<html><head><meta name="cp:revision" content="2"><meta name="date" content="2013-11-18T10:59:00Z"><meta name="Company" content="OTS"><meta name="meta:word-count" content="72222"><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-11-15T11:21:00Z"><meta name="Word-Count" content="72222"><meta name="dcterms:created" content="2013-11-18T10:59:00Z"><meta name="dcterms:modified" content="2013-11-18T10:59:00Z"><meta name="Last-Modified" content="2013-11-18T10:59:00Z"><meta name="Last-Save-Date" content="2013-11-18T10:59:00Z"><meta name="meta:character-count" content="390003"><meta name="Template" content="Normal"><meta name="meta:save-date" content="2013-11-18T10:59:00Z"><meta name="Application-Name" content="Microsoft Office Word"><meta name="modified" content="2013-11-18T10:59:00Z"><meta name="Edit-Time" content="3000000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-11-18T10:59:00Z"><meta name="Last-Printed" content="2013-11-15T11:21:00Z"><meta name="meta:last-author" content="e.gouma"><meta name="Creation-Date" content="2013-11-18T10:59:00Z"><meta name="xmpTPg:NPages" content="367"><meta name="resourceName" content="8-11-2013.doc"><meta name="Last-Author" content="e.gouma"><meta name="Character Count" content="390003"><meta name="Page-Count" content="367"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="367"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 8-11-2013		ΣΕΛ. 1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΚΓ΄
Παρασκευή 8 Νοεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
3. Ανακοινώνεται ότι τη συνεδρίαση παρακολουθούν μαθητές από το 6ο Δημοτικό Σχολείο Βόλου, το 7ο Δημοτικό Σχολείο Καρδίτσας, το 6ο Δημοτικό Σχολείο Πρέβεζας, το 15ο Γυμνάσιο Θεσσαλονίκης, το 4ο Δημοτικό Σχολείο Πεύκων Θεσσαλονίκης και το 1ο Δημοτικό Σχολείο Πανοράματος Θεσσαλονίκης, σελ. 
4. Επί του Κανονισμού, σελ. 
5. Ειδική Ημερήσια Διάταξη:                                           
Συζήτηση επί της προτάσεως δυσπιστίας κατά της Κυβέρνησης που υπέβαλαν ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου και Αρχηγός της Αξιωματικής Αντιπολίτευσης κ. Αλέξης Τσίπρας και 71 Βουλευτές του Κόμματός του, σελ. 

ΠΡΟΕΔΡΟΣ                                             
ΜΕΙΜΑΡΑΚΗΣ Ε., σελ 
ΠΡΟΕΔΡΕΥΟΝΤΕΣ                                               
ΔΡΑΓΑΣΑΚΗΣ Ι. σελ.                                           
ΚΑΛΑΝΤΖΗΣ Γ. , σελ.                                                       
ΜΑΡΚΟΓΙΑΝΝΑΚΗΣ Χ. , σελ.                                          
ΤΡΑΓΑΚΗΣ Ι. , σελ.

ΟΜΙΛΗΤΕΣ

Α. Επί διαδικαστικού θέματος:
ΒΟΥΤΣΗΣ Ν. , σελ.
ΔΡΑΓΑΣΑΚΗΣ Ι. , σελ.
ΚΑΛΑΝΤΖΗΣ Γ. , σελ.
ΚΑΣΙΔΙΑΡΗΣ Η. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΤΘΑΙΟΠΟΥΛΟΣ Α. , σελ.
ΜΕΪΜΑΡΑΚΗΣ Ε. , σελ.
ΜΠΟΥΡΑΣ Α. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΤΡΑΓΑΚΗΣ Ι. , σελ.

Β. Επί του Κανονισμού:
ΚΑΣΙΔΙΑΡΗΣ Η. , σελ.
ΜΕΪΜΑΡΑΚΗΣ Ε. , σελ.
ΤΡΑΓΑΚΗΣ Ι. , σελ.

Γ. Επί της Ειδικής Ημερήσιας Διάταξης
ΑΒΡΑΜΙΔΗΣ Γ. , σελ.
ΑΒΡΑΜΟΠΟΥΛΟΣ Δ. , σελ.
ΑΝΑΓΝΩΣΤΑΚΗΣ Δ. , σελ.
ΑΣΗΜΑΚΟΠΟΥΛΟΥ Ά. , σελ.
ΒΑΜΒΑΚΑ Ε. , σελ.
ΒΑΡΕΜΕΝΟΣ Γ. , σελ.
ΒΟΥΔΟΥΡΗΣ Ο. , σελ.
ΒΟΥΤΣΗΣ Ν. , σελ.
ΓΕΩΡΓΑΝΤΑΣ Γ. , σελ.
ΓΙΑΚΟΥΜΑΤΟΣ Γ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΚΟΚΑΣ Χ. , σελ.
ΔΕΝΔΙΑΣ Ν. , σελ.
ΔΙΑΜΑΝΤΟΠΟΥΛΟΣ Ε. , σελ.
ΔΙΩΤΗ Η. , σελ.
ΔΡΑΓΑΣΑΚΗΣ Ι. , σελ.
ΖΑΡΟΥΛΙΑ Ε. , σελ.
ΙΓΓΛΕΖΗ Α. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΣΙΔΙΑΡΗΣ Η. , σελ.
ΚΑΤΣΩΤΗΣ Χ. , σελ.
ΚΕΔΙΚΟΓΛΟΥ Σ. (ΠΑΣΟΚ) , σελ.
ΚΟΝΤΟΓΙΑΝΝΗΣ Γ. , σελ.
ΚΟΥΡΑΚΟΣ Ι. , σελ.
ΚΟΥΡΚΟΥΛΑΣ Δ. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΟΥΤΣΟΥΚΟΣ Γ. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΛΥΚΟΥΔΗΣ Σ. , σελ.
ΜΑΚΡΗ Ρ. , σελ.
ΜΑΡΚΟΠΟΥΛΟΣ Κ. , σελ.
ΜΙΧΕΛΑΚΗΣ Ι. , σελ.
ΜΟΥΣΟΥΡΟΥΛΗΣ Κ. , σελ.
ΝΤΑΒΛΟΥΡΟΣ Α. , σελ.
ΟΙΚΟΝΟΜΟΥ Β. , σελ.
ΠΑΝΑΓΙΩΤΑΡΟΣ Η. , σελ.
ΠΑΝΑΓΙΩΤΟΠΟΥΛΟΣ Π. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΠΑΠΑΡΗΓΑ Α. , σελ.
ΠΑΤΡΙΑΝΑΚΟΥ Φ. , σελ.
ΠΛΑΚΙΩΤΑΚΗΣ Ι. , σελ.
ΣΤΡΑΤΟΥΛΗΣ Δ. , σελ.
ΤΑΣΟΥΛΑΣ Κ. , σελ.
ΧΑΛΒΑΤΖΗΣ Σ. , σελ.
ΧΑΤΖΗΔΑΚΗΣ Κ. , σελ.
ΧΑΤΖΗΛΑΜΠΡΟΥ Β. , σελ.
ΧΡΥΣΟΒΕΛΩΝΗ Μ. , σελ.
ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΚΓ΄
Παρασκευή 8 Νοεμβρίου 2013
Αθήνα, σήμερα στις 8 Νοεμβρίου 2013, ημέρα Παρασκευή και ώρα 12.20΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ. ΕΥΑΓΓΕΛΟΥ-ΒΑΣΙΛΕΙΟΥ Ι. ΜΕΪΜΑΡΑΚΗ .
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 7.11.2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΚΒ΄ συνεδριάσεώς του, της Πέμπτης 7 Νοεμβρίου 2013, σε ό,τι αφορά στην ψήφιση στο σύνολο του σχεδίου νόμου: «Προσαρμογή της ελληνικής νομοθεσίας στην Οδηγία 2011/61/ΕΕ σχετικά με τους διαχειριστές οργανισμών εναλλακτικών επενδύσεων και την Οδηγία 2011/89/ΕΕ σχετικά με τη συμπληρωματική εποπτεία των χρηματοπιστωτικών οντοτήτων που ανήκουν σε χρηματοπιστωτικούς ομίλους ετερογενών δραστηριοτήτων, μέτρα για την εφαρμογή του Κανονισμού (ΕΕ) 648/2012/ΕΕ περί εξωχρηματιστηριακών παραγώγων, κεντρικών αντισυμβαλλόμενων και αρχείων καταγραφής συναλλαγών και άλλες διατάξεις»)
Έχω την τιμή να ανακοινώσω στο Σώμα τη διαδικασία που προβλέπει ο Κανονισμός για τη συζήτηση της προτάσεως δυσπιστίας κατά της Κυβέρνησης, που κατέθεσαν ο Πρόεδρος της Κοινοβουλευτικής Ομάδας του ΣΥΡΙΖΑ – Ενωτικού Κοινωνικού Μετώπου και Αρχηγός της Αξιωματικής Αντιπολίτευσης κ. Αλέξης Τσίπρας με εβδομήντα έναν Βουλευτές του κόμματός του.
Η συζήτηση θα διεξαχθεί σύμφωνα με τα άρθρα 84 του Συντάγματος και 142 του Κανονισμού της Βουλής σε συνδυασμό και με ανάλογη εφαρμογή των άρθρων 91 παράγραφος 5, 96 και 97 του Κανονισμού της Βουλής. Θα ολοκληρωθεί σε τρεις συνεδριάσεις και θα παραδοθεί το αργότερο τη δωδεκάτη νυχτερινή της τρίτης ημέρας από την έναρξή της με ονομαστική ψηφοφορία.
Η συζήτηση θα αρχίσει με την ομιλία των δύο Βουλευτών του ΣΥΡΙΖΑ-Ενωτικού Κοινωνικού Μετώπου κυρίων Ιωάννη Δραγασάκη και Νικολάου Βούτση, που έχουν οριστεί από την Κοινοβουλευτική τους Ομάδα και υπογράφουν την πρόταση δυσπιστίας. Ο χρόνος ομιλίας είναι δεκαπέντε λεπτά για τον καθένα. 
Θα ήθελα να προτείνω στο Σώμα να δεχτεί, όπως προβλέπει ο Κανονισμός της Βουλής με το άρθρο 65 παράγραφος 5, την υποβολή καταλόγου ομιλητών από τις Κοινοβουλευτικές Ομάδες, αν αυτές το επιθυμούν. Οι ομιλητές που θα δοθούν από τα κόμματα με κατάλογο θα προηγηθούν των ομιλητών που θα εγγραφούν με το ηλεκτρονικό σύστημα. 
Μετά τις ομιλίες των δύο Βουλευτών από ΣΥΡΙΖΑ-Ενωτικό Κοινωνικό Μέτωπο, θα υπάρξει ένας πρώτος κύκλος οκτώ -κατά προτεραιότητα- ομιλητών, στον οποίο θα μετέχει ένας Βουλευτής από κάθε κόμμα. Θα έχουμε, δηλαδή, επτά εναλλασσόμενους Βουλευτές από τα επτά κόμματα και έναν από τους ανεξάρτητους Βουλευτές. Οι επτά πρώτοι Βουλευτές θα είναι εκείνοι που θα υποδείξουν οι Κοινοβουλευτικές Ομάδες στις οποίες ανήκει έκαστος και ο ανεξάρτητος Βουλευτής θα είναι εκείνος που θα εγγραφεί πρώτος με το ηλεκτρονικό σύστημα. Ο κάθε ομιλητής από αυτόν τον πρώτο κύκλο θα λαμβάνει το λόγο για δεκαπέντε λεπτά, χωρίς δικαίωμα δευτερολογίας. Η εγγραφή των λοιπών ομιλητών θα γίνει με το ηλεκτρονικό σύστημα και ο χρόνος ομιλίας τους θα είναι επτά λεπτά, χωρίς δικαίωμα δευτερολογίας, όπως ορίζει και ο Κανονισμός. 
Ως προς τη λήξη των εγγραφών των ομιλητών, στη χθεσινή συνεδρίαση, το Σώμα αποφάσισε ομόφωνα πως θα ολοκληρωθεί στις 22:00΄. Στη συνέχεια, θα καταρτιστεί ενιαίος κατάλογος με ομιλητές, οι οποίοι θα εναλλάσσονται κατά αναλογία της κοινοβουλευτικής δύναμης των κομμάτων που εκπροσωπούν. Ο κάθε κύκλος, δηλαδή, θα αποτελείται από έντεκα Βουλευτές. Οι Βουλευτές της Συμπολιτεύσεως θα εναλλάσσονται με τους Βουλευτές της Αντιπολιτεύσεως. Οι Ανεξάρτητοι Βουλευτές, εφόσον επιθυμούν να μιλήσουν, θα λάβουν το λόγο κατά τη σειρά με την οποία ενεγράφησαν έκαστος στο τέλος της κάθε εναλλαγής. 
Τυχόν αλλαγή στη σειρά εγγεγραμμένων ομιλητών θα πρέπει να γίνεται σε εξαιρετικές περιπτώσεις, με έγγραφο του Γενικού Γραμματέα της Κοινοβουλευτικής Ομάδας στην οποία ανήκουν οι Βουλευτές, το οποίο θα απευθύνεται στο Προεδρείο και με την απαραίτητη προϋπόθεση της αμοιβαίας αλλαγής, έως τη λήξη της δεύτερης συνεδρίασης. 
Ο χρόνος ομιλίας των Προέδρων των Κοινοβουλευτικών Ομάδων θα είναι οριζόμενος από το άρθρο 97 του Κανονισμού της Βουλής. Οι Υπουργοί μπορούν, με βάση τον Κανονισμό, να μιλούν δεκαοκτώ λεπτά της ώρας. Προτείνω να μειωθεί ο χρόνος τους, με κάποια ανοχή, γύρω στα δεκατρία λεπτά και να λαμβάνουν το λόγο όποτε το επιθυμούν, σύμφωνα με το Σύνταγμα και τον Κανονισμό. Οι Κοινοβουλευτικοί Εκπρόσωποι μπορούν να ομιλούν μέχρι δώδεκα λεπτά της ώρας, με τους περιορισμούς του άρθρου 167 παράγραφος 2 του Κανονισμού της Βουλής. 
Η συζήτηση, σύμφωνα με τον Κανονισμό, τελειώνει το αργότερο τη δωδεκάτη νυχτερινή της τρίτης ημέρας με ονομαστική ψηφοφορία, δηλαδή την Κυριακή 10 Νοεμβρίου. Η σχετική απόφαση λαμβάνεται με την απόλυτη πλειοψηφία του όλου αριθμού των Βουλευτών, δηλαδή εκατόν πενήντα και μία ψήφους, όπως ορίζουν το Σύνταγμα και ο Κανονισμός της Βουλής. 
Σχετικά με τη σημερινή συζήτηση, προτείνω να διακόψουμε στις 16.00΄ το απόγευμα και να επανέλθουμε στις 18:00΄ μέχρι τις 23:00΄, με ανοχή, αν πάει και πιο κάτω. Η δεύτερη συνεδρίαση, αφού δούμε τους ομιλητές και έχουμε τον κατάλογο και τον αριθμό ομιλητών, προτείνω να αρχίσει το Σάββατο στις 18:00΄. Αν, όμως, δούμε τον κατάλογο ομιλητών και χρειαστεί, μπορούμε να βάλουμε εμβόλιμη το Σάββατο το πρωί στις 11:00΄. Πιθανόν να έχουμε εμβόλιμη συνεδρίαση και την τρίτη μέρα, την Κυριακή, πάλι στις 11:00΄ το πρωί. Το απόγευμα στις 18:00΄ θα γίνουν οι απογευματινές συνεδριάσεις. 
Συμφωνεί το Σώμα;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μπορώ να έχω το λόγο, κύριε Πρόεδρε;</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Ορίστε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατ’ αρχάς, δεν καταλαβαίνω αυτό που λέτε για τρεις συνεδριάσεις. Ο Κανονισμός λέει ότι είναι τρεις μέρες, όχι τρεις συνεδριάσεις.
Τρεις μέρες σημαίνει ότι θα ξεκινήσουμε από το πρωί και το Σάββατο και την Κυριακή, διότι προφανώς πάρα πολλοί συνάδελφοι ενδιαφέρονται να μιλήσουν και κυρίως εμάς μας ενδιαφέρει να μιλήσουν οι συνάδελφοι από τον ΣΥΡΙΖΑ.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αφήστε να το δούμε, κύριε Λαφαζάνη.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα παρακαλέσω, λοιπόν, να έχουμε την Κυριακή κανονική συνεδρίαση, εκ των προτέρων γνωστή, όπως και το Σάββατο.</Speech>
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Ως προς αυτό, θέλω να σας πω ότι στην ουσία είπαμε το ίδιο πράγμα, κύριε Λαφαζάνη. Θα δούμε και τον κατάλογο των ομιλητών. Αν θέλετε, από τώρα ορίζουμε ότι το Σάββατο το πρωί θα αρχίσει η συνεδρίαση στις 11.00΄ η ώρα. Θα δούμε και τον κατάλογο και αύριο ορίζουμε να έχουμε συνεδρίαση την Κυριακή το πρωί στις 11.00΄ ή στις 12.00΄ η ώρα, ανάλογα με το πόσοι συνάδελφοι έχουν εγγραφεί. Το Σώμα, εάν δούμε ότι δεν υπάρχει κόπωση, μπορεί να μην κάνει το μεσημεριανό διάλειμμα. Αυτό είναι κάτι που έχει ξανασυμβεί στο παρελθόν. 
Αν δεν υπάρχει άλλος συνάδελφος που θέλει να μιλήσει για τα διαδικαστικά, παρακαλώ να ξεκινήσουμε.
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Θα ήθελα το λόγο, κύριε Πρόεδρε.</Speech>
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Παρακαλώ, κύριε συνάδελφε.
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Κύριε Πρόεδρε, θέτουμε ζήτημα εγκυρότητας και νομιμότητας της διαδικασίας, γιατί το αποτέλεσμα της επικείμενης ψηφοφορίας θα είναι άκυρο. Θα κληθούμε να ψηφίσουμε για μία πρόταση μομφής στην οποία δεν θα παρευρίσκονται ο Πρόεδρος της Κοινοβουλευτικής μας Ομάδας, ο Κοινοβουλευτικός μας Εκπρόσωπος και ο Βουλευτής Πειραιά. Τη στιγμή που δεν έχουν στερηθεί των πολιτικών τους δικαιωμάτων, είναι νόμιμα εκλεγμένοι από τον ελληνικό λαό, είναι εκπρόσωποι του έθνους και οφείλουν σήμερα να παρευρίσκονται στην Αίθουσα αυτή και να εκφράσουν την άποψή τους και να ψηφίσουν θετικά ή αρνητικά.
Επιπλέον, έχετε αναγάγει τον εισαγγελέα των φυλακών Κορυδαλλού σε ρυθμιστή της πολιτείας, διότι η δική του απόφαση για το αν θα τους επιτρέψει ή όχι εγγυάται και τη σταθερότητα του πολιτεύματος και τη νομιμοποίηση της Κυβέρνησης. 
Θεωρούμε ως προσωπικά υπεύθυνους τον Πρωθυπουργό της χώρας και εσάς τον ίδιο ως Πρόεδρο της Βουλής, διότι δεν έχετε μεριμνήσει ακόμα να διορθώσετε αυτήν τη θεσμική εκτροπή, δίνοντας το δικαίωμα στους νόμιμα εκλεγμένους Βουλευτές να ασκήσουν τα κοινοβουλευτικά τους καθήκοντα.
Θεωρούμε, λοιπόν, τη διαδικασία άδικη και άκυρη και θα πρέπει επιτέλους να πράξετε αυτό που επιβάλλουν το Σύνταγμα και οι νόμοι και να αφήσετε τους συναγωνιστές μας να ασκήσουν τα καθήκοντά τους ως νόμιμα εκλεγμένοι εκπρόσωποι του ελληνικού λαού.</Speech> 
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Επ’ αυτού θα ήθελα να σας πω ότι έλαβα κάποιες επιστολές, όταν συζητούνταν οι άρσεις ασυλίας κάποιων συναδέλφων της Χρυσής Αυγής και το ζήτημα μας απασχόλησε και το συζητήσαμε με το Νομικό Συμβούλιο και με τα κόμματα στα οποία έχω καταθέσει από την πρώτη μέρα τις απόψεις μας και τα οποία έχουν την πρωτοβουλία για την όποια αλλαγή του Κανονισμού. 
Θέλω να σας πω ότι στο ζήτημα στο οποίο συγκεκριμένα αναφέρεστε για τη σημερινή συζήτηση και την επικείμενη ψηφοφορία γίνεται ό,τι ορίζουν ο νόμος και ο Κανονισμός της Βουλής. Αυτό είναι θέμα της δικαστικής εξουσίας. Δεν μπορεί η Ολομέλεια της Βουλής να πάρει καμμία τέτοια απόφαση. Ο νόμος ορίζει αν υπάρχει ή όχι η δυνατότητα του να δοθεί η άδεια ή όχι στο να ασκήσουν αυτό τους το δικαίωμα και εμείς βαδίζουμε σύμφωνα μ’ αυτό. 
Επίσης, πρέπει να σας πω ότι σ’ ένα κράτος δικαίου οι τρεις εξουσίες έχουν την ανεξαρτησία τους. Η νομοθετική εξουσία δεν μπορεί να παρέμβει -και μάλιστα βάναυσα- στη δικαστική εξουσία, η οποία είναι η μόνη αρμόδια να πάρει τη συγκεκριμένη απόφαση.
Επιπλέον, θέλω να σας πω ότι απασχόλησε το Προεδρείο πάρα πολύ το εάν πράγματι οι τρεις ψήφοι μπορούν να δημιουργήσουν πρόβλημα στο σύνολο της ψηφοφορίας, γιατί είναι πάρα πολύ σοβαρή η ψηφοφορία της πρότασης δυσπιστίας ή της πρότασης για ψήφο εμπιστοσύνης. Σύμφωνα με τα όσα μέχρι στιγμής τουλάχιστον έχουν ακουστεί -αλλά περιμένουμε κιόλας για να τοποθετηθούν όλοι οι συνάδελφοι και τα κόμματα στη Βουλή- τεκμαίρεται ότι αυτό το ζήτημα δεν απασχολεί.
Κατά συνέπεια, το Προεδρείο κρίνει ότι μπορεί να προχωρήσει στη συζήτηση και τα κόμματα, εάν έχουν διαφορετική άποψη για το μέλλον, για το πώς πρέπει αυτό να εξελιχθεί, μπορούν να καταθέσουν τις προτάσεις τους στην Επιτροπή Κανονισμού, ώστε, αν χρειαστεί, να δοθεί -όπως είχε συζητηθεί- ή όχι δικαίωμα επιστολικής ψήφου ή όχι, ανάλογα με το τι επιθυμεί το κάθε κόμμα.
Κατά συνέπεια, το ζήτημα μας έχει απασχολήσει, το έχουμε συζητήσει και σας εκφράζω τη θέση του Προέδρου.
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Κύριε Πρόεδρε…</Speech>
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Ας μην κάνουμε διάλογο επ’ αυτού.
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Θα ήθελα ξανά το λόγο για ένα λεπτό, κύριε Πρόεδρε.</Speech>
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Ορίστε, κύριε συνάδελφε.
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Κατ’ αρχάς, δεν μας εξηγείτε από πού τεκμαίρεται. Το λέτε τελείως αυθαίρετα. 
Δεύτερον, η διαδικασία θα γίνει επί των παρόντων και όχι επί του συνόλου. Δηλαδή, την Κυριακή θα ψηφίσουν διακόσιοι ενενήντα επτά Βουλευτές και όχι τριακόσιοι Βουλευτές, στους οποίους περιλαμβάνονται και οι υπόλοιποι τρεις άδικα προφυλακισμένοι. 
Για το γεγονός της διάκρισης των εξουσιών, επιτρέψτε μου να έχουμε πολύ διαφορετική άποψη και θα επιχειρηματολογήσουμε αργότερα, για να δούμε ότι έχουν γίνει παρεμβάσεις από τον ίδιο τον Πρωθυπουργό στο έργο της δικαιοσύνης, αποτέλεσμα των οποίων είναι η σημερινή άκυρη διαδικασία, με το να μην αφήνετε τρεις νόμιμα εκλεγμένους Βουλευτές να παρευρίσκονται σήμερα εδώ.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Αυτή είναι η δική σας άποψη και γνώμη. Σας λέω, όμως, ότι η Ολομέλεια της Βουλής δεν έχει αυτό το δικαίωμα με βάση τον Κανονισμό και τους νόμους, όπως αυτοί ορίζουν για το συγκεκριμένο θέμα. Κατόπιν αυτού προχωράμε στη συζήτηση. 
Ο Βουλευτής του ΣΥΡΙΖΑ και Δ΄ Αντιπρόεδρος της Βουλής κ. Ιωάννης Δραγασάκης έχει το λόγο για δεκαπέντε λεπτά. 
Κυρίες και κύριοι συνάδελφοι, θα ήθελα να σας υπενθυμίσω ότι από αυτήν τη στιγμή μπορείτε να χρησιμοποιήσετε τις κάρτες σας για εγγραφή ομιλητών. 
Ορίστε, κύριε Δραγασάκη, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΔΡΑΓΑΣΑΚΗΣ</Parlmember> (Δ΄ Αντιπρόεδρος της Βουλής): Ευχαριστώ, κύριε Πρόεδρε. 
Κυρίες και κύριοι Βουλευτές, με βάση το άρθρο 142 του Συντάγματος σας καλούμε, καλούμε τη Βουλή, να αποσύρει την εμπιστοσύνη της προς την Κυβέρνηση, πρώτον, λόγω της καταφανούς δυσαρμονίας ανάμεσα στην πολιτική που ασκεί αυτή η Κυβέρνηση και τις ανάγκες της κοινωνίας, δεύτερον, λόγω της έντονης αντίθεσης της κοινωνίας προς την πολιτική αυτή και, τρίτον, λόγω των επικίνδυνων και διαρκών παραβιάσεων της δημοκρατικής νομιμότητας. 
Ασκούμε αυτό το δικαίωμα σήμερα, με αφορμή τα γεγονότα που συνέβησαν χθες αλλά και για τους γενικότερους λόγους που ήδη ανέφερα. Αποφασίσαμε να κάνουμε χρήση της δυνατότητας που μας δίνει το Σύνταγμα και ο Κανονισμός της Βουλής, γιατί ως Αξιωματική Αντιπολίτευση δεν διαθέτουμε άλλον τρόπο για να υποχρεώσουμε τον Πρωθυπουργό της χώρας να έρθει στο Κοινοβούλιο και να απαντήσει σε εύλογα ερωτήματα όχι μόνο δικά μας, αλλά, είμαι σίγουρος, και Βουλευτών που στηρίζουν την Κυβέρνηση. 
Ο κ. Σαμαράς αποτελεί τον πρώτο Πρωθυπουργό της Ελλάδας, ο οποίος δεν έχει απαντήσει σε κανένα ερώτημα Βουλευτή. Ακόμα και σε προτάσεις που έχουμε κάνει για προ ημερησίας διατάξεως συζήτηση, εκείνος κωλυσιεργεί και δεν εμφανίζεται στο Κοινοβούλιο. 
Η πρωτοβουλία μας αυτή δεν συνιστά μόνο ένα συνταγματικό δικαίωμα, αλλά και μια πράξη δημοκρατικής ευθύνης, διότι θα επιτρέψει σε όλες τις πολιτικές δυνάμεις, αλλά και στον κάθε Βουλευτή ξεχωριστά, να τοποθετηθούν υπεύθυνα απέναντι στα κρίσιμα ερωτήματα που αφορούν το παρόν και το μέλλον της χώρας. Είναι ερωτήματα που είμαι βέβαιος, κυρίες και κύριοι συνάδελφοι, ότι σας θέτουν και οι δικοί σας ψηφοφόροι. 
Πώς θα απαλλαγούμε από τα μνημόνια αλλά και από τις συνέπειες της πολιτικής που έχει ασκηθεί; Πώς θα επιτύχουμε αυτή η υποτιμημένη ζωή των ανθρώπων, αυτή η εξαθλίωση, να ανατραπεί, να σταματήσει και να μην γίνει η νέα κανονικότητα της κοινωνικής μας ζωής; Πώς θα απαντήσουμε άμεσα και συγκεκριμένα στη διογκούμενη ανθρωπιστική κρίση; Πώς θα υπερασπιστούμε τη δημοκρατία από το φασισμό αλλά και από ενέργειες που την υπονομεύουν; Πώς θα θέσουμε τις βάσεις για μια ιστορικών διαστάσεων, μετάβαση από τα μνημόνια και τη λιτότητα στις μεγάλες μεταρρυθμίσεις, στους ριζικούς μετασχηματισμούς τους οποίους είχε ανάγκη η κοινωνία ακόμα και πριν από τα μνημόνια, ακόμα και πριν από αυτήν την κρίση και που πολλοί Βουλευτές, κυρίως από το χώρο της Αριστεράς, είχαμε την ευκαιρία να τα θέτουμε εδώ για δεκαετίες και να τα λέμε σε ώτα μη ακουόντων; 
Η συζήτηση αυτή θα επιτρέψει σε εμάς, τους Βουλευτές του ΣΥΡΙΖΑ, να διατυπώσουμε τις εκτιμήσεις και τις προτάσεις μας. Θα μας επιτρέψει, επίσης, ως η μελλοντική κυβέρνηση αυτής της χώρας, να ακούσουμε τις δικές σας προτάσεις. 
Διότι, η επόμενη κυβέρνηση βεβαίως θα μια κυβέρνηση της Αριστεράς, αλλά θα είναι μια κυβέρνηση ανοιχτή σε όλες τις δημοκρατικές, δημιουργικές, πατριωτικές δυνάμεις της κοινωνίας, σε όσες και όσους θελήσουν να συμμετάσχουν στην τιτάνια προσπάθεια που πρέπει να κάνουμε όχι μόνο για να βγούμε από αυτήν την κρίση, αλλά και για να δημιουργήσουμε μια Ελλάδα παραγωγική και μια κοινωνία αλληλεγγύης, για την οποία να νιώθουμε υπερήφανοι εμείς και τα παιδιά μας. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Όμως, η κατάθεση της πρότασης δυσπιστίας δεν αποτελεί μόνο δικαίωμα της Αξιωματικής Αντιπολίτευσης. Εμείς το αντιλαμβανόμαστε ως πολιτικό και ηθικό χρέος μας να απευθύνουμε αυτήν την πλήρως τεκμηριωμένη μομφή προς την Κυβέρνηση, πρώτον διότι με την πολιτική της φέρνει σε δεινή θέση και απόγνωση ολοένα και μεγαλύτερα τμήματα της κοινωνίας για πρώτη φορά μετά το Β΄ Παγκόσμιο Πόλεμο. 
Τα στοιχεία είναι γνωστά και ο κόσμος τα βιώνει. Θα καταθέσω, όμως, κύριες και κύριοι, για τα Πρακτικά, προς ενημέρωσή σας, αν δεν τα έχετε υπ’ όψιν σας, ορισμένα τεκμήρια του ισχυρισμού που διατύπωσα. 
Καταθέτω πρόσφατη έκθεση του παγκόσμιου Ερυθρού Σταυρού, ο οποίος περιγράφει την ανθρωπιστική κρίση στην Ελλάδα και σε άλλες χώρες. Καταθέτω προκαταρκτική έκθεση του ΟΗΕ, η οποία θα εκδοθεί αργότερα. Επισημαίνει τους κινδύνους από την παραβίαση των κοινωνικών δικαιωμάτων στην Ελλάδα. Καταθέτω, επίσης, την έκθεση που παρουσίασε ο Επίτροπος για τα ανθρώπινα δικαιώματα κ. Μούιζνιεκς στο Ευρωπαϊκό Κοινοβούλιο. Το γνωρίζουν πολύ καλά η κ. Μπακογιάννη και άλλοι Βουλευτές της Αντιπροσωπείας μας στο Συμβούλιο της Ευρώπης. Αναφέρεται σε όλες τις χώρες. Η Ελλάδα κατέχει κεντρική θέση ως χώρα που δεν σέβεται τα κοινωνικά δικαιώματα. 
Όμως, δεν είναι μόνο αυτό. Ο δεύτερος λόγος, για τον οποίο απευθύνουμε μομφή στην Κυβέρνηση αυτή, είναι οι διαρκείς παραβιάσεις της δημοκρατικής νομιμότητας και γενικότερα το γεγονός ότι η Κυβέρνηση αυτή με τη στάση της δημιουργεί κινδύνους για τη δημοκρατία και τη λειτουργία των θεσμών. Άλλοι Βουλευτές θα αναφερθούν εκτενέστερα στο θέμα αυτό.
Στο σημείο αυτό θα ήθελα να καταθέσω για τα Πρακτικά –προς χρήση όσων Βουλευτών ενδιαφέρονται- έκθεση του Οργανισμού DEMOS, ο οποίος διαπιστώνει την υποχώρηση της δημοκρατίας στην Ελλάδα. 
Θα καταθέσω, ακόμη, έκθεση, του ΟΟΣΑ -μέλος του οποίου είναι και η Ελλάδα- για την ευημερία, όπου διαπιστώνει την υποχώρηση της δημοκρατίας στην Ελλάδα, τη μείωση της εμπιστοσύνης των Ελλήνων πολιτών προς την Κυβέρνηση, όχι προς την Κυβέρνηση αυτήν ειδικά, αλλά προς το θεσμό της Κυβέρνησης και τους άλλους θεσμούς της δημοκρατίας. 
Τρίτον, απευθύνουμε σ’ αυτήν την Κυβέρνηση τη μομφή ότι όσο παραμένει -και προειδοποιούμε το λαό γι’ αυτό- θα λαμβάνονται και νέα μέτρα. Οι διαβεβαιώσεις του κύριου Πρωθυπουργού, ότι δε θα ληφθούν άλλα μέτρα, είναι αέρας κοπανιστός, διότι η Κυβέρνηση αυτή έχει αποδεχθεί το στόχο του πρωτογενούς πλεονάσματος 2,8% το 2014 και 4,1% το 2015. 
Όταν λέτε, κυρίες και κύριοι συνάδελφοι, και όταν δεσμεύεστε ότι θα πετύχετε πλεόνασμα, σε συνθήκες ύφεσης, όχι μόνο τους μισθούς θα εξανεμίσετε, όχι μόνο την πρώτη κατοικία θα πάρετε, αλλά σε ό,τι μπορέσετε θα βάλετε χέρι. Είναι θέμα κοινής λογικής. Μια οικονομία σε ύφεση δεν παράγει πρωτογενή πλεονάσματα πάρα μόνο συρρικνώνοντας ζωτικές ανάγκες των ανθρώπων και θέτοντας σε αμφιβολία την αναπαραγωγή και τη συνέχεια της κοινωνίας.
Αυτή η Κυβέρνηση, με την πολιτική της, δεν καταστρέφει απλώς το παρόν. Καταστρέφει τις δυνατότητες της μελλοντικής ανάπτυξης. Με ποια δημογραφικά στοιχεία θα πετύχουμε την ανάπτυξη στο μέλλον; Με ποιο ανθρώπινο δυναμικό, όταν φεύγουν οι επιστήμονές μας στο εξωτερικό; Με ποιες επιχειρήσεις, όταν η μικρομεσαία επιχειρηματικότητα διαλύεται και πολλές από τις μεγάλες εταιρείες φεύγουν στο εξωτερικό; Με ποια ανταγωνιστικότητα;
Θυμάται κανείς για ποια ανταγωνιστικότητα μας μιλήσατε όταν άρχιζε το πρόγραμμα; Μας λέγατε ότι θα βελτιωθεί η ανταγωνιστικότητα με τη μείωση των μισθών. Πού είναι οι εξαγωγές σήμερα; Οι εξαγωγές σήμερα είναι κάτω από το επίπεδο του 2008. 
Τέταρτον, διότι η Κυβέρνηση αυτή δεν έχει τη βούληση, δεν έχει τις προϋποθέσεις και δεν έχει το κύρος να διαπραγματευθεί και να διεκδικήσει στοιχειώδη δικαιώματα, όχι προς όφελος των υποτελών τάξεων αλλά και συνολικά της κοινωνίας. 
Δεν έχει τη βούληση, διότι η Κυβέρνηση αυτή συγκροτήθηκε πάνω στο «συγγνώμη» του κ. Σαμαρά για τις προηγούμενες αντιμνημονιακές του θέσεις. Η Κυβέρνηση αυτή συγκροτήθηκε πάνω στην υποταγή. 
Δεν έχει τις προϋποθέσεις, διότι, για να μπορείς να διαπραγματευτείς, πρέπει να έχεις μία άλλη πολιτική, πρέπει να πιστεύεις σε μία άλλη πολιτική. 
Η Κυβέρνηση αυτή πιστεύει στο μνημόνιο. Πώς, λοιπόν, η Κυβέρνηση αυτή να αντισταθεί στις ιδιωτικοποιήσεις, αφού η ιδεολογία της είναι η μονοκαλλιέργεια του ιδιωτικού; Ούτε δημόσιο τομέα ούτε κοινωνικό τομέα της οικονομίας θέλει, θέλει μόνο ιδιωτικό. Πώς να αντισταθεί στην ιδιωτικοποίηση ακόμα και του νερού; Σημειώνω ότι στη Γερμανία γίνεται δημοψήφισμα αν πρέπει να ιδιωτικοποιηθεί ή όχι το νερό; 
Πώς να αντισταθεί στη διάλυση του κοινωνικού κράτους, αφού το αναπτυξιακό μοντέλο αυτής της Κυβέρνησης είναι επενδύσεις στην ιδιωτική υγεία, ιδιωτική ασφάλιση, ιδιωτική παιδεία. Αυτοί είναι οι νέοι τομείς που προσφέρετε στο ιδιωτικό κεφάλαιο, ό,τι απελευθερώνουν ακριβώς οι ιδιωτικοποιήσεις και η μνημονιακή πολιτική. 
Για ποια ανάπτυξη να μιλήσετε, αφού για σας η ανάπτυξη θα έρθει από τις αγορές και τις τράπεζες; Δεν χρειάζεται σχέδιο, δεν χρειάζονται δημόσιες πολιτικές. 
Άρα η Κυβέρνηση αυτή δεν έχει τις προϋποθέσεις να διαπραγματευθεί, όπως, επίσης, δεν έχει κύρος. 
Μπορεί μία Κυβέρνηση να διαπραγματευθεί, όταν δεν έχει την εμπιστοσύνη του ελληνικού λαού; 
Φοβούμαι, όμως, ότι τώρα πια ούτε στο εξωτερικό έχει κύρος αυτή η Κυβέρνηση. Θεωρείται μέρος του συστήματος, του ολιγαρχικού συστήματος που πρέπει να αλλάξει. Η Κυβέρνηση αυτή θεωρείται πλέον μέρος του προβλήματος και όχι της λύσης. 
Είναι θέμα εθνικής ευθύνης, λοιπόν, να επιτρέψει η Κυβέρνηση αυτή στην κοινωνία να αποκτήσει μία αξιόπιστη, δημοκρατική και με κύρος κυβέρνηση, για να μπορέσει να βάλει φραγμό στον κατήφορο και να βάλει τις βάσεις για μία άλλη πορεία. 
Αποτελεί, πλέον, κοινό τόπο, και στην Ελλάδα και στο εξωτερικό, ότι ο μόνος δρόμος για να έχουμε μία τέτοια κυβέρνηση, είναι μέσω του ΣΥΡΙΖΑ. Ο ΣΥΡΙΖΑ είναι εκείνη η πολιτική δύναμη, η οποία έχει τις προϋποθέσεις που της επιτρέπουν ακριβώς να ανακτήσει, όχι προς όφελος του ΣΥΡΙΖΑ, αλλά προς όφελος της δημοκρατίας, προς όφελος της ίδιας της πολιτικής, την εμπιστοσύνη της κοινωνίας. Στηριζόμενη ακριβώς στην κοινωνία, στο λαό, στα λαϊκά κινήματα, να μπορέσει να διεκδικήσει μία βιώσιμη θέση της χώρας μας στο πλαίσιο της Ευρώπης και να μπορέσει να αρχίσει να υλοποιείται ένα πρόγραμμα ριζικών μεταρρυθμίσεων, με το οποίο θα καλύψουμε εκκρεμότητες που αρχίζουν από την εποχή του Τρικούπη -ακόμα μιλάμε για περιουσιολόγιο και ακόμα δεν κάνει τίποτα ούτε αυτή η Κυβέρνηση σε αυτόν τον τομέα- μέχρι νέες ανάγκες και νέους θεσμούς, που μας έρχονται από το παρόν και από το μέλλον. 
Μας ρωτάνε πώς εμείς θα ακυρώσουμε τα μνημόνια. Μα, κυρίες και κύριοι συνάδελφοι, δεν θα ακυρώσουμε εμείς τα μνημόνια. Ο λαός θα τα ακυρώσει με την ψήφο του και η Κυβέρνηση, η οποία θα προκύψει, θα υλοποιήσει τη θέληση του λαού.
(Χειροκροτήματα από την πτέρυγα του ΣΥΡΙΖΑ-ΕΚΜ)
Εμείς δεχόμαστε τη συνέχεια του ελληνικού κράτους, αλλά όχι τη συνέχεια της πολιτικής. Όλα τα κράτη αλλάζουν πολιτική. Η πολιτική Ομπάμα σε κάποια θέματα έστω, είναι διαφορετική από την πολιτική Μπους. Η πολιτική της κάθε κυβέρνησης είναι διαφορετική από την προηγούμενη. 
Η Βουλή που ψηφίζει νόμους, μπορεί και να ακυρώνει νόμους. Αυτό είναι το δόγμα το δικό μας. Δεν είναι δυνατόν να συζητάμε υπεύθυνα, δημοκρατικά πώς θα ακυρώσει η Βουλή ένα νόμο, τον οποίο η ίδια ψήφισε.
Δεύτερον: Τι θα κάνουμε με το χρέος; Το αυτονόητο. Αυτό που προτείνει το Διεθνές Ταμείο για όλο τον κόσμο. Τα είπε και προχθές σε μια έκθεσή του, μιλώντας γενικά για το χρέος στην Ευρώπη. Δεν υπάρχουν μαγικές λύσεις. Ή θα διαγράψεις χρέος ή θα βάλεις φόρο στην περιουσία ή θα έχεις πληθωριστική ανάπτυξη. Τις προτάσεις μας δεν τις λέμε μόνο εδώ. Τις λέμε και σε εκείνους, όποτε τους βλέπουμε. Τις λέμε δημόσια. Ο ΣΥΡΙΖΑ δεν έχει διγλωσσία.
Εμείς έχουμε δύο σαφείς στόχους: 
Πρώτον, όσο η ελληνική οικονομία είναι σε ύφεση ή σε μη βιώσιμη ανάπτυξη, δεν μπορεί αυτή η οικονομία -και δεν πρέπει- να πληρώσει ούτε ένα ευρώ, ούτε για τόκους ούτε για χρεολύσια. Θα το πετύχουμε αυτό με μορατόριουμ, όπως λένε ορισμένοι; Θα το πετύχουμε με διαγραφές; Εμάς μας ενδιαφέρει το τελικό αποτέλεσμα. Και είναι αυτό.
Ο δεύτερος στόχος είναι να μεταφέρουμε στις επόμενες γενιές, όσο γίνεται, μικρότερα βάρη, μικρότερο χρέος.
Τρίτον, ορισμένοι εγκαλούν τον ΣΥΡΙΖΑ ότι δεν έχει προτάσεις. Μήπως είναι καιρός να σοβαρευτούμε; Μήπως είναι καιρός να σταματήσετε να ονομάζετε «μη πρόταση» τη μόνη πρόταση;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αντιπροέδρου της Βουλής)
Θα ολοκληρώσω, κύριε Πρόεδρε, σε ένα λεπτό.
Διότι μόνο ο ΣΥΡΙΖΑ διαθέτει πρόταση πέραν εκείνης του μνημονίου, πρόταση που, μάλιστα, εξειδικεύεται και θα παρουσιαστεί σύντομα ξανά στον ελληνικό λαό. Και για τις πρώτες μέρες έχουμε πρόταση και για τους πρώτους μήνες έχουμε πρόταση και για τα πρώτα χρόνια έχουμε πρόταση.
(Χειροκροτήματα από την πτέρυγα του ΣΥΡΙΖΑ-ΕΚΜ)
Μας ρωτούν για τις δυσκολίες. Έχουμε πλήρη επίγνωση. Κυβέρνηση με κορμό τον ΣΥΡΙΖΑ σημαίνει μια κυβέρνηση και μια ευκαιρία με την οποία ο απλός κόσμος θα εκπροσωπηθεί, και αυτός και οι ανάγκες του, και εδώ μέσα, στη νομοθετική εξουσία, και στην εκτελεστική εξουσία, εκεί όπου παίρνονται οι αποφάσεις. Ξέρουμε ότι υπάρχουν κατεστημένα συμφέροντα τα οποία δεν θέλουν να συμβεί αυτό. Δεν θέλουν ο λαός να συμμετέχει. Δεν θέλουν οι ανάγκες της κοινωνίας να είναι το επίδικο. 
Η σύντομη απάντηση που θέλω να δώσω -διότι το θέμα επιδέχεται ευρύτερης συζήτησης- είναι η εξής: Όταν έχεις ένα στόχο και πιστεύεις σε αυτόν, παλεύεις μέχρι να τον κερδίσεις. 
Εμείς αυτό κάναμε σε όλη τη ζωή μας, αυτό κάνουμε και τώρα και αυτό καλούμε και τον ελληνικό λαό να κάνει. Αγώνα μέχρι να κερδίσουμε τους στόχους μας, διότι είναι σωστοί και δίκαιοι!
 (Στο σημείο αυτό ο Δ΄ Αντιπρόεδρος της Βουλής κ. Ιωάννης  Δραγασάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο Βουλευτής του ΣΥΡΙΖΑ κ. Νικόλαος Βούτσης έχει το λόγο για δεκαπέντε λεπτά.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κυρίες και κύριοι συνάδελφοι, κύριε Πρόεδρε, κύριοι Υπουργοί, ένα ερώτημα -μαζί με άλλα πολλά- ζητάει την απάντησή του και θα απαιτήσουμε να απαντηθεί από την Κυβέρνηση σε αυτήν τη διαδικασία: Χτίζετε μια δημοκρατία εκτάκτων μέτρων, ένα κράτος έκτακτης ανάγκης; 
Η πράξη νομοθετικού περιεχομένου για την ΕΡΤ δεν ήρθε ποτέ προς ψήφιση. Η επιχείρηση του οριστικού «μαύρου» στην ΕΡΤ ήταν χθες κίνηση πολιτικής αποσταθεροποίησης, υπήρξε έκνομη ενέργεια. Η απόφαση του Συμβουλίου της Επικρατείας για το ίδιο θέμα δεν έχει εκδοθεί, πέντε μήνες μετά το «μαύρο» στην ΕΡΤ. Το ψηφιακό τοπίο στη νέα εποχή δόθηκε, με το απαράδεκτο άρθρο που προχθές ψηφίσατε, ως δώρο στο καρτέλ της διαπλοκής, αφού προηγούμενα τους είχε δοθεί ως «DIGEA» και το προνομιακό καθεστώς του παρόχου σήματος. Αυτά τα γνωρίζετε.
Ποιος, λοιπόν, μιλάει για νομιμότητα; Ποιος ποντάρει και ενισχύει την πολιτική αποσταθεροποίηση; Ποιος απαγορεύει στους Βουλευτές του ελληνικού Κοινοβουλίου να προχωράνε στους δρόμους και να μπαίνουν σε δημόσια κτήρια; Ποιος βάζει τη Βουλή στο περιθώριο, όπως και αναλυτικά προηγούμενα ο κ. Γιάννης Δραγασάκης μάς επεσήμανε; 
Όχι εμείς βεβαίως, που δεσμευόμαστε ενώπιόν σας ότι η κυβέρνηση της Αριστεράς θα αποκαταστήσει πλήρως τα κοινωνικά, πολιτικά δικαιώματα και τις συνταγματικές εγγυήσεις του λαού μας.
(Χειροκροτήματα από την πτέρυγα του ΣΥΡΙΖΑ-ΕΚΜ)
Κυρίες και κύριοι συνάδελφοι, έχουν περάσει σαράντα χρόνια από την εξέγερση του Πολυτεχνείου, την εξέγερση τότε της νεολαίας. Ο λαός μας τότε, με τους αγώνες του, έβαλε τη σφραγίδα για να σταματήσει το επτάχρονο σκοτάδι, που είχε βάλει τη δημοκρατία μας σε γύψο. Αν μη τι άλλο, τότε εμείς, οι πολύ παλαιότεροι σε σχέση με αρκετούς από εσάς, γρήγορα αντιληφθήκαμε ότι οι διαμορφούμενοι μεταπολιτευτικοί συσχετισμοί δεν επέτρεψαν την πλήρη δικαίωση των κοινωνικών οραμάτων, που, μαζί με το πάθος για την ελευθερία, άρδευσαν τον αντιδικτατορικό αγώνα. Διαμορφώσαμε τότε τη συλλογική βεβαιότητα ότι δεν θα ξαναζήσουμε τα δεινά της εσωτερικής τυραννίας. 
Σήμερα -καθώς κάθε εποχή έχει το δικό της πρόσημο και είναι ιδιαίτερη- μέσα από τις κοινωνικές ανάγκες και τα διακυβεύματα κάθε ιστορικής περιόδου, ζούμε, ζει ο λαός μας, μία απαράδεκτη συστηματική προσπάθεια, για να μπει και να διατηρηθεί η κατακτημένη μας δημοκρατία ουσιαστικά στη φορμόλη, στην τεχνητή αναπνοή, στο απόσπασμα, έτσι ώστε να εφαρμόζονται αγόγγυστα -επί τέσσερα χρόνια εφαρμόζονται ήδη- απίστευτες αντικοινωνικές πολιτικές πάνω στο σώμα του λαού μας. 
Αυτό που εσείς ονομάζετε «υπομονή» και «συνειδητή θυσία», δεν είναι παρά μία μαζική αίσθηση απόγνωσης, διάψευσης, οργής αλλά και ριζικής αμφισβήτησης και μία διάθεση ανατροπής της πολιτικής σας. 
Όποιος δεν έχει καταλάβει ακόμα ότι δεν αποχωρίζεται η κοινωνική δημοκρατία από την πολιτική δημοκρατία, ότι είναι αλληλένδετα σε κάθε τους έκφανση κι ότι οι ελευθερίες, τα κατακτημένα δικαιώματα, οι πολύχρονες εγγυήσεις στην εργασία, η διασφάλιση των ελάχιστων όρων αξιοπρεπούς διαβίωσης σε προσωπικό και συλλογικό επίπεδο, όλα αυτά και πολλά άλλα –όπως, για παράδειγμα, το τεράστιο ζήτημα της ενημέρωσης από τα σύγχρονα μίντια- είναι απολύτως και άρρηκτα συνδεδεμένα με την έννοια και την πράξη της δημοκρατίας, πλανάται πλάνην οικτρά.
Σε τέτοια πλάνη βρίσκονται αρκετοί από τους παρόντες και απόντες συναδέλφους από την πτέρυγα των συγκυβερνώντων κομμάτων. Και κάτι χειρότερο: Ιδιαίτερα σε αυτήν την Αίθουσα δεν δέχομαι ότι υπάρχουν πεπλανημένοι. Όποιος τολμάει να μιλάει σε ρόλο καθημερινού υστερικού εισαγγελέα για ανομία και βία, συμψηφίζοντας και στοχοποιώντας όλες τις δράσεις και τις αντιστάσεις του λαού μας, με ακραίες εγκληματικές ενέργειες, είναι σαφές πλέον για το λαό μας ότι, πέραν της υποκρισίας και ενός ιδιότυπου λαϊκισμού για τον εκφοβισμό της κοινωνίας, προσπαθεί άτεχνα και χωρίς αποτέλεσμα να καλύψει την κυβερνητική πολιτική, πολιτική που προκαλεί καθημερινά πολλές εστίες βίας και ανομίας μέσα στις ζωές, στις ψυχές χιλιάδων ανθρώπων, στις συμπεριφορές τους, στην επαφή τους με τον περιρρέοντα αυταρχισμό και με την καταστολή, όταν νόμιμα και ειρηνικά αγωνίζονται για την ανατροπή αυτής της πολιτικής. 
Επιχειρήστε επωνύμως ή ανωνύμως να βρεθείτε σε κάποιες τέτοιες εστίες, για να αφουγκραστείτε και τότε ίσως αντιληφθείτε πολλά από αυτά που σήμερα δείχνετε να αγνοείτε. 
Επί τη ευκαιρία, δεν δεχόμαστε τις καινοφανείς αντιδημοκρατικές θεωρίες και τις μεθοδεύσεις που προσιδιάζουν σε κράτος έκτακτων αστυνομικών μέτρων, με βάση τις οποίες ο ρόλος των Βουλευτών -όλων μας, δηλαδή-, των εκλεγμένων αντιπροσώπων του λαού στους δήμους, στα συνδικάτα, στους μαζικούς φορείς, στις πρωτοβουλίες και στις δράσεις πολιτών εξαντλείται μόνο στο ρόλο διαμόρφωσης ψηφισμάτων ή λήψης αποφάσεων σε σχέση με το αντικείμενό του, αυτήν την καινοφανή θεωρία που χθες ο Κοινοβουλευτικός Εκπρόσωπος της Νέας Δημοκρατίας μάς παρουσίασε στη σχετική συζήτηση. Ότι, δηλαδή, τα υπόλοιπα, όλα αυτά που συμβαίνουν στην κοινωνία καθημερινά, μέσα κι έξω από τους θεσμούς, σε κλειστούς και ανοιχτούς χώρους, στο δημόσιο λόγο, όπου κι όπως αλλιώς ο λαός παρεμβαίνει και διαμορφώνει δημοκρατικά την άποψη και τη δράση του, όλα αυτά ανήκουν ως αρμοδιότητα και ως ανεκτά οριζόμενα όρια στην Αστυνομία και την ενδεχόμενη αυθαιρεσία των κυβερνητικών εντολών. 
Να ξέρετε κάτι. Όπως μέχρι τώρα, δεν θα δεχθούμε αυτόν το διακοσμητικό και αντιλαϊκό ρόλο που θέλετε να μας επιφυλάξετε και θα ασκήσουμε μέσα και έξω από τη Βουλή όλα τα συνταγματικά μας δικαιώματα. 
(Χειροκροτήματα από την πτέρυγα του ΣΥΡΙΖΑ-ΕΚΜ)
 Το ζητούμενο για τη δημοκρατία ήταν και είναι πάντα η σύνθεση -και προσέξτε το και αυτό για τα επόμενα που θα πείτε, αυτή είναι η δική μας άποψη- η συνύπαρξη, η συλλειτουργία, μέσα στα όρια που το Σύνταγμα προσδιορίζει, τόσο για τα δικαιώματα όλων των πολιτών -και βεβαίως των Βουλευτών- όσο και για την εφαρμογή της πολιτικής εντός του κράτους δικαίου, που διασφαλίζει το αίσθημα ασφάλειας αλλά και ισοπολιτείας και ισονομίας για τους πολίτες και το κοινωνικό σύνολο. 
Αυτήν την ισορροπία, την όποια μεταπολιτευτική ισορροπία είχε κατακτηθεί, με τα πάνω της, τα κάτω της, τα μπρος της, τα πίσω της, έχετε προσπαθήσει επί ενάμιση χρόνο να τη διαταράξετε βίαια, μονομερώς, μέσα από την κυβερνητική πολιτική και την περίφημη πολιτική του νόμου, της τάξης και της μηδενικής ανοχής σε συνθήκες κρίσης που παράγει δύο εκατομμύρια ανέργους. Είναι ανοησία πέραν της αντιδραστικότητας που έχει αυτή η θεωρία. 
Αυτή η αλφαβήτα για εσάς έχει καταργηθεί. Εφαρμόσατε επί ενάμιση χρόνο μια πολιτική παρασιώπησης και συγκάλυψης εκατοντάδων εγκληματικών ενεργειών -τις οποίες εδώ σας τις είχαμε φέρει στον κοινοβουλευτικό έλεγχο για συζήτηση- εναντίον μεταναστών στη χώρα μας. Καλλιεργήσατε την ατζέντα του διχασμού και του ρατσισμού και μετά, όταν αντιληφθήκατε ότι έτσι γιγαντώθηκε το πολιτικό «τέρας» του νεοφασισμού και της μισαλλοδοξίας, θέλετε να εμφανιστείτε ως «αρχάγγελοι» της κάθαρσης, αρνούμενοι υποκριτικά ότι παράγοντες και συνιστώσες του δικού σας χώρου φλέρταραν ανοιχτά με την ιδέα της πολιτικής συμμαχίας με το κόμμα της Χρυσής Αυγής. 
Ανομία για την Κυβέρνηση δεν υπάρχει βεβαίως για τους πρωταγωνιστές του τριγώνου της διαπλοκής, τις οικονομικές δυνάμεις που συγκροτούν τους πόλους του μιντιακού, του τραπεζικού και του νέου οικονομικού κατεστημένου της χώρας μας, που συναποτελούν απολύτως αποφασιστικούς παράγοντες στο μνημονιακό συγκυβερνών συγκρότημα. Διότι κυβερνάτε ως συγκρότημα, όχι απλά ως δικομματική Κυβέρνηση. 
Γι’ αυτούς όλους υπάρχει μια ιδιότυπη ασυλία. Υπάρχει μια πολιτική που συντηρεί και επαυξάνει τα προνόμιά τους. Υπάρχουν τα νέα «γήπεδα» που ανοίγουν, στην υγεία, στην παιδεία, στο κράτος -χθες το ακούσαμε και το συζητήσαμε- στην ασφάλιση, στη δημόσια περιουσία, στις συχνότητες της επικοινωνίας, ένα καινούργιο «γήπεδο», για να κερδίσουν και να κερδοσκοπήσουν μέσα στην κρίση, όταν ο λαός μας υποφέρει. 
Αυτή είναι η πολιτική σας. Δεν είναι ουδέτερη, έχει πρόσημο, έχει μια σαφή αντίληψη υπέρ αυτών των συμφερόντων. Δεν είναι μια πολιτική που παλεύει να βγούμε από αδιέξοδα κ.λπ.. Είναι μια άκρως μεροληπτική πολιτική υπέρ του κεφαλαίου στο σύγχρονο κοινωνικό και ταξικό πόλεμο που διεξάγεται στον τόπο μας. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Έτσι ακριβώς έγινε, όμως, με αντίστοιχες πολιτικές από διάφορες κυβερνήσεις του παραδοσιακού και παραπαίοντος δικομματισμού σε κάθε καμπή της τελευταίας δεκαπενταετίας. 
Θυμηθείτε την πρόταση που σας φέραμε για την εξεταστική επιτροπή για το πώς έφτασε η χώρα στο μνημόνιο, από την είσοδο της χώρας στην ΟΝΕ -έτσι όπως έγινε τότε- τη φάση των Ολυμπιακών Αγώνων, τις περιόδους εκτεταμένης διαπλοκής, που οδήγησαν στη χρεοκοπία και που οδήγησαν σε ένα χρέος, για το οποίο δεν είναι υπεύθυνος ο λαός μας, δεν είναι υπεύθυνο το ενάμισι εκατομμύριο των ανέργων, δεν είναι υπεύθυνοι οι νέοι, που κατά δεκάδες χιλιάδες μεταναστεύουν, δεν είναι υπεύθυνοι οι μικροομολογιούχοι, δεν είναι υπεύθυνα τα νοικοκυριά και οι μικρές και πολύ μικρές επιχειρήσεις, που συντρίβονται από αυτήν τη μνημονιακή πολιτική. 
Δεν είναι υπεύθυνοι δηλαδή αυτοί επί των οποίων –δηλαδή επί αδίκων- στρέφεται σήμερα συνολικά η μνημονιακή πολιτική που εφαρμόζεται ως ευαγγέλιο. Δεν είναι, βέβαια, υπεύθυνοι και υπεύθυνες και οι σχολικοί φύλακες, το προσωπικό καθαριότητας, οι διοικητικοί υπάλληλοι των ΑΕΙ, οι δημοτικοί υπάλληλοι και πολλές κατηγορίες αδύναμων μερίδων που δίνονται βορά στις άθλιες μνημονιακές δεσμεύσεις. 
Έτσι, κυρίες και κύριοι συνάδελφοι, δε σώζεται η χώρα. Γιατί δεν υπάρχει χώρα χωρίς λαό, γιατί δεν υπάρχει μέλλον για αυτή τη χώρα χωρίς την επιβίωση και το ανοιχτό μέλλον του λαού μας και της νεολαίας μας. Αυτήν την κοινωνική σωτηρία δεν μπορεί παρά να την επιχειρήσει, να τη διαμορφώσει σ’ αυτήν τη χώρα μια ευρύτατη κυβέρνηση με κορμό την Αριστερά, τον ΣΥΡΙΖΑ, μια ευρεία κοινωνική και πολιτική πλειοψηφία, στην οποία δυστυχώς θα κληροδοτήσετε, εσείς θα λέγατε «καμένη γη», κάτι πολύ χειρότερο στα όρια της ανθρωπιστικής καταστροφής.
Αυταρχισμός και ανομία δεν είναι μόνο οι πολλαπλές απαγορεύσεις που έχουν φτάσει μέχρι την αναγκαστική απονέκρωση όλης της Αθήνας, όταν μας επισκέπτονταν ξένοι ηγέτες, και η βίαιη καταστολή κινητοποιήσεων. Χωρίς καμμία διάθεση να εξομοιώσουμε καθεστώτα –και το γνωρίζετε πάρα πολύ καλά και από τα γραπτά και από τα προφορικά μας-, αυτό που συνέβη στις επισκέψεις δύο ηγετών προσφάτως, δηλαδή η απαγόρευση έστω και κατά μόνας να μπορεί κάποιος στο κέντρο της Αθήνας σε ευρύτατο χρόνο να περπατάει, είναι πρωτοφανής. Κρατήστε το. Σημειώστε το. 
Ούτε είναι μόνο οι παρατεταμένες και παράνομες επιστρατεύσεις ολόκληρων κλάδων εργαζομένων, που είναι ακόμα επιστρατευμένοι, που επιχείρησαν να ασκήσουν το συνταγματικό δικαίωμα της απεργίας. Πιο πολύ και πιο εκτεταμένα απ’ όλα αυτά τα φαινόμενα είναι οι απαράδεκτες, χιλιάδες εστίες καθημερινής καταστρατήγησης δικαιωμάτων και ανομίας μέσα σε χώρους δουλειάς σε όλους τους τομείς της παραγωγικής διαδικασίας.
(Χειροκροτήματα από την πτέρυγα του ΣΥΡΙΖΑ-ΕΚΜ)
Βεβαίως, είναι και η συνολική επιχειρούμενη βίαιη σμίκρυνση και ποιοτική υποβάθμιση του δημόσιου τομέα, όπου πλέον η δαμόκλειος σπάθη των χιλιάδων απολύσεων διαμορφώνει ένα πεδίο για νέα εκτεταμένη ανεργία δίπλα σε αυτή του ιδιωτικού τομέα και μια απειλή που διαλύει το ηθικό της μεγάλης πλειοψηφίας των υπαλλήλων λειτουργών του δημοσίου.
Δημοκρατία τέλος, αν και δεν υπάρχει τέλος σ’ αυτήν τη συζήτηση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
Πολιτική και κοινωνική δημοκρατία δεν νοείται με τις απαράδεκτες και αντισυνταγματικές δεσμεύσεις που έχουν πάρει οι μνημονιακές κυβερνήσεις στο πλαίσιο μνημονιακών ρυθμίσεων, που φτάνουν, για παράδειγμα, για την κάλυψη των υποχρεώσεων του κράτους στον ασφαλιστικό, συνταξιοδοτικό τομέα μέχρι το 2060, πάνω σε κείμενα κακομεταφρασμένα από αντίστοιχα κείμενα που επιχειρήθηκε να εφαρμοστούν σε άλλους λαούς από το ΔΝΤ και από αντίστοιχες επίσης τρόικες, πάνω σε γνωμοδοτήσεις του Νομικού Συμβουλίου του Κράτους για την ισχύ του Αγγλικού Δικαίου, πάνω σε αμφιλεγόμενες τουλάχιστον δεσμεύσεις, που συνιστούν ανοιχτό κίνδυνο για την υπονόμευση της κυριαρχίας της χώρας και για την αυτόνομη πορεία της πέρα από πολύχρονες διεθνείς επιστασίες, σαν αυτήν την περίφημη απόφαση τελευταία της ΕΕ περί 75%, με την οποία μάς απειλεί ο κ. Ρεν.
Το παραμύθι, λοιπόν, για το γρήγορο τέρμα του μνηνονίου, το μύθευμα –κάποιοι μιλούν και για τον Απρίλιο- μαζί με πλήθος άλλων μυθευμάτων που συγκροτούν την κεντρική αφήγηση του μνημονιακού μπλοκ για τη δήθεν μεταμνημονιακή εποχή, δεν έχει ευτυχές τέλος.
(Στο σημείο αυτό κτυπάει παρατεταμένα το κουδούνι λήξεως του χρόνου ομιλίας του κυρίου Βουλευτή)
Μία παράγραφος έχει μείνει, κύριε Πρόεδρε, δέκα δευτερόλεπτα θέλω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Βλέπω σελίδες.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Να τη. Είναι λευκή. Ήταν λάθος. Λευκή είναι. 
Το παραμύθι, λοιπόν, για το γρήγορο τέρμα του μνημονίου μαζί με πλήθος άλλων μυθευμάτων που συγκροτούν την κεντρική αφήγηση του μνημονιακού μπλοκ για τη δήθεν μεταμνημονιακή εποχή δεν έχει ευτυχές τέλος.
Έχει μόνο δράκους και σκελετούς στις ντουλάπες της σημερινής εξουσίας. 
Γι’ αυτόν το λόγο η ελπίδα και η προσδοκία του λαού μας για να φύγουμε οριστικά από αυτήν την εποχή έχει ως αφετηρία, ως ελάχιστη δέσμευση, την οποία έχουμε αναλάβει χωρίς καμμία ταλάντευση, την κατάργηση του μνημονίου και των βαρύτατων συνεπειών του στη ζωή και το μέλλον του τόπου μας. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Κυρίες και κύριοι συνάδελφοι, το καντήλι της Κυβέρνησής σας έχει τελειώσει, ο λαός θα το σβήσει. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, μετά από την ολοκλήρωση των ομιλιών των δύο εισηγητών, εισερχόμεθα στον κύκλο των οκτώ, κατά προτεραιότητα, ομιλητών. 
Έχω την τιμή να σας ανακοινώσω ότι η Νέα Δημοκρατία έχει υποδείξει τη Βουλευτή κ. Φεβρωνία Πατριανάκου, ο Συνασπισμός Ριζοσπαστικής Αριστεράς – Ενωτικό Κοινωνικό Μέτωπο έχει υποδείξει τον Βουλευτή κ. Παναγιώτη Κουρουμπλή, το Πανελλήνιο Σοσιαλιστικό Κίνημα έχει υποδείξει τον Βουλευτή κ. Παναγιώτη Ρήγα, οι Ανεξάρτητοι Έλληνες έχουν υποδείξει τον Βουλευτή κ. Κωνσταντίνο Γιοβανόπουλο. Ο Λαϊκός Σύνδεσμος Χρυσή Αυγή έχει υποδείξει τον Βουλευτή κ. Ηλία Κασιδιάρη, η Δημοκρατική Αριστερά έχει υποδείξει τον Βουλευτή κ. Βασίλειο Οικονόμου και το Κομμουνιστικό Κόμμα Ελλάδας έχει υποδείξει τον Βουλευτή κ. Νικόλαο Καραθανασόπουλο. 
Η Βουλευτής κ. Φεβρωνία Πατριανάκου έχει το λόγο για δεκαπέντε λεπτά.</ChairmanSpeech> 
<Speech><Parlmember>ΦΕΒΡΩΝΙΑ ΠΑΤΡΙΑΝΑΚΟΥ</Parlmember>: Κυρίες και κύριοι συνάδελφοι, όταν η Κυβέρνηση διαπραγματεύεται, τότε διαπραγματεύεται η χώρα. Όταν ο Πρωθυπουργός και η Κυβέρνηση βάλλονται και επιχειρείται η αμφισβήτηση της πολιτικής σταθερότητας, τότε υπονομεύεται η διαπραγματευτική ισχύς και της χώρας και του λαού. Ενός λαού που έχει υποστεί βασανιστικές θυσίες και βιώνει τις συνέπειες με ισχυρή αυτοκριτική και δημιουργικό πείσμα. 
Αυτήν την ώρα που οι διαπραγματεύσεις με την τρόικα είναι σε εξέλιξη, με την Ελλάδα για πρώτη φορά από το 2010 να είναι σε πλεονεκτική θέση, γιατί παρήγαγε πρωτογενές πλεόνασμα και γιατί για πρώτη φορά είναι εντός των στόχων, αναρωτιέται ο ελληνικός λαός: Γιατί επέλεξε ο Πρόεδρος του ΣΥΡΙΖΑ αυτήν την ώρα να καταθέσει πρόταση μομφής κατά της Κυβέρνησης; Γιατί τώρα; 
Εσείς οι ίδιοι στη δήλωσή σας γράψατε ότι είναι αφορμή η ανακατάληψη των παρανόμως κατειλημμένων, η εφαρμογή του νόμου που είχε καταλυθεί βάναυσα στο Ραδιομέγαρο της πρώην ΕΡΤ. Είναι πρόκληση για το κοινό περί δικαίου αίσθημα το τέλος μιας ανομίας να αποτελεί το νομιμοποιητικό αίτιο για την Αξιωματική Αντιπολίτευση, για να αμφισβητήσει την κυβερνητική σταθερότητα.
Από τη «βίλα Αμαλία» ως την Αγία Παρασκευή και από τα «γουναράδικα» ως το «ΕΑΜ-ΕΛΑΣ Μελιγαλάς», ο δρόμος της πολιτικής ωριμότητας είναι μακρύς και δύσκολος και ειδικά όταν οι συνιστώσες, αντί να συγκλίνουν, αποκλίνουν και το οικοδόμημα κινδυνεύει να καταρρεύσει. 
Ο κ. Τσίπρας δεν αποκαλούσε την ΕΡΤ ως την πλέον απαξιωμένη και χειραγωγούμενη, που η Κυβέρνηση ήθελε να τη μετατρέψει σε ΥΕΝΕΔ; Δεν την αποκαλούσε μηχανισμό προπαγάνδας της Κυβέρνησης; Για αυτήν την ΕΡΤ χύνετε κροκοδείλια δάκρυα; Για αυτήν την ΕΡΤ συντάσσεστε και ευθυγραμμίζεστε με την ανομία; Για χάρη της πελατειακής και κομματικής σας αυλής θυσιάζετε την προσπάθεια ενός ολόκληρου λαού να γυρίσει σελίδα;
Η ΕΡΤ που όλοι αγαπήσαμε είναι ο συμβολισμός για το νήμα που χάσαμε. Η ΕΡΤ που κράταγε συντροφιά στους ακρίτες, η ΕΡΤ που συνδέθηκε με τις μεγάλες στιγμές του έθνους, η ΕΡΤ των καλών και ευσυνείδητων εργαζόμενων, η ΕΡΤ που κατέγραψε τις μικρές και μεγάλες στιγμές της ιστορίας μας είναι η δημόσια τηλεόραση που χτίζουμε.   
Η ΕΡΤ η πελατειακή, η γιγαντωμένη, της αδιαφάνειας, της κατασπατάλησης του δημοσίου χρήματος είναι η ΕΡΤ που καταργήσαμε. Είναι η ΕΡΤ που εσείς προστατεύετε, γιατί την ταυτίζετε με το βαθύ κομματισμό και την αριστερή συνδικαλιστική νομενκλατούρα και γιατί, κύριε Λαφαζάνη, εσείς είπατε ότι αυτήν την ΕΡΤ θα την επανασυστήσετε όπως ήταν. Γι’ αυτό ο ελληνικός λαός έχει ανοιχτά αυτιά και μάτια και σας ακούει.
Αυτοί που είχαν καταλάβει το ραδιομέγαρο της Αγίας Παρασκευής έχασαν τα όρια. Έπαψαν να είναι οι εργαζόμενοι που πάλευαν για τις δουλειές τους. Ταύτισαν τη δημόσια τηλεόραση με τον εαυτό τους. 
Κυρίες και κύριοι συνάδελφοι, με αυτήν την πρόταση δυσπιστίας ο κ. Τσίπρας δεν επιδιώκει να πέσει η Κυβέρνηση, παρά τα όσα ο ίδιος προφήτευσε στη φετινή Διεθνή Έκθεση Θεσσαλονίκης. Ο Πρόεδρος του ΣΥΡΙΖΑ ακόμη ταλαιπωρείται να αποφασίσει τι θα κάνει με το μνημόνιο. Θα το σκίσει; Καταργήσει; Ακυρώσει; Απαγκιστρώσει; Αντικαταστήσει; Αναστείλει; Επαναδιαπραγματευθεί; Επανεξετάσει; Μόνο ο κ. Σκουρλέτης τον καταλαβαίνει. Ο κ. Σκουρλέτης λέει ότι δεν υπάρχει διαφορά ανάμεσα στην κατάργηση, την αναστολή, την αντικατάσταση. 
Τελικά, όμως, φαίνεται ότι ο κ. Τσίπρας κατέληξε σε μία θέση. Σύμφωνα με τα όσα διατύπωσε σε πρόσφατη συνέντευξή του, δήλωσε ότι «Το μνημόνιο θα καταργηθεί άμεσα και θα διαπραγματευτεί τη δανειακή σύμβαση για να την αλλάξει». Βέβαια, όμως, ξέχασε ότι τη δανειακή σύμβαση πριν από είκοσι μήνες την κατήγγειλε ως παράνομη, αντισυνταγματική, ως σύμβαση υποτέλειας, επιτροπείας. 
Βέβαια ξεχνάει ότι στο άρθρο 8 της δανειακής σύμβασης ρητά αναφέρεται ότι η δανειακή σύμβαση υφίσταται μόνο εάν η Ελλάδα συμμορφώνεται με τα μέτρα που εκτίθενται στο μνημόνιο. Άρα; Αδιέξοδο και στη νέα σας θέση. Δεν πειράζει, θα αποφασίσει η ίδια η ζωή, ο λαός, είπε ο κ. Δραγασάκης. Η ελπίδα μας είναι ότι όταν ο λαός κληθεί στην κάλπη, δεν θα υπάρχει μνημόνιο.
Συνεχίζεται, όμως, η περιπλάνηση για το ευρώ. Από το ότι το ευρώ δεν είναι φετίχ, στο ότι η δραχμή δεν είναι επιλογή και από το ευρώ της φτώχειας και της ανασφάλειας, στη δραχμή της κοινωνικής ερήμωσης. 
Η περιπλάνηση, βέβαια, του κ. Τσίπρα προς το παρόν σταμάτησε στο Τέξας: «Έχουμε μια οικονομική ένωση και ένα κοινό νόμισμα και οι άμεσες εναλλακτικές είναι χειρότερες. Μια έξοδος δεν θα ωφελήσει κανέναν.». 
Εδώ, όμως, αρχίζει το Τέξας των συνιστωσών. Μπορεί η Ελλάδα να ακυρώσει τα μνημόνια και τους εφαρμοστικούς νόμους και να ακολουθήσει μια προοδευτική πολιτική εντός της Ευρωζώνης; «Ας μην έχουμε αυταπάτες», σας απαντά το εκλεγμένο μέλος της Κεντρικής σας Επιτροπής και του αριστερού ρεύματος. Και συνεχίζει: «Η χώρα μπορεί να περιέλθει σε τέτοια δυσχερή θέση, που ούτε καν διαπραγμάτευση δεν θα μπορεί να διεξάγει. Ίσως, κάτι χειρότερο.». Κι εδώ καλείται ο κ. Λαφαζάνης να μας πει με ποιον συμφωνεί. Με το αριστερό ρεύμα ή με τη θέση του Προέδρου του; 
«Τι σημαίνει επαναδιαπραγμάτευση, όταν δεν έχεις εναλλακτική λύση;», σας εγκαλεί ο κ. Αλαβάνος και συνεχίζει: «Γιατί δεν πετάτε έξω τον Λαφαζάνη, αφού καταστροφολογεί;». Μέχρι και ο Μανώλης Γλέζος αναγκάστηκε να μιλήσει για το μαντρί της Αριστεράς, για τους κύκλους που «διαρρέουν» και να εγκαλέσει την ηγεσία του ΣΥΡΙΖΑ για τον τρόπο λειτουργίας της.
Κύριοι συνάδελφοι του ΣΥΡΙΖΑ, προσπαθείτε να κρύψετε από τον ελληνικό λαό ότι δεν έχετε πρόταση. Βέβαια, εδώ ο κόσμος το έχει τούμπανο κι εσείς κρυφό καμάρι, αλλά εν πάση περιπτώσει.
Ο αριστερόστροφος λαϊκισμός που καλλιεργήθηκε μεταπολιτευτικά στη χώρα επικήρυξε την επιχειρηματικότητα, ενοχοποίησε το κέρδος, ταύτισε την ιδιωτική πρωτοβουλία με την εργασιακή αναλγησία, οδήγησε στις σβησμένες καμινάδες, τη μηδενική ανταγωνιστικότητα, τις σκληρές, ανελαστικές και προστατευμένες κρατικές δομές. Ακόμα και σήμερα που μιλάμε η κριτική η οποία γίνεται στην Κυβέρνηση εξακολουθεί να έχει ως βάση την επί δεκαετίες αριστερή ιδεολογική παραίσθηση ότι το ζητούμενο δεν είναι η παραγωγή νέου πλούτου, αλλά η μέριμνα για την αναδιανομή του υπάρχοντος εθνικού εισοδήματος. Ακόμα και σήμερα, συνάδελφοι του ΣΥΡΙΖΑ, λειτουργείτε ως ο δανεισμός να είναι αυτονόητος και αιώνιος. 
Ο κ. Δραγασάκης, μιλώντας προηγουμένως, αναρωτήθηκε πώς παράγεται πρωτογενές πλεόνασμα μόνο από τις περικοπές. Να του απαντήσουμε, λοιπόν –διότι αυτή είναι η αγωνία και ο αγώνας μας, εκεί επικεντρώνεται όλη η πολιτική μας-, ότι από την αύξηση της παραγωγής, από την αύξηση του ΑΕΠ και την ανάπτυξη είναι ο μόνος δρόμος για να παραχθεί πρωτογενές πλεόνασμα. Προς το παρόν, όμως, διαχειριζόμαστε μια σκληρή πραγματικότητα και δίνουμε μάχη όλοι οι Έλληνες για να τα καταφέρουμε. 
Υπερασπίζεστε το περισσότερο κράτος. Το αντίδοτό σας στην ανεργία δεν είναι η επιχειρηματικότητα, αλλά οι κρατικοποιήσεις. Δεν υπάρχει συντεχνιακή ελίτ που να μην την έχετε υιοθετήσει. Αντιδράτε στον περιορισμό των δαπανών. Λέτε ναι στην πολιτική που τρέφει τα ελλείμματα και οδηγεί στο νέο δανεισμό. Λέτε όχι στις αποκρατικοποιήσεις. Όχι στην αξιοποίηση της δημόσιας περιουσίας, όχι στην προσέλκυση νέων επενδύσεων. Απειλείτε, μάλιστα, όσους επιθυμούν να επενδύσουν στη χώρα. Βουλιάζετε στα νάματα του λαϊκισμού και της ανευθυνότητας. Η πολιτική σας πρόταση είναι πρόταση μηδενικής διεξόδου από την κρίση.
Με αυτήν την πρόταση δυσπιστίας του ΣΥΡΙΖΑ τι επιτυγχάνετε; Συσπειρώνετε τις πολιτικές δυνάμεις και τους Βουλευτές που επιθυμούν πολιτική σταθερότητα. Ο Πρόεδρός σας για έξι μήνες χάνει το δικαίωμα για νέα πρόταση δυσπιστίας, άρα, γλιτώνει από την εσωκομματική του αντιπολίτευση και μπορεί ανενόχλητος να περιοδεύει ανά την Ευρώπη, προσπαθώντας να εκφράσει την περιθωριακή Αριστερά, ζώντας το δικό του μύθο.
Η Κυβέρνηση, παρά την πισώπλατη μαχαιριά την ώρα της διαπραγμάτευσης, τελικά θα βγει ενισχυμένη, για να ασκήσει την Ευρωπαϊκή Προεδρία και ταυτόχρονα να συνεχίσει τη μάχη της παραγωγικής ανασυγκρότησης της χώρας και της εξόδου από το μνημόνιο.
Κατά συνέπεια, μετράω μόνο κερδισμένους. Αλλά επειδή στη ζωή πάντα κάποιος χάνει, ας ψαχτούν οι συνιστώσες. Το ίδιο να κάνετε και εσείς, συνάδελφοι του ΣΥΡΙΖΑ. Είναι η πρώτη φορά στην κοινοβουλευτική ιστορία που Αρχηγός Αξιωματικής Αντιπολίτευσης χρησιμοποιεί την πρόταση δυσπιστίας κατά της Κυβέρνησης για να πάρει ψήφο εμπιστοσύνης από το ίδιο του το κόμμα.
Όσο για εμάς, τους Βουλευτές της Νέας Δημοκρατίας, εκφράζοντας τις αγωνίες, τους φόβους, τις προσδοκίες ενός λαού που υποφέρει και αγωνίζεται και μιας μεγάλης και ιστορικής παράταξης, καλούμαστε: Να αποδείξουμε ότι παρά την κρίση διατηρούμε άγρυπνη την ψυχή μας, ελεύθερο το πνεύμα μας, να βγούμε από αυτήν τη δοκιμασία πιο δυνατοί, από το καμίνι της κρίσης πιο ώριμοι, περισσότερο αποφασισμένοι, πολύ πιο ανθρώπινοι, να χτίσουμε ό,τι έχει γκρεμιστεί, να διορθώσουμε τα λάθη μας, να μάθουμε από τα παθήματά μας. Και να παραδώσουμε στα παιδιά μας μια καλύτερη πατρίδα από εκείνη που παραλάβαμε. 
Μια τέτοια πολιτική με μια τέτοια στρατηγική στόχευση χρειαζόμαστε. Αυτή σήμερα υπηρετούμε. Με όραμα για την Ελλάδα. Με προσανατολισμό για τους Έλληνες. Με ελπιδοφόρες προοπτικές για τη νέα γενιά. Με στρατηγική και σαφείς στόχους. Με ξεκάθαρες εθνικοπολιτικές προτεραιότητες.
Είναι μία στρατηγική για την Ελλάδα της ανάπτυξης και της δικαιοσύνης, που θα κάνει πράξη το όραμά μας για μια ελεύθερη, ανοιχτή και δημοκρατική κοινωνία, για μια πατρίδα με εθνική αξιοπρέπεια, σεβαστή από τους φίλους, υπολογίσιμη από τους εχθρούς, με διεθνές κύρος. 
Γι’ αυτό, απορρίπτουμε τη μιζέρια. Καταψηφίζουμε την πρόταση μομφής. Στηρίζουμε την Κυβέρνηση και τον Πρωθυπουργό της χώρας.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Βουλευτής του ΣΥΡΙΖΑ-Ενωτικού Κοινωνικού Μετώπου κ. Παναγιώτης Κουρουμπλής για δεκαπέντε λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κυρίες και κύριοι συνάδελφοι, η πρόταση δυσπιστίας που κατέθεσε η Αξιωματική Αντιπολίτευση έρχεται σε μία πολύ κρίσιμη στιγμή, όπου η ελληνική κοινωνία βιώνει τους εφιάλτες της ανεργίας, της ύφεσης, της κατεδάφισης του κοινωνικού κράτους, της κατεδάφισης του εργασιακού πολιτισμού. 
Κύριε Πρόεδρε, είπε η κατελθούσα από το Βήμα συνάδελφος της Νέας Δημοκρατίας πως την ώρα που διαπραγματεύεται η Κυβέρνηση δεν μπορεί να κατατίθενται τέτοιου είδους μομφές. Δεν μας είπε, όμως, η αξιότιμη συνάδελφος τι διαπραγματεύεται επιτέλους αυτή η Κυβέρνηση. Να μας πει, λοιπόν, το περιεχόμενο της διαπραγμάτευσης και τις «κόκκινες» γραμμές. 
Επιτέλους, σε αυτόν τον τόπο δεν χάθηκε η μνήμη, αν και σε κάποιους είναι επιλεκτική η μνήμη, κυρίες και κύριοι συνάδελφοι. Μας είπε η Κυβέρνηση τον Γενάρη ότι διαπραγματεύεται το χαράτσι και ήρθε το χαράτσι, ψηφίστηκε και το «καταβρόχθισαν» όλοι οι τότε συμπολιτευόμενοι.
Ήρθε μετά η Κυβέρνηση όλο το καλοκαίρι και μας έλεγε «ξέρετε, διαπραγματεύομαι και θα λύσω το ζήτημα του πετρελαίου». 
Γι’ αυτά τα πραγματικά προβλήματα που βιώνει ο ελληνικός λαός, κυρία Πατριανάκου, δεν σας άκουσα να μας πείτε ούτε για τη φορολογία του ακινήτου, που επιχειρείτε τη δήμευση της περιουσίας του ελληνικού λαού, ενός λαού που δούλεψε σκληρά, ξενιτεύτηκε, μπάρκαρε, στερήθηκε τα πάντα για ν’ αγοράσει ένα ακίνητο και έρχεστε σήμερα να του το αρπάξετε. Περί αυτού πρόκειται. Γι’ αυτό δεν μας είπατε τίποτα. 
Δεν μας είπατε τίποτα για το πετρέλαιο που διαπραγματευτήκατε τόσο πολύ, ότι πλέον ο ελληνικός λαός μπορεί να αισθάνεται ότι δεν θα κρυώσει το χειμώνα ούτε θα κρυώσουν τα παιδιά τους. 
Δεν μας είπατε τις «κόκκινες» γραμμές σε ό,τι αφορά το χρηματοδοτικό κενό. Πού θα «καθίσει», στα 2,9, που λέει η τρόικα, ή στα 500, που λέτε εσείς; Πείτε το δημόσια εδώ, στο Βήμα, να δεσμευθείτε προς τον ελληνικό λαό, εκτός και αν διαπραγματεύεστε με στολές αποκριάτικες και με νεροπίστολα. Αυτό αποδεικνύεται. Όταν δεν δεσμεύεστε εδώ, από του Βήματος της Βουλής, ότι θα διαπραγματευθείτε με συγκεκριμένους όρους και στοιχεία, τότε επιτρέψτε μου να σας πω ότι αυτό που κάνετε είναι αποκριάτικος πόλεμος.
Επειδή μας είπατε και λαϊκιστές της Αριστεράς, θέλω να σας ρωτήσω: Πότε ήσασταν λαϊκιστές, τώρα ή όταν εξαγγέλλατε το Ζάππειο 1; Πότε ήσασταν λαϊκιστές, τώρα ή όταν εξαγγέλλατε το Ζάππειο 2; Πότε ήσασταν λαϊκιστές, τώρα ή όταν εξαγγέλλατε το Ζάππειο 3; Πότε ήσασταν λαϊκιστές, τώρα ή γι’ αυτά που είπατε προεκλογικά στον ελληνικό λαό και σας ψήφισε, από τα οποία δεν τηρήσατε ούτε το 1%; Αυτή είναι η πραγματικότητα.
Να έρθουμε τώρα στα πραγματικά προβλήματα της ελληνικής κοινωνίας. Μας ρωτάτε: «Πού θα βρείτε τα χρήματα για να κάνετε μία διαφορετική πολιτική;».
Κυρίες και κύριοι συνάδελφοι, ψηφίσαμε κατά καιρούς στη Βουλή τις περίφημες εγγυήσεις για το τραπεζικό σύστημα. Πάνω από 200 δισεκατομμύρια εγγυήσεων ψηφίστηκαν από τη Βουλή των Ελλήνων από την εποχή του κ. Καραμανλή και μετά για το τραπεζικό σύστημα. 
Κάθε φορά η Κυβέρνηση, η κάθε κυβέρνηση, που ερχόταν και μας έφερνε να ψηφίσουμε μία πρόταση, είχε το επιχείρημα ότι ένα ποσοστό από αυτά τα χρήματα, που θα πάρουν οι τράπεζες με 1% και που δάνειζαν το ελληνικό κράτος, το οποίο εγγυάτο για το 1%, με 4,5, παρακαλώ -πάνω από 15 δισεκατομμύρια κέρδισαν οι τράπεζες σε αυτήν την επίδικη περίοδο. 
Σας ερωτώ λοιπόν: Πόσα χρήματα από αυτές τις εγγυήσεις πήγαν στην πραγματική οικονομία; Σας ρωτώ, για να αποδυναμωθεί το επιχείρημά σας, ότι το ζήτημα της ανάπτυξης συνδέεται άμεσα με το εργασιακό κόστος και λέτε ψέματα στον ελληνικό λαό, γιατί το πραγματικό πρόβλημα της ελληνικής οικονομίας και της ανταγωνιστικότητας συνδέεται με το υψηλό κόστος δανεισμού, 2% στη Γερμανία, 10% στην Ελλάδα. Πότε το είπατε, πότε τολμήσατε να πείτε στους Γερμανούς ότι δεν μπορούμε να έχουμε ανταγωνιστικότητα, όταν εσείς δανείζετε με 2% τις επιχειρήσεις σας, ενώ εμείς τις δανείζουμε με 10% και αν υπάρχουν χρήματα;
Προχωρούν οι κυβερνήσεις, κυρίες και κύριοι συνάδελφοι, και δίνουν 50 δισεκατομμύρια για την ανακεφαλαιοποίηση των τραπεζιτών, για να σώσουν τους τραπεζίτες που κατέστρεψαν τις τράπεζες με τα θαλασσοδάνεια που έδωσαν σε όλους τους ημετέρους τους χωρίς ασφάλεια. Όλα αυτά, για να τους διασώσουμε, λοιπόν, αυτούς τους κυρίους, αντί να προχωρήσει η Κυβέρνηση σε άλλες πολιτικές, πράγμα το οποίο δεν είδα να κάνετε ούτε με την ανακεφαλαιοποίηση που έπρεπε να γίνει με το κούρεμα των ασφαλιστικών ταμείων. Ακόμα και τα ιδρύματα χρόνιων παθήσεων κουρέψατε. Για να πάρετε το «μπράβο» της ελληνικής κοινωνίας. Αυτή είναι η πραγματικότητα, κυρίες και κύριοι συνάδελφοι. 
Ενώ, λοιπόν, θα έπρεπε να βάλετε σε τάξη αυτούς τους κυρίους, τους αφήνετε ελεύθερους να προσπαθούν και να πιέζουν για να πάρουν άρση -άρση, παρακαλώ- των πλειστηριασμών της πρώτης κατοικίας. Αυτό δε που είπε ο κ. Χατζηδάκης αντιλαμβάνονται, όσοι διαβάζουν πίσω από τα λεγόμενα ενός Υπουργού, τι επιχειρείτε να κάνετε και τι θα ζήσει ο ελληνικός λαός. 
Να σας πω όμως και το αποκορύφωμα αυτής της αναισθησίας που επιδεικνύετε απέναντι στο δοκιμαζόμενο κόσμο. Σήμερα οι τράπεζες, για έναν πολίτη που πήρε ένα καταναλωτικό δάνειο, το οποίο πλήρωσε με 18% έως 23% τι κάνουν; Ξέρετε πολύ καλά πώς έπαιρναν οι πολίτες τα δάνεια και τι ρόλο έπαιξαν οι τράπεζες με τη διαφήμιση και την πίεση, για να πείσουν ότι πρέπει να πάρουμε καταναλωτικά δάνεια. Έρχεστε σήμερα και επιτρέπετε σε αυτούς τους κυρίους -είναι ντροπή για όλους μας και εννοώ τη λέξη «ντροπή»- να τους αφήνουμε για 12 χιλιάδες ευρώ καταναλωτικό δάνειο να απαιτούν, κυρίες και κύριοι συνάδελφοι, προκειμένου να γίνει ρύθμιση, να βάλουν υποθήκη τι; Το σπίτι τους, το αίμα της ψυχής τους, την αξιοπρέπεια των παιδιών τους! Γι’ αυτά δεν μας είπατε τίποτα, κυρία Πατριανάκου.
Να σας πω και μερικά άλλα, για τα οποία περίμενα να μας πείτε κάτι. Τριάμισι εκατομμύρια Έλληνες, κυρίες και κύριοι συνάδελφοι, με δήλωση του Προέδρου του ΕΟΠΥΥ, είναι χωρίς ιατροφαρμακευτική περίθαλψη. 
Κατεδαφίζετε το Εθνικό Σύστημα Υγείας, που ήταν μια μεγάλη κατάκτηση. Απευθύνομαι και στους πρώην συντρόφους μου του ΠΑΣΟΚ, γιατί έχουν ευθύνη να υπερασπιστούν τουλάχιστον αυτήν την κατάκτηση. Θα σας πω, λοιπόν, τι καλείστε να υπερασπιστείτε, κυρίες και κύριοι συνάδελφοι. 
Σήμερα λοιπόν θα καταθέσω, κύριε Πρόεδρε, για τα Πρακτικά έγγραφο του Προέδρου του Νοσοκομείου «ΑΤΤΙΚΟΝ». Ξέρετε τι σημαίνει Αττικό Νοσοκομείο: «Κλείστε την πόρτα των εισαγωγών για χειρουργεία, δεν φτάνουν τα χρήματα του προϋπολογισμού». Ορίστε, για να είστε περήφανοι. Σήμερα πληροφορούμαι ότι η ηγεσία του Υπουργείου Υγείας καταθέτει τροπολογία, κύριε Κρεμαστινέ, για άδειες ιδιωτικών κλινικών, σε αυτήν την περίοδο που βιώνει ο λαός αυτό το μαρτύριο της κοινωνικής ανασφάλειας. 
Καταθέτουν τροπολογία. Έφεραν προχθές στο νομοσχέδιο τροπολογία, για την οποία διαμαρτυρηθήκαμε. Προσπάθησαν να αναστήσουν τις «νεκρές» άδειες. Μία λογική, στην οποία οδήγησε ο τότε Υπουργός Παρασκευάς Αυγερινός. Είναι «νεκρές» εδώ και τριάντα χρόνια και το έκαναν προκειμένου να εξυπηρετήσουν φίλους. Αυτή είναι η παραγωγική σας επένδυση σ’ αυτήν την καταστροφική πορεία που ζει ο τόπος.
Κυρίες και κύριοι συνάδελφοι, αυτήν τη στιγμή έχουμε τριάμισι εκατομμύρια ανθρώπους χωρίς περίθαλψη και τρία εκατομμύρια ανθρώπους χωρίς ικανότητα ασφαλιστική. Έχουμε τετρακόσιες χιλιάδες ασφαλισμένους μικροεπαγγελματίες, που πλήρωσαν για είκοσι χρόνια ασφάλισης κι επειδή σήμερα τους χτύπησε αμείλικτα η κρίση και δεν έχουν να πληρώσουν την ασφάλισή τους, τους αφήνετε εκτεθειμένους και αυτούς και τα παιδιά τους. Γι’ αυτά δεν μας είπατε τίποτα. 
Αλλά, όμως, δεν φτάνουν αυτά. Άμα τη αφίξει του κυρίου Υπουργού στο Υπουργείο, είχαμε πάρτι. Διακόσια εξήντα πέντε φάρμακα, τα οποία με μία συνεργασία που είχαμε στην Επιτροπή Κοινωνικών Υποθέσεων με την προηγούμενη ηγεσία κρατήθηκαν σε χαμηλότερες τιμές, αυξήθηκαν αμέσως. Να σας πω τι τιμή είχε ένα απ’ αυτά τα φάρμακα; Γιατί σε αυτά πρέπει να απαντήσετε, κυρία Πατριανάκου.
Το Crestor, λοιπόν, είναι ένα από αυτά τα διακόσια εξήντα πέντε φάρμακα. Όταν πήγε ο κύριος Υπουργός στο Υπουργείο, είχε 4,95 ευρώ με κατανάλωση 40 εκατομμύρια ευρώ στην Ελλάδα. Ξέρετε πόσο έχει σήμερα; Δέκα ευρώ. Δεν είναι δώρο αυτό στις φαρμακοβιομηχανίες; 
Να σας πω και το δεύτερο δώρο. Σε εκατόν πενήντα φάρμακα καινοτόμα, χωρίς να περάσουν προηγουμένως από την επιτροπή καινοτομίας και σταδιακά να αξιολογηθεί η ένταξή τους στο σύστημα, τους δώσατε τιμή. Ξέρετε τι σημαίνει αυτό, όσοι ξέρετε λίγο από φάρμακα; Φαντάζομαι ο κ. Κρεμαστινός, που με ακούει, ξέρει πολύ καλά τι σημαίνει. Η Ελλάδα είναι χώρα αναφοράς. Εάν δώσεις τιμή 5 ευρώ σε κάποιο φάρμακο, ανάλογη θα είναι η τιμή και σε άλλες χώρες. Αν δώσεις 7 ευρώ, θα είναι ανάλογη η τιμή. Δηλαδή, με βάση την τιμή που υπάρχει στην Ελλάδα, συναρτάται και η τιμή σε άλλες χώρες. Αντιλαμβάνεστε τι δώρο είναι αυτό στις πολυεθνικές.
Να σας πω και κάτι άλλο, που δεν το λέω εγώ, για να μην πείτε ότι έχω κανένα λόγο. 
Κυρίες και κύριοι συνάδελφοι, πριν από λίγο καιρό υπήρξε μία έκθεση του ΟΟΣΑ, που λέει ότι η Ελλάδα είναι η πρώτη χώρα σε αξονικούς τομογράφους. Έχουμε τριακόσιους ογδόντα οκτώ αξονικούς τομογράφους. Για την ακρίβεια, εκατόν είκοσι οκτώ έχει το Εθνικό Σύστημα Υγείας και διακόσιους εξήντα οι ιδιώτες. Τι κάνει σήμερα η Κυβέρνηση; Απελευθερώνει τα πληθυσμιακά κριτήρια. Ποιος εγκαλεί τον κύριο Υπουργό; Ο προκάτοχός του κ. Σαλμάς, με επίκαιρη ερώτηση, στην οποία δεν ήρθε να απαντήσει ο κ. Άδωνις Γεωργιάδης και την επανακατέθεσε ο κ. Σαλμάς. Μη με κατηγορείτε εμένα, λοιπόν, ότι τα λέω. 
Κυρίες και κύριοι συνάδελφοι, η ελληνική νεολαία ζει το μαρτύριο της ανεργίας, η οποία φθάνει στο 60%. Βιώνει το μαρτύριο της παρατεταμένης εφηβείας, χωρίς να τους δίνουμε τη δυνατότητα να πετάξουν με τα δικά τους φτερά. Όπως και παλαιότερα αναγκάζαμε τα γερά μπράτσα της Ελλάδας να πάνε να δουλέψουν στη Γερμανία και σε άλλες χώρες, τώρα στέλνουμε τα γερά μυαλά της Ελλάδας να δουλέψουν για άλλες χώρες. Αυτή είναι η σημερινή πραγματικότητα. Διερωτάται κανείς: Απέναντι σε αυτά τα ζητήματα της κατεδάφισης του κοινωνικού κράτους, των εργασιακών σχέσεων, της ανεργίας, δεν υπάρχει η δυνατότητα αυτή η χώρα να πάρει τα πάνω της; 
Κυρίες και κύριοι συνάδελφοι, πολλοί Βουλευτές και της Συμπολίτευσης επανειλημμένως έχουν εγκαλέσει τους αρμόδιους Υπουργούς Οικονομικών για το ζήτημα της φοροκλοπής, της φοροαποφυγής των πολυεθνικών και της φοροδιαφυγής. 
Σήμερα, λοιπόν, η εφημερίδα «FINANCIAL TIMES» σάς εγκαλεί και λέει ότι η Κυβέρνηση δηλώνει απροθυμία –απροθυμία, παρακαλώ!- να συγκρουστεί με τη φοροκλοπή, τη φοροδιαφυγή και τη φοροαποφυγή. Τι θα λέγατε αν αυτούς τους ληστές των ληστών και τους λήσταρχους τους είχαμε ελέγξει; Τολμάτε να πείτε στον ελληνικό λαό «ναι, τους ελέγξαμε και τέλος πάντων αυτή ήταν η δυνατότητα να εισπράξουμε»; Το λέμε; Μπορούμε να το πούμε ως πολιτικό σύστημα; Είμαστε ή δεν είμαστε εκτεθειμένοι απέναντι σε όλους αυτούς που επιχειρούν να επιβάλουν τις λογικές που πραγματικά οδηγούν σε απόγνωση την ελληνική κοινωνία;
(Στο σημείο αυτό ο Βουλευτής κ. Παναγιώτης Κουρουμπλής καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κυρίες και κύριοι συνάδελφοι, επιτρέπουμε στους υπαλληλίσκους της τρόικας σαν καουμπόηδες να αυθαδιάζουν σε Έλληνες Υπουργούς, που έχουν πραγματικά εκλεγεί, αν θέλετε, από τον ελληνικό λαό. Τους δέχεται ο Πρωθυπουργός κι σαν καουμπόηδες επιβάλλουν τις δικές τους επιλογές. Δεν είδα να σας πιέζουν για τη φοροδιαφυγή και τη φοροκλοπή. Σας πιέζουν να χτυπάτε συνεχώς τους αδυνάτους. 
Σήμερα είναι βέβαιο ότι θα έρθουν και νέα μέτρα, που αφορούν και στις συντάξεις και τους μισθούς. Κόψατε τα επιδόματα των αναπήρων, κόψατε τα επιδόματα των Βορειοηπειρωτών, κόψατε τα επιδόματα των Νεοποντίων, προσβάλλοντας την αξιοπρέπειά τους. 
Ε, λοιπόν, υπάρχει εναλλακτική πρόταση, κυρίες και κύριοι συνάδελφοι!
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Θα κλείσω, κύριε Πρόεδρε, με τη ρήση ενός σύγχρονου διανοητή: «Ουτοπία είναι να πιστεύεις ότι δεν υπάρχει άλλος δρόμος.». 
Ναι, κυρίες και κύριοι συνάδελφοι, υπάρχει άλλος δρόμος, αυτός της αξιοπρέπειας και της υπεράσπισης του ελληνικού λαού. Δεν θα υπογράψουμε την καταδίκη του ελληνικού λαού επειδή το θέλουν κάποιοι. Αν πρόκειται να πεθάνει ο ελληνικός λαός, ας γίνει καταστροφή και στην Ευρώπη! Αυτή είναι η προσωπική μου εκτίμηση. Δεν μπορεί να αφήσουμε ένα λαό, στο βωμό των συμφερόντων του τραπεζικού και χρηματοπιστωτικού συστήματος στην Ευρώπη, να καταστραφεί. Ιδού η Ρόδος, ιδού και το πήδημα για τον καθένα!
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Βουλευτής του Πανελληνίου Σοσιαλιστικού Κινήματος κ. Παναγιώτης Ρήγας.</ChairmanSpeech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Κυρίες και κύριοι συνάδελφοι, συζητάμε σήμερα μία πρόταση μομφής που κατέθεσε ο ΣΥΡΙΖΑ διά του Αρχηγού του εχθές στο ελληνικό Κοινοβούλιο.
Αυτή η πρόταση μομφής και την ώρα που έρχεται και για το λόγο για τον οποίο γίνεται, από τη μία συνιστά μία πράξη πολιτικής ανευθυνότητας και τυχοδιωκτισμού, αλλά από την άλλη μάς δίνει την ευκαιρία για μια ακόμη φορά να εξηγήσουμε και να πείσουμε, αν είναι δυνατόν, για την αναγκαιότητα της συμμετοχής μας σε αυτήν την Κυβέρνηση και για την αναγκαιότητα των προσπαθειών που καταβάλλουμε, συμμετέχοντας σε μία Κυβέρνηση εθνικής ευθύνης, προκειμένου η χώρα μας να παραμείνει όρθια.
Αυτή, λοιπόν, η μομφή του ΣΥΡΙΖΑ δεν είναι μία μομφή στην Κυβέρνηση. Είναι ουσιαστικά μία μομφή στη λογική, μία μομφή στις θυσίες που καταβάλλει ο ελληνικός λαός, μία μομφή στην υπεράνθρωπη προσπάθεια που γίνεται όλα αυτά τα χρόνια από τις δυνάμεις που θέλουν με ειλικρίνεια να κρατηθεί η χώρα όρθια. 
Είναι μία μομφή των δυνάμεων που εκπροσωπούν την καταστροφολογία, των δυνάμεων εκείνων που δεν θέλουν η χώρα να ορθοποδήσει, των δυνάμεων εκείνων που χαίρονται όταν αποτυγχάνει η εθνική προσπάθεια, των δυνάμεων εκείνων που δεν έχουν εναλλακτική πρόταση, παρά μόνο σαν κι αυτή που ακούστηκε τώρα από το συνάδελφο κ. Κουρουμπλή: Ας καταστραφούν όλοι μαζί μας. Η «λογική Κούγκι», να ανατιναχτούμε όλοι μαζί, να πάρουμε και τους Ευρωπαίους στην κατρακύλα μας. 
Αυτή είναι η λογική της αυτοκτονίας, γιατί η στρατηγική σας είναι αδιέξοδη.
Αυτή είναι και η βαθύτερη έννοια, η ουσία και το αίτιο που έγινε η πρόταση μομφής. Από τα δικά σας αδιέξοδα θέλετε να βγείτε. Στους δικούς σας θέλετε να απαντήσετε. Στον κ. Λαφαζάνη θέλει να απαντήσει ο κ.Τσίπρας, διότι εναλλάσσει τον επανασταστισμό που βγαίνει μέσα από τις ζούγκλες του Αμαζονίου με τον καθωσπρεπισμό των αμερικάνικων πανεπιστημίων. Είναι μία περίεργη πολιτική, η οποία ξεκινάει από το σκίσιμο του μνημονίου και έρχεται να καθίσει με ήρεμο τρόπο στην επαναδιαπραγμάτευση, στη συζήτηση. 
Αυτά, λοιπόν, τα αδιέξοδα, τα οποία εκφράζονται με πάρα πολύ παραστατικό τρόπο μέσα από τις περιοδείες που κάνει ο κ. Τσίπρας, είτε στη Λατινική Αμερική είτε πρόσφατα στην Αμερική, είναι και η αιτία που αξιοποιεί ένα κοινοβουλευτικό «όπλο», όπως είναι η πρόταση μομφής. Και την καταθέτει τώρα, με αφορμή –όπως λέει- την εκκένωση του Ραδιομεγάρου της ΕΡΤ, για το οποίο δεν μιλήσατε σήμερα. Και είναι ευεξήγητο γιατί δεν μιλήσατε. Το ζήτημα της ΕΡΤ δεν ακούστηκε παρά μόνο ελάχιστα. Προφανώς, καταλάβατε ότι το θέμα δεν είναι -ας μου επιτραπεί ο όρος- «πιασάρικο». 
Ο ελληνικός λαός έχει πολύ σοβαρά προβλήματα. Ο ελληνικός λαός αυτήν τη στιγμή αγωνίζεται, πάσχει και έχει μόνο μία ελπίδα: Να μπορέσουν αυτές οι προσπάθειες και οι θυσίες να πιάσουν τόπο. Δεν είναι το πρόβλημά του η προστασία διαφόρων κεκτημένων, τα οποία ουσιαστικά αποτελούν πρόκληση για ένα λαό που βιώνει πραγματικά την κρίση. 
Αγαπητές φίλες και φίλοι, μας δίνετε την ευκαιρία να θυμίσουμε σε κάποιους ότι αυτό το κόμμα, το οποίο πιστώνεται πάρα πολλές θετικές στιγμές και κατακτήσεις της Μεταπολίτευσης, αυτό το κόμμα το οποίο έστησε όλο αυτό το κοινωνικό κράτος -που μας περιέγραψε προηγουμένως ο κ. Κουρουμπλής ότι αποξηλώνεται- το κόμμα του ΠΑΣΟΚ, το οποίο δημιούργησε το κοινωνικό κράτος και το κόμμα εκείνο το οποίο είχε και τις αρνητικές του στιγμές μετά τη Μεταπολίτευση, με πολύ συνειδητό τρόπο συμμετέχει σε αυτήν την προσπάθεια. Μίκρυνε, συρρικνώθηκε, γιατί πάντοτε έπραττε υπεύθυνα, γιατί ανέλαβε τις ευθύνες του. 
Από το 2009 και έπειτα, όταν η κρίση ήταν παρούσα, όταν η κρίση ήταν εδώ, με πρωτοφανές έλλειμμα, πρωτοφανές χρέος, πρωτοφανή έλλειψη ανταγωνιστικότητας, με την ύφεση ήδη να αυξάνει, αυτό το κόμμα δεν δίστασε να αναλάβει τις ευθύνες του. Αυτό το κόμμα δεν δίστασε -όταν ήμαστε εντελώς ξεκρέμαστοι, χωρίς χειρολαβή- να πάρει τη μεγάλη απόφαση και να μην αφήσει τη χώρα να πέσει στον γκρεμό. 
Εμείς, λοιπόν, ξέρουμε πολύ καλά, τι σημαίνει να δίνεις τη μάχη σου, έχοντας εκ των προτέρων αναλάβει ένα συγκεκριμένο, πολύ βαρύ, πολιτικό κόστος. Έχουμε καεί. Ναι, αλλά δεν έχουμε καεί απλά και μόνο για να μπορούμε σήμερα να επανέλθουμε με ένα δημαγωγικό τρόπο και να πούμε «συγνώμη γι’ αυτά που κάναμε». 
Εμείς με παρρησία και ευθύτητα λέμε ότι δεν υπάρχει άλλος δρόμος, παρά μόνο η ειλικρινής εθνική προσπάθεια, για να μπορέσει η χώρα να βγει από την κρίση. Είναι δρόμος στρωμένος με πάρα πολλά προβλήματα, ένας δρόμος δύσβατος, ένας δρόμος ο οποίος έχει διανυθεί στο μεγαλύτερο μέρος του και τώρα δίνουμε την τελική προσπάθεια. 
Τώρα, λοιπόν, που ο ελληνικός λαός δίνει την τελευταία του μάχη, προκειμένου να βγει από την κρίση, έρχεστε εσείς να κάνετε τι; Φοβούμενοι, μήπως αυτή η προσπάθεια επιτύχει, να ξαναβάλετε τρικλοποδιά. Να στηρίξετε όλα εκείνα τα συμφέροντα, που εδώ και τρία χρόνια δίνουν τη μάχη να φύγει η Ελλάδα από το ευρώ, να ξαναγυρίσουμε στη δραχμή, δίνουν τη μάχη για να καταρρεύσει η οικονομία και να μπορέσουν, πραγματικά, να κερδοσκοπήσουν όλοι αυτοί που έχουν επενδύσει πάνω στην καταστροφή της χώρας. 
Αυτή, λοιπόν, η προσπάθεια, δυστυχώς για εσάς, θα φθάσει στο τέλος. Και το ΠΑΣΟΚ θα έχει ένα σημαντικό μερίδιο -το σημαντικότερο ίσως- στην προσπάθεια αυτή, γιατί έδειξε -και εξακολουθεί να δείχνει- εθνική ευθύνη. 
Αγαπητές φίλες και φίλοι, η παρουσία μας σε αυτήν την Κυβέρνηση δεν σημαίνει ότι έχουν εξαλειφθεί οι ιδεολογικές μας διαφορές από το κόμμα της Νέας Δημοκρατίας.
Άλλωστε, μην ξεχνάτε ότι το ΠΑΣΟΚ ξεκίνησε αυτήν τη μάχη. Στη συνέχεια, θα έλεγα με ειλικρινή τρόπο, απ’ ό,τι δείχνουν τα πράγματα, και η Νέα Δημοκρατία κατανόησε ότι ο δρόμος της ευθύνης είναι ο μοναδικός δρόμος στον οποίο μπορούμε να πορευτούμε και αυτήν τη στιγμή έχουμε παραμερίσει τις ιδεολογικές μας διαφωνίες, όχι γιατί δεν υπάρχουν, αλλά γιατί δεν είναι αυτό η προτεραιότητα. Η προτεραιότητα είναι μία, την οποία εμείς υπηρετούμε με ειλικρίνεια, χωρίς μικροκομματικές σκοπιμότητες και υπολογισμούς, δηλαδή να βγούμε από την κρίση και, όταν βγούμε από την κρίση, θα μπορέσουμε να λύσουμε τις ιδεολογικές μας διαφωνίες και τη διαφορετικότητά μας θα μπορέσουμε προφανώς να την αναδείξουμε. Σήμερα όμως προέχει ο εθνικός στόχος και αυτόν εμείς τον υπηρετούμε και τον υπηρετεί και η προγραμματική συμφωνία, την οποία τα δύο κόμματα της συγκυβέρνησης υπέγραψαν. 
Εμείς είμαστε ξεκάθαροι, τα είπαμε και προεκλογικά και δεν έχουμε αποστεί ούτε κατά κεραία από τις αρχικές μας δεσμεύσεις. Είμαστε συνεπείς στους στόχους μας και στην πορεία μας και έχουμε πρώτοι δημοσιοποιήσει με κάθε τρόπο το εθνικό σχέδιο εξόδου της χώρας από την κρίση. Είμαστε η μοναδική πολιτική δύναμη, η οποία με σαφήνεια, χωρίς λαϊκισμούς, χωρίς απλουστεύσεις, περιέγραψε τα βήματα που πρέπει να ακολουθηθούν, προκειμένου η χώρα μας να βγει από την κρίση και αυτό υπηρετούμε σήμερα και το υπηρετούμε με κόστος και υπευθυνότητα. 
Εκεί δικαιολογούνται προφανώς και οι διαφοροποιήσεις και οι απόλυτα δικαιολογημένες διαφωνίες των συναδέλφων του ΠΑΣΟΚ αλλά και της Νέας Δημοκρατίας. Έχουμε πραγματική αγωνία. Δεν θέλουμε σε καμμία περίπτωση να υπάρξει λάθος, να υπάρξει υποχώρηση, να υπάρξει ίσως χειροτέρευση της κατάστασης σε πάρα πολλά νομοσχέδια τα οποία έρχονται. Ένα συγκεκριμένο είναι ο φόρος ακινήτων. Ναι, είμαστε απόλυτα ειλικρινείς, όταν λέμε ότι πρέπει να διορθωθεί. Υπηρετώντας το δημοσιονομικό στόχο, μπορούμε να το κάνουμε δικαιότερο και αποτελεσματικότερο και αυτό θα κάνουμε. Θα το παλέψουμε.
Επίσης, το εννοούμε, όταν λέμε ότι δεν θα παρθούν νέα δημοσιονομικά μέτρα. Δεν θα υπάρξουν περικοπές μισθών και συντάξεων, γιατί ούτε η κοινωνία τα αντέχει ούτε η οικονομία τα αντέχει ούτε το πολιτικό σύστημα τα αντέχει. Σ’ αυτά είμαστε ξεκάθαροι. 
Εκεί, λοιπόν, οι συνάδελφοι Βουλευτές, οι οποίοι έχουν υποστεί όλα αυτά τα χρόνια τεράστια πίεση, εκφράζουν την άποψή τους με παρρησία, όμως η ώρα όπου καλείται ο καθένας μας να πάρει τη μεγάλη απόφαση φτάνει κάθε φορά όταν το διακύβευμα είναι πολύ συγκεκριμένο και έχει να κάνει με την ύπαρξη της χώρας, με την υπόσταση της Ελλάδας. Τότε η απόφασή μας είναι πάντα μια απόφαση ευθύνης και αυτήν την απόφαση κάθε φορά την επιβεβαιώνουν οι Βουλευτές του ΠΑΣΟΚ. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Αυτό, λοιπόν, θα κάνουμε και τώρα, διατηρώντας και τις διαφωνίες μας και τις ενστάσεις μας για αρκετά θέματα, δίνοντας τη μάχη σε κάθε νομοσχέδιο, έτσι ώστε να υπάρξουν βελτιώσεις σύμφωνα μ’ αυτά που μπορεί η ελληνική οικονομία να αντέξει. Είμαστε εμείς εκείνοι οι οποίοι, και στον τομέα του κοινωνικού κράτους και στον τομέα του περιορισμού της ανεργίας και της ενίσχυσης των ασθενών εισοδηματικών στρωμάτων, περάσαμε, εισηγηθήκαμε και ψήφισε η Βουλή μέτρα στις παρούσες συνθήκες, για να μπορέσει να ανακουφιστεί ο οικονομικά ασθενέστερος συμπολίτης μας. Είμαστε εμείς εκείνοι οι οποίοι προτείναμε και τα προγράμματα για την ανεργία και το ζήτημα της αναστολής των πλειστηριασμών της πρώτης κατοικίας και την ασφάλιση και την ιατροφαρμακευτική περίθαλψη των ανέργων και των οικονομικά ασθενών και σε πάρα πολλά νομοσχέδια δώσαμε και θα συνεχίσουμε να δίνουμε τη μάχη μας, έτσι ώστε υπό τις παρούσες συνθήκες να μπορέσουμε να βελτιώσουμε όσο γίνεται την κατάσταση.
Ναι, θα τη δώσουμε τη μάχη μας, γιατί ξέρουμε ότι δεν έχουμε να επιλέξουμε ανάμεσα σ’ αυτό το κακό και σε κάτι καλύτερο. 
Δεν υπάρχει κάτι καλύτερο. Υπάρχει μία εντελώς ανεύθυνη περιγραφή ενός παραδείσου, τον οποίο μόνο ο ΣΥΡΙΖΑ έχει στο μυαλό του, ενός παραδείσου που υπόσχεται να ξανάρθουμε -λέει- στα παλιά με έναν τρόπο που δεν μας τον περιγράφουν, με έναν τρόπο νεφελώδη, όπου τα πάντα ξαφνικά θα διορθωθούν, θα βρούμε χρήματα και θα στηρίξουμε μια ανάπτυξη, όπου θα μοιράσει ξανά χρήματα και πλούτο και όλοι θα είμαστε ευτυχισμένοι. 
Πολύ ωραίο το παραμύθι. Πολύ ωραία αυτή η απήχηση, αλλά δεν βασίζεται σε κανένα πραγματικό στοιχείο. 
Επίσης, το στρατηγικό αδιέξοδο του ΣΥΡΙΖΑ τον τελευταίο καιρό συμπληρώνεται και με άλλες πρωτοβουλίες, που φαίνεται ότι θέλει να αναλάβει. Αφού είδε ότι αυτή η Κυβέρνηση δεν έπεσε –προς μεγάλη του θλίψη-, ενώ κάθε μήνα η λαϊκή αντίδραση και η λαϊκή οργή θα την είχε σαρώσει, αρχίζει να επιστρατεύει τη συκοφαντία και τη σκανδαλολογία. Ανασύρει υποθέσεις οι οποίες θεωρεί ότι θα πλήξουν το ΠΑΣΟΚ και τον Πρόεδρό του, με πρόσφατο παράδειγμα την υπόθεση των υποβρυχίων. 
Περιμένουμε, αγαπητοί φίλοι του ΣΥΡΙΖΑ -είναι η εικοστή τρίτη μέρα σήμερα-, να έρθετε εδώ και να μας εξηγήσετε, για να σας εξηγήσουμε και εμείς και να σας ρωτήσουμε και να μας απαντήσετε στο εξής: Τελικά, ποιος υπηρετεί συμφέροντα και ποια είναι αυτά; 
Θα τα πούμε, όμως, κάποια στιγμή -δεν ξέρουμε πότε θα είναι αυτό-, όταν θα φέρετε αυτήν την πρόταση για τα υποβρύχια, όπου θα συναντηθούμε πάλι εδώ στη Βουλή και θα ξαναζήσουμε αυτό το φιάσκο το οποίο υποστήκατε την προηγούμενη φορά, όταν αναλάβατε μια παρόμοια πρωτοβουλία. 
Αυτή η συζήτηση για εμάς, για το ΠΑΣΟΚ, είναι μια συζήτηση που πιστεύω ότι θα επιτρέψει και σε εμάς τους ίδιους να συνειδητοποιήσουμε το μέγεθος της προσπάθειας, τις δυσκολίες αλλά και τον ιερό σκοπό για τον οποίο δίνουμε τον αγώνα μας. 
Δεν μας ενδιαφέρει και δεν έχουμε μετρήσει ευθύς εξαρχής αν θα έχουμε κέρδος, πολιτικό όφελος. Ναι, όσο κι αν φαίνεται ότι αυτό είναι περίεργο, έχουμε ξεκαθαρίσει από την αρχή ότι εμάς δεν μας ενδιαφέρει αν θα γίνει θυσία το δικό μας πολιτικό μέλλον, για να μπορέσει η χώρα να ορθοποδήσει. 
Εσείς απλώς κοιτάξτε ότι σήμερα υπόσχεστε πράγματα τα οποία πολύ σύντομα -αν ο ελληνικός λαός σάς επιτρέψει να κυβερνήσετε- θα τα βρείτε μπροστά σας. 
Θα ήθελα να κλείσω, λέγοντάς σας και κάτι ακόμα. Συμπεριφέρεστε σαν κόμμα του 4%.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ξέρετε πώς είναι τα κόμματα του 4%.</Speech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Έχετε πολύ μεγάλη αλαζονεία, όταν καβαλώντας το κύμα της οργής στις εκλογές του 2012 φτάσατε στο 27%. Ενώ κατηγορούσατε στο παρελθόν το ΠΑΣΟΚ -όταν είχε 44% και 45%- πως δεν εκφράζει αυθεντικά τη λαϊκή βούληση, γίνατε ξαφνικά οι αυθεντικοί εκφραστές του λαού. Εσείς μόνο πονάτε για τα δημοκρατικά δικαιώματα. Εσείς έχετε την ευαισθησία γιατί αυτήν τη στιγμή ο Έλληνας πολίτης υποφέρει και αυτήν τη νομιμοποίηση την αντλείτε επειδή πήρατε 27% με τις παρούσες συνθήκες. Πόση περισσότερη αλαζονεία; Δηλαδή, τι περισσότερο πρέπει να γίνει για να φανεί ότι έχετε καβαλήσει το καλάμι; 
Αφιππεύστε, λοιπόν, και καταλάβετε ότι, για να βγει η χώρα από την κρίση, χρειάζεται μια κοινή εθνική προσπάθεια. Εάν δεν το προσπαθήσουμε όλοι μαζί, είναι προφανές ότι η χώρα θα βολοδέρνει, θα ταλαιπωρείται και δεν θα μπορέσει να σταθεί στα πόδια της. 
Εμείς το παλεύουμε. Βρισκόμαστε στο καλύτερο σημείο σε σχέση με το παρελθόν. Οι δανειστές θα καταλάβουν ότι είναι υποχρέωσή τους να τηρήσουν τα υπεσχημένα. Από τη στιγμή που επιτύχαμε αυτό που η δανειακή σύμβαση επιτάσσει, είναι υποχρεωμένοι να μεριμνήσουν για τη βιωσιμότητα του ελληνικού χρέους. Εμείς κάναμε το καθήκον μας. Γι’ αυτό και στις διαπραγματεύσεις είμαστε πολύ πιο ισχυροί. 
Διαπραγματεύσεις γίνονται, διαπραγματεύσεις θα συνεχίσουν να γίνονται και η Ελλάδα θα βγει από την κρίση, είτε σας αρέσει είτε δε σας αρέσει. Ο ελληνικός λαός προφανώς υποφέρει, προφανώς έχει υποστεί τεράστιες θυσίες, αλλά ελπίζει. Αυτήν την ελπίδα του ελληνικού λαού εμείς δεν θα την αφήσουμε να σβήσει. Θα δώσουμε μέχρι τέλους τον αγώνα μας και πιστεύουμε ότι ο ελληνικός λαός θα μπορέσει πολύ σύντομα να βιώσει καλύτερες μέρες. Στηρίζουμε, λοιπόν, αυτήν την εθνική προσπάθεια, στην οποία συμμετέχουμε με ειλικρίνεια, με υπευθυνότητα και αποφασιστικότητα. 
Σας ευχαριστώ.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για την ΕΡΤ δεν μας είπατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε. 
Από τον Γραμματέα της Κοινοβουλευτικής Ομάδας του Κόμματος της Χρυσής Αυγής λάβαμε επιστολή με την οποία ορίζεται ως Κοινοβουλευτικός Εκπρόσωπος στη συζήτηση επί της προτάσεως δυσπιστίας ο συνάδελφος κ. Αρτέμιος Ματθαιόπουλος. 
Το λόγο έχει εκ μέρους των Ανεξάρτητων Ελλήνων ο κ. Γιοβανόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ, κύριε Πρόεδρε.
Ας είναι η τελευταία μου ομιλία ως Βουλευτής. Κανείς δεν ξέρει αν εκλεγεί ξανά. Μακάρι να πέσετε την Κυριακή το βράδυ. Ας είναι αυτή η τελευταία μου ομιλία και μ’ αυτήν τη χαρά θα εκφέρω λόγο. Μακάρι να πέσετε την Κυριακή το βράδυ, δεν σας αντέχει πια ο τόπος. Διακόπηκε η περιοδεία των Ανεξαρτήτων Ελλήνων στην Κρήτη όταν κατατέθηκε η πρόταση δυσπιστίας από πλευράς του ΣΥΡΙΖΑ. Θέλοντας και μη, έρχομαι φορτισμένος από τη λεβεντογέννα. 
Μου έλεγε ο Μανώλης Γαλανάκης: «Πολλά λογιάζει ο άνθρωπος, μα λίγα κατορθώνει, γιατί είναι ο ίδιος στο κουπί, μα η μοίρα στο τιμόνι.». Εντάξει το πεπρωμένο, εντάξει η μοίρα. Έχετε παραδοθεί. Έχετε εγκαταλείψει τα κουπιά, είστε στο έλεος των τοκογλύφων και έτσι σέρνετε έναν ολόκληρο λαό να υποταχθεί αμαχητί απέναντι σε ανθρώπους που δεν λογαριάζουν ούτε να θυσιάσουν έθνη, ηπείρους. 
Είναι πρωτοφανής η ανεργία. Πόσο πιο πρωτοφανής να είναι για τη χώρα, για την Ευρώπη, για την ιστορία; Και είναι πιο πρωτοφανής για μας στους νέους ανθρώπους. Είναι πάνω από 60%. 
Προσέξτε τι λέει ο Ευρωβουλευτής σας κ. Τσουκαλάς, της συγκυβέρνησης: «Όσο μεγαλώνει το χρονικό διάστημα της ανεργίας, τόσο περισσότερο απομακρύνεται και η ελπίδα να μπορέσουν να ενταχθούν ποτέ αυτοί οι άνθρωποι ξανά στο εργασιακό δυναμικό.». Και μεγαλώνει η ανεργία. Και διαρκεί η ύφεση. Και οι άνθρωποι απομακρύνονται από τις θέσεις εργασίας. Και εσείς είστε απλοί παρατηρητές. 
Σας μιλούν για λάθος συνταγή. Μιλούν για πολλαπλασιαστές ήδη από το Διεθνές Νομισματικό Ταμείο. Εσείς, άβουλοι παρατηρητές. Τρεις λογιστές σάς σέρνουν από τη μύτη. Τρεις άνθρωποι, εκπρόσωποι των φτωχοτραπεζών, είναι σε θέση να σας κάνουν να υποταχθείτε ακόμα και στα ελεεινότερα νομοθετήματα. Και σέρνεστε από πίσω τους, αντί να πείτε ένα μόνο όχι, ένα περήφανο όχι. Δεν τολμάτε. Δεν τολμάτε, γιατί δεν έχετε συνείδηση δικαίου. 
Εκείνο που ζούμε τώρα, κυρίες και κύριοι συνάδελφοι, είναι μια σύγχυση των εξουσιών. Βλέπουμε ότι η δικαστική εξουσία ξαφνικά μετατρέπεται σε εκτελεστική. Βλέπουμε ότι η εκτελεστική εξουσία έρχεται και μετατρέπεται σε νομοθετική. Όλη αυτήν τη σύγχυση την πληρώνει ο ελληνικός λαός. Πώς αλλιώς να ερμηνεύσει κανείς την εισβολή στην ΕΡΤ, για την οποία βρήκε τώρα αφορμή ο ΣΥΡΙΖΑ και κατέθεσε τη συγκεκριμένη πρόταση δυσπιστίας; Πώς αλλιώς να ερμηνεύσει αυτήν την εισβολή, με όποια σκεπτικά υπέρ ή κατά της ΕΡΤ κι αν υπήρχαν; Δεν μπορείτε να διαχειριστείτε και το απλούστερο πρόβλημα και εντούτοις ακούμε εδώ από την Κοινοβουλευτική σας Εκπρόσωπο ότι έχετε όραμα για μια νέα Ελλάδα, ότι θα χαράξετε αξιοπρέπεια. Ποιοι; 
Είστε ανίσχυροι ακόμα και στο φασιστικό σύννεφο. Δεν ξέρετε πώς θα το αντιμετωπίσετε. Πανικοβληθήκατε, προσπαθείτε με διάφορους τρόπους να τους αποκλείσετε, λες και αυτό είναι το πρόβλημα της δημοκρατίας. Λες και δεν έχει ακόμα και ο φασίστας δικαιώματα σε μια δημοκρατία. Δεν τον φοβόμαστε τον φασίστα. Δεν τον φοβόμαστε. Αλλά πρέπει να το δείξουμε.
Είστε όμως πανικόβλητοι. Θα μπορούσα να αρχίσω και σταχυολογώ ένα προς ένα τα όσα συμβαίνουν στα Υπουργεία σας όλο αυτό το διάστημα. Να μιλήσω για το Υπουργείο Αγροτικής Ανάπτυξης, τη μέριμνα του οποίου έχω για λογαριασμό των Ανεξαρτήτων Ελλήνων; Η φορολογία των ακινήτων ήταν κάτι το οποίο ορκιζόσασταν ότι δεν θα κάνετε. 
Μόλις οι τρεις λογιστές διέταξαν, άρχισαν οι διαρροές, το συν, το πλην, «θα το φέρω», «θα το πάρω πίσω», με έναν λεονταρισμό ότι παλέψατε κιόλας.
Δεν έγινε καμμία κουβέντα για το αγροτικό πετρέλαιο, οι αποζημιώσεις από τον ΕΛΓΑ έρχονται, δεν έρχονται. Οι άνθρωποι είναι απέλπιδες, ακόμα και τώρα με την ευλογιά πάνω στη Θράκη, όπως εξέθεσε ο Βουλευτής Ουζουνίδης. Είναι απελπισμένοι. Τα βοσκοτόπια ήταν ένα νέο έγκλημα στο οποίο μπήκατε για να μην πάρουν οι άνθρωποι εκείνα τα δικαιώματα που έχουν για να καλλιεργούν την κτηνοτροφία -μία κτηνοτροφία που χειμάζεται- και το Υπουργείο αδρανεί, περιμένοντας μία νέα ΚΑΠ, την οποία δεν την ξέρει το ελληνικό Κοινοβούλιο. Πόσες φορές ο κ. Αποστόλου κι εγώ προσωπικά καλέσαμε τον κ. Τσαυτάρη να έρθει στην Επιτροπή Εμπορίου και τώρα «θα» έρθει. Μακάρι να μην έρθει ποτέ. Μακάρι να πέσετε τη Δευτέρα.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Την Κυριακή είναι η ψηφοφορία.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Την Κυριακή. Δεν χάθηκε ο κόσμος.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τη Δευτέρα, καλά είπες.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Λοιπόν, να μιλήσω για το Υπουργείο Υγείας; Να μιλήσω για το Νοσοκομείο Βέροιας που δεν έχει κλίνες. Να μιλήσω για τα είκοσι πέντε ευρώ; Έτσι γίνεται η διαχείριση των εθνικών προβλημάτων; Να μιλήσω για τις συμπτύξεις νοσοκομείων; Να μιλήσω γι’ αυτά που είπε ο κ. Κουρουμπλής, προηγουμένως, ότι έρχονται οι ιδιωτικές κλινικές, γιατί δεν έχετε άλλο τρόπο να διαχειριστείτε τα πράγματα; Γιατί πτωχεύσατε ένα κράτος το οποίο είναι ολοφάνερα χρεοκοπημένο. Μόνο εσείς δεν το δέχεστε. 
Στην Κρήτη που ήμουν χθες, μου έλεγε ο Νίκος Ανδρουλιδάκης ότι το αίμα των Κρητικών, το αίμα Ημαθιωτών, των Ελλήνων, βράζει όπως βράζει η ρακί στο καζάνι. Και βράζει το αίμα. Μόνο εσείς δεν το ακούτε. Βράζει, διότι η ανέχεια έχει στραγγαλίσει αυτόν τον κόσμο. Βρίσκεται σε απόγνωση και δεν υπάρχει άνθρωπος από σας να μεριμνήσει γι’ αυτό. 
Έχουμε ένα Υπουργείο Οικονομικών που μας μιλάει για πρωτογενές πλεόνασμα, όταν δεν βλέπει τα πρωτογενή θύματα. Και, δυστυχώς, έχουμε πρωτογενή θύματα, τα βλέπουμε, τα ζούμε, ακόμα και σε σαρκικό επίπεδο, οι άνθρωποι αυτοκτονούν. Στο Ρέθυμνο περήφανοι οι Κρήτες, αυτοκτονούν, έχουν το μεγαλύτερο ποσοστό και ας μην τους έχει πλήξει πάρα πολύ αυτή η κρίση ακόμα. Κι όμως, η περηφάνια τούς κάνει να είναι τα πρωτογενή θύματα κι εσείς μας μιλάτε για πρωτογενή πλεονάσματα.
Οι πλειστηριασμοί είναι κάτι που αν δεν πας στο ειρηνοδικείο να το βιώσεις, δεν μπορείς να καταλάβεις την έννοια της ανθρωποθυσίας στην οποία υποβάλλετε αυτόν τον ελληνικό λαό, για ένα χρέος που είναι μη βιώσιμο. Το χρέος είναι μη βιώσιμο και δεν το λέω μόνο εγώ, το λένε όλοι. Σε όλον τον πλανήτη, ειδικοί και μη, ασχολούνται με το πειραματόζωο, ασχολούνται με μας. 
Να μιλήσω για την κατάρρευση των ταμείων, για το Υπουργείο Εργασίας; Να μιλήσω για τη συνεχή μείωση των συντάξεων, για τις επαναλαμβανόμενες μαχαιριές στην αξιοπρέπεια των συνταξιούχων; 
Αυτή είναι η συνέχιση μίας πολιτικής ανθρώπων που έπαιξαν τα ταμεία στα τραπεζικά κουμάρια. Τα έπαιξαν τα λεφτά. «Δεν έχουν ευθύνη», λέει, «θα δούμε», «ήταν μέσα στο πλαίσιο των διοικητικών αρμοδιοτήτων τους». Όχι, κύριοι. Έχουν ευθύνες οι άνθρωποι. Όταν παίζεις στα κουμάρια τις αποταμιεύσεις ενός ολόκληρου λαού, προβλέπεις να έχεις και διασπορά κινδύνου. Πήγαν, τα έπαιξαν όλα μαζί και τα έχασαν και τώρα, λέει, «δεν έχουν ευθύνη, ήταν μία διοικητική πράξη». Όχι. Ήταν ποινικό αδίκημα.
Δυστυχώς, η προϋπηρεσία σας στη χώρα, τώρα πια, συνωστίζεται σε μπουκέτα από σκάνδαλα. Τις κρύψατε και τις λίστες. Βλέπουμε τα σκάνδαλα να προσπαθείτε να τα σκεπάσετε. «Εγώ να σκεπάσω τον κ. Σαμαρά, όχι ο κ. Σαμαράς να σκεπάσει εμένα» λέει ο Βενιζέλος. Πρακτορηλίκια. Έγγραφα στο σπίτι. Ακούσαμε, δηλαδή, να τελείται αυτόφωρο κακούργημα. Είπε ο Αρχηγός του ΠΑΣΟΚ: «Έχω τα έγγραφα του Υπουργείου Άμυνας στο σπίτι». Τον παρατηρεί, τον ψέγει ο Πάνος Καμμένος και συνεχίζει με αλαζονεία και λέει «Το εννοώ, φυσικά τα έχω». Από πού τα έχεις; Είναι αυτόφωρο κακούργημα αυτό που τέλεσε εκείνο το βράδυ και είναι από τις στιγμές που έχουν χαραχτεί στη μνήμη μου ως Βουλευτής. 
«Ποτέ σου μην περιφρονείς τα κάτω σκαλοπάτια, γιατί αυτά πρωτοπατάς και βγαίνεις στα παλάτια», μου είπε ο παππούς ο Γαβαλάκης. Μίλησαν για διακονιάρηδες κι έτσι μας έχει καταντήσει αυτή η πολιτική. Αν και θα έπρεπε το διακονιάρη να τον κάνουμε έναν αξιοπρεπή Έλληνα, το αντίστροφο κατάφερε αυτή η Κυβέρνηση, η οποία πρέπει να πέσει τη Δευτέρα. Κατάφερε να κάνει τους Έλληνες διακονιάρηδες, κατάφερε να κάνει πολλούς από μας ζήτουλες, γιατί αυτοί δεν έχουν το σθένος να μας οδηγήσουν μπροστά, να μας οδηγήσουν κόντρα στο φως, να περπατήσουμε στη λευτεριά. 
Να μην μιλήσω ούτε για τη γραφειοκρατία, που δεν μπόρεσαν να την νικήσουν, ούτε για τις Κυριακές, που εφάρμοσαν να λειτουργούν τα μικρά καταστήματα, εξυπηρετώντας τα πολυκαταστήματα και τις πολυεθνικές. Πολυεθνικές που πολλές από τις οποίες δεν πληρώνουν καν ΦΠΑ, πολυεθνικές από τις οποίες δεν πληρώνουν καν φόρο, πολυεθνικές από τις οποίες σήμερα δεν μπορεί να τις ανταγωνιστεί κανένας μέσος επιχειρηματίας, γιατί -ακούστε τη νέα ελεεινότητα που κυκλοφορεί- δίνει ένα κουπόνι για να πάει να αγοράσει ένα άχρηστο πράγμα, το οποίο ακόμα και με την έκπτωση του κουπονιού είναι ακριβότερο απ’ ό,τι θα το πουλούσε ο μικρός επιχειρηματίας στην αγορά του. Σέρνουν τον Έλληνα καταναλωτή με ό,τι μπορεί να καταναλώσει μέσω κουπονιών να του πάρουν και τα τελευταία χρήματα και την ίδια ώρα η αγορά στενάζει.
Είναι φαίνεται μία απόφαση να χαθεί το 10%, 15% του πληθυσμού. Έτσι ψιθύριζαν κάποιοι, ότι το κομπιούτερ έχει αποφασίσει. Κάποιοι που δεν τους ξέραμε μέχρι σήμερα και μπορεί και να μην τους μάθουμε ποτέ, κάποιοι πάμφτωχοι άνθρωποι, κάποιοι συμπολίτες μας οι οποίοι λένε ότι θα χαθεί το 10%, 15%. Έτσι προβλέπεται. Τι να κάνουμε; Πόλεμο έχουμε.
Δεν ενεργείτε, όμως, ως θα ενεργούσατε σε πόλεμο. Σε πόλεμο ενήργησε στο Αρκάδι ο Γαβριήλ, ο Γιαμπουδάκης το 1866. Σήμερα είναι η επέτειος του Αρκαδίου. Ανατινάχθηκε όλη η πυριτιδαποθήκη. Σήμερα έπρεπε να γιορτάσουμε και να μαθαίνουμε από τη θυσία. 
Σε ποιους μιλάω; Σε ποιους μιλάω, οι οποίοι έχουν ξεχάσει ότι το κλειδί για να πάμε μπροστά είναι η παιδεία; Εμείς εκεί πάνω στην Ημαθία ξέρουμε από το κλειδί του αρχαιολόγου, πώς ανοίγει ο τάφος από την πίσω τελευταία πέτρα στη Βεργίνα και στη Νάουσα. Το κλειδί είναι η παιδεία, την οποία εγκαταλείψατε.
Κλείνουν τα πανεπιστήμια κι εσείς βρήκατε να θυμηθείτε ότι ο συνδικαλισμός των Αριστερών, των Ανεξάρτητων, του ΣΥΡΙΖΑ, του ΚΚΕ, είναι εκείνη η συντεχνία που τώρα κλείνει τα πανεπιστήμια. Έτσι έκλεισαν τα πανεπιστήμια; Τα δικά σας μάτια έκλεισαν μπροστά στη ντροπή που οφείλατε να έχετε απέναντι στον ελληνικό λαό.
Τα παιδιά χάνουν τα εξάμηνα. Κάθε μεσοαστική ελληνική οικογένεια που κατάφερε και φτωχή να έχει ένα παιδί στο πανεπιστήμιο, τώρα χάνει τα εξάμηνα, πληρώνονται τα ενοίκια, γίνονται τα έξοδα και σφυρίζετε αδιάφοροι. Ο λογιστής δεν σας είπε τι θα κάνετε σ’ αυτό. Το σκονάκι δεν ήρθε ακόμη. Θα το περιμένετε και θα περιμένουμε όλοι μαζί.
Και εμείς οι Ανεξάρτητοι Έλληνες στην αστική δημοκρατία πιστεύουμε, στην ελεύθερη αγορά, όχι στην ασύδοτη ζούγκλα του νεοφιλελευθερισμού που έχετε ιδρύσει στις γειτονιές, στις λαϊκές αγορές, στη ραχοκοκαλιά, στην αγορά μέσα στις πόλεις μας.
Η απάντηση είναι ολοφάνερα το μεταδιπολικό σύστημα. Οι πόλοι σας σάπισαν. Το έχετε πει οι ίδιοι αυτολεξεί. Είναι ένα σάπιο κόμμα το ΠΑΣΟΚ. Έχουν μετατραπεί πολλά από τα κόμματα και πολλοί από τους ανθρώπους σε αυτές τις υπηρεσίες που άσκησαν σε εγκληματικά συνάφια. Όχι ο κόσμος που ψήφιζε, ο κόσμος που ήλπιζε, ο κόσμος που προδόθηκε. Ιδρύθηκαν εγκληματικά συνάφια θέλοντας και μη, αν αποδέχεται κάποιος ότι τελέστηκαν εγκλήματα στη χώρα, διότι τα εγκλήματα έχουν και αυτουργούς. 
Ο ορθόδοξος πολιτισμός μας, βέβαια, είναι μία κουβέντα που για εσάς είναι στενή, δεν το χωράτε αυτό το κοστούμι. Σας γοητεύει πια η αθεΐα. Σήμερα άκουσα τον εκπρόσωπο του ΠΑΣΟΚ να εύχεται στους Μιχάληδες και στις Άντζελες «χρόνια πολλά», αλλά αν του μιλήσεις σήμερα, των Παμμεγίστων Ταξιαρχών, τι έγινε, για τι μιλάμε; 
Οι έκπτωτοι βρήκαν μπροστά τους κάποιους που είπανε «στώμεν καλώς». Εμείς στώμεν καλώς. Εσείς; Εμείς αντέχουμε. Αυτό γιορτάζουμε σήμερα. Αυτό γιορτάζει ο κόσμος σήμερα στο Μανταμάδο στη Λέσβο, όταν την πίστη την καλλιέργησε με αργιλόχωμα και με αίμα.
Απευθύνομαι κυρίως στους νέους συναδέλφους που ήρθαν να υπηρετήσουν το Κοινοβούλιο μαζί μου αυτήν την εποχή. Χρειαζόμαστε αλλαγή Κανονισμού, αγαπητοί συνάδελφοι. Δεν μπορεί να πηγαίνουμε στις επιτροπές και να έρχεται το φακελάκι από τα κόμματα και να λέμε μια ανάγνωση ενός κειμένου που δεν ξέρουμε. Δεν μπορεί. 
Ο κοινοβουλευτικός έλεγχος δεν μπορεί να είναι αυτή η «μαϊμού» έλεγχος που δεν κατεβαίνει ο Υπουργός να απαντήσει και όταν απαντάει, μπορεί να λέει ψέματα και δεν μπορεί κανείς να τον ελέγξει. Δεν μπορεί να συνεχιστεί αυτό το πράγμα. Δεν μπορεί να συνεχιστεί να μην σκεφτόμαστε την αναθεώρηση του Συντάγματος εκ βάθρων. 
Και σήμερα έρχεστε να ψηφίσετε. Θα ψηφίσετε, αγαπητοί νέοι συνάδελφοι της Νέας Δημοκρατίας, αγαπητοί νέοι συνάδελφοι του ΠΑΣΟΚ, αύριο «ναι»; Θα ψηφίσετε να μείνει η Κυβέρνηση στη θέση της; Αν πείτε «ναι», λέτε ναι στους πλειστηριασμούς των σπιτιών μας. Αν πείτε «ναι», λέτε ναι στη φορολόγηση των ακινήτων των αγροτικών γαιών.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ανάποδα πάει…</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Εντάξει.
Επιτρέψτε μου, κύριε Οικονόμου, να ακούσω τι θα πουν οι νέοι Βουλευτές, οι οποίοι ξέρω ότι είναι εγκλωβισμένοι και οι οποίοι ξέρω ότι υποφέρουν και ανεβαίνουν το δικό τους Γολγοθά. Περιμένω να τους ακούσω, γιατί από εμάς περιμένει ο ελληνικός λαός, όχι απ’ αυτούς που τόσα χρόνια άλλαξε η πέτσα τους, έγιναν άνθρωποι της Αθήνας, άνθρωποι που μπορεί να είναι και θεσιθήρες. Εμείς δεν ήρθαμε εδώ να κάνουμε καριέρα. Ήρθαμε να κάνουμε το σωστό, το γενναίο, το εύψυχο, το δίκαιο.
Στα Ανώγεια, λοιπόν, κύριε Ανδρουλάκη, χθες το βράδυ ο παπα-Aνδρέας ο Κεφαλογιάννης μου είπε μία πάρα πολύ ωραία ρήση. Μου είπε: «Άκου να δεις Βουλευτή, τώρα που θα πας στο Κοινοβούλιο να τους πεις ότι το ύψος, το μπόι, μέχρι εδώ μετριέται, μέχρι το λαιμό. Από εδώ και πάνω μετριέται το ανάστημα.» 
Αναμετρηθείτε, κυρίες και κύριοι, με την ιστορία. Κι εσείς, όποιοι μπορείτε, απολύστε, πουλήστε, αν θέλετε αγνοήστε μας, λοιδορείστε μας, χλευάστε μας, κυνηγήστε μας! Θέλετε να διπλασιάσετε τις τιμές; Πουλήστε όλα τα χωράφια, βάλτε τα όλα στο ΤΑΙΠΕΔ. Βιαστείτε όμως. Θα γίνετε σκόνη στον πολιτικό άνεμο. Την απόγνωση που σπείρατε, θα τη θερίσετε μόνοι σας. Διότι αυτά τα υψώματα, έστω κι ένας Έλληνας να μείνει, έστω ένας, μοναχός, θα φτάσει κάποια στιγμή στο ύψωμα, θα πατήσει, θα στήσει τη σημαία και θα είναι ένας ελεύθερος Έλληνας, θα είναι ένας ανεξάρτητος Έλληνας. 
Σας ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Γιοβανάκη.</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Γιοβανόπουλος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τι λέτε; Με τόσες μαντινάδες που είπε, Γιοβανάκης έγινε. Εκτός αν το αρνείται. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκατέσσερις μαθητές και μαθήτριες και τρεις εκπαιδευτικοί συνοδοί τους από το 6ο Δημοτικό Σχολείο Βόλου, καθώς και δεκαεπτά μαθητές και μαθήτριες και δύο εκπαιδευτικοί συνοδοί τους από το 8ο Δημοτικό Σχολείο Βόλου. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει εκ μέρους του Λαϊκού Συνδέσμου - Χρυσή Αυγή ο κ. Ηλίας Κασιδιάρης.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Θα επαναλάβω αυτό που κατέθεσε προηγουμένως και ο Κοινοβουλευτικός μας Εκπρόσωπος, πως η παρούσα διαδικασία και η ψηφοφορία που θα επακολουθήσει, είναι παράνομη, απολύτως αντισυνταγματική και καμμία αξία δεν έχει το όποιο αποτέλεσμα της, διότι πρόκειται για συγκεκριμένο παράδειγμα ακύρωσης της λαϊκής βουλήσεως. 
Ο ελληνικός λαός, μισό εκατομμύριο Έλληνες, που σήμερα έχουν γίνει ενάμισι εκατομμύριο Έλληνες, έστειλαν στη Βουλή δεκαοχτώ Βουλευτές της Χρυσής Αυγής. Αυτήν τη στιγμή, εντελώς παράνομα και αντισυνταγματικά, το καθεστώς αποφασίζει να κρατήσει εκτός Βουλής τους τρεις πολιτικούς κρατουμένους Βουλευτές της Χρυσής Αυγής, το Νικόλαο Μιχαλολιάκο, Πρόεδρο της Κοινοβουλευτικής μας Ομάδας, το Χρήστο Παππά, Κοινοβουλευτικό μας Εκπρόσωπο και τον Ιωάννη Λαγό, Βουλευτή Β΄ Πειραιώς. 
Σημειώστε ότι η πρόταση μομφής είναι η δεύτερη συνταγματικά πιο σημαντική κοινοβουλευτική διαδικασία. Και δεν επιτρέπεται σε Βουλευτές να συμμετέχουν στη διαδικασία αυτή! Επομένως, η διαδικασία αυτή κρίνεται παράνομη και ουδεμία αξία έχει ό,τι συμβαίνει από εδώ και πέρα σ’ αυτήν την Αίθουσα. 
Ο μοναδικός λόγος που βρίσκομαι σε αυτό το Βήμα και ομιλώ είναι για να κάνω κάποιες καταγγελίες, διότι δεν διαθέτω κανένα άλλο δημόσιο βήμα. Αυτή είναι η πολυφωνία στη «δημοκρατική» Ελλάδα του 2013, που συμπεριφέρεται πολύ χειρότερα, απ’ ό,τι συμπεριφέρονται απολυταρχικά καθεστώτα, όπως, επαναλαμβάνω, το καθεστώς της Βιρμανίας που εκεί παίρνουν τα κεφάλια των πολιτικών τους αντιπάλων! Δεν τόλμησαν, όμως, να φυλακίσουν -απλώς την περιόρισαν κατ’ οίκον- την Αρχηγό της Αξιωματικής Αντιπολίτευσης. 
Προηγουμένως, υπέπεσε σε ένα τεράστιο ατόπημα ο Προεδρεύων κ. Μεϊμαράκης. Τόλμησε, είχε το θράσος να μιλήσει για διάκριση εξουσιών. Είχε το θράσος να μιλήσει ένας άνθρωπος του ίδιου συστήματος που κατήργησε, καταπάτησε, κατέλυσε το Σύνταγμα, το πολίτευμα, κυρίως, δε, τη διάκριση των εξουσιών. Προέτρεξε ο Πρόεδρος της Βουλής. Βιάστηκε. 
Η αμετροέπεια του και η αμετροέπειά σας είναι αυτή που θα σας καταστρέψει. Διότι σας βγάζει ψεύτες -ομιλώ για τα στελέχη και τους Βουλευτές της Νέας Δημοκρατίας- ο Πρόεδρος του κόμματός σας, σας βγάζει ψεύτες ο ίδιος σας ο Πρωθυπουργός!
Εμείς δεν ομιλούμε στον αέρα. Δεν λέμε ψέματα. Χρησιμοποιούμε πάντα συγκεκριμένα τεκμήρια και στοιχεία. 
Είπε λοιπόν επί λέξει ο κ. Σαμαράς –και αυτά τα λόγια καταγράφονται στη σύγχρονη ελληνική πολιτική ιστορία ως η πρώτη εκτέλεση στην κυριολεξία ενός τεράστιου εγκλήματος, μίας τεράστιας συνταγματικής εκτροπής, μίας παρέμβασης της νομοθετικής εξουσίας στη δικαστική εξουσία- στη συνέντευξή του στο «MEGA» στον δημοσιογράφο του μνημονίου Πρετεντέρη: «Μπορούσα να κάνω ένα τηλέφωνο και να πω “παρακαλώ, πείτε τους να τους κρατήσουν”. Είδατε ότι δεν συνέβη αυτό». 
Δεν έκανε το τηλέφωνο, λέει. Τουλάχιστον στην αρχή. Δεν έκανε το τηλέφωνο τουλάχιστον στην αρχή! Τι συνέβη στην αρχή που δεν έκανε το τηλέφωνο; Την πρώτη ημέρα αφέθηκαν ελεύθεροι οι συναγωνιστές μου Ηλίας Παναγιώταρος, Νίκος Μίχος και εγώ. Τι συνέβη στη συνέχεια που έκανε το τηλέφωνο ο Σαμαράς; Προφυλακίστηκε ο Νικόλαος Μιχαλολιάκος και ο Χρήστος Παππάς. 
Εδώ έχουμε μια ξεκάθαρη ομολογία. Ο Πρωθυπουργός αυτής της χώρας ομολογεί, δηλώνει μετά λόγου γνώσεως δημοσίως ότι παρενέβη στη δικαστική εξουσία και μέσω τηλεφώνου απαίτησε τη φυλάκιση Βουλευτών του ελληνικού Κοινοβουλίου. Ομολόγησε κυνικά ο κ. Σαμαράς αυτή την πράξη του. Υπάρχουν ντοκουμέντα. Δεν έχει παρέμβει, όμως, κανείς. Διότι έχετε καταντήσει φερέφωνό σας ακόμα και την ελληνική δικαιοσύνη και συγκεκριμένα όχι ολόκληρη την ελληνική δικαιοσύνη, μια ισχνή και άθλια μειοψηφία επίορκων δικαστικών. Διότι αυτήν τη στιγμή όλοι οι δικαστικοί βοούν, όλοι οι νομικοί κύκλοι της χώρας βοούν, όλος ο ελληνικός λαός αντιδρά σε αυτήν την αθλιότητα!
Βεβαίως, κατανοώντας το σφάλμα του ο Σαμαράς είπε εν συνεχεία «δεν ξέρω τίποτα, ήμουν στην Αμερική». Αυτό ψέλλισε εν συνεχεία «δεν ξέρω τίποτα, εγώ εκείνες τις ημέρες ήμουν στην Αμερική», λες και από την Αμερική δεν έχεις τη δυνατότητα να σηκώσεις το κινητό σου και να πάρεις τηλέφωνο. Έχεις τη δυνατότητα, όπως όταν σήκωσε ο κ. Σαμαράς το τηλέφωνο και του είπαν τα κακά μαντάτα ότι έχουν αφεθεί ελεύθεροι οι πρώτοι Βουλευτές της Χρυσής Αυγής, γιατί η σκευωρία ήταν άθλια. Διότι αυτό που έλεγαν για εγκληματική οργάνωση δεν υφίσταντο, δεν «έδενε», όπως έλεγε μια δικαστικός στον κ. Αθανασίου: «Δεν δένει! Τι να κάνουμε; Δεν δένει η εγκληματική οργάνωση»!
Όμως, εμείς ζητάμε να γίνουν άρσεις στα τηλεφωνικά απόρρητα των Υπουργών που έχουν εμπλακεί σε αυτήν την υπόθεση. Μια μέρα, όταν θα υπάρχει εδώ πέρα στην Ελλάδα μια πραγματικά αληθινή εθνική δημοκρατικά εκλεγμένη κυβέρνηση, όλα αυτά θα γίνουν και τότε οι σκευωροί θα πάνε πολύ βαθιά μέσα στη φυλακή. 
Ξέρει ο κ. Σαμαράς, ξέρουν οι Υπουργοί του να ρίχνουν πολύ εύκολα τις ευθύνες στα όργανά τους…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Παρακαλώ!</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Μετά λόγου γνώσεως ομιλώ. Όποιος θέλει να με διαψεύσει, να πάει στη δικαιοσύνη να με καταγγείλει! Όλα αυτά που λέω είναι αλήθεια! Ο Σαμαράς και δημοσίως...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Περιμένετε ένα λεπτό, προτού σας αφαιρέσω το λόγο. Ορισμένες εκφράσεις σας θα τις προσέχετε, σας παρακαλώ πολύ, όταν είμαι εγώ εδώ στην Έδρα. Κλείνει το θέμα. 
Μπορείτε να συνεχίσετε.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κύριε Πρόεδρε, δεν δίνω καμμία σημασία στο ποιος βρίσκεται στην Έδρα. Πάντα ομιλώ ευπρεπώς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεχίστε. Δεν ήταν ευπρεπής η έκφρασή σας.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Εγώ σέβομαι όλους τους Προεδρεύοντες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν ήταν ευπρεπής η έκφραση που διατυπώσατε προηγουμένως.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Καλώς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έτσι μπράβο. Συνεχίστε.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Εγώ σέβομαι οποιονδήποτε προεδρεύει, θλίβομαι όμως γιατί ο προηγούμενος Προεδρεύων είπε μια λέξη: «Τεκμαίρεται». Τεκμαίρεται! Ότι θα πετάξουμε έξω από την Αίθουσα τρεις Βουλευτές πώς τεκμαίρεται; Πώς τεκμαίρεται; Δεν αντέδρασε κανείς όταν ειπώθηκε αυτή η αθλιότητα. Από τι τεκμαίρεται; 
Είπε «περιμένω να μιλήσουν οι εκπρόσωποι των υπολοίπων κομμάτων για το τι θα γίνει». Από πότε ο νόμος ερμηνεύεται και εφαρμόζεται με βάση αυτά που λένε τα κόμματα; Από πότε ο νόμος σε αυτή τη χώρα ερμηνεύεται με βάση τις ανοησίες που μπορεί να πει ο οποιοσδήποτε; 
Καταργήσατε το Σύνταγμα, καταργήσατε τους νόμους και έρχεται με μία λέξη εδώ πέρα ο Προεδρεύων και λέει «τεκμαίρεται», όπως είχε πει και παλαιότερα, με βάση τον Κανονισμό της Βουλής «η Χρυσή Αυγή δεν μπορεί να έχει Αντιπρόεδρο», καίτοι είμαστε το πέμπτο Κόμμα, καίτοι ο Κανονισμός της Βουλής επιβάλλει ο Ζ΄ Αντιπρόεδρος της Βουλής να είναι Βουλευτής της Χρυσής Αυγής. 
Όμως, έχετε κάνει το Σύνταγμα στην κυριολεξία ένα κουρελόπανο. Θλίβομαι. Ευτυχώς όμως ο ελληνικός λαός έχει και λογική...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πάλι θα σας διακόψω για την έκφρασή σας για το Σύνταγμα της χώρας. Σας παρακαλώ.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Με συγχωρείτε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και, όπως ξέρετε, έγινε ψηφοφορία για την εκλογή Αντιπροέδρου και δεν πήρε τον απαιτούμενο αριθμό ψήφων.
Συνεχίστε παρακαλώ.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Να απαντήσω, λοιπόν, εφόσον επιθυμείτε να γίνει διάλογος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, δεν είναι διάλογος.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Όταν έρχονται εδώ τροπολογίες, καταφανέστατα αντισυνταγματικές...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όταν υπάρχουν εκφράσεις οι οποίες δεν επιτρέπονται, δεν θα τις αποδεχόμεθα. 
Μπορείτε να συνεχίσετε.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Μάλιστα, κύριε Πρόεδρε.
Όταν έρχονται, λοιπόν, τροπολογίες καταφανέστατα αντισυνταγματικές, όπως είναι η τροπολογία για την κατάργηση της κρατικής χρηματοδότησης της Χρυσής Αυγής, όταν οι πιο έγκριτοι συνταγματολόγοι της χώρας εμφανίζονται δημοσίως και δηλώνουν ότι αυτή η σκευωρία που στήθηκε κατά της Χρυσής Αυγής, ότι αυτές οι διώξεις, ότι οι προφυλακίσεις Βουλευτών χωρίς καν να αρθεί η ασυλία τους είναι πράξεις αντισυνταγματικές, πώς μπορώ να χαρακτηρίσω εγώ την πράξη αυτή; Τι έχετε κάνει το Σύνταγμα; Τι μου ζητάτε να σεβαστώ απολύτως; Την ευπρέπεια, από τη στιγμή που σ’ αυτήν τη χώρα δεν υπάρχει νόμος; 
Ο ίδιος ο Πρόεδρος της Βουλής είπε ότι για το τι θα κάνουμε θα πουν οι εκπρόσωποι των κομμάτων. Δεν υπάρχει νόμος σ’ αυτήν τη χώρα! Υπάρχουν μόνο εκπρόσωποι κομμάτων που υπηρετούν κομματικά συμφέροντα, αντιεθνικά κομματικά συμφέροντα.
Μάλιστα, επειδή αναφέρθηκα στην παράνομη τροπολογία κατά της Χρυσής Αυγής, εδώ συγκεκριμένα αυτό το Σώμα νομοθέτησε αντισυνταγματικά και έχω να καταθέσω ένα ντοκουμέντο, γιατί εδώ είναι παρών ο κ. Μιχελάκης. Κι αυτό είναι ένα ντοκουμέντο της σκευωρίας, αλλά και για το πώς έχει καταργηθεί de facto η διάκριση εξουσιών σ’ αυτήν τη χώρα. Προτού ασκηθούν ποινικές διώξεις εις βάρος της Χρυσής Αυγής –που, όπως το πανελλήνιο θυμάται, όλο αυτό το στημένο σόου ξεκίνησε ημέρα Σάββατο, μία ημέρα πριν -η αμετροέπειά σας για την οποία έλεγα: Σε μυστική σύσκεψη ο Μιχελάκης, ο Δένδιας και ο Αθανασίου είχαν αποφασίσει, είχαν συντάξει την αντισυνταγματική τροπολογία και την είχαν αποστείλει σε όλα τα Μέσα Μαζικής Ενημέρωσης. Την διάβασα στο enikos.gr. Το άκουσα στο δελτίο ειδήσεων του «EXTRA». Άκουσα τον κ. Κώνστα να τη διαβάζει και να αναγγέλλει τις ποινικές διώξεις, προτού αυτές γίνουν.
Και γιατί λέω ότι διαλύσατε τη διάκριση των εξουσιών; Γιατί είχατε προαναγγείλει τις ποινικές διώξεις και είχατε πει ότι, εφόσον ασκηθούν ποινικές διώξεις, τότε καταργείται η κρατική χρηματοδότηση. Και ήρθε εδώ ο κ. Μιχελάκης και είπε ψευδώς, ψευδέστατα –και τον καταγγέλλω- το εξής: «Εμείς συντάξαμε την τροπολογία, αφού ασκήθηκαν οι διώξεις. Δεν είναι φωτογραφική. Είναι για κάθε περίπτωση που ασκούνται διώξεις σε βάρος Βουλευτών». 
Και όμως, είπε ψέματα. Η τροπολογία αυτή όχι απλά είχε συνταχθεί μία ημέρα πριν η δικαιοσύνη ασκήσει τις διώξεις, αλλά είχε διακινηθεί και στο διαδίκτυο, είχε σταλεί με e-mail σε όλους τους δημοσιογράφους. 
Προαναγγελία διώξεων είχε κάνει και ο Κοινοβουλευτικός Εκπρόσωπος της Νέας Δημοκρατίας μία ημέρα πριν γίνει το έγκλημα στο Κερατσίνι. Πώς το ήξερε άραγε; Τι ήξερε ότι επέρχεται; Είχε πει συγκεκριμένα ότι η Χρυσή Αυγή πρέπει να χαρακτηριστεί εγκληματική οργάνωση. 
Το χειρότερο απ’ όλα, όμως, είναι η δήλωση Αθανασίου που προέβλεψε ότι θα έχουμε μία δίκαιη δίκη οι διωκόμενοι Βουλευτές της Χρυσής Αυγής, με τη μοναδική λεπτομέρεια που πρέπει να αναφέρουμε, ότι εμείς δεν είχαμε πάει ακόμη στον ανακριτή! Και όταν πήγα εγώ στο γραφείο των δύο ανακριτών και το κατήγγειλα αυτό, οι συγκεκριμένοι άνθρωποι βγήκαν από τα ρούχα τους. Να αναγγέλλει δίκαιη δίκη ο Υπουργός Δικαιοσύνης, ενώ η δικαιοσύνη ακόμη δεν έχει αποφανθεί, εάν θα πάμε σε δίκη ή εάν θα απαλλαγούμε! 
Έχετε καταλύσει τα πάντα. Δεν έχετε καταλύσει μόνο το Σύνταγμα. Επομένως, θερμή παράκληση: Εάν μία φράση μου θεωρείται ακραία, να δείτε τα πραγματικά περιστατικά με τα οποία συνδέεται.
Θέλω να πάω στο θέμα της εισαγγελέως των φυλακών που ανέφερε προηγουμένως ο κ. Μεϊμαράκης. Κάνετε διαρκώς αυτήν την απρέπεια, να δίνετε παράνομες εντολές και στη συνέχεια να τα ρίχνετε όλα στους κρατικούς υπαλλήλους οι οποίοι καλούνται παρανόμως να κάνουν πράξη τις εντολές σας. 
Έχω να πω ότι η εισαγγελέας των φυλακών Κορυδαλλού, εάν δεν κινηθεί αρμοδίως για το αίτημα που έχει κατατεθεί από τους τρεις προφυλακισμένους Βουλευτές της Χρυσής Αυγής, θα έχει διαπράξει παράβαση καθήκοντος. Διότι η συγκεκριμένη εισαγγελέας, όπως και άλλοι εισαγγελείς φυλακών, δίνει μονοήμερες άδειες σε βαρυποινίτες για οικονομικούς λόγους, για οικογενειακούς λόγους και όμως, δεν δίνει άδεια, παρ’ ότι ο νόμος προβλέπει σε ειδικές περιπτώσεις να δίνεται άδεια για μεταγωγή από φυλακές. Και ποια άλλη μπορεί να είναι κρίσιμη περίπτωση πέρα από αυτήν που προανέφερα, την πρόταση μομφής, δηλαδή τη δεύτερη συνταγματικά πιο σημαντική κοινοβουλευτική διαδικασία; 
Η συγκεκριμένη εισαγγελέας καταγγέλλω ότι δίνει άδεια στη σύζυγο του κ. Τσοχατζόπουλου για να πηγαίνει κάθε Σάββατο να βλέπει τον άντρα της από τις γυναικείες στις αντρικές φυλακές και εδώ αρνείται να δώσει άδεια σε Βουλευτές, για να έρθουν να ασκήσουν τα συνταγματικά κατοχυρωμένα δικαιώματά τους. Έτσι καταργείται στην πράξη η λαϊκή βούληση και η λαϊκή ετυμηγορία.
Και να μη θυμηθώ -γιατί θα διακωμωδηθεί η κατάσταση- την περίπτωση του κ. Γιωργάκη Παπανδρέου, ο οποίος ψηφίζει ενώ κάνει κανό στα νησιά του Αιγαίου, ψηφίζει ενώ βρίσκεται στο Χάρβαρντ και κάνει διαλέξεις για το πώς θα καταστρέψεις μία χώρα και δεν έχουν το δικαίωμα να ψηφίσουν οι Βουλευτές και ο Πρόεδρος της Κοινοβουλευτικής μας Ομάδας! Ο Νίκος Μιχαλολιάκος, όμως, εξελέγη από τον ελληνικό λαό και μπήκε σε αυτήν εδώ την Αίθουσα με πρώτο και κύριο σύνθημα «Οι κλέφτες φυλακή!».
Όταν οι κλέφτες κατάλαβαν ότι θα πάνε στη φυλακή, με τη διαρκώς αυξανόμενη εκλογική επιρροή της Χρυσής Αυγής, τότε αποφάσισαν να κάνουν πράξη αυτήν την άθλια σκευωρία και να οδηγήσουν παράνομα και αντισυνταγματικά στη φυλακή τον Πρόεδρο της Κοινοβουλευτικής μας Ομάδος, τον Κοινοβουλευτικό μας Εκπρόσωπο και έναν εκ των Βουλευτών μας. 
Θα περάσω στην πρόταση μομφής, με λίγα λόγια, αφού λίγος χρόνος μου απέμεινε και θα τον σεβαστώ. Πάγιο αίτημα του ελληνικού λαού, πάγιο αίτημα της Χρυσής Αυγής είναι να πέσει η χούντα Βενιζέλου-Σαμαρά. Ασφαλώς και θα υπερψηφίσουμε τη συγκεκριμένη πρόταση μομφής, ζητώντας ταυτόχρονα άμεση διεξαγωγή εθνικών εκλογών, για να πάψει επιτέλους η εκχώρηση της εθνικής μας κυριαρχίας, το ξεπούλημα της εθνικής μας περιουσίας σε ξένους τοκογλύφους.
Ο ΣΥΡΙΖΑ και η Νέα Δημοκρατία, έχοντας αντιληφθεί και οι δύο από κοινού ότι καταρρέουν, ότι δεν έχουν κανένα πολιτικό μέλλον με αυτήν την πολιτική γραμμή την οποία ασκούν, αποφάσισαν να κάνουν κάποια επικοινωνιακά σόου και τα δύο κομματικά επιτελεία. 
Είδαμε, λοιπόν, χθες το πρωί τη Νέα Δημοκρατία να μπαίνει με ΜΑΤ στην ΕΡΤ, να βγάζει δέκα-δώδεκα άτομα που ήταν μέσα και να τα πετάει έξω, να εμφανίζει εκεί όλα τα κανάλια για να δείξει ότι έχει πυγμή και ότι κάτι κάνει εντέλει, διότι το μόνο που κάνει τα τελευταία χρόνια είναι να εκτελεί εντολές ξένων τοκογλύφων. 
Απαντώντας σε αυτό το επικοινωνιακό σόου, ο ΣΥΡΙΖΑ επέλεξε να κάνει αυτήν την πρόταση μομφής, η οποία είναι άσφαιρη, είναι εντελώς ασήμαντη, είναι μία κίνηση εκ του ασφαλούς, που δεν πρόκειται να οδηγήσει σε κανένα αποτέλεσμα, αν και κάποιοι λένε ότι το μόνο αποτέλεσμα στο οποίο μπορεί να οδηγήσει είναι να ισχυροποιήσει τα ανδρείκελα της συγκυβέρνησης. Κάποιοι άλλοι –κακοπροαίρετοι θα έλεγα- λένε πως δεν είναι τυχαίο ότι η απόφαση αυτή ελήφθη μετά το ταξίδι του κ. Τσίπρα στο Τέξας. 
Καταγγέλλω την Αριστερά, που λειτούργησε ως δεκανίκι της μνημονιακής εξουσίας, στην περίπτωση της παράνομης, αντισυνταγματικής τροπολογίας κατά της Χρυσής Αυγής, γιατί εκεί, όπως έχει αποδειχθεί, από έναν έντιμο άνθρωπο της Αριστεράς, τον κ. Ρουπακιώτη, επρόκειτο για εντολές ξένων κέντρων εξουσίας. Έλεγαν τα διάφορα λόμπι, έλεγε η Κομισιόν, έλεγε η Κυβέρνηση των Ηνωμένων Πολιτειών: «κάντε κάτι για να σταματήσετε τη Χρυσή Αυγή». 
Το έκανε η Κυβέρνηση σας, εντελώς παράνομα και η Αριστερά βγήκε εδώ να τη στηρίξει. Κάλεσε προηγουμένως ο Πρόεδρος της Βουλής τους εκπροσώπους των κομμάτων να τοποθετηθούν γι’ αυτήν την αθλιότητα, για την αποβολή Βουλευτών από την Αίθουσα του Κοινοβουλίου, εντελώς αντισυνταγματικά. Δυστυχώς, επαληθεύτηκα στη φράση «αντισυνταγματικό τόξο», διότι έως τώρα δεν τοποθετήθηκε κανείς. 
Υπάρχουν πολλά θέματα για τα οποία θα μπορούσα να μιλήσω, για τις θέσεις μας έναντι του μνημονίου, το οποίο, όπως είπε ο ίδιος ο Όλι Ρεν, άλλο μισό αιώνα θα ταλαιπωρεί την Ελλάδα, τουλάχιστον. Είπε επί λέξει –ο κ. Στουρνάρας τον επιβεβαίωσε μάλιστα- ότι η ελληνική οικονομία θα παραμείνει σε επιτήρηση έως ότου αποπληρωθεί το 75% των δανείων που έχει λάβει. Επομένως, όλες οι αντιμνημονιακές κορώνες της Κυβερνήσεως είναι για γέλια και για εσωτερική κατανάλωση. 
Η Χρυσή Αυγή επιμένει: Όχι νέα μέτρα, όχι απολύσεις, όχι στο ξεπούλημα της αμυντικής μας βιομηχανίας. Είναι πολλές οι θέσεις μας, οι οποίες θα αναπτυχθούν με σαφήνεια και με ακρίβεια από τους υπόλοιπους ομιλητές του κόμματος. 
Επιμένω ότι η ψηφοφορία της Κυριακής, σε περίπτωση απουσίας των Βουλευτών μας, σε περίπτωση απουσίας και μη τοποθετήσεως του Προέδρου της Κοινοβουλευτικής μας Ομάδος –διότι εδώ υπάρχουν επτά κόμματα, επομένως την Κυριακή πρέπει να μιλήσουν επτά Πρόεδροι Κοινοβουλευτικών Ομάδων και όχι έξι- η διαδικασία θα είναι παράνομη, αντισυνταγματική και εντελώς άκυρη. 
Ευχαριστώ. 
ΕΥΑΓΓΕΛΟΣ –ΒΑΣΙΛΕΙΟΣ Ι. ΜΕΙΜΑΡΑΚΗΣ (Πρόεδρος της Βουλής): Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ναι, κύριε Πρόεδρε. 
Παρά το γεγονός ότι ετέθη ένα θέμα που θα απαντούσε το Προεδρείο, απαντάει ο ίδιος ο κύριος Πρόεδρος. 
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΙΜΑΡΑΚΗΣ(Πρόεδρος της Βουλής): Είμαι σίγουρος ότι το Προεδρείο θα απαντούσε. 
Απλώς, επειδή αναφέρθηκα ονομαστικά και επειδή έτυχε εκείνη την ώρα να βρίσκομαι στην Έδρα, θα ήθελα κατ’ αρχάς να τονίσω ότι αυτό είναι τι μεγαλείο της δημοκρατίας: Να επιτρέπει σε όλους –ακόμα και σε αυτούς που θέλουν να την καταλύσουν- να έχουν δικαίωμα λόγου, να αναφέρονται όπως επιθυμούν, να χρησιμοποιούν ακραίες εκφράσεις, να υβρίζουν, να λασπολογούν και να παρερμηνεύουν τα λεγόμενα των οποιωνδήποτε. 
Γι’ αυτό ακριβώς θα ήθελα, κύριε Πρόεδρε και πάλι να επισημάνω τα εξής.
Πρώτον, η Βουλή ως νομοθετική εξουσία και ως αρμόδιο όργανο δεν έχει καμμία αρμοδιότητα επί του συγκεκριμένου ζητήματος, το οποίο ετέθη στην αρχή της συζήτησης από τη Χρυσή Αυγή.
Δεύτερον, ο Πρόεδρος της Βουλής αναφέρθηκε στο Σώμα. Η Ολομέλεια αποφάσισε. Η Ολομέλεια είναι το κυρίαρχο όργανο. Η Ολομέλεια είναι εκείνη η οποία κρίνει. 
Τρίτον, στη συγκεκριμένη ψηφοφορία απαιτείται αυξημένη πλειοψηφία επί του συνόλου και όχι επί των παρόντων. Άρα, είτε ψηφίσουν διακόσιοι ενενήντα εννέα είτε ψηφίσουν διακόσιοι, η πρόταση πρέπει να πάρει εκατόν πενήντα μία ψήφους.
Κατά συνέπεια ασχέτως του αν λείπουν κάποιοι συνάδελφοι με τη θέλησή τους ή όχι –γιατί οι συγκεκριμένοι λείπουν χωρίς τη θέλησή τους, αυτό είναι σίγουρο-, η πρόταση –αυτό είπα και εξήγησα, αλλά φαίνεται ότι στην προσπάθεια να λασπολογήσετε δεν θέλατε να το καταλάβετε, διότι θεωρώ ότι είστε αρκετά έξυπνος για να το έχετε καταλάβει- πρέπει να πάρει εκατόν πενήντα μία ψήφους, δηλαδή την απόλυτη πλειοψηφία του συνόλου, όχι των παρόντων.
Άρα, επισημαίνω ότι είτε λείψουν τρεις, είτε λείψουν δεκατρείς, είτε λείψουν ογδόντα τρεις, η πρόταση πρέπει να πάρει εκατόν πενήντα μία ψήφους. Ως εκ τούτου, δεν υπάρχει πρόβλημα ακυρότητας της ψηφοφορίας για το αν θα ψηφίσουν τρεις ή όχι.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Αλλοιώνεται, όμως, έτσι το αποτέλεσμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Παρακαλώ!
ΕΥΑΓΓΕΛΟΣ –ΒΑΣΙΛΕΙΟΣ Ι. ΜΕΙΜΑΡΑΚΗΣ(Πρόεδρος της Βουλής): Επαναλαμβάνω, όχι. 
Κύριε Πρόεδρε, είναι ένα λεπτό ζήτημα το οποίο απασχόλησε και τον Πρόεδρο της Βουλής και –υποθέτω- και τα κόμματα και έχουμε καταλήξει σε αυτό. Θα ήταν, εάν απαιτείτο πλειοψηφία επί των παρόντων και είχε μία διαφορά τριών ψήφων, που πράγματι τότε ετίθετο ζήτημα. 
Όμως, επαναλαμβάνω ότι στη συγκεκριμένη ψηφοφορία –και εάν δεν το γνωρίζετε, διαβάστε τον Κανονισμό και το Σύνταγμα- η πρόταση δυσπιστίας πρέπει να πάρει εκατόν πενήντα μία ψήφους. 
Το δεύτερο θέμα το οποίο θέλω να απαντήσω, κύριε Πρόεδρε, είναι το εξής: Μέχρι να γίνει η ψηφοφορία την Κυριακή, υπάρχει δεδηλωμένη. Είναι πρωτοφανές να αμφισβητείται εάν υπάρχει ή δεν υπάρχει δεδηλωμένη. Την Κυριακή θα δούμε εάν αυτή η δεδηλωμένη έχει αλλάξει ή όχι.
Άρα, λοιπόν, τι μου λέτε; Να τεκμαίρω ότι δεν υπάρχει σήμερα Κυβέρνηση με πλειοψηφία της Βουλής; Σαφώς και υπάρχει και έχει την κοινοβουλευτική πλειοψηφία και επειδή την έχει κατατίθεται πρόταση δυσπιστίας, ώστε να δούμε εάν πράγματι η πλειοψηφία της Βουλής στηρίζει ή όχι τη σημερινή Κυβέρνηση.
Τρίτον, επαναλαμβάνω, σύμφωνα με τους νόμους και τον Κανονισμό της Βουλής –σε όποιον αρέσει, έτσι λειτουργούμε με τους κανόνες που υπάρχουν-, αρμόδιο όργανο για να δώσει άδεια να συμμετέχει σε συζήτηση στο Κοινοβούλιο προφυλακισμένος και να ψηφίσει ορίζεται από το νόμο και είναι η Εισαγγελία. Δεν υπάρχει άλλο. 
Εκτός εάν θέλετε και με προκαλείτε να παρανομήσουμε ή, αν έχετε άλλη πρόταση, ευχαρίστως καταθέστε την στην Επιτροπή Κανονισμού και να αλλάξει ο Κανονισμός και να πούμε ότι μπορεί να ψηφίζει με επιστολική ψήφο ή να μπορεί να μιλάει από εκεί ή να υπάρχει τηλεδιάσκεψη ή να πάρει υποχρεωτική άδεια και να έρθει. Αυτή τη στιγμή όλα αυτά δεν υπάρχουν. Λειτουργούμε, λοιπόν, σύμφωνα με τους ισχύοντες νόμους, με το Σύνταγμα και τον Κανονισμό της Βουλής.
Επομένως, κατά τη γνώμη μου, γιατί είναι πολύ σοβαρό ζήτημα το εάν τίθεται σε εγκυρότητα ή όχι η ψηφοφορία της Κυριακής, θέλω να ξεκαθαρίσω ότι αυτή είναι απόφαση της Ολομέλειας και όχι του Προέδρου και οποιοσδήποτε έχει άλλη άποψη και συμβαδίζει μαζί σας, υπάρχει το Βήμα να το πει.
Ευχαριστώ πολύ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε Πρόεδρε.
Νομίζω ότι βάλατε τα πράγματα στη θέση τους. Αυτή είναι η πραγματική διάσταση του όλου θέματος και δεν τίθεται καμμία, μα καμμία αμφισβήτηση. Και το Προεδρείο θα έλεγε το ίδιο με αυτό που είπατε εσείς.
Το λόγο έχει εκ μέρους της Δημοκρατικής Αριστεράς ο κ. Οικονόμου.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κατ’ αρχάς θα ήθελα να διευκρινίσω, κύριε Πρόεδρε, μία σύγχυση και μία στρεβλή εικόνα την οποία επικαλούνται ιδιαίτερα οι Βουλευτές της Χρυσής Αυγής.
Ο κ. Ρουπακιώτης είπε κάτι πολύ συγκεκριμένο. Είπε ότι η διεθνής κοινότητα του ελεύθερου δημοκρατικού κόσμου –είτε είναι εβραϊκής καταγωγής είτε είναι οποιασδήποτε καταγωγής- φρίττει όταν από ένα κράτος ειδικά της ευρωπαϊκής –όπως λέμε- ηπείρου, αλλά και από οποιοδήποτε κράτος, από μία συντεταγμένη πολιτεία, βγαίνουν Βουλευτές ή κόμματα και αρνούνται το ολοκαύτωμα.
Δηλαδή, να δέχονται ότι έξι εκατομμύρια άνθρωποι χάθηκαν στο Άουσβιτς της χιτλερικής Γερμανίας γιατί είχαν απλά και μόνο την ατυχία να είναι Εβραίοι, γιατί είχαν απλά και μόνο την ατυχία να είναι τσιγγάνοι, γιατί είχαν απλά και μόνο την ατυχία να είναι ομοφυλόφιλοι. Αυτό είναι όνειδος για την ελληνική πολιτεία. Αυτό είπε ο κ. Ρουπακιώτης ότι όλες οι οργανώσεις και γενικά η οργανωμένη έκφραση σε διεθνές επίπεδο φυσικά και επέπληξε την ελληνική πολιτεία για το ότι επιτρέπει τέτοιου είδους συμπεριφορές.
Φυσικά, αυτό δεν είναι παρέμβαση στο ελληνικό κράτος και στην ελληνική πολιτεία. Είναι, όμως, αυτό το οποίο δημιουργούν στη χώρα μας τέτοια μορφώματα, τέτοια κόμματα, τέτοιες οργανώσεις, δίνοντας, δηλαδή, μια κακή εικόνα προς τα έξω, ότι εδώ, στο λίκνο της δημοκρατίας κάτι άλλο συμβαίνει. Μα, δεν μπορούμε να δεχθούμε ότι κάτι άλλο συμβαίνει. Δεν μπορούμε να δεχθούμε εδώ, στο λίκνο της δημοκρατίας, ότι θα υπάρχουν υμνητές του Χίτλερ, θα υπάρχουν υμνητές του Άουσβιτς. Αυτό είναι αδιανόητο! 
Και δεν πρέπει να μας το πει κανένας άλλος, έξω από τη χώρα μας. Πρέπει να το πούμε πρώτα απ’ όλα εμείς οι ίδιοι. 
Το λέω αυτό διότι ερχόμενος στο Βήμα ως ειδικός αγορητής της Δημοκρατικής Αριστεράς για την πρόταση δυσπιστίας, δεν έχω ετοιμάσει πολλά ποιήματα ή στίχους. Δεν είχα εύκαιρα. Θα σας πω, όμως, τις απλές μου σκέψεις, εκπροσωπώντας τη Δημοκρατική Αριστερά, για την πρόταση δυσπιστίας, την οποία πραγματικά την άκουσα χθες με απορία. 
Ακούγοντας, όμως, τους αγαπητούς μου κ. Βούτση, κ. Δραγασάκη και κ. Κουρουμπλή, κατάλαβα ακριβώς για ποιο λόγο, ερχόμενος από το Τέξας, ο κ. Τσίπρας κατέφυγε σε αυτό το δικαίωμά του. Άλλοι θα το πουν τέχνασμα, άλλοι θα το πουν πολιτική κίνηση. Πραγματικά ακούγοντας τους τρεις -χωρίς να θέλω να αδικήσω τον πάντα επίκαιρο και σημείο αναφοράς, τον κ. Λαφαζάνη- αυτή η πανσπερμία των θέσεων και των απόψεων –ο κ. Δραγασάκης, βέβαια, με τον σοβαρό του λόγο, πραγματικά προσπάθησε μία προσέγγιση με έναν τρόπο εντελώς διαφορετικό από τη συνηθισμένη προσέγγιση που κάνει ο ΣΥΡΙΖΑ σε σχέση με τους άλλους δύο ομιλητές- αυτή η σύγχυση στο λόγο του ΣΥΡΙΖΑ έπρεπε με κάποιο τρόπο να ξεπεραστεί. Επέλεξε έναν τρόπο: Την πρόταση δυσπιστίας.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Καλούνται, λοιπόν, οι πολιτικές δυνάμεις να πουν τι; Οι πτέρυγες εδώ της Βουλής θα πρέπει να στοιχηθούν πίσω από μια τέτοια κίνηση, η οποία εξυπηρετεί καθαρά σκοπιμότητες των πολιτικών σχεδιασμών της ηγεσίας του ΣΥΡΙΖΑ –και είναι δικαίωμά της να καταστρώνει τα σχέδιά της- ή τη γνώμη και τις απόψεις των αγαπητών συναδέλφων που στηρίζουν την Κυβέρνηση; Εκεί τελειώνει η πολιτική σκηνή του τόπου μέσα στην Αίθουσα, εδώ, ή έξω στην κοινωνία; Δηλαδή ή είσαι υπέρ ή είσαι κατά; 
Αλήθεια, σε τι πράγμα καλούμαστε όλοι εδώ να πούμε «ΝΑΙ» ή «ΟΧΙ»; Δηλαδή, πρέπει να πω «ΝΑΙ» στην πολιτική πρόταση την οποία αναζητούμε; Προσπαθεί ο κ. Δραγασάκης σήμερα να μας πει ότι υπάρχει αυτή η πολιτική πρόταση του ΣΥΡΙΖΑ, πως ο ΣΥΡΙΖΑ είναι μία σοβαρή δύναμη, που θα μπορέσει να δημιουργήσει τα εχέγγυα για μια πολιτική δύναμη που θα κυβερνήσει και θα φέρει αύριο τις μεταρρυθμίσεις στη χώρα. Για να πετύχουμε τι; 
Είναι, όμως, αυτή η πρόταση που κάνει ο ΣΥΡΙΖΑ και που θέλει να δώσει και να παρουσιάσει στο λαό, ίδια με αυτά που λένε οι υπόλοιπες πτέρυγες στο εσωτερικό του ΣΥΡΙΖΑ; Ήδη, εδώ ο κ. Βούτσης εξέφρασε έναν πιο πολεμικό πολιτικό λόγο, ένα λόγο ο οποίος είναι στα πρόθυρα «να πάρουμε τα όπλα». Βέβαια, τον κατανοώ διότι ήρθε ακριβώς από τα γεγονότα της ΕΡΤ.
Είναι ένα θλιβερό περιστατικό, κύριε Μπούρα.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Γιατί κοιτάτε εμένα;</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Διότι είστε ο Γραμματέας της Κοινοβουλευτικής Ομάδας. Ή εσάς ή τον κύριο Υπουργό θα κοιτάξω.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τον κοιτάτε όταν θλίβεστε.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Θλίβομαι πραγματικά. Αυτή είναι πραγματική και ειλικρινής θλίψη, όχι απλά για να κερδίσουμε πέντε δευτερόλεπτα δημοσιότητας. 
Εμείς όταν διαφωνήσαμε με τις επιλογές της Κυβέρνησης τον Ιούνιο του 2013, είπαμε ότι η διοικητική αναδιοργάνωση, κύριε Υπουργέ, του δημόσιου τομέα -που πραγματικά πρέπει να καταλήξουμε αν θέλουμε να τον αναδιοργανώσουμε ή όχι- δεν μπορεί να γίνει ούτε με πράξεις νομοθετικού περιεχομένου ούτε με κλείσιμο και σβήσιμο της ΕΡΤ ξαφνικά ούτε με τρόπους αυταρχικούς και αλαζονικούς. 
Το είχαμε πει, ήμασταν στην Κυβέρνηση. Υπήρξε λόγος και αιτία μεγάλης κυβερνητικής κρίσης, αν θυμάστε. 
Πραγματικά όμως, κύριε Υπουργέ, το αποτέλεσμα εκείνου του κακού χειρισμού, δηλαδή των μεταρρυθμίσεων με τη μέθοδο του σοκ, το είδαμε χθες και προχθές. Δεν μπορούσατε αλλιώς να το λύσετε, μόνο με τα ΜΑΤ. Ευτυχώς, δεν κατέβηκε και τίποτα άλλο. 
Αυτό είναι μια φυσιολογική εξέλιξη, όταν δεν κυριαρχούν η συναίνεση, ο διάλογος και οι μεταρρυθμίσεις με δημοκρατικό και προοδευτικό πρόσημο. Όταν δεν έχεις μεταρρύθμιση με προοδευτικό και δημοκρατικό πρόσημο –αφήστε το προοδευτικό, γιατί αυτό είναι και ένα ιδεολογικό στοιχείο- αλλά κυρίως με δημοκρατικό τρόπο, αυτά θα γίνονται. Κάποιοι θα βρίσκουν την ευκαιρία να πλειοδοτούν και εσείς θα πρέπει να δικαιολογήσετε κακές συμπεριφορές.
Χρειάζεται μια νέα διαπραγμάτευση. Το λένε όλοι, το συζητούν όλοι. Τη νέα διαπραγμάτευση ποιος θα την κάνει; Ακούσαμε ότι θέλει να την κάνει ο ΣΥΡΙΖΑ μέσα από μια εκλογική διαδικασία, η οποία βέβαια δεν θα υπάρξει, όπως ο αγαπητός συνάδελφος την αναμένει την Κυριακή το βράδυ. Θα γίνει σε κάποιο άλλο στάδιο, εάν και εφόσον. 
Η Κυβέρνηση που υπάρχει τώρα μπορεί να κάνει αυτή την πολιτική διαπραγμάτευση; Διότι λέτε πολύ σωστά ότι πρέπει πλέον να πάμε σε πολιτικό επίπεδο. 
Εμείς εκτιμούμε και θεωρούμε, κύριε Υπουργέ, πως όχι. Τα δύο κόμματα αυτήν τη στιγμή που απαρτίζουν την Κυβέρνηση, οι εκατόν πενήντα πέντε Βουλευτές είναι αδύναμη κοινωνικά και πολιτικά πλειοψηφία και δεν μπορεί να σταθεί με δύναμη, με πολύ σοβαρότητα απέναντι στην τρόικα, στην Ευρώπη και στη Γερμανία και να κάνει την πολιτική διαπραγμάτευση. Το βλέπουμε, είναι φανερό. Οι γραμμές άμυνας συνέχεια πάνε πίσω.
Το ερώτημα είναι το εξής: Σήμερα έπρεπε να γίνει η πρόταση δυσπιστίας; Την ώρα που είναι σε εξέλιξη αυτή η διαπραγμάτευση δεν θα ήταν καλό να αποκαλυφθεί πού καταλήγει αυτή η άμυνα, δηλαδή στο πουθενά, όταν έχουμε σε εξέλιξη βασικά νομοσχέδια τα οποία είναι θέματα της διαπραγμάτευσης; Και θυμίζω, το ζήτημα του ενιαίου φόρου στα ακίνητα δεν είναι ένα βασικό ζήτημα; Πού θα είναι η γραμμή άμυνας σε αυτό το ζήτημα; 
Θυμάστε, όταν η Δημοκρατική Αριστερά έλεγε ότι πρέπει να υπάρχει ένας αναλογικός φόρος, με κλίμακες, αφορολόγητο, να δούμε αν το αγρόκτημα το οποίο παράγει ή το αγρόκτημα που είναι απλή ξέρα στην επαρχία θα πρέπει να μπει μέσα στη φορολόγηση, ζητήματα δηλαδή δίκαιης κατανομής των βαρών, τι λέγατε εσείς; Λέγατε, «ξαναφέρνουμε το χαράτσι». Το χαράτσι ήταν μία πολιτική επιλογή δίκαιης κατανομής του φόρου, των βαρών δηλαδή; Όχι, ήταν μια έκτακτη κατάσταση την οποία είχαμε δύο χρόνια. Την ξαναεπιβάλατε και είπαμε ότι το 2014 θα πάμε στον ενιαίο φόρο.
Μιλάτε για ενιαίο φόρο. Με ποια κριτήρια; Πρέπει να δούμε αυτή η διαπραγμάτευση αν θα έχει αυτά τα κριτήρια που ζητά όχι η Δημοκρατική Αριστερά -για να κάνετε το χατίρι της Δημοκρατικής Αριστεράς- αλλά για να δούμε αν θα υπάρχει δίκαιη κατανομή του φόρου. Θα έπρεπε να αφήσετε, κύριε Λαφαζάνη, το περιθώριο να εξελιχθεί, για να δούμε πού θα κατέληγαν η Νέα Δημοκρατία και ο συνέταιρός της, αν αυτό θα ήταν δίκαιο ή άδικο, όπως όλοι πιστεύουμε και φοβούμαστε.
Υπάρχει το ζήτημα της πρώτης κατοικίας, κύριε Υπουργέ. Είπατε ότι μέχρι το Δεκέμβρη δεν θα υπάρξουν πλειστηριασμοί για την πρώτη κατοικία. Θα μείνετε εκεί πέρα; Μπαίνει μέσα στη διαπραγμάτευση με την τρόικα αυτή η συζήτηση; Πολύ φοβούμαστε πως όχι. Τρέξατε, όμως, να κάνετε την πρόταση δυσπιστίας και δεν θα δούμε τα αποτελέσματα αυτής της διαπραγμάτευσης, με δεύτερο αποτέλεσμα να δίνετε άλλοθι και δυνατότητα να ξεφύγουν αυτοί οι οποίοι δεν μπόρεσαν να επιτελέσουν το καθήκον τους.
Άλλο ζήτημα είναι το ασφαλιστικό. Θα ελευθερώσουμε τις ομαδικές απολύσεις; Ερώτημα: Οι συντάξεις και τα εφάπαξ είναι κατοχυρωμένα; Λένε η Κυβέρνηση και ο Πρωθυπουργός «κανένα νέο μέτρο». Το ακούμε και με προσοχή λέμε, ότι ναι, έτσι ίσως γίνει. Θα γίνει; Μα, τώρα που κάνατε την πρόταση δυσπιστίας δεν θα έχουμε περιθώριο να δούμε αν θα είναι αυτό το αποτέλεσμα της στάσης που θα κρατήσετε σε μια διαπραγμάτευση.
Υπάρχουν και πολλά άλλα θέματα, για να μην βάλω το πετρέλαιο μέσα και άλλα ζητήματα, τα οποία πραγματικά ταλανίζουν και απασχολούν τον ελληνικό λαό, τη μέση ελληνική οικογένεια. Αυτά τα ζητήματα, αν εξελίσσονταν με λογικό τρόπο και σε χρονικό ορίζοντα αναμενόμενο, θα είχαμε το δικαίωμα και οι Βουλευτές της Συμπολιτεύσεως και όλη η Αίθουσα να τα κρίνουμε στο πραγματικό αποτέλεσμα της διαπραγμάτευσης. 
Εμείς φοβούμαστε και το λέμε από τώρα ότι στη διαπραγμάτευση που έχετε ξεκινήσει δεν έχετε ούτε το ειδικό πολιτικό βάρος σαν Πλειοψηφία, αλλά ούτε έχετε αποδεχθεί ένα νέο πολιτικό σχέδιο ανάπτυξης της χώρας, λειτουργίας μετά το μνημόνιο, έτσι ώστε να παρουσιαστεί στον ευρωπαϊκό παράγοντα για να υπάρξει το εναλλακτικό σχέδιο.
Υπάρχει εθνικό σχέδιο ανασυγκρότησης της χώρας; Το ρωτάμε. Σε λίγες μέρες, σε λίγους μήνες, σε λίγες εβδομάδες τελειώνει το μνημόνιο. Το πρωτογενές πλεόνασμα λέτε εσείς. Δέχεστε ότι υπάρχει -το δέχεται κι η τρόικα και να σας πω, το δέχομαι κι εγώ- ότι υπάρχει πρωτογενές πλεόνασμα. Επετεύχθη, λοιπόν, η σταθεροποίηση της χώρας. Το άχαρο πολιτικό και χρονικό κομμάτι της σταθεροποίησης το πετύχατε. Ερώτημα: Τι κάνουμε από εκεί και μετά; Μπαίνουμε στη φάση της ανάπτυξης; Για τη μέση ελληνική οικογένεια η σταθεροποίηση είναι μηδέν. Το ξέρετε ήδη. Δεν χρειάζεται να πούμε μαντινάδες, δεν χρειάζεται να πούμε ποιήματα, δεν χρειάζεται να περιγράφουμε εδώ πέρα τη σκαιά, τη σκληρή πραγματικότητα της ελληνικής οικογένειας, της ελληνικής κοινωνίας, της ελληνικής κατάστασης. Τι να τα λέμε όλοι εδώ πέρα; Θα γίνουμε περιγραφικοί χωρίς αποτέλεσμα. 
Το δεύτερο βήμα, όμως, ποιο είναι; Τι κάνουμε στο επόμενο βήμα; Το ερώτημα είναι το εξής: Έχετε να προτείνετε κάτι εσείς; Λέτε ότι ο ΣΥΡΙΖΑ δεν έχει κάτι να πει στην πρότασή του. Η πρόταση του ΣΥΡΙΖΑ είναι, «γυρνάμε στο 2008». Θα το εξηγήσω αυτό. Πείτε μας, όμως, εσείς ποια είναι η πρότασή σας. Ιδιωτικοποίηση των πάντων; Μόλις έφυγε ο κ. Κουβέλης από την Κυβέρνηση, η πρώτη ανακοίνωση που έκαναν οι κύριοι Σαμαράς και Βενιζέλος, θυμάστε ποια ήταν, κύριε Σταμάτη; Θυμάστε;</Speech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Έκανε πολλές.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Την πρώτη ανακοίνωση ρωτάω αν θυμάστε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι διάλογο, παρακαλώ, κύριε Οικονόμου. Απευθύνεστε προς το Σώμα.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Απευθύνομαι σε όλους. Η πρώτη ανακοίνωση ξέρετε ποια ήταν; Ότι θα απελευθερωθούν και τα δίκτυα στη ΔΕΗ και στην ΕΥΔΑΠ. Μόλις έφυγε ο βραχνάς που λέγεται Κουβέλης, ελευθερώθηκαν τα ιδεολογικά και πολιτικά που είχαμε πίσω στο μυαλό μας και οι υστερόβουλες σκέψεις που είχαμε. Γιατί να απελευθερωθούν όλα; 
Η Δημοκρατική Αριστερά λέει κάτι τελείως διαφορετικό. Καμμία σχέση με αυτά που λέει ο ΣΥΡΙΖΑ, «όλα στο κράτος», «ξαναγυρνάμε στο κράτος», «τα ξαναγοράζει το κράτος», «ξαναπαίρνει τους υπαλλήλους πίσω», αυτό το παλιό, το κλασικό, της δεκαετίας του 1980 και του 1990. Καμμία σχέση δεν θέλουμε να έχουμε εμείς με αυτό. 
Δεν θέλουμε να έχουμε σχέση, όμως, και με αυτήν την πλήρη ιδιωτικοποίηση και απελευθέρωση.
Εμείς τι λέμε; Σύμπραξη δημόσιου και ιδιωτικού τομέα. Δεν μπορεί να γίνει αυτό; Δεν μπορεί να κρατήσει το κράτος εργαλεία ανάπτυξης και να έρθουν τα ιδιωτικά επενδυτικά κεφάλαια, τα σχέδια, να συμπράξουν, να τα δέσουμε και να δημιουργήσουμε τον νέο πλούτο για τη χώρα; 
Αν δεν γίνει αυτό, αν δεν σπάσουμε αυγά, αγαπητοί συνάδελφοι του ΣΥΡΙΖΑ, δεν γίνεται να έχουμε νέο πλούτο. Ο νέος πλούτος θα φέρει την ανόρθωση της οικονομίας, πλούτο στην κάθε οικογένεια και στον κάθε Έλληνα. Δεν γίνεται να ξαναγυρίσουμε με δανεικά στο 2008 και στο 2009, στην εποχή, δηλαδή, που δεν παράγαμε τίποτα, το παραγωγικό μοντέλο ήταν, «παίρνω δανεικά», καταναλωτισμός, μία χαλαρή κατάσταση κατά την οποία κανένας δεν λειτουργούσε και όσο μπορούσαμε, κάναμε ένα στοιχειώδες παζάρι με τον εξωτερικό παράγοντα για να παίρνουμε δάνεια και να περνάμε καλά εδώ χωρίς να παράγουμε. Τελείωσε αυτό το μοντέλο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε ενάμισι λεπτό.
Η πρόταση της Δημοκρατικής Αριστεράς είναι η ακόλουθη: Με δημοκρατικές μεταρρυθμίσεις, προοδευτικές, με κοινωνικό χαρακτήρα, μεταρρυθμίσεις στο κράτος αλλάζουμε το κράτος. Κινητικότητα, κύριε Υπουργέ Εσωτερικών. Κινητικότητα. Όχι απολύσεις όμως. Έχουμε δυνατότητα να μπορέσουμε να κρατήσουμε ζωντανούς τους οργανισμούς που χρειαζόμαστε κι εκεί που περισσεύει το προσωπικό, να το στείλουμε εκεί που λείπει. 
Αξιολόγηση. Όχι απολύσεις. Δεν είναι μεν στη δική σας αρμοδιότητα, αλλά το τονίζω. Όχι απολύσεις! Δεν μπορούμε με το τωρινό προσωπικό, αναβαθμίζοντάς το, να στηρίξουμε την κρατική μηχανή που θέλουμε. Μη φορτώνεστε και μην παίρνετε τέτοια βάρη πάνω σας, με τέτοιες μεταρρυθμίσεις στους θεσμούς.
Κύριε Λαφαζάνη, όσον αφορά τις πενήντα έδρες που ζητήσαμε για πιο αναλογικό εκλογικό σύστημα, ο κ. Μητρόπουλος και ο κ. Τατσόπουλος είπαν «αφήστε το τώρα, πάμε για αυτοδυναμία». Μα, παίζουμε με αυτά; Και την ώρα, λοιπόν, που ερχόμαστε εδώ να συζητήσουμε για μεγάλες θεσμικές αλλαγές και μεταρρυθμίσεις, α λα καρτ θα τις κάνουμε; 
Αν νιώθουμε ότι μπορούμε να πάρουμε αυτοδυναμία, πάει η απλή αναλογική; Αν νιώθουμε ότι μας βολεύει η κατάσταση σήμερα, όπως είναι, ή η κατάσταση του χθες, παραμένουμε εκεί; 
Άρα, λοιπόν, χρειάζονται μεγάλες θεσμικές αλλαγές και μεταρρυθμίσεις και στο κράτος και στους θεσμούς και στην οικονομία και στις κοινωνικές σχέσεις. Αυτή είναι η δικιά μας πρόταση για την ανασυγκρότηση της κοινωνίας, την παραγωγική ανασυγκρότηση του κράτους, την κοινωνική ανασυγκρότηση, την ανοικοδόμηση της χώρας μας, για να πάμε σε μία νέα Ελλάδα, να προχωρήσουμε σε ένα νέο πολιτικό βηματισμό, σε μία νέα εποχή.
Η Δημοκρατική Αριστερά, κύριε Πρόεδρε, θα είναι παρούσα στη Βουλή. Η Δημοκρατική Αριστερά θα είναι παρούσα στις πολιτικές εξελίξεις, θα είναι παρούσα στις κοινωνικές εξελίξεις και διεργασίες, θα είναι παρούσα στη Βουλή. Και δηλώνει παρούσα και εδώ.
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Τον λόγο έχει ο κ. Νικόλαος Καραθανασόπουλος, Βουλευτής του ΚΚΕ.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε.
Σπεύδω ευθύς να ξεκαθαρίσω τη στάση του ΚΚΕ, γιατί διάφορα «παπαγαλάκια» από χθες το βράδυ στον ηλεκτρονικό και έντυπο Τύπο γράφουν διάφορα. Ως Κομμουνιστικό Κόμμα Ελλάδας, λοιπόν, καταγγέλλουμε την κυβερνητική πολιτική, γιατί αποτελεί παράγοντα βασικό που οδηγεί στη φτώχεια και στην επιδείνωση πλατιά λαϊκά στρώματα. Αυτήν την κυβερνητική πολιτική την αντιπαλεύουμε. Και με την ψήφο μας την Κυριακή το βράδυ ακόμη μία ευκαιρία θα μας δοθεί για να την καταδικάσουμε. 
Θεωρούμε ότι πρέπει να ξεμπερδεύει ο λαός με τις κυβερνητικές αυταπάτες. Ότι μπορεί, δηλαδή, με μία απλή εναλλαγή στην εξουσία, τη διαχείριση, να υπάρξουν κυβερνήσεις που να του λύσουν τα προβλήματα, να δώσουν διέξοδο στα αδιέξοδά του. Εμείς θεωρούμε ότι οι κυβερνήσεις, ανεξάρτητα του επιθετικού προσδιορισμού –κεντροδεξιές, κεντροαριστερές, συντηρητικές, προοδευτικές ή αριστερές- από τη στιγμή που βρίσκονται εντός των τειχών, από τη στιγμή που η πολιτική τους εξυπηρετεί αυτά τα συμφέροντα, τα συμφέροντα δηλαδή των επιχειρηματικών ομίλων, της συμμετοχής της Ελλάδας στον ευρωμονόδρομο, βρίσκονται στην απέναντι όχθη από τις ανάγκες και τα λαϊκά συμφέροντα. Με τη στάση μας αυτή, όμως, δεν σημαίνει ότι ταυτόχρονα δεν θα αποκαλύψουμε την υποκριτική, αποπροσανατολιστική στάση του ΣΥΡΙΖΑ, που δίνει καθημερινά εξετάσεις στην άρχουσα τάξη αλλά και στον ξένο παράγοντα, ότι είναι ο ικανότερος διαχειριστής, για να μπορέσει να εγκλωβίσει και να χειραγωγήσει το λαϊκό παράγοντα.
Κυρίες και κύριοι Βουλευτές, η κυβερνητική πολιτική είναι ξεκάθαρη για μας. Δεν κατηγορούμε την Κυβέρνηση για αποσπασματικότητα και προχειρότητα ούτε ότι δεν εφάρμοσε τις προεκλογικές της εξαγγελίες. Αυτό έλειπε. Τις προεκλογικές της εξαγγελίες εφαρμόζει. Αντιλαϊκές ήταν και οι προεκλογικές της εξαγγελίες. Θεωρούμε ότι η Κυβέρνηση είναι στοχοπροσηλωμένη. Με ευλάβεια υλοποιεί την πολιτική που ικανοποιεί τα συνολικά συμφέροντα, τις συνολικές ανάγκες της αστικής τάξης και του κεφαλαίου, σε συνθήκες βεβαίως βαθιάς και παρατεταμένης καπιταλιστικής κρίσης.
Πού επικεντρώνεται αυτή η πολιτική; Στα ζητήματα της δημοσιονομικής πειθαρχίας. Έτσι, λοιπόν, φοροεπιδρομή για το λαό -κατάργηση του αφορολόγητου ορίου, αύξηση του ΦΠΑ, τέλη αλληλεγγύης, χαράτσια στη λαϊκή στέγη, νέα φορολογικά μέτρα τώρα με τη φορολογία για τα ακίνητα- και την ίδια στιγμή, φοροαπαλλαγές προς το μεγάλο κεφάλαιο. Οι εφοπλιστές δεν πληρώνουν δεκάρα τσακιστή. Και βεβαίως, η πρόθεση της Κυβέρνησης είναι να μειώσει ακόμη περισσότερο τη φορολογική επιβάρυνση των επιχειρηματικών ομίλων στο όνομα της δημιουργίας ενός ευνοϊκού περιβάλλοντος. Έτσι, λοιπόν, επιβεβαιώνεται ότι σε συνθήκες φορολογικού ανταγωνισμού και απελευθέρωσης της αγοράς και της κίνησης των κεφαλαίων δεν μπορεί να υπάρξει –αποτελεί αυταπάτη αυτή η λογική, άμα το θέλετε- ένα δίκαιο φορολογικό σύστημα. Ότι με το περιουσιολόγιο θα αντιμετωπίσουμε τη φοροδιαφυγή. Ότι θα μπορέσουμε να φορολογήσουμε τους μεγάλους επιχειρηματικούς ομίλους. Δεν γίνονται αυτά τα πράγματα.
Κι από αυτήν την άποψη, η λογική της πάταξης της φοροδιαφυγής ή η λογική ότι από τη φοροδιαφυγή θα προκύψουν έσοδα, διαμορφώνει το περιβάλλον για περαιτέρω φοροεπιδρομή προς το λαό.
Δεύτερο ζήτημα είναι ότι αυτή η δημοσιονομική πειθαρχία επιτυγχάνεται με μείωση στους μισθούς και στις συντάξεις, με μείωση των δαπανών για την παιδεία και την υγεία, για να διευρυνθεί το έδαφος για μεγαλύτερη εμπορευματοποίηση, να επεκταθεί η δράση των επιχειρηματικών ομίλων σε νέους τομείς, για να θωρακιστεί η κερδοφορία. Γι’ αυτό προχωράτε στις ιδιωτικοποιήσεις και στην εκποίηση της δημόσιας περιουσίας.
Έτσι, λοιπόν, ο στόχος του πρωτογενούς πλεονάσματος, που η Κυβέρνηση τον επιδιώκει, αλλά και τα άλλα κόμματα της Αντιπολίτευσης δεν τον αμφισβητούν, είναι ταξικός στόχος, ανεξάρτητα αν γίνεται σε συνθήκες ύφεσης ή σε συνθήκες καπιταλιστικής ανάπτυξης. Γιατί πραγματεύεται και πραγματοποιεί μια τεράστια, ακόμη μεγαλύτερη αναδιανομή του κοινωνικά παραγόμενου πλούτου από τους πολλούς, σε βάρος των πολλών, προς όφελος των λίγων. Γιατί ακριβώς μέσα από το πρωτογενές πλεόνασμα, ανεξάρτητα με ποιον τρόπο θα επιτευχθεί, θα διασφαλιστεί φθηνό χρήμα, ρευστότητα, χρηματοδότηση για τους επιχειρηματικούς ομίλους. Μόνο αυτό θα επιτευχθεί.
Απ’ αυτήν την άποψη και το δεύτερο ζήτημα, λοιπόν, ο δεύτερος βασικός άξονας είναι τα μέτρα για τις αναδιαρθρώσεις, τα διαρθρωτικά μέτρα όπως τα ονομάζετε, τα οποία έχουν στόχο να θωρακίσουν την ανταγωνιστικότητα και την κερδοφορία των επιχειρηματικών ομίλων. 
Έτσι, λοιπόν, έχουμε κατώτερο μισθό, απελευθέρωση της αγοράς εργασίας, ανατροπές στο ασφαλιστικό, κατάργηση ουσιαστικά των συλλογικών συμβάσεων -ουσιαστικά φτηνή εργατική δύναμη- επέκταση της δράσης του κεφαλαίου σε νέους τομείς, αναδιάρθρωση του δημοσίου τομέα, ούτως ώστε το αστικό κράτος –γιατί το αστικό κράτος είναι όργανο της εξουσίας της αστικής τάξης- να προσαρμοστεί στις νέες ανάγκες του κεφαλαίου σήμερα, με μαζικές ή εκτεταμένες απολύσεις. 
Αυτή η πολιτική θα έχει και συνέχεια. Τα βάρβαρα και αντιλαϊκά μέτρα θα συνεχιστούν. Δεν συζητάτε τη φοροεπιδρομή στη μικρή ακίνητη ιδιοκτησία; Δεν συζητάτε ανατροπές στο ασφαλιστικό; Δεν συζητάτε την απελευθέρωση των απολύσεων στον ιδιωτικό τομέα, την απελευθέρωση των αγορών συνολικότερα και ακόμη περισσότερων; Έτσι, λοιπόν, τα μέτρα αυτά είναι χωρίς ημερομηνία λήξης. Δεν είναι προσωρινά, απλά και μόνο για να διαχειριστούμε την καπιταλιστική κρίση. Γιατί ακριβώς στοχεύουν πάνω απ’ όλα στην επόμενη μέρα, στην ημέρα της καπιταλιστικής ανάκαμψης, που θα είναι μία ανάκαμψη σε ερημοποιημένο τοπίο, με πολύ φτηνή εργατική δύναμη και χωρίς δικαιώματα, με εξαθλιωμένους αυτοαπασχολούμενους και με κατεστραμμένη τη φτωχομεσαία αγροτιά, για να συγκεντρωθεί η γη σε όλο και λιγότερα χέρια. 
Έτσι, λοιπόν, αυτή η επιδείνωση της κατάστασης για τα πλατιά λαϊκά στρώματα διαμορφώνει τις προϋποθέσεις να ξεδιπλωθεί το λαϊκό κίνημα, να αναπτυχθεί η αντίσταση. 
Πώς απαντάτε, λοιπόν, απέναντι στη λαϊκή αντίσταση; Με τη λογική του νόμου και τάξης, με την καταστολή, την τρομοκρατία, το φόβο, τη βία και τα ΜΑΤ, βεβαίως για να περάσουν τα μέτρα αυτά. Αλλά δεν αξιοποιείτε τη βία και την καταστολή μόνο για να περάσουν τα μέτρα αυτά, αλλά ταυτόχρονα θέλετε -και ο στόχος σας ο βασικός είναι αυτός- να υποτάξετε το λαϊκό κίνημα στις ανάγκες των επιχειρηματικών ομίλων, για να διαμορφώσετε ένα αποστειρωμένο από συνδικαλιστικά δικαιώματα επιχειρηματικό περιβάλλον και στον ιδιωτικό αλλά και στο δημόσιο τομέα.
Θεωρούμε ότι είναι άσφαιρη η αντιπολίτευση που επικεντρώνεται στα ζητήματα περί κλεφτοκρατίας, περί αποικίας χρέους ή κατοχής, περί ανθύπατων και υποτακτικών. Αυτή η κριτική είναι άσφαιρη και αποπροσανατολιστική. Γιατί; Γιατί όσο περισσότερο οξύνεται σε λεκτικό επίπεδο, θα επιδιώκει να κρυφτεί. Η συμφωνία, επί της ουσίας, στις στρατηγικές επιλογές επιδιώκει να κρύψει τους πραγματικούς υπεύθυνους για τα προβλήματα που αντιμετωπίζει ο λαός, που δεν είναι άλλα από το καπιταλιστικό σύστημα, την καπιταλιστική ιδιοκτησία στα μέσα παραγωγής, το καπιταλιστικό κέρδος.
Από την άλλη μεριά, επιδιώκει να πει ότι η Ελλάδα είναι απλά και μόνο ένα πειραματόζωο, λες και τα μέτρα αυτά δεν υφίστανται και στις υπόλοιπες χώρες της Ευρωπαϊκής Ένωσης συνολικά. Τα ίδια μέτρα δεν εφαρμόζονται; Την ίδια επίθεση δεν δέχονται οι εργαζόμενοι και τα λαϊκά στρώματα σε χώρες που δεν βρίσκονται αυτήν τη στιγμή σε καπιταλιστική κρίση, σε χώρες που είναι εκτός μνημονίου, αν θέλετε και εκτός ευρωζώνης ακόμη, όπως είναι κάποιες χώρες στη Σκανδιναβία ή η Μεγάλη Βρετανία; Τα ίδια ακριβώς μέτρα λαμβάνονται συνολικά, γιατί ακριβώς αυτά τα μέτρα στοχεύουν να θωρακίσουν τους επιχειρηματικούς ομίλους.
Αυτή η άσφαιρη αντιπαράθεση, βεβαίως, αναζωπυρώνεται ακόμα περισσότερο επειδή το τελευταίο διάστημα αναζωπυρώνεται και η αντιπαράθεση -για παράδειγμα- ανάμεσα στο Διεθνές Νομισματικό Ταμείο και την Ευρωπαϊκή Ένωση για λόγους όπως ότι «η συνταγή δεν είναι καλή, το μείγμα έπρεπε να είναι λίγο διαφορετικό, χρειάζεται κούρεμα του χρέους» και έτσι ξαναφουντώνουν για «λανθασμένη συνταγή» κ.λπ..
Η αντιπαράθεση ανάμεσα στα ιμπεριαλιστικά κέντρα είναι έκφραση του αδιέξοδου της αστικής διαχείρισης για την καπιταλιστική κρίση. Αποτελεί έκφραση των αντιθέσεων που υπάρχουν ανάμεσα στις ανεπτυγμένες καπιταλιστικές οικονομίες, ανάμεσα στα ιμπεριαλιστικά κέντρα και αποτελούν εκδήλωση της ανισόμετρης έκφρασης της καπιταλιστικής κρίσης και της αλλαγής στο συσχετισμό δύναμης «ποιος θα βγει πιο κερδισμένος από την καπιταλιστική κρίση και ποια χώρα θα ενισχύσει ακόμα περισσότερο τη θέση της». Βεβαίως, αυτή η αντιπαράθεση πάνω απ’ όλα και πρώτα απ’ όλα δεν αμφισβητεί τον αντιλαϊκό χαρακτήρα της επίθεσης. 
Έτσι, λοιπόν, είναι μία αντιπαράθεση, μία διαπάλη, που γίνεται στο εσωτερικό της αστικής τάξης. Το θέμα, λοιπόν, για τους εργαζόμενους και το λαϊκό κίνημα δεν είναι να επιλέξουμε ανάμεσα στη Μέρκελ και στον Ομπάμα, ανάμεσα στην επιμήκυνση του δημόσιου χρέους και στο κούρεμά του. Δεν πρέπει, λοιπόν, το λαϊκό κίνημα να μπει κάτω από ξένη σημαία. 
Βεβαίως, παρακολουθούμε τις τελευταίες μέρες και μία αναζωπύρωση του φλερτ του ΣΥΡΙΖΑ με την πολιτική Ομπάμα. Έχει στραμμένο το βλέμμα του στο παρελθόν. Μάλιστα, πήρε διαζύγιο ακόμα και από τον οπορτουνισμό.</Speech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Ο Ομπάμα ή ο ΣΥΡΙΖΑ;</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ο ΣΥΡΙΖΑ.
Ο κ. Τσίπρας δεν αναπολεί την Ευρώπη των λαών, αναπολεί την Ευρώπη του Μιτεράν, του Κόλ. Αυτήν την Ευρώπη αναπολεί, ούτε καν την Ευρώπη των λαών, όπως έλεγαν τότε οι οπορτουνιστές. Βεβαίως, δεν είναι τυχαίο ότι η πρότασή του θυμίζει όλο και περισσότερο το προεκλογικό πρόγραμμα του Γεωργίου Παπανδρέου το 2009. Δίνει εξετάσεις στον ξένο παράγοντα, υπόσχεται στο μεγάλο κεφάλαιο ότι αποτελεί τον καλύτερο διαχειριστή, του τάζει φθηνό χρήμα. Τα χρήματα, λέει, να πάνε στην πραγματική οικονομία, στους επιχειρηματικούς ομίλους. Φθηνή ενέργεια για τους επιχειρηματικούς ομίλους, λέει, ώστε να μην φεύγουν από την Ελλάδα. 
Μάλιστα ακούσαμε και τον κ. Δραγασάκη, αν δεν κάνω λάθος, ότι η πολιτική του Μπους είναι διαφορετική από την πολιτική του Ομπάμα. Δηλαδή, με συγχωρείτε πάρα πολύ, άλλαξε ο ιμπεριαλιστικός χαρακτήρας των Ηνωμένων Πολιτειών και με τον Ομπάμα δεν γίνονται ιμπεριαλιστικές υποθέσεις; 
Τι είπε ο κ. Τσίπρας στο Τέξας. Είπε ότι θαυμάζει την Αμερική, γιατί έχει ομοσπονδιακούς θεσμούς που προστατεύουν την κοινωνική ασφάλιση, την ιατροφαρμακευτική περίθαλψη, το επίδομα ανεργίας, τα συστήματα ασφαλείας, όταν η Αμερική με την πολιτική Ομπάμα είναι η χώρα, το κράτος, με τις πιο οξυμένες κοινωνικές αντιθέσεις. 
Τι λέει για παράδειγμα ο Στίγκλιτς, ο οποίος δεν είναι κομμουνιστής ο άνθρωπος; Ότι από το 2009 μέχρι το 2012, το έπος της ανάκαμψης της αμερικάνικης οικονομίας που θαυμάζει, το 1% των πιο πλούσιων απήλαυσε το 95% του επιπλέον πλούτου που δημιουργήθηκε αυτήν τη χρονιά, και το υπόλοιπο 95% του πληθυσμού δεν πήρε τίποτα. Οξύνθηκε, λέει ο Στίγκλιτς, η κοινωνική αντίθεση. Βγαίνει το Χάρβαρντ -το οποίο δεν είναι κομμουνιστικό- και λέει ότι στις Ηνωμένες Πολιτείες το 1% των πλουσιότερων κατέχει το 40% του πλούτου που υπάρχει και το 20% των πλουσιότερων Αμερικάνων κατέχει το 93% του συνολικού πλούτου της χώρας. Δηλαδή το 80% του κόσμου των Ηνωμένων Πολιτειών ζει μόνο με το 7% του πλούτου. 
Δεν αναφέρω, βεβαίως και τη μελέτη της «WASHINGTON POST» που είναι αποκαλυπτική σύμφωνα με την οποία στις Ηνωμένες Πολιτείες δεν δίνονται άδειες στους εργαζόμενους, δεν υπάρχει η άδεια για τη μητρότητα, δεν υπάρχει το δικαίωμα να αρρωστήσεις γιατί σε απολύουν. Και είναι η χώρα –μία από τις πλέον ανεπτυγμένες καπιταλιστικές οικονομίες- με την υψηλότερη θνησιμότητα των παιδιών. 
Έτσι, λοιπόν, όντως αποτελεί πρωτοτυπία για τα ελληνικά ιστορικά δεδομένα, για τα δεδομένα του εργατικού λαϊκού κινήματος και της ταξικής πάλης αλλά και για την Αριστερά -ανεξάρτητα αν είναι δόκιμος ο όρος- να υπάρχει μία Αριστερά που να θαυμάζει την πολιτική Ομπάμα, μία Αριστερά του Τέξας, όπως είπαν κάποιοι άλλοι.
Αυτή η γραμμή αντιπαράθεσης εντός των τειχών της διαχείρισης σπέρνει αυταπάτες στο λαό, καλλιεργεί την παθητικότητα, το κλίμα αναμονής στον κόσμο, γι’ αυτό ακριβώς και δεν «τοκίστηκε» σε ενίσχυση του λαϊκού κινήματος το 27% της Αξιωματικής Αντιπολίτευσης. Δεν ενισχύθηκε το κίνημα, δεν δυνάμωσε, γιατί αυτή η γραμμή έρχεται και δένει με τη λογική του καρότου, της προσμονής για την εναλλαγή στην κυβέρνηση, «να πέσει η Κυβέρνηση, να έλθουμε εμείς να σας λύσουμε τα προβλήματα». Αυτή η λογική του καρότου, δένει με τη λογική του μαστίγιου που χρησιμοποιεί η Κυβέρνηση του νόμου και της τάξης. Όποτε δεν πιάνει «το μαστίγιο και το καρότο», έχουμε τη Χρυσή Αυγή, έχουμε την εγκληματική δραστηριότητα της Χρυσής Αυγής. 
Η Χρυσή Αυγή είναι εγκληματική οργάνωση γιατί είναι φασίστες και ναζιστές, γιατί οι προτάσεις τους είναι προς όφελος των επιχειρηματικών ομίλων. Διαμορφώνουν δουλεμπορικά γραφεία, πρωτοστατούν για να πέσουν οι μισθοί, επιχειρούν να διαλύσουν τα ταξικά συνδικάτα, όπως στη ναυπηγοεπισκευαστική ζώνη. Τα αφεντικά, λοιπόν, υπηρετεί η Χρυσή Αυγή, γι’ αυτό και αυτά τους στηρίζουν με κάθε τρόπο. 
Έτσι, λοιπόν, αν κάτι αναδεικνύεται στις σημερινές συνθήκες, αυτό δεν είναι τίποτε άλλο παρά ο αναντικατάστατος ρόλος του Κομμουνιστικού Κόμματος Ελλάδας. Γι’ αυτό αποτελεί αναγκαία προϋπόθεση η ολόπλευρη στήριξη και η ενίσχυση του Κομμουνιστικού Κόμματος Ελλάδας, γιατί αποτελεί τον καθοριστικό παράγοντα που συνέβαλε αποφασιστικά στο να αποκαλυφθούν πολύ έγκαιρα οι πολιτικές εξελίξεις των πραγμάτων. Το εργατικό λαϊκό κίνημα προειδοποίησε και προσπάθησε να προετοιμάσει το λαό για να είναι ικανός να αντισταθεί. Αποτελεί το βασικό παράγοντα για την οργάνωση της πάλης του λαού, για την ενίσχυση του ταξικού μετώπου όπως εκφράζεται από το ΠΑΜΕ και τα υπόλοιπα ταξικά σωματεία στους αυτοαπασχολούμενους και στους υπόλοιπους χώρους. Το εργατικό λαϊκό κίνημα θέλει να αναδιοργανωθεί και ταυτόχρονα αποτελεί το βασικό, τον καθοριστικό παράγοντα για τη συγκέντρωση δυνάμεων, εργατών, αυτοαπασχολούμενων, φτωχής αγροτιάς και της νεολαίας των λαϊκών στρωμάτων για τη λαϊκή συμμαχία, για να μπορέσει να υπερασπίσει τους μισθούς, τις συλλογικές συμβάσεις, να προστατεύσει συλλογικά και ατομικά δικαιώματα, να αντιμετωπίσει την επίθεση, τη φοροεπιδρομή, να διεκδικήσει το δικαίωμα στην πρόσβαση στην υγεία και στην παιδεία, για να δημιουργηθεί μία ισχυρή αντιπολίτευση για ρήξη και ανατροπή, όχι για να δώσουμε το φιλί της ζωής στο σάπιο καπιταλιστικό σύστημα, γιατί εντός των τειχών δεν μπορεί να υπάρξει φιλολαϊκή διέξοδος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Τελειώνω, κύριε Πρόεδρε.
Η διέξοδος βρίσκεται στη σύγκρουση με τους μονοπωλιακούς ομίλους, την Ευρωπαϊκή Ένωση και την αστική τάξη. Η διέξοδος βρίσκεται στην κοινωνικοποίηση των μέσων παραγωγής, στην αποδέσμευση από την Ευρωπαϊκή Ένωση και τους υπόλοιπους ιμπεριαλιστικούς οργανισμούς, στη μονομερή διαγραφή του χρέους. Μόνο έτσι μπορεί να αξιοποιηθεί ο τεράστιος πλούτος προς όφελος του λαού και όχι του καπιταλιστικού κέρδους.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε τον κ. Καραθανασόπουλο.
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και δύο εκπαιδευτικοί από το 7ο Δημοτικό Σχολείο Καρδίτσας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Ανεξάρτητος Βουλευτής κ. Ιωάννης Κουράκος.</ChairmanSpeech>
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, ζούμε το θέατρο του παραλόγου. Στο μέσο μιας πρωτοφανούς οικονομικής κρίσης με προεκτάσεις ανθρωπιστικής κρίσης -εξακόσιες χιλιάδες παιδιά ζουν κάτω από το όριο της φτώχειας σύμφωνα με τα στοιχεία της UNICEF-, Κυβέρνηση και Αξιωματική Αντιπολίτευση βρίσκονται εκτός τόπου και χρόνου. Θα προσπαθήσω με δύο λόγια να περιγράψω το περιβάλλον μέσα στο οποίο καλείται σήμερα το ελληνικό Κοινοβούλιο να στηρίξει ή όχι την πρόταση δυσπιστίας που κατέθεσαν οι συνάδελφοι του ΣΥΡΙΖΑ. 
Σε θεσμικό επίπεδο η Κυβέρνηση διολισθαίνει καθημερινά σε μία σειρά από αποφάσεις και πολιτικές που συνιστούν συνταγματική εκτροπή.
Το Κοινοβούλιο νομοθετεί σταθερά με πράξεις νομοθετικού περιεχομένου, αφού οι Βουλευτές αδυνατούν να αντέξουν το βάρος της κοινωνικής έκρηξης. 
Σε οικονομικό επίπεδο, η ανεργία συνεχίζει να καλπάζει με ιλιγγιώδεις ρυθμούς. Το Ινστιτούτο της ΓΕΣΕΕ προβλέπει να ξεπεράσουμε το 30% στο τέλος του έτους. Υπάρχει πρόβλημα ανεργίας και στους ηλικιακά 45-55. Ιδιαίτερα, δε, στις ηλικίες μέχρι 35 ετών ο δείκτης ανεργίας φτάνει στο 60%. Η χώρα αιμορραγεί από ένα απαξιωμένο κύμα μετανάστευσης των νέων ανθρώπων που διαθέτουν μόρφωση, διάθεση και αποτελούν την τελευταία ελπίδα ανάταξης της χώρα. Κατ’ εκτίμηση, πάνω από τριακόσιες χιλιάδες νέοι και νέες έχουν μεταναστεύσει για να βρουν δουλειά στο εξωτερικό. Τα λουκέτα στις μικρομεσαίες επιχειρήσεις ξεπέρασαν τις εξήντα χιλιάδες φέτος. Η Κυβέρνηση τούς δίνει τη χαριστική βολή, θεσπίζοντας το άνοιγμα των καταστημάτων τις Κυριακές. 
Η λίστα των απολύσεων στο δημόσιο μετά τους σχολικές φύλακες, και τους δημοτικούς αστυνομικούς, προστίθεται μια σειρά εργαζομένων από το ΥΠΕΚΑ, τον ΟΑΕΔ και έπονται και άλλοι σύμφωνα με τους πίνακες που ανακοίνωσε το ΑΣΕΠ μόλις χθες. 
Η αμυντική βιομηχανία της χώρας συρρικνώνεται με τις απολύσεις εργαζομένων και την ιδιωτικοποίηση της ΛΑΡΚΟ. Ακόμα, εσείς της Κυβέρνησης, θέλετε να ιδιωτικοποιήσετε και τα λιμάνια, παρά το ότι στα μνημόνια μέσα δεν φαίνεται πουθενά ότι θέλουν να τα ιδιωτικοποιήσουν. Απεναντίας, δέχονται την παραχώρηση προς χρήση αυτών σε ιδιώτες. 
Ο στόχος του πρωτογενούς πλεονάσματος αποτελεί πια ανέκδοτο, αφού κάθε μέρα καταρρίπτεται. 
Σε κοινωνικό επίπεδο, τα πανεπιστήμιά μας είναι κλειστά, τα σχολεία υπολειτουργούν και τα νοσοκομεία συρρικνώνονται. Η είσοδος, δε, σε αυτά κοστολογείται στα 25 ευρώ. Ο ΕΟΠΥΥ έχει καταρρεύσει. Η Κυβέρνηση μέσω του Υπουργού της μάς εμπαίζει, και αυτά τα λέει μεταρρυθμίσεις. 
Ταυτόχρονα, ένα κύμα βίας ξεσπάει παντού με πρόσφατα τα παραδείγματα των δολοφονιών τριών νέων ανθρώπων. 
Σε πολιτικό επίπεδο, η κοινοβουλευτική πλειοψηφία των δύο κομμάτων της συγκυβέρνησης τίθεται υπό αμφισβήτηση, αφού ολοένα και περισσότεροι Βουλευτές δηλώνουν ότι δεν είναι διατεθειμένοι να ψηφίσουν τα επερχόμενα νέα μέτρα. 
Ο κ. Στουρνάρας έχει λάβει ουκ ολίγες επιστολές από Βουλευτές της Νέας Δημοκρατίας οι οποίοι εκφράζουν την έντονη δυσαρέσκειά τους για τα μέτρα της οικονομικής πολιτικής όσο και για τα σχόλιά του αναφορικά με την κυβέρνηση του Κώστα Καραμανλή. 
Ταυτόχρονα, στελέχη των δύο κομμάτων προσπαθούν να διατηρήσουν την αυτονομία τους, αλληλοκατηγορώντας το ένα το άλλο, με το πιο πρόσφατο παράδειγμα του περιφερειάρχη της Μακεδονίας. 
Κύριε Σαμαρά, κύριοι Υπουργοί και κύριοι Βουλευτές της Νέας Δημοκρατίας, πού είναι η μία και μοναδική εξεταστική επιτροπή για το πώς οδηγήθηκε η χώρα στα μνημόνια;
Ο κ. Βενιζέλος, ακολουθώντας προσωπικές στρατηγικές, ενώ το κόμμα του έχει απαξιωθεί από τον ελληνικό λαό, αισθάνεται τη βαθιά μοναξιά της εξουσίας αφού οι ίδιοι οι Βουλευτές του αρνούνται να αντιληφθούν ότι έχασαν το τρένο της εξουσίας. Δημιουργούνται δεκάδες κινήσεις της κεντροαριστεράς με στόχο να υποκαταστήσουν το πάλαι ποτέ κραταιό ΠΑΣΟΚ. 
Σε δικαστικό επίπεδο, μετά τις συλλήψεις των Βουλευτών της Χρυσής Αυγής, γινόμαστε καθημερινά κοινωνοί παραπομπών ή καταδικαστικών αποφάσεων από πρώην Υπουργούς του ΠΑΣΟΚ, όπως ο κ. Τσοχατζόπουλος, ο κ. Παπαντωνίου, ο κ. Μαντέλης και έπονται και άλλοι. 
Σε διεθνές επίπεδο, η Κυβέρνηση έχει επενδύσει στην αλλαγή στάσης της Γερμανίας μετά τις εκλογές της και αντιθέτως διαπιστώνουμε την απαξίωση της κυρίας Μέρκελ στο πρόσωπο του Έλληνα Πρωθυπουργού. Το είδαμε αυτό με τα είκοσι λεπτά και με τα πέντε λεπτά. 
Παράλληλα, δυσοίωνα είναι τα μηνύματα για την τελική πρόταση του Νίμιτς στο ζήτημα της ονομασίας των Σκοπίων. 
Και αν θέλουμε να κάνουμε μία προβολή στο άμεσο μέλλον, η έλευση της τρόικας φέρνει δύσκολες μέρες για τη συγκυβέρνηση. Το νέο νομοσχέδιο για τη φορολογία των ακινήτων διαλύει την έννοια της ιδιοκτησίας που είναι δομικό στοιχείο της συντηρητικής παράταξης αλλά και της ελληνικής κοινωνίας, και καταστρέφει τον μικροϊδιοκτήτη λόγω υπερφορολόγησης. 
Η μισή και πλέον κυβερνητική ομάδα της Νέας Δημοκρατίας έχει δηλώσει ότι δεν είναι διατεθειμένη να ψηφίσει τέτοια μέτρα. Ας μην κρύβονται πίσω από το δάχτυλό τους. Όλοι μας γνωρίζουμε ότι το νέο ασφαλιστικό θα περιλάβει νέες μειώσεις σε συντάξεις και μισθούς, αύξηση των ορίων ηλικίας, συνταξιοδότηση και περικοπές στην ιατροφαρμακευτική περίθαλψη. 
Κυρίες και κύριοι, την ώρα που όλη η κοινωνία περιμένει μία σοβαρή αντιπολίτευση που θα προτάξει τις ανάγκες σε μία ασφαλή κυβερνητική πρόταση, έρχεται ο κ. Τσίπρας και πετάει σωσίβιο σε μια ναυαγισμένη κυβέρνηση. Μπράβο σας, κύριε Τσίπρα! Από σήμερα είστε ο τρίτος εταίρος της συγκυβέρνησης, ο καλύτερος σύμμαχος του Σαμαρά. Συγχαρητήρια! Η πρόταση μομφής που κατέθεσαν οι Βουλευτές του ΣΥΡΙΖΑ ξεπερνάει και το πιο τρελό σενάριο συνωμοσιολογίας. Δεν υπάρχει αντίστοιχο προηγούμενο. 
Δεν αναφέρομαι στο προφανές, ότι το κλείσιμο της ΕΡΤ δεν έχει επικυρωθεί από το Κοινοβούλιο με συνέπεια να μην έχει καμμία ισχύ. Η Κυβέρνηση κατόρθωσε το ακατόρθωτο. Συνέλαβε με χειροπέδες το κτίριο της ΕΡΤ!
Κομψά θα διατυπώσω τη θέση μου ότι η πρόταση δυσπιστίας εμπεριέχει έλλειψη σοβαρότητας, υπευθυνότητας, εμπειρίας και τελικά απόλυτη αναντιστοιχία με την ίδια την κοινωνία. 
Οι συμπολίτες μου στη λαϊκή περιφέρεια της Β΄ Πειραιά, όπου εκλέγομαι, είναι πιο σκληροί στο σχολιασμό τους. Μιλάνε για σκοπιμότητα, συντήρηση του πολιτικού κατεστημένου και για φόβο ανάληψης ευθυνών από μέρους του ΣΥΡΙΖΑ. Είναι προφανές ότι μια πρόταση μομφής που εκδηλώνεται εξαιτίας της επέμβασης στο κτίριο της ΕΡΤ αποτελεί βούτυρο στο ψωμί της κυβερνητικής ελίτ Σαμαρά-Βενιζέλου-Στουρνάρα. Δημιουργεί μια αυτόματη συσπείρωση της κοινοβουλευτικής πλειοψηφίας, η οποία δεσμεύεται να στηρίξει και τα επερχόμενα δυσβάσταχτα μέτρα. 
Θέλοντας να κάνω μια υπέρβαση και να προσπαθήσω να αιτιολογήσω την κίνηση του κ. Τσίπρα με τις πιο αχνές προθέσεις, αν θέλετε, καταλήγω στο συμπέρασμα ότι η κατάθεση πρότασή σας αυτήν τη στιγμή αφορά μόνο το εσωτερικό πεδίο του ΣΥΡΙΖΑ. 
Κύριε Τσίπρα, είναι άλλο θέμα τα σοβαρά προβλήματα της ελληνικής κοινωνίας και άλλο θέμα οι εσωκομματικές ισορροπίες της πολιτικής βαβέλ του κόμματός σας. Λίγη σοβαρότητα δεν βλάπτει, εκτός αν αισθάνεστε ανασφαλείς. Μετά την άστοχη προσπάθεια διάλυσης των συνιστωσών σας το καλοκαίρι, τις σαφείς αποστάσεις που πήραν πρωτοκλασάτα στελέχη, προεξέχοντος του κ. Γλέζου, διαπιστώνω μία προσπάθεια συσπείρωσης της κοινοβουλευτικής σας ομάδας. 
Οι πρόσφατες δηλώσεις του Αρχηγού της Αξιωματικής Αντιπολίτευσης στο Τέξας αποτέλεσαν την κορωνίδα νομιμοφροσύνης στα διεθνή κέντρα αποφάσεων, γεγονός που ξεσήκωσε θύελλα αντιδράσεων στο εσωτερικό του ΣΥΡΙΖΑ που παραμένει ένα ετερόκλητο κόμμα.
Απευθυνόμενος στον Αρχηγό της Αξιωματικής Αντιπολίτευσης, θα του έλεγα ότι ασκεί μία ανορθόδοξη πολιτική «και με τον χωροφύλαξ και με τον αστυφύλαξ». Δεν μπορεί από τη μία να δηλώνετε τη νομιμοφροσύνη σας σε διεθνή φόρα και ταυτόχρονα να είστε ακτιβιστής. Δυστυχώς για σας, εδώ έχουμε να κάνουμε με πολύ σοβαρά προβλήματα και θέματα που απασχολούν την ελληνική κοινωνία.
Δεν μπορεί να μην καταθέτετε πρόταση μομφής σε δεκάδες ατοπήματα της Κυβέρνησης και μάλιστα σε αυτά που έρχονται αμέσως μετά στο προσεχές διάστημα, δεν μπορεί να παρακολουθείτε τη φτωχοποίηση του ελληνικού λαού, δεν μπορεί να δίνεται άλλοθι στην Κυβέρνηση για τους επόμενους έξι μήνες. Γιατί; Διότι γνωρίζουμε τι έρχεται: απολύσεις στο δημόσιο, μειώσεις μισθών, απελευθέρωση απολύσεων στον ιδιωτικό τομέα, πλειστηριασμούς πρώτης κατοικίας. 
Εμείς, οι ανεξάρτητοι Βουλευτές, έχουμε καταθέσει τροπολογία -για δεύτερη φορά- για τους πλειστηριασμούς πρώτης κατοικίας, για να προστατευτούν και από τις τράπεζες και από τα ασφαλιστικά ταμεία και από την εφορία, μέχρι της αξίας των 200.000 ευρώ. Η Κυβέρνηση, λοιπόν, αφού δεν μπορεί να καταθέσει από μόνη της πρόταση, ας έρθει να συζητήσει τη δική μας πρόταση. 
Πολύ σύντομα όμως θα αναφερθώ και στη στάση των υπολοίπων κομμάτων της Αντιπολίτευσης. Η πρόταση του ΣΥΡΙΖΑ εγκλωβίζει τους εκκολαπτόμενους εταίρους και μη, σε ένα αδιέξοδο δίπολο: συνέχιση της μνημονιακής πολιτικής ή προσχώρηση σε μία ανεύθυνη αντιπολίτευση. 
Συμπερασματικά, καταλήγω ότι οφείλουμε να σταθούμε στο ύψος των περιστάσεων. Η κοινωνία αναζητά με αγωνία μία αξιόπιστη πρόταση, μία πρόταση που θα ακουμπά καθημερινά τα προβλήματα των συμπολιτών μας και θα τους βγάζει από τα αδιέξοδα.
Προσωπικά, αλλά και ως εκπρόσωπος του νεοσύστατου κόμματος Νέα Μέρα δεν υποχωρώ σε έναν αδιέξοδο εκβιασμό.</Speech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Ποιο;</Speech>
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Νέα Μέρα, κύριε.
Η Κυβέρνηση έχει αποτύχει να υλοποιήσει το ελάχιστο των προεκλογικών της δεσμεύσεων Ζάππειο 1, Ζάππειο 2, Ζάππειο 3, η Αξιωματική Αντιπολίτευση δηλώνει ανέτοιμη και ανεύθυνη να σχηματίσει μία αξιόπιστη πρόταση. Είναι νομοτελειακό ότι η κοινωνία ελπίζει και αναζητά μία «Νέα Μέρα» να ανατείλει στο πολιτικό στερέωμα. 
Εμείς καταψηφίζουμε την πολιτική της συγκυβέρνησης και με την ψήφο μας θα την καταδικάσουμε.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ζητήσει ο Υπουργός Εσωτερικών κ. Μιχελάκης.
Παρακαλώ, κύριε Υπουργέ, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Ευχαριστώ, κύριε Πρόεδρε.
Κυρίες και κύριοι συνάδελφοι, ακούσαμε πολλά από τους κύριους συναδέλφους του ΣΥΡΙΖΑ εναντίον της Κυβέρνησης. Εκείνο που δεν ακούσαμε είναι έστω μία θετική κουβέντα, έστω μία πρόταση για τον τόπο και ερωτώ: Ενάμιση χρόνο, τίποτα καλό δεν έγινε; Ολόκληρος ο κόσμος αναγνωρίζει ότι η Ελλάδα έκανε τεράστια βήματα προόδου, ο ΣΥΡΙΖΑ τίποτε.
Σε ολόκληρη την Ευρώπη μιλούν θετικά για τον Πρωθυπουργό κ. Αντώνη Σαμαρά, την Κυβέρνηση και την τεράστια προσπάθεια του ελληνικού λαού. Ο ΣΥΡΙΖΑ, όμως, δεν έχει δει τίποτα καλό, τίποτα προς τη σωστή κατεύθυνση.
Εμείς δεν εξωραΐζουμε τα πράγματα γύρω μας. Δεν λέμε ότι λύσαμε τα προβλήματα, δεν λέμε ότι βγήκε η χώρα από την κρίση. Αναγνωρίζουμε την οικονομική και κοινωνική πραγματικότητα. Λέμε ευθέως ότι είμαστε στην πιο δύσκολη καμπή του δρόμου, του δρόμου όμως που οδηγεί τη χώρα μας στην έξοδο από την κρίση. 
Λέμε ευθέως –το είπε προχθές και ο ίδιος ο Πρωθυπουργός- ότι η φετινή χρονιά είναι η πιο δύσκολη στο μακρύ σπιράλ της κρίσης. Ζούμε όλοι μία σκληρή οικονομική και κοινωνική πραγματικότητα, την ανεργία, τη φτώχεια, τη μείωση των εισοδημάτων. Ξέρουμε, όμως, πως οτιδήποτε άλλο θα έφερνε εθνική περιπέτεια. 
Ξέρουμε, πως οι συνταγές ΣΥΡΙΖΑ θα οδηγούσαν στην καταστροφή, θα διέλυαν τη χώρα, θα έφερναν δραματικότερες και ανεξέλεγκτες κοινωνικές καταστάσεις. Το γεγονός ότι ο ΣΥΡΙΖΑ αλλάζει διαρκώς θέσεις τα λέει όλα. Το γεγονός ότι στο ΣΥΡΙΖΑ κανένας δεν συμφωνεί με κανέναν τα λέει όλα. 
Όμως, ξέρουμε και κάτι ακόμα. Ξέρουμε ότι οι θυσίες που κάνουμε όλοι μας άρχισαν να πιάνουν τόπο. Η χώρα πάει να σταθεί στα πόδια της. Υπάρχει θεαματική ανάκαμψη του τουρισμού, βελτιώνεται η ανταγωνιστικότητα της οικονομίας, μηδενίζεται το χάσμα στο εμπορικό ισοζύγιο, αλλάζουν θετικά οι αξιολογήσεις από τους ξένους οίκους, πέφτουν τα spreads, εκδηλώνεται έντονο ενδιαφέρον για ξένες επενδύσεις, δημιουργούνται βασικές προϋποθέσεις για νέες θέσεις δουλειάς.
Το πιο σημαντικό είναι όμως, πως το χρόνο που διανύουμε η χώρα πετυχαίνει πρωτογενές πλεόνασμα και αυτό σημαίνει δύο πράγματα. Πρώτον, ότι για πρώτη φορά από την εκδήλωση της κρίσης θα μπορούμε να διαθέσουμε το 70% του πλεονάσματος για να καλύψουμε αδικίες του χθες και δεύτερον, ότι ανοίγουμε το δρόμο για την πιο μεγάλη διαπραγμάτευση με τους εταίρους μας.
Στους μήνες που ακολουθούν, στόχος μας αλλά και δέσμευση των εταίρων μας, είναι να ελαφρύνουμε ακόμα περισσότερο το χρέος από το ετήσιο βάρος του. Είναι βασική και απαραίτητη προϋπόθεση για να αποκατασταθεί η εμπιστοσύνη στην οικονομία μας, να γυρίσει η σιγουριά που ζητούν οι νέοι επενδυτές και να βάλουν μπρος οι μηχανές της ανάπτυξης. Είναι τελικά η πόρτα για την οριστική έξοδο από την κρίση και είμαστε ήδη στα τελευταία σκαλοπάτια. Δίνουμε τώρα αγώνα, ώστε να καταλάβουν οι εταίροι μας πως άλλα ισοπεδωτικά άλλα υφεσιακά άλλα περιοριστικά μέτρα δεν αντέχει ούτε η οικονομία ούτε η κοινωνία.
Και ρωτώ: Τι θα έκανε ο ΣΥΡΙΖΑ; Θα τίναζε τα πάντα στον αέρα; Θα σκόρπιζε τις θυσίες του κόσμου την ώρα που πιάνουν τόπο; Και ρωτώ. Τι έκανε έως τώρα; Ασκήσεις επαναστατικής γυμναστικής. Ρωτώ. Τι επιδιώκει αυτήν την ώρα; Τι σημαίνει η απόφαση του Αρχηγού του να καταθέσει πρόταση δυσπιστίας στην Κυβέρνηση αμέσως μετά την επιστροφή του από το Τέξας; Τι σημαίνει ο χρόνος που επέλεξε αλλά και η αφορμή που επικαλέστηκε; Ένα είναι βέβαιο. Είναι βέβαιο ότι η ώρα αυτή είναι τουλάχιστον περίεργη και η επίκληση της ΕΡΤ τουλάχιστον φτωχή.
Θέλετε μήπως, κύριοι συνάδελφοι του ΣΥΡΙΖΑ, να ρίξετε την Κυβέρνηση την ώρα της πιο κρίσιμης διαπραγμάτευσης; Θέλετε να βάλετε τρικλοποδιά στη χώρα την ώρα που πάει να σταθεί στα πόδια της; Θέλετε να πάρετε την εξουσία προκαλώντας ερείπια και πατώντας σε αυτά; Θέλετε απλά και μόνο να συγκρατήσετε τις τριβές ανάμεσα στις συνιστώσες σας που παίρνουν πια δυναμική διάσπασης; Θέλετε να δείτε ποιοι εδώ μέσα θα ενώσουν τη φωνή τους με τη δική σας; 
Το σίγουρο είναι –και το ξέρετε πολύ καλά- πως δεν θα ρίξετε την Κυβέρνηση αλλά θα την δυναμώσετε ακόμα πιο πολύ. Το ακούσατε από χθες και μάλιστα από πολλούς συναδέλφους, από συναδέλφους που σπεύδουν να καταστήσουν σαφές ότι οι αντιρρήσεις τους για μια σειρά από επιμέρους ζητήματα έχουν στόχο να βελτιώσουν και όχι να ρίξουν την Κυβέρνηση, από συναδέλφους που σπεύδουν επίσης από την πρώτη στιγμή να υπογραμμίσουν την εμπιστοσύνη τους στον Πρωθυπουργό Αντώνη Σαμαρά και τον κοινό αγώνα να βγει η χώρα από την οικονομική λαίλαπα, να σταθεί στα πόδια της και να τραβήξει μπροστά. 
Βέβαιο, επίσης, είναι πως δεν το κάνετε για να στηρίξετε τη χώρα. Άλλωστε, δεν δείχνει κάτι τέτοιο το παρελθόν σας. Μόλις πρόσφατα απειλούσατε επενδυτές και εναντιωνόσασταν στις επενδύσεις. Μόλις πριν από λίγο καιρό μιλούσατε για εξεγερτικές κινητοποιήσεις. Μόνιμη επιλογή σας είναι το «όχι» σε όλα. Πάγια πρακτική σας είναι η δημοκοπία και η αερολογία. Ακόμα και κορυφαίοι Βουλευτές σας, ιστορικά στελέχη της Αριστεράς, ομολογούν πως δεν έχετε σχέδιο και δεν ξέρετε από πού να βρείτε λεφτά για τα όσα τάζετε. 
Το μόνο που μένει σαν λόγος της απόφασής σας, είναι οι τριβές ανάμεσα στις συνιστώσες σας, είναι η αδυναμία συσπείρωσης και η προσπάθεια αντισυσπείρωσης των Βουλευτών σας, είναι πως δεν διστάζετε μπροστά στις κομματικές σας σκοπιμότητες να θυσιάσετε τα πραγματικά συμφέροντα του τόπου.
Άλλος λόγος πέρα από την κομματική συσπείρωση δεν φαίνεται να υπάρχει, εκτός και αν καταλάβατε πόσο δύσκολο είναι να κυβερνάς σε τέτοιες ώρες και απλώς θέλετε να κρατηθείτε μακριά. Βολεύεστε να ρίχνετε βεγγαλικά και να απέχετε πάσης ευθύνης. Βολεύεστε στα εύκολα λόγια και αφήνετε στους άλλους τα δύσκολα έργα. 
Κυρίες και κύριοι συνάδελφοι, εμείς παραμένουμε σταθεροί στο σχέδιο και το έργο που έχουμε μπροστά μας. Στο Υπουργείο Εσωτερικών, προωθήσαμε σημαντικές δράσεις και είμαστε έτοιμοι για νέες μεταρρυθμίσεις. 
Ανάμεσα στα άλλα, θα ήθελα να σημειώσω. Αναστείλαμε τη χρηματοδότηση πολιτικών κομμάτων, των οποίων η ηγεσία ή κρίσιμος αριθμός στελεχών τους, κατηγορούνται για σύσταση και συμμετοχή σε εγκληματική ή τρομοκρατική δραστηριότητα. Δεν είναι δυνατόν το κράτος και ο φορολογούμενος πολίτης να χρηματοδοτούν εγκληματικές οργανώσεις που κρύβονται κάτω από το μανδύα του πολιτικού κόμματος. 
Τροποποιούμε το νόμο για τις εκλογές στην τοπική αυτοδιοίκηση, για να μπορούν οι δημότες να επιλέγουν τους πιο ικανούς, άξιους και καταξιωμένους σε κάθε τοπική κοινωνία, ακόμα κι αν προέρχονται από διαφορετικούς συνδυασμούς. Είναι μία μεγάλη μεταρρύθμιση, τομή στις παθογένειες του χθες, που απαλλάσσει την τοπική αυτοδιοίκηση από τον ασφυκτικό εναγκαλισμό των κομμάτων. 
Βελτιώνουμε και αυστηροποιούμε το πλαίσιο χρηματοδότησης των κομμάτων, για να μην μένει καμμία σκιά σε ό,τι έχει να κάνει με το πολιτικό χρήμα. Οι πολίτες που δοκιμάζονται σκληρά από την κρίση απαιτούν πλήρη διαφάνεια και δεν ανέχονται καμμία ειδική μεταχείριση στα κόμματα και τους πολιτικούς.
Προωθούμε νομοθετική πρωτοβουλία για την ψήφο των ομογενών. Η Νέα Δημοκρατία, είχε φέρει στη διάρκεια της κυβέρνησης του Κώστα Καραμανλή το θέμα αυτό στη Βουλή και θα το ξαναφέρει η Κυβέρνηση του Αντώνη Σαμαρά. Η ενίσχυση των δεσμών της πατρίδας μας με τους απόδημους Έλληνες, είναι εθνικά επιβεβλημένη. Η ψήφος των ομογενών αποτελεί για εμάς εθνική υποχρέωση. 
Φέρνουμε στη Βουλή το νέο Κώδικα Ιθαγένειας, που λύνει μεταξύ άλλων μία σειρά προβλήματα που αντιμετωπίζουν τα παιδιά που γεννήθηκαν, μεγάλωσαν και πήγαν σχολείο στην Ελλάδα. 
Φέρνουμε στη Βουλή νομοσχέδιο, που ρυθμίζει θεσμικά και οικονομικά ζητήματα των Οργανισμών Τοπικής Αυτοδιοίκησης και επιλύει χρόνιες παθογένειες που ταλαιπωρούσαν τόσο τους δήμους όσο και τους δημότες. Ενεργοποιούμε το θεσμό του συμπαραστάτη του δημότη, ενισχύουμε τη διαφάνεια στα οικονομικά των Οργανισμών Τοπικής Αυτοδιοίκησης, καθιερώνουμε την αναθεώρηση του προϋπολογισμού τους, όταν διαπιστώνεται ότι δεν βγαίνει. Βελτιώσαμε το πλαίσιο λειτουργίας του παρατηρητηρίου οικονομικής αυτοτέλειας των ΟΤΑ, για να πετυχαίνουμε ρεαλιστικούς προϋπολογισμούς και να διασφαλίσουμε ότι οι δήμοι θα είναι οικονομικά υγιείς και βιώσιμοι. 
Πετύχαμε, να μη μείνει κανένα παιδί εκτός βρεφικών και παιδικών σταθμών μέσα σ’ αυτήν την τόσο δύσκολη συγκυρία για την ελληνική οικογένεια, επιχορηγώντας περισσότερες από εξήντα χιλιάδες άνεργες ή εργαζόμενες μητέρες. 
Εξασφαλίσαμε την απρόσκοπτη λειτουργία των κέντρων ημερήσιας φροντίδας ηλικιωμένων και των κέντρων φροντίδας ΑΜΕΑ. 
Προχωρήσαμε στη ρύθμιση των ληξιπρόθεσμων υποχρεώσεων των Οργανισμών Τοπικής Αυτοδιοίκησης. Διευκολύνουμε τους δήμους, καταβάλλοντας τις οφειλές τους προς την ΕΥΔΑΠ από τον κρατικό προϋπολογισμό. 
Αντιμετωπίζουμε χρόνια προβλήματα του θεσμού των ΣΔΙΤ, για να προωθήσουμε επενδύσεις και να εξασφαλίσουμε νέες θέσεις εργασίας σε σειρά τομέων, όπως για παράδειγμα η εξοικονόμηση ενέργειας και η διαχείριση αποβλήτων. Ολοκληρώνουμε την αποπληρωμή των οφειλών προς τις περιφέρειες, καταβάλλοντας το 80% εντός του Νοεμβρίου.
Κυρίες και κύριοι συνάδελφοι, στο τελευταίο διάστημα η χώρα μας αντιμετωπίζει πέρα απ’ όλα τα άλλα και μία απόπειρα αποσταθεροποίησης. Οι στυγερές δολοφονίες νέων ανθρώπων από μέλη της Χρυσής Αυγής και από άγνωστους μέχρι στιγμής τρομοκράτες, είναι μέρος των πιο άθλιων και επικίνδυνων σεναρίων. Όσοι μιλούν για αίμα δεν έχουν συναίσθηση ευθύνης. Όσοι απεργάζονται εξεγερτικές κινητοποιήσεις, αγνοούν τα συμφέροντα του τόπου. Όσοι ονειρεύονται ανατροπές στα πεζοδρόμια, παίζουν με τη φωτιά. 
Οφείλω, λοιπόν, να θυμίσω στην Εθνική Αντιπροσωπεία μία μόνο κουβέντα. Στις 13 Ιουνίου στην απεργιακή συγκέντρωση έξω από το Ραδιομέγαρο της ΕΡΤ, ο κ. Τσίπρας αμφισβητούσε τη δημοκρατία, όπως και τώρα. Έπαιζε τότε, όπως παίζει και τώρα. Έλεγε συγκεκριμένα: «Η μαζική παρουσία του ελληνικού λαού σε όλες τις πόλεις της Ελλάδας, όπου υπάρχουν κτήρια δημόσιας ραδιοτηλεόρασης, καταδεικνύει ότι σ’ αυτόν τον τόπο η δημοκρατία κατακτήθηκε με αγώνες και με αίμα. Με αγώνες και με αίμα θα δώσουμε τη μάχη για να την διατηρήσουμε». 
Αντιγράφω τη δήλωση από το επίσημο site του ΣΥΡΙΖΑ και την καταθέτω στα επίσημα Πρακτικά της Βουλής. 
(Στο σημείο αυτό ο Υπουργός Εσωτερικών κ. Ιωάννης Μιχελάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θέλω απλά να διευκρινίσω πως δεν τον κατάλαβα τότε, δεν μπορώ να τον καταλάβω ούτε και τώρα.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: … (δεν ακούστηκε).</Speech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Εκείνο που όλοι ξέρουμε, είναι πως από τότε ως σήμερα ο ίδιος και το κόμμα του προσπάθησαν πολλές φορές να δημιουργήσουν συνθήκες κυβερνητικής ανατροπής. Μιλούσαν για «θερμό» φθινόπωρο και προετοίμαζαν ανατρεπτικές κινητοποιήσεις στα εγκαίνια της Διεθνούς Έκθεσης Θεσσαλονίκης. Προσπάθησαν, κατόπιν, να παίξουν στην πλάτη των μαθητών και των οικογενειών τους. Δοκίμαζαν με κάθε αφορμή να εκμεταλλευτούν τον πόνο του κόσμου. Δεν τα κατάφεραν. 
Δεν ξέρω αν ο κ. Τσίπρας κατάλαβε πόσο δύσκολο είναι να κυβερνά κανείς τη χώρα σε ώρες κρίσης. Δεν ξέρω αν προσπαθεί να κρατηθεί μακριά από την εξουσία. Εκείνο που ξέρω, είναι πως την ώρα που η Κυβέρνηση δίνει κρίσιμη μάχη για το μέλλον της χώρας, πάει να βάλει τρικλοποδιά στην πορεία της. 
Δεν θα τα καταφέρει, όμως, ούτε και αυτήν τη φορά. Και δεν θα τα καταφέρει, γιατί οι Βουλευτές που στηρίζουμε την Κυβέρνηση έχουμε βαθιά συναίσθηση ιστορικής ευθύνης. Δεν θα τα καταφέρει, γιατί η απάντηση που θα πάρει την Κυριακή το βράδυ, θα είναι ψήφος εμπιστοσύνης στον Πρωθυπουργό Αντώνη Σαμαρά και την Κυβέρνηση. Θα είναι ένα ξεκάθαρο και ηχηρό «ΟΧΙ» στην πρόταση αποσταθεροποίησης και πολιτικής ανωμαλίας. Θα είναι αποκαλυπτήριο στην γκάφα και την μπλόφα, στο θέατρο και την υποκρισία ΣΥΡΙΖΑ. Θα είναι νίκη της εθνικής προσπάθειας για την Ελλάδα που θέλουμε και μπορούμε. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμεθα στον κατάλογο των αγορητών. 
Όπως ακούσατε από τον κύριο Πρόεδρο της Βουλής κατά την έναρξη της συνεδρίασης, η σημερινή, πρωινή συνεδρίαση θα λήξει στις 16:00’ η ώρα. Επομένως, απ’ ό,τι εκτιμώ και λαμβανομένου υπ’ όψιν του χρόνου που θα έχει κάθε ομιλητής, θα μιλήσουν οι τρεις πρώτοι εκ των συναδέλφων που είναι εγγεγραμμένοι στον κατάλογο, δηλαδή ο κ. Τασούλας, η κ. Ιγγλέζη και ο κ. Μουσουρούλης. 
Η απογευματινή συνεδρίαση θα ξεκινήσει στις 18.00’ με πρώτο ομιλητή τον κ. Χατζηλάμπρου κι εν συνεχεία τον κ. Κωνσταντινόπουλο. 
Τώρα ξεκινάμε με τον κατάλογο των αγορητών…</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν μπορεί να μιλήσει ο κ. Τασούλας, γιατί προηγήθηκε Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κυρία συνάδελφε. 
Τώρα ξεκινάμε τον κατάλογο.
Ο κ. Τασούλας έχει το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν επιτρέπεται μετά από Υπουργό να μιλάει Βουλευτής από το ίδιο κόμμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ! 
Έχετε το λόγο, κύριε Τασούλα.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Ας κάνω και εγώ κάτι ανεπίτρεπτο μια φορά στη ζωή μου. Το είχα μαράζι.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Θα πούμε ότι δεν είσαι από το ίδιο κόμμα!</Speech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Κυρίες και κύριοι συνάδελφοι, δεν ήταν δύσκολο να διαβάσει κανείς την πρόταση μομφής του ΣΥΡΙΖΑ. Πρόκειται για πέντε σελίδες, εκ των οποίων οι τεσσερισήμισι είναι υπογραφές και τέσσερις αράδες το κείμενο της προτάσεως μομφής. Και δεν είναι ότι είναι πυκνό το κείμενο και συνεπώς δεν υπήρχε λόγος να γίνει εκτεταμένο. Είναι διότι προφανώς ο «ΣΥΡΙΖΑ εξωτερικού» με τις δηλώσεις αγγλιστί του Προέδρου του στο Τέξας, θορύβησε τον «ΣΥΡΙΖΑ εσωτερικού» και έπρεπε να εφευρεθεί μια συγκολλητική διαδικασία μεταξύ των δύο ΣΥΡΙΖΑ. Και αυτή η συγκολλητική ουσία τσάτρα - πάτρα, άρον-άρον, προτροπάδην -όπως θέλετε πείτε το- βρέθηκε με τις τέσσερις αράδες με τις οποίες φιλοτιμηθήκατε να περιγράψετε τα δεινά της δημοκρατίας και τα δεινά της οικονομίας και να σύρετε την Κυβέρνηση, τάχα, σε μια πρόταση μομφής, προκειμένου να γίνει δεκτή προφανώς και να απαλλαγεί η χώρα από τα δεινά, τα οποία δεν καταδεχτήκατε να περιγράψετε ούτε καν σε πέντε αράδες. 
Βεβαίως, ο ΣΥΡΙΖΑ έχει αυτά τα εσωτερικά προβλήματα. Αυτά είναι συνηθισμένα σε κόμματα τα οποία δημιουργήθηκαν -μην το πάρετε προσωπικά αυτό, αλλά πρέπει κάποτε να τα λέμε αυτά τα πράγματα-…</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πες τα όλα!</Speech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Δημιουργηθήκατε, ξέρετε, όχι γι’ αυτά που λέτε ούτε γι’ αυτό που είστε. Δημιουργηθήκατε γι’ αυτό που έπαψαν κάποιοι από εμάς να είναι. 
Κάποιοι είδαν στο ΣΥΡΙΖΑ τη συνέχιση του καθεστώτος -μια και σας αρέσει αυτή η λέξη- του υπαρκτού λαϊκισμού, την οποία υπηρετήσαμε όλοι και πρώτος ο ομιλών τα χρόνια της αποκαλούμενης «μεταπολιτεύσεως». 
Αυτό το καθεστώς του υπαρκτού λαϊκισμού εις στο οποίο διαπρέψαμε όλοι, αν έχουμε το σθένος να κάνουμε αυτοκριτική…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Στην «αποκαλούμενη» μεταπολιτευτική περίοδο; Γιατί;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πρώτα βγαίνει η ψυχή και μετά το χούι. Τι να πούμε;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τη φράση «αποκαλούμενη μεταπολίτευση» την επιτρέπετε;</Speech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Το καθεστώς του υπαρκτού λαϊκισμού κατέρρευσε και η πραγματική απορία ενός λογικού ανθρώπου είναι, όχι γιατί κατέρρευσε το καθεστώς του υπαρκτού λαϊκισμού αλλά γιατί άργησε και πώς βάστηξε τόσο πολύ. Υπάρχουν προφανώς συμπολίτες και κόσμος πολύς ο οποίος δεν μπορούσε να απογαλακτιστεί από αυτό το σύστημα, γιατί η οικοδόμηση μιας κανονικής Ελλάδος έχει σκληρότατο τίμημα ομολογουμένως –και δεν μιλώ για το τίμημα που υποκριτικά εσείς παρουσιάζετε δήθεν πάσχοντες για το λαό που ήδη πάσχει- ένα τίμημα πραγματικό που ξεπερνά και τις δικές σας περιγραφές. Γιατί δεν έχετε το μονοπώλιο της περιγραφής ή της παρηγοριάς του ελληνικού λαού. Αντιλαμβανόμαστε και εμείς που ψηφιζόμαστε από τον ελληνικό λαό, από ένα μέρος του ελληνικού λαού, το τίμημα που καταβάλλει ο ελληνικός λαός για να περάσουμε από αυτό το αδιέξοδο αλλά μακροχρόνιο περιέργως καθεστώς του υπαρκτού λαϊκισμού σε μια κανονική χώρα.
Και ενώ αποφασίσαμε όλοι να αντικρύσουμε επιτέλους τις ευθύνες μας, που προφανώς έχουμε, εσείς εξακολουθείτε να γοητεύεστε από την παλιά Ελλάδα, από την Ελλάδα η οποία ήθελε να έχει κατανάλωση δυτική και παραγωγή ανατολική, από μια Ελλάδα παράδοξη η οποία άντεξε πολλά χρόνια να στηρίζεται σε πήλινα, σε γυάλινα πόδια και στην οποία όντως εμείς κάναμε κακό και προχωρούσαμε βάδην προς αυτό που συμβαίνει. Μόνο που εσείς με τα τύμπανά σας και τις φωνές σας λέγατε «τροχάδην», όχι «βάδην». Αυτή ήταν η διαφορά μας όλα αυτά τα χρόνια. Εμείς δεν μπορούσαμε να συγκρατήσουμε αυτό το τέρας που κυρίως μετά το 1981 δημιουργήθηκε. Τολμώ να πω ότι το μιμηθήκαμε κιόλας. Η Αριστερά, όμως, της χώρας φώναζε «κι άλλο κι άλλο». 
Γιατί δεν κάνατε καμμία πρόταση μομφής για το δανεισμό της χώρας; Γιατί δεν κάνατε καμμία πρόταση μομφής, για το ότι η χώρα δεν είχε παραγωγική υποδομή; Γιατί δεν κάνατε καμμία πρόταση μομφής για το γεγονός ότι αυτή η χώρα επί σειρά ετών έπαιρνε δεκάδες εκατομμύρια δανεικά, όχι φυσικά με 1% και 2% που παίρνει τώρα από τους τάχα τοκογλύφους αλλά με 6% και 7% και 4%;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είχαμε πενήντα Βουλευτές τότε. Εσείς είχατε.</Speech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Γιατί τότε η μέριμνά σας ήταν να λέτε πού να δοθούν αυτά τα χρήματα και να διεκδικείτε για λογαριασμό ομάδων πιέσεων τη μοιρασιά αυτών των χρημάτων που οδήγησαν τη χώρα. Γιατί δεν έχετε το θάρρος της αυτοκριτικής, μιας ας πούμε αυτοπροτάσεως μομφής εναντίον και της δικής σας συμπεριφοράς, η οποία αν είχε μια δικαιολογία μέχρι το 2009, ποια δικαιολογία έχει μετά το 2009, όταν αυτό που οικοδομήθηκε κατέρρευσε και μέσα στον ορυμαγδό αυτής της κατάρρευσης, κάποιοι από εμάς υπεύθυνοι και υπαίτιοι για την πορεία της χώρας, αποφασίσαμε αυτοκριτικά να βάλουμε πλάτη με απίστευτο πολιτικό κόστος, όπως φερ’ ειπείν έκανε η Νέα Δημοκρατία, όταν η χώρα κινδύνευε να εξοβελιστεί από μια νομισματική ένωση της οποίας ήταν μέλος και όταν αυτός ο εξοβελισμός, αυτός ο εξοστρακισμός από τη νομισματική ένωση θα συνεπαγόταν μια ανείπωτη τραγωδία, ένα μέρος της οποίας περιέγραψε ως εκπρόσωπος ΣΥΡΙΖΑ «εξωτερικού» ο Αρχηγός σας στο Τέξας; Ένα σπάραγμα αυτής της πραγματικότητας περιέγραψε ο Αρχηγός σας στο Τέξας και εν συνεχεία ο ΣΥΡΙΖΑ εσωτερικού θορυβήθηκε και δημιουργήθηκαν οι αναταράξεις οι οποίες σας οδήγησαν να επιβάλετε αυτήν τη συγκολλητική μέθοδο της προτάσεως μομφής.
Όλα όσα λέτε, όλα όσα γράφετε, όλα όσα υπογράφετε, είναι η προσπάθειά σας να κρατηθεί η χώρα με νύχια και με δόντια στο αποτρόπαιο καθεστώς του υπαρκτού λαϊκισμού. Θέλετε μια χώρα αλλά δεν προτείνετε, γιατί ούτε καν αυτός ο υπαρκτός λαϊκισμός σήμερα μπορεί να έχει πέραση, αφού δεν υπάρχουν δανειστές. 
      Και μια και μιλάμε για δανειστές, θα σας πω το παράξενο των απόψεών σας, το μένος σας κατά των αλλαγών στις οποίες χάρη στις θυσίες του ελληνικού λαού και τις προσπάθειες της Κυβερνήσεως, θα μπορέσει η χώρα να στραφεί για να αποκτήσει τον έλεγχο των κινήσεων.
Όταν η χώρα δανειζόταν από τις αγορές που βδελύσσεστε, έκανε ό,τι ήθελε τα δανικά. Και έκανε λάθη. Είπαμε, εμείς βάδην, εσείς τροχάδην. Τώρα που η χώρα δανείζεται από κράτη, δεν κάνει ό,τι θέλει, γιατί υπάρχουν όροι και συμφωνίες. 
Άρα, ακόμη και σε αυτό, στο θέμα του πώς χαρακτηρίζετε τις αγορές, έχετε μεγάλο λάθος. Η βασική μας διαφορά, που την περιγράφει και αυτή η επικεφαλίδα της πρότασης μομφής, που τσάτρα - πάτρα γράψατε –ενδεχομένως ακόμη και πριν επιστρέψει ο Αρχηγός σας από το εξωτερικό- δεν είναι αυτά που λέτε για τη δήθεν δημοκρατία που κινδυνεύει ή για τη δήθεν οικονομία που κινδυνεύει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Τασούλα, παρακαλώ ολοκληρώστε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Τελειώνω, κύριε Πρόεδρε. 
Η βασική μας διαφορά είναι μία. Κάποιοι, αποφασίσαμε να αναλάβουμε τις ευθύνες μας και κάποιοι, αποφασίσατε να συνεχίσετε το παλιό τροπάριο του υπαρκτού λαϊκισμού. Σας τον χαρίζουμε! Είναι όλος δικός σας! 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε.
Το λόγο έχει η Βουλευτής του ΣΥΡΙΖΑ κ. Ιγγλέζη.
Θα παρακαλούσα όσο μπορούμε να τηρούμε το χρόνο, διότι είναι εγγεγραμμένοι πάρα πολλοί συνάδελφοι και πρέπει να προλάβουν να μιλήσουν.</ChairmanSpeech> 
<Speech><Parlmember>ΑΙΚΑΤΕΡΙΝΗ ΙΓΓΛΕΖΗ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, μέμφομαι τη σημερινή Κυβέρνηση για την οικονομική καταστροφή που επιφέρει στη χώρα. Μέμφομαι τη σημερινή Κυβέρνηση για την πολιτική στρατηγική της που απαξιώνει τη δημοκρατία. 
Είναι πλέον φανερό ότι η πολιτική της υποτέλειας οδηγεί τη χώρα στην απόλυτη οικονομική καταστροφή. Το δηλώνουν έγκριτοι οικονομολόγοι και επιστήμονες. Το ψελλίζουν στελέχη της τρόικας. Κυρίως, όμως, το βιώνουν οι πολίτες στην καθημερινότητα της ζωής τους, μιας ζωής, που η Κυβέρνηση υποβαθμίζει κάθε μέρα, καταντώντας την για πολλούς ανάξια να τη ζήσουν. 
Δεν μπορώ, κύριοι Βουλευτές, να χωρέσω σε επτά λεπτά τα γεγονότα και τις επιπτώσεις τους. Τα γνωρίζουμε όλοι. Και μη νομίζετε ότι ξεχνιούνται. Δεν ξεχνιούνται ούτε οι εκατομμύρια άνεργοι ούτε οι χιλιάδες αυτόχειρες ούτε η εξαθλίωση ούτε η ανασφάλεια. 
Δυστυχώς, η οικονομική εξαθλίωση δεν έρχεται μόνη της. Αποδεικνύεται, εκ του αποτελέσματος, ότι ο άκρατος νεοφιλελευθερισμός και η δημοκρατία δεν πάνε μαζί. Και αυτό η Κυβέρνηση φρόντισε να το κάνει σαφές από την πρώτη κιόλας μέρα. 
Εκλέχθηκε με βάση ένα προσχηματικά αντιμνημονιακό πρόγραμμα και εντός μιας μόνο νύχτας έγινε βασιλικότερη του βασιλέως. Και ως άξιοι μαθητές του Μίλτον Φρίντμαν, προκειμένου να εξυπηρετήσουν συγκεκριμένα οικονομικά συμφέροντα, προσάρμοσαν τη δημοκρατία στα μέτρα τους. Όρισαν ξανά τη σημασία λέξεων τις οποίες χρειάζονται για πολιτική κάλυψη και ηθική νομιμοποίηση. Ταυτόχρονα, θα προτιμούσαν να τις εξαφανίσουν. 
Κυρίες και κύριοι της Κυβέρνησης, βαφτίσατε «Κοινοβουλευτική Δημοκρατία» τα προεδρικά διατάγματα και τις πράξεις νομοθετικού περιεχομένου. Τα κυβερνητικά στελέχη, περνούν πολύ περισσότερο χρόνο σε συζητήσεις με επιχειρηματίες, δημοσιογράφους και υπαλλήλους της τρόικας, παρά σε συζητήσεις του ελληνικού Κοινοβουλίου. 
Δεν θυμάμαι, αλήθεια, την τελευταία φορά που είδα τον Πρωθυπουργό στην Αίθουσα της Βουλής. Μάλλον, οι συνεντεύξεις σε μεγαλοδημοσιογράφους και οι συνεστιάσεις με απόφοιτους του Χάρβαρντ είναι πιο σημαντικές! 
Και αφού απαξιώσατε τις κοινοβουλευτικές διαδικασίες, έπρεπε να πείσετε την κοινωνία ότι το έργο σας επιτελεί μόνο το σκοπό της σωτηρίας της χώρας. Βαφτίσατε «ανάπτυξη» το ξεπούλημα του δημόσιου πλούτου, της δημόσιας γης, των δημόσιων υποδομών, του φυσικού πλούτου.  
Βαφτίσατε «ανάπτυξη» την περιβαλλοντική και οικονομική καταστροφή της Χαλκιδικής, εξυπηρετώντας με κάθε κόστος τους Καναδούς επενδυτές -πειρατές θα έλεγα εγώ- και τους όποιους συνεταίρους τους. Και βαφτίσατε «τρομοκράτες» τους κατοίκους που αγωνίζονται για τη ζωή και των μέλλων των παιδιών τους.
Ανάπτυξη για εσάς, είναι το λουκέτο στις μικρές και μεσαίες επιχειρήσεις, η εξαθλίωση του εργαζόμενου, του αγρότη, του συνταξιούχου και η παροχή δωρεάν WI-FI.
Βαφτίσατε «εξυγίανση» τη διάλυση των κοινωνικών δομών και του κράτους, του κράτους πρόνοιας, του συστήματος υγείας, ασφάλισης, παιδείας. Βαφτίσατε «αναγκαία θυσία» για τη σωτηρία της χώρας, τον ηθικό και πρακτικό αφανισμό ολόκληρης της κοινωνίας. Βαφτίσατε νομιμότητα, την απόλυτη και άνευ όρων υποταγή σε νόμους που καταπατούν το Σύνταγμα. Βαφτίσατε «βία», κάθε δράση αντίστασης και νόμιμης, εάν όχι επιβεβλημένης από το Σύνταγμα, πολιτικής ανυπακοής. Εξισώσατε κοινωνικούς αγώνες με τη ρατσιστική και φασιστική εγκληματική δράση. 
Επειδή, όμως, ό,τι είναι νόμιμο δεν είναι απαραίτητα και ηθικό, η επιβολή των αποφάσεών σας δεν μπορεί παρά να γίνει με κατασταλτικούς μηχανισμούς. Οι δυνάμεις καταστολής και οι μηχανισμοί προπαγάνδας, έχουν γίνει αναπόσπαστο μέρος του διαλόγου σας με τον πολίτη στις διαδηλώσεις, στις απεργίες, στα κοινωνικά ιατρεία, στους χώρους δουλειάς, στους δρόμους και τα βουνά. Χειροπέδες στους αγωνιστές της Χαλκιδικής! χειροπέδες και στη σκουριασμένη καγκελόπορτα της ΕΡΤ!
Κυρίες και κύριοι της Κυβέρνησης, βρίσκεστε σήμερα σε αυτήν την Αίθουσα, γιατί έχετε υπογράψει ένα κοινωνικό συμβόλαιο με τους πολίτες αυτής της χώρας και όχι επειδή υπογράψατε μνημόνια με τους δανειστές. Είστε εντολοδόχοι, κύριοι της Κυβέρνησης, και όχι εντολείς. Και εντολέας σας δεν είναι η τρόικα. Εντολέας σας είναι το εκλογικό σώμα, το οποίο δεν σας έχει εξουσιοδοτήσει να ακολουθήσετε το πρόγραμμα που ακολουθείτε. Έχετε ορκιστεί να σέβεστε το Σύνταγμα. Έχετε εκλεγεί σε αυτές τις θέσεις για να υπηρετήσετε τα συμφέροντα της κοινωνίας, να εξασφαλίσετε την κοινωνική ευημερία και να προστατεύσετε τα κεκτημένα δικαιώματα των πολιτών. 
Ψηφίσατε ξανά και ξανά -για τελευταία φορά βέβαια- δίνοντας συγχωροχάρτι στους εαυτούς σας. Αγνοήσατε το κοινό περί δικαίου αίσθημα και τη βούληση των πολιτών και αυτοπροσδιοριστήκατε σωτήρες της χώρας με κάθε κόστος. Με κόστος όχι μόνο την οικονομική καταστροφή της χώρας αλλά και με θύματα τη δημοκρατία, την κοινωνική συνοχή, τα ανθρώπινα δικαιώματα και την ίδια τη ζωή. Είναι, αλήθεια, πιο σημαντικό ένα επίπλαστο πρωτογενές πλεόνασμα από το έλλειμμα δημοκρατίας που προφανώς προαπαιτείται;
Καλείστε σήμερα να αναλογιστείτε και να πράξετε πέρα από κομματικές σκοπιμότητες και φιλοδοξίες. Και δεν περιμένω να ακούσετε αυτά που σας λέω εγώ ή ο ΣΥΡΙΖΑ ή η Αντιπολίτευση. Ζητώ να ακούσετε το μήνυμα των αυτοχείρων, των ανέργων, των συνταξιούχων, των εξαθλιωμένων, που σύντομα δεν θα έχουν να χάσουν τίποτα άλλο παρά τις αλυσίδες τους!
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Μισό δευτερόλεπτο, κύριε Πρόεδρε.
Ζητώ να ακούσετε τους νέους ανθρώπους που εκτός των άλλων, τους έχετε στερήσει το δικαίωμα στο όνειρο. Ζητώ να ακούσετε τα παιδιά που δεν γεννήθηκαν ακόμη και των οποίων έχετε υποθηκεύσει την ύπαρξη. Ζητώ να ακούσετε την κοινωνία, της οποίας είστε υπηρέτες και να αποχωρήσετε!
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εμείς ευχαριστούμε.
Το λόγο έχει ο Βουλευτής της Νέας Δημοκρατίας, κ. Κωνσταντίνος Μουσουρούλης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, τα έχουμε πει πολλές φορές. Η πρωτοφανής οικονομική και κοινωνική κρίση που ζούμε, είναι η κατάληξη μια μακρόχρονης πορείας. Μπροστά στη σημερινή κατάσταση τι περιμένει ο ελληνικός λαός από τους υπεύθυνους -γιατί όλοι υπεύθυνοι πολιτικοί είμαστε- πολιτικούς;
Περιμένει να σταματήσουμε τα ψέματα, να σταματήσουμε τις κολακείες, τις ανέξοδες υποσχέσεις και να πούμε την αλήθεια. 
Περιμένει, επίσης, να σταματήσουμε να ρίχνουμε ο ένας τα βάρη στον άλλο και να δούμε τι μπορούμε να κάνουμε, ποιο είναι το σχέδιο που θα μας βγάλει από το αδιέξοδο, από την κρίση. 
Για μένα, κυρίες και κύριοι συνάδελφοι, αντιμνημονιακός είναι αυτός που έχει το σχέδιο να μας βγάλει από την κρίση. Κανένας άλλος. Και αυτό πρέπει να είναι μετρημένο, ρεαλιστικό και να συνάδει με ό,τι έχουμε δεσμευτεί ότι θα πράξουμε ως χώρα στο πλαίσιο του οργανωμένου νομικού περιβάλλοντος της Ευρωπαϊκής Ένωσης. Αυτός είναι ο ορισμός του ζητήματος. 
Χρειάζονται όμως και άλλα πράγματα. Χρειάζεται αρετή και τόλμη, όπως και κάθε εθνική μάχη. Ποια είναι η αρετή που προβάλλει ο ΣΥΡΙΖΑ ως Αξιωματική Αντιπολίτευση; Το «ΟΧΙ» σε όλα; Μήπως είναι τόλμη ο τυχοδιωκτισμός με τον οποίο αντιμετωπίζετε όλα αυτά τα κρίσιμα εθνικά ζητήματα; 
Θα προσθέσω και κάτι ακόμα, εκτός από αρετή και τόλμη. Χρειάζεται και γνώση. Κι εδώ κρίνεστε. Δεν θέλω να πω βαριές κουβέντες. Θα αποδείξω με ερωτήσεις για ένα μοναδικό θέμα ότι είστε τελείως άσχετοι. Λέτε «ΟΧΙ» στην εποπτεία για βιώσιμα δημοσιονομικά στην Ευρώπη; Λέτε «ΟΧΙ» στη διόρθωση των ανισορροπιών; Λέτε «ΟΧΙ» στις κυρώσεις όταν δεν τηρούμε κανόνες; Εάν λέτε «ΟΧΙ» σε όλα αυτά, τότε λέτε «ΝΑΙ» στη δραχμή, λέτε «ΝΑΙ» στην έξοδο από την Ευρώπη. 
Καταθέτω για τα Πρακτικά τον κανονισμό 472/2013 για την ενίσχυση της οικονομικής και δημοσιονομικής εποπτείας των κρατών-μελών στη Ζώνη του ευρώ τα οποία αντιμετωπίζουν ή απειλούνται με σοβαρές δυσκολίες αναφορικά με τη χρηματοοικονομική τους σταθερότητα.
(Στο σημείο αυτό ο Βουλευτής κ. Κωνσταντίνος Μουσουρούλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το άρθρο 14, είναι αυτό στο οποίο αναφέρθηκε και ο Όλι Ρεν σε σχέση με την εποπτεία στο πλαίσιο του δημοσιονομικού συμφώνου που τα κράτη-μέλη της Ευρωζώνης -διότι η Ευρωζώνη έχει κανόνες ασφαλώς, αν θέλουμε να είμαστε μέσα- οφείλουν να τηρούν. 
Θα παρακαλέσω θερμότατα τους συναδέλφους που θα στείλουν εισηγήσεις για τη συγγραφή της ομιλίας του Αρχηγού της Αξιωματικής Αντιπολίτευσης, να ακούσω μία απάντηση -θα το ρωτώ κάθε μέρα- για το εάν ο ΣΥΡΙΖΑ ως μελλοντική κυβέρνηση –το απεύχομαι και είμαι βέβαιος ότι δεν θα συμβεί- θα θέσει θέμα αλλαγής του Κανονισμού στο πρώτο Ευρωπαϊκό Συμβούλιο. Προσέξτε, δεν είναι οδηγία, είναι κανονισμός. Δηλαδή, υπάρχει υποχρέωση να εφαρμόζεται από όλους όσοι θέλουν να ανήκουν στην Ευρωζώνη. 
Και ερωτώ. Τι είναι η Ευρώπη; Είναι «λίγο απ’ όλα», κύριοι; Είναι και «μέσα» και «έξω»; Αυτό είναι που είπε ο κ. Τσίπρας στην Αμερική;
Δεν είναι έτσι τα πράγματα. Ξυπνήστε και πείτε την αλήθεια.
Είπα προηγουμένως τι πρέπει να κάνουν οι υπεύθυνοι πολιτικοί σήμερα. Έχω και άλλα παραδείγματα. 
Ένα απ’ αυτά είναι και πάλι από τη συνέντευξη του κ. Τσίπρα, στην Αμερική. Ακούστε τις λύσεις που προτείνει για να αξιοποιήσουμε τους πόρους: «Πάνω από 10 δισεκατομμύρια ευρώ από τα ευρωπαϊκά διαρθρωτικά ταμεία που προορίζονται για την Ελλάδα, για την περίοδο από το 2007 ως 2013…» -αυτό λέει ο κ. Τσίπρας- «…και τα οποία η Ελλάδα δεν κατάφερε να απορροφήσει λόγω της ύφεσης, της γραφειοκρατίας και του πτωχευμένου τραπεζικού συστήματος…» -άκουσον-άκουσον- «…ας τα διαχειριστεί η Ευρωπαϊκή Τράπεζα Επενδύσεων.» 
Δεν θα σχολιάσω την έλλειψη εμπιστοσύνης ούτε το ότι καταθέτει ο ίδιος εκ προοιμίου τα όπλα δεχόμενος ότι δεν φτιάχνεται τίποτα. Διότι δεν του αρέσουν και οι μεταρρυθμίσεις, γιατί οι μεταρρυθμίσεις έχουν κόστος. Θα σχολιάσω ότι αυτό που είπε, είναι έξω από κάθε λογική. Και αυτό σάς το λέει κάποιος που ήταν μέλος του Διοικητικού Συμβουλίου της Ευρωπαϊκής Τράπεζας Επενδύσεων στο Λουξεμβούργο. Και μας λέει ο κ. Τσίπρας να γίνει ανάθεση της διαχείρισης του ΕΣΠΑ στην Τράπεζα; Μα είναι δυνατό; Επιτρέπεται τέτοια άγνοια σε κάποιον ο οποίος θέλει να είναι ο μελλοντικός Πρωθυπουργός; Για όνομα του θεού!
Τέλος πάντων, αυτά ακούμε συνέχεια. Δεν θα μιλήσουμε, όμως, κάποια στιγμή για να αποκαλυφθεί αυτός που διεκδικεί να πάρει τις τύχες της χώρας στα χέρια του; 
Λέει και άλλα. Ότι το ευρωπαϊκό σχέδιο για την Ελλάδα, θα έπρεπε να ασχοληθεί σοβαρά με την αντιμετώπιση της κρίσης και να χρησιμοποιήσουμε τα κέρδη της ΕΚΤ από το αποτυχημένο πρόγραμμα επαναγοράς ομολόγων κλπ.. Δεν θέλω να αναλώσω το χρόνο μου, αλλά σε αυτήν τη φράση εμφανίζεται ως ένας ηγέτης ζητιάνος. Διαβάστε να δείτε.
Έρχομαι στο επίκαιρο θέμα, διότι με αφορμή την ΕΡΤ έγινε αυτή η πρόταση δυσπιστίας.
Παραδέχομαι ότι η ΕΡΤ είναι μία πονεμένη ιστορία διαχρονικά. Και όποιος νομίζει ότι δεν έχει συμβάλει σε αυτό, είτε είναι σε αυτήν την πτέρυγα είτε στην άλλη, ας σηκώσει το χέρι του και να πει «αθώος». 
Απεδείχθη, κυρίες και κύριοι συνάδελφοι, ότι αλλαγή εν λειτουργία δεν γίνεται. Δεν μπορείς να αλλάξεις λάστιχα, όταν τρέχει το αυτοκίνητο. Πρέπει να το σταματήσεις.
Η νεολαία του ΣΥΡΙΖΑ, χαρακτήρισε την ενέργεια της Αστυνομίας ως παράνομη. Είναι νόμιμη η κατάληψη ενός δημοσίου κτηρίου; Μην τρελαθούμε, δηλαδή!
Εγώ δεν έχω να περιμένω –και το λέω στην Κυβέρνηση- τίποτα από αυτούς που ονομάζουν καταστολή την επιβολή του νόμου. Οι Βουλευτές, οι συνάδελφοι, τι πήγαν να κάνουν εκεί; Υποδυθήκατε, δηλαδή, τους μαχητές εναντίον του συστήματος; Τόσο εύκολη ψηφοθηρία; Η αναζήτηση της ψήφου είναι δύσκολο πράγμα. Πρέπει να πείσεις, κυρίες και κύριοι συνάδελφοι. Ο νόμος ορίζει τι είναι δίκαιο, τίποτε άλλο. Και αυτή είναι η φωνή της δημοκρατίας.
Θέλω να πω και κάτι ακόμα. Είπα στην αρχή ότι ο λαός θέλει αποτέλεσμα. Έχω βαρεθεί προσωπικά να βλέπω –όχι ότι δεν υπάρχουν τεράστια ζητήματα- να δημιουργούνται επιτροπές αγώνα για κάθε τι. Επιτροπές αγώνα για το Ελληνικό, για το νερό, για το χρυσό, για το ΧΥΤΑ Λιοσίων, για το Θεολόγο Ρόδου, κυρία Κωνσταντοπούλου, ενάντια στον αυτόνομο σταθμό παραγωγής ηλεκτρικού ρεύματος. 
Προηγουμένως, η κ. Ιγγλέζη που κατέβηκε από το Βήμα, αναφέρθηκε στις Σκουριές. Ελπίζω να είναι εδώ να μου πει αν θυμάμαι καλά ότι είχε χαρακτηρίσει πολιτικούς κρατουμένους τους συλληφθέντες εκείνης της βραδιάς; 
Εμείς για το αποτέλεσμα προσπαθούμε και το πετυχαίνουμε. Τι έχουμε πετύχει μέχρι τώρα; Κατ’ αρχάς, να κρατήσουμε τη χώρα στην Ευρώπη. Έχουμε πετύχει ακόμα να υπάρξει ομαλότητα, σταθερότητα, οικονομία για να μπορεί να υπάρξει ανάκαμψη και μετά ανάπτυξη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω, κύριε Πρόεδρε.
Όλα αυτά που λέτε ξέρετε τι μου θυμίζουν; «Δεν ξέρω τι είναι», έλεγε ο γκρινιάρης του Ντίσνεϊ, «αλλά είμαι εναντίον». 
Θέλετε να στηλιτεύετε διαρκώς. Και ο καταγγελτικός λόγος είναι ένας ενδεικτικός τρόπος προσέγγισης των προβλημάτων. Η πολιτική προστασία, όμως, σε κάθε αίτημα, πρέπει να έπεται μιας αξιολόγησης: «Είναι δίκαιο ή είναι άδικο; Είναι νόμιμο ή είναι παράνομο;». Γιατί, κυρίες και κύριοι συνάδελφοι, όλοι το ξέρουμε και το αναγνωρίζουμε. Ο πολιτικός νονός έχει τελειώσει στη χώρα μας. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Όσα έχει πετύχει η Κυβέρνηση τα χωρέσατε σε δεκαπέντε δευτερόλεπτα. Τεράστια επιτυχία!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε συνάδελφε! 
Στο σημείο αυτό διακόπτουμε τη συνεδρίασή μας για το απόγευμα, στις 18.00΄, με πρώτο ομιλητή τον κ. Χατζηλάμπρου και δεύτερο τον κ. Κωνσταντινόπουλο.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Το λόγο έχει ο Βουλευτής του ΣΥΡΙΖΑ κ. Βασίλειος Χατζηλάμπρου για επτά λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Ευχαριστώ, κύριε Πρόεδρε.
Ο ΣΥΡΙΖΑ, με την κατάθεση της πρότασης μομφής φέρνει μπροστά στον ελληνικό λαό μια εκτίμησή του, ότι είμαστε σε ένα σημείο καμπής, ότι η καταστροφική πολιτική που ακολουθείται στη χώρα μέρα-μέρα, ώρα-ώρα δεν αφήνει περιθώρια για μια γρήγορη ανάσχεση.
Δεν μπορεί μπροστά μας να είναι το κλείσιμο των αμυντικών βιομηχανιών, η συζήτηση –τάχα- της διαπραγμάτευσης για ισοδύναμα μέτρα –ποιος φτωχός θα πληρώσει- και συγχρόνως να παράγετε μέσα από αυτό το οικονομικό και κοινωνικό στάτους δεσμεύσεις για τη χώρα για πάρα πολλά χρόνια. 
Τέλος, το άλλο σημείο της πρότασης μομφής αφορά το κεφάλαιο της δημοκρατίας, το οποίο δεν είναι μικρό. Πολλά από αυτά που λέχθηκαν μέσα σε αυτήν την Αίθουσα, κάνουν πιο ενδεικτική και πιο επίκαιρη τη μομφή που κατέθεσε ο ΣΥΡΙΖΑ. Διότι στο όριο της νομιμότητας, σχεδόν με καμμία νομιμοποίηση, πέφτει το «μαύρο» στην ΕΡΤ και τρεισήμισι μήνες μετά επιβάλλετε τη νομιμοποίηση πώς; Νύχτα με τα ΜΑΤ! Γιατί επιβάλλεται νύχτα αφού πρόκειται για ομαλότητα και για σταθερότητα και για «νόμο και ηθική» όπως λέτε; «Νόμος και ηθική», ακριβώς έτσι το λέτε. Θυμίζει παλιές ελληνικές ταινίες ο τρόπος με τον οποίο έρχεστε εδώ –αν δεν ήταν τραγικό δηλαδή- να υποστηρίξετε αυτό σας -τάχα- το δίπολο. 
Από μια αντισυνταγματική πράξη, από μια δεύτερη στάση όπου διαλύθηκε η Κυβέρνησή σας εκείνη την περίοδο, το παραγόμενο πολιτικό αποτέλεσμα λέτε ότι είναι νόμιμο. Ποιος πάει να το νομιμοποιήσει; Πηγαίνουν τα ΜΑΤ νύχτα! 
Το άπαν της δημοκρατίας είναι τη νύχτα, όταν σου χτυπούν την πόρτα, να ξέρεις ότι είναι ο γαλατάς και δεν είναι τα ΜΑΤ και δεν είναι κάποιοι με κράνη και ασπίδες. Αυτή είναι η νομιμότητα που θέλετε να επιβάλετε! 
Το κάνατε, όμως, πολύ χειρότερο μέσα σε αυτήν την Αίθουσα. Ο Υπουργός μιλώντας μπέρδεψε το αίμα που χύθηκε από τους χρυσαυγίτες, το αίμα των παιδιών της Χρυσής Αυγής -που ακόμη δεν ξέρουμε ποιος και τι- με τις εξεγερτικές κινητοποιήσεις και το πεζοδρόμιο. Βάζετε πακέτο όλα μαζί αυτά; Εκεί είναι η στόχευση του «τάξη και νόμος»; 
Αυτό, λοιπόν, κάνει εξαιρετικά επίκαιρη την πρόταση μομφής. Καταλαβαίνουμε ότι είμαστε σε ένα σημείο καμπής. Οι δηλώσεις μέσα σε αυτήν την Αίθουσα το έκαναν ακόμη χειρότερο το πράγμα. Διότι αυτό αναγκάζεστε να παράγετε καθημερινά: Διαπλοκή, διαφθορά και ανηθικότητα. Τι ήταν όλα αυτά που ψηφίστηκαν με τροπολογίες εδώ; Ήταν μία προσπάθεια να περάσει από το πλάι -χωρίς κανένας να βρίσκει την πατρότητα- μια τροπολογία που ήθελε να εξαιρέσει τις ναυτιλιακές μετοχές από το «πόθεν έσχες», μια τροπολογία που χάρισε –σε ό,τι αφορά την απιστία- στους τραπεζίτες που ρύθμιζαν τα χρέη των δύο κομμάτων. Τι άλλο είναι από αυτό που γεννάει κάθε μέρα; 
Είναι κοινός τόπος στο Υπουργείο Εθνικής Άμυνας το πώς θα γλιτώσουμε –και δεν έχει βγάλει πολιτικό παραγόμενο- από τη σύμβαση του 2010 για τα υποβρύχια. Και δεν έχει καταφέρει, χρόνια μετά –και τα υποβρύχια είναι προπληρωμένα- να βάλει ένα υποβρύχιο σε κίνηση. 
Αυτή, λοιπόν, τη διαφθορά και τη διαπλοκή σας λέω ότι την κάνατε χειρότερη με τα σχόλιά σας. Υπήρξε συνάδελφος εδώ ο οποίος έκανε μάλιστα μεγάλη αυτοκριτική, γιατί –λέει- ήταν με το λαϊκισμό και τώρα τον εγκαταλείψατε. 
Ποιος σας κατηγόρησε για λαϊκισμό; Για διαφθορά και για διαπλοκή επί σειρά χρόνων έχετε κατηγορηθεί. Και είναι έξυπνο να λέτε: «Ε, δώσαμε και για πελατειακές σχέσεις σε κάποιους κλάδους και ικανοποιήσαμε κάποια αιτήματα».
Όμως, η έκθεση πεπραγμένων της Γραμματείας Διαφάνειας και Ανθρωπίνων Δικαιωμάτων του Υπουργείου Δικαιοσύνης, βγήκε και μοιράστηκε σε όλους τους Βουλευτές. Αν μπείτε στον κόπο να την κοιτάξετε, θα δείτε ότι μιλάει κατ’ εκτίμηση για 12 δισεκατομμύρια ευρώ επί σειρά χρόνων και από όλες τις κυβερνήσεις που πέρασαν τα προηγούμενα χρόνια. Είναι 12 δισεκατομμύρια αθροισμένα. Και κάνει τον υπαινιγμό η ίδια η έκθεση του κ. Σούρλα ότι δεν θα χρειαζόταν κανένα κόψιμο μισθού και σύνταξης, αν ήταν αλλιώς το πολιτικό σύστημα. 
Ακριβώς εκεί στοχεύει η πρόταση μομφής. Να καθαρίσει το παιχνίδι που γίνεται. Γιατί ψάχνετε όλοι να δείτε τα αποτελέσματά της στην τελική ψηφοφορία της Κυριακής, όμως γίνεται ένα παιχνίδι τάχατες διαπραγμάτευσης με την τρόικα στο επίπεδο των ισοδύναμων μέτρων, στο ποιος φτωχός θα πληρώσει. Και σέρνονται όλοι οι Βουλευτές σας, για να μπορούν να κυκλοφορούν, ο καθένας με μια τροποποιητική διάταξη, ο ένας για το φόρο στο πετρέλαιο, ο άλλος για τα καυσόξυλα, ο άλλος για ένα τρίτο θέμα και λένε: «Εγώ δεν είμαι σύμφωνος. Έχω και τις παρατηρήσεις μου εγώ».
Έχουμε το ΠΑΣΟΚ, το οποίο δεν είναι με το νόμο και την τάξη και είχε αμφισβητήσει το αν πρέπει να πέσει το «μαύρο» στην ΕΡΤ. Στα μεγάλα ζητήματα, όμως, αυτό μπορεί να κάνει η πρόταση μομφής, δηλαδή να καθαρίσει απέναντι στο λαό τις γραμμές των κομμάτων. Ποιοι είναι δηλαδή με αυτούς που θα τραβήξουν τη χώρα για σειρά χρόνων, σε βάθος όχι μόνο μνημονίων αλλά και μιας -όπως το είπε ο Όλι Ρεν- αυστηρής επιτροπείας. 
Και αυτό το λέτε διακριτό από τα μνημόνια. Λέτε ότι τα μνημόνια τελειώνουν το 2014 αλλά μέχρι το 2050, θα βρισκόμαστε σε επιτροπεία. Αυτό είναι που θέλει διαπραγμάτευση, κύριοι συνάδελφοι. Ακριβώς αυτό θέλει διαπραγμάτευση, όχι το τάδε μέτρο ή το άλλο μέτρο. 
Και να ξέρετε κάτι, ότι όλη η προσπάθεια που κάνει ο ΣΥΡΙΖΑ, είναι ένα μήνυμα σε αυτούς που αγωνίστηκαν στην ΕΡΤ, στους ηρωικούς σχολικούς φύλακες που έκαναν την πορεία από τη Θεσσαλονίκη μέχρι εδώ, στις Σκουριές όπου αύριο έχουν μεγάλη κινητοποίηση, στη Θεσσαλονίκη, στις καθαρίστριες που διαδήλωσαν έξω από το Υπουργείο Οικονομικών. Είναι ένα μήνυμα προς το λαό ότι μαζί πρέπει να καταφέρουμε να χτίσουμε μια άλλη Ελλάδα. Δεν θα μπορέσει αυτό το πολιτικό δυναμικό, που είναι και διεφθαρμένο και συνεχίζει τις ίδιες πρακτικές, να οδηγήσει κάπου αλλού τα πράγματα. 
Λέει ένας από τους ομιλητές σας: «Μα, τι θα κάνετε για να γλιτώσετε την επιτροπεία αν δεν έχει πληρωθεί το 75% των χρεών;». Ακριβώς αυτό θέλαμε εμείς από κάποιον ο οποίος δηλώνει ότι ήταν και μέλος του διοικητικού συμβουλίου της Ευρωπαϊκής Τράπεζας Επενδύσεων. Για ποιον κάνει διαπραγμάτευση αυτός που ήταν μέλος της Ευρωπαϊκής Τράπεζας Επενδύσεων; Ποιανού υπάλληλος είναι και μας λέει μόνο για τις δυσκολίες υπέρβασης της κατάστασης στην οποία ζούμε; 
Η εξυπνάδα, θα ήταν να πει με ποιον τρόπο θα διαπραγματευτεί και την ίδια στιγμή, χωρίς πολλές εντάσεις, έτσι όπως το θέλετε, με ομαλότητα, να πηγαίναμε σε μια άλλη κατάσταση την κοινωνική και την οικονομική ζωή του τόπου. Θα χρειαστούν εντάσεις, όμως, γιατί δεν φεύγετε εύκολα. Γιατί υπάρχει ένα κατεστημένο και μια ολιγαρχία που είναι διαρκώς υπό τη θαλπωρή σας και συνεχίζει να διαφεύγει της όποιας φορολογίας. Όμως εδώ δεν κάνουμε συζήτηση γενική για τη φοροδιαφυγή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Είχατε ένα CD με ονόματα. Σε ερωτήσεις δικών σας ανθρώπων οι απαντήσεις ήταν ότι ψάχτηκαν δύο, ψάχτηκαν πέντε. Αυτά είναι τα νούμερα που δώσατε. 
Λέω ότι σε κάθε περίπτωση χρειαζόμαστε ένα μεγάλο μέτωπο αξιοπρέπειας. Αυτό το λέω μέρες που έρχονται, γιατί το Πολυτεχνείο για μας είναι στο DNA μας, γιατί ακριβώς αμφισβήτησε αυτό που εμφανιζόταν και τότε σαν νόμος και τάξη και παρήγαγε τάχατες πολιτικές αποφάσεις. Το αμφισβήτησε ένας κόσμος ο οποίος κυρίως διακατεχόταν από την πεποίθηση ότι χρειαζόμαστε πραγματική δημοκρατία και χρειαζόμαστε μια Ελλάδα της εργασίας και της προκοπής και όχι μια Ελλάδα των ραντιέρηδων, των μεσαζόντων και των μεταπρατών.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε.
Θα ήθελα να παρακαλέσω –και νομίζω ότι γίνεται αντιληπτό από όλους- επειδή έχουν εγγραφεί εκατόν πενήντα συνάδελφοι και συναδέλφισσες, όλοι να κάνουμε καλή χρήση του χρόνου, ώστε να μπορέσουν, αν είναι δυνατόν, να μιλήσουν όλοι. Και αν αυτό δεν είναι δυνατόν, κυρία Παπαρήγα, τουλάχιστον οι περισσότεροι. Σας το λέω επειδή ξέρω ότι συμφωνείτε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία,, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι επτά μαθητές και μαθήτριες και έξι εκπαιδευτικοί - συνοδοί από το 6ο Δημοτικό Σχολείο Πρέβεζας. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο κ. Κωνσταντινόπουλος.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Ευχαριστώ, κύριε Πρόεδρε.
Αγαπητέ κύριε συνάδελφε, βάλατε ένα ερώτημα λίγο πριν για το παλαιό πολιτικό σύστημα και τη διαφθορά που υπήρχε. Θα σας πω.</Speech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Χρόνος υπήρχε και χάθηκε…</Speech>
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Και υπάρχει ακόμα.</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Πάμε για το «υπήρχε» που λέτε, που συμφωνούμε. Μπορείτε να ρωτήσετε αρκετούς από το κόμμα σας, που συμμετείχαν. Έχετε αρκετούς, που ήταν γενικοί γραμματείς, του ΠΑΣΟΚ, σε κομβικά Υπουργεία όπως το Υπουργείο Υγείας και μπορείτε να τους ρωτήσετε τι έκαναν με τις συντάξεις, με τη φαρμακευτική δαπάνη. Εγώ, προσωπικά, δεν συμμετείχα. Είμαι στα δύσκολα από το 2009. Απλώς σας λέω ότι δεν θα μπορούσα να επιτρέψω στον εαυτό μου να μη σας απαντήσω.</Speech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Διαβάσατε την έκθεση του κ. Σούρλα;</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Κυρίες και κύριοι συνάδελφοι, με αφορμή την ΕΡΤ, χθες η Αξιωματική Αντιπολίτευση κατέθεσε πρόταση δυσπιστίας στην Κυβέρνηση. Αναρωτιέμαι γιατί δεν καταθέσατε πρόταση δυσπιστίας με αφορμή το ενάμισι εκατομμύριο ανέργους του ιδιωτικού τομέα, γιατί δεν την καταθέσατε με αφορμή τη διαθεσιμότητα για τους σχολικούς φύλακες και τις καθαρίστριες. Ακόμα χειρότερο είναι ότι ενώ μιλάτε για νέα σκληρά μέτρα, ότι οι τράπεζες θα πάρουν τα σπίτια, δεν κρατάτε αυτό το συνταγματικό σας δικαίωμα για αργότερα, για εκείνη τη δύσκολη ώρα. 
Μήπως ξέρετε ότι δεν θα συμβούν και απλά δημιουργείτε θόρυβο; Μήπως θέλετε να καλύψετε το εσωτερικό σας αδιέξοδο; Μήπως, όπως άκουσα τώρα τελευταία, θέλετε να βάλετε στο δίλημμα Βουλευτές που έχουν διαφορετική άποψη ή εκφράζουν μία αγωνία εντός της συγκυβέρνησης, λέγοντάς τους «ή στο μαντρί ή μ’ εμάς»; Είναι παλαιοκομματική λογική και όχι λογική της Αριστεράς.
Σκεφθείτε, όμως, πόσους Βουλευτές, που έχουν ψηφίσει τα πρώτα μνημόνια, τα μεσοπρόθεσμα, τους πήρατε στην Κοινοβουλευτική Ομάδα σας, λειτουργώντας ως κολυμβήθρα του Σιλωάμ.
Το χειρότερο, όμως, είναι ότι επιλέξατε να καταθέσετε πρόταση δυσπιστίας, επειδή είστε εγκλωβισμένοι σε συντεχνίες. Για εσάς έχει μεγαλύτερη δύναμη η ΠΟΣΠΕΡΤ και ο κ. Καλφαγιάννης από τις καθαρίστριες και τους σχολικούς φύλακες!
Αυτά είναι τα αδιέξοδα του ΣΥΡΙΖΑ, που προσπαθείτε να καλύψετε «κάτω από το χαλί». Είστε μεταξύ του «μικρού καλαθιού» του κ. Δραγασάκη και της τροπολογίας για τις άγαμες θυγατέρες, που κατέθεσαν είκοσι Βουλευτές σας. Είστε μεταξύ της συμμαχίας με τον κ. Καμμένο και της πρότασης του κ. Τατσόπουλου, εκφράζοντας ένα ρεαλισμό, ότι μπορεί οι πολίτες να στείλουν μήνυμα συνεργασίας ακόμα και με τη Νέα Δημοκρατία.
Η κριτική που σας ασκούμε, δεν είναι κριτική επειδή έχουμε κάποιο θέμα μαζί σας, είναι γιατί είστε το κόμμα της Αξιωματικής Αντιπολίτευσης, που ζητάει εκλογές, θέλει να γίνει κυβέρνηση.
Θα μου επιτρέψετε εδώ να σας πω ότι κάθε εβδομάδα «χαϊδεύετε και τα αυτιά» μιας συνιστώσας. Πριν φύγει για το Τέξας, στην εκπομπή «Ενικός» του κ. Χατζηνικολάου έλεγε: «Και με την ισχυρή αυτή λαϊκή εντολή και με το λαό στους δρόμους να μας υποστηρίζει, αφού έχουμε καταγγείλει τη δανειακή σύμβαση και το μνημόνιο, θα πάμε εκεί όπου η χώρα είναι ισότιμη εταίρος». Αυτός δεν είναι ο Αλέξης Τσίπρας. Αυτός είναι ο Αλέξης Λαφαζάνης! Και πάμε μία εβδομάδα μετά στο Τέξας, όπου λέει: «Έχουμε μία Οικονομική Ένωση και ένα κοινό νόμισμα και οι άμεσες εναλλακτικές είναι χειρότερες. Μία έξοδος δεν θα ωφελήσει κανέναν. Αν μια χώρα φύγει, οι αγορές και οι κερδοσκόποι θα αρχίσουν να ρωτούν ποιος είναι ο επόμενος. Θα λένε ο ένας στον άλλον, όπως λέτε εδώ στο Τέξας, «game on»». Αυτά τα είπε ο Αλέξης Δραγασάκης! 
Εμείς αναλάβαμε στην πιο δύσκολη οικονομική συγκυρία για την Ελλάδα και την Ευρώπη. Επιλέξαμε τον πιο δύσκολο δρόμο αλλά ασφαλή. Δεν φοβηθήκαμε το πολιτικό κόστος. Ξέραμε και ξέρουμε ότι με αυτά που λέμε και ψηφίζουμε δεν κρατάμε τη βουλευτική μας έδρα. Σπάσαμε, όμως, το φαύλο κύκλο του πολιτικού κόστους. 
Σήμερα –για σκεφθείτε- όλοι λένε ότι πρέπει να έχει ευρωπαϊκή πορεία η χώρα. Όλοι μιλούν με θέρμη για το PSI. Το ΠΑΣΟΚ και η Κυβέρνηση, μάχονται για την υπέρβαση του μνημονίου. Ο ΣΥΡΙΖΑ, εύχεται τη διατήρησή του. Ένα κόμμα που υπερδιπλασίασε τα ποσοστά του τρεφόμενο από τη λαϊκή αγανάκτηση και την οργή των τελευταίων ετών χωρίς το μνημόνιο τι θα ήταν; Ποιος θα ήταν ο πολιτικός του ρόλος; Ποια θα ήταν η πολιτική του στόχευση; 
Όμως, αυτές τις μέρες έχουν αλλάξει όλα, ακόμα και τα Μέσα Μαζικής Ενημέρωσης. Σήμερα όλοι αντιδρούν στα λεγόμενα του Τόμσεν αλλά αυτή η συμπεριφορά είναι από το 2010. Πάλι καλά που το καταλάβαμε το 2013. Εμείς το λέγαμε από το 2010 αλλά δεν μας πίστευε κανένας ή μάλλον δεν ήθελε να μας ακούσει κανένας. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Υπενθυμίζω σε όλους ότι όταν έφυγε η τρόικα από το γραφείο του Βαγγέλη Βενιζέλου όλοι μιλούσαν για το λάθος. Το προηγούμενο διάστημα που η τρόικα έλειπε τα έβαζαν με την τρόικα και τη στάση τους. Πολύ σωστά έκαναν, έστω και καθυστερημένα. 
Ακόμα στην Αντιπολίτευση βλέπω να μην έχουν τις ίδιες ευαισθησίες για όλους αυτούς οι οποίοι εμπλέκονται σε ελέγχους του ΣΔΟΕ. Εμείς έχουμε την ίδια ακριβώς ευαισθησία. Λέμε να πάνε όλοι στη δικαιοσύνη. 
Στις εκλογές του Μαΐου του 2012 -ορόσημο για την πολιτική ιστορία της χώρας- οι πολίτες αποφάσισαν για μια κυβέρνηση συνεργασίας. Δυστυχώς, ο ΣΥΡΙΖΑ χρησιμοποιώντας το μπόνους των πενήντα εδρών που δίνει ο εκλογικός νόμος -και στα λόγια καταδικάζει- πήγε στις δεύτερες εκλογές πάλι και το μήνυμα ήταν πάλι συνεργασία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με συγχωρείτε, κύριε Πρόεδρε, δώστε μου λίγο χρόνο ακόμα. 
Εκεί πάλι ο ΣΥΡΙΖΑ αρνήθηκε να συμμετέχει. Τι έπρεπε να κάνουμε; Και άλλες εκλογές; 
Για σκεφθείτε, αγαπητοί συνάδελφοι, την κρίση στην Κύπρο. Θυμάστε τι ζητάγατε από το ΑΚΕΛ; Θυμάστε το φιάσκο της πρότασής σας; Δεν είδαμε καμμία ανακοίνωση για το ότι το ΑΚΕΛ της Κύπρου, το μόνο κόμμα που έχει κυβερνήσει στην Ευρώπη από την ευρωομάδα της, δεν αναγνωρίζει την υποψηφιότητα του κ. Τσίπρα. Μήπως ακόμα θυμάται τη στάση σας, μια στάση που ήταν απέναντι στον κυπριακό λαό; 
Η πρόταση δυσπιστίας κατά της Κυβέρνησης, μετατρέπεται σε πρόταση δυσπιστίας κατά του ΣΥΡΙΖΑ και του Προέδρου του. Οι μόνοι σύμμαχοί σας είναι οι Ανεξάρτητοι Έλληνες και η Χρυσή Αυγή. Αν ήταν να γίνει μία τριήμερη συζήτηση για να συμφωνήσετε με τους Ανεξάρτητους Έλληνες, γνωρίζουμε όλοι τη συμφωνία, δεν χρειαζόταν να γίνει. 
Εμείς σήμερα μπορούμε να πούμε «όχι» στα νέα μέτρα. Χρειαζόμαστε, όμως, διαρθρωτικές αλλαγές στην πράξη και όχι στα λόγια. Χρειαζόμαστε μεταρρυθμίσεις και όχι μεταρρυθμιστές. Χρειαζόμαστε ανάπτυξη για την ανεργία. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Οι Κοινοβουλευτικές Ομάδες που στηρίζουν την Κυβέρνηση μέσα από δυσκολίες, κακές πρακτικές στο παρελθόν, τη δύσκολη οικονομική κατάσταση, στέλνουμε ένα μήνυμα, ότι δηλαδή βάζουμε στην άκρη κομματικές σκοπιμότητες, τις πολιτικές μας καταβολές και τις διαφορές και λέμε ότι ενωμένοι θα τα καταφέρουμε. 
Ευχαριστώ πολύ. 
(Χειροκροτήματα)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδος κ. Αλέκα Παπαρήγα έχει το λόγο.</ChairmanSpeech> 
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Κυρίες και κύριοι Βουλευτές, κατά τη γνώμη μας, έχει δευτερεύουσα σημασία το να απαντήσει κανείς στο ερώτημα, γιατί ο ΣΥΡΙΖΑ κατέθεσε την πρόταση μομφής. Αυτό που έχει μεγάλη σημασία, είναι το τι θα βγει από αυτήν τη συζήτηση. 
Πολύ φοβάμαι ότι, κυρίως, μέσα από την προβολή της συζήτησης από τα Μέσα Μαζικής Ενημέρωσης και τα γνωστά πάνελς, αυτό που θα βγει είναι να βρεθεί ο ελληνικός λαός ανάμεσα σε ένα δίλημμα πλαστό –δεν θα πω διχαστικό, από τη στιγμή που είναι πλαστό είναι και διχαστικό- που είναι το εξής: «με τη διαπραγμάτευση της Νέας Δημοκρατίας και των συμμάχων της ή με την αναδιαπραγμάτευση του ΣΥΡΙΖΑ και των συμμάχων;», «με το Διεθνές Νομισματικό Ταμείο ή με τη Μέρκελ;», «με τον Ομπάμα ή με τη Μέρκελ;». 
Αυτά, περίπου, τα διλήμματα θα τεθούν και ακόμη χειρότερα. Διλήμματα τεχνητά, που εάν εμπεδωθούν στο λαό σε αυτήν τη φάση –γιατί δεν θα εμπεδωθούν διά παντός- θα φθάσουμε στο εξής τραγικό σημείο. Όλοι σήμερα αναγνωρίζουμε ότι ο λαός έφτασε στα όρια αντοχής. Δεν υπάρχει κόμμα που δεν το δέχεται αυτό. Δεν υπάρχει Βουλευτής μέσα σε αυτήν την Αίθουσα που δεν το καταλαβαίνει. Αλλά εάν ο λαός εγκλωβιστεί μέσα σε ένα τέτοιο δίλημμα, τότε θα πάμε στο 2020 και πάλι θα λέμε τα ίδια. Ο λαός δεν αντέχει άλλο, έχει φτάσει στα όριά του, δεν μπορεί, δεν αντέχει. Και τότε μάλιστα ο λαός θα λέει: Μπορούμε να πάμε στο 2013; Γιατί τώρα έχουμε φτάσει, να θεωρείται ριζοσπαστική πρόταση από το περίφημο πλεόνασμα που έχει η Κυβέρνηση, να μοιράσει κάποια ψίχουλα –άντε στους χαμηλοσυνταξιούχους- ή να πάμε στη γενιά των 600-650 ευρώ που λέει ο ΣΥΡΙΖΑ ή να πάμε στο 2009 –που ούτε αυτό το υπόσχεται τώρα, για έναν-δύο δείκτες το λέει- και να θεωρείται ότι αυτό είναι ανακούφιση, ότι αυτό είναι δρόμος προς τα εμπρός. 
Αυτό τουλάχιστον εμάς μας ανησυχεί, γιατί για μας σήμερα αυτό που μετράει θα έλεγα ότι είναι η ισχυροποίηση, η αναγέννηση μίας ορμητικής εργατικής λαϊκής αντιπολίτευσης, που παλεύει με επίκεντρο τα μεγάλα και οξυμένα προβλήματα, με προτάσεις και αντιπροτάσεις αλλά που ανοίγει το δρόμο της ρήξης και της ανατροπής. Δεν υπάρχει καμμία άλλη λύση. 
Υπάρχει σήμερα πρόβλημα δημοκρατίας από την πλευρά της Κυβέρνησης; Υπάρχει. Υπάρχει όξυνση, γιατί δεν νομίζω ότι απολαύσαμε δημοκρατία τα τελευταία είκοσι χρόνια, για να μην πάω πιο πριν. Και ΜΑΤ είχαμε και απαγορεύσεις των απεργιών. Τώρα ανακαλύφθηκε με αφορμή την ΕΡΤ ή με την αφορμή της Χαλκιδικής ότι έχουμε πρόβλημα δημοκρατίας. Το πρόβλημα υπήρχε. Όταν οξύνονται τα προβλήματα και υπάρχει κίνημα, θα υπάρχουν και τα ΜΑΤ. 
Κύριε Πρόεδρε, επειδή βλέπω ότι μου δίνετε δεκαπέντε λεπτά, να σας πω ότι θα μιλήσω για επτά.
Από αυτήν την άποψη, το πρόβλημα της δημοκρατίας για εμάς σήμερα, πέρα από τα ΜΑΤ, πέρα από τα λουκέτα, πέρα από τα χημικά που χρησιμοποιούνται, είναι η μεγάλη φοβία στους τόπους δουλειάς. Είναι η προπαγάνδα. Είναι αυτό που είπε ο κ. Μιχελάκης στην ομιλία του, ότι όποιος μιλάει για πεζοδρόμιο παίζει με τη φωτιά. Δεν μιλάει για μία διαδήλωση Ομόνοια-Σύνταγμα ή ΓΣΕΕ-Σύνταγμα, που γίνεται όταν δεν βρέχει. Δεν μιλάει γι’ αυτό ούτε φοβάται η Κυβέρνηση –και οποιαδήποτε κυβέρνηση- το να γίνονται πέντε, έξι απεργίες το χρόνο. Τις βλέπει και ως εκτόνωση. 
Αυτό που φοβάται είναι αυτό που λέμε εμείς. Θα το πω καθαρά. Την ταξική πάλη στην αντίθεση κεφάλαιο-εργασία. Αυτό φοβάται και εκείνες τις μορφές πάλης, που αν θέλετε παραπέμπουν στην αντίληψη, «χωρίς εσένα γρανάζι δεν γυρνά, εργάτη μπορείς χωρίς αφεντικά». 
Πόσα άρθρα έχουν γραφτεί γι’ αυτό το σύνθημα! Δεκάδες εκατοντάδες άρθρα. Σοβαρά άρθρα σε σοβαρές, σοβαροφανείς εφημερίδες, άρθρα γελοία από γελοίους δημοσιογράφους -γιατί υπάρχουν και τέτοιοι, δεν είναι όλοι οι δημοσιογράφοι μεγάλα κεφάλια, ό,τι θέλεις έχει γραφτεί. Αυτό είναι που τσακίζει κόκαλα. Όλα τα άλλα, «ψεύτες», «κλέφτες», «απατεώνες» κ.λπ. –εντάξει κανένας δεν θέλει να τον λένε έτσι, κανένας δεν θέλει τα γιαούρτια- δεν ενοχλούν. Αυτό που ενοχλεί είναι αυτό το πράγμα. 
Η ιστορία έχει δείξει πολλά. Εμείς λέμε ότι εάν ο λαός δεν πιστέψει στη δύναμή του και στην ικανότητά του να νικήσει σε μία πορεία –δεν μιλάμε για αύριο το πρωί- τα πράγματα θα είναι σκούρα για το λαό. Υποτιμούμε το λαό; Καθόλου!
Κοιτάξτε να δείτε, ο γερμανικός λαός στις αρχές του 20ού αιώνα και στις αρχές του Μεσοπολέμου, η γερμανική εργατική τάξη, τα φτωχά στρώματα, ήταν το πρώτο κίνημα σε ολόκληρη την Ευρώπη. Ήταν η κοιτίδα του εργατικού κινήματος σε όλη την Ευρώπη. Πού κατάντησε; Να επιθυμούν τον πόλεμο για να δημιουργηθούν θέσεις εργασίας στην πολεμική βιομηχανία και να θέλουν να νικήσει η ναζιστική Γερμανία, με πενήντα εκατομμύρια νεκρούς, για να επιβιώσουν.
Υπάρχουν, λοιπόν, κίνδυνοι; Ναι αυτοί. Αν δεν υπάρχει, πραγματικά, ένα τέτοιο κίνημα ανατροπής της εξουσίας και όχι απλώς εναλλαγής της Κυβέρνησης, οι κίνδυνοι ενσωμάτωσης του λαού και υποταγής του στα πιο αντιδραστικά συνθήματα, είναι ορατοί.
Από αυτήν την άποψη, η Νέα Δημοκρατία και οι σύμμαχοί της παλεύουν ταξικά. Αστικά κόμματα είναι, παλεύουν ταξικά. Αυτός δεν είναι λόγος να την συγχωρήσουμε σε καμμία περίπτωση. Η μεγάλη ευθύνη του ΣΥΡΙΖΑ είναι η εξής. Μαστίγιο η Νέα Δημοκρατία; Καρότο ο ΣΥΡΙΖΑ. Καλλιεργεί στο λαό αυταπάτες. 
Οι αυταπάτες είναι εξίσου επικίνδυνες με το φόβο. Αν θέλετε, ο φόβος μετατρέπεται σε αυταπάτη πάρα πολύ εύκολα και η αυταπάτη σε μοιρολατρία και φόβο. Καλλιεργεί αυταπάτες ότι με την πολιτική Ομπάμα, με το Διεθνές Νομισματικό Ταμείο, με τη στιβαρή διαπραγμάτευση και με το χέρι που θα χτυπήσει στην Ευρώπη, θα λύσει τα προβλήματα του λαού.
Εγώ δεν έχω να πω τίποτα άλλο, για να μη λέτε ότι σας κακολογούμε. Θα σας διαβάσω δυο αποσπάσματα από την ομιλία του κ. Δραγασάκη. Θέλω να τον συγχαρώ, γιατί ξέρει ο κ. Δραγασάκης. Σου λέει, αύριο θα είμαστε κυβέρνηση πιθανόν. Δεν θα έχω τους άλλους να μου λένε είπες εκείνο ή το άλλο, θα πρέπει να δώσω και ορισμένες πινελιές στις οποίες να σταθώ και να πω πως έτσι τα έλεγα. Δεν έχω αθετήσει τα λόγια μου. 
Λέει, λοιπόν, ο κ. Δραγασάκης: «Φοβούμαι όμως τώρα πια πως ούτε στο εξωτερικό έχει κύρος αυτή η Κυβέρνηση. Θεωρείται μέρος του συστήματος που πρέπει να αλλάξει, του ολιγαρχικού συστήματος…». Και εμείς ρωτάμε: Πού θεωρείται η Κυβέρνηση; Ρωτάμε για να ξέρουμε. Τι εννοεί δηλαδή; Εννοεί την εργατική τάξη των Ηνωμένων Πολιτειών, την εργατική τάξη της Λατινικής Αμερικής; Λέει ακόμα: «Η Κυβέρνηση αυτή, θεωρείται πλέον μέρος του προβλήματος και όχι της λύσης στο εξωτερικό». 
Και παρακάτω αναφέρει: «Είναι θέμα εθνικής ευθύνης, να επιτρέψει η Κυβέρνηση αυτή στην κοινωνία να αποκτήσει μια αξιόπιστη δημοκρατική και με κύρος Κυβέρνηση, για να μπορέσει να βάλει φραγμό στον κατήφορο» κ.λπ.. Και πιο κάτω: «Αποτελεί πλέον κοινό τόπο και στην Ελλάδα και στο εξωτερικό…». Πού; Στην εργατική τάξη της Εσθονίας, της Λιθουανίας, της Αγγλίας; Μα η αγγλική εργατική τάξη, είναι υποταγμένη στον Κάμερον.
Και συνεχίζει: «Αποτελεί πλέον κοινό τόπο και στην Ελλάδα και στο εξωτερικό ότι ο μόνος δρόμος για να έχουμε μια τέτοια Κυβέρνηση, είναι μέσω του ΣΥΡΙΖΑ. Ο ΣΥΡΙΖΑ είναι εκείνη η πολιτική δύναμη, η οποία έχει τις προϋποθέσεις που της επιτρέπουν ακριβώς να ανακτήσει, όχι προς όφελος του ΣΥΡΙΖΑ αλλά προς όφελος της δημοκρατίας, προς όφελος της ίδιας της πολιτικής, την εμπιστοσύνη στην κοινωνία. Μπορεί να διεκδικήσει μια βιώσιμη θέση της χώρας στο πλαίσιο της Ευρώπης και θα μπορέσει να υλοποιηθεί ένα πρόγραμμα μεταρρυθμίσεων» κ.λπ..
Πώς το ερμηνεύετε εσείς αυτό; Σας αδικούμε; Δεν πήγε ο ΣΥΡΙΖΑ να επισκεφτεί –πώς να το πω;- τα επαναστατικά κινήματα του εξωτερικού και τις κοιτίδες του επαναστατικού αγώνα για να πούμε ότι αυτήν τη στιγμή είναι ελπίδα για όλους τους λαούς. Ήταν στα γνωστά οικοτροφεία. Επομένως, όταν εμείς σας λέμε ότι δεν πρόκειται να κάνετε τίποτα, απλώς θα μετατρέψετε την αυταπάτη και την ελπίδα του λαού σε απογοήτευση και φόβο, είμαστε δογματικοί που το λέμε;
Και ένα τελευταίο ζήτημα. Πήρατε 27%, μεγάλο, φοβερό ποσοστό. Δεν το πήρε το ΠΑΣΟΚ ή η Νέα Δημοκρατία. Η Νέα Δημοκρατία πήρε λίγο παραπάνω. Όμως πήρε αυτό το ποσοστό η Αξιωματική Αντιπολίτευση. Αυτό που δεν υπάρχει σε όλη την Ευρώπη, όντως υπάρχει στην Ελλάδα. Πάρα πολλοί σας ψήφισαν ως ένα κόμμα Αριστερό. 
Μετά τις εκλογές το κίνημα ανέβηκε ή έκανε δέκα βήματα πίσω; Δυστυχώς, έκανε βήματα πίσω. Λιγότερη συμμετοχή στις απεργίες και στις διαδηλώσεις. Λογικά έπρεπε να πετάει ο αγώνας στην Ελλάδα σήμερα. Αυτή είναι η συνεισφορά σας, γιατί λέτε στο λαό «περίμενε να γίνουν εκλογές και τελειώσαμε». Τώρα με την πρόταση μομφής, αν λακίσουν και κάποιοι Βουλευτές από τα άλλα κόμματα, το λύσαμε το θέμα. Πάμε για εκλογές και τελειώσαμε.
Μα, δεν υπάρχει μεγαλύτερη αυταπάτη. Και αυτή η αυταπάτη είναι αυθόρμητη, είναι από έλλειψη γνώσης, είναι παιδική αρρώστια; Όλοι περάσαμε παιδικές ασθένειες. Όλα τα καινούργια κόμματα περνούν παιδικές ασθένειες αλλά τον 21ο αιώνα, δεν νομίζω ότι γίνεται αυτό. Ούτε για το ΚΚΕ δικαιολογούνται παιδικές ασθένειες ούτε για κανέναν άλλον.
Η Νέα Δημοκρατία, είναι αποφασισμένη διά πυρός και σιδήρου να τα περάσει. 
Η απάντηση δεν βρίσκεται μέσα σε αυτήν τη Βουλή. Συζητήσεις θα κάνουμε και αντιθέσεις θα έχουμε. Και να προσπαθήσουμε να διατηρούμε και ένα κλίμα για να μπορεί ο κόσμος να καταλαβαίνει τι λέμε. Αλλά από εκεί και πέρα, αυτό που είπε ο κ. Μιχελάκης θα το επαναλάβω. Όχι το πεζοδρόμιο με τη χυδαία έκφραση. Έξω από τη Βουλή θα έρθει η λύση. Δεν υπάρχει δυνατότητα μέσω Βουλής. 
Αυτή είναι η θέση μας και δεν πρόκειται να την αλλάξουμε με τίποτα. Και αυτό καθορίζει τη στάση μας, απέναντι και σε πάρα πολλά άλλα ζητήματα της γενικότερης πολιτικής. Κι εμείς πιστεύουμε και στην ικανότητα του λαού και στην αποφασιστικότητά του, αρκεί να μη χαθεί πολύς χρόνος.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Το λόγο έχει η κ. Μαρίνα Χρυσοβελώνη, για επτά λεπτά.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κυρίες και κύριοι συνάδελφοι, ακούσαμε τους εκπροσώπους της Νέας Δημοκρατίας και του ΠΑΣΟΚ να απορρίπτουν, χωρίς καμμία συζήτηση, κάθε έκφραση δυσπιστίας κατά της Κυβέρνησης. 
Δυστυχώς γι’ αυτούς όμως, ο ελληνικός λαός δεν είναι απλώς δύσπιστος απέναντι στην συγκυβέρνηση αλλά απορρίπτει κάθε μνημονιακή πολιτική. Και αυτό πλέον το γνωρίζουν πάρα πολύ καλά οι δύο συνεταίροι της εξουσίας. Το δείχνει άλλωστε ο διαρκής φόβος του κ. Σαμαρά όταν και απλά αναφέρεται κάπου το ενδεχόμενο των εκλογών. 
Είναι η αγωνία του τερματοφύλακα πριν το πέναλτι που τον διακατέχει και πλέον τον καθορίζει απόλυτα. Αυτήν την ίδια αγωνία εξέφρασε ο Πρωθυπουργός στην προχθεσινή τηλεοπτική του συνέντευξη, όταν είπε πως δέχεται κάθε πιθανή υποψηφιότητα για την Προεδρία της Δημοκρατίας, αρκεί να μη γίνουν εκλογές. 
Είναι ο ίδιος ακριβώς φόβος που ώθησε πρόσφατα τόσο τον κ. Σαμαρά όσο και τον κ. Βενιζέλο, να προαναγγείλουν νόμο για την κατάργηση ακόμα και των αναπληρωματικών βουλευτικών εκλογών, για να είναι βέβαιοι πως θα αποφύγουν κάθε πρόωρη προσφυγή στις κάλπες. 
Έχουμε επομένως σήμερα έναν Πρωθυπουργό που παρασύρεται από δύο ακραία συναισθήματα. Τον υπερβολικό του φόβο για τη λαϊκή ετυμηγορία και την υπερβολική του αγάπη για την εξουσία. Είναι η αγάπη εκείνη, που τον οδήγησε πέρυσι τον Ιούνιο του 2012, να μεταλλαχθεί μέσα σε ένα βράδυ από αντίπαλος της τρόικας σε θαυμαστής του μνημονίου. Πρόκειται για τον Αρχηγό της Νέας Δημοκρατίας, τον κ. Σαμαρά, που σήμερα περιδεής προσπαθεί να γαντζωθεί στην καρέκλα του αγκαλιά με το ΠΑΣΟΚ. 
Το πρόβλημα όμως, κύριοι συνάδελφοι της Νέας Δημοκρατίας, δεν είναι αν θα σωθεί ο κ. Σαμαράς. Το ζητούμενο είναι να σωθεί η χώρα. Η κατάσταση στην οποία έχει περιέλθει πλέον η πατρίδα μας, αγγίζει τα τελευταία όρια της αντοχής της. Μετά από τριάμισι χρόνια μνημονίων, μετά από διαδοχικές λεηλασίες της ελληνικής κοινωνίας, φτάνουμε σήμερα στο τέρμα. Δεν υπάρχουν πια άλλα χρήματα να δώσουν οι πολίτες. 
Το μόνο που έχει απομείνει, είναι η αναξιοποίητη ακίνητη περιουσία των νοικοκυριών, όπως μας είπε ο κ. Βενιζέλος, δηλαδή το σπίτι και το χωράφι του Έλληνα πολίτη. Είναι αυτά που θέλει ο κ. Στουρνάρας να δώσουμε στην εφορία, για να πληρωθούν οι φόροι μας. Είναι τα ακίνητα που θέλει να βγάλει στο σφυρί ο κ. Χατζηδάκης, για να πληρωθούν οι τράπεζες. Είναι η περιουσία της κάθε ελληνικής οικογένειες την οποία καλεί ο κ. Βαρβιτσιώτης να ξεπουλήσει, προκειμένου να βρει λεφτά για να ζήσει. 
Αυτό είναι το αναπόφευκτο τέλος που μας οδηγούν τα αλλεπάλληλα αποτυχημένα μνημόνια. Αυτή είναι η νομοτελειακή κατάληξη μίας πολιτικής, που διοχέτευσε αμέτρητα δισεκατομμύρια ευρώ από το δημόσιο στις τράπεζες. Είναι η ίδια ακριβώς πολιτική, που δωρίζει σήμερα την ιδιωτική περιουσία των Ελλήνων στους δανειστές, εγχώριους και ξένους. 
Ποιος θα το πίστευε άραγε ότι αυτήν ακριβώς την πολιτική, διεκπεραιώνει σήμερα το κόμμα που ίδρυσε ο Κωνσταντίνος Καραμανλής; Ποιος θα φανταζόταν ποτέ ότι η λεγόμενη «παράταξη των νοικοκυραίων», θα ήταν εκείνη που τους εξουθενώνει με ενιαίους φόρους ακινήτων, ΦΑΠ και κάθε λογής χαράτσια; 
Ποιος θα μπορούσε να διανοηθεί καν ότι η καραμανλική Νέα Δημοκρατία, θα γινόταν ένα με τα απομεινάρια του ΠΑΣΟΚ; Ποιος έντιμος νεοδημοκράτης, θα αποδεχθεί ποτέ τη μετατροπή του Αρχηγού του σε συνήγορο και απολογητή του κ. Βενιζέλου;
Πρόκειται για μια απίστευτη πορεία ακραίου εκφυλισμού στην οποία οδηγεί τη Νέα Δημοκρατία ο κ. Σαμαράς και μαζί με αυτήν οδηγεί στο γκρεμό όλους τους τίμιους νεοδημοκράτες, τους ανθρώπους εκείνους που πίστεψαν σε διαδοχικά «Ζάππεια», που πίστευαν ότι θα στηρίξουν την ανόρθωση της χώρας, ψηφίζοντας το 2012 τη Νέα Δημοκρατία αλλά την αμέσως επόμενη μέρα προδόθηκαν από τον κ. Σαμαρά με το ΠΑΣΟΚ.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Δεν συζητούμε, επομένως, σήμερα απλά μια πρόταση δυσπιστίας της Αντιπολίτευσης κατά της Κυβέρνησης Σαμαρά. Όσο και αν κάνουν κάποιοι συνάδελφοι ότι δεν το καταλαβαίνουν, συζητούμε εδώ το υπαρξιακό πρόβλημα μιας μεταλλαγμένης Νέας Δημοκρατίας, αυτής που δίνει κάλυψη στο ΠΑΣΟΚ της πολιτικής εξαπάτησης του Σημίτη, τον οποίο πρώτος είχε καταγγείλει ο πρώην Πρωθυπουργός Κώστας Καραμανλής, το σημιτικό ΠΑΣΟΚ, που πλαστογράφησε, όπως έλεγε ο ίδιος ο Καραμανλής, τα νούμερα για να εμφανίσει το 2000 στην Ευρωζώνη μια οικονομία ψευδεπίγραφη, το παπανδρεϊκό ΠΑΣΟΚ, που ξανααλλοίωσε τα νούμερα το 2009 για να μας βάλει στο μνημόνιο, το ΠΑΣΟΚ του κ. Βενιζέλου, που έφτιαξε φωτογραφικούς νόμους για τα υποβρύχια, για την απαλλαγή των Υπουργών από ποινικές ευθύνες και τόσα άλλα, τον κ. Βενιζέλο, που ξέχασε στο σπίτι του τη λίστα Λαγκάρντ και διαχρονικά συγκάλυψε τόσα πολλά σκάνδαλα, που δεν φτάνει ο χρόνος ούτε να αναφέρω σαν τίτλους.
Αυτή είναι η σημερινή μεταλλαγμένη Νέα Δημοκρατία, που από αντι-ΠΑΣΟΚ και αντιμνημονιακή, έγινε ο πλέον θερμός οπαδός του ΠΑΣΟΚ και του μνημονίου. Παρακολουθούμε με κατάπληξη τον κ. Σαμαρά σφιχταγκαλιασμένο με τον κ. Βενιζέλο, να βυθίζεται όλο και πιο γρήγορα μέσα στο πηγάδι στο οποίο μας έριξε η τρόικα. Είναι, δυστυχώς, όπως όλοι βλέπουν πλέον, ένα πηγάδι χωρίς πάτο.
Το χειρότερο όμως είναι, πως μαζί με το ΠΑΣΟΚ και τη Νέα Δημοκρατία, βυθίζεται και η χώρα μέσα στην ίδια «μαύρη τρύπα», στο λάκκο τον οποίο μας άνοιξε το μνημόνιο. Η χθεσινή εισβολή των ΜΑΤ και η εκκένωση της ΕΡΤ, δεν ήταν παρά μια τραγική προειδοποίηση του τι πρόκειται να συμβεί σύντομα σε ολόκληρη την ελληνική κοινωνία. Όπως χθες, με προσωπική εντολή Σαμαρά, εκδιώχθηκαν οι δημοσιογράφοι από το φυσικό τους χώρο, έτσι αύριο, με εντολές του μνημονιακού καθεστώτος, θα ξεσπιτώνονται οι Έλληνες πολίτες.
Αυτήν την κορυφαία τραγωδία, καλούμαστε όλοι εδώ σήμερα να αποσοβήσουμε. Καλούμαστε από τον ελληνικό λαό να υπερασπιστούμε, έστω και την ύστατη ώρα, το δικαίωμά του στην ελεύθερη έκφραση και την ατομική του περιουσία.
Ο λαός μάς παρακολουθεί, κυρίες και κύριοι συνάδελφοι της συγκυβέρνησης, και μας κρίνει όλους. Στους πολίτες που μας βλέπουν σήμερα, θα κληθούμε αύριο να λογοδοτήσουμε για το τι κάναμε εδώ, αν προστατεύσαμε το σπίτι του και το χωράφι του, ως οφείλαμε. Στο λαό θα λογοδοτήσουμε τελικά και για το πώς προασπίσαμε -αν τα προασπίσαμε- τα δημοκρατικά του δικαιώματα. Και αυτό θα συμβεί, ό,τι και να πράξει ο κ. Σαμαράς, γιατί τελικά στις δημοκρατίες, οι εκλογές και όχι οι τράπεζες αναδεικνύουν τις κυβερνήσεις.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Είναι οι Έλληνες εκείνοι, που θα καθορίσουν την πορεία της πατρίδος μας σε πείσμα κάθε τρόικας και κάθε διαπλοκής.
Σας ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε.
Παρακαλώ τη συνάδελφο κ. Άννα Ασημακοπούλου να πάρει το λόγο.</ChairmanSpeech>
<Speech><Parlmember>ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, εδώ και ενάμιση χρόνο και ενόσω ο Πρωθυπουργός κ. Αντώνης Σαμαράς, η Κυβέρνηση αλλά και οι Βουλευτές που τη στηρίζουν, αγωνιζόμαστε για να κρατήσουμε όρθια τη χώρα και για να βγούμε από την κρίση και τα μνημόνια, ζητούμε σε κάθε ευκαιρία από το ΣΥΡΙΖΑ να καταθέσει την πρότασή του. Ζητούμε από το κόμμα της Αξιωματικής Αντιπολίτευσης, να καταθέσει μια εναλλακτική πρόταση διακυβέρνησης, μια σοβαρή πρόταση εξόδου από την κρίση, μια μελετημένη πρόταση για το μέλλον της χώρας.
Τελικά, το κόμμα της Αξιωματικής Αντιπολίτευσης ο ΣΥΡΙΖΑ, κατέθεσε μια πρόταση. Κατέθεσε την πρόταση δυσπιστίας που συζητάμε σήμερα και είναι η μοναδική πρόταση που έχει καταθέσει η Αξιωματική Αντιπολίτευση μέχρι στιγμής.
Το κεντρικό ερώτημα που θέτουν εύλογα οι Έλληνες είναι το εξής: Γιατί ο ΣΥΡΙΖΑ κατέθεσε την πρόταση δυσπιστίας τώρα;
Ας εξετάσουμε, λοιπόν, τα πιθανά επιχειρήματα για να δούμε εάν πείθουν τους εύπιστους και τους δύσπιστους. 
Μήπως το έκανε για την ΕΡΤ; Άραγε, η εφαρμογή της νομιμότητας και της τάξης στη χώρα, μπορεί να σταθεί ως επιχείρημα για να κατατεθεί μια τέτοια πρόταση; Είναι όντως η απόδοση του κτηρίου της Αγίας Παρασκευής εκεί όπου ανήκει, δηλαδή στους Έλληνες φορολογούμενους, ο λόγος κατάθεσης μιας τέτοιας πρότασης; Εάν αφορμή, λοιπόν, είναι το θέμα της ΕΡΤ, γιατί ο ΣΥΡΙΖΑ δεν κατέθεσε μια τέτοια πρόταση τον Ιούνιο; Η απάντηση είναι ότι ο λόγος δεν είναι η ΕΡΤ. Δεν πείθει αυτό το επιχείρημα.
Μήπως, λοιπόν, ο λόγος κατάθεσης της πρότασης είναι ο ενιαίος φόρος ακινήτων; Εάν, πραγματικά, αυτός αποτελεί πραγματικά το λόγο κατάθεσης πρότασης δυσπιστίας από το κόμμα της Αξιωματικής Αντιπολίτευσης, γιατί δεν περίμενε, ώστε ο νέος νόμος να έρθει προς συζήτηση για να ξέρουμε όλοι ποιο είναι το τελικό του περιεχόμενο. Ούτε, λοιπόν, αυτό το επιχείρημα πείθει. 
Μήπως η αιτία είναι το θέμα των πλειστηριασμών; Ίδια απάντηση. Γιατί δεν περιμένουν αυτές οι συζητήσεις να γίνουν επί του πραγματικού περιεχομένου και όχι επί της θεωρίας και της φημολογίας; Ούτε αυτό πείθει κανέναν. 
Μήπως η αιτία είναι η συζήτηση που γίνεται για τη λήψη νέων μέτρων; Ερωτώ, κυρίες και κύριοι συνάδελφοι. Μπορεί να σταθεί αυτό σαν επιχείρημα, όταν η χώρα βρίσκεται στο μέσον μιας κρίσιμης διαπραγμάτευσης; Όταν μάλιστα ο ίδιος ο Πρωθυπουργός έχει καταστήσει σαφές ότι ο ελληνικός λαός δεν αντέχει άλλο; Ποιος δεν είναι τουλάχιστον δύσπιστος απέναντι σε ένα τέτοιο επιχείρημα; Και συμπληρώνω. Ποιόν, πραγματικά, εξυπηρετεί και τι υπηρεσία μπορεί να προσφέρει στη χώρα η συγκεκριμένη πρόταση δυσπιστίας, εν μέσω μιας σκληρής και επίπονης διαπραγμάτευσης; Σίγουρα όχι την ελληνική πλευρά! 
Ας μην ξεχνάμε, πως για πρώτη φορά σε μια αντίστοιχη διαπραγμάτευση, η χώρα μας δεν βρίσκεται με την πλάτη στον τοίχο. Για πρώτη φορά, η χώρα έχει διαπραγματευτική ισχύ και αξιοπιστία! Ούτε, λοιπόν, αυτό το επιχείρημα δεν πείθει.
Ποιος, λοιπόν, να τα πιστέψει όλα αυτά; Εγώ πάντως, όχι, σας διαβεβαιώνω. Δεν είμαι εύπιστη και νομίζω ούτε εσείς, κυρίες και κύριοι συνάδελφοι, είστε εύπιστοι. Ας γνωρίζουν όμως στο ΣΥΡΙΖΑ ότι ούτε οι Έλληνες πολίτες είναι τόσο εύπιστοι. Γι’ αυτό, εξάλλου, αυτή η ακατάσχετη παροχολογία και η επιστροφή στο παρελθόν, που συνεχώς και επίμονα προτάσσει το κόμμα της Αξιωματικής Αντιπολίτευσης, δεν έχουν πείσει τον ελληνικό λαό και αυτό το αποδεικνύουν όλες οι δημοσκοπήσεις. 
Κυρίες και κύριοι συνάδελφοι, ο ΣΥΡΙΖΑ, μπορεί να είναι δύσπιστος απέναντι στην Κυβέρνηση αλλά οι Έλληνες πολίτες είναι δύσπιστοι απέναντι στο ΣΥΡΙΖΑ. Ο ΣΥΡΙΖΑ, βρίσκεται σε απόλυτη σύγχυση και γι’ αυτό, αγνοώντας την κατάσταση της χώρας και αδιαφορώντας και για τα προβλήματα αλλά και για τις θυσίες του ελληνικού λαού, ασχολείται για μια ακόμη φορά με τα εσωτερικά του προβλήματα, με την εσωτερική του αντιπολίτευση.
Βεβαίως, δεν ξεχνάει να χαϊδεύει και αυτιά και να ικανοποιεί και τα συντεχνιακά και συνδικαλιστικά συμφέροντα της βασικής εκλογικής του πελατείας, που τον έφερε εξάλλου από το 3% στο 27%. Αυτή είναι η αλήθεια, κυρίες και κύριοι και γι’ αυτήν την αλήθεια, εγώ προσωπικά, δεν είμαι καθόλου δύσπιστη. 
Διαφεύγει όμως ίσως ή δεν απασχολεί το ΣΥΡΙΖΑ και τον Αρχηγό του ότι σήμερα βρισκόμαστε σε ένα κομβικό σημείο για το μέλλον της χώρας. Σε ένα σημείο, που με τις θυσίες των Ελλήνων, η Κυβέρνηση ανέστρεψε την πορεία προς τον γκρεμό. Σε ένα σημείο, που έχει αρχίσει να φαίνεται φως στο τούνελ. Σε ένα σημείο, που μπορούμε ισότιμα να διαπραγματευτούμε.
Και αυτή η πρόταση δυσπιστίας έρχεται τώρα. Τώρα, που για πρώτη φορά έχουμε πρωτογενές πλεόνασμα. Τώρα που άρχισε - θα μου επιτρέψετε την έκφραση - να μπαίνει το νερό στο αυλάκι. 
Μια πρόταση, λοιπόν, ζητούσαμε, κυρίες και κύριοι, από το ΣΥΡΙΖΑ και να την η πρότασή τους. Η πρόταση δυσπιστίας. 
Εμείς, λοιπόν, απέναντι σε αυτήν την πρόταση δυσπιστίας, εκτός από τις πράξεις, απαντάμε με μια πρόταση πίστης. Πίστη, ότι βρισκόμαστε στο σωστό δρόμο. Πίστη, ότι αυτή η δύσκολη πορεία θα πετύχει. Πίστη, ότι οι θυσίες του ελληνικού λαού θα πιάσουνε τόπο, ότι η Ελλάδα μπορεί να τα καταφέρει! 
Και ναι, έχουμε πίστη σε αυτήν την Κυβέρνηση και στον Πρωθυπουργό, τον Αντώνη Σαμαρά. Γιατί εμείς όλοι πιστεύουμε στους Έλληνες και στη νέα Ελλάδα. Και αυτή είναι η διαφορά μας με το ΣΥΡΙΖΑ. Γι’ αυτό ο ΣΥΡΙΖΑ δεν μπορεί να γίνει πειστικός, γιατί κανείς πια δεν μπορεί να καταλάβει, τι ακριβώς πιστεύει.
Κυρίες και κύριοι συνάδελφοι, απέναντι στη δυσπιστία, ας απαντήσουμε για μία ακόμα φορά με πίστη, απέναντι στο παρελθόν με το μέλλον, απέναντι στις μικροκομματικές επιδιώξεις, με το γενικό συμφέρον. Απέναντι στις κραυγάζουσες μειοψηφίες, ας σταθούμε στο πλευρό και ας γίνουμε η φωνή της σιωπηλής πλειοψηφίας. Απέναντι στην ανομία, ας απαντήσουμε με την εφαρμογή του νόμου. Απέναντι στο λαϊκισμό και στη δημαγωγία, ας απαντήσουμε με ειλικρίνεια, με αλήθεια. Απέναντι στην καταστροφολογία, ας αντιτάξουμε και σχέδιο και όραμα. Απέναντι στην πολιτική ανευθυνότητα, ας απαντήσουμε με πολιτική ευθύνη.
Αυτή, λοιπόν, την πολιτική ευθύνη, κυρίες και κύριοι συνάδελφοι, καλούμαστε να δείξουμε για ακόμα μία φορά. Ας είναι δύσπιστος ο ΣΥΡΙΖΑ. Πιστέψτε με, θα το κάνουμε.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Παρακαλώ τον Υπουργό Πολιτισμού και Αθλητισμού κ. Παναγιωτόπουλο να λάβει το λόγο.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΠΑΝΟΣ ΠΑΝΑΓΙΩΤΟΠΟΥΛΟΣ</Parlmember> (Υπουργός Πολιτισμού και Αθλητισμού): Ευχαριστώ, κύριε Πρόεδρε.
Κυρίες και κύριοι συνάδελφοι, τα μεσάνυχτα της Κυριακής θα κληθούμε όλοι ως μέλη της Εθνικής Αντιπροσωπείας να απαντήσουμε με ένα «ναι» ή με ένα «όχι» στην πρόταση δυσπιστίας που κατέθεσε η ηγεσία του ΣΥΡΙΖΑ. Βεβαίως, είναι δικαίωμα του κάθε συναδέλφου να τοποθετηθεί και να αποφασίσει και να ψηφίσει «ναι» ή «όχι».
Εγώ, χωρίς να θέλω να προδικάσω την ελεύθερη βούληση και την ελεύθερη επιλογή, θα προβλέψω ότι αυτή η πρόταση δυσπιστίας που κατετέθη από το ΣΥΡΙΖΑ, θα απορριφθεί. Η απόρριψη αυτής της προτάσεως δυσπιστίας του ΣΥΡΙΖΑ θα ισοδυναμεί με την παροχή νέας ψήφου εμπιστοσύνης προς την Κυβέρνηση συνεργασίας. Γιατί θα απορριφθεί; Όπως πολύ σωστά εξέθεσαν οι προλαλήσαντες συνάδελφοι από τα δύο κόμματα που στηρίζουν την Κυβέρνηση, αυτή η πρόταση δεν οδηγεί πουθενά. Έχει ως κίνητρο, τα σωρευτικά αδιέξοδα που αντιμετωπίζει η ηγεσία του ΣΥΡΙΖΑ εξαιτίας των επιλογών και της στρατηγικής της αλλά και της τακτικής της ηγεσίας του ΣΥΡΙΖΑ. 
Με άλλα λόγια, αυτό είναι ένα ακόμα μετέωρο βήμα της ηγεσίας του ΣΥΡΙΖΑ, που προσπαθεί μ’ αυτόν τον τρόπο να δημιουργήσει τον απαραίτητο θόρυβο, για να μην ακούγονται φωνές πολλών εκπροσώπων συνιστωσών αλλά και φωνές και ερωτήματα κορυφαίων ιστορικών στελεχών της Αριστεράς, όπως του Μανώλη Γλέζου που έθεσε το ερώτημα, «από πού θα βρει τα χρήματα ο ΣΥΡΙΖΑ, για να πραγματοποιήσει τα όσα επαγγέλλεται με το λόγο του και την πολιτική του».
Σ’ αυτό το ερώτημα, κυρίες και κύριοι συνάδελφοι του ΣΥΡΙΖΑ ούτε η ηγεσία σας ούτε εσείς, παρά τις φιλότιμες προσπάθειες που καταβάλλετε, έχετε καταφέρει μέχρι σήμερα να απαντήσετε. Τα όσα είπε πρόσφατα ο κ. Τσίπρας, θέλοντας να διαβεβαιώσει τον ελληνικό λαό αλλά και την Ευρώπη, ότι οι επιλογές που προτείνει ως κεντρική πολιτική του δεν θα οδηγήσουν τη χώρα εκτός Ευρώπης και εκτός Ευρωζώνης, δεν πείθουν. Οι πολιτικές που προτείνει ο ΣΥΡΙΖΑ, είναι ανερμάτιστες και μετέωρες, παράγουν εθνικά και κοινωνικά αδιέξοδα και άρα, υπάρχει κίνδυνος να οδηγήσουν σε εθνικές και κοινωνικές τραγωδίες.
Σε ό,τι αφορά τα κόμματα που στηρίζουν την Κυβέρνηση, η πρωτοβουλία του ΣΥΡΙΖΑ, θα δώσει την ευκαιρία να ειπωθούν από το Βήμα της Βουλής αρκετές αλήθειες που δεν προλαβαίνουν αυτά τα κόμματα σε αρκετές περιπτώσεις να πουν. Ταυτόχρονα, δημιουργούν τάση επανασυσπείρωσης τόσο στη Νέα Δημοκρατία, όσο και στο ΠΑΣΟΚ. 
Μέχρι εδώ, όλα είναι καλά. Δεν μπορώ, όμως, να μη σημειώσω ότι υπάρχει και μία εξαιρετικά αρνητική διάσταση στη συγκεκριμένη πρωτοβουλία του ΣΥΡΙΖΑ, σε σχέση με τη χρονική συγκυρία. Αυτή η πρωτοβουλία, εκδηλώνεται σε ένα τριήμερο, τετραήμερο, σε ένα διάστημα χρόνου, μέσα στο οποίο η χώρα είναι υποχρεωμένη με τον Πρωθυπουργό της και τους αρμοδίους Υπουργούς, να δώσει τη μάχη της διαπραγμάτευσης.
Γνωρίζετε πολύ καλά, κυρίες και κύριοι συνάδελφοι της Αντιπολίτευσης, ότι αυτή η μάχη έχει οριακό χαρακτήρα και ότι από αυτήν τη μάχη, πρέπει η Ελλάδα να βγει μπροστά και να νικήσει. 
Η συγκυρία είναι πάρα πολύ κρίσιμη. Ο χρόνος τελειώνει. Έχουμε μπροστά μας τον προϋπολογισμό. Όλοι παραδέχονται, και αυτοί που επέκριναν την Ελλάδα τα τελευταία χρόνια, ότι η Ελλάδα έχει πετύχει αρκετά. Έχουμε πετύχει πλεόνασμα και αυτό θα το διαπιστώσουμε μέχρι τα τέλη του χρόνου. 
Το 2014, ακούμε από πάρα πολλές πλευρές -και είναι έτσι και οι Βρυξέλλες το αποδέχονται- ότι σιγά-σιγά θα περάσουμε από την ύφεση στην ανάκαμψη, έστω και με μικρούς αλλά σημαντικούς ρυθμούς ανάπτυξης. 
Ποιο είναι, λοιπόν, το πρόβλημα; Γιατί η Κυβέρνηση πρέπει να διακόψει την πορεία της; Γιατί η Κυβέρνηση πρέπει να πέσει τώρα; Για να κληρονομήσετε τι; Καταστροφή και χάος; Για να κεφαλαιοποιήσετε τι; Τον πόνο, το δάκρυ, το αίμα και τον ιδρώτα του ελληνικού λαού, ο οποίος έχει συνεισφέρει σ’ αυτήν την προσπάθεια με τόσες θυσίες, αποσκοπώντας στο να βγούμε στο ξέφωτο, στο να αποφύγουμε την εθνική τραγωδία και την εθνική χρεοκοπία, στο να ανακάμψουμε. Το μπορούμε όλοι μαζί.
Προς τι, λοιπόν, αυτές οι φωνές, με τις οποίες διασπάται η εθνική ενότητα; Εγώ αντιλαμβάνομαι ότι η κριτική είναι απαραίτητη. Και η Κυβέρνηση επιζητεί την κριτική.
Είμαστε έτοιμοι να δεχτούμε προτάσεις, σκέψεις και προβληματισμούς απ’ όλες τις πτέρυγες της Βουλής και ακόμα περισσότερο από την πτέρυγα της Αξιωματικής Αντιπολίτευσης, που την επέλεξε ο ελληνικός λαός να κάθεται σε αυτά τα έδρανα. Όμως, δεν έχουμε ακούσει και δεν έχετε διατυπώσει πρόταση –όπως σωστά είπαν η εκπρόσωπος της Νέας Δημοκρατίας κ. Ασημακοπούλου και άλλοι συνάδελφοι μέχρι τώρα- εναλλακτική και με υπόσταση, που να κοστολογεί τις πολιτικές σας. 
Το αποτέλεσμα είναι, με όλες σας τις ενέργειες εντός και εκτός Κοινοβουλίου, να δημιουργείτε μέγιστο βαθμό επικινδυνότητας για τη χώρα. Η εικόνα που δίδετε αυτές τις τρείς μέρες, κυρίως στο εξωτερικό -και αυτό έχει σημασία επειδή η χώρα δανείζεται απ’ έξω και η δημόσια εικόνα της είναι κρίσιμη και σημαντική- είναι ότι η Αξιωματική Αντιπολίτευση επιχειρεί να δημιουργήσει πολιτική αστάθεια στη χώρα. Αυτό είναι κάτι που έχει και κόστος και υψηλό βαθμό επικινδυνότητας.
Κυρίες και κύριοι συνάδελφοι, αυτήν την εβδομάδα που έρχεται, έχω την τιμή ως προϊστάμενος της πολιτικής ηγεσίας του Υπουργείου Πολιτισμού και Αθλητισμού, να φέρω στην Επιτροπή Μορφωτικών Υποθέσεων της Βουλής και στη συνέχεια στην Ολομέλεια προς ψήφιση, δύο νομοσχέδια. 
Το ένα νομοσχέδιο, αφορά την ενσωμάτωση δύο ευρωπαϊκών οδηγιών που αφορούν τα πνευματικά δικαιώματα. Έχει εξαιρετικά προοδευτικό περιεχόμενο, για να μπορέσουμε να στηρίξουμε τους δημιουργούς αυτήν τη δύσκολη στιγμή. Αναφέρομαι στους δημιουργούς στο χώρο του πολιτισμού που δεν έχουν πια έσοδα ή έχουν ελαττωμένα έσοδα, με προβλήματα συνταξιοδοτικά και άλλα.
Το άλλο νομοσχέδιο αφορά τα θέατρα. Αυτό γίνεται σε μια προσπάθεια να εκσυγχρονίσουμε τη νομοθεσία η οποία χρονολογείται από την εποχή της μεταξικής δικτατορίας. 
Με αφορμή αυτά τα δύο νομοσχέδια, θα μπορέσουμε να πούμε πολλά για την πολιτική που ακολουθούμε στα θέματα πολιτισμού και αθλητισμού. Δεν θα το κρύψω, είναι άλλωστε γνωστό ότι και ο χώρος του πολιτισμού και ο χώρος του αθλητισμού, έχουν υποστεί οικονομικά πλήγματα από την κρίση. Δίνουν όμως, τη δική τους μάχη εξόδου από την κρίση και τη δική τους μάχη ανάταξης. 
Με την ευκαιρία αυτής της ομιλίας μου, θέλω να διατυπώσω δημόσια, ως αρμόδιος Υπουργός, τα αισθήματα εκτίμησης και σεβασμού προς όλους τους δημιουργούς στο χώρο του πολιτισμού που δίνουν μία μάχη δύσκολη, με χιλιάδες αντιξοότητες, να ξεπεράσουν αδιέξοδα και τα καταφέρνουν. 
Η Ελλάδα της κρίσης, η Ελλάδα της λιτότητας, η Ελλάδα με τα χιλιάδες προβλήματα μπορεί και διακρίνεται σε χώρους της τέχνης, όπως είναι ο κινηματογράφος. Και διακρίνεται, όχι γιατί προσθέτουμε προστιθέμενη αξία εμείς οι πολιτικοί, αλλά διακρίνεται γιατί ο Έλληνας έχει αποδείξει ότι κάτω από δυσκολίες μπορεί να ανασυντάσσεται, να ανασυγκροτείται και να βγαίνει μπροστά. Αποτελεί κοινό τόπο ότι ο πολιτισμός μας δεν είναι μόνο η αξιοπρέπειά μας, δεν είναι μόνο το «εγώ» μας, αλλά ταυτόχρονα είναι το διαβατήριό μας προς τον έξω κόσμο, είναι το πολύτιμο διαβατήριό μας, είναι η ψυχή μας. Είναι το διαβατήριο για την ελληνική εξωστρέφεια, που τόσο πολύ την έχουμε ανάγκη αυτή τη δύσκολη περίοδο ως Έλληνες πολίτες, βαθύτατα Έλληνες, αλλά και ως Ευρωπαίοι και ως πολίτες του κόσμου. 
Επιπλέον, ο πολιτισμός αποτελεί τη βάση για τον τουρισμό μας. Ακόμα, μέσω του πολιτισμού μπορούμε και κάνουμε εξωτερική πολιτική υπερασπιζόμενοι με την πολιτιστική διπλωματία εθνικά θέματα σε οριακά επίπεδα. Σας ενημερώνω ότι μεταξύ των άλλων –τα υπόλοιπα θα τα πούμε με τις ευκαιρίες που σας είπα- στα τέλη του 2014 θα ανοίξει τις πύλες της στον Καναδά και μετά στις Ηνωμένες Πολιτείες μια έκθεση που έχει πολλαπλή εθνική σημασία και εθνική αποστολή. Ο τίτλος της είναι «Έλληνες: Από τον Αγαμέμνονα μέχρι το Μέγα Αλέξανδρο». Στόχος μας είναι να καταδείξουμε ότι σε όλες τις εποχές και τις ιστορικές περιόδους του ελληνισμού υπάρχει μια οριζόντια γραμμή που τέμνει τα πάντα. Αυτή είναι η γραμμή της αδιάσπαστης και αδιάρρηκτης συνέχειας του ελληνισμού και της ελληνικότητας. 
Όπως αντιλαμβάνεστε, μια τέτοια έκθεση έχει ιδιαίτερα εθνική και πολιτική σημασία σε μεγάλες πόλεις του Καναδά και αργότερα σε πόλεις άλλων χωρών, όπου οργιάζει η συστηματική σκοπιανή προπαγάνδα, η οποία διασπείρει ψεύδη για το Μακεδονικό πολιτισμό, που είναι βαθύτατα ελληνικός πολιτισμός. 
Με όλα αυτά, θα πω κάτι που αποτελεί κοινό τόπο για όλους τους συναδέλφους. Ασφαλώς ο πολιτισμός και ο αθλητισμός αξίζουν περισσότερα και στο θέμα των κονδυλίων, αλλά και στο θέμα της οικονομικής στήριξης. Μετά τις πολιτικές για την κοινωνική συνοχή που έχουν προτεραιότητα για την Κυβέρνηση, τίθενται σε πρώτη γραμμή προτεραιότητας και τα θέματα του πολιτισμού και του αθλητισμού. Γρήγορα η χώρα θα αρχίσει να ανακάμπτει. Και αυτοί οι χώροι και οι δημιουργοί τους θα μπορέσουν να έχουν την οικονομική στήριξη που χρειάζονται. 
Όμως, για να το πετύχουμε τώρα που έχουμε τραβήξει την ανηφόρα σε μεγάλο βαθμό, τώρα που οι θυσίες είναι πολλές και δεν μπορούμε να κάνουμε πίσω, θα πρέπει, κυρίες και κύριοι συνάδελφοι, και η Αξιωματική Αντιπολίτευση να επιδείξει ένα άλλο πνεύμα. Ξέρω ότι μεμονωμένα έχετε προσωπικές ανησυχίες και πιθανόν διαφωνίες για πολλά από τα όσα εφαρμόζει και αποφασίζει η ηγεσία του ΣΥΡΙΖΑ, που προσπαθεί να συνθέσει πράγματα που δεν συντίθενται και εκφράζονται από τις συνιστώσες του κόμματός σας. 
Θέλω να σας καλέσω να αποφύγουμε οξύτητες και ακρότητες. Σ’ αυτήν την προσπάθεια πρέπει να είμαστε ενωμένοι, πέρα από τις θεμιτές διαφωνίες που ορίζει η ίδια η έννοια της δημοκρατίας και του κοινοβουλευτισμού. Διαφορετικά, δεν θα βγούμε από τα αδιέξοδα. 
Γι’ αυτό θέλω να επαναλάβω και να κλείσω λέγοντας ότι η πρωτοβουλία για την πρόταση δυσπιστίας ήταν μια πρωτοβουλία άστοχη και επιζήμια, ιδιαίτερα αυτήν την κρίσιμη περίοδο της εθνικής διαπραγμάτευσης με την οποία συμπίπτει. 
Μ’ αυτές τις σκέψεις, θέλω να καλέσω το σύνολο των συναδέλφων που μετέχουν στην Εθνική Αντιπροσωπεία να απορρίψουμε την πρότασή σας και να συνεχίσουμε την προσπάθεια όλοι μαζί με εποικοδομητική κριτική, γιατί μπορούμε και πρέπει να βγούμε μπροστά. Και αυτό θα το πετύχουμε με τα πρώτα θετικά σημάδια τον επόμενο χρόνο, το 2014.
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε Υπουργέ. 
Το λόγο έχει ο συνάδελφος κ. Παναγιώταρος.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε. 
Όντως τεκμαίρεται ότι όσα έχετε υποσχεθεί προεκλογικά τα έχετε πραγματοποιήσει. Η οικονομία «πάει κατά διαόλου». Η ανεργία έχει ξεπεράσει το 27% και οδεύει προς το 30%, με ανοδικές τάσεις. Τέσσερις χιλιάδες κρούσματα αυτοκτονίας και πλέον έχουμε στα χρόνια του μνημονίου. Δεκάδες χιλιάδες επιχειρήσεις έκλεισαν προς όφελος όμορων κρατών -Βουλγαρία, Σκόπια, Αλβανία- κι ο ίδιος ο Βούλγαρος Πρωθυπουργός μας ευχαρίστησε διότι υπήρξαν εκατό χιλιάδες νέες θέσεις εργασίας στη Βουλγαρία από τις ελληνικές επιχειρήσεις που μετακόμισαν εκεί. 
Όντως τεκμαίρεται ότι τα δεκαοκτώ προεκλογικά μέτρα της Νέας Δημοκρατίας ήταν μια προεκλογική «φούσκα» και στην ουσία, στην πραγματικότητα δεν μπορέσατε να πραγματοποιήσετε ούτε ένα, αλλά αντίθετα πράττετε ακριβώς διαφορετικά σχέδια. 
Όντως τεκμαίρεται ότι κάνατε εξεταστική για τα μνημόνια, όπως είχατε υποσχεθεί. 
Όντως τεκμαίρεται ότι συγκαλύπτετε και τον κ. Βενιζέλο και τον κ. Παπανδρέου που τόσο πολύ τους κατηγορούσατε προεκλογικά, αλλά τώρα που έχετε κάνει μια συγκυβέρνηση, τα έχετε ρίξει όλα «κάτω από το χαλί». 
Όντως τεκμαίρεται ότι η εθνική άμυνα είναι εντελώς παραμελημένη, έχει τεράστια προβλήματα. Και ευτυχώς που υπάρχει το φιλότιμο των αξιωματικών και των υπαξιωματικών, ανδρών και γυναικών, των Ενόπλων Δυνάμεων και μπορούν και βαστάνε «Θερμοπύλες». Τρανό παράδειγμα είναι η τραγική ιστορία των πανάκριβων υποβρυχίων. Ο ελληνικός λαός έχει πληρώσει δύο δισεκατομμύρια ευρώ και υποβρύχια δεν βλέπει. Τα βλέπει μόνο στους ντόκους, να βρίσκονται σε μια κατάσταση ομηρίας από κάποιους απατεώνες με τους οποίους είχαν συνάψει συμφωνίες ο κ. Βενιζέλος και ο κ. Παπακωνσταντίνου. 
Όντως τεκμαίρεται ότι οι Σκοπιανοί, οι Αλβανοί, οι Τούρκοι, οι προαιώνιοι εχθροί μας μάς έχουν πάρει κυριολεκτικά φαλάγγι. Οι Τούρκοι έχουν αρχίσει και δημιουργούν ζητήματα και σε μεγαλύτερα νησιά του Αιγαίου, όπως είναι οι Φούρνοι. Οι Σκοπιανοί συνεχώς διεκδικούν την ονομασία, που δεν τους ανήκει ούτε κατ’ ελάχιστον. Οι Αλβανοί επισήμως έθεσαν θέματα αποζημιώσεως των Τσάμηδων, ονομασίας των Τσάμηδων και άλλες αντεθνικές συμπεριφορές. 
Όντως τεκμαίρεται ότι οι λαθρομετανάστες έχουν πολύ περισσότερα δικαιώματα από τον Έλληνα νόμιμο φορολογούμενο πολίτη, όπως συμβαίνει στα νοσοκομεία όπου ο Έλληνας, ασχέτως με το εάν έχει κάποια ασφάλεια πληρώνει, ενώ ο λαθρομετανάστης περιθάλπεται εντελώς δωρεάν.
Όντως τεκμαίρεται ότι έχετε παραδώσει την εξουσία σε κάποιους μικρομεσαίους υπαλλήλους της τρόικας. Το βλέπετε καθημερινά, το ζείτε καθημερινά, εξευτελίζεστε καθημερινά και παρ’ όλα αυτά δεν λέτε απολύτως τίποτα. 
Όντως τεκμαίρεται ότι ο παραλογισμός σας δεν έχει απολύτως κανένα όριο. Φτάσαμε στο σημείο να εισηγείται ο «εμπνευσμένος» κ. Μανιάτης να μπει ένα είδος περιορισμού στα τζάκια ή στις σόμπες ή σε οτιδήποτε άλλο, με πρόσχημα την αιθαλομίχλη. Όμως μάλλον το πρόσχημα είναι άλλο, ότι δηλαδή οι πωλήσεις πετρελαίου έπεσαν κατακόρυφα, δεν υπάρχουν έσοδα -από αυτά που ήθελε η τρόικα και μάλιστα με πολύ αυξημένη φορολογία- και ψάχνουν να βρουν να εκβιάσουν τους Έλληνες πολίτες να επανέλθουν πάλι στο πετρέλαιο ή αλλού. 
Τεκμαίρεται ότι χειραγωγείτε τη δικαιοσύνη -όπως σας είπε και ο συναγωνιστής Κασιδιάρης αναλυτικά πολύ πιο πριν- και αυτό είναι λυπηρό, όχι για εσάς, γιατί ούτως ή άλλως είστε απαξιωμένοι στην ελληνική κοινωνία -και μην ισχυριστείτε το αντίθετο, μην προκαλείτε την τύχη σας- αλλά δυστυχώς, αυτό είναι λυπηρό για τη δικαιοσύνη από την οποία ο κόσμος περιμένει πολλά και σίγουρα όχι στημένες προφυλακίσεις, όπως εκείνες των τριών Βουλευτών της Χρυσής Αυγής, του Αρχηγού ενός νόμιμου πολιτικού κόμματος που το έχουν ψηφίσει τετρακόσιες πενήντα χιλιάδες συμπολίτες μας και που όλες οι δημοσκοπήσεις δείχνουν ότι έχουν ξεπεράσει το ένα εκατομμύριο αυτοί που προτίθενται να ψηφίσουν τη Χρυσή Αυγή.
 Τέλος, τεκμαίρεται πως ό,τι άλλο και αν σκαρφιστείτε εσείς ή οι εντολοδόχοι σας το «ποτάμι δεν γυρίζει πίσω». 
Ώρες ολόκληρες θα μπορούσαμε να απαριθμούμε τους λόγους για τους οποίους αυτή η συγκυβέρνηση είναι άκρως αποτυχημένη και επικίνδυνη και πρέπει επειγόντως να «πέσει». Το ξέρετε πολύ καλά όλοι σας. Σίγουρα, όμως, δεν πρόκειται να «πέσει» με την πρόταση μομφής που κατέθεσε ο ΣΥΡΙΖΑ για μικροκομματικούς λόγους, για εσωτερικά παιχνίδια της Αξιωματικής Αντιπολίτευσης. 
Η μόνη πρόταση μομφής που θα υπερψηφιστεί θα είναι στις επικείμενες εκλογές –όποτε και εάν γίνουν αυτές, όποιες και εάν είναι αυτές, είτε είναι περιφερειακές είτε είναι ευρωεκλογές, είτε είναι εθνικές- όπου ο ελληνικός λαός θα σας κλείσει την πόρτα μια και καλή. 
Όσες διώξεις, όσες φυλακίσεις, όσους εκφοβισμούς, όσες συκοφαντίες, όσες δολοφονίες και εάν πράξετε, το ποτάμι δεν γυρίζει πίσω. Είπατε στο τέλος, κυρία Άννα-Μισέλ Ασημακοπούλου, για τη δυσπιστία που έχει ο ελληνικός λαός και που θα πρέπει να τη μετατρέψει σε πίστη. Εμείς λέμε ότι η μοναδική δυσπιστία που υπάρχει είναι εις βάρος ολόκληρου του πολιτικού συστήματος και η μοναδική πίστη που υπάρχει -και φαίνεται περίτρανα καθημερινά, ειδικότερα τους δύο τελευταίους μήνες με όλα τα τραγικά γεγονότα τα οποία έχουν συμβεί- είναι αυτή που δείχνουν οι Έλληνες πολίτες προς τη Χρυσή Αυγή, γιατί ελπίζουν αποκλειστικά και μόνο σε αυτήν για το μέλλον αυτού του τόπου. 
Ευχαριστώ.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννέα μαθήτριες και μαθητές και τέσσερις εκπαιδευτικοί από το 15ο Γυμνάσιο Θεσσαλονίκης.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ο συνάδελφος Βουλευτής Ευβοίας κ. Μαρκόπουλος έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Πρόεδρε, κύριοι Υπουργοί, κυρίες και κύριοι συνάδελφοι, όταν ένα κόμμα -και μάλιστα η Αξιωματική Αντιπολίτευση- καταθέτει μία πρόταση δυσπιστίας, δεν προκαλεί μονάχα μια ουσιαστική συζήτηση στη Βουλή, αλλά προφανώς περιμένει από τους Βουλευτές και τους καλεί, αν αισθάνεται ότι έχει δίκιο στη δικιά της πρόταση, να υπερψηφίσουν αυτήν την πρόταση δυσπιστίας προς την Κυβέρνηση. 
Κυρίες και κύριοι συνάδελφοι, ένας σοβαρός Βουλευτής, για να καταψηφίσει μία κυβέρνηση, πρέπει να έχει στο μυαλό του την επόμενη μέρα, την επόμενη πρόταση, την εναλλακτική λύση. Το πιο εύκολο πράγμα σε αυτήν την Αίθουσα, είναι να λέμε τι δεν θέλουμε. Το πιο δύσκολο και το πιο υπεύθυνο είναι να λέμε τι θέλουμε. 
Άκουσα με πολύ μεγάλη προσοχή όλους τους συναδέλφους μέχρι τώρα, της Αξιωματικής Αντιπολίτευσης και των υπολοίπων κομμάτων. Άκουσα και τους δύο βασικούς εισηγητές. Παρακολουθώ εδώ και πάρα πολύ καιρό πολύ προσεκτικά τις τοποθετήσεις του Αρχηγού της Αξιωματικής Αντιπολίτευσης. Ομολογώ ότι δεν έχω αντιληφθεί ποιο είναι το νέο μοντέλο διακυβέρνησης της χώρας. 
Μιλάτε για μία επικείμενη κυβέρνηση ΣΥΡΙΖΑ, χωρίς κανένας από τους πολίτες, αλλά και κανένας από τους Βουλευτές σε αυτήν την Αίθουσα να μπορεί να καταλάβει τι πραγματικά θέλετε. Καταθέτετε μία πρόταση δυσπιστίας τη στιγμή κατά την οποία η Κυβέρνηση διαπραγματεύεται την κεφαλαιοποίηση πολλών –πολλές φορές άδικων-θυσιών των Ελλήνων πολιτών.
 Η κεφαλαιοποίηση αυτών των θυσιών είναι η πεμπτουσία αυτής της διαπραγμάτευσης. Είναι δικαίωμά σας να διαφωνείτε. Όμως, είναι υποχρέωσή σας να στηρίζετε τη χώρα. Αυτό θα έπρεπε να κάνετε, αρθρώνοντας μία σοβαρή πολιτική πρόταση και διασπείροντάς την σε ολόκληρο τον κόσμο, για να την ακούσουν και αυτοί που δανείζουν τη χώρα και αυτοί από τους οποίους θέλουμε τη στήριξή τους και παράλληλα, αντλώντας δύναμη από τις νέες συμμαχίες που πρέπει να κάνει η χώρα. Οφείλετε εσείς ως θεσμικός παράγων της δημοκρατίας να βοηθήσετε σ&apos; αυτό. Όμως, κάνετε το ανάποδο. Αμφισβητείτε δημοσίως το πρωτογενές πλεόνασμα, που είναι η βασική αρχή αναδιαπραγμάτευσης του χρέους για τη μείωσή του, την οποία υποθέτω ότι και εσείς θέλετε. Κάνοντάς το, δε, δημοσίως, στην πραγματικότητα «κόβετε τα πόδια» αυτής της διαπραγμάτευσης. 
Αλήθεια, δεν αντιλαμβάνεστε την τεράστια εθνική ευθύνη την οποία έχετε; Σε ολόκληρο τον κόσμο σήμερα συζητιέται, όχι βεβαίως το λουκέτο στην ΕΡΤ -το οποίο συζητήθηκε τον Ιούλιο και αποφασίστηκε και πέρασε, και το οποίο ήταν η αφορμή γι’ αυτήν την πρόταση δυσπιστίας- αλλά συζητιέται η πιθανότητα πολιτικής αποσταθεροποίησης της Ελλάδας. 
Κυρίες και κύριοι συνάδελφοι, δεν διαπραγματεύεται η Κυβέρνηση. Η Κυβέρνηση διαπραγματεύεται για λογαριασμό της χώρας. Η χώρα διαπραγματεύεται. Και μια χώρα ασταθής δεν μπορεί να διαπραγματευτεί, όταν είναι σε τόσο δεινή οικονομική θέση. Άρα στην πραγματικότητα κάνετε ζημιά στη χώρα. Είναι δικαίωμά σας όμως να πιστεύετε ότι κάνετε καλό. 
Παρακολούθησα με πολύ μεγάλη προσοχή και την ομιλία του κ. Δραγασάκη, που μιλούσε για την εξυπηρέτηση της ολιγαρχίας από αυτήν την Κυβέρνηση που είναι σε αποδρομή και είπε ότι είναι μέρος του προβλήματος. Παρακολούθησα επίσης με πολλή προσοχή το βίντεο της ομιλίας του κ. Τσίπρα στο Ώστιν του Τέξας. 
Στο σημείο ομιλίας του εικοστό έβδομο λεπτό και τριακοστό δευτερόλεπτο -δείτε το παρακαλώ, δεν χρειάζεται να το διαβάσω καν στα αγγλικά- είπε: «Τα χρήματα που δεν χρησιμοποιήθηκαν και περίσσεψαν από τα ευρωπαϊκά προγράμματα μαζί με τα χρήματα της Ευρωπαϊκής Τράπεζας Επενδύσεων καλό είναι να χρησιμοποιηθούν με όρους τραπεζικού αξιακού συστήματος και μέσα από τις τράπεζες». Εμείς στηρίζουμε την ολιγαρχία κατά την αριστερή δική σας νοοτροπία ή εσείς «κλείνετε το μάτι» σε ορισμένους; 
Στο σημείο ομιλίας του τριακοστό λεπτό και τριακοστό δευτερόλεπτο είπε: «Η κυβέρνηση ΣΥΡΙΖΑ περιμένει με πολύ μεγάλο ενδιαφέρον τις προτάσεις και τη στήριξη των Ηνωμένων Πολιτειών, τις οποίες θα τις ακούσουμε». Πολύ ωραία, σωστά. Όμως αρνείστε ή νομίζετε ότι εκείνοι και όλοι οι άλλοι δεν γνωρίζουν πως συμμετέχετε σε ένα κόμμα της Ενωμένης Ευρωπαϊκής Αριστεράς που υπόσχεται και συνυπογράφει την έξοδο από το Ευρωατλαντικό Σύμφωνο και την αποστρατικοποίηση των πάντων στην Ευρώπη; Έχετε την εντύπωση ότι με αυτόν τον τρόπο γίνεστε πιο ευχάριστοι στους συνομιλητές σας ή στην πραγματικότητα παρουσιάζεστε ως εύκολοι στην οποιαδήποτε αυριανή διαπραγμάτευση; 
Στο σημείο τριακοστό δεύτερο λεπτό και δέκατο δευτερόλεπτο της ομιλίας του λέει ο Αρχηγός της Αξιωματικής Αντιπολίτευσης: «Θαυμάζουμε» -και προφανώς επιθυμείτε να επαναλάβετε και να μιμηθείτε- «το πρότυπο του ασφαλιστικού κοινωνικού συστήματος των Ηνωμένων Πολιτειών». 
Κυρίες και κύριοι συνάδελφοι, δεν ξέρετε ότι οι Ηνωμένες Πολιτείες είναι η Μέκκα του καπιταλισμού και ότι το ασφαλιστικό τους σύστημα είναι κατεξοχήν ιδιωτικό; Πού τα λέτε αυτά; Στο Ώστιν του Τέξας; Έχετε την εντύπωση ότι δεν καταλαβαίνουν πόσο αδιάβαστοι είστε και πόσο προσπαθείτε και επιχειρείτε να γίνετε αρεστοί; 
Συμπέρασμα: Ούτε να διαπραγματευτείτε ξέρετε ούτε εγγυοδοσία αυριανής παρουσίας στην κεφαλή μιας Κυβέρνησης –θεωρητικά- μπορείτε να δεσμευτείτε ούτε στα στελέχη σας ούτε στις αριστερές σας τάσεις ούτε στον ελληνικό λαό. 
Στην πραγματικότητα αυτό το οποίο κάνετε είναι να αποκαλύπτεστε απολύτως με ιμιτασιόν επαναστάσεις περιορισμένης ευθύνης, που δεν έχουν σχέση ούτε με την κεφαλαιοποίηση των θυσιών του ελληνικού λαού ούτε με το μέλλον αυτού του τόπου. 
Και μην νομίζετε ότι είναι κανένας από εμάς που στηρίζουμε αυτή την Κυβέρνηση που να μην γνωρίζει τον πόνο και την ανηφόρα των Ελλήνων πολιτών. Αντιθέτως, δικός μας στόχος, αλλά με πολύ καλύτερο, πιο σαφή και πολύ πιο οριοθετημένο τρόπο είναι η βελτίωση, όχι μόνο της μακροοικονομίας, αλλά και των συνθηκών διαβίωσης της ελληνικής οικογένειας. 
Γιατί ο διχασμός σε μνημόνιο και αντιμνημόνιο παρήλθε προ πολλού και παρήλθε ιδιαίτερα μετά τη συμφωνία του Δεκεμβρίου του 2012, όταν εξασφαλίστηκε η σωτηρία του τραπεζικού συστήματος και η μείωση των επιτοκίων και του συνολικού χρέους σε πρώτη φάση. Και δεύτερον, μετά την επίτευξη του πρωτογενούς πλεονάσματος πλέον βαδίζουμε προς το οριστικό τέλος του μνημονίου και την απαλλαγή ή την αλλαγή -αν το θέλετε- της δανειακής σύμβασης.
Και ξέρετε γιατί λειτουργείτε πολιτικά, με προβλέψεις ότι θα έρθει νέο μνημόνιο; Γιατί το μνημόνιο σας κρατάει στην πολιτική ζωή του τόπου. Αν το μνημόνιο εξαλειφθεί, όπως είναι η επιθυμία αυτής της Κυβέρνησης, εξέλιπε και ο δικός σας ρόλος, εξέλιπε κι η δική σας παράσταση στη δημοκρατία και κυρίως θα εκλείψουν οριστικά οι γονυκλισίες και οι δικές σας και των πολιτικών συμμάχων σας σε αυτήν την Αίθουσα, που θα ψηφίσουν αυτή την πρόταση δυσπιστίας, στη δημοκρατία και στη συνταγματικότητα. 
Διότι όταν μιλάμε για τη δημοκρατία και τη συνταγματικότητα, κυρίες και κύριοι συνάδελφοι, αυτοί που χειροκροτούν τις καταλήψεις, αυτοί που χειροκροτούν την αντιπαλότητα όσον αφορά το Σύνταγμα και αυτοί οι οποίοι εύχονται η χώρα να αποσταθεροποιηθεί πολιτικά δεν μπορεί να παρουσιάζονται εδώ ως τακτικοί και συνταγματικοί παίκτες της δημοκρατίας, ως οπαδοί του κοινοβουλευτισμού χωρίς αστερίσκους και κυρίως ως η επόμενη λύση της άσκησης εξουσίας γι’ αυτή τη χώρα.
Συμπέρασμα: Ο αγώνας είναι ανηφορικός, αλλά θα είναι νικηφόρος. Όλες οι προβλέψεις σας είναι βέβαιο ότι θα πέσουν στο κενό. Εξάλλου, αυτό δεν το λέω εγώ. Το έχουν πει άλλοι πολύ πιο ισχυροί και πολύ πιο προηγμένοι, όπως ο νομπελίστας Αντρέ Γκύντ: «Δεν μπορείτε να ανακαλύψετε ωκεανούς, αν δεν μπορείτε να εγκαταλείψετε την ακτή». Κι αφού δεν μπορείτε να εγκαταλείψετε ένα παρωχημένο μοντέλο κρατισμού, είναι βέβαιο ότι θα μείνετε μούτσοι στο καράβι της Κυβέρνησης!
 Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κ. Αναγνωστάκης.</ChairmanSpeech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Ευχαριστώ, κύριε Πρόεδρε.
 Κυρίες και κύριοι συνάδελφοι, η Αξιωματική Αντιπολίτευση έκανε χρήση ενός κοινοβουλευτικού προνομίου που δίνεται από τον Κανονισμό της Βουλής, -συγκεκριμένα από το άρθρο 142- και κατέθεσε πρόταση δυσπιστίας κατά της Κυβέρνησης για τις διαρκείς παραβιάσεις της δημοκρατικής νομιμότητας, τη δεινή οικονομική θέση στην οποία έχει περιέλθει η ελληνική κοινωνία και βεβαίως, για την αυταρχική αστυνομική επέμβαση στην ΕΡΤ. 
Τέτοιου είδους προτάσεις δυσπιστίας, προτάσεις μομφής τα τελευταία είκοσι πέντε χρόνια έχουν κατατεθεί έντεκα συνολικά κατά κυβερνήσεων ή και μεμονωμένων Υπουργών. Καμμία από αυτές τις έντεκα προτάσεις δυσπιστίας δεν κατέληξε σε απώλεια εμπιστοσύνης της Βουλής στην Κυβέρνηση. Βεβαίως, κάποιες από αυτές δρομολόγησαν στη συνέχεια πολιτικές εξελίξεις. 
Το ξέρει ο ΣΥΡΙΖΑ, το γνωρίζουν και στην Κουμουνδούρου ότι τα μεσάνυχτα της Κυριακής με την ψηφοφορία για την πρόταση μομφής δεν πρόκειται να «πέσει» η Κυβέρνηση. Μέχρι τότε, όμως, τι θα έχουμε; Θα έχουμε μια σκληρή πολιτική αντιπαράθεση από τούτο το Βήμα, το Βήμα της Βουλής, με πρωταγωνιστές κυρίως τον Πρόεδρο της Αξιωματικής Αντιπολίτευσης και τους Προέδρους των δυο συγκυβερνώντων κομμάτων, τον κ. Σαμαρά και τον κ. Βενιζέλο αντίστοιχα. 
Αυτό εξυπηρετεί; Μα, βέβαια, εξυπηρετεί. Πρόθεση είναι να οικοδομηθεί ένας νέος διπολισμός, να έχουμε την αναβίωση ενός δικομματισμού. Η επίταση της πόλωσης μεταξύ Κυβέρνησης και Αξιωματικής Αντιπολίτευσης νομίζω ότι είναι από όλους δεδομένη. Θεωρείται δεδομένη. 
Σαφέστατα, θα ακουστούν και κάποιες οξύτατες εκφράσεις για να προκαλέσουν πολιτικό θόρυβο, για να προσελκύσουν το ενδιαφέρον της ελληνικής κοινής γνώμης. 
Κάπου στο μυαλό τους και οι συνάδελφοι της Αξιωματικής Αντιπολίτευσης, αλλά και της Νέας Δημοκρατίας βλέπουν ίσως και αυτοδυναμία, άσχετα αν πλανώνται πλάνην οικτράν. Πάντως, αυτό φαίνεται και από τη λυσσαλέα επίθεση που δέχθηκε από μερίδα Βουλευτών της Αξιωματικής Αντιπολίτευσης η πρόταση που κατατέθηκε από τη Δημοκρατική Αριστερά για την εφαρμογή της απλής αναλογικής.
Εξάλλου, ο πολιτικός χρόνος, κυρίες και κύριοι συνάδελφοι, έχει γίνει πια πάρα πολύ πυκνός και το αδιανόητο έχει γίνει μέρος της πολιτικής, οικονομικής, αλλά και κοινωνικής πλέον ρουτίνας. 
Με την πρόταση μομφής που ανακοίνωσε χθες από τούτο το Βήμα ο κ. Τσίπρας, κατά τη γνώμη μας επιδιώκεται μια επικοινωνιακού τύπου αντεπίθεση, με φόντο την επέμβαση των ΜΑΤ στην ΕΡΤ. 
Είναι, όμως, δημοσιογραφικά καταγεγραμμένο ότι υπήρξαν κομματικοί παράγοντες που δεν απέκλεισαν το ενδεχόμενο, όλο αυτό το γεγονός να εξελίσσεται, έτσι ώστε να υπάρξει ένας κατευνασμός, μια εξισορρόπηση μετά από όσα ο κ. Τσίπρας δέχθηκε μετά τις δηλώσεις του στο Τέξας, στο Πανεπιστήμιο ‘Ωστιν, όταν μίλησε υπέρ του ευρωμονοδρόμου της χώρας. 
Είναι γεγονός ότι αλλάζει και το σκηνικό αντιπαράθεσης εντός της Αιθούσης, γιατί ανεξάρτητα από τις προθέσεις της Αξιωματικής Αντιπολίτευσης και του Προέδρου της, η πρόταση δυσπιστίας λειτουργεί ως μία σανίδα σωτηρίας για τη συγκυβέρνηση Νέας Δημοκρατίας και ΠΑΣΟΚ. Στην ουσία, δημιουργείται ένα προπέτασμα καπνού για να θολώσει την εικόνα της κεντρικής πολιτικής σκηνής, να δημιουργήσει θολούρα και να συγκαλύψει τα προβλήματα και τις συγκρούσεις εντός της κυβερνητικής πλειοψηφίας. 
Ακούστηκε από την κ. Ασημακοπούλου- και μάλιστα προκάλεσε- γιατί δεν καταθέσατε πρόταση μομφής-δυσπιστίας είτε για την άρση πλειστηριασμών είτε για το φόρο ακινήτων είτε για τον ειδικό φόρο πετρελαίου. Πραγματικά, ενώ είχε δημιουργηθεί από τα κάτω προς τα πάνω ένα μέτωπο και υπήρξαν δημόσιες δεσμεύσεις και δηλώσεις Βουλευτών που συμμετέχουν στις ομάδες που στηρίζουν το κυβερνητικό σχήμα, αυτό σήμερα χάνεται. Υπήρξαν δημόσιες τοποθετήσεις και για το φόρο ακινήτων, αλλά και για τον ειδικό φόρο πετρελαίου, ενδεικτικά αναφέρομαι. Στην ουσία, αυτή η πρόταση -συγχωρέστε με για το αδόκιμο της έκφρασης, αλλά είναι ιστορική ρήση- οδηγεί στο μαντρί, γιατί «έξω από το μαντρί», όπως έλεγε και ο αείμνηστος Αβέρωφ, «τα τρώει ο λύκος». 
Για την ΕΡΤ η θέση της Δημοκρατικής Αριστεράς είναι ξεκάθαρη. Άλλοι υπαναχώρησαν από δεσμεύσεις και από συμφωνίες που είχαν γίνει για τη διαχείριση του συγκεκριμένου ζητήματος. Εμείς συγκρουστήκαμε, ήρθαμε σε ρήξη και αποχωρήσαμε από το κυβερνητικό σχήμα με αφορμή και την ΕΡΤ. Γιατί μέσα από τη διαχείριση της ΕΡΤ φάνηκε ότι υπήρξε σοβαρό πρόβλημα και ζήτημα δημοκρατίας.
Η θέση μας: Εμείς θέλουμε πολιτικά να οριοθετηθούμε με σαφήνεια και με κατηγορηματικό τρόπο. Δεν θέλουμε να στοιχηθούμε ούτε πίσω από εκείνους που εφαρμόζουν την όποια δήθεν μεταρρύθμιση με αυταρχισμό και ΜΑΤ, με βάση το δόγμα «νόμος και τάξη», αλλά ούτε και πίσω από αυτούς που λένε σε όλους «Ναι» και «Όχι» σε κάθε μεταρρυθμιστική προσπάθεια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, την ανοχή σας για μισό λεπτό.
Εμείς προσπαθούμε να οικοδομήσουμε μια άλλη πολιτική εναλλακτική πρόταση που συγκρούεται και απορρίπτει τη νεοφιλελεύθερη πολιτική της Νέας Δημοκρατίας, αλλά και τον άκρατο λαϊκισμό του ΣΥΡΙΖΑ, μια πολιτική πρόταση που θα μπει ανάχωμα στο διπολισμό, που θα αποκρούσει την αναβίωση του νέου δικομματισμού. Επιλέγουμε «Παρών» έτσι ώστε να διαχωρίσουμε τη θέση μας από τακτικισμούς, πολιτικούς ελιγμούς και λογική εναντίωσης, όπως είπα προηγούμενα, του δικομματισμού.
Μπορεί να υπάρχει λαϊκή σοφία που να λέει «μπρος γκρεμός και πίσω ρέμα», αλλά εμείς λέμε: ούτε στο ρέμα ούτε στον γκρεμό. Όρθιοι και σταθερά δίνουμε τον αγώνα για μια ουσιαστική ανατροπή της νεοφιλελεύθερης εφαρμοζόμενης πολιτικής. Όρθιοι και σταθερά αποκρούουμε τις κορώνες του λαϊκισμού. Όρθιοι και σταθερά ασκούμε υπεύθυνη και όχι ψευδεπίγραφη αντιπολίτευση. Όρθιοι και σταθερά οικοδομούμε την εναλλακτική πρόταση που τόση ανάγκη έχει η ελληνική κοινωνία.
Σας ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Παρακαλώ τον Υπουργό Δημόσιας Τάξης, Βουλευτή Κερκύρας, κ. Δένδια να πάρει το λόγο.</ChairmanSpeech>
<Speech><Parlmember>ΝΙΚΟΛΑΟΣ- ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κυρίες και κύριοι συνάδελφοι, αντιλαμβάνομαι την πολιτική -και νομίζω και η ελληνική κοινωνία-ως ένα νοήμονα διάλογο. Πρέπει να πω ότι στο πλαίσιο αυτού του νοήμονος διαλόγου δεν μπορώ να αντιληφθώ τι λόγο και τι ρόλο έχει η πρόταση δυσπιστίας την οποία κατέθεσε ο «ΣΥΡΙΖΑ» και την οποία συζητά η Εθνική Αντιπροσωπεία.
Εν πάση περιπτώσει, όμως, αυτό είναι κοινοβουλευτική προνομία του «ΣΥΡΙΖΑ». Κατά συνέπεια, η υποβολή της πρότασης επιβάλλει από την πλευρά της Κυβέρνησης κατ’ αρχάς τη λογοδοσία για τα πεπραγμένα στο διάστημα που ασκεί τη διακυβέρνηση της χώρας.
Μία σοβαρή λογοδοσία περιλαμβάνει, κατ’ αρχάς, περιγραφή, έστω και περιληπτική, του τι παρέλαβε αυτός ο οποίος λογοδοτεί. Μου επιτρέπετε, λοιπόν, σας παρακαλώ να σας παρουσιάσω σ’ ένα λεπτό την εικόνα που είχε η πατρίδα μας τον Ιούνιο του 2012, όταν ανέλαβε η Κυβέρνηση του Αντώνη Σαμαρά.
Νομίζω θα συμφωνήσουμε όλοι ότι η Ελλάδα παρουσίαζε έντονα διαλυτικά συμπτώματα. Η εγκληματικότητα κάλπαζε, η δημόσια ασφάλεια ήταν είδος εν ανεπαρκεία, η Αθήνα ήδη είχε καεί για πολλοστή φορά το Φεβρουάριο του 2012, οι «νησίδες» ανομίας επεκτείνονταν διαρκώς, δεν υπήρχε αστυνόμευση στα σύνορα της χώρας, οιοσδήποτε μετανάστης μπορούσε περπατώντας να τα διέλθει, το κέντρο της πρωτεύουσας του κράτους και άλλων ελληνικών πόλεων, όπως η Πάτρα, είχε μετατραπεί σε «άβατο». Ήμασταν απολύτως εκτεθειμένοι απέναντι στους Ευρωπαίους εταίρους ως προς την μη εφαρμογή των σχεδίων δράσης, τα οποία είχαμε υποβάλει για τη μετανάστευση και τα είχαμε μετατρέψει σε νόμο, το ν. 3907∕2011.
Γύρω από τη χώρα υπήρχε μία εντεινόμενη διεθνής ένταση. Υπήρχε αποσταθεροποίηση στη Βόρειο Αφρική, στην Αίγυπτο, στη Λιβύη, πλήρης αποσταθεροποίηση στην υποσαχάρια Αφρική, στο Μάλι, στη Σομαλία, στο Σουδάν. Η γνωστή κατάσταση επικρατούσε στο Αφγανιστάν, στο Ιράκ. Υπήρχαν ρεύματα μεταναστών από το Μπαγκλαντές, από το Πακιστάν. Η Συρία ήταν στην κατάσταση την οποία βλέπουμε. Μέσα σε όλο αυτό το περιβάλλον εμφανιζόταν πια με σχετική δυναμική –και αυτό θα μου επιτρέψετε να το ονομάσω- το «καρκίνωμα» της «Χρυσής Αυγής», το οποίο εξέθετε τη χώρα στο εξωτερικό και προκαλούσε τεράστια προβλήματα στο εσωτερικό.
Με ρητή εντολή του Αντώνη Σαμαρά και χωρίς κανέναν υπολογισμό του πολιτικού κόστους, η Κυβέρνηση κατ’ αρχάς στράφηκε στην αποκατάσταση της δημόσιας ασφάλειας. Έσπασε το «άβατο» και το «άσυλο» των εστιών ανομίας. Αναφέρομαι στις γνωστές περιπτώσεις, μεταξύ άλλων, της «Βίλας Αμαλίας», χώρων όπως το Νοσοκομείο Ιωαννίνων, το Πολυτεχνείο, άλλα Ανώτατα Εκπαιδευτικά Ιδρύματα, όπως της Θεσσαλονίκης, όπου είχε επιτραπεί το άσυλο ιδεών να γίνει άσυλο βίας.
Ασκήθηκε αστυνόμευση σε οικισμούς Ρομά, που η αστυνομία δεν διανοείτο καν να εισέλθει. Υπήρξε ένταση της αστυνόμευσης στα κέντρα των πόλεων και στην περιφέρεια. Αντιμετωπίστηκαν φαινόμενα όπως οι Σκουριές. Καταπολεμήθηκε η τρομοκρατία, όπως, για παράδειγμα, στο Βελβεντό.
Όλα αυτά, οφείλω να πω έγιναν χάρη στην αυτοθυσία, στη συνέπεια, στην εργατικότητα, στην προσήλωση στο καθήκον του Έλληνα αστυνομικού, ο οποίος ήταν πάντα εκεί, ανεξαρτήτως των μισθολογικών περικοπών τις οποίες υπέστη.
Οφείλω να σας πω δε, ότι αποδεικνύεται σαφέστατα η επιτυχία αυτής της προσπάθειας. Κατ’ αρχήν, σας καταθέτω τους δείκτες μείωσης της εγκληματικότητας μέχρι σήμερα που συζητάμε. Είναι εντυπωσιακοί. Θα δείτε ότι στην Αθήνα είναι περίπου 16%, ενώ στην ευρύτερη περιφέρεια της χώρας είναι περίπου 15%.
(Στο σημείο αυτό ο Υπουργός Δημόσιας Τάξης και Προστασίας του Πολίτη κ. Νικόλαος-Γεώργιος Δένδιας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πρέπει να σας πω δε με λύπη ότι σ’ αυτήν την προσπάθεια δεν υπήρχε καμμία στήριξη από την πλευρά του ΣΥΡΙΖΑ. Αρκεί να σας επαναλάβω στοιχειώδεις δηλώσεις που έγιναν αμέσως μετά την περίπτωση της «βίλας Αμαλία»: «Αυτά που είπαν για μπουκάλια…» –λέει ο εκπρόσωπος Τύπου του ΣΥΡΙΖΑ- «…και δήθεν μηχανισμούς είναι κουραφέξαλα. Είναι πράγματα που υπάρχουν στο σπίτι καθενός μας». Τα θυμάστε αυτά. Υπάρχουν και άλλα πολλά, τα οποία δεν νομίζω ότι υπάρχει κανένας λόγος να τα επαναλάβω. Άλλη δήλωση πάλι λέει ότι «οι χώροι αυτοί είναι χώροι, όπου ανθεί το εμπόριο χωρίς μεσάζοντες ή το ανταλλακτικό εμπόριο». Είναι εξωφρενικές δηλώσεις.
Εκτός απ’ αυτό, η χώρα προχώρησε και υλοποίησε το σχέδιο δράσης στον τομέα της μετανάστευσης. Ξεκίνησε η επιχείρηση «Ασπίδα», με την οποία θωρακίστηκε ο Έβρος και μηδενίστηκαν οι παράνομες μεταναστευτικές ροές από εκεί. Μία μέρα πριν αρχίσει η επιχείρηση αυτή, στις 2 Αυγούστου του 2012, πέρασαν από τον Έβρο τετρακόσια δέκα ή τετρακόσια δώδεκα άτομα, τετρακόσιοι δέκα ή τετρακόσιοι δώδεκα παράνομοι μετανάστες. 
Με αυτόν το ρυθμό δηλαδή που εισέρχονταν κάθε μέρα η χώρα δεχόταν μόνο από αυτήν την περιοχή γύρω στις δώδεκα με δεκατρείς χιλιάδες παράνομους μετανάστες το μήνα. Οφείλω να σας πω ότι αυτήν τη στιγμή είναι θέμα αν μπαίνουν τέσσερις ή πέντε παράνομοι μετανάστες το μήνα από εκείνη την περιοχή.</Speech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Επί Κυβέρνησης ΠΑΣΟΚ και Νέας Δημοκρατίας γίνονταν αυτά;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Από τον Έβρο είσαι, άρα τα ξέρεις καλά εσύ αυτά.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Τα ξέρω.</Speech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Μπορείτε να φυλάξετε και εσείς λίγο εκεί, αν θέλετε, να βοηθήσετε.</Speech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Τι νομίζετε ότι κάνουμε;</Speech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Εκτός αυτού, καθάρισε με τον «Ξένιο Δία» τα κέντρα των πόλεων. Το κέντρο της Αθήνας είναι στη διάθεση οποιουδήποτε να το επισκεφθεί, οποιαδήποτε στιγμή θέλει. 
Δημιούργησε κέντρα πρώτης υποδοχής. Υπάρχει πρότυπο κέντρο πρώτης υποδοχής στον Έβρο. 
Στελέχωσε τη νέα Υπηρεσία Ασύλου, την πιο σύγχρονη υπηρεσία ασύλου στην Ευρώπη, η οποία μέχρι εκείνη τη στιγμή καρκινοβατούσε και δεν μπορούσε να λειτουργήσει. 
Δημιούργησε τη νέα Αρχή Προσφυγών, για να δικάζονται σε δεύτερο βαθμό οι υποθέσεις ασύλου, αποκαθιστώντας το κύρος της χώρας στην Ευρώπη. 
Αντιμετώπισε τις εκκρεμείς υποθέσεις, ψηφιοποιώντας πενήντα πέντε χιλιάδες υποθέσεις, εκκαθαρίζοντάς διεκπεραιώνοντας τόσες ώστε αυτήν τη στιγμή οι εκκρεμότητες να είναι λιγότερες από τριάντα χιλιάδες. 
Ανέπτυξε το μεγαλύτερο πρόγραμμα επιστροφών στην Ευρωπαϊκή Ένωση. Πρέπει να σας πω ότι αυτήν τη στιγμή η χώρα μας είναι «πρωταθλήτρια», είναι η πρώτη χώρα στην Ευρωπαϊκή Ένωση στο θέμα των επιστροφών των παρανόμων μεταναστών, παρά τα τεράστια προβλήματα που αντιμετωπίζουμε. 
Επίσης, μετά το 2012 το ισοζύγιο είναι θετικό, δηλαδή επιστρέφουν περισσότεροι από αυτούς που εισέρχονται και μάλιστα το τελευταίο δωδεκάμηνο έχουν απομακρυνθεί δεκαπέντε χιλιάδες περισσότεροι από αυτούς που είχαν εισέλθει. 
Από εκεί και πέρα, νομίζω ότι πετύχαμε ό,τι ήταν δυνατόν να επιτευχθεί. Ερώτημα: Βρήκαμε την παραμικρή συμπαράσταση από την Αξιωματική Αντιπολίτευση σε αυτό; Το μόνο το οποίο βρήκαμε είναι κατασυκοφάντηση κάθε προσπάθειας και δυσφήμηση της χώρας στο εξωτερικό. Η μόνιμη επωδός της Αξιωματικής Αντιπολίτευσης είναι για «στρατόπεδα συγκέντρωσης», για καταπάτηση των ανθρωπίνων δικαιωμάτων και λοιπά. Είναι έτσι; 
Σας καταθέτω τηλεγράφημα για το πρόσφατο Συμβούλιο Υπουργών της ΕΕ όπου επαινείται η Ελλάδα για το μεταναστευτικό. 
Σας καταθέτω τοποθέτηση του Προέδρου του EASO, του Ευρωπαικού Γραφείου Υποστήριξης για το άσυλο, για τις προόδους της Ελλάδας στο μεταναστευτικό. 
Σας καταθέτω δηλώσεις της Ελβετίδας Υπουργού, Δικαιοσύνης και Αστυνομίας της κ. Σιμονέτα Σομαρούγκα, σοσιαλιστικής προέλευσης, για τις προόδους της Ελλάδας στο μεταναστευτικό. 
Σας καταθέτω δηλώσεις του Ολλανδού Υπουργού Εσωτερικών για τις προόδους της Ελλάδας στο μεταναστευτικό. 
Σας καταθέτω δηλώσεις του Προέδρου της «FRONTEX» για τις προόδους της Ελλάδας στο μεταναστευτικό. 
Σας καταθέτω εγγραφές στο βιβλίο επισκέψεων του ΚΕΠΥ Φυλακίου στον Έβρο τριών Γάλλων Βουλευτών, μεταξύ των οποίων και της κ. Καραμανλή, σοσιαλίστριας Γαλλίδας Βουλευτού, για την κατάσταση εκεί. 
(Στο σημείο αυτό ο Υπουργός Δημόσιας Τάξης και Προστασίας του Πολίτη κ. Νικόλαος- Γεώργιος Δένδιας καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αξίζει να παραλληλίσει κανείς αυτά που οι ξένοι λένε σε σχέση με αυτά που ο ΣΥΡΙΖΑ λέει, ο οποίος προτιμά τις μη κυβερνητικές οργανώσεις και την κατασυκοφάντηση κάθε προσπάθειας η οποία γίνεται στη χώρα. 
Και δεν σας λέω ότι όλα είναι τέλεια. Προς Θεού! Αν έλεγα ότι όλα είναι τέλεια, τότε ειλικρινά θα ήμουν «από έναν άλλο πλανήτη». Λέω, όμως, ότι αξίζει τον κόπο να λέγεται μία καλή κουβέντα και για την προσπάθεια που γίνεται στην πατρίδα μας. Αντ’ αυτού, ο ΣΥΡΙΖΑ αναπτύσσει θέσεις εκτός πραγματικότητας, οι οποίες πολύ λίγο βοηθούν το διάλογο. 
Επίσης, εκτός από το μεταναστευτικό, με ρητή εντολή του Πρωθυπουργού αντιμετωπίστηκε το φαινόμενο της Χρυσής Αυγής, με τη γνωστή παραπομπή στη δικαιοσύνη της αναφοράς, την οποία υπέγραψα βάσει του άρθρου 40 του Κώδικα Ποινικής Δικονομίας, την ενοποίηση όλων των υποθέσεων που βρίσκονταν ήδη στη δικαιοσύνη -για να σταματήσει αυτό το παραμύθι ότι δήθεν οι φάκελοι ήταν στο συρτάρι του Υπουργού Δημόσιας Τάξης- των φακέλων που ήταν ήδη στη δικαιοσύνη και τη γνωστή συνέχεια. 
Όποιος ισχυρίζεται δε –και θα μου επιτρέψετε αυτό να το ξεκαθαρίσω και για λόγους συνείδησης προσωπικής μου- ότι καθυστέρησε η Κυβέρνηση, καλείται πρώτα να απαντήσει σε δύο βασικά ερωτήματα. Γιατί αυτός ο ισχυριζόμενος ότι καθυστέρησε η Κυβέρνηση δεν υπέβαλε την αναφορά αυτή του άρθρου 40 του Κώδικα Ποινικής Δικονομίας; Είναι δικαίωμα που έχει κάθε Έλληνας πολίτης και το τονίζω. Γιατί περίμενε την Κυβέρνηση που δήθεν καθυστερούσε να το κάνει; Η απάντηση είναι μία και μόνη: γιατί δεν υπήρχαν τα στοιχεία πριν από τη δολοφονία του Παύλου Φύσσα. Αυτό αποδεικνύεται και από έναν ακόμα λόγο, ότι αν τα στοιχεία υπήρχαν, αυτεπαγγέλτως η δικαιοσύνη, ως εδικαιούτο, θα είχε ενοποιήσει τους φακέλους. 
Όποιος, λοιπόν, ισχυρίζεται ότι υπάρχει καθυστέρηση, στην πραγματικότητα δεν ασκεί μόνο κριτική στην Κυβέρνηση, ασκεί και στην ανεξάρτητη ελληνική δικαιοσύνη κριτική. Όμως, εν πάση περιπτώσει, αυτό θα το κρίνει η κοινωνία πλέον. 
Από εκεί και πέρα, η Κυβέρνηση επέτυχε ώστε το καλοκαίρι που πέρασε να έχουμε την καλύτερη περίοδο στα θέματα των πυρκαγιών όλων των προηγούμενων χρόνων. Με λιγότερα διαθέσιμα οχήματα, με επτακόσιους λιγότερους πυροσβέστες, με δύο λιγότερα αεροπλάνα, με πολύ μικρότερο προϋπολογισμό, κάηκαν στη χώρα 56% λιγότερες εκτάσεις από το 2012. Θα μου πείτε ότι «μπορεί να έτυχε, να είχατε λιγότερες πυρκαγιές». Δεν υπήρχαν λιγότερες πυρκαγιές. Ήταν περίπου ίδιος ο αριθμός των πυρκαγιών. Και το 2012 δεν ήταν ιδιαίτερα κακή χρονιά, διότι είχαμε 5% καμένες εκτάσεις λιγότερες από το μέσο όρο των τελευταίων δεκαπέντε χρόνων. 
Αυτή η Κυβέρνηση απέδειξε ότι έχει τη δυνατότητα μέσα στις συνθήκες περιορισμού και κρίσης να αποδίδει έργο. 
Οφείλω εδώ να υποβάλω θερμές ευχαριστίες σε όλους τους Έλληνες πυροσβέστες και κυρίως στους εθελοντές Έλληνες πυροσβέστες, που έδωσαν ό,τι μπορούσαν αυτό το καλοκαίρι για να μην πληγεί το περιβάλλον της πατρίδας μας.
Λύθηκαν, λοιπόν, όλα τα προβλήματα; Με κανέναν τρόπο. Η αλήθεια είναι ότι χρειάζεται τεράστια προσπάθεια για να σταθεροποιήσουμε την κατάσταση και να πάμε μπροστά. Η μάχη πρέπει να δοθεί. Η μάχη για τη δημόσια ασφάλεια θα δοθεί. Θα δοθεί, με όπλο την αναδιάρθρωση της Ελληνικής Αστυνομίας. Το νομοθέτημα είναι έτοιμο και σε λίγες ημέρες θα το συζητήσουμε εδώ. Ένα νομοθέτημα το οποίο εκσυγχρονίζει έναν θεσμό, ο οποίος έχει να αναδιαρθρωθεί από το 1984, όταν έγινε η πρόχειρη συνένωση της Αστυνομίας Πόλεων και της Χωροφυλακής. Νομίζω ότι με το νομοθέτημα αυτό –το οποίο ελπίζω όλοι μαζί να καταφέρουμε να ψηφίσουμε- θα δημιουργήσουμε μία νέα, σύγχρονη Ελληνική Αστυνομία. 
Πρέπει, όμως, θα μου επιτρέψετε να πω, να δώσουμε και μεγάλη μάχη στο θέμα της τρομοκρατίας. Σε αυτό πρέπει να είμαι ξεκάθαρος. Ανοίγω εδώ παρένθεση για να πω ότι υπήρχε η ψευδαίσθηση πως μετά τη σύλληψη της «17Νοέμβρη» η τρομοκρατία νικήθηκε. Αυτό δεν είναι αλήθεια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Για να μπορέσουμε να καταπολεμήσουμε την τρομοκρατία χρειάζεται –επαναλαμβάνω- η ομόθυμη, απόλυτη, χωρίς υποσημειώσεις, χωρίς οποιαδήποτε εσωτερική, έστω, διαφωνία στα κόμματα, καταδίκη της τρομοκρατίας. Αυτό είναι το απαραίτητο βάθρο που χρειάζεται, για να μπορέσουμε να εξαλείψουμε ένα φαινόμενο, που όχι μόνο στερεί αδιάντροπα ανθρώπινες ζωές, αλλά τραυματίζει τη χώρα, το κύρος της, τον κάθε Έλληνα πολίτη, την αξιοπρέπειά μας, την αξιοπρέπεια του καθενός από εμάς. 
Εκμεταλλεύομαι το χρόνο για να παρακαλέσω όλους και τα Μέσα Μαζικής Ενημέρωσης να μην ομιλούν περί εκτέλεσης. Δεν πρόκειται για εκτελέσεις. Πρόκειται για άθλιες δολοφονίες και αυτοί οι οποίοι τα κάνουν αυτά είναι άθλιοι δολοφόνοι. 
Σας λέω ευθέως ότι δεν πρόκειται να αφήσουμε πέτρα που να μην τη σηκώσουμε, προσπάθεια που πρέπει να γίνει που να μην κάνουμε, ώστε αυτοί οι άθλιοι δολοφόνοι να οδηγηθούν ενώπιον της ελληνικής δικαιοσύνης!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Ένα λεπτό ακόμα, κύριε Πρόεδρε, αν έχετε την καλοσύνη, και μόνο.
Καταλήγω και λέω το εξής: Εδώ αντιμετωπίζουμε ως χώρα –το έχω ξαναπεί- στιγμές υπαρξιακής αγωνίας. Γίνεται μία τεράστια προσπάθεια. Στην προσπάθεια αυτή θα ήθελα να παρακαλέσω θερμά τον ΣΥΡΙΖΑ να μην διεξάγει την κοινοβουλευτική συζήτηση με τους όρους «καλού-κακού». 
Δεν είναι δυνατόν κανείς να πιστέψει ότι από τη μία πλευρά υπάρχουν οι καλοί άνθρωποι οι οποίοι έχουν το μονοπώλιο της καρδιάς και από την άλλη οι κακοί άνθρωποι οι οποίοι αρέσκονται να επιβάλλουν φόρους, να κόβουν συντάξεις και να κόβουν μισθούς. Δεν είναι δυνατόν ο διάλογος αυτός να διεξάγεται με αυτούς τους όρους.
 Δεν είναι δυνατόν να πιστεύει κανείς ότι έχει το μαγικό κλειδί με το οποίο και το μνημόνιο θα καταγγείλουμε και στο ευρώ θα μείνουμε και ελλείμματα θα συνεχίσουμε να παράγουμε και οι Ευρωπαίοι θα συνεχίσουν να τα χρηματοδοτούν και τις ιδιωτικοποιήσεις θα σταματήσετε και τους ξένους επενδυτές θα διώξετε και τις ζημιογόνες κρατικές επιχειρήσεις θα κρατήσετε και όλους τους μισθούς και τις συντάξεις θα αποκαταστήσετε και νέες φορολογίες δεν θα βάλετε και όσους απολύθηκαν θα ξαναπροσλάβετε και τα δάνεια ως νέα «σεισάχθεια» θα χαρίσετε και το τραπεζικό σύστημα δεν θα καταρρεύσει και την κινητικότητα θα σταματήσετε και συνθήκες πλήρους απασχόλησης θα δημιουργήσετε και όλους τους μετανάστες που εισέρχονται στη χώρα θα τους φιλοξενήσετε σε ανοιχτές δομές και κανείς από αυτούς δεν θα πληρώνει τίποτα και στην παιδεία και την υγεία θα αυξήσετε τις δαπάνες και βέβαια και εκεί κανείς δεν θα πληρώνει οτιδήποτε. 
Αυτό, όπως καταλαβαίνετε, εντάσσεται στα οικονομικά εγχειρίδια στο κεφάλαιο το οποίο ονομάζεται: «Παραμύθια της Χαλιμάς».
Σας ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο Βουλευτής του Κομμουνιστικού Κόμματος Ελλάδας κ. Κατσώτης.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ξέχασε να πει ο Υπουργός του δόγματος «νόμος και τάξη» ότι έχει κι άλλες επιτυχίες, ότι έχει θέσει τα ΜΑΤ στην υπηρεσία των εργοδοτών, ότι καταστέλλει κάθε αγώνα όπου αναπτύσσεται, ότι σέρνει στα δικαστήρια όποιον αγωνίζεται. Είναι επιτυχίες του! Πρέπει να τις αναγνωρίσουμε. 
Η Κυβέρνηση της Νέας Δημοκρατίας και του ΠΑΣΟΚ, με τη ΔΗΜΑΡ που τη στήριξε και πέρασε το δεύτερο μνημόνιο, πήρε και παίρνει μέτρα ενάντια στην εργατική τάξη, τους αυτοαπασχολούμενους, τους φτωχούς αγρότες, μέτρα αναγκαία για το κεφάλαιο, ώστε να βγει, όσο μπορεί αλώβητο, από την κρίση. 
Ήδη άνοιξε η Κυβέρνηση το θέμα της απελευθέρωσης των απολύσεων. Συνεχίζουν τις απολύσεις και τις διαθεσιμότητες στο δημόσιο. Έρχονται νέα μέτρα 2,1 δισεκατομμύρια ευρώ στην κοινωνική ασφάλιση, με παραπέρα μειώσεις των συντάξεων. Οι κύριες συντάξεις, τα εφάπαξ, τα επικουρικά και γενικότερα οι παροχές των ασφαλιστικών ταμείων τίθενται και πάλι στην προκρούστεια κλίνη. Κόβουν το ΕΚΑΣ για όσους είναι κάτω των εξήντα πέντε ετών. Επίκειται ληστεία με τον ενιαίο φόρο ακινήτων για όποιον έχει ένα σπίτι, μια σπιθαμή γης. 
Ετοιμάζονται μειώσεις και καταργήσεις στα προνοιακά επιδόματα και στα επιδόματα ανεργίας, νέο χαράτσι 25 ευρώ στα νοσοκομεία, διπλασιασμό της συμμετοχής στα φάρμακα με το επιχείρημα της μάρκας και όχι του γενόσημου. Ήδη προβλέπεται και άλλη μείωση κατά 3,9 ποσοστιαίες μονάδες στις εργοδοτικές εισφορές, η οποία θα προκαλέσει νέο πλήγμα στα έσοδα των ασφαλιστικών ταμείων και κυρίως του ΙΚΑ, που τα αποθεματικά του έχουν κλαπεί, έχουν κουρευτεί. 
Σε όλα τα επικουρικά ταμεία προβλέπουν τη δημιουργία ατομικών λογαριασμών, ώστε οι συντάξεις να αντιστοιχούν απολύτως με τις εισφορές που έχει καταβάλλει ο ασφαλισμένος κατά τη διάρκεια του εργασιακού του βίου. Είναι συνεχείς οι μειώσεις των συντάξεων στα επικουρικά που έχουν μετατραπεί σε επαγγελματικά ταμεία, με τη σύμφωνη γνώμη και του ΣΥΡΙΖΑ.
Προχωρούν οι ιδιωτικοποιήσεις του νερού, της ενέργειας, της υγείας, της παιδείας, των μεταφορών, των λιμανιών, με νέες αυξήσεις στα τιμολόγια και χειροτέρευση των παρεχόμενων υπηρεσιών. Εφαρμόζονται τα μέτρα που προβλέπονται σε νόμους που έχουν ψηφισθεί. 
Από την 1η Ιανουαρίου 2015 καθιερώνεται βασική και αναλογική σύνταξη. Η βασική σύνταξη των 360 ευρώ θα έχει την εγγύηση του κράτους. Αυτό θα επιδοτείται από τον προϋπολογισμό. Η αναλογική σύνταξη θα είναι το αποτέλεσμα των εισφορών του ασφαλισμένου σε ολόκληρο τον ασφαλιστικό βίο. Οι συντελεστές υπολογισμού που προβλέπονται ρίχνουν τις συντάξεις στο 60%, ενώ από το 2020 οι συντάξεις μειώνονται στο 48% του βασικού μισθού. Δεν ακούει κανένας από τους Υπουργούς. Δεν πειράζει.
Από το ενάμιση εκατομμύριο ανέργους επιδοτούνται μόνο οι εκατόν σαράντα χιλιάδες. Οι άλλοι είναι στα αζήτητα. Μεγάλο ποσοστό ανέργων στηρίζεται στις πενιχρές συντάξεις των γονιών και των παππούδων. Νέοι και νέες μεταναστεύουν. 
Η Κυβέρνηση χρησιμοποιεί τον αυταρχισμό και την καταστολή για να περάσει τα μέτρα. Η γραμμή «νόμος και τάξη» ακολουθείται σε κάθε αγωνιστική ανάταση των εργαζομένων όπου οι δυνάμεις καταστολής, όπως προείπα, τίθενται στην υπηρεσία των εργοδοτών. Για παράδειγμα: χαλυβουργεία, εργοστάσια τροφίμων, πρακτορεία Τύπου, ΕΡΤ κ.λπ.. Δεν πάμε πιο πίσω. Ο κατάλογος είναι ατέλειωτος. 
Θυμίζουμε τις πολιτικές επιστρατεύσεις, τις δεκάδες απολύσεις συνδικαλιστών, τις απολύσεις όπως της σωματειακής επιτροπής στο εργοστάσιο «ΝΙΚΑΣ» χθες, μετά την απεργία, τις απολύσεις πρωτοπόρων εργαζομένων που αγωνίζονται και διεκδικούν. Οι απεργίες ουσιαστικά απαγορεύονται.
Το ΚΚΕ σ’ αυτό το σημείο καταγγέλλει την κλιμάκωση του αυταρχισμού της Κυβέρνησης κατά των λαϊκών αγώνων και με την απόφαση του Μονομελούς Πρωτοδικείου Αθηνών, που σήμερα έκρινε ως παράνομες τις απεργιακές κινητοποιήσεις των διοικητικών υπαλλήλων των ΑΕΙ.
Πρόκειται για ένα ακόμα κρούσμα του δόγματος «νόμος και τάξη» της Κυβέρνησης που επιδιώκει να περάσει δια πυρός και σιδήρου την αντιλαϊκή πολιτική της, να ποινικοποιεί τον αγώνα των εργαζομένων για δουλειά και ζωή με αξιοπρέπεια. 
Η απάντηση στη βάρβαρη αντιλαϊκή πολιτική της Κυβέρνησης και στον αυταρχισμό που τη συνοδεύει, βρίσκεται στην κοινή πάλη όλων των εργαζομένων, ιδιωτικού και δημόσιου τομέα, των αυτοαπασχολουμένων και των νέων, με στόχο την ανατροπή της. 
Νέα επίθεση ετοιμάζει η Κυβέρνηση με αλλαγή του νόμου για τα συνδικάτα, όπως εξήγγειλε ο κ. Μητσοτάκης. 
Θέλει να διευκολύνει τους επιχειρηματίες να υλοποιήσουν όλα τα βάρβαρα μέτρα, να βάλουν μεγαλύτερα εμπόδια στην οργάνωση των εργαζομένων και την ανάπτυξη των αγώνων. 
Απευθυνόμαστε στους εργαζόμενους και τα λαϊκά στρώματα να σκεφτούν. Έχουν πια μεγάλη πείρα από τη στάση όλων των κομμάτων απέναντι στην εργατική τάξη και τα λαϊκά στρώματα από τη μία και απέναντι στους καπιταλιστές από την άλλη. 
Είναι βαρύς ο απολογισμός από τη στήριξη, την ανοχή ή την αδράνεια στις πολιτικές που ασκούνται. Όλα αυτά τα μέτρα επιβάλλονται για να πιαστούν οι στόχοι της Ευρωπαϊκής Ένωσης, της λυκοσυμμαχίας αυτής, που παρά τις αντιθέσεις των αστικών τάξεων των χωρών, επιδιώκουν ως ιμπεριαλιστικός στόχος να διευρύνει τις αγορές, να γίνει ισχυρός, πιο ανταγωνιστικός έναντι των άλλων ιμπεριαλιστικών χωρών. 
Αυτή τη στρατηγική υπηρετούν όλα τα κόμματα που κινούνται εντός της Ευρωπαϊκής Ένωσης, που δεν αμφισβητούν ότι κουμάντο θα κάνουν τα μονοπώλια και οι επιχειρηματικοί όμιλοι που στηρίζουν το σύστημα και τις λειτουργίες του. Με τις όποιες συνταγές, με το όποιο μίγμα διαχείρισης υπηρετούν το ίδιο εκμεταλλευτικό σύστημα.
 Η λογική του μικρότερου κακού προβάλλεται από τους μεν και τους δε, ανάλογα σε ποια θέση βρίσκονται κάθε φορά, ώστε να κερδίσουν το λαό. Η λογική του μικρότερου κακού έχει οδηγήσει τη λαϊκή οικογένεια στη σημερινή πιο κακή κατάσταση, της ανεργίας των δύο εκατομμυρίων, της φτώχειας που έχει φτάσει το 31% και από την άλλη την αύξηση του πλούτου.
 Η κατάσταση θα χειροτερέψει αν η εργατική τάξη και ο λαός δεν αποφασίσει να δώσει δύναμη στη δύναμή του, να ενισχύσει το ΚΚΕ, να συμπορευτεί μαζί του στον αγώνα για να ανατραπεί αυτή η πολιτική, να ενισχυθεί η λαϊκή συμμαχία εργαζομένων, αυτοαπασχολουμένων, φτωχών αγροτών, που είναι η μόνη πλατιά συμμαχία που μπορεί να εγγυηθεί την έξοδο από την Ευρωπαϊκή Ένωση, τη μονομερή διαγραφή του χρέους, με την προϋπόθεση ότι η εξουσία θα είναι στο λαό και μέσα παραγωγής θα ανήκουν στον ίδιο. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
 Προβάλλεται από τον ΣΥΡΙΖΑ η ανάγκη της παραγωγικής ανασυγκρότησης της χώρας. Ποιος θα την κάνει άραγε; Αυτοί οι καπιταλιστές; Οι υγιείς επιχειρηματίες. Μα, αυτοί δεν είχαν τον πρώτο λόγο στο τι θα αναπτυχθεί και πώς στη χώρα μας; Αυτοί με τη δράση τους και τη στήριξη των κυβερνήσεων, δεν δημιούργησαν αυτές τις συνθήκες ζωής της εργατικής τάξης και του λαού; Αυτοί δεν κλείνουν τα εργοστάσια και απολύουν τους εργάτες, όταν δεν κερδίζουν; Αυτοί δεν απαιτούν την αύξηση της εκμετάλλευσης των εργαζομένων με μειώσεις μισθών, κατάργηση συλλογικών συμβάσεων, κατάργηση της σταθερής δουλειάς, με γενίκευση των βασικών μορφών απασχόλησης για να αυξήσουν την κερδοφορία τους; Αυτοί δεν απαιτούν απαλλαγή από τις ασφαλιστικές εισφορές, απαλλαγή από τους φόρους; Αυτοί δεν απαιτούν «τα πάντα όλα» για να ενισχυθεί η ανταγωνιστικότητα των επιχειρήσεων, δηλαδή η κερδοφορία τους;
 Τι λένε; Λένε ότι η Κυβέρνηση παίρνει και νέα μέτρα. Ο λαός δεν αντέχει άλλα μέτρα. Ναι, αλήθεια είναι. Τα μέτρα ενάντια στο λαό δεν θα σταματήσουν, γιατί είναι αναγκαία για το κεφάλαιο. Όμως τι λέει ο ΣΥΡΙΖΑ για όλα αυτά τα μέτρα που έχουν πάρει μέχρι σήμερα οι κυβερνήσεις της Νέας Δημοκρατίας και του ΠΑΣΟΚ; Τι λέει για τις ανατροπές στην κοινωνική ασφάλιση, τα όρια ηλικίας και το ύψος των συντάξεων; Τι λέει για τις ανατροπές στις εργασιακές σχέσεις, το σταθερό ημερήσιο χρόνο, τη σταθερή δουλειά; 
Στην πράξη στηρίζει αυτά τα μέτρα. Τα στελέχη τους στο εργατικό κίνημα προβάλλουν το εφικτό, το ρεαλιστικό και υπογράφουν να υλοποιούνται όλα αυτά στους εργαζόμενους. Ποιος είναι αυτός που επιβάλλει τα μέτρα, παλιά και νέα; Είναι η τρόικα; Είναι η Νέα Δημοκρατία; Το ΠΑΣΟΚ; Είναι και αυτοί, αλλά πάνω απ’ όλα είναι τα μονοπώλια, οι πολυεθνικές, η Ευρωπαϊκή Ένωση, το Διεθνές Νομισματικό Ταμείο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ολοκληρώνω, κύριε Πρόεδρε.
Μπορεί κάποιος να στηρίζεται στα μονοπώλια, την Ευρωπαϊκή Ένωση, το Διεθνές Νομισματικό Ταμείο και να πάρει μέτρα που θα είναι υπέρ του λαού;
 Η κατάργηση των μνημονίων που δεσμεύονταν προεκλογικά έγινε επαναδιαπραγμάτευση. Μετά μίλησαν για τη συνταγή του Ρούζβελτ, του Ομπάμα, του Ολάντ και σήμερα επιλέγουν τη συνταγή του Διεθνούς Νομισματικού Ταμείου. Όλες αυτές οι συνταγές που επικαλείται είχαν σαν στόχο τη στήριξη των μονοπωλίων και του κεφαλαίου. Βίαιη ωρίμανση χαρακτήριζαν την προσαρμογή στις ανάγκες του συστήματος. Αυτή είναι συνεχής. Όχι, ο λαός δεν πρέπει να χάσει κι άλλο χρόνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Οι βαθιές αλλαγές προς όφελος του λαού θα έρθουν από «τα κάτω». Εκεί χρειάζεται οι εργαζόμενοι να οργανωθούν στα συνδικάτα, τους λαϊκούς φορείς, να στηρίξουν την ανασύνταξη του κινήματος, να αλλάξουν τους συσχετισμούς δύναμης, ξεμπερδεύοντας με τη «σαπίλα» του κυβερνητικού κι εργοδοτικού συνδικαλισμού, να ενισχύσουν την ταξική γραμμή, να δοθούν αγώνες που θα βάλουν μπροστά τις ανάγκες της εργατικής λαϊκής οικογένειας, να βάλουν μπροστά την ανάγκη να ανατραπούν από την εξουσία οι κεφαλαιοκράτες, αυτοί που τους έχουν άνεργους, φτωχούς, εξαθλιωμένους, να αγωνιστούν για τα εργοστάσια, τις επιχειρήσεις, τα καράβια να γίνουν λαϊκή περιουσία. 
Η μόνη δύναμη που δίνει με συνέπεια αυτό τον αγώνα είναι το ΚΚΕ. Καλούμε την πλειοψηφία του λαού μας να συμπορευτεί μαζί μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Είπα και στην αρχή ότι, όταν υπερβαίνουμε το χρόνο μας κατά πολύ, στερούμε τη δυνατότητα από κάποιους συναδέλφους, γιατί, απ’ ό,τι φαίνεται…</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Σωστό, σωστό, κύριε Πρόεδρε. Να τηρηθεί ο χρόνος.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Νομίζω ότι όλοι μπορούμε να συνεννοηθούμε δίχως αστυνομικά ή λοιπά μέτρα. Είναι εύκολο να πατάς το κουδούνι, αλλά το δύσκολο είναι να καταλαβαινόμαστε και να συνεννοούμαστε.
Παρακαλώ, κύριε Βουδούρη, έχετε το λόγο.</ChairmanSpeech>
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Κύριε Πρόεδρε, αγαπητοί συνάδελφοι, σήμερα συζητάμε για πρώτη φορά μετά από ενάμιση χρόνο τον απολογισμό αυτής της Κυβέρνησης, η οποία πήρε ψήφο εμπιστοσύνης, όπως όλοι ξέρουμε, τον Ιούνιο του 2012 βάσει μίας προγραμματικής συμφωνίας.
Νομίζω ότι είναι πάρα πολύ σημαντικό να κάνουμε μία αναφορά, με αυτή την ευκαιρία, σε αυτή τη συμφωνία -βάσει της οποίας θεωρητικά θα πρέπει να λειτουργεί η Κυβέρνηση- τι από αυτήν τηρήθηκε και τι δεν τηρήθηκε. Κάναμε μία κωδικοποίηση με τους συνεργάτες μου στα βασικά στοιχεία, δίνοντας έμφαση σε αυτά τα σημεία, τα οποία έχουν θετικό κοινωνικό άκουσμα από την προγραμματική συμφωνία. Είναι είκοσι δύο βασικά σημεία. Κανένα, μα κανένα από αυτά τα σημεία δεν τηρήθηκε και δεν εφαρμόστηκε.
Λίγα παραδείγματα θα σας πω, γιατί δεν μπορώ να σας κουράσω, διαβάζοντας το σύνολο αυτής της δουλειάς. Όμως, θα αναφέρω τι έλεγε η προγραμματική συμφωνία: Όχι άλλες περικοπές μισθών και συντάξεων, όχι άλλοι φόροι ή περικοπές προγραμμάτων δημοσίων επενδύσεων. Τρίτο μνημόνιο: Έχουμε 14 δισεκατομμύρια περικοπές μισθών, συντάξεων και δημοσίων επενδύσεων.
Έλεγε: Όχι άλλες απολύσεις στο δημόσιο. Το θυμάστε. Έχουμε εικοσιπέντε χιλιάδες διαθεσιμότητες, επτά χιλιάδες απολύσεις μέσα στο 2013, άλλες τόσες το 2014.
Αγροτική Τράπεζα: Ανακεφαλαιοποίηση της Αγροτικής Τράπεζας, για να την κάνουμε δημόσιο πυλώνα. Αυτό που έγινε ήταν ξεπούλημα ερήμην της Βουλής με το γνωστό σκανδαλώδη τρόπο.
Αυτός είναι ο απολογισμός και είναι σημαντικό να το κάνουμε. Ξέρω ότι σήμερα πολλοί άνθρωποι, πολλοί πολίτες θεωρούν ότι οι δεσμεύσεις δεσμεύουν μόνο αυτούς που τις πιστεύουν. Εγώ είμαι από αυτούς που θέλουν να συνεχίσουν να πιστεύουν ότι οι δεσμεύσεις δεσμεύουν αυτούς που τις δίνουν. Παρακαλώ να καταγραφεί αυτό στα Πρακτικά της Βουλής.
(Στο σημείο αυτό ο Βουλευτής κ. Οδυσσέας Βουδούρης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πώς εξηγείται, λοιπόν, αυτή η τρομερή απόκλιση, αυτό το χάσμα, αν θέλετε, ανάμεσα σε αυτά για τα οποία είχε δεσμευτεί η Κυβέρνηση και αυτά που έκανε; Είναι ανικανότητα;
Εγώ δεν πιστεύω ότι η ανικανότητα μπορεί να εξηγήσει αυτό το χάσμα. Μέσα στην Κυβέρνηση υπάρχουν άνθρωποι οι οποίοι είναι εξαιρετικά ικανοί. Προφανώς, αυτό εξηγείται με έναν απλό τρόπο. Ο δηλωμένος στόχος της Κυβέρνησης δεν είναι αυτός τον οποίο επιδιώκει πραγματικά. Ο στόχος τον οποίο επιδιώκει η Κυβέρνηση ποιος είναι; Είναι αυτός ο οποίος δεσπόζει στους κύκλους της τρόικας, δηλαδή, είναι το νεοφιλελεύθερο μοντέλο, το οποίο τι λέει; Λέει βασικά τρία πράγματα: Κατάργηση του κοινωνικού κράτους, συρρίκνωση των εργασιακών δικαιωμάτων, ξεπούλημα της δημόσιας περιουσίας.
Αν εξετάσουμε, λοιπόν, τον απολογισμό της Κυβέρνησης υπό αυτή την οπτική γωνία, καταλήγουμε στο συμπέρασμα ότι αυτή η Κυβέρνηση είναι μία από τις πιο επιτυχημένες κυβερνήσεις των τελευταίων δεκαετιών.
Άκουγα πριν τον κ. Δένδια να λέει ότι δεν μπορεί να γίνει διάλογος με όρους οι «καλοί» και οι «κακοί».
Κύριοι της Κυβέρνησης δεν ισχυριζόμαστε ότι είστε οι «κακοί» ούτε ο κ. Φρίντμαν ήταν «κακός». Ο κ. Φρίντμαν απλώς πίστευε ότι το κοινωνικό κράτος είναι ενθάρρυνση προς τους τεμπέληδες. Πίστευε ότι το κράτος δεν πρέπει να έχει περιουσία, απλώς να εγγυάται τις συμβάσεις μεταξύ ιδιωτών. Δεν είναι θέμα «καλών» και «κακών», είναι θέμα πολιτικής. Αυτή την πολιτική εφαρμόζετε και η αλήθεια είναι ότι την έχετε εφαρμόσει με αρκετά μεγάλη επιτυχία.
Ποιο είναι το πρόβλημα; Το πρόβλημα είναι ότι αυτή τη στιγμή κάνετε ένα βήμα ακόμα πιο πέρα, με δύο νέα στοιχεία τα οποία είναι εξαιρετικά επικίνδυνα. Το πρώτο είναι η απαλλοτρίωση της μικρομεσαίας περιουσίας των Ελλήνων. Η φορολογία της ακίνητης περιουσίας, όχι της μεγάλης ακίνητης περιουσίας, που μπαίνει στο πλαίσιο μιας αναδιανομής του πλούτου, με την οποία συμφωνούμε, ούτε η φορολογία η οποία αντιστοιχεί στην εξυπηρέτηση που δίνει το κράτος σε ένα σπίτι -φως, δρόμο κ.λπ.- αλλά η φορολόγηση της μικρής περιουσίας, δηλαδή, η φορολόγηση σε ένα δυάρι, σε ένα τριάρι ενός ανθρώπου, ενός οικογενειάρχη που έχει δουλέψει όλη του τη ζωή για να το αποκτήσει, που έχει πληρώσει φόρους για να αποκτήσει αυτό το σπίτι, η εσαεί επαναλαμβανόμενη φορολογία είναι ένα κούρεμα της ελληνικής μικρής και μεσαίας περιουσίας. Αυτό κάνετε: απαλλοτρίωση της περιουσίας των Ελλήνων.
Το δεύτερο στοιχείο είναι η σταδιακή κατάλυση της δημοκρατίας. Αυτό το οποίο έγινε στην ΕΡΤ είναι πάρα πολύ σημαντικό και αυτό το οποίο κάνατε στην ΕΡΤ στην ουσία είναι ότι προσπαθήσατε να βάλετε «κάτω από το χαλί» την συνεχιζόμενη παραβίαση από την Κυβέρνηση της νομιμότητας και της δημοκρατίας. 
Διότι, παράνομα η Κυβέρνηση έριξε μαύρο στην ΕΡΤ τον Ιούνιο του 2013, παράνομα δεν εφήρμοσε τις αποφάσεις του Συμβουλίου της Επικρατείας, παράνομα δεν φέρνει προς επικύρωση στην Ολομέλεια την υπουργική πράξη και παράνομα δεν αποζημιώνει τους εργαζόμενους, τους οποίους όμως θεωρεί απολυμένους. 
Υπό αυτές τις συνθήκες, η επίκληση της εφαρμογής του νόμου - που συμφωνούμε βέβαια - για μια αστυνομική επιδρομή τα χαράματα, στις τέσσερις η ώρα το πρωί, αποτελεί εμπαιγμό. Εμπαιγμό της κοινής γνώμης και πρόκληση για κάθε δημοκράτη. Όσο μας αφορά - και μιλώ τώρα εκ μέρους της Κοινωνία Πρώτα, της πολιτικής κίνησης της οποία είμαι μέλος- δηλώνουμε με δύναμη την αντίθεσή μας σε αυτή την πολιτική, απορρίπτουμε τόσο τις νεοφιλελεύθερες ιδεοληψίες που αποσκοπούν σε μια υφέρπουσα δικτατορία των αγορών, όσο και το πελατειακό κομματικοδίαιτο σύστημα που έδωσε λαβή σε αυτή την μνημονιακή πολιτική.
Η πρόταση του ΣΥΡΙΖΑ έχει και μια άλλη επίπτωση. Είναι να αποσαφηνίσει λίγο το πολιτικό τοπίο. Προφανώς, δεν έχουμε μεγάλες εκπλήξεις από την πλευρά της Νέας Δημοκρατίας και του ΠΑΣΟΚ. 
Δεν μπορώ όμως να μην σημειώσω τη στάση της ΔΗΜΑΡ. Διευκρινίζω, κατ’ αρχήν, ότι θεωρώ πως μέσα στη Δημοκρατική Αριστερά, υπάρχουν μέλη και στελέχη τα οποία είναι αυθεντικά, άνθρωποι αριστεροί που παλεύουν με συνέπεια για τις πεποιθήσεις τους, έστω και αν θεωρώ ότι είναι εγκλωβισμένοι μέσα σε αυτό το σχήμα. Υπάρχουν, όμως και οι άλλοι που δεν ξέρω πώς να τους χαρακτηρίσω. Μου ήρθε η έκφραση «οι χαμαιλέοντες αριστεροί». Αριστεροί πριν από τις εκλογές, δεξιοί μετά και μετά πάλι κάπου «στο πουθενά», παρόντες. 
Μου έκανε τρομερή εντύπωση η δήλωση ενός στελέχους της Δημοκρατικής Αριστεράς σήμερα το πρωί που έλεγε «τι είναι αυτοί οι ανεύθυνοι; Δεν καταλαβαίνουν ότι μπορεί να γίνει ένα ατύχημα και να πέσει η Κυβέρνηση;» Τι σημαίνει αυτό; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αν μου επιτρέπετε, κύριε Πρόεδρε, να συνεχίσω ένα λεπτό. 
Σημαίνει ότι αυτοί οι άνθρωποι, οι οποίοι ήταν αριστεροί και είναι αριστεροί μια ζωή, αυτό το οποίο τρέμουν πάνω από όλα είναι να έρθει η Αριστερά στην εξουσία. Θεωρώ ότι αυτή η εξέλιξη είναι πραγματικά θλιβερή. 
Θέλω να πω κάτι ακόμα και θα τελειώσω σε ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σε μισό λεπτό.</ChairmanSpeech>
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Σε μισό λεπτό, κύριε Πρόεδρε, θα προσπαθήσω να το συμπυκνώσω.
Έχουμε, λοιπόν, διαφορές με τον ΣΥΡΙΖΑ γι’ αυτό δεν έχουμε ενταχθεί στο ΣΥΡΙΖΑ. Θεωρούμε, όμως, ότι πρέπει να συμπράξουμε για κοινούς στόχους και αυτοί οι κοινοί στόχοι συμπυκνώνονται σε τρία σημεία. 
Το πρώτο είναι ότι πρέπει να υπάρξει μια άμεση ανακούφιση των πολιτών που αντιμετωπίζουν ζωτικό πρόβλημα για την επιβίωσή τους. Το δεύτερο είναι ότι πρέπει να ανατραπεί αυτή η μνημονιακή νεοφιλελεύθερη πολιτική και το τρίτο είναι ότι πρέπει να δρομολογήσουμε ένα συνεκτικό μεταρρυθμιστικό πρόγραμμα με δημοκρατικό, κοινωνικό και αναπτυξιακό περιεχόμενο. 
Για να γίνει όμως αυτό πρέπει να αλλάξουμε Κυβέρνηση. Και γι’ αυτό, βέβαια, θα ψηφίσουμε την πρόταση δυσπιστίας.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ τον συνάδελφο Βουλευτή Β’ Αθηνών, τον κ. Γεράσιμο Γιακουμάτο, να πάρει το λόγο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, δέκα οκτώ μαθητές και μαθήτριες και πέντε εκπαιδευτικοί από το 4ο Δημοτικό Σχολείο Πεύκων Θεσσαλονίκης.
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember>: Κύριε Πρόεδρε, κυρίες και κύριοι συνάδελφοι, διάβασα πάρα πολλές φορές την πρόταση δυσπιστίας του ΣΥΡΙΖΑ. Τι λέει; Μας εγκαλείτε για δημοκρατικότητα και δημοκρατία, επειδή ελευθερώσαμε από παράνομη κατάληψη δημόσια περιουσία; 
Πού απευθύνεται αυτή η πρόταση δυσπιστίας; Σε ποια παράταξη; Απευθύνεται στη μεγάλη φιλελεύθερη δημοκρατική ευρωπαϊκή παράταξη της Νέας Δημοκρατίας; Εμείς εδραιώσαμε τη δημοκρατία, με πρώτο και μεγαλύτερο τον Κωνσταντίνο Καραμανλή, τον Εθνάρχη. Αυτός την έφερε τη δημοκρατία στην Ελλάδα. Και μας εγκαλείτε τώρα εσείς; 
Είστε οι μόνοι που δεν μπορείτε να μιλάτε για δημοκρατία. Θα σας το εξηγήσω. Η παρακαταθήκη του Κωνσταντίνου Καραμανλή ήταν ότι αυτή η Παράταξη ταυτίζει το έθνος με το λαό, την κοινωνία με τους πολίτες, την πατρίδα με τους ανθρώπους. Εμείς, ως λάβαρο στην Παράταξή μας έχουμε την εθνική κυριαρχία και την εθνική ανεξαρτησία. 
Όμως, αναπόσπαστο κομμάτι για να υπάρχει δημοκρατία και πολιτική ελευθερία –κάτι που εσείς δεν κατανοείτε- είναι η ύπαρξη της έννομης τάξης. Υπήρξε έννομη τάξη στην ΕΡΤ; Όχι. Αυτή είναι η πρώτη αλήθεια. Η έννομη τάξη, δηλαδή η τήρηση των νόμων και του Συντάγματος, ταυτίζονται με την πολιτική ελευθερία. Με άλλα λόγια, δεν μπορεί να υπάρχει πολιτική ελευθερία και δημοκρατία, χωρίς πρωτίστως να υπάρχει νομιμότητα και δικαιοσύνη. Να τη βράσω τέτοια δημοκρατία, χωρίς πολιτική ελευθερία και χωρίς νομιμότητα!
Μία δεύτερη αλήθεια είναι η εξής: Όσοι παραβιάζουν τη νομιμότητα, καλλιεργούν ένταση, δυναμιτίζουν το κλίμα και υπονομεύουν τη δημοκρατία -οι ψευτοδημοκράτες- γιατί για να σταθεί η δημοκρατία, χρειάζεται ήπιο πολιτικό κλίμα. 
Μπράβο σας! Αυτό κάνετε κι εσείς με την πρόταση μομφής –ή ντροπής- που καταθέσατε σήμερα, κύριοι του ΣΥΡΙΖΑ, ειδικά αυτή τη χρονική στιγμή όπου η Κυβέρνηση, η Ελλάδα η ίδια, δίνει τη μεγαλύτερη μάχη των τελευταίων τριάντα χρόνων με τους δανειστές, προκειμένου να απαλλαγούμε από το μνημόνιο. Ιδού το ερώτημα! Εμείς θα βγάλουμε τη χώρα από το μνημόνιο το 2014. Με το άδειο σακί των ιδεών του ΣΥΡΙΖΑ, όταν πάμε στις εκλογές χωρίς μνημόνιο, τι θα λέτε στον κόσμο; Το μνημόνιο θα είναι σε λίγο παρελθόν. Θα σας πω τι θα κάνετε. Θα γυρίσετε πάλι στον πρότερο έντιμο πολιτικό βίο, στο 3% και 4%. Εκεί θα πάτε, χωρίς μνημόνιο. Αυτή θα είναι η ανταμοιβή σας.
Ο ελληνικός λαός, όλοι μαζί, χύνοντας αίμα και στενάζοντας, πετύχαμε να φθάσουμε εδώ που φθάσαμε σήμερα. Δηλαδή, εσείς λέτε ότι τα μνημόνια φεύγουν με ψευτοπαλληκαρισμούς, με κραυγές, με ψίθυρους και με υπονομεύσεις; Όχι! Εμείς κοιτάμε μόνο την ουσία. Αλήθεια, «τι σας τσίμπησε» τώρα που η Ελλάδα για πρώτη φορά μετά από είκοσι πέντε χρόνια δεν δανείστηκε 25 δισεκατομμύρια ευρώ –για τους απληροφόρητους- που δανειζόμαστε κάθε χρόνο για να πληρώσουμε μισθούς, συντάξεις, υγεία και παιδεία; Αυτό έγινε πρώτη φορά, όταν τα μακροχρόνια ομόλογα που είχαν φθάσει στα 0,14 ευρώ, έχουν φθάσει 0,70 ευρώ, όταν τα spread έχουν φθάσει στην εποχή πριν του μνημονίου, όταν για πρώτη φορά η χώρα εξασφαλίζει πρωτογενές πλεόνασμα.
Σ’ αυτή τη συγκεκριμένη στιγμή, ήρθατε να καταθέσετε πρόταση μομφής. Αλήθεια, αποτελεί μομφή να πιστεύεις και να εφαρμόζεις το νόμο; Αποτελεί μομφή η περιφρούρηση της δημόσιας περιουσίας του ελληνικού λαού, όπως το κτήριο της ΕΡΤ; Δηλαδή, ποια είναι η δημοκρατία σας; Για μία χούφτα ανθρώπους μέλη εξέχοντα του ΣΥΡΙΖΑ γύρω από τον Καλφαγιάννη που έχουν πιστωθεί και έχουν πάρει αποζημίωση, έχουν πάρει τα λεφτά του φορολογούμενου Έλληνα πολίτη, κρατούν παράνομα το ακίνητο, έχουν κατασχέσει δημόσια περιουσία και τα μηχανήματα εκατομμυρίων ευρώ και όταν έρθει η 1η Γενάρη που η Ελλάδα θα αναλάβει την Ευρωπαϊκή Ένωση, δεν θα έχουμε κάλυψη. Τι έπρεπε να κάνουμε; Να αγοράσουμε με λεφτά της Κουμουνδούρου πάλι νέα μηχανήματα και να νοικιάσουμε άλλο κτήριο; Αυτό ζητάτε; Αυτό θέλετε; Δηλαδή, τι πρέπει να γίνει;
Θέλω να σας δώσω μία συμβουλή. Οι περισσότεροι από το ΣΥΡΙΖΑ είστε καινούργιοι. Είμαι είκοσι πέντε χρόνια ανελλιπώς εδώ Βουλευτής. Για την καταστροφή της χώρας και για το ρήμαγμα αυτού του λαού τρία πράγματα φταίνε, που και τα τρία τα έχετε στα σπλάχνα σας. Το ένα είναι ο κρατικισμός. Ο κρατικισμός έφερε την Ελλάδα εκεί που την έφερε. Το δεύτερο είναι ο συντεχνιακός –κακώς εννοούμενος- συνδικαλισμός, που τον έχει αγκαλιάσει σφιχτά ο ΣΥΡΙΖΑ. Το τρίτο είναι ο ακραίος λαϊκισμός που εκφράζει ξεκάθαρα το ΣΥΡΙΖΑ με φωνές τέτοιες και φρούδες ελπίδες.
Πρέπει να καταλάβετε, όμως, ότι ευτυχώς που σ’ αυτό το Κοινοβούλιο πέρα από τα κόμματα, πάνω από τα κόμματα, πάνω από τα πρόσωπά μας, πάνω ακόμα και από τις οικογένειές μας, πάνω από οτιδήποτε, υπάρχουν Έλληνες Βουλευτές που πιστεύουν ότι υπάρχει η Ελλάδα και όχι η Κουμουνδούρου, ότι υπάρχει η Ελλάδα και όχι ο ΣΥΡΙΖΑ. Αυτό δεν το έχετε καταλάβει. Γι’ αυτό αγωνιζόμαστε και γι’ αυτό παλεύουμε.
Το να καλεί ειδικά ο Αρχηγός του ΣΥΡΙΖΑ –τόσα χρόνια δεν το έχω ξαναδεί- στο Γυμνάσιο της Νέας Ιωνίας τον Σεπτέμβρη τα παιδάκια και να τους λέει «Να οργανωθείτε σε επιτροπές ανατροπής της γειτονιάς», αυτό είναι ήπιο κλίμα; Αυτό διδάσκετε; Ή να πάμε στη δημοκρατικότητα που δείξατε στις Σκουριές, στην Marfin και αλλού; 
Προσπαθείτε από την πρώτη ημέρα που κάναμε εκλογές να ανατρέψετε την Κυβέρνηση. Ζητάτε την παραίτησή της από την πρώτη μέρα, με αθέμιτα μέσα. Δεν αφήσατε τουλάχιστον να κάνουμε τα εννιάμερα! Αυτό ξέρετε πώς λέγεται; Λέγεται πολιτικός σαλταδαρισμός. Είναι σαλταδόροι αυτοί που θέλουν έτσι να αναρριχηθούν στην εξουσία.
Τελικά τι ζητάτε; Ζητάτε επιστροφή στη δραχμή; Γιατί υπάρχουν και άτομα που προέρχονται από το χώρο σας που με περίσσιο θράσος έχουν κάνει και κόμμα της δραχμής, δηλαδή ονειρεύονται την Ψωροκώσταινα του ’40. Τι ζητάτε;
Επιτέλους, πρέπει η Αξιωματική Αντιπολίτευση να ξεκαθαρίσει τι θέλει. Για όλα αυτά τα ψέματα που λέτε στον ελληνικό λαό, πού θα βρείτε τα χρήματα; Μην απαντάτε σε εμάς, απαντήστε στον κ. Γλέζο και στο λαό, υπεύθυνα. Θέλετε Ευρώπη ή Τανγκανίκα; Θέλετε ευρώ ή δραχμή; Πείτε το επιτέλους να καταλάβουμε. Διότι δεν είστε πειστικοί και στο τέλος της τετραετίας, το 2016, όταν γίνουν εκλογές, ο λαός θα σας καταψηφίσει με αυτά που λέτε. 
Προσπαθείτε με έναν ακραίο λαϊκισμό, με φλούδες ελπίδες, να αποσταθεροποιήσετε την πολιτική ζωή του τόπου. Είναι πολιτικό έγκλημα κατά της πατρίδας αυτό που κάνετε αυτή τη στιγμή. 
Η Ελλάδα βρίσκεται σε μία δύσκολη περίοδο που χρειάζεται όλους τους Έλληνες, όλα τα κόμματα και πρέπει να υπάρξει συναίνεση. Χρειάζεται σοβαρούς και υπεύθυνους πολιτικούς που να μπορούν να διαχειριστούν την κρίση. Δεν χρειάζεται μαθητευόμενους μάγους και τους φέροντες δώρα. Είναι η ώρα του χρέους και της ευθύνης για όλους τους Βουλευτές και για όλους τους πολίτες. 
 Η Κυβέρνηση που στηρίζω και θα στηρίξω μεθαύριο στην ψηφοφορία, είναι μία Κυβέρνηση που διαχειρίζεται την κρίση, είναι μια Κυβέρνηση υπεύθυνη. Γι’ αυτό με όλη μου τη δύναμη θα στηρίξω μέχρι τέλους αυτή την Κυβέρνηση για τη σωτηρία της πατρίδας. 
(Χειρoκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο Υπουργός Εθνικής Άμυνας κ. Αβραμόπουλος έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, μισό λεπτό θα ήθελα το λόγο επι της διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όπως ξέρετε, ο κ. Λαφαζάνης μόνο έχει το δικαίωμα…</ChairmanSpeech>
 <Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Μου επιτρέπετε να σας πω κάτι;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Βεβαίως, αλλά σας είπα…</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δεν έχει καμμία σχέση με τον Υπουργό κ. Αβραμόπουλο. 
Μέσα σε δυόμισι ώρες έχει μιλήσει ένας Βουλευτής της Αξιωματικής Αντιπολίτευσης. Υπάρχει «τσουνάμι» Υπουργών –επιτρέψτε μου την έκφραση- τέσσερις Υπουργοί που τους δίνονται από δεκατρία και δεκαπέντε λεπτά. Δεν μπορούμε να δεχτούμε αυτήν τη διαδικασία, το αντιλαμβάνεστε αυτό. Θα μιλήσει ο κύριος Υπουργός, ύστερα είναι ο κ. Βαρεμένος. 
Πλην όμως, θα πρέπει να λάβουμε τα μέτρα μας, μετά τις δέκα το βράδυ που θα μπουν οι τελευταίες κάρτες, για να γίνει επαναδιατύπωση του καταλόγου. Δεν μπορεί να συνεχιστεί έτσι η διαδικασία και σας το λέω ευθέως. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΑΒΡΑΜΟΠΟΥΛΟΣ</Parlmember> (Υπουργός Εθνικής Άμυνας): Ευχαριστώ, κύριε Πρόεδρε.
Κυρίες και κύριοι συνάδελφοι, από την πρώτη κιόλας στιγμή που κατετέθη η πρόταση δυσπιστίας αναρωτήθηκα, και φαντάζομαι μαζί με εμένα εκατομμύρια Ελλήνων, προς τι αυτό και μάλιστα αυτή τη στιγμή, τη στιγμή δηλαδή που η πατρίδα και το σύνολο του ελληνικού λαού αγωνίζεται, για να αφήσουμε μια και καλή πίσω μας την κρίση και την εποχή των μνημονίων, τη στιγμή που η ελληνική Κυβέρνηση διαπραγματεύεται συνεχώς και επίμονα για την εξασφάλιση καλύτερων όρων στην εφαρμογή των συμφωνηθέντων με τους δανειστές μας, τη στιγμή που η συντριπτική πλειοψηφία των ξένων κυβερνήσεων, των διεθνών οργανισμών και των διεθνών μέσων μαζικής ενημέρωσης σημειώνουν τα τεράστια βήματα προόδου που έχει κάνει η πατρίδα μας. Μάλιστα, προβλέπουν ότι το 2014 η Ελλάδα θα επιστρέψει σε αναπτυξιακή τροχιά, τη στιγμή που επιτύχαμε να ξεπεράσουμε την κακή συγκυρία της οικονομικής κρίσης και να ξαναφέρουμε την Ελλάδα στο διεθνές προσκήνιο ως μία χώρα αξιόπιστη, σοβαρή, με διεθνή ρόλο, κύρος και λόγο.
Αυτή, λοιπόν, τη στιγμή η Αξιωματική Αντιπολίτευση επέλεξε να προχωρήσει σε πρόταση μομφής εναντίον της Κυβέρνησης. 
Κυρίες και κύριοι συνάδελφοι, η πρόταση δυσπιστίας αποτελεί δικαίωμα που απορρέει από το θεσμικό ρόλο που έχει ο ΣΥΡΙΖΑ ως Αξιωματική Αντιπολίτευση. Κανένας δεν το αμφισβητεί αυτό. Ωστόσο, αυτό που αμφισβητούμε είναι η σκοπιμότητα. Οι συνάδελφοι του ΣΥΡΙΖΑ επέλεξαν, μετά από πεντάμηνη κατάληψη του κτηρίου της δημόσιας τηλεόρασης ότι η Κυβέρνηση οφείλει να απολογηθεί, γιατί πολύ απλά έκανε τη δουλειά της, έπραξε το καθήκον της. Υπενθυμίζω στους συναδέλφους που μέμφονται τη δημοκρατική σύνεση και ψυχραιμία με την οποία η Κυβέρνηση αντιμετώπισε αυτούς τους μήνες την κατάληψη εντός κτηρίου ιδιοκτησίας του ελληνικού λαού, πως η ευαισθησία δεν είναι προνόμιο της Αντιπολίτευσης. 
Με όλο το σεβασμό στην αντίθετη άποψη –για την οποία μάλιστα είναι γνωστές οι θέσεις μου, αφού παραμένω αμετακίνητος στην άποψη ότι η δημοκρατία είναι η πολιτική τέχνη της σύνθεσης- ειλικρινά εκτιμώ ότι η πρόταση δυσπιστίας είναι λάθος κίνηση. Και αυτό είναι κάτι που θα το δείτε και μάλιστα σύντομα. Διότι, πέρα του εσφαλμένου μηνύματος που στέλνει στην κοινωνία, προκαλεί πολλαπλές αναγνώσεις, ερμηνείες και ερωτηματικά για τη στάση της Αξιωματικής Αντιπολίτευσης. Και σας καλώ, με ειλικρινή διάθεση να επανεξετάσετε τις επιλογές σας, ώστε από κοινού να διασφαλίσουμε την πολιτική σταθερότητα και την ομαλότητα που τόση ανάγκη έχει αυτούς τους δύσκολους καιρούς ο τόπος μας. 
Και υπό αυτήν την έννοια, οι πολιτικοί έχουμε μεγάλο μέρισμα ευθύνης για το αυξανόμενο κίνημα δυσπιστίας των πολιτών έναντι του πολιτικού συστήματος, από το οποίο δεν εξαιρείται βέβαια ο ΣΥΡΙΖΑ. 
Πότε θα γίνει επιτέλους κατανοητό ότι η στιγμή αυτή δεν προσφέρεται για μικροκομματικές σκοπιμότητες; Πότε θα γίνει επιτέλους κατανοητό ότι ο αγώνας που δίνει η Κυβέρνηση είναι εθνικός και ότι τώρα, περισσότερο από ποτέ, η εθνική συσπείρωση είναι ζήτημα εθνικής επιβίωσης; 
Δεν είναι η στιγμή, κυρίες και κύριοι συνάδελφοι, να κατανοήσουμε επιτέλους ότι η χώρα δεν θα γυρίσει ποτέ στις πρακτικές του παρελθόντος; Δεν είναι η στιγμή να κατανοήσουμε ότι δεν πρέπει να είμαστε δέσμιοι του συντεχνιακού κράτους και προσηλωμένοι σε ιδεοληψίες και κατάλοιπα εποχών που κατέστρεψαν την Ελλάδα; Αληθινά, πιστεύει κάποιος σ’ αυτήν την Αίθουσα πως οι Ελληνίδες και οι Έλληνες θα πιστέψουν ξανά ότι υπάρχουν λεφτά; 
Μην επενδύουμε, κυρίες και κύριοι συνάδελφοι, στο διχασμό των Ελλήνων. Ο τόπος χρειάζεται αισιοδοξία, πίστη και σκληρή δουλειά. Αυτό ακριβώς είναι το έργο που έχει πάρει πάνω του ο Πρωθυπουργός κ. Αντώνης Σαμαράς. «Μικρού δ’ αγώνος ου μέγα έρχεται κλέος». Από ασήμαντο αγώνα, αγαπητοί συνάδελφοι του ΣΥΡΙΖΑ, δεν προκύπτει ποτέ μεγάλη δόξα. Δώστε σημασία στα λόγια του Σοφοκλή και θα καταλάβετε τι εννοώ. 
Ο στερεότυπος και ξεπερασμένος αντιπολιτευτικός λόγος που ενίοτε συνοδεύεται από υπερβολές που δηλητηριάζουν το δημόσιο διάλογο, δεν συνάδει με το δημοκρατικό και πολιτικό πολιτισμό, για τον οποίο θεωρητικά τουλάχιστον πασχίζει και η Αριστερά. 
Κυρίες και κύριοι συνάδελφοι, η Κυβέρνηση έδωσε τον απαραίτητο χρόνο, ώστε οι συνδικαλιστές της δημόσιας τηλεόρασης να επανακαθορίσουν τη στάση τους. Αναζήτησε ένα πλαίσιο διαλόγου, προκειμένου να προσαρμόσουν στην πραγματικότητα το περιεχόμενο του αγώνα τους. Η εμμονή σε ένα μοντέλο λειτουργίας που εκ των πραγμάτων αποτελεί παρελθόν είναι ατελέσφορη. Και αυτό που ο πολιτικός κόσμος οφείλει αυτήν την ώρα να κάνει είναι να συμβάλει, ώστε η δημόσια τηλεόραση και ραδιοφωνία να αποκτήσουν ισχυρή θεσμική ανεξαρτησία από την εκάστοτε κυβέρνηση. Αυτό δεν ήταν το ζητούμενο όλα αυτά τα χρόνια; 
Θυμάμαι, όταν ήμασταν και εμείς στην αντιπολίτευση, καταγγείλαμε την τότε κυβέρνηση ότι μονοπωλούσε την ενημέρωση μέσω της δημόσιας τηλεόρασης. Και αργότερα, όμως, έγινε το ίδιο από τους άλλους. Και πιο πριν τα ίδια. Νομίζω ότι όλοι συμφωνούμε πως σ’ αυτό θα πρέπει να κατευθύνεται η πολιτική μας για τη δημόσια τηλεόραση. 
Κι αυτό πρέπει να είναι το μέλημα μας σήμερα: Πώς θα διασφαλίσουμε την ανεξάρτητη λειτουργία της δημόσιας τηλεόρασης και όχι πώς με αντιπαραθέσεις θα κλείνουμε τα μάτια στην πραγματικότητα. Ειδικότερα δε, εν όψει της ελληνικής Προεδρίας, όπου ο ρόλος της δημόσιας τηλεόρασης είναι καθοριστικός για την επιτυχή διοργάνωση που προϋποθέτει την αντικειμενική, τεκμηριωμένη και έγκυρη ενημέρωση των Ευρωπαίων πολιτών, αλλά και μέσω αυτού του κεντρικού άξονα ενημέρωσης, που είναι η δημόσια τηλεόραση, των Μέσων Μαζικής Ενημέρωσης  της Ευρώπης και του κόσμου. 
Συνεπώς, όλο αυτό που γίνεται σήμερα πρέπει να έχει έναν και μόνο σκοπό: Πώς θα αναβαθμίσουμε ποιοτικά τη δημοκρατία μας, μέσα από την ποιοτική αναβάθμιση της ενημέρωσης των πολιτών, την οποία εμείς πιστεύουμε ότι υπηρετεί η πολιτική μας για την αναδιάρθρωση των υπηρεσιών και της λειτουργίας της δημόσιας τηλεόρασης. 
Κυρίες και κύριοι συνάδελφοι, επειδή είναι σαφές ότι η πρόταση δυσπιστίας που κατέθεσε η Αξιωματική Αντιπολίτευση έχει ως στόχο περισσότερο να διασπάσει την Κοινοβουλευτική Ομάδα της Νέας Δημοκρατίας θα ήθελα να σας διαβεβαιώσω ότι η Κοινοβουλευτική μας Ομάδα είναι συμπαγής και ενωμένη, αποφασισμένη να δώσει τη μάχη για μια καλύτερη Ελλάδα. Η Κοινοβουλευτική μας Ομάδα δεν διασπάται. Παραμένει προσηλωμένη με το βλέμμα στο μέλλον, προσηλωμένη στο πεπρωμένο του τόπου μας, προσηλωμένη στον αγώνα για την αποκατάσταση των κοινωνικών αδικιών και των θυσιών που έχει κάνει όλα αυτά τα χρόνια ο ελληνικός λαός, προσηλωμένη στο στόχο για τον οποίον όλοι καλούμεθα να συνεργαστούμε για την ανασυγκρότηση του θεσμικού μας συστήματος και για την οικοδόμηση ενός νέου, σύγχρονου, λειτουργικού και αποτελεσματικού κράτους, προσηλωμένη στις αρχές της διαφάνειας και της χρηστής διαχείρισης των δημοσίων πραγμάτων. 
Σας καλώ, με υψηλό αίσθημα ευθύνης και με οδηγό το μέτρο, τη σοβαρότητα και την εθνική ευθύνη που οι καιροί απαιτούν, να δώσετε ψήφο εμπιστοσύνης στην Κυβέρνηση, να δώσετε ψήφο εμπιστοσύνης στο κοινό για όλους μας μέλλον.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)
Δεν είπατε «ευχαριστώ» για το ότι δεν εξάντλησα το χρόνο, κύριε Πρόεδρε</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Είδατε ότι προτρέχετε; Αυτό πήγα να κάνω, κύριε Υπουργέ.
Νομίζω ότι το παράδειγμα που έδειξε ο κ. Αβραμόπουλος θα πρέπει να το ακολουθήσουμε όλοι. 
Το λόγο έχει ο κ. Βαρεμένος.</ChairmanSpeech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Ευχαριστώ, κύριε Πρόεδρε. 
Κύριοι συνάδελφοι, η Κυβέρνηση απέτυχε, αν υποτεθεί ότι όταν ο κ. Σαμαράς αναποδογύριζε τις προεκλογικές του υποσχέσεις και μιλούσε για επαναδιαπραγμάτευση του μνημονίου –αν, λέω, υποτεθεί- πίστευε ότι θα πετύχει κάτι.
Απέτυχε, λοιπόν, η Κυβέρνηση και απέρχεται, διότι αυτό είναι ανάγκη λαϊκή και εθνική. Δεν μπορεί μια ιερή συμμαχία εγωιστικών συμφερόντων να υποκαταστήσει την υπέρτατη ανάγκη για τη σωτηρία ενός μεγάλου τμήματος του ελληνικού λαού. Και όχι μόνο δεν μπορεί να υποκαταστήσει αυτήν την ανάγκη, όχι μόνο δεν πληρώνει ανάλογα για τη μεγαλύτερη κρίση που ενέσκηψε σε αυτόν τον τόπο μεταπολεμικά, αλλά θέλει και να κερδίσει από αυτήν την κρίση. 
Θα έλεγα, λοιπόν, ότι είναι αναγκαίο το salvus populi, η σωτηρία του λαού, χωρίς συρρίκνωση όμως της δημοκρατίας, αλλά με διεύρυνσή της και αποκατάσταση ζωτικών λειτουργιών της, με το να σταματήσει η περιθωριοποίηση της χώρας και να ανακτηθεί η εθνική ανεξαρτησία. 
Απέρχεται, λοιπόν, κύριοι συνάδελφοι, η Κυβέρνηση γιατί αντιπροσωπεύει το παρελθόν. Πάει πολύ, είναι πρόκληση προς τον βασανιζόμενο ελληνικό λαό να προσποιείται ο κ. Σαμαράς και ο κ. Βενιζέλος ότι αντιπροσωπεύουν το μέλλον. Ποιοι; Όσοι έφεραν ως εδώ τη χώρα; 
Εδώ μέσα υπήρχαν συνάδελφοι που μας «κούνησαν το δάχτυλο», δείχνοντάς μας ως παρελθόν και λέγοντας ότι αυτοί είναι το μέλλον. Δηλαδή ό,τι και να συμβεί σε αυτή τη χώρα η Νέα Δημοκρατία και το ΠΑΣΟΚ θα είναι το μέλλον! 
Επιτρέψτε μου, κύριε Πρόεδρε, να κοιτάξω το ταβάνι -το κοιτάω- και διαπιστώνω ότι όντως βρίσκεται στη θέση του! 
(Στο σημείο αυτό την Προεδρική Έδρα καταλαμβάνει ο Δ’ Αντιπρόεδρος της Βουλής, κ . ΙΩΑΝΝΗΣ ΔΡΑΓΑΣΑΚΗΣ )
Κύριοι συνάδελφοι, η πρόθεση δυσπιστίας του ΣΥΡΙΖΑ δεν μπορεί να μπει στα στενά και άγονα πλαίσια πολιτικών ελιγμών και σκοπιμοτήτων. Κοιτάξτε να δείτε: Ο ΣΥΡΙΖΑ είναι Αξιωματική Αντιπολίτευση. Ένα μεγάλο μέρος του ελληνικού λαού λέει στο ΣΥΡΙΖΑ να κάνει ό,τι περνάει από το χέρι του για την ανατροπή των φορέων αυτής της καταστροφικής πολιτικής. Αυτό κάνουμε και εκτός Βουλής και εντός, ασκώντας ένα συνταγματικό μας δικαίωμα. 
Ξέρετε κάτι πιο δημοκρατικό; Θεωρείτε ότι υπάρχει η πολυτέλεια της αναμονής; Αυτό που λέω δεν είναι ένας ισχυρισμός. Προδιαγράφεται από την κατάσταση της απελπισίας ενός μεγάλου τμήματος του ελληνικού λαού.
Κύριοι συνάδελφοι -όσοι είστε εδώ- να συνεννοηθούμε. Κανένας μας δεν μπορεί να αποφύγει το δίλημμα απέναντι στη συνείδησή του και απέναντι στον ελληνικό λαό, να τοποθετηθεί απέναντι στην σημερινή κατάσταση.
Λένε μερικοί: «Κάνατε την πρόταση για να μας συσπειρώσετε». Είπε ο Υπουργός κ. Αβραμόπουλος: «Είμαστε συμπαγείς». Θέλετε να είστε συμπαγείς στη συνέχιση αυτής της πολιτικής; Δικαίωμά σας! Αλλά θα κληθείτε να το εξηγήσετε στον ελληνικό λαό. Θέλει το ΠΑΣΟΚ να είναι συμπαγές με τη μείζονα συνιστώσα ως ελάσσων συνιστώσα; Ας το κάνει. Θα κληθεί να δώσει λόγο στον ελληνικό λαό, όταν έρθει η ώρα της υπέρτατης απόφασής του. 
Κύριοι συνάδελφοι, εγώ λέω ότι η χώρα δεν μπορεί να κυβερνάται από αλληλοεκβιαζόμενους συνεταίρους μιας εξουσιαστικής συντεχνίας, όπως έγινε στην περίπτωση των υποβρυχίων. Τι έγινε εκεί; Ο κ. Βενιζέλος βγήκε και είπε καθαρά: «Γιατί να δώσω εγώ λόγο στον Πρωθυπουργό και να μη δώσει λόγο ο Πρωθυπουργός σ’ εμένα;». Ο εκβιάσας του εκβιάσαντος και πάνω απ’ όλα η κυβερνητική συνοχή! Αυτό συμβαίνει! Αυτή είναι η κυβερνητική συνοχή, ο συνεχής αλληλοεκβιασμός! 
Εμείς προσπαθήσαμε και στην περίπτωση των ναυπηγείων. Κάναμε κάποιες προτάσεις -για να μη σαπίζουν εκεί που σαπίζουν- να αποδοθούν στην εθνική άμυνα. Αρθρώσαμε έναν πολιτικό λόγο που κατατείνει στη δημιουργία ενός εθνικού πολιτικού σχεδίου για την επαναλειτουργία των ναυπηγείων και άλλων μονάδων αναγκαίων στην ελληνική οικονομία. Αυτό κάναμε! Ή τουλάχιστον έχουμε τη βούληση να το κάνουμε. Η Κυβέρνηση δεν έχει τη βούληση να το κάνει! 
Ο κ. Στουρνάρας με τον κυνισμό του τεχνοκράτη είπε εδώ στη Βουλή από το Βήμα αυτό ότι δεν υπάρχει άλλο σχέδιο εκτός από το σχέδιο του μνημονίου. Ο κ. Στουρνάρας το είπε εδώ πέρα! Ή μήπως δεν είναι αλήθεια αυτό; 
Θα έλεγα στον κύριο Υπουργό της Εθνικής Άμυνας ότι το γεγονός πως δεν μπορείτε να προασπίσετε την Εθνική Αμυντική Βιομηχανία, τα Ελληνικά Αμυντικά Συστήματα, από μόνο του ήταν λόγος υποβολής πρότασης δυσπιστίας. Εγώ είπα στην υπεύθυνη από την πλευρά της Ευρωπαϊκής Ένωσης -εκεί που ήσασταν και εσείς, κύριε Υπουργέ- με άλλη ευκαιρία ότι «εσείς λέτε εδώ πως στην Ευρωπαϊκή Ένωση τονίσατε την ανάγκη ανάπτυξης των Εθνικών Αμυντικών Βιομηχανιών και στην Ελλάδα στέλνετε εντολή για κλείσιμό τους». Τι συμβαίνει εδώ; Υπάρχουν κάποιες χώρες, κάποια κράτη που έχουν περιορισμένη ιδιότητα του μέλους; Η αλήθεια είναι ότι σ’ αυτήν την κατάσταση, κύριε Υπουργέ, τη φέρατε εσείς τη χώρα, όχι εσείς προσωπικά, η Κυβέρνηση, εσείς που χαμογελάτε συγκαταβατικά, χαρωπά απέναντι σε αυτά που είπε.</Speech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Εγώ;</Speech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Εσείς τη φέρατε τη χώρα εδώ, να είναι κράτος με περιορισμένη ιδιότητα του μέλους.</Speech> 
<Speech><Parlmember>ΔΗΜΗΤΡΙΟΣ ΑΒΡΑΜΟΠΟΥΛΟΣ</Parlmember> (Υπουργός Εθνικής Άμυνας): Δεν είναι έτσι.</Speech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Έτσι είναι, κύριε Υπουργέ. Εσείς φέρατε τη χώρα στο σημείο να έχει ένα νόμισμα το οποίο δεν έχει καμμία σχέση με τα νομίσματα άλλων χωρών. Λέτε ότι εσείς κρατάτε τη χώρα στο ευρώ και ότι εμείς, αν έβγαινε ο ΣΥΡΙΖΑ, θα τη βγάζαμε από το ευρώ.
Εδώ μέσα υπήρξαν κάποιοι συνάδελφοι που μίλησαν –επιτρέψτε μου να πω- με προκλητικό ύφος, με ένα ύφος που υποδηλώνει σχέση με την εξουσία. Δηλαδή, τι εννοείτε; Ότι δεν είναι μέσα στο δημοκρατικό παιχνίδι να φύγετε κάποτε από την εξουσία αυτής της χώρας; Αυτό εννοείτε; 
Θα γίνει. Δεν ξέρω αν θα είναι ντάλα μεσημέρι. Θα γίνει, έστω και αν χρειαστεί κάποιος ή κάποιοι να ενταχθούν σε προγράμματα αποτοξίνωσης από την εξουσία. Θα γίνει αυτό. Δεν νομίζω ότι είναι και δύσκολο να καταλάβετε τι ακριβώς εννοώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώνετε, παρακαλώ, κύριε συνάδελφε.</ChairmanSpeech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Ναι, κύριε Πρόεδρε.
Όλα αυτά είναι υποσημειώσεις για την ιστορία. Το μεγάλο ζήτημα είναι ότι ο ΣΥΡΙΖΑ αναλαμβάνει το ιστορικό καθήκον όχι απλώς να σταματήσει το κακό αλλά να βάλει τη χώρα σε μια άλλη ρότα, να δημιουργήσει ένα νέο παραγωγικό μοντέλο. Δεν είναι κομματικός στόχος του ΣΥΡΙΖΑ αυτό. Είναι κάτι που χρωστάει η χώρα στον εαυτό της. 
Και τελειώνοντας θα σας πω, με απόλυτη ειλικρίνεια ότι σε τέτοια ιστορικά εγχειρήματα δεν είναι δεδομένη η έκβαση. Αυτό όμως που κάνει πραγματοποιήσιμο το στόχο και την υπέρβαση είναι η θέληση και η συμμετοχή του λαού. Αυτό είναι που εγγυάται μία άλλη πορεία της χώρας.
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Βαρεμένο. 
Το λόγο έχει ο κ. Κουτσογιαννακόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Κυρίες και κύριοι συνάδελφοι, με τη θέληση του λαού, όπως είπε και ο συνάδελφος ο κ. Βαρεμένος, ενδεχομένως να επίκειται η έλευση στην εξουσία του ΣΥΡΙΖΑ, ο οποίος κατά τον κ. Βαρεμένο θα παράξει ένα νέο παραγωγικό μοντέλο. Όχι βέβαια σύμφωνα με τον κ. Βαρεμένο αλλά και με τους λοιπούς συναδέλφους του ΣΥΡΙΖΑ. 
Ποιο είναι όμως αυτό το παραγωγικό μοντέλο; Και με ποιον τρόπο θα το επικοινωνήσετε; Πώς θα το ενστερνιστεί ο λαός; Πώς θα το αντιληφθεί; Πώς θα το υιοθετήσει; Πώς θα το υποστηρίξει; Το γνωρίζει; 
Εσείς οι ίδιοι στο κείμενο της πολιτικής αποφάσεως του ιδρυτικού συνεδρίου του ΣΥΡΙΖΑ τον Ιούνιο του 2013 λέτε: «Ο ΣΥΡΙΖΑ προχωρά στην εκπόνηση του κυβερνητικού προγράμματος στη βάση του οποίου θα κινηθεί η κυβέρνηση της Αριστεράς».
 Όσο και αν ανεζήτησα στις ιστοσελίδες σας -πού αλλού;- να βρω ποια είναι αυτά τα επιμέρους προγράμματα, εις μάτην. Μόνο δύο υπάρχουν. Το ένα είναι οι βασικές προτάσεις για την αλλαγή του πολιτικού συστήματος και το άλλο είναι οι προτάσεις για το φορολογικό. 
Ποιο είναι λοιπόν το παραγωγικό σας μοντέλο; Και με ποιο θάρρος έρχεστε σήμερα να μεμφθείτε την Κυβέρνηση; Για να αντιπροτείνετε τι; Τι; Τίποτα. Παρά μόνο λόγο καταστροφολογικό, εσχατολογικό, με πλείστα κοσμητικά επίθετα, επαναλαμβανόμενο, κουραστικό, χωρίς καμμία προοπτική, χωρίς καμμία πρόταση. Δεν δημιουργούμε συνθήκες εθνικού διάλογου μέσα στο πλαίσιο μιας εθνικά δύσκολης συγκυρίας. 
Εμείς δεν έχουμε καμμία αντίρρηση και το σηκώνουμε το φορτίο. Εμείς δεν επιδιώξαμε ποτέ την κατοχύρωση του ανευθύνου. Αντιθέτως, φορτωθήκαμε εν επιγνώσει ευθύνες που δεν μας ανήκαν ούτε μας ανήκουν. Άρα δεν είμαστε από αυτούς που λέμε: «Δεν το κάναμε εμείς, το άλλο το παιδί το έκανε». Εμείς το πήραμε το φορτίο γιατί ξέραμε πού μπορούσε να οδηγηθεί. 
Και έρχομαι να πω σήμερα στον ελληνικό λαό ότι στηρίζω αυτήν την Κυβέρνηση διότι δεν πείθετε πουθενά και σε τίποτα. 
Μακάρι να υπήρχε έρμα, μακάρι να μου δυσκολεύατε το λόγο και τη ζωή και την παρουσία μου εδώ. Να είστε βέβαιος ότι είμαι σε θέση να το αναγνωρίσω. Δυστυχώς, όμως, δεν υπάρχει. 
Ήρθατε, όπως είπε ο αγαπητός μου Κώστας Τασούλας, με πέντε αράδες να μεμφθείτε την Κυβέρνηση για τη δημοκρατικότητα. Ήρθατε με πέντε αράδες, που αν τις αντιστοιχίσουμε με το άρθρο 142, το οποίο επικαλείστε και το οποίο απαιτεί σαφώς να περιγράφετε και να αναφέρετε τους λόγους για τους οποίους εκφράζετε τη δυσπιστία προς την Κυβέρνηση με αυστηρά νομικούς όρους, θα έπρεπε να είχε απορριφθεί ως αόριστη η αίτησή σας αυτή, άλλως προς ανεπίδεκτη εκτιμήσεως. 
Για να γίνει δεκτή η πρότασή σας, θα έπρεπε να λέτε «αντιδημοκρατικότητα της Κυβέρνησης για αυτούς και αυτούς τους λόγους. Θα έπρεπε επίσης να λέτε –βάζετε και δεύτερη παράμετρο περί οικονομικής πολιτικής- «διότι ακολουθεί αυτήν την πολιτική, η οποία προκαλεί αυτά, αυτά κι αυτά, ενώ θα έπρεπε να ακολουθήσει κάτι άλλο». Θα έπρεπε να το αντιπροτείνετε. Αλλά πού να το βρείτε και πού να το αντιστοιχίσετε; 
Επιγραμματικά θα αναφερθώ σε ορισμένα σημεία, τα οποία έχω σταχυολογήσει από τα κείμενά σας, για να πω στον ελληνικό λαό ότι στα ελάχιστα που μπορεί να ερανισθεί κανείς από τα κείμενα διαπιστώνει μια τεράστια απόκλιση μεταξύ των λόγων σας και των γραφομένων σας. Αν αυτή η απόκλιση υπάρχει μεταξύ λόγων και γραφομένων, φαντάζομαι ότι, αν ποτέ χρειαστεί να εφαρμόσετε πολιτική, η απόσταση θα είναι χαοτική. 
Επί παραδείγματι: Άκουγα έναν πραγματικά αγαπητό συνάδελφο του ΣΥΡΙΖΑ συνεχώς και καθημερινώς να ομιλεί για σεισάχθεια, ότι δηλαδή με συγκεκριμένα μέτρα, σταθμά και κριτήρια οφειλέτες του ελληνικού λαού θα απαλλαγούν από τα χρέη. Τι συναντώ εις το κείμενο των στοιχείων φορολογικής πολιτικής; Συναντώ ότι ακόμα και για εκείνους τους χαμηλόμισθους ή χαμηλοσυνταξιούχους που δεν μπορούν να πληρώσουν τη δόση που τους αναλογεί –και μάλιστα είναι γραμμένο με κεφαλαία- το χρέος –λέει- δεν διαγράφεται, αλλά παγώνει μέχρι νεοτέρας, ούτως ώστε να έχουν τη δυνατότητα να ανταποκριθούν. Γιατί λοιπόν υπάρχει αυτό το ψέμα; Γιατί λέτε στον κόσμο για σεισάχθεια, όταν άλλα γράφετε; Πάμε παρακάτω.
Μιλάτε και φωνάζετε και εγκαλείτε την Κυβέρνηση γιατί δεν φορολογεί τους εφοπλιστές. Μέσα στο κείμενό σας έχετε εξαιρετικά προσεγμένες διατυπώσεις του είδους: «Μέσα από συγκροτημένα θεσμικά διάλογο θα συζητήσουμε με τη ναυτιλία…» -οι εφοπλιστές ξεχάστηκαν- «…για να συζητήσουμε το θέμα της φορολογήσεως». Παράλληλα, δε, στην ίδια παράγραφο εξομοιώνετε τη ναυτιλία και τους εφοπλιστές με την Εκκλησία. Μέσα στο ίδιο πλαίσιο συντεταγμένου διαλόγου θα μιλήστε με εφοπλιστές και Εκκλησία για φορολόγηση. 
Μα, που είναι τα επαναστατικά που λέτε; Γιατί μας εγκαλείτε εμάς που πηγαίνουμε σε διάλογο και έχουμε και αποτελέσματα κι εσείς που θα έπρεπε να επιτεθείτε διαμιάς και να επιβάλετε αυτά που πρέπει –κατά την άποψη σας- να επιβάλετε πηγαίνετε τόσο ευγενικά, όσο πηγαίνουμε κι εμείς; 
Επί παραδείγματι: Αναφέρεστε διαρκώς στο θέμα της ακίνητης περιουσίας, ότι θα τη φορολογήσουμε κ.λπ.. Εσείς τι θα κάνετε; Το έχετε ως πρόβλεψη. Φορολογείτε την ακίνητη περιουσία. Το λέτε ξεκάθαρα. Που είναι οι διαφορές εδώ; Καθίστε να τις δούμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, σας παρακαλώ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Τελειώνω, κύριε Πρόεδρε. 
Από εκεί και πέρα, μας εγκαλείτε για το εάν κάνουμε σωστά, λάθος, γρήγορα, αργά φορολογικούς ελέγχους, εάν κυνηγάμε τη φοροδιαφυγή, εάν κυνηγάμε τις offshore κ.λπ.. 
Αφού αναπτύσσετε εδώ μέσα τις δυσκολίες του όλου αυτού εγχειρήματος, ξέρετε πού καταλήγετε; Ότι στόχος σας είναι…</Speech>
<Speech><Parlmember>ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</Parlmember>: Έχετε ξεπεράσει το χρόνο σας.</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Ναι, σας κουράζουμε!</Speech>
<Speech><Parlmember>ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</Parlmember>: Δεν κουράζομαι. Πρέπει να τελειώσουμε.</Speech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Εννιά λεπτά μιλάτε και δεν είπατε για την Κυβέρνηση. Υπάρχει μια διαδικασία.</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Μα, γιατί να πω για την Κυβέρνηση; Για την Κυβέρνηση τα λένε οι Υπουργοί. Αυτό δεν έχετε καταλάβει. Εγώ θα πω για εσάς, για να καταλάβει ο κόσμος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ ολοκληρώστε, διότι έληξε ο χρόνος σας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Διαβάζω την τελευταία φράση και τελειώνω.
«Στόχος μας την επόμενη τετραετία, 2014-2018, είναι να έχουμε εμπλουτίσει το ανθρώπινο δυναμικό με οκτώ χιλιάδες στελέχη ελεγκτές με υψηλή εξειδίκευση στον έλεγχο των μεγάλων επιχειρήσεων και της διεθνοποιημένης φοροδιαφυγής». Αυτός είναι ο στόχος σας.
Μην ξαναπείτε, λοιπόν, στην Κυβέρνηση για φοροδιαφυγή, για offshore κ.λπ.. Εσείς θέλετε τέσσερα χρόνια και οκτώ χιλιάδες ελεγκτές για μεγάλες επιχειρήσεις και διεθνοποιημένους ελέγχους. Αν προσθέσουμε τι θέλετε για τα νομικά πρόσωπα και για τα φυσικά πρόσωπα, χαθήκαμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, όμως, κύριε συνάδελφε, γιατί έχετε υπερβεί κατά πολύ το χρόνο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Δυο ερωτήσεις μόνο. 
Και μιας και είστε πάντα οι άσπιλοι και αμόλυντοι, πείτε μου τι σημαίνει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, μιλάτε περίπου δέκα λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Κύριε Πρόεδρε, δύο ερωτήσεις να απευθύνω στο ΣΥΡΙΖΑ και κατεβαίνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ναι, αλλά μπορούσατε να τις κάνετε τις ερωτήσεις νωρίτερα. Τι να κάνει ο Προεδρεύων τώρα;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Τι σημαίνει εξυγίανση προβληματικών επιχειρήσεων μέσων μαζικής επικοινωνίας; Και ποιο θα είναι το νέο συνεργατικό μοντέλο παραγωγής περιεχομένου και αξιοποίησης των νέων μέσων στην παραγωγή και η αποστολή περιεχομένου προστασίας των εργασιακών δικαιωμάτων των παραγωγών της δημόσιας ραδιοτηλεόρασης; Είναι στα κείμενά σας και θα ήθελα πάρα πολύ, μιας και μιλάμε για την ΕΡΤ, να μας πείτε τι σημαίνουν αυτά τα δύο.
(Χειροκροτήματα από την πτέρυγα της Νέας Δημοκρατίας)
(Θόρυβος - διαμαρτυρίες από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Γιατί διαμαρτύρεστε, κύριοι Βουλευτές του ΣΥΡΙΖΑ; Ο κύριος συνάδελφος έχει μελετήσει περισσότερο το πρόγραμμα του ΣΥΡΙΖΑ από όσο κανείς άλλος.
Όμως, επειδή ο κατάλογος, όπως γνωρίζετε, είναι κλειστός, πρέπει να είναι σε γνώση όλων μας ότι κάθε υπέρβαση του χρόνου αφαιρεί δικαίωμα ομιλίας από άλλους Βουλευτές. Αυτό αφορά όλο το Σώμα. Το λέω με αφορμή τώρα.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Να το εφαρμόσει το Προεδρείο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το Προεδρείο έχει ορισμένες δυνατότητες. Έχει τη δυνατότητα να διακόπτει, να επισημαίνει, κ.λπ.. Από κει και πέρα…</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Αλλά να τις εξαντλεί τις δυνατότητές του.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία πενήντα δύο μαθητές και μαθήτριες και τρεις εκπαιδευτικοί από το 1ο Δημοτικό Σχολείο Πανοράματος Θεσσαλονίκης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει η κ. Διώτη για επτά λεπτά.</ChairmanSpeech>
<Speech><Parlmember>ΗΡΩ ΔΙΩΤΗ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, η εισβολή των δυνάμεων καταστολής στην ΕΡΤ είναι απλά η γυμνή αλήθεια. Φανερώνει κυνικά όλο το σχέδιο των κυβερνώντων που στις περιπτώσεις των μνημονιακών μέτρων που επιβάλλονται τοποθετούν πάντα ένα μανδύα που συσκοτίζει την αλήθεια, το μανδύα του μονόδρομου. Στην ΕΡΤ δεν υπήρχε κανένας μονόδρομος. Ήταν μια ξεκάθαρη επιλογή φίμωσης της δημόσιας ραδιοφωνίας και τηλεόρασης για να κατασταθούν φερέφωνα της κυβερνητικής πολιτικής και των δανειστών και για να γίνει επίδειξη δύναμης.
Το κράτος, λοιπόν, έκτακτης ανάγκης που εφαρμόζει η Κυβέρνηση και το κράτος εξαίρεσης δικαιωμάτων είναι το όνειρο κάθε καθεστώτος που δεν έχει να επιδείξει τίποτα περισσότερο από βία ενάντια στην κοινωνία και τους κοινωνικούς αγώνες, ενάντια στη νεολαία, ενάντια στο περιβάλλον.
Αν κάτι είναι άκρο σήμερα στη χώρα, αυτό είναι η πολιτική της Κυβέρνησης παρέα με την παρουσία στην πολιτική ζωή μιας ναζιστικής εγκληματικής οργάνωσης που εξέθρεψαν οι ίδιοι μέχρι που τους ξέφυγε από τον έλεγχο και αποφάσισαν να τη μαζέψουν υπό την πίεση της κατακραυγής μετά τη δολοφονία του Παύλου Φύσσα.
Από την άλλη πλευρά, την απέναντι, βρίσκεται η Αριστερά και οι κοινωνικοί αγώνες, όχι άκρα, αλλά ένας άλλος ολόκληρος κόσμος, αυτός της αλληλεγγύης, της ισότητας, της κοινωνικής δικαιοσύνης, που παλεύει για τη ζωή και όχι για την επιβίωση. Αυτός ο κόσμος δηλώνει μομφή ενάντια στην κυβερνητική πολιτική και τον αυταρχισμό και τη δηλώνει καθημερινά στους δρόμους, τη δηλώνει και στο Κοινοβούλιο. 
Η δημοκρατία δεν υπάρχει και αυτό είναι φανερό σε όλα τα μέτωπα όπου υπάρχουν κοινωνικές αντιστάσεις και αυτοοργάνωση.
Αυτό που υπάρχει είναι αυτό που λέει και το σύνθημα: «Αστυνομία παντού και δικαιοσύνη πουθενά».
Τα ζητήματα του περιβάλλοντος, όπου και είμαι υπεύθυνη, είναι ένα από τα πεδία που με καταστολή προσπαθεί να επιβληθεί η σιωπή εκείνη που θα επιτρέψει το ξεπούλημα του δημόσιου πλούτου που έχει αποφασίσει η Κυβέρνηση. 
Μόλις χθες, με τη συντρόφισσα, την Έφη Γεωργοπούλου, γυρίσαμε από τον Πύργο, όπου μία ανεξέλεγκτη και απαράδεκτη κατάσταση στο μέτωπο της διαχείρισης των σκουπιδιών έχει οδηγήσει τους κατοίκους σε δυναμικές κινητοποιήσεις. Μέχρι στιγμής, η απάντηση που έχουν πάρει στο πρόβλημά τους είναι εισβολή της Αστυνομίας στα σπίτια τους, συλλήψεις και προσπάθεια τρομοκράτησης. Αυτό είναι μία «κόκκινη κλωστή» που ενώνει τον Πύργο, την Κρήτη, τη Χαλκιδική και πολλές ακόμη περιοχές της Ελλάδας, που αντιδρούν στα σχέδια εκποίησης των φυσικών πόρων, της λεηλασίας του δημοσίου πλούτου και της ιδιωτικοποίησης των κοινωνικών αγαθών και υπηρεσιών.
Ναι, όλα αυτά τα βαφτίζετε άκρα. Είναι άνθρωποι που αντιδρούν στην ξεδιάντροπη πολιτική, που τους θεωρεί αναλώσιμους, μία πολιτική που προσπαθεί πάνω στις πλάτες τους να χτίσει τα υπερκέρδη του κάθε εργολάβου, του κάθε δανειστή, της κάθε υποτιθέμενης επένδυσης σε ένα έκτρωμα, που η Κυβέρνηση ονομάζει ανάπτυξη, καταστρέφοντας την πραγματική μελλοντική ανάπτυξη και επιβίωση για τη χώρα, που είναι ο φυσικός της πλούτος και είναι και η ομορφιά της.
Εκποίηση λοιπόν, της χώρας! Η απόπειρα του Υπουργείου Περιβάλλοντος να ψηφίσει σύντομα νομοθεσία, που να αποχαρακτηρίζει εκατοντάδες χιλιάδες στρέμματα δασών και δασικών εκτάσεων και κατόπιν, όπως αναφέρει το νομοσχέδιο που έχετε βάλει σε διαβούλευση, σε αυτές τις δημόσιες εκτάσεις να εγκαταστήσει κάθε είδους εργολάβο-επενδυτή, είναι απλά η συνέχεια του θεάρεστου έργου, που πριν από χρόνια είχε ξεκινήσει το Υπουργείο Περιβάλλοντος, το έργο του κ. Παπακωνσταντίνου, που μας κούναγε το δάχτυλο με θράσος, όταν αντιστεκόμασταν στα fast track σχέδιά του υπέρ υμετέρων.
Ταυτόχρονα, στις περιοχές που έχουν «βάλει στο μάτι», εξοστρακίζεται κάθε τοπική δραστηριότητα των κατοίκων και όλα αυτά συμπυκνώνονται στη φράση «πωλείται όπως είναι δασωμένο», όπως επιτυχώς παρατήρησε μία από τις περιβαλλοντικές οργανώσεις που έχουν καταγγείλει το καινούργιο νομοσχέδιο.
Δεν είναι μόνο τα δάση, είναι η ενέργεια, είναι το νερό, είναι οι καινούργιες γενιές αυθαιρέτων που δημιουργείτε, είναι ο πρωτογενής τομέας, είναι οι ορεινές περιοχές, οι παραδασόβιοι οικισμοί και τα χωριά. Όλα, μα όλα «βγαίνουν στο σφυρί» ή καταδικάζονται σε οικονομικό και κοινωνικό μαρασμό. Θα πλουτίσουν, βέβαια, διάφορες «ELDORADO», διάφοροι εργολάβοι σκουπιδιών, διάφορες γιγάντιες εταιρείες μεγαλοξενοδοχείων και γκολφ και πάει λέγοντας.
Εμείς μπορούμε ως λαός, κατά τη γνώμη του πολιτικού προσωπικού της εξουσίας, να σπρωχνόμαστε για μία θέση εργασίας με 200 ευρώ τον μήνα. Βέβαια, ας μην ξεχάσω πως υπάρχει και κάτι θετικό, για να μην τους αδικούμε. Θα ιδρυθεί και μία Αστυνομία για τα τζάκια, που θα κυνηγάει την αιθαλομίχλη, που είναι αποτέλεσμα, φυσικά, και αυτή μιας πολιτικής γεμάτη επιτυχίες.
Μομφή, λοιπόν, κυρίες και κύριοι της Κυβέρνησης, στην πολιτική της, μομφή στους συμμάχους της! Δεν μας χρειάζεται άλλο success story. Τόση, άλλωστε, επιτυχία ποιος να την αντέξει; Υπάρχουν εισοδήματα της πείνας, εκατομμύρια άνεργοι, χιλιάδες άστεγοι, περιβάλλον και κοινά αγαθά στη γραμμή για ξεπούλημα, ενεργειακή φτώχεια, αυτοκτονίες, απελπισμένοι άνθρωποι χωρίς δημόσια υγεία, χωρίς δασκάλους, χωρίς πανεπιστήμια και έρχονται και άλλα μέτρα.
Όχι, λοιπόν, άλλη επιτυχία, κύριε Σαμαρά. Φτάνει! 
Εμείς, λοιπόν, παλεύουμε για μια αλλαγή πλεύσης ολοταχώς. Σε ό,τι αφορά τον τομέα του περιβάλλοντος, όπου εσείς βλέπετε τα δάση, τα νερά, τις παραλίες και τους φυσικούς πόρους ως εμπόδιο, εμείς τα βλέπουμε ως συγκριτικό πλεονέκτημα για ανάπτυξη της χώρας, ανάπτυξη για τους πολίτες και όχι για τα κέρδη των λίγων πλουσίων, που γίνονται πλουσιότεροι.
Με δημόσιο σχεδιασμό και δημόσιο κοινωνικό έλεγχο, όλοι και όλες μαζί μπορούμε να δώσουμε διέξοδο και ελπίδα, να εξασφαλίσουμε εισόδημα μέσα από μία περιβαλλοντική και χωροταξική πολιτική, που θα δώσει ξανά στους ανθρώπους τη δυνατότητα να ζουν αξιοποιώντας με ήπιο τρόπο αυτά όλα τα αγαθά, που μπορούν να φέρουν ξανά ζωή στην ύπαιθρο, που μπορούν να δώσουν ξανά αξιοπρεπείς θέσεις εργασίας, αίσθημα δικαιοσύνης και ποιότητα ζωής, με ενιαίο θεσμικό πλαίσιο για την προστασία των φυσικών χερσαίων οικοσυστημάτων και με διοίκηση και εργαζόμενους, που να μπορούν να κάνουν τη δουλειά τους χωρίς χιλιάδες νομικά «παραθυράκια» για «ημετέρους» και χωρίς ταλαιπωρία των πολιτών.
Εμείς θα δώσουμε τον καλύτερό μας εαυτό καλώντας τους εργαζόμενους, τους πολίτες, τα κινήματα, τους νέους επιστήμονες να στηρίξουν αυτές τις προτάσεις.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κλείνω, κύριε Πρόεδρε. 
Τους καλούμε να υπερασπιστούμε δηλαδή όλοι μαζί την περιουσία μας, το φυσικό μας πλούτο και αφού τη γλιτώσουμε από τα αρπακτικά, να την αξιοποιήσουμε με τον καλύτερο δυνατό τρόπο, με συμμετοχή των τοπικών κοινωνιών στις αποφάσεις, με δημοκρατικό σχεδιασμό, με δομές αλληλέγγυες κοινωνικής οικονομίας, με συνεργατικά σχήματα σε ένα άλλο, εντελώς διαφορετικό μοντέλο ανάπτυξης, με προοπτική την ευημερία και την κοινωνική δικαιοσύνη. 
Δεν είναι εύκολο, δεν είναι απλό, αλλά είναι εφικτό και είναι και αναγκαίο. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ. 
Ο κ. Γκόκας έχει το λόγο για επτά λεπτά.</ChairmanSpeech> 
<Speech><Parlmember>ΧΡΗΣΤΟΣ ΓΚΟΚΑΣ</Parlmember>: Κύριε Πρόεδρε, κυρίες και κύριοι συνάδελφοι, ο ΣΥΡΙΖΑ χθες, ξαφνικά, ανακάλυψε ότι η χώρα βρίσκεται σε τέτοια κατάσταση οικονομικής καταστροφής και σε τέτοιο βαθμό κατάλυσης και ελλείμματος της δημοκρατίας, που επιβάλλουν την κατάθεση πρότασης μομφής κατά της Κυβέρνησης. Και αυτό ανακαλύφθηκε, όπως ειπώθηκε, επειδή χθες οι θεσμοθετημένοι, νόμιμοι μηχανισμοί της πολιτείας, η δικαιοσύνη και η Αστυνομία λειτούργησαν ακριβώς στo πλαίσιo της νομιμότητας και των αρμοδιοτήτων τους και μάλιστα χωρίς βία. 
Εμείς είχαμε αντιδράσει στην πράξη νομοθετικού περιεχομένου. Δημιουργήθηκε, όμως, νέος νόμος το καλοκαίρι με τις γνωστές εξελίξεις και η πράξη νομοθετικού περιεχομένου πια δεν έχει πρακτικά περιεχόμενο. 
Επικαλέστηκε χθες ο κ. Τσίπρας τις προσωρινές –για ένα χρόνο- ψηφιακές άδειες ως δώρο εκατομμυρίων στα ιδιωτικά κανάλια της διαπλοκής, όπως είπε, που λειτουργούν παράνομα, όπως επίσης είπε. Εμένα, κατ’ αρχάς, αυτή η διαπλοκή δεν με αφορά γιατί έχω ψηφίσει αυτήν την τροπολογία, αυτό το άρθρο. Από τη μια μεριά, σε αυτά τα παράνομα κανάλια περιφέρεται και ο ίδιος και τα στελέχη του και από την άλλη μεριά κάνουν εμπάργκο στη νόμιμη Δημόσια Τηλεόραση και στηρίζουν παράλληλα κάτι που δεν υπάρχει και που οι ίδιοι αποκαλούσαν άντρο κυβερνητικής προπαγάνδας. 
Ο Έλληνας πολίτης με απλή λογική μπορεί να βγάλει τα συμπεράσματά του, όπως επίσης μπορεί να βγάλει και τα συμπεράσματά του και για το σε τι αποσκοπεί η τριήμερη αυτή συζήτηση. Για ένα κάλεσμα κάποιων εκατοντάδων ανθρώπων την Κυριακή στο Σύνταγμα; Θα μπορούσε να γίνει με μία απλή ανακοίνωση χωρίς όλη αυτήν τη διαδικασία. 
Μίλησαν για θεσμική εκτροπή, για χούντα, που είναι η νέα συναντίληψη μαζί με το αντιμνημόνιο, μαζί με ετερόκλητες δυνάμεις που φθάνουν μέχρι το πολιτικό μόρφωμα της Χρυσής Αυγής. 
Όλα αυτά δεν εκφράζουν παρά μία μειοψηφική συνδικαλιστική λογική και προσπάθεια για μικροκομματικό όφελος. Και δεν γίνεται και πολλή συζήτηση γύρω από αυτά τα θέματα σήμερα. 
Αντίθετα, προωθείται η ανεύθυνη πολιτική πρωτοβουλία της πρότασης δυσπιστίας, στο όνομα επίσης της μικροπολιτικής: του λαϊκισμού και της δημαγωγίας, στην πιο κρίσιμη στιγμή για τη χώρα μας. Λογική πολιτική εξήγηση για τη χρονική στιγμή που επιλέγεται δεν υπάρχει, πλην της διαπιστωμένης εδώ και μήνες, αλλά ιδιαίτερα έντονης τις τελευταίες βδομάδες εσωτερικής αντιπαράθεσης στο κόμμα της Αξιωματικής Αντιπολίτευσης.
Η πρόταση δυσπιστίας έρχεται να λύσει το πρόβλημα στρατηγικής, την πολιτική αμηχανία, τη διάψευση όλων των προβλέψεων για κοινωνική επανάσταση, πολιτική και οικονομική κατάρρευση, την αποτυχία της επένδυσης στο αδιέξοδο και την καταστροφή από την πλευρά του ΣΥΡΙΖΑ. Την απόσταση από το ευρώ ως τη δραχμή, όπως εκφράζεται από τον Πρόεδρο και από τα στελέχη του ΣΥΡΙΖΑ με την παράλληλη επιμονή συγκεκριμένων συμφερόντων στην κερδοσκοπία της δραχμής, τη σύγκρουση λατινοαμερικανικών ή αμερικανόφερτων ή ευρωπαϊκών προτύπων –τη βλέπουμε καθημερινά- όπως και τις έντονες αντιθέσεις σε ζητήματα εσωτερικής πολιτικής, με πολλές και ποικίλες διαφοροποιήσεις που έφθασαν ως το θεσμικό ζήτημα της χρηματοδότησης της Χρυσής Αυγής. 
Ο πραγματικός στόχος της συγκεκριμένης πρότασης είναι διπλός. Αφ’ ενός, ζητά ο κ. Τσίπρας ψήφο εμπιστοσύνης για τον ίδιο από το κόμμα του.
Αφ’ ετέρου, μη ανταποκρινόμενος στην ευθύνη του ως Αρχηγού της Αξιωματικής Αντιπολίτευσης, για μία ακόμη φορά, υπονομεύει συνειδητά την εθνική ενότητα, ένα ελάχιστο εθνικής συναίνεσης που θα ωφελούσε ιδιαίτερα τα συμφέροντα της χώρας μας αυτήν την ώρα και θα στήριζε την προοπτική της οριστικής εξόδου από την κρίση.
Παράλληλα, ξέχασε την υπόσχεσή του να φέρει για συζήτηση την πρότασή του για εξεταστική επιτροπή για το θέμα των υποβρυχίων. Γιατί καθυστερεί; Τον βολεύει η συκοφαντική αοριστολογία απέναντι στο ΠΑΣΟΚ και ιδιαίτερα στον Πρόεδρό του Βαγγέλη Βενιζέλο;
Κυρίες και κύριοι συνάδελφοι, εμείς ως ΠΑΣΟΚ υπηρετούμε εδώ και τέσσερα χρόνια κάτι πολύ συγκεκριμένο. Υπηρετούμε την εθνική ανάγκη διαχείρισης μίας πρωτοφανούς κρίσης όπως την παραλάβαμε από την προηγούμενη κυβέρνηση. 
Ασκήθηκε κριτική, κρατήθηκαν αποστάσεις, ακούστηκαν πολλές και διαφορετικές θεωρίες για εναλλακτικές προτάσεις, ισοδύναμα μέτρα, εξεύρεση δανείων από την Ανατολή ως τη Δύση, με τον επώδυνο τρόπο που βίωσε η Κύπρος την ανυπαρξία ενός εναλλακτικού σχεδίου. 
Είναι γνωστή η άρνηση -σε πρώτη φάση- όλων των πολιτικών δυνάμεων στήριξης αυτής της προσπάθειας, τα λάθη που μπορεί να γίνουν όταν κάποιος δουλεύει, και κυρίως τα επιπλέον προβλήματα, με μεγαλύτερη διάρκεια, με μεγαλύτερο πολιτικό και κοινωνικό κόστος, που έφερε το πρόγραμμα που διαμόρφωσαν οι έχοντες το πάνω χέρι, οι δανειστές. Είναι ένα πρόγραμμα χωρίς πρόβλεψη για παράλληλη στήριξη της παραγωγής και της ανάπτυξης. 
Έστω και έτσι όμως με την ένταξη σε αυτήν τη στρατηγική και με τη συνεργασία και με άλλες πολιτικές δυνάμεις –δύο στην αρχή, τώρα μόνο με τη Νέα Δημοκρατία-, αλλά κυρίως με τις αιματηρές θυσίες του ελληνικού λαού, έχουν γίνει αρκετά που φέρνουν τη χώρα μας σε ένα καλύτερο σημείο, για μία διαφορετική συνέχεια, με δεδομένες εκκρεμότητες, ανοιχτά ζητήματα, αναγκαίες συμφωνίες, αλλά χωρίς την ανάγκη και χωρίς κανένα περιθώριο για κανένα νέο δημοσιονομικό μέτρο. Υπηρετήσαμε την παραμονή στο ευρώ και την αποφυγή της άτακτης χρεοκοπίας. Αυτά για μεγάλο διάστημα μόνο αυτονόητα δεν ήταν. 
Οι συνέπειες για την κοινωνία είναι οπωσδήποτε επώδυνες. Η ανεργία είναι το κορυφαίο κοινωνικό πρόβλημα. Η ύφεση καθήλωσε την οικονομία. 
Για εμάς αποτέλεσε και αποτελεί επιλογή ευθύνης να ανταποκριθούμε μέχρι τέλους στο στόχο για την οριστική έξοδο από την κρίση και τα μνημόνια, για την υλοποίηση του σχεδίου της παραγωγικής και αναπτυξιακής ανασυγκρότησης της χώρας, για αλλαγές στο κράτος, στην οικονομία, στην κοινωνία, που είναι η πραγματική αντιμνημονιακή πολιτική. 
Συμμετέχουμε και στηρίζουμε την Κυβέρνηση γι’ αυτό το σκοπό. Ξέρουμε τις διαφορές μας ιδεολογικές και πολιτικές. Δεν ξεχνάμε τις αρχές μας και επιμένουμε, με πολιτική και κοινωνική ευαισθησία, όπως φαίνεται σε θέσεις και προτάσεις, προτάσεις νόμων για ευπαθείς ομάδες, για τη νέα γενιά, για το Ταμείο Αλληλεγγύης, για την ανεργία, το αντιρατσιστικό νομοσχέδιο, αλλαγές στο πολιτικό σύστημα. Σε αυτό το πλαίσιο της προγραμματικής συμφωνίας για τη συγκυβέρνηση με τη Νέα Δημοκρατία προχωράμε με θετικό τρόπο -πιστεύω και από τις δύο πλευρές- απέναντι στην άρνηση και τη μίζερη αντιπολίτευση. 
Το ΠΑΣΟΚ είναι εγγυητής της κυβερνητικής σταθερότητας και της πολιτικής ομαλότητας, που θα βγουν ενισχυμένες μέσα από αυτήν την κοινοβουλευτική διαδικασία. 
Παράλληλα, διατηρούμε τη δυνατότητά μας, τη δυνατότητα της Κοινοβουλευτικής Ομάδας μας να παρεμβαίνουμε, όπως στο ζήτημα της θέσπισης ενός δίκαιου φόρου για τα ακίνητα, για ριζικές αλλαγές στο θέμα του πετρελαίου θέρμανσης και στη διασφάλιση των κοινοβουλευτικών διαδικασιών. Αυτά δεν είναι προσχηματικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, συντομεύετε, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΓΚΟΚΑΣ</Parlmember>: Μισό λεπτό, κύριε Πρόεδρε. Κλείνω.
Επιμένουμε στη θέση μας απέναντι σε νέα μέτρα και στέλνουμε καθαρό μήνυμα στους εταίρους μας για μία διαφορετική πολιτική για την Ελλάδα, για τον ευρωπαϊκό Νότο και συνολικά για την ευρωπαϊκή κοινωνία.
Έτσι λοιπόν –και κλείνω- αυτή τη φορά θα πούμε «ΟΧΙ» στην πρόταση μομφής του ΣΥΡΙΖΑ, «ΟΧΙ» στην υπονόμευση του εθνικού συμφέροντος.
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Η κ. Ραχήλ Μακρή έχει το λόγο.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Η στιγμή της αλήθειας έφτασε. Ο ελληνικός λαός απαιτεί να επέλθει η ανατροπή της Κυβέρνησης, που τον έχει οδηγήσει σε πρωτοφανή εξαθλίωση, πρωτόγνωρο αδιέξοδο και μακροχρόνια κατάθλιψη. 
Ισχυρίζεστε ότι είστε οι σωτήρες της χώρας και οι μεγάλοι ευεργέτες του ελληνικού λαού, υπεραμυνόμενοι του δημόσιου συμφέροντος και του καλού της πατρίδας. Ωστόσο μήνες μετά την ορκωμοσία σας, οι χειρισμοί σας αποδεικνύονται, όχι μόνο αναποτελεσματικοί, αλλά καταστροφικοί, τόσο για το δημόσιο συμφέρον όσο και για την πατρίδα. 
Δεν είστε μόνο ανίκανοι να χειριστείτε τη δραματική κατάσταση στην οποία εσείς οι ίδιοι φέρατε τη χώρα, αλλά φοβάμαι ότι πολύ σύντομα θα αποδειχθεί καταφανέστατα ότι σκοπίμως οδηγείτε τη χώρα στο γκρεμό για να εξυπηρετήσετε αλλότρια και εσωτερικά συμφέροντα.
Σε όλα τα επίπεδα διακυβέρνησης εφαρμόζονται πολιτικές που οδηγούν στη διάλυση των θεσμών και των δομών του κράτους, κάνοντας τα εντελώς αντίθετα από αυτά που ο ίδιος ο Πρωθυπουργός διακήρυττε όταν αποκαλούσε το μνημόνιο «τη λάθος συνταγή», αυτή που θα βύθιζε τον ασθενή στο κρεβάτι του.
Ξεκινώντας από την οικονομία, εφαρμόζετε το χειρότερο πρόγραμμα δημοσιονομικής λιτότητας έχοντας αφυδατώσει κυριολεκτικά την αγορά. Έχετε προδώσει τους μικροομολογιούχους των οποίων τις οικονομίες μιας ζωής ληστέψατε. 
Ο Πρωθυπουργός, μιλώντας στους αποφοίτους του Χάρβαρντ, είπε ότι πρέπει να αντιμετωπίσουμε τους άδικους και υψηλούς φόρους. Ποιον ακριβώς κοροϊδεύετε; Εσείς δεν είστε που επιβάλλατε και εφαρμόζετε το πιο άδικο και απαράδεκτο φορολογικό σύστημα κατ’ εντολή της τρόικας; Είπατε ότι πρέπει να καταπολεμηθεί η φοροδιαφυγή. Εσείς δεν είστε που δεν κάνετε το παραμικρό για να πληρώσουν τους φόρους οι μεγαλοοφειλέτες που χρωστούν εκατομμύρια και κυνηγάτε τον απλό φορολογούμενο, που για λίγα ευρώ σχεδιάζετε να του κατάσχετε ακόμη και το σπίτι;
Το μόνο που ξέρετε να κάνετε είναι να βάζετε δυσβάσταχτους φόρους σε πολίτες που δεν έχουν χρήματα για να πληρώσουν. Εφαρμόζετε πολυδαίδαλα φορολογικά συστήματα διαλύοντας τις επιχειρήσεις, καταστρέφοντας την αγορά, δημιουργώντας αρνητικό κλίμα για επενδύσεις.
Καταντήσατε την Ελλάδα προτεκτοράτο των συμφερόντων που εκπροσωπείτε και τους Έλληνες δούλους τους. Οι Έλληνες δεινοπαθούν και οι φίλοι σας καναλάρχες, εθνικοί εργολάβοι ζουν και βασιλεύουν σε ένα διαλυμένο από εσάς κράτος. 
Διαλύετε την εθνική και δημόσια ασφάλεια, υποβαθμίζοντας τον ρόλο των Σωμάτων Ασφαλείας και εγκαταλείποντας τις δομές που συμβάλλουν στην εθνική κυριαρχία. Υποβαθμίζετε την παιδεία καταρρακώνοντας τη δημόσια εκπαίδευση και ενισχύοντας εντέχνως την ιδιωτική. 
Αναθέσατε σε εταιρεία συμφερόντων ιδιωτικού ΙΕΚ τη μελέτη της αποτύπωσης του ακαδημαϊκού χάρτη της χώρας για 137.000 ευρώ. Καταθέτω στα Πρακτικά την με αριθμό πρωτοκόλλου 2845/13-12-2012 απόφαση ανάθεσης του έργου που μου προσκομίσατε μετά από σχετική ερώτησή μου.
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά την προαναφερθείσα απόφαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Την ίδια ώρα που ανακοινώνατε την κατάργηση ειδικοτήτων στα ΕΠΑΛ και τα ΕΠΑΣ, με αποτέλεσμα σήμερα δέκα πέντε χιλιάδες μαθητές και δυόμισι χιλιάδες εκπαιδευτικοί να βρίσκονται στον αέρα, ο Υπουργός Παιδείας φωτογραφιζόταν με τον ιδιοκτήτη του ΙΕΚ που ανέλαβε το έργο. Καταθέτω τη φωτογραφία για τα Πρακτικά.
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά την προαναφερθείσα φωτογραφία, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εκτελείτε το Εθνικό Σύστημα Υγείας βάζοντας πλάτες σε ιδιωτικές εταιρείες, με επιχείρημα το υψηλό ποσοστό δημοσίων δαπανών για την υγεία στην Ελλάδα, επιχείρημα που καταρρίπτεται όταν μελετήσει κάποιος τα επίσημα στοιχεία της Ευρωπαϊκής Ένωσης, σύμφωνα με τα οποία η Ελλάδα είναι από τα λιγότερα δαπανηρά κράτη στην Ευρωπαϊκή Ένωση στον τομέα της υγείας. 
Καταθέτω για τα Πρακτικά πίνακα που περιλαμβάνεται στη μελέτη «Reporting public finance in EU European Economy 4/2013», τον Απρίλιο του 2013, όπου φαίνεται ότι η Ελλάδα για το 2011 είχε δαπάνες για τη δημόσια υγεία 5,9% επί του ΑΕΠ, τη στιγμή που ο ευρωπαϊκός μέσος όρος βρίσκεται στο 7,8% και 7,9% στην Ευρωπαϊκή Ένωση των είκοσι επτά και των δεκαπέντε αντίστοιχα.
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Την ώρα που η χώρα είχε αξιόπιστο ενεργειακό σύστημα με μία ΔΕΗ δημόσιου χαρακτήρα, που υπηρετούσε τους Έλληνες πολίτες, επιχειρείτε να ξεπουλήσετε κάθε στοιχείο της αγοράς της ενέργειας, καθιστώντας την έρμαιο σε κάθε αρπακτικό. Εκποιείτε και χαρίζετε χωρίς κανένα δισταγμό την περιουσία των Ελλήνων σαν να είναι περιουσία που σας ανήκει. 
Ορισμένα μόνο χαρακτηριστικά συμβάσεων που περάσατε από το Κοινοβούλιο και δύνανται να υποκρύπτουν πιθανά αδικήματα είναι η τροποποιητική σύμβαση μεταξύ του ελληνικού δημοσίου και των αναδόχων εταιρειών «ΚΑΒΑΛΑ OIL» και «GUS ΕΝΕΡΓΕΙΑΚΗ ΑΙΓΑΙΟΥ» και η απευθείας ανάθεση του λιγνιτορυχείου της Βεύης στη δυτική Μακεδονία, τα οποία ανέδειξα ως τομεάρχης ενέργειας των Ανεξάρτητων Ελλήνων.
Παραδίδετε τον φυσικό πλούτο και τις δομές για ένα κομμάτι ψωμί στα συμφέροντα και τους λέτε και ευχαριστώ. Παραδίδετε τα κυριαρχικά δικαιώματα της χώρας, το όνομα της Μακεδονίας και την περηφάνια των Ελλήνων άνευ όρων.
Εσείς, κύριε Σαμαρά, ήσασταν που ρίξατε την κυβέρνηση Μητσοτάκη για το όνομα της Μακεδονίας και τώρα αποφασίζετε κρυφά και ξεπουλάτε το όνομα. Αυτό αποδεικνύει ότι μία ζωή δεν σας ενδιέφερε η ουσία, αλλά μόνο η εξουσία. Αφήνετε την τρόικα να αποφασίζει και να διατάζει. Παραδώσατε τη νομοθετική εξουσία στην τρόικα.
Στις 12 Μαρτίου του 2011 από το προσωπικό του e-mail ο κ. Παπακωνσταντίνου απέστειλε στο οικονομικό επιτελείο τα αποτελέσματα του Συμβουλίου Κορυφής της Ευρωπαϊκής Ένωσης. Στο ηλεκτρονικό μήνυμα ο τότε Υπουργός απροκάλυπτα εξαγγέλλει τη νομοθέτηση νέων δημοσιοοικονομικών κανόνων «όπως θέλουμε εμείς και όχι απαραίτητα στο Σύνταγμα». 
Καταθέτω για τα Πρακτικά για ακόμη μία φορά το επίμαχο ηλεκτρονικό μήνυμα που αποκάλυψε ο δικτυακός τόπος «e-Reportaz» και για το οποίο κατατέθηκε η με αριθμό πρωτοκόλλου 1992/25-9-2013 ερώτησή μου, η οποία δεν απαντήθηκε από κανέναν από τους δύο Υπουργούς.
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Προκαλείτε την κοινή γνώμη. Απειλείτε κι εκβιάζετε τους πολίτες που υποτίθεται ότι πρέπει να υπηρετείτε. Είστε, κύριοι της συγκυβέρνησης, αυτοί οι οποίοι παραλάβατε μία χώρα κι αυτοί που θα παραδώσετε μία αποικία! Υπογράφετε ό,τι σας υποδεικνύει η τρόικα, χωρίς καν να τα διαβάζετε. Αδιαφορείτε για τις συνέπειες και το μόνο που σας ενδιαφέρει είναι να κρατήσετε την καρέκλα σας. Δεν έχετε ίχνος ήθους, ίχνος ανθρωπιάς. Παρακολουθείτε μία χώρα να σιγοσβήνει, να αργοπεθαίνει κι εσάς σας ενδιαφέρει πώς να ικανοποιήσετε τους Γερμανούς μέντορές σας και πώς να επιτύχετε αριθμούς. Τέτοια υποταγή δεν επέδειξε ούτε ο Τσολάκογλου και η Κυβέρνησή του! 
Εφαρμόζετε το μέτρο της διαθεσιμότητας κατά το δοκούν, διαλύοντας τη Δημόσια Διοίκηση, ενώ την ίδια ώρα προσλαμβάνετε «ημετέρους» με παχυλούς μισθούς. 
Κλείσατε την ΕΡΤ που, σύμφωνα με τα στοιχεία των οικονομικών καταστάσεων του 2010 και του 2011, κατάφερε να έχει κερδοφορία ύψους 62 εκατομμυρίων ευρώ. 
Επιπλέον, δεν αναρτήθηκαν πουθενά έστω οι περιληπτικές οικονομικές καταστάσεις τόσο της 31ης Δεκεμβρίου του 2012 όσο και της περιόδου έναρξης εκκαθάρισης, όπως προβλέπεται από το ν. 2190 περί ανωνύμων εταιρειών που προβλέπει, μεταξύ άλλων, ποινικές ευθύνες για τη μη δημοσίευσή τους. Περιμένουμε να μας απαντήσετε στη με αριθμό πρωτοκόλλου 3278/30-10-2013 ερώτησή μου.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
 Επιτρέψτε μου, κύριε Πρόεδρε, να μιλήσω για ένα ακόμη λεπτό.
Καταθέτω για τα Πρακτικά τις οικονομικές καταστάσεις της ΕΡΤ όπου φαίνεται ότι υπήρχε κερδοφορία. 
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Με αυτόν τον τρόπο κάνετε τις συμφωνίες σας, για να σας στηρίζουν οι ιδιώτες καναλάρχες; 
Συγκυβερνάτε και συγκαλύπτεστε, Νέα Δημοκρατία και ΠΑΣΟΚ, φορώντας τον «φερετζέ» της εθνικής σωτηρίας. Όμως ο λαός σάς πήρε πια χαμπάρι. Στήσατε ένα θέατρο για να υφαρπάξετε την ψήφο των πολιτών. Τρομοκρατήσατε τους πολίτες για να βάλετε στο χέρι τα εισοδήματά τους και τώρα ετοιμάζεστε να υφαρπάξετε τα σπίτια, τα χωράφια, τις αποταμιεύσεις κι ό,τι περιουσία έκαναν με κόπο και ιδρώτα. 
Η στιγμή της αλήθειας έφτασε. Είναι καθήκον μας να σπάσουμε τον φαύλο κύκλο της διαφθοράς, της διαπλοκής, της ατιμωρησίας και της αρπαγής της δημόσιας περιουσίας. Είναι καθήκον μας να διώξουμε αυτούς που μέσα σε λίγα χρόνια μετέτρεψαν έναν υπερήφανο λαό σε υπόδουλο, νέους που είχαν όρεξη για ζωή και δημιουργία σε καταθλιπτικούς και μελαγχολικούς. 
Απευθύνομαι στους Έλληνες Βουλευτές. Μη γίνεστε πιόνια των εκπροσώπων των κατοχικών δυνάμεων! Μη μετατρέπεστε σε νεροκουβαλητές των διεφθαρμένων! Μην προσυπογράφετε την εθνική μας καταδίκη!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώνετε.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Δεν ψηφίζουμε για να ρίξουμε απλά την Κυβέρνηση προδοσίας, αλλά για το μέλλον ολόκληρης της χώρας. Δεν ψηφίζουμε με γνώμονα τα κομματικά κριτήρια, αλλά για το μέλλον των παιδιών μας. 
Πρέπει να δώσουμε ηχηρή απάντηση σε αυτούς που υποθηκεύουν την ύπαρξη της πατρίδος μας. Έχουμε τη δύναμη να το κάνουμε και η ώρα είναι τώρα!
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Κοντογιάννης έχει το λόγο για επτά λεπτά. Και μετά θα ακολουθήσει η κ. Ζαρούλια.</ChairmanSpeech>
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Η πρόταση μομφής του ΣΥΡΙΖΑ προς την Κυβέρνηση είναι οι τελευταίοι σπασμοί ενός συστήματος, μιας πολιτικής νοοτροπίας που πεθαίνει και η οποία ευθύνεται σε μεγάλο βαθμό για τα σημερινά προβλήματα της χώρας.
Είναι η νοοτροπία του «Ναι» σε όλες τις συντεχνίες. Είναι η νοοτροπία του «Όχι» σε ό,τι προέρχεται από την κυβερνητική πλειοψηφία. Είναι η νοοτροπία του να μην δυσαρεστήσουμε κανέναν ψηφοφόρο. Είναι η νοοτροπία που προτάσσει το κομματικό συμφέρον έναντι του εθνικού. 
Διότι αυτό κάνει ο ΣΥΡΙΖΑ όταν καταθέτει πρόταση μομφής την ώρα που βρίσκεται σε εξέλιξη η πιο σκληρή διαπραγμάτευση με την τρόικα και μάλιστα με αφορμή ένα ζήτημα για το οποίο δεν κατέθεσε πρόταση μομφής όταν προέκυψε τον Ιούνιο και κλυδωνιζόταν η τότε κυβερνητική πλειοψηφία, αλλά τώρα, που το ζήτημα έκλεισε με την αποκατάσταση της νομιμότητας στο Ραδιομέγαρο της Αγίας Παρασκευής.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποιας νομιμότητας;</Speech> 
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Η δικαιολογία σας, λοιπόν, για την πρόταση μομφής είναι σαθρή και μετέωρη, αλλά ταυτόχρονα είναι άκρως υπονομευτική για τα συμφέροντα της χώρας. 
Είναι προφανές ότι δεν έχετε καταλάβει πως η επιτυχία της διαπραγμάτευσης δεν είναι θέμα Σαμαρά, Βενιζέλου ή Στουρνάρα. Η επιτυχία της διαπραγμάτευσης, κυρίες και κύριοι συνάδελφοι, είναι ζήτημα εθνικό. Και αντί να ψάχνετε αφορμές για να ανατρέψετε την Κυβέρνηση την ώρα που αυτή δίνει μία εθνική μάχη, θα έπρεπε να συμβάλλετε σε αυτή τη μάχη με εποικοδομητικές προτάσεις. 
Την ώρα που γίνεται η πιο κρίσιμη διαπραγμάτευση -και για πρώτη φορά από θέση ισχύος είναι η χώρα μας, αφού έχουμε πετύχει το προαπαιτούμενο του πρωτογενούς πλεονάσματος- ο ΣΥΡΙΖΑ υπονομεύει συνειδητά την εθνική προσπάθεια, καλυπτόμενος πίσω από το μανδύα των θεσμικών δικαιωμάτων και όταν βλέπει ότι αυτό δεν φέρνει αποτέλεσμα, καλεί τους οπαδούς του να πολιορκήσουν τη Βουλή την ώρα της ψηφοφορίας.
Με την πρότασή σας ουσιαστικά προκαλείτε καθυστέρηση σε μια επικείμενη συμφωνία και στην εκταμίευση της τρέχουσας δόσης. Δεν έχετε συνειδητοποιήσει, όμως, ότι το μνημόνιο έχει ημερομηνία λήξης και ότι η χώρα θα ξαναβγεί στις αγορές. Άρα, την έξοδο στις αγορές τελικά υπονομεύετε και το κάνετε συνειδητά, γιατί η ύπαρξή σας στηρίζεται στην αντιμνημονιακή πολιτική.
Τίποτα ουσιαστικό, τίποτα ρεαλιστικό και υλοποιήσιμο δεν έχετε προτείνει μέχρι σήμερα. Λέτε ότι με την εκλογή σας στην Κυβέρνηση θα σκίσετε και θα καταργήσετε το μνημόνιο, ακολουθώντας στην ουσία μια πολιτική αντίστοιχη με εκείνη της Αργεντινής το 2001.
Θα ήθελα να σας θυμίσω ότι η Αργεντινή, δώδεκα χρόνια μετά την εφαρμογή αυτής της πολιτικής, βρίσκεται και πάλι στα πρόθυρα του χάους. Διότι, όπως επισημαίνει η εφημερίδα «Η ΚΑΘΗΜΕΡΙΝΗ», αναδημοσιεύοντας άρθρο της γαλλικής «LE FIGARO», η Αργεντινή, αντίθετα με τις χώρες της Ευρωζώνης, επέλεξε να μην αποζημιώσει τους δανειστές της και να αρνηθεί την ξένη βοήθεια. Η στρατηγική αυτή εκ των πραγμάτων, όπως σημειώνει, αποδείχθηκε καταστροφική και είναι ίδια με τη στρατηγική που προτείνει ο ΣΥΡΙΖΑ.
Καταλήγει ο αρθρογράφος ότι τρία είναι τα μαθήματα της τραγωδίας: Πρώτον, ένα κράτος μπορεί να χρεοκοπήσει και το κόστος το πληρώνουν πρώτα οι φτωχοί. Δεύτερον, οι στρατηγικές βίαιης χρεοκοπίας αποδεικνύονται πολύ πιο οδυνηρές από τις οργανωμένες αναδιαρθρώσεις. Τρίτον, η μόνη αξιόπιστη έξοδος από την κρίση είναι η βελτίωση της ανταγωνιστικότητας μέσα από διαρθρωτικές μεταρρυθμίσεις.
Εμείς ως Κυβέρνηση, κυρίες και κύριοι συνάδελφοι, επιλέξαμε την τρίτη λύση. Είμαστε ικανοποιημένοι από την πορεία των πραγμάτων; Σαφώς θα μπορούσαμε να προχωρούμε με ακόμα πιο ταχείς και αποτελεσματικούς ρυθμούς, αλλά αυτό εξαρτάται και από εσάς, από τα κόμματα της Αντιπολίτευσης, από το αν ασκείτε δημιουργική ή στείρα αντιπολίτευση. Όμως, εξαρτάται και από τη δική μας αποφασιστικότητα να προχωρήσουμε μπροστά, με ρηξικέλευθα μέτρα.
Κυρίες και κύριοι της Αντιπολίτευσης, πρέπει να καταλάβουμε κάτι. Σε αυτά τα κυβερνητικά έδρανα κάθονται σήμερα οι Υπουργοί της Κυβέρνησης Σαμαρά. Αύριο θα κάθονται κάποιοι άλλοι.
Εμείς που λέμε «ΟΧΙ» στην πρόταση μομφής που καταθέσατε, δεν δίνουμε απλά στήριξη στην Κυβέρνηση συνεργασίας Νέας Δημοκρατίας-ΠΑΣΟΚ και στους Υπουργούς της. Δίνουμε στήριξη στην προσπάθεια για να εξασφαλίσουμε το μέλλον των παιδιών μας, που σήμερα είναι άνεργα και φεύγουν στο εξωτερικό, κάνοντας την Ελλάδα να αιμορραγεί και να χάνει το καλύτερο δυναμικό της, των παιδιών μας που θέλουν να προσφέρουν στην πατρίδα, αρκεί να τους διασφαλίσουμε ίσες ευκαιρίες και δυνατότητες, των παιδιών μας που ονειρεύονται μια Ελλάδα όπου οι νόμοι θα εφαρμόζονται και η δικαιοσύνη, η αξιοκρατία και η διαφάνεια δεν θα είναι το ζητούμενο, αλλά το αυτονόητο.
Γι’ αυτό, άλλωστε, ξαναβλέπουμε τις αποφάσεις και τις συμφωνίες. Δεν αρκεί απλά να βγαίνουν οι αριθμοί. Πρέπει να τα βγάζουν πέρα και οι άνθρωποι. Οφείλουμε να αγωνιστούμε για να υπάρχει κοινωνική δικαιοσύνη και γαλήνη. Το βλέπετε και εσείς ότι ο μεγαλύτερος σύμμαχος της Κυβέρνησης στην προσπάθεια για έξοδο από την κρίση είναι η ίδια η κοινωνία. Είναι ο λαός, που υποφέρει και αγωνίζεται να επιβιώσει κάτω από τις χειρότερες συνθήκες που έζησε αυτή η χώρα από το Β΄ Παγκόσμιο Πόλεμο και μετά.
Παράλληλα, όμως, δείχνει μια ανοχή και στηρίζει την πολιτική μας και αποκρούει τους κάθε λογής λαϊκιστές και νοσταλγούς του χθες, που κάθε τρεις μήνες προβλέπουν λαϊκές εξεγέρσεις και πτώση της Κυβέρνησης, όπως κάποια θρησκευτική αίρεση κάθε λίγο και λιγάκι προβλέπει τη Δευτέρα Παρουσία.
Τη φωνή αυτού του λαού, που δεν έχει άλλες αντοχές, μεταφέρουμε και εμείς, οι Βουλευτές της συμπολίτευσης, στη Βουλή, προβάλλοντας τις ανησυχίες τους για το αύριο. Όμως, είναι θλιβερό για το κόμμα της Αξιωματικής Αντιπολίτευσης να επιχειρεί με κουτοπόνηρους χειρισμούς να προκαταλάβει τη βούληση ημών των Βουλευτών που το προηγούμενο διάστημα αντιταχθήκαμε σε επαχθή και δυσβάσταχτα μέτρα. Η στάση μας πηγάζει από τη βεβαιωμένη πεποίθηση που έχουμε ότι πρέπει να στηρίζουμε τον Πρωθυπουργό στη σκληρή διαπραγμάτευση που κάνει με την τρόικα. Δεν έχει καμμιά έννοια να δημιουργηθεί αστάθεια, ανωμαλία και πολιτική εκτροπή στον τόπο.
Στόχος μας είναι να βοηθήσουμε να βγούμε μια ώρα αρχίτερα από τη μέγγενη του μνημονίου, στηρίζοντας το λαό, την κοινωνία που υποφέρει, πιέζοντας για ταχύτερα βήματα, ώστε να εφαρμοστούν πολιτικές που θα φέρουν ανάπτυξη και θα δημιουργήσουν θέσεις εργασίας. Δεν είναι στόχος μας η ακυβερνησία και η αποσταθεροποίηση της χώρας.
Εμείς, οι Βουλευτές της Νέας Δημοκρατίας, είμαστε μέλη ενός κοινωνικά φιλελεύθερου κόμματος και επιδιώκουμε τη διαμόρφωση συνθηκών που θα προσελκύσουν επενδύσεις, θα ενισχύσουν τις παραγωγικές δυνατότητες της χώρας και θα δημιουργήσουν θέσεις εργασίας, ενός κόμματος που πάντα στην πορεία του ενίσχυε το κοινωνικό κράτος, ενός κόμματος που ιδεολογικά προστατεύει την ιδιοκτησία και μάλιστα, την πρώτη κατοικία και επιδιώκει ένα δικαιότερο φορολογικό σύστημα.
Γι’ αυτά μαχόμαστε και θα συνεχίσουμε να μαχόμαστε, στηρίζοντας την Κυβέρνηση. Πεποίθησή μου είναι ότι από την πρόταση μομφής η κυβερνητική πλειοψηφία θα βγει ενισχυμένη και πολιτικά και επικοινωνιακά. Για το λόγο αυτό θα πρέπει να ευχαριστήσουμε τον κ. Τσίπρα, ο οποίος με την πρόταση μομφής τουλάχιστον για τους υπόλοιπους έξι μήνες εξασφαλίζει στον τόπο μια στιβαρή και με ανανεωμένη ψήφο εμπιστοσύνης Κυβέρνηση. Υποθέτω ότι αυτοί που τον παρακολουθούν εκτός συνόρων θα σημειώσουν και θα αξιολογήσουν αναλόγως την κίνησή του αυτή. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Η κ. Ζαρούλια έχει το λόγο, για επτά λεπτά.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Κατ’ αρχάς θα ήθελα να συμφωνήσω με τον κ. Μεϊμαράκη για το μεγαλείο της δημοκρατίας. Το μεγαλείο της δημοκρατίας είναι να βάζει φυλακή τους πολιτικούς της αντιπάλους, γιατί δεν μπορεί να τους αντιμετωπίσει με το διάλογο και με πολιτικές προτάσεις. 
Πραγματικό μεγαλείο, να στέλνει στα κάτεργα Αρχηγό κόμματος, εκλεγμένο από τη λαϊκή βούληση και επιπλέον να του στερεί το λόγο, από εντεταλμένη σε ειδική υπηρεσία εισαγγελέα!
Τι και αν όλοι οι έγκριτοι συνταγματολόγοι δηλώνουν ότι είναι επιτακτικό καθήκον να έρθει στη Βουλή και να εξασκήσει το δικαίωμα που του ορίζει το Σύνταγμα; Τι σημασία έχει αν τον έχει ψηφίσει ο ελληνικός λαός γι’ αυτόν ακριβώς το λόγο;
Όμως, στο «μεγαλείο» της δημοκρατίας σας αποφασίζετε και διατάσσετε! Αποφασίζετε και διατάσσετε να μην έρθουν στη Βουλή οι τρεις παράνομα κρατούμενοι στον Κορυδαλλό, για την ψηφοφορία. Και εδώ θέλω να τονίσω ότι δεν είναι μόνο ότι θα αλλοιωθεί το αποτέλεσμα, αλλά θα στερήσετε στους εκατοντάδες χιλιάδες των Ελλήνων ψηφοφόρων της Χρυσής Αυγής να ακούσουν την τοποθέτηση των ανθρώπων που εξέλεξαν να τους αντιπροσωπεύσουν εδώ μέσα, στο «ναό της δημοκρατίας» σας, όπως θέλετε να αποκαλείτε εδώ το μέρος.
Μας είπε νωρίτερα ο κ. Μεϊμαράκης, αναφερόμενος σε αυτά που λέει ο Κανονισμός της Βουλής, ότι «αυτός είναι και σε όποιον αρέσει» και είπε ότι εμείς τον παροτρύνουμε και τον προτρέπουμε να παρανομήσει. Όχι δα! Δεν χρειάζεται την παρότρυνση από τη Χρυσή Αυγή για να παραβεί τον Κανονισμό! Είδαμε τι κάνατε για την έβδομη θέση του Αντιπροέδρου, που την αφήσατε κενή, εντελώς παράνομα και αντισυνταγματικά.
Δεν χρειάζεστε, λοιπόν, καμμία παρότρυνση από τη Χρυσή Αυγή για να παρανομήσετε. Άλλωστε και αυτό άπτεται του «μεγαλείου» της δημοκρατίας σας! 
Λαμβάνοντας μέρος εδώ και δεκαπέντε περίπου μήνες στις διαδικασίες της Βουλής είδα πόσο υπολογίζει η συγκυβέρνηση του μνημονίου αυτό το Σώμα. Έρχεται η μια πράξη νομοθετικού περιεχομένου μετά την άλλη για ζητήματα που δεν αφορούσαν σε καμμία περίπτωση έκτακτες περιπτώσεις, εξαιρετικά επείγουσας και απρόβλεπτης ανάγκης. Δεν πληρούσαν δηλαδή τις προϋποθέσεις που θέτει το Σύνταγμα στο άρθρο 44 παράγραφος 1.
Ποιος μπορεί να ξεχάσει την πράξη νομοθετικού περιεχομένου που σε πέντε γραμμές και με δύο υπογραφές έριξε «μαύρο» στην ΕΡΤ, σε μια κίνηση που έδειξε ότι η Κυβέρνηση Σαμαρά όχι μόνο δεν υπολογίζει τη Βουλή, αλλά και προκλητικά την περιθωριοποιεί;
Πόσες φορές οι Υπουργοί της Κυβέρνησης αυτής έχουν φέρει τροπολογίες σε άσχετα νομοσχέδια, οι οποίες πολλές φορές ξεπερνούν σε όγκο το ίδιο το υπό συζήτηση νομοσχέδιο;
Πόσες φορές καλούνται οι Βουλευτές να μελετήσουν και να ψηφίσουν νομοσχέδια με πολυάριθμες διατάξεις, που αλλάζουν δεκάδες πράγματα με διαδικασίες – εξπρές κατά παράβαση του Κανονισμού;
Καθώς αναφέρθηκα στην πράξη νομοθετικού περιεχομένου με την οποία η χούντα του μνημονίου έκλεισε την ΕΡΤ σε ένα βράδυ, δεν θα μπορούσα να μην σταθώ και στο γεγονός που επέλεξε ο ΣΥΡΙΖΑ για να καταθέσει πρόταση μομφής. 
Σίγουρα, η ανακατάληψη του Ραδιομεγάρου της ΕΡΤ από τα ΜΑΤ είναι ένα γεγονός που συνδέεται με αυτήν την πράξη νομοθετικού περιεχομένου, αλλά να μας επιτραπεί να πιστεύουμε ως Χρυσή Αυγή ότι υπήρχαν δεκάδες λόγοι για να κατατεθεί πρόταση μομφής σε αυτήν την Κυβέρνηση όλους αυτούς τους τελευταίους δεκαπέντε μήνες. Και μία μόνη αναφορά θα ήθελε ώρες. 
Εγώ θα σταθώ στο ότι ανεξαρτήτως του αποτελέσματος της ψηφοφορίας της Κυριακής, αυτή η Βουλή δεν χρειάζεται πρόταση μομφής για να διαλυθεί. Η ίδια η συγκυβέρνηση Σαμαρά-Βενιζέλου την έχει διαλύσει με τις πρακτικές της. Το αν ισχύει αυτό που λέω θα το διαπιστώσουμε την επόμενη φορά που θα βρεθούμε και πάλι αντιμέτωποι με μία παράνομη πράξη νομοθετικού περιεχομένου ή με μία άσχετη τροπολογία που θα ξελασπώνει τους τραπεζίτες που μοίραζαν θαλασσοδάνεια στα κόμματα της κλεπτοκρατίας ή κάτι τέτοιο.
Εδώ θα ήθελα να πω και το ανέκδοτο της βραδιάς, το οποίο το ακούσαμε από τον Υπουργό της Κυβέρνησης κ. Παναγιωτόπουλο. Είπε ο κ. Παναγιωτόπουλος, λοιπόν, ότι αν πέσει η Κυβέρνηση, θα έρθει η καταστροφή και το χάος. Πώς φαίνεται ότι ζουν αλλού όλοι αυτοί του συναφιού του! Θα του συστήσω να κάνει μία βόλτα στο κέντρο των Αθηνών, σε παλιές παραδοσιακές γειτονιές, να ρωτήσει και τους λιγοστούς Έλληνες που έχουν απομείνει τι βιώνουν. Καταστροφή και χάος. Βιώνουν την καταστροφή και το χάος που έχει σπείρει η συγκυβέρνηση από τη Μεταπολίτευση και μετά, με κορύφωση τα τελευταία τρία χρόνια όπου βλέπουμε τα καταστήματα των Ελλήνων να κλείνουν το ένα πίσω από το άλλο, συμπολίτες μας να χάνουν τα σπίτια τους από τους δυσθεώρητους φόρους και πολλοί να αυτοκτονούν. Βέβαια, οι αυτοκτονίες είναι παράπλευρες απώλειες, όπως έχουν πει να λένε τα φερέφωνά τους, τα διαπλεκόμενα ΜΜΕ. Αυτά, όμως, είναι λεπτομέρειες για τον κ. Παναγιωτόπουλο.
Η εξαθλίωση του τόπου είναι μεθοδική και προγεγραμμένη. Η εγκληματικότητα έχει φθάσει στα ύψη. Το αίσθημα του φόβου έχει εμποτιστεί στις ψυχές των Ελλήνων. Η τρομερή άνοδος της εγκληματικότητας άρχισε από τότε που το καθεστώς απομάκρυνε τις νάρκες από τον Έβρο, για να μπορούν να περνούν στη χώρα οι διάφοροι λαθρομετανάστες και να κάνουν τα εγκλήματά τους ανενόχλητοι.
Η διάλυση της 4ης Μεραρχίας στα Ιωάννινα, η απομάκρυνση στρατευμάτων γενικά από τα σύνορα και η υποβάθμιση του έργου των Ενόπλων μας Δυνάμεων έγινε με μεθοδικότητα από τους κυβερνώντες, για να καταστεί η χώρα μας άοπλη και ευάλωτη στον οποιονδήποτε την επιβουλεύεται. Κρατήστε το αυτό! Σε λίγο θα δούμε τι πρόκειται να γίνει εκεί πάνω, στις συνοριακές μας γραμμές. 
Θα κλείσω με μία απλή αναφορά λόγων για τους οποίους πρέπει να φύγει αυτή η Κυβέρνηση: Για τον πατέρα που δεν πρόλαβε να δει το παιδί του γιατί τον έσφαξαν για μία κάμερα, για το Λαζανά που ξεκοίλιασαν οι Αφγανοί για ένα σκύλο και έγραψαν στο INDYMEDIA «ψόφησε ο ρουφιάνος», για τους τρεις συμπολίτες μας που δολοφονήθηκαν στη Marfin, για τις χιλιάδες ληστείες, φόνους, ξυλοδαρμούς με θύματα κυρίως ηλικιωμένους Έλληνες –κι όχι μόνο- που έχουν γίνει εξακριβωμένα από λαθρομετανάστες, για την τρομοκρατία που επέστρεψε πάλι και δολοφονεί τα Ελληνόπουλα που δεν είναι αρεστά στο καθεστώς, γιατί φυλακίζει Αρχηγούς πολιτικών κομμάτων.
Για όλους αυτούς και για πολλούς άλλους λόγους, η Κυβέρνηση αυτή πρέπει να φύγει. Όσο πιο γρήγορα, τόσο το καλύτερο!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Υπουργός κ. Χατζηδάκης έχει το λόγο για δεκατρία λεπτά.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Πρόταση μομφής, λοιπόν, κυρίες και κύριοι συνάδελφοι! Για ποιο λόγο τώρα; Για το ότι σταμάτησε η παράνομη κατάληψη της ΕΡΤ. Είναι προφανές ότι η Κυβέρνηση Σαμαρά διέπραξε έγκλημα καθοσιώσεως. Σταμάτησε μία παράνομη πράξη. Και εναντίον ποιας κυβερνήσεως κατατέθηκε αυτή η πρόταση μομφής; Εναντίον μίας Κυβερνήσεως που ξεκίνησε τη θητεία της πριν από ενάμιση χρόνο, όταν η Ελλάδα βρισκόταν σε πλήρη πολιτική αστάθεια, όταν το τραπεζικό σύστημα απειλείτο από κατάρρευση, όταν η έξοδος από το ευρώ έμοιαζε σχεδόν αναπόφευκτη και είχαν ετοιμαστεί σχετικά σενάρια εξόδου.
Αυτή ήταν η εικόνα πριν από ενάμιση χρόνο, η εικόνα μίας χώρας που έμοιαζε με ακυβέρνητο καράβι, το οποίο ήταν έτοιμο να πέσει πάνω στα βράχια. Σήμερα, ο ΣΥΡΙΖΑ έρχεται και καταφέρεται εναντίον μίας Κυβέρνησης που κατόρθωσε να σώσει το καράβι και να το οδηγήσει σιγά-σιγά σε ένα ασφαλές λιμάνι.
Καταφέρεται, λοιπόν, ο ΣΥΡΙΖΑ εναντίον της Κυβέρνησης, επειδή ενδεχομένως εξασφάλισε πολιτική σταθερότητα και επειδή έβαλε οριστικό τέρμα στα σενάρια της εξόδου της Ελλάδας από το ευρώ.
Επειδή ενδεχομένως ολοκλήρωσε την ανακεφαλαιοποίηση των τραπεζών, που είναι ένα πρώτο βήμα για να προχωρήσουμε προς την αντιμετώπιση του προβλήματος της ρευστότητας. Επειδή ενδεχομένως η Κυβέρνηση σπάει αγκυλώσεις δεκαετιών, μειώνοντας τη γραφειοκρατία και το μέγεθος του δημοσίου. Επειδή ίσως η Κυβέρνηση συγκρούεται αποφασιστικά με όποιον ασκεί παράνομη βία, είτε αυτός προέρχεται από την άκρα Αριστερά είτε από την άκρα Δεξιά. Επειδή η Κυβέρνηση έχει δημιουργήσει τις προϋποθέσεις, έτσι ώστε στο τέλος του χρόνου η Ελλάδα να έχει, μετά από πολλά-πολλά χρόνια, πρωτογενές πλεόνασμα και έτσι να ξεκινήσουμε να μειώνουμε το χρέος μας. Επειδή δημιουργούνται σταδιακά οι προϋποθέσεις, έτσι ώστε η Ελλάδα από τη βαθιά ύφεση να περάσει επιτέλους στο δρόμο της ανάκαμψης και της ανάπτυξης. Εναντίον αυτής της Κυβέρνησης καταφέρεται ο ΣΥΡΙΖΑ και όλοι οι υπόλοιποι οι οποίοι θα καταψηφίσουν την Κυβέρνηση την Κυριακή το βράδυ. 
Ναι, κυρίες και κύριοι συνάδελφοι, πρέπει να παραδεχτούμε ότι πράγματι έχουμε ένα μειονέκτημα ως Κυβέρνηση: Δεν κάνουμε θαύματα. Δεν υποσχεθήκαμε θαύματα και πράγματι δεν μπορούμε να κάνουμε. Δεν μπορούμε να εξαφανίσουμε την ανεργία με μιας, δεν μπορούμε με μια γομολάστιχα να εξαφανίσουμε όλα τα προβλήματα. Δεν μπορούμε με έναν τρόπο μαγικό, όπως γίνεται στα κινούμενα σχέδια, να αλλάξουμε από τη μια μέρα στην άλλη την εικόνα της χώρας. Αυτό, πράγματι, πρέπει να παραδεχτώ ότι είναι προνόμιο του ΣΥΡΙΖΑ.
Τώρα, σε σχέση με τα δικά μας θέματα, του Υπουργείου Ανάπτυξης, μέχρι τώρα κανένας oμιλητής του ΣΥΡΙΖΑ δεν έχει αναφερθεί σ’ αυτόν τον τομέα, αλλά μία αντιπολίτευση που όλα τα «σφάζει», όλα τα «μαχαιρώνει», όλα τα αρνείται και τίποτα δεν αποδέχεται είναι προφανές ότι στο στόχαστρο της κριτικής της θα βάλει και το Υπουργείο Ανάπτυξης. 
Μας δίνεται, λοιπόν, μία ευκαιρία, δια βραχέων, να αναφερθούμε στο τι έχει γίνει και στο τι σχεδιάζεται. Θέλω να είμαι πολύ καθαρός μαζί σας και με τους Έλληνες πολίτες. Ασφαλώς γνωρίζουμε τα προβλήματα. Ασφαλώς μία κοινωνία που έχει ανεργία 27%, που έχει τόσα λουκέτα στις επιχειρήσεις και τόση ύφεση για τόσα χρόνια περνά από έναν μεγάλο κοινωνικό πόνο. Όλο αυτό θα έπρεπε να είναι τυφλός κανείς για να μην το βλέπει. Αλλά θα ήταν επικίνδυνος κάποιος, αν υποσχόταν ότι δια μιας θα εξαφανίσει το πρόβλημα και με τις δημοκοπικές λογικές στις οποίες επιδίδεται ο ΣΥΡΙΖΑ θα αντιμετώπιζε την κατάσταση. Αντιθέτως εμείς, ακολουθώντας το δρόμο της Ευρώπης και της κοινής λογικής, προσπαθούμε εδώ και ενάμιση χρόνο με πρωτεργάτη σε αυτήν την προσπάθεια τον Πρωθυπουργό κ. Σαμαρά να βάλουμε τα θεμέλια για ένα καλύτερο αύριο.
Στο ΕΣΠΑ, κυρίες και κύριοι συνάδελφοι, πέρυσι τέτοιο καιρό η χώρα ήταν δέκατη όγδοη στους είκοσι επτά της Ευρωπαϊκής Ένωσης στις απορροφήσεις. Φέτος είναι τέταρτη. Δεν έγινε τυχαία. Έγινε γιατί το προσπάθησαν εκατοντάδες στελέχη σε όλη την Ελλάδα και όλο αυτό καταδεικνύεται από μια σειρά προγράμματα. Με τα προγράμματα για τους βρεφονηπιακούς σταθμούς καλύφθηκαν εβδομήντα χιλιάδες οικογένειες. Τα κουπόνια για την υγεία, για τους ανασφάλιστους συμπολίτες μας, όπου προωθήθηκαν πρώτη φορά. Τα προγράμματα για τους ανέργους, όπου μόνο το πρόγραμμα που γίνεται για την τοπική αυτοδιοίκηση και τους υπόλοιπους φορείς καλύπτει πενήντα χιλιάδες ανέργους. Και πρόσφατα δεκαεπτά χιλιάδες επιχειρηματικά σχέδια για ισάριθμες επιχειρήσεις, υφιστάμενες και νεοϊδρυόμενες, οι οποίες διευκολύνονται, όχι μόνο με κάλυψη από το ΕΣΠΑ, αλλά και με σχετική κάλυψη από το ΕΤΕΑΝ, το οποίο επαναδραστηριοποιείται, ξεπάγωσε τις δραστηριότητές του και αρχίζει σταδιακά να καλύπτει τους μικρομεσαίους.
Αλλά δεν μένω μόνο στο ΕΣΠΑ. Σε τίτλους θα αναφέρω τι έχει γίνει όλο αυτόν τον καιρό στο επίπεδο των διαρθρωτικών αλλαγών. Και αναφέρομαι σε αλλαγές που κάνουν την οικονομία μας πιο ανταγωνιστική και τη χώρα πιο φιλική στην επιχειρηματικότητα, που είναι και η βασική προϋπόθεση για να αντιμετωπίσουμε την ανεργία.
Νέος επενδυτικός νόμος. Πέρασε πριν από πέντε, έξι μήνες και έχει αρχίσει να εφαρμόζεται με κεντρική αδειοδοτική αρχή. Ξέρω ότι ο ΣΥΡΙΖΑ θέλει επενδύσεις χωρίς επενδυτές και εργαζόμενους χωρίς επιχειρηματίες. Όμως, εμείς επιμένουμε στις καλύτερες διεθνείς πρακτικές και προσπαθούμε να αφαιρέσουμε όλα τα εμπόδια της επιχειρηματικότητας. Γι’ αυτό το λόγο, προχωρήσαμε σε μια σειρά από απελευθερώσεις αγορών, όπως στα φορτηγά, στις μεταφορές ως προς τον τουρισμό, στα δίδακτρα των ιδιωτικών σχολείων και σε μια σειρά από επαγγέλματα. 
Γι’ αυτό το λόγο, επίσης, υιοθετήσαμε απλούστερες αγορανομικές και υγειονομικές διατάξεις, έτσι ώστε περισσότερες εταιρείες να πωλούν περισσότερα προϊόντα σε περισσότερα σημεία. Το βρεφικό γάλα αποτελεί ένα χαρακτηριστικό παράδειγμα. Από τότε που τοποθετήθηκε και στα σούπερ μάρκετ, έχει πέσει η τιμή του κατά 20%-25%. Όμως, έχουν γίνει πολλές τέτοιες κινήσεις. 
Παράδειγμα αποτελούν τα μέτρα κατά των στρεβλώσεων στην αγορά των καυσίμων με βάση τις υποδείξεις της Επιτροπής Ανταγωνισμού. Επίσης, έχουμε σημαντική μείωση στο ελάχιστο κεφάλαιο ίδρυσης ΑΕ, ΕΠΕ και ιδιωτικής κεφαλαιουχικής εταιρείας, ακριβώς σαν ένα πρόσθετο δείγμα ανοίγματος στην επιχειρηματικότητα.
Ακόμα, έχουμε ένα νέο νομοθετικό πλαίσιο για τα καταστήματα. Και είδατε ότι, παρά τις αντιδράσεις της Αντιπολίτευσης, η μεγάλη πλειοψηφία των Ελλήνων πολιτών την περασμένη Κυριακή αγκάλιασε αυτήν την πολιτική της Κυβέρνησης. 
Όσον αφορά στις εξαγωγές, έχουν γίνει είκοσι πέντε συγκεκριμένα βήματα τα οποία ακολουθούμε πιστά για την απλούστευση των διαδικασιών και για τη διευκόλυνση της δουλειάς των εξαγωγέων. 
Και αυτή η προσπάθεια συνεχίζεται με τη συνολική αναθεώρηση του πλαισίου στις αδειοδοτήσεις, στις άδειες εγκατάστασης και λειτουργίας των βιομηχανιών, όπου ουσιαστικά με μια απλή υπεύθυνη δήλωση θα μπορεί κάποιος να ανοίγει την επιχείρησή του, με κίνδυνο φυσικά να του πέσει καμπάνα στο κεφάλι αν πει ψέματα. Πάντως όμως, θέλουμε να βγάλουμε και αυτό το εμπόδιο από τη μέση. Δεν θέλουμε να μιλάμε θεωρητικά υπέρ της επιχειρηματικότητας, αλλά θέλουμε να τη στηρίξουμε, γιατί μόνο ο ιδιωτικός τομέας μπορεί να δημιουργήσει νέες θέσεις εργασίας. 
Επιπλέον, έχουμε και τη λειτουργία ενός ενιαίου φορέα εξωστρέφειας που θα στηρίζει τις επενδύσεις και τις εξαγωγές ακολουθώντας και πάλι τα διεθνή πρότυπα. Το νομοσχέδιο θα έρθει προς ψήφιση στη Βουλή το Νοέμβριο. 
Ακόμα ένα παράδειγμα αποτελεί η εθνική μας στρατηγική για τα logistics. Μαζί με το Υπουργείο Υποδομών, Μεταφορών και Δικτύων θα παρουσιάσουμε τη στρατηγική μέχρι το τέλος του χρόνου και στις αρχές του επόμενου χρόνου το νομοσχέδιο, έτσι ώστε μαζί με τις συνέργειες, τους τέσσερις μεγάλους οδικούς άξονες, τις παραχωρήσεις των λιμανιών και των περιφερειακών αεροδρομίων, την αποκρατικοποίηση των σιδηροδρόμων, η Ελλάδα να γίνει πράγματι διαμετακομιστικό κέντρο στην ευρύτερη περιοχή. 
Ακόμα, έχουμε προχωρήσει στην άρση εμποδίων εισόδου και στην ενίσχυση του ανταγωνισμού σε συνεργασία με τον ΟΟΣΑ σε τέσσερις βασικούς τομείς της αγοράς, στον τουρισμό, στη μεταποίηση, στα οικοδομικά υλικά και στο λιανεμπόριο προς όφελος των πολλών. Οι πολλοί μας ενδιαφέρουν. Δεν νοιαζόμαστε για τις συντεχνίες. Νοιαζόμαστε για τον απλό και ανυπεράσπιστο πολίτη. 
Επίσης, έχουμε προχωρήσει στη λειτουργία του Ελληνικού Επενδυτικού Ταμείου που τώρα οργανώνεται, προκειμένου να βοηθήσει και αυτό στη ρευστότητα των μικρομεσαίων επιχειρήσεων. Σ’ αυτό θα συμβάλει φυσικά και η προετοιμασία του πλαισίου για το νέο ΕΣΠΑ 2014-2020, με έμφαση στην καινοτομία, στην επιχειρηματικότητα και σ’ αυτό που αποκαλείται από τους τεχνοκράτες «έξυπνη εξειδίκευση». 
Αυτά είναι κάποια από όσα έγιναν και από αυτά που προγραμματίζονται. Η πολιτική μας έχει αρχίσει να έχει συγκεκριμένα αποτελέσματα, έστω και αν ο ΣΥΡΙΖΑ φυσικά δεν το παραδέχεται. Και αυτό είναι αποτέλεσμα της προσπάθειας του ελληνικού λαού αλλά και της προσπάθειας επίσης της Κυβέρνησης. Οι διεθνείς οργανισμοί έχουν αρχίσει να το αναγνωρίζουν ο ένας μετά τον άλλον. Ο ΟΟΣΑ λέει πως η Ελλάδα τον τελευταίο χρόνο ήταν σταθερά πρώτη στις μεταρρυθμίσεις. Η Παγκόσμια Τράπεζα στην πρόσφατη έκθεση που αποκαλείται «Doing Business report» ανακοίνωσε ότι τα τελευταία δύο χρόνια η Ελλάδα ανέβηκε στην κατάταξή της κατά είκοσι οκτώ θέσεις, όσον αφορά την ανταγωνιστικότητα. 
Στη δημιουργία των νέων επιχειρήσεων είχαμε την καλύτερη επίδοση από πλευράς βελτίωσης σε όλο τον κόσμο, ανεβαίνοντας στη σχετική εκθεση κατά εκατόν έντεκα θέσεις. Και φυσικά, οι επενδυτές αρχίζουν να εκδηλώνουν το ενδιαφέρον τους και η χώρα μας αρχίζει να μπαίνει και πάλι στον επενδυτικό χάρτη. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Την πρόοδο αυτή, κυρίες και κύριοι συνάδελφοι, την παραδέχονται και οι Έλληνες πολίτες στην πλειοψηφία τους που γυρνούν την πλάτη τους στο ΣΥΡΙΖΑ. Παρά το ότι η Κυβέρνηση αυτή εφαρμόζει ασφαλώς ένα δύσκολο πρόγραμμα, είναι προφανές ότι εδώ και καιρό η Αξιωματική Αντιπολίτευση έχει πιάσει ταβάνι στις δημοσκοπήσεις και αρχίζει να διαπιστώνει ότι ο κόσμος δεν την εμπιστεύεται ως εναλλακτική λύση. 
Η αμηχανία του ΣΥΡΙΖΑ γίνεται ολοένα και περισσότερο προφανής. Ο ΣΥΡΙΖΑ εξωτερικού προσπαθεί να προσγειωθεί στην πραγματικότητα με το ένα πόδι. Ο ΣΥΡΙΖΑ εσωτερικού αντιθέτως αποδεικνύει συνεχώς ότι είναι μια δύναμη αντίδρασης και αναχρονισμού. Και οι δύο ΣΥΡΙΖΑ, για να καλύψουν τις διαφορές τους και την αμηχανία τους, αποφάσισαν να καταθέσουν πρόταση μομφής εναντίον της Κυβέρνησης. Πότε; Τώρα που η Ελλάδα έχει ξεπεράσει τον κάβο, έχει ξεπεράσει ένα μεγάλο κομμάτι της φουρτούνας και αρχίζει σταδιακά να οδεύει προς το λιμάνι. Εν πάση περιπτώσει, είναι ολοφάνερο ότι τα ρούχα της Αξιωματικής Αντιπολίτευσης πέφτουν μεγάλα για το ΣΥΡΙΖΑ. Έχει μια στάση που τελικώς βλάπτει και τον εαυτό του και τη χώρα. 
Και να σας πω την αλήθεια, δεν μας νοιάζει αν βλάπτετε τον εαυτό σας, αλλά τη χώρα θα την προστατεύσουμε. Διότι αυτήν την ώρα δίνουμε μια κρίσιμη μάχη, ζούμε ιστορικές στιγμές. Αυτό που εξελίσσεται μπροστά μας είναι η μάχη της γενιάς μας. Εσείς μπορεί να ακολουθείτε παλιές, δημοκοπικές, λαϊκίστικες, καταδικασμένες πρακτικές, αλλά εμείς πρέπει να σταθούμε στο ύψος των περιστάσεων. Κατορθώσαμε και κάναμε συγκεκριμένα βήματα μπροστά. 
Όλους τους τελευταίους μήνες που μεσολάβησαν με την ίδια αφοσίωση στην πατρίδα μας θα συνεχίσουμε να κάνουμε τη δουλειά μας. Και παρά τη στείρα αντίδρασή σας, κυρίες και κύριοι συνάδελφοι του ΣΥΡΙΖΑ, να ξέρετε πως αυτή η Κυβέρνηση, η Κυβέρνηση του Αντώνη Σαμαρά, θα τα καταφέρει…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όπως στην Ολυμπιακή!</Speech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): …όχι για τα κόμματά μας, όχι για τα κόμματα που στηρίζουν την Κυβέρνηση, όχι για τους Βουλευτές και τους Υπουργούς, για την Ελλάδα!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Κωνσταντοπούλου, μη διακόπτετε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Για την Ελλάδα θα τα καταφέρουμε. 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για την Ολυμπιακή πείτε μας!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Πλακιωτάκης για επτά λεπτά.
Ορίστε, κύριε Πλακιωτάκη, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΠΛΑΚΙΩΤΑΚΗΣ</Parlmember>: Ευχαριστώ πολύ, κύριε Πρόεδρε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, δεν μπορεί όμως να μιλάει μετά από τον Υπουργό πάλι κάποιος από τη Νέα Δημοκρατία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Κωνσταντοπούλου, υπάρχει κατάλογος διευθετημένος από τις υπηρεσίες.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μα δεν μπορεί!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εάν έχετε πρόβλημα, θα απευθύνεστε στο Προεδρείο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μα δεν μπορεί να εναλλάσσονται συνεχώς από τη Νέα Δημοκρατία!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ναι, αλλά δεν μπορεί να γίνει έτσι αυτή η συζήτηση, την ώρα που έχουμε ομιλητή στο Βήμα.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι, αλλά δεν επιτρέπεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Άμα υπάρχει πρόβλημα, οι Κοινοβουλευτικοί Εκπρόσωποι μπορούν να συνεννοηθούν με το Προεδρείο, όπως γίνεται πάντα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θέλω το λόγο, όταν τελειώσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Πλακιωτάκη, συνεχίστε.</ChairmanSpeech>
<Speech><Parlmember>ΙΩΑΝΝΗΣ ΠΛΑΚΙΩΤΑΚΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, πραγματικά αξίζει να αναλύσουμε την συγκυρία, την ουσία αλλά και την αφορμή της συγκεκριμένης κατάθεσης πρότασης δυσπιστίας από την πλευρά του ΣΥΡΙΖΑ, όταν γίνεται σε μια κρίσιμη χρονική συγκυρία όπου η Κυβέρνηση του Αντώνη Σαμαρά διαπραγματεύεται υπό ευνοϊκότερες συνθήκες σε σχέση με το παρελθόν. Τη στιγμή που έχουμε εφαρμόσει το σύνολο των υποχρεώσεών μας, που η Ελλάδα κατά γενική ομολογία και των δανειστών μας έχει επιτύχει τους δημοσιονομικούς στόχους, που τα έσοδα από τους άμεσους και έμμεσους φόρους παρελθόντων οικονομικών ετών εμφανίζουν την υψηλότερη εισπραξιμότητα, την ώρα που η Κομισιόν στις εξαμηνιαίες της προβλέψεις αναφέρει ότι «η ελληνική οικονομία θα επιστρέψει στην ανάπτυξη», ο ΣΥΡΙΖΑ καταθέτει την πρόταση μομφής με προφανή στόχο τη δημιουργία κλίματος αποσταθεροποίησης και βεβαίως να καλύψει τα δικά του εσωτερικά προβλήματα διγλωσσίας, ένδειας επιχειρημάτων και παρουσίασης πραγματικής, ρεαλιστικής πρότασης εξόδου από τη σημερινή κρίση. 
Ας δούμε όμως και την αφορμή της συγκεκριμένης κατάθεσης πρότασης δυσπιστίας. Η αφορμή είναι προφανώς για την εφαρμογή της νομιμότητας για την απόδοση δημοσίου κτηρίου στους Έλληνες φορολογουμένους.
Δυστυχώς, κυρίες και κύριοι συνάδελφοι, όλα αυτά τα χρόνια είχαμε συνηθίσει να νομίζουμε ότι η κατάληψη δημοσίων κτηρίων θεωρείται μια νόμιμη ενέργεια ή ότι το πέταγμα των μολότοφ θεωρείται μια ενέργεια αντίστασης ή -εν πάση περιπτώσει- πολλοί είχαν παρεξηγήσει και είχαν ταυτίσει την έννοια του εργαζομένου με του ιδιοκτήτη. 
Κυρίες και κύριοι συνάδελφοι, αυτά με την Κυβέρνηση Σαμαρά τελειώνουν. Και πολιτική βούληση υπάρχει για την εφαρμογή των κανόνων του κράτους δικαίου και η αστυνόμευση έχει προφανώς ενισχυθεί και η εμπέδωση του κλίματος ασφάλειας στην ελληνική κοινωνία έχει ενισχυθεί.
Κυρίες και κύριοι συνάδελφοι, δεν ισχυριζόμαστε ότι τους τελευταίους δεκαπέντε μήνες έχουμε λύσει όλα τα προβλήματα. Όμως, είναι αναγκαίο -έστω και επιγραμματικά- να πούμε ότι η Κυβέρνηση Σαμαρά έχει λάβει πολύ σημαντικές πρωτοβουλίες σε όλα τα επίπεδα εκσυγχρονισμού της Δημόσιας Διοίκησης, της λειτουργίας του κράτους και της οικονομίας. Για παράδειγμα, έχει ενισχυθεί το πρόγραμμα «Διαύγεια». Υπάρχουν πλέον νέα οργανογράμματα και αξιολογήσεις στους φορείς του δημοσίου. Εφαρμόζονται πετυχημένα προγράμματα κινητικότητας στο χώρο της υγείας, ενώ έχει ανοίξει και διάλογος για τη βιωσιμότητα του ΕΟΠΥΥ. Επίσης, προωθείται ο νέος επενδυτικός νόμος και το προαιρετικό άνοιγμα των καταστημάτων τις Κυριακές, δηλαδή το αυτονόητο. Δεν μπορούμε να μιλάμε για μια τουριστική -όπως φιλοδοξούμε- πόλη να είναι η Αθήνα και να μιλάμε με κλειστά καταστήματα. Άρα, κυρίες και κύριοι συνάδελφοι, αυτή η Κυβέρνηση τολμά το αυτονόητο, που τόσα χρόνια δυστυχώς άλλες κυβερνήσεις δεν είχαν τολμήσει.
Ερχόμαστε στο αναπτυξιακό κομμάτι. Εάν δεν γίνουν πραγματικές επενδύσεις, αν δεν προχωρήσουν οι αποκρατικοποιήσεις σε αυτήν τη χώρα, πώς θα αντιμετωπιστεί το τεράστιο πρόβλημα της ανεργίας; Πετυχημένες αποκρατικοποιήσεις, όπως για παράδειγμα η σύμβαση της «COSCO» στο λιμάνι του Πειραιά, δημιούργησαν θέσεις εργασίας και έσοδα για το κράτος, εξασφάλισαν επενδύσεις και θα πρέπει να συνεχιστούν. 
Όμως, στο σημείο αυτό θέλω να ξεκαθαρίσω ότι και η Ευρωπαϊκή Επιτροπή δεν θα πρέπει να είναι τόσο τυπολάγνα στην εφαρμογή των συγκεκριμένων συμβάσεων. Δεν μπορεί από τη μια να θέλουμε να προχωρήσουν οι αποκρατικοποιήσεις σε αυτήν τη χώρα, γιατί είναι μονόδρομος και είναι ο μόνος τρόπος για να μπορέσουμε να εκσυγχρονίσουμε τα δημόσια, αν θέλετε, αγαθά αυτής της χώρας, τις δημόσιες υποδομές, τα λιμάνια και τα αεροδρόμιά μας και από την άλλη συχνά-πυκνά η Ευρωπαϊκή Επιτροπή να δημιουργεί προσκόμματα –εύχομαι- προσωρινά. Διότι ο μόνος τρόπος για να μπορέσουμε να εκσυγχρονίσουμε τις υποδομές αυτής της χώρας είναι να προχωρήσουν οι αναγκαίες επενδύσεις.
Κυρίες και κύριοι συνάδελφοι, αποκρατικοποίηση δεν σημαίνει ξεπούλημα της δημόσιας περιουσίας. Αποκρατικοποίηση σημαίνει ότι οι υποδομές αυτής της χώρας γίνονται περισσότερο ανταγωνιστικές και για να γίνουν ανταγωνιστικές, χρειάζονται επενδύσεις. Αυτή είναι η ουσία και έτσι θα πρέπει να προχωρήσουμε σε κάθε περίπτωση, αφού μιλάμε για εξασφάλιση τιμήματος για συγκεκριμένο χρονικό διάστημα. Βέβαια, μιλάμε και για ανταγωνιστικές υποδομές, που αν δεν πραγματοποιηθούν στη χώρα μας, θα γίνει -για παράδειγμα- ό,τι συμβαίνει στα λιμάνια σε άλλους ανταγωνιστικούς προορισμούς, όπως είναι το Ανόβερο και το Ρότερνταμ.
Επομένως, κυρίες και κύριοι συνάδελφοι, μονόδρομος είναι οι επενδύσεις. Μονόδρομος είναι η εμπέδωση του κλίματος πολιτικής σταθερότητας αυτής της χώρας. Μονόδρομος είναι η προχώρηση των επενδύσεων. Τώρα έχουμε τα ορατά σημάδια αυτής της πολιτικής, όπως είναι για παράδειγμα το πρωτογενές πλεόνασμα, το οποίο είναι και θα είναι γεγονός μέχρι το τέλος του χρόνου. Με πολύ απλά λόγια, να μπορούμε να ζήσουμε, να αντιμετωπίσουμε τα τρέχοντα έξοδα χωρίς να δανειζόμαστε. Αυτή είναι η πολιτική της Κυβέρνησης Σαμαρά. Αυτή είναι η επιτυχία της συγκεκριμένης Κυβέρνησης και εμείς οι Βουλευτές της Νέας Δημοκρατίας στηρίζουμε αυτήν την πολιτική. 
 Όμως, υπάρχουν και περιπτώσεις που προβάλουμε τις δικές μας –αν θέλετε- προτάσεις, όπως έγινε για την παρουσίαση του νέου φόρου ακινήτων, πάντοτε όμως στο πλαίσιο των δημιουργικών προτάσεων για την αντιμετώπιση των στρεβλώσεων και των αδικιών. Προφανώς, αναγνωρίζουμε το δημοσιονομικό κόστος, αλλά από την άλλη και εμείς συμβάλλουμε θετικά στην παρουσίαση συγκεκριμένων προτάσεων. Προφανώς και καταψηφίζουμε τη συγκεκριμένη πρόταση δυσπιστίας. Στηρίζουμε την Κυβέρνηση Σαμαρά. Στηρίζουμε τη σημερινή Κυβέρνηση στην προώθηση όλων των αναγκαίων αλλαγών και μεταρρυθμίσεων.
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ κι εγώ. 
Πριν δώσω το λόγο στον κ. Λυκούδη θα ήθελα να κάνω ορισμένες διευκρινίσεις τεχνικού χαρακτήρα. 
Αυτή η διαδικασία, όπως γνωρίζετε, έχει μία ιδιομορφία. Αποφασίστηκε χθες, καλώς ή κακώς, ο κατάλογος να κλείσει απόψε στις 22.00´. Άρα δουλεύουμε με βάση έναν προσωρινό κατάλογο. 
Το Προεδρείο, σε συνεργασία με τις υπηρεσίες, δεσμεύεται ότι στον οριστικό κατάλογο και μέχρι το τέλος της διαδικασίας θα υπάρξει πλήρης αναλογία των ομιλητών με βάση τον Κανονισμό και τη δύναμη των κομμάτων. Αν δηλαδή διαπιστωθεί κάποια δυσαρμονία, θα διορθωθεί. 
Δεύτερον, το Προεδρείο έκανε μία παράλειψη. Μετά τον κύριο Υπουργό έπρεπε να έχω δώσει το λόγο σε κάποιον Βουλευτή κάποιας άλλης πτέρυγας. Είναι δική μου η ευθύνη. Δεν πρόλαβα να κάνω τη συνεννόηση και για αυτό έδωσα το λόγο στον κ. Πλακιωτάκη. 
Εάν υπάρξει οποιαδήποτε άλλη παρατήρηση ή θέμα, ευχαρίστως, οι Κοινοβουλευτικοί Εκπρόσωποι σε συνεργασία με το Προεδρείο μπορούμε να αντιμετωπίσουμε όλα τα θέματα, διότι πιστεύω ότι μπορεί να διεξαχθεί κανονικά η διαδικασία.
Το λόγο έχει ο κ. Λυκούδης για επτά λεπτά, μετά ακολουθεί ο κ. Χαλβατζής και μετά ο κ. Διαμαντόπουλος. Το λέω για να ετοιμάζονται.</ChairmanSpeech>  
<Speech><Parlmember>ΣΠΥΡΙΔΩΝ ΛΥΚΟΥΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η Νέα Δημοκρατία η οποία σφραγίζει -γιατί, με συγχωρείτε, αυτή είναι η αλήθεια, κυρίες και κύριοι συνάδελφοι του ΠΑΣΟΚ, πώς να το κάνουμε- το χαρακτήρα της Κυβέρνησης προσπαθεί να εμφανίζει, να επιδεικνύει συνεχώς την εικόνα μιας Κυβέρνησης αποφασιστικότητας και αποτελεσμάτων. 
Εγώ αντιλαμβάνομαι αυτήν την προσπάθεια, αντιθέτως, ως μια συνεχή ανάληψη ρίσκου χωρίς περίσκεψη. Θέλετε παράδειγμα; Κατά τη γνώμη μου, ο καταστροφικός τρόπος που χειρίστηκε ο κύριος Πρωθυπουργός την υπόθεση της ΕΡΤ τον Ιούνιο. 
Θα μπορούσε εδώ να ακουστεί «Ε, και λοιπόν; Τι μας πειράζει αυτό το αυτοκαταστροφικό της Κυβέρνησης;». Δεν είναι έτσι. Γιατί παράλληλα αυτός ο χειρισμός υπήρξε επίσης κοινωνικά ψυχρός και αδιάφορος για την τύχη τριών χιλιάδων περίπου εργαζομένων. 
Αργά η γρήγορα θα φτάναμε στα σημερινά. Στην ανακατάληψη δηλαδή του Ραδιομεγάρου αυτήν τη φορά από τα ΜΑΤ. Υπάρχει συνάδελφος που δεν θλίβεται από την εικόνα; Όποια άποψη και αν έχει και για τις επίσης, κατά τη γνώμη μου, πολλαπλές ευθύνες και άλλων πολιτικών χώρων για τα περί την ΕΡΤ αδιέξοδα.
 Αλλά να ήταν μόνο αυτό… Ο αλαζονικός τρόπος που χειριστήκατε, κυρίες και κύριοι συνάδελφοι της Νέας Δημοκρατίας, την τρικομματική Κυβέρνηση αλλά και η σημερινή, κατά τη γνώμη μου, χωρίς συγκεκριμένο και σαφές σχέδιο πορεία της Κυβέρνησης στην κρισιμότερη φάση που περνάει η χώρα, με άσκηση πολιτικής στη βάση των άμεσων αναγκών κυρίως, με κάνουν να πιστεύω ότι δεν διδαχτήκατε τίποτα από αυτά τα λάθη. 
Θα περίμενε κάποιος ότι ο κύριος Πρωθυπουργός θα είχε διδαχτεί από την προσωπική πολιτική του πορεία ότι η βιασύνη δεν είναι καλός σύμβουλος. Νομίζω, όμως, ότι ο κύριος Πρωθυπουργός δεν χαλιναγωγεί μία τάση που έχει για αυτή την εμφανιζόμενη, υποτιθέμενη θα έλεγα εγώ, αποφασιστικότητα, η οποία στην ουσία δεν είναι, κατά τη γνώμη μου, τίποτα άλλο παρά πολιτικά σλάλομ με προφανείς κινδύνους. 
Θα μπορούσε κάποιος να πει «Να λοιπόν λόγοι για να κατατεθεί μία πρόταση δυσπιστίας και να οδηγηθεί μια τέτοια Κυβέρνηση σε πτώση». Αλήθεια, κυρίες και κύριοι συνάδελφοι του ΣΥΡΙΖΑ; Είμαι απολύτως βέβαιος ότι τουλάχιστον τα ηγετικά σας στελέχη, που τα γνωρίζω, δεν υπήρξαν ποτέ αφελή. 
Δεν υπάρχει, κατά τη γνώμη μου, πιο απλόχερη χείρα βοηθείας αυτήν την ώρα προς την Κυβέρνηση από την πρόταση δυσπιστίας που καταθέτετε. Την Κυριακή το βράδυ, εκτός αν έρθει η γη ανάποδα, που δεν θα έρθει, η Κυβέρνηση θα έχει εξασφαλίσει τη συσπείρωσή της, θα έχει εξασφαλίσει τη συνοχή της, που τόσο ανάγκη την έχει, και την απρόσκοπτη, θα έλεγα, πορεία της τουλάχιστον για ένα εξάμηνο με όλες τις δυνατότητες στο τραπέζι για να παράξει και να στηρίξει όποιες πολιτικές αποφασίσει η ίδια σε συνεννόηση με τους δανειστές μας. Ή δεν είναι έτσι; Δεν το ξέρετε; 
Κυρίες και κύριοι συνάδελφοι, η πρόταση του ΣΥΡΙΖΑ είναι ο απόλυτος τακτικισμός, η εξυπηρέτηση συνειδητά της βαθύτατα αντιλαϊκής στρατηγικής επαναθεμελίωσης ενός νέου χειρότερου και πιο αμείλικτου δικομματισμού. Το εκβιαστικό «Ή με εμάς ή με αυτούς» είναι η νέα μεγάλη μαύρη τρύπα στην ελληνική πολιτική ζωή. 
Γιατί δεν θέλετε να κυβερνήσετε, κυρίες και κύριοι συνάδελφοι του ΣΥΡΙΖΑ. Παιχνίδια εξουσίας παίζετε και μάλιστα, τα παίζετε επιδιώκοντας να μην έχετε και κόστος από αυτήν την εξέλιξη. 
Για αυτό λέτε στους Αμερικάνους με ξεκάθαρες κουβέντες ότι ο ΣΥΡΙΖΑ πιστεύει ότι η Ελλάδα θα καταστραφεί με την έξοδό της από το ευρώ, αλλά στο λαό μας καλλιεργείτε συγχύσεις. 
Για αυτό θεωρείτε την ΕΡΤ όχι περιουσία του λαού, αλλά βοήθημα σε αυτά τα παιχνίδια εξουσίας, αδιαφορώντας επί της ουσίας για τους ανθρώπους που περιμένουν να δουλέψουν. 
Για αυτό δεν βρήκατε ακόμη χρόνο να συσκεφτείτε, να συζητήσετε το ζήτημα της απλής αναλογικής που σας έθεσε η Δημοκρατική Αριστερά την προηγούμενη βδομάδα. 
Διάβασα, όμως, ότι μόλις προσγειώθηκε στην Αθήνα ο Αρχηγός της Αξιωματικής Αντιπολίτευσης επιστρέφοντας από την Αμερική, σήμανε –λέει- συναγερμός, συγκάλεσε όργανα τα ξημερώματα, έκανε συνεδριάσεις, επεξεργασίες, σενάρια κ.λπ.. Τελικά, προτείνατε την πρόταση δυσπιστίας. Γιατί; Για να δώσετε κράτος ζωής σε μια Κυβέρνηση που υποτίθεται ότι βιάζεστε να διαδεχθείτε και για να επιδείξετε κι εσείς αυτό που έκανε και η Νέα Δημοκρατία όσο ήταν στην Αντιπολίτευση, υποτιθέμενη ετοιμότητα για την κατάληψη εξουσίας χωρίς επίγνωση, όμως, βασικών προϋποθέσεων, χωρίς ρεαλιστικό σχεδιασμό; 
Κυρίες και κύριοι συνάδελφοι, ο Φώτης Κουβέλης καταδείκνυε την περίοδο της συμμετοχής μας στην Κυβέρνηση την επίδειξη δύναμης ως ατελέσφορη επιλογή που μόνο σε μεταρρυθμίσεις δεν οδηγούσε. 
Τώρα, όλοι διαπίστωσαν τα αδιέξοδα μιας τέτοιας τακτικής πολιτικού –θα έλεγα- αυταρχισμού. Δεν μου αρέσει να μεταχειρίζομαι τέτοιες λέξεις, αλλά με βοηθάει για την κατάθεση των νοημάτων μου αυτήν την ώρα. 
Θα μπορούσαμε να επιχαίρουμε γιατί νομίζουμε ότι δικαιωθήκαμε κατά μια έννοια. Θα μπορούσαμε επενδύοντας στην αντιμνημονιακή ρητορεία να εξαργυρώσουμε την επιταγή της αποχώρησής μας από την Κυβέρνηση. 
Αυτή, όμως, η επιταγή είναι ακάλυπτη, κυρίες και κύριοι συνάδελφοι, όσο η χώρα δεν στηρίζεται στα πόδια της, όσο βρίσκεται υπό επιτροπεία. Τι να την κάνουμε τέτοια επιταγή; 
Στις εκλογές του Ιουνίου ο λαός έδωσε στη Δημοκρατική Αριστερά σχετικά μικρή δύναμη. Έτσι επέλεγε σε όλη τη Μεταπολίτευση. Εκτιμούσε τον Κύρκο, σεβόταν το Χαρίλαο, αλλά ψήφιζε τον Αντρέα. Επιβράβευε τη δημαγωγία. Παρέδιδε εν λευκώ με αυτοδυναμίες την τύχη του σε όσους του χάιδευαν τα αφτιά, σε όσους έκαναν πολιτική με συνθήματα και με φόβους. 
Ελπίζω πριν να είναι αργά να καταλάβει ο λαός μας ότι δεν του χρειάζονται ούτε πολιτικοί υψίφωνοι ούτε ρήτορες της δημαγωγίας ούτε χτυπήματα του χεριού στο τραπέζι. Στο λαό μας χρειάζονται συνετοί και υπεύθυνοι πολιτικοί. 
Εμείς δεν θα πούμε «ναι» ή «οχι» στους πρωταγωνιστές του νέου δικομματισμού. Θα δηλώσουμε και θα είμαστε «παρόντες» ως η άλλη τρίτη δύναμη της ελπίδας. 
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Το λόγο έχει ο κ. Χαλβατζής για επτά λεπτά.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Με αφορμή τη συζήτηση για την πρόταση δυσπιστίας του ΣΥΡΙΖΑ έγιναν πολλές αναφορές σε θέματα δημοκρατίας. Θέλουμε να μιλήσουμε για μερικά από αυτά που τα θεωρούμε πρώτης γραμμής για το εργατικό λαϊκό κίνημα. Διότι ειπώθηκε ήδη ότι τη δημοκρατία στη χώρα την έφερε από το Παρίσι ο Κωνσταντίνος Καραμανλής με το αεροπλάνο του Ζισκάρ Ντ’ Εστέν. 
Αυτή η κολοβή αστική δημοκρατία μετά τη Μεταπολίτευση ήταν αποτέλεσμα σκληρών αγώνων ενάντια στη στρατιωτικοφασιστική δικτατορία και οι κομμουνιστές είχαν πρωτοπόρα και σημαντική συμβολή σε αυτούς τους αγώνες όπως και είχαν πολλά, πάρα πολλά θύματα. Χιλιάδες ήταν οι φυλακισμένοι, οι εξόριστοι, αλλά ήταν πολλοί και οι νεκροί. 
Ας είμαστε, λοιπόν, μετρημένοι, κύριε Γιακουμάτο, όταν μιλάμε για τη δημοκρατία. 
Σήμερα, επιβεβαιώνετε ξανά μια πάγια αλήθεια, μια αλήθεια που λέει ότι για να προωθηθεί η αντεργατική και αντιλαϊκή πολιτική, αυτή πρέπει να συνοδεύεται από ΜΑΤ, από δακρυγόνα, από γκλοπς, από χημικά. Γενικότερα, πρέπει να συνοδεύεται από την ένταση της δράσης των κατασταλτικών δυνάμεων για να στηριχθούν τα συμφέροντα και τα κέρδη των επιχειρηματικών ομίλων.
Με αφορμή τις εξελίξεις στην ΕΡΤ έγιναν αυτές τις μέρες ανιστόρητες συγκρίσεις με το παρελθόν. 
Άλλοι μιλάνε για πρωτόγνωρο γεγονός, τη δράση, δηλαδή, των δυνάμεων καταστολής. 
Ας δούμε τα πράγματα πιο συγκεκριμένα. Πέρυσι τον Ιούνιο είχαμε, κατά πως γράφτηκε με προσωπική εντολή του Πρωθυπουργού, την επέλαση των ΜΑΤ, το χτύπημα των απεργών χαλυβουργών στην Ελληνική Χαλυβουργία για να σπάσει η πολύμηνη ηρωική απεργία τους. Τι ήταν αυτό; Ένα απλό επεισόδιο; Δεν ήταν η σταθερή έκφραση της σκληρής ταξικής πολιτικής που εφαρμόζεται από όλες τις κυβερνήσεις;
Η επιστράτευση των ναυτεργατών και άλλων εργαζομένων τι είναι; Μια παρωνυχίδα; Η παραβίαση και αυτής της κουτσουρεμένης εργατικής νομοθεσίας, οι απολύσεις χωρίς αποζημίωση, οι αλλαγές στις εργασιακές σχέσεις, οι σε βάρος των εργαζομένων αλλαγές στο ποσοστό των λεγόμενων νόμιμων απολύσεων από εργοστάσια και τόπους δουλειάς τι ακριβώς είναι; Δευτερεύον ζήτημα; Για μας όλα αυτά είναι πρωτεύοντα ζητήματα. 
Πέρα από αυτά έχουμε και άλλα ανησυχητικά σημάδια. Δηλαδή, αναπτύσσεται βιομηχανία μηνύσεων. Έχουμε δίκες και καταδίκες αγροτών γιατί πάλεψαν και διεκδίκησαν το δικαίωμά τους να μείνουν στα χωράφια τους, να μείνουν στη γη τους. Υπάρχουν καταδίκες μαθητών που διεκδίκησαν το δικαίωμα στη μόρφωση και στη ζωή. Δημοσιεύτηκαν καταδίκες συνδικαλιστών που πάλεψαν και παλεύουν για το δικαίωμα στη δουλειά, για δουλειά με δικαιώματα και βρέθηκαν έξω από τα εργοστάσια και από τόπους δουλειάς.
Προβληματίζει η έντονη κινητικότητα δικαστικών λειτουργών για την αντιμετώπιση αγωνιστικών κινητοποιήσεων των εργαζομένων. Όμως, μέχρι σήμερα δεν βρέθηκε κανένας εισαγγελέας να τοποθετηθεί απέναντι σε εργοδότες, οι οποίοι με πρόφαση τη βαθιά καπιταλιστική οικονομική κρίση πετάνε εργάτες στο δρόμο χωρίς καμμία αποζημίωση, χωρίς την εφαρμογή έστω και αυτής της κολοβής εργατικής νομοθεσίας. 
Κύριε Δένδια, δεν πρόκειται για καλούς και για κακούς. Πρόκειται για μια σκληρή ταξική πολιτική, την οποία εφαρμόζετε. 
Και, φυσικά, γι’ αυτά τα ζητήματα ουσιαστικής αστικής δημοκρατίας, η οποία σταματάει έξω από τις πύλες των εργοστασίων και των τόπων δουλειάς, δεν μίλησε κανένας. Ουσιαστικά δεν μιλάτε, κύριοι του ΣΥΡΙΖΑ, γι’ αυτά τα ζητήματα της παραβίασης αυτής της αστικής δημοκρατίας στα εργοστάσια.
Μια διευκρίνιση θέλω να κάνω για την ΕΡΤ. Το ΚΚΕ στήριξε πολύτροπα τον αγώνα των εργαζομένων στην ΕΡΤ και το στηρίζει. Ωστόσο, άλλο είναι η υπεράσπιση των δικαιωμάτων των εργαζομένων και άλλο είναι αυτή καθ’ εαυτή η λειτουργία της δημόσιας ραδιοτηλεόρασης. Και η άποψή μας γι’ αυτήν είναι ότι η ΕΡΤ όλα τα χρόνια, με όλες τις κυβερνήσεις, πρόβαλε όχι απλά την εκάστοτε κυβερνητική πολιτική, αλλά στήριζε, στηρίζει και προβάλλει την αστική ιδεολογία και γενικότερα την πολιτική της αστικής τάξης. Προβάλλει όλη τη λογική του καπιταλιστικού συστήματος. Αυτή είναι η πραγματικότητα.
Βεβαίως, η Νέα Δημοκρατία έχει τεράστια ευθύνη γι’ αυτήν την κατάσταση, για την αντεργατική, αντιλαϊκή πολιτική. Το ΠΑΣΟΚ έχει ευθύνη. Η συγκυβέρνηση έχει ευθύνη. Ωστόσο, είναι μόνον αυτοί; Εμείς υποστηρίζουμε ότι ευθύνη για τη σημερινή κατάσταση -το έχουμε πει πολλές φορές- έχουν εκτός από τις κυβερνητικές δυνάμεις και όλες οι πολιτικές δυνάμεις, οι οποίες ομνύουν καθημερινά στον ευρωμονόδρομο, ομνύουν στην πολιτική της Ευρωπαϊκής Ένωσης των μονοπωλίων. 
Μία από αυτές τις δυνάμεις είναι και ο ΣΥΡΙΖΑ, ο οποίος έχει κι αυτός τις δικές του ευθύνες. Όχι, κυρίως γιατί ακολουθεί τη γενική στρατηγική της Ευρωπαϊκής Ένωσης των μονοπωλίων, δικαίωμά του είναι άλλωστε, αλλά κυρίως γιατί σπέρνει, όπως ειπώθηκε από ομιλητές μας, αυταπάτες.
Πρόκειται για αυταπάτες για εύκολες έως και ανώδυνες λύσεις στo πλαίσιo του καπιταλιστικού συστήματος με μία αλλαγή απλή του μείγματος της εφαρμοζόμενης πολιτικής. Σπέρνει αυταπάτες γιατί κάνει ανούσιες συγκρίσεις ανάμεσα στον Ομπάμα και στον Μπους, γιατί υποστηρίζει ότι μπορεί με ένα άλλο μείγμα, με μία άλλη πολιτική, να πάνε τα πράγματα καλύτερα. Ε, αυτές οι αυταπάτες παλεύουμε να μην καλλιεργούνται στα λαϊκά στρώματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Το κύριο για εμάς είναι να διαμορφώνονται μέσα από τους καθημερινούς αγώνες όροι, συνθήκες και προϋποθέσεις για ανάπτυξη της λαϊκής συμμαχίας, που θα προωθήσει μία πολιτική σύγκρουσης και ρήξης με την εφαρμοζόμενη αντιλαϊκή, αντεργατική πολιτική, μία σύγκρουση για μία νέα εξουσία, εργατική, λαϊκή εξουσία και όχι για κάποια επιδιόρθωση της αστικής πολιτικής, για μία καλύτερη διαχείριση της ίδιας αντιλαϊκής πολιτικής που πρεσβεύει σήμερα ο ΣΥΡΙΖΑ μέσα στο πλαίσιο της Ευρωπαϊκής Ένωσης. Μέσα στο πλαίσιο της Ευρωπαϊκής Ένωσης δεν μπορεί να σημειωθεί καμμία φιλεργατική, φιλολαϊκή πολιτική.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Το λόγο έχει ο κ. Διαμαντόπουλος για επτά λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Κατ’ αρχάς, η παρουσία του γενικότερα απόντος Πρωθυπουργού στην Αίθουσα από την Παρασκευή κιόλας και τέτοια ώρα πάει να πει ότι τα πράγματα είναι σοβαρά.
Για πρώτη φορά στην ιστορία μία πρόταση μομφής ξεπερνά την πολιτική τακτική, ξεπερνά την αίτηση του κόσμου ενός κόμματος, γιατί εκφράζει τη συντριπτική πλειοψηφία του ελληνικού λαού. Η Κυβέρνηση είναι ανακόλουθη εξαρχής εξαιτίας των προεκλογικών της δεσμεύσεων, που από το ίδιο βράδυ αθέτησε, όχι μόνο η Νέα Δημοκρατία αλλά και το ΠΑΣΟΚ. Συνεχίζει να υλοποιεί μία μονόπλευρα ταξική πολιτική προς όφελος μιας συγκεκριμένης γνωστής οικονομικής ολιγαρχίας. Εξυπηρετεί τα συμφέροντα πολυεθνικών και ντόπιου κεφαλαίου με τη διάλυση των εργασιακών σχέσεων και των συλλογικών διαπραγματεύσεων και την αύξηση της ανεργίας.
Επιχειρήσεις, κύριε Χατζηδάκη, καθώς είστε Υπουργός Ανάπτυξης, αύξησαν την κερδοφορία τους, ενώ δεν είχαν αυξήσει τις πωλήσεις τους. Ξέρετε ότι δεν υπάρχει μαγικός τρόπος. Είναι τα λεφτά των εργαζομένων. Υπήρξε διάλυση της μικρομεσαίας επιχείρησης. Δεν είναι τυχαίο πως αυτά που επαίρεστε πως κάνατε έχουν βρει ολόκληρη την κοινωνία απέναντι. 
Όσον αφορά το άνοιγμα των καταστημάτων της Κυριακής, που ήταν κόλαφος αυτό που είπε ο Εμπορικός Σύλλογος, η γενική συνομοσπονδία τους, έρχεστε και μας τα λέτε εδώ ως επιτεύγματα, αγνοώντας ότι η μικρομεσαία επιχείρηση έχει κλείσει. Είχατε ακόμη και την Εκκλησία απέναντί σας. Και τι κάνατε; Υλοποιήσατε αυτά που ήθελαν τα μεγάλα πολυκαταστήματα. Εντάξει. Αυτό κάνετε. Αυτή είναι η ταξική σας πολιτική.
Καταστρέφετε το περιβάλλον προς όφελος των πολυεθνικών. Το εγχείρημα στη Χαλκιδική, που δεν θα τελεσφορήσει ποτέ, γιατί το λαϊκό κίνημα είναι δυνατό, έρχεται να απαντήσει στο εξής: Η τοπική κοινωνία διάλεξε έναν άλλο τρόπο ανάπτυξης, ο οποίος είναι ξένος για εσάς, γιατί εξυπηρετείτε συγκεκριμένα συμφέροντα. Η αύξηση της τιμής του χρυσού και η αναστολή των εργασιών από την «ELDORADO GOLD» δείχνουν ότι το κέρδος πάνω απ’ όλα σύμφωνα με εσάς και τις πολυεθνικές, όχι για εμάς. 
Φτάνουμε στο ξεπούλημα της δημόσιας περιουσίας, που πουλάτε ακίνητα, τα ενοικιάζετε ή τα υπενοικιάζετε, έχοντας και τη συντήρηση. Αυτά είναι τραγικά πράγματα.
Βασίζεστε στην πιο σκληρή μορφή του καπιταλισμού, επικαλούμενοι μία ιδεοληψία, σύμφωνα με την οποία για την κατάσταση της χώρας φταίει δήθεν το μεγάλο σπάταλο δημόσιο, αγνοώντας συστηματικά ότι ο αριθμός των δημοσίων υπαλλήλων είναι λίγο πιο κάτω από τον μέσο ευρωπαϊκό όρο και δεν μιλάτε επ’ ουδενί γι’ αυτό το παράδοξο της δεκαετίας του 2000, στην οποία είχαμε αύξηση του ΑΕΠ πάνω από τον ευρωπαϊκό μέσο όρο, αλλά κατάρρευση των εσόδων.
Δεν ήταν κάτι τυχαίο. Ήταν επιλογή της κυβέρνησης Καραμανλή. Είχατε δηλαδή αυτήν την ψαλίδα να ανοίγει. Αυτή είναι μία από τις αιτίες που μας έφεραν μέχρι εδώ και το στρεβλό κράτος που εσείς είχατε δημιουργήσει. Και ξαφνικά έρχεστε ως βαπτισμένοι σε μία κολυμβήθρα που βγάζει ανθρώπους άγιους, άξιους και έτοιμους να κυβερνήσουν! 
Αν θεωρείτε ότι το καράβι δεν πήγε στα βράχια, σίγουρα οι άνθρωποι εντός του καραβιού έχουν γίνει σκλάβοι. Έχετε εφαρμόσει συνθήκες γαλέρας. Αν θεωρείτε ότι το καράβι δεν έπεσε στα βράχια, κάνοντας σκλάβο τον ελληνικό λαό χωρίς να έχει μέλλον, πρέπει να αναθεωρήσετε τη σκέψη σας και την πολιτική σας. 
Επίσης, όλα αυτά προσπαθήσατε να τα επιβάλετε με μία διχαστική πολιτική, προωθώντας τον κοινωνικό κανιβαλισμό. Όταν φέρνετε το δάσκαλο που παλεύει για μία δημόσια παιδεία, παλεύει και για την ίδια του την επιβίωση απέναντι στο γονιό, όταν φέρνετε τον αγρότη που δεν έχει να αγοράσει τα βασικά για να σπείρει το χωράφι του και αναγκάζεται να κλείσει το δρόμο απέναντι στον έμπορο, εσείς είστε που δημιουργείτε διχαστικό κλίμα σε αυτήν την κοινωνία και δεν είστε με τίποτα εξισορροπητικός παράγοντας. Είστε αυτοί που έχετε φέρει με το διαίρει και βασίλευε την κοινωνία σε αυτήν την άσχημη κατάσταση. 
Η Κυβέρνηση δεν έχει καμμία γείωση στο κοινωνικό πεδίο. Ο μόνος δίαυλος επικοινωνίας είναι με τα ΜΑΤ: από την απεργία των χαλυβουργών, το αμαξοστάσιο του μετρό, το Μέγαρο της ΕΡΤ, τα βουνά της Χαλκιδικής, τους απεργούς της «ACS». Είστε ανίκανοι ακόμη και για να κάνετε ένα διαγωνισμό επιλογής τραγουδιού για την EUROBISION. Με τα ΜΑΤ την κάνατε και αυτή. Δηλαδή είναι τραγέλαφος. Δεν έχετε κανένα δίαυλο επικοινωνίας. 
 Η Κυβέρνηση αυτή καταρρέει μαζί με το success story, το πρωτογενές πλεόνασμα, τα νέα μέτρα που δεν θα παίρνατε ποτέ ξανά. Καταρρέοντας, όμως, διαλύει τον κοινωνικό ιστό της χώρας, αφήνοντας συμπολίτες μας χωρίς πρόσβαση σε κοινωνικά αγαθά, υγεία, παιδεία, ηλεκτρικό ρεύμα, νερό. 
Κύριε Χατζηδάκη, είμαστε σε μία κατάσταση –αν δεν το έχετε καταλάβει- που νέα ζευγάρια δεν κάνουν παιδιά. Υπάρχει έκθεση η οποία δείχνει πως τα παιδιά στα σχολεία λιποθυμούν και εσείς μας λέτε ότι –τι κάνατε;- φθηνύνατε κάπως το βρεφικό γάλα –εγώ να το αναγνωρίσω- αλλά προς όφελος των αλυσίδων σούπερμάρκετ. Πάλι τα λεφτά στους λίγους!</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Οι γονείς δεν πληρώνουν λιγότερο;</Speech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Σας είπα. Θέλετε να κάνουμε ένα διάλογο; Να μου δώσετε το χρόνο, όποτε θέλετε, μέχρι μεθαύριο.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δεν κάνουν παιδιά!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Προτείνω να ολοκληρώσει ο ομιλητής, κύριε Υπουργέ, και μετά, αν θέλετε, να παρέμβετε.</ChairmanSpeech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Ναι, και να μου δώσετε και τον υπόλοιπο χρόνο μου. Δεν έχω υπερβεί ποτέ ούτε και στις επιτροπές το χρόνο μου. 
Παρ’ όλα αυτά, κυρίες και κύριοι Βουλευτές, ήταν θλιβερό το φαινόμενο που αντικρίσαμε. Από την πρώτη μέρα κιόλας οι Βουλευτές που στηρίζουν τη συγκυβέρνηση ήρθαν εδώ και είναι χαρακτηριστικό ότι πρώην Υπουργός στα οκτώ λεπτά που μίλησε προκειμένου να σας υπερασπιστεί –γιατί αυτό κάνετε, αν δεν το έχετε καταλάβει, έχετε μία πρόταση μομφής απέναντί σας και πρέπει να επιχειρηματολογήσετε για το έργο της Κυβέρνησης- βρήκε μόνο δεκαπέντε δευτερόλεπτα και μίλησε για το έργο σας. Μπράβο σας!
Εγώ σας καλώ, λοιπόν, να κάνετε αυτό που πρέπει, να διασώσετε -αν υπάρχει- αξιοπρέπεια πάνω σας, γιατί ψηφίζετε «ΝΑΙ» σε όλα και πηγαίνετε στην περιφέρειά σας και κάνετε ότι παλεύετε για τον τόπο. Πουλάτε χάνδρες και καθρεφτάκια σε αυτούς τους ανθρώπους! Δεν αντέχουν πια. Η λύση είναι μία. Φύγετε τώρα! Έχετε καταστρέψει τη χώρα!
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Το λόγο έχει ο κ. Γεωργαντάς, μετά ο κ. Κεδίκογλου και έπειτα η κ. Βαμβακά. 
Ορίστε, κύριε Γεωργαντά, έχετε το λόγο.</ChairmanSpeech> 
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Ευχαριστώ, κύριε Πρόεδρε. 
Κύριοι Υπουργοί, κύριοι συνάδελφοι, διαβάζω το άρθρο 142 του Κανονισμού της Βουλής. Η Βουλή με απόφασή της μπορεί να αποσύρει την εμπιστοσύνη της από την Κυβέρνηση. Άρα θα πρέπει να αποσύρει την εμπιστοσύνη προς την Κυβέρνηση κάποιος που της την είχε δώσει. Διαβλέπει κανείς τέτοια πρόθεση από κάποιον από τους Βουλευτές της συγκυβέρνησης, την οποία όλοι εμείς οι άλλοι δεν καταλάβαμε; 
Μήπως έχουν παρεξηγήσει κάποιοι την έντονη κοινοβουλευτική δράση και την αγωνία των Βουλευτών της συμπολίτευσης, η οποία εκφράζεται με ερωτήσεις, παραστάσεις και συζητήσεις με σκοπό τη ρεαλιστικότερη και δικαιότερη υλοποίηση των πρωτοβουλιών της Κυβέρνησης;
Συζητούμε σήμερα πρόταση δυσπιστίας. Ήμουν χθες παρών όταν ο Αρχηγός της Αξιωματικής Αντιπολίτευσης υπέβαλε την πρόταση δυσπιστίας, επικεντρώνοντάς την σε δύο σημεία. 
Το ένα είναι ότι πρέπει, κατά την άποψή του, να σταματήσει η πορεία προς την οικονομική καταστροφή και την αναξιοπρέπεια του λαού.
Το δεύτερο σημείο είναι ότι έχει επέλθει συρρίκνωση και η απαξίωση της δημοκρατίας η οποία και πρέπει να σταματήσει.
Δύο, λοιπόν, είναι τα κεντρικά σημεία για τα οποία εκφράστηκε η πρόταση δυσπιστίας. Γι’ αυτά τα δύο σημεία ο κ. Τσίπρας από την πρώτη ημέρα που δημιουργήθηκε αυτή η Κυβέρνηση είχε άλλη άποψη και τώρα δυσπιστεί περί της ικανότητας αυτής της Κυβέρνησης και της αποτελεσματικότητάς της και υποβάλλει την πρόταση αυτή; Έχει μεταβάλει άποψη ή μήπως την ίδια άποψη είχε από την πρώτη ημέρα που ανέλαβε αυτή η Κυβέρνηση, σε σχέση με τα δύο αυτά πολύ κομβικά σημεία; 
Νομίζω ότι η διαδικασία, η οποία προβλέπεται στο άρθρο 142, με τον τρόπο με τον οποίο έχει έρθει προς συζήτηση στη Βουλή ευτελίζει κάποιους.
Δεν πρόκειται καμμία εμπιστοσύνη να αποσυρθεί από την Κυβέρνηση. Ξέρετε γιατί, κύριοι συνάδελφοι; Όχι επειδή ενώνει τους Βουλευτές της συμπολίτευσης η επιθυμία διατήρησης της νομής της οποιασδήποτε δήθεν εξουσίας. Ό,τι πιο δύσκολο και οδυνηρό σήμερα είναι να έχει κάποιος την ευθύνη που συνδέεται με την ιδιότητα του Βουλευτή της συμπολίτευσης. Αυτήν την ευθύνη, που πολλές φορές γίνεται βάρος ασήκωτο, με ωριμότητα και ανιδιοτέλεια την αποδεχόμαστε όχι μόνο γιατί πιστεύουμε ως μόνη και ρεαλιστική διέξοδο από την κατάσταση στην οποία βρίσκεται η χώρα την κατεύθυνση στην οποία κινείται η Κυβέρνηση. Την αποδεχόμαστε και για έναν ακόμη λόγο, ίσως ίδιας βαρύτητας. Δυστυχώς αισθανόμαστε και εμείς εδώ –πιο έντονα ίσως από κάποιους άλλους- αυτό που η μεγάλη πλειοψηφία του ελληνικού λαού έχει πια αποδεχθεί: Καμμία σοβαρή εναλλακτική πρόταση δεν προσφέρουν οι πολιτικές δυνάμεις της Αντιπολίτευσης. 
Είναι θλιβερό σε μια ώρα μάχης για τη χώρα, με ανάγκη συσπείρωσης όλων των δυνάμεων, κάποιοι να αναλώνονται απλά σε κραυγές που όσο περνάει ο καιρός τόσο πιο παράταιρες ακούγονται.
Όμως γιατί άραγε, αναρωτιόμαστε, μια τέτοια Αντιπολίτευση; Πότε κάνατε, συνάδελφοι, αντιπολίτευση με στόχο τη βελτίωση της κατάστασης της χώρας; Όταν απειλούσατε ξένους επενδυτές; Όταν μιλούσατε για ξεσηκωμό της κοινωνίας το φθινόπωρο; Όταν προσπαθούσατε να χρησιμοποιήσετε ακόμα και τους μαθητές για να πυροδοτήσετε καταστάσεις; Όταν προσπαθήσατε να δημιουργήσετε κλίμα αστάθειας, με αφορμή την επέτειο της 28ης Οκτωβρίου; 
Το κόμμα σας δεν μπορεί να αντιπολιτευθεί ουσιαστικά και ώριμα γιατί πολύ απλά δεν έχει επιχειρήματα, δεν έχει προτάσεις. Είναι πολύ πρόσφατες οι δηλώσεις του κ. Γλέζου και του κ. Δραγασάκη που αποδόμησαν ουσιαστικά την κυρίαρχη ρητορική σας. 
Ο κ. Τσίπρας μίλησε για θεσμική εκτροπή, για συρρίκνωση και απαξίωση της δημοκρατίας. Είναι θεσμική εκτροπή η εφαρμογή του νόμου; Είναι κατάλυση της δημοκρατίας η αντιμετώπιση όλων των Ελλήνων με ισότητα και σύμφωνα με το γράμμα του νόμου; 
Μιλάτε εσείς για νομιμότητα όταν ο αντιπολιτευτικός σας λόγος βασίζεται μόνο στην υπονόμευσή της; Κάθε διαμαρτυρία είναι δεκτή και απαραίτητη για την ανάπτυξη του διαλόγου, της προόδου και κυρίως για την ενίσχυση της δημοκρατίας. Όμως την ίδια στιγμή συνιστά κατάλυσή της η ανοχή της ανομίας με την υποστήριξη της ίδιας της πολιτείας και των συνταγματικών θεσμών, όπως για παράδειγμα, η κατάληψη δημοσίων κτηρίων.
Και τελικά, τι ακριβώς πήγαν να κάνουν οι συνάδελφοι του ΣΥΡΙΖΑ έξω από το Ραδιομέγαρο και ποια νομιμότητα να προστατέψουν;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μέσα θέλαμε να μπούμε.</Speech>
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Τη νομιμότητα που έχει ήδη καταλυθεί; Δεν το καταλαβαίνω. Ας μας εξηγήσετε τελικά τι πρεσβεύετε και ποια νομιμότητα επικαλείσθε. Θα θέλαμε ειλικρινά να έχετε προτείνει κάτι ουσιαστικό με συγκεκριμένες προτάσεις και σχέδιο για την αντιμετώπιση των προβλημάτων του τόπου. Αντί αυτού, προτιμήσατε να καταφύγετε σε αυτήν την ενέργεια.
Κυρίες και κύριοι συνάδελφοι, η αλήθεια είναι ότι αυτή η Κυβέρνηση έδωσε και δίνει σκληρές μάχες. Οι αγορές όμως ήδη προεξοφλούν ότι η Ελλάδα σταθεροποιείται οικονομικά και πολιτικά. Ο ελληνικός λαός, κυρίες και κύριοι, αυτός ο δοκιμασμένος λαός, ο χορτάτος από λόγια και υποσχέσεις απαιτεί σταθερότητα και ελπίδα.
Η Νέα Δημοκρατία, από τη στιγμή που ανέλαβε, εφαρμόζει μια πολιτική που στοχεύει στο μέλλον, μια πολιτική ελπίδας και προοπτικής που βάζει τα θεμέλια για ένα καλύτερο αύριο που τόσο ανάγκη έχει ο τόπος. Εμείς, κυρίες και κύριοι, κάνουμε αυτό που έχουμε υποσχεθεί στον ελληνικό λαό. Είπαμε για τομές, μεταρρυθμίσεις, νομιμότητα και αυτό κάνουμε. 
Αδιαφορούμε για το πολιτικό κόστος που νομίζουν κάποιοι ότι μας ενδιαφέρει. Δεν μας νοιάζει αν αυτήν τη στιγμή είμαστε αρεστοί σε κάποιους. Μας ενδιαφέρει να είμαστε χρήσιμοι και ωφέλιμοι για το σύνολο του ελληνικού λαού. Όποιος παρανομεί ή καταλύει την έννομη τάξη, έρχεται αντιμέτωπος με το νόμο. Δεν χαριζόμαστε σε κανέναν, δεν κουκουλώνουμε τίποτα. 
Στηρίζω αυτήν την Κυβέρνηση και αυτήν την πολιτική όχι με κομματική πειθαρχία. Τη στηρίζω γιατί την πιστεύω. Τη στηρίζω και μαζί με μένα τη στηρίζει και η μεγάλη πλειοψηφία του ελληνικού λαού.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς και κυρίως για τη συνέπεια στο χρόνο.
Ενημερώνω το Σώμα ότι το ηλεκτρονικό σύστημα εγγραφής ομιλητών έχει κλείσει. Επομένως τώρα θα καταρτισθεί ο πλήρης κατάλογος και θα είναι στη διάθεσή σας σε λίγο.
Για να είμαστε όλοι ενήμεροι, το υπόλοιπο πρόγραμμα έχει ως εξής: Θα μιλήσει ο Υφυπουργός Παιδείας και Θρησκευμάτων κ. Κεδίκογλου. Θα ακολουθήσει μία σειρά ομιλητών έως τον αριθμό 40…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, μπορώ να πω κάτι;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Βεβαίως.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σέβομαι πάρα πολύ τον κύριο Υφυπουργό και δεν μιλάω προσωπικά γι’ αυτόν. Αν εδώ έχουμε μια παρέλαση –με την καλή έννοια, εγώ δεν λέω κάτι παραπάνω- Υπουργών και Υφυπουργών, λυπάμαι αλλά οι Βουλευτές δεν θα μιλήσουν.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Είναι ο έκτος μέχρι τώρα.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, σωστά, είναι ο έκτος Υπουργός.
Κύριε Πρόεδρε, υπάρχει ένα μεγάλο πρόβλημα, το οποίο σας παρακαλώ να δείτε. Συνομιλούσα πριν λίγο με το Προεδρείο. Υπάρχει πρόβλημα με τους Βουλευτές. Πρέπει να έχουν άνεση για να μιλήσουν. Πρέπει και οι Υπουργοί, εφόσον πρόκειται να μιλήσουν όλοι, να περιορίσουν και αυτοί το χρόνο τους. Να μιλήσουν δέκα λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σημειώνουμε την παρατήρηση. Το Προεδρείο προφανώς θέλει να μιλήσουν πρωτίστως οι Βουλευτές, αλλά και η Κυβέρνηση να ασκήσει το δικαίωμά της. Θα συνεννοηθούμε και θα βρούμε κάποια μέτρα προς αυτήν την κατεύθυνση.
Αμέσως τώρα, λοιπόν, θα μιλήσει ο κ. Κεδίκογλου. Θα ακολουθήσει μια σειρά ομιλητών…</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ποια είναι η σειρά, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Υπάρχει ένας κατάλογος. Αν θέλετε, να τον διαβάσω.
Μετά τον Υπουργό θα μιλήσει η κ. Βαμβακά, ο κ. Κωνσταντόπουλος, ο κ. Στρατούλης, ο κ. Κουτσούκος, ο κ. Αβραμίδης και θα κλείσουμε με τον κ. Κούρκουλα, τον Υφυπουργό Εξωτερικών.
Σε λίγο θα έχουμε τον πλήρη κατάλογο και, όπως είπα, αν υπάρξουν κάποιες δυσαρμονίες, θα τις εξομαλύνουμε.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Αύριο θα ξεκινήσουμε στις 10.00΄ ή στις 11.00΄, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η έναρξη έχει κανονιστεί να είναι στις 11.00΄ η ώρα.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Χωρίς διάλειμμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα δούμε και τον πλήρη κατάλογο και θα μπορέσουμε να κάνουμε ένα καλύτερο χρονοδιάγραμμα.
Πάντως, μέχρι τώρα, τα πράγματα κύλησαν ομαλά με την εξαίρεση του θέματος που έθεσε ο κ. Λαφαζάνης.
Κύριε Κεδίκογλου, έχετε το λόγο για δεκατρία λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεκατρία λεπτά και ο Υφυπουργός;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ, κυρία Κωνσταντοπούλου!
Ορίστε, κύριε Κεδίκογλου, έχετε το λόγο.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Κύριε Πρόεδρε, σας ευχαριστώ.
Επειδή καταλαβαίνω ότι πάρα πολλοί συνάδελφοι έχουν εγγραφεί και περιμένουν να μιλήσουν, δεν θα καταχραστώ το χρόνο. Θα μιλήσω όσο μιλούν και οι υπόλοιποι συνάδελφοι. Πιστεύω ότι τα επτά λεπτά θα είναι αρκετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε πολύ, κύριε Υφυπουργέ.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Αγαπητοί συνάδελφοι, έχουμε τη συζήτηση της πρότασης δυσπιστίας από την Αξιωματική Αντιπολίτευση. Είναι μια κορυφαία κοινοβουλευτική διαδικασία, όπως είναι πάντα σε αυτές τις περιπτώσεις.
Και λέω κορυφαία κοινοβουλευτική διαδικασία γιατί και ο νομοθέτης έχει προβλέψει ότι το κόμμα της Αξιωματικής Αντιπολίτευσης δεν μπορεί να καταθέτει κάθε μέρα και σωρηδόν τέτοιου είδους προτάσεις. Η επόμενη πρόταση που θα μπορείτε να καταθέσετε είναι μετά από έξι μήνες. 
Άρα, όλοι φανταζόμαστε ότι κάποιος σοβαρός λόγος υπάρχει για να κατατεθεί μία τέτοια πρόταση δυσπιστίας. Προσπαθώ κι εγώ μαζί με άλλους να κατανοήσω ακριβώς ποιος είναι αυτός ο λόγος, γιατί αδυνατώ να πιστέψω ότι ο λόγος είναι αυτός που ακούγεται, δηλαδή τα εσωτερικά προβλήματα του ΣΥΡΙΖΑ και ότι τα αδιέξοδά σας σάς κάνουν με αυτόν τον τρόπο να τα κρύψετε «κάτω από το χαλί».
Πιστεύω, λοιπόν, ότι υπάρχει κάποιος λόγος. Είναι τα λεγόμενα μέτρα για τα οποία ακούσαμε σήμερα ότι έρχονται και για τα οποία κάνατε την πρόταση μομφής; Φαντάζομαι ότι θα περιμένατε να τα δείτε κι αν πράγματι είχατε μετά την αντίληψη αυτή την οποία έχετε και σήμερα, θα καταθέτατε μετά την πρόταση μομφής και όχι εκ των προτέρων.
Είναι το θέμα της ΕΡΤ; Ομολογώ ότι πολύ λίγα πράγματα άκουσα σήμερα για την ΕΡΤ από τους προλαλήσαντες. Άκουσα για πάρα πολλά θέματα: για τα θέματα περιβάλλοντος, για τις Σκουριές, για την οικονομία και ένα σωρό άλλα θέματα, αλλά ελάχιστα αναφέρθηκαν οι ομιλητές της Αξιωματικής Αντιπολίτευσης στο θέμα της ΕΡΤ. 
Και όμως καταθέσατε πρόταση δυσπιστίας με αφορμή την εκκένωση από το Ραδιομέγαρο. Δεν καταλαβαίνω το γιατί. Πράγματι η ΕΡΤ έκλεισε με έναν απαράδεκτο τρόπο κι ήταν, αν θέλετε, το ΠΑΣΟΚ το κόμμα που βγήκε μπροστά και λειτούργησε ως αντίβαρο στη μονομερή ενέργεια της Νέας Δημοκρατίας. Τότε που ενδεχομένως θα είχατε μία αφορμή, δεν σας είδα να καταθέτετε πρόταση μομφής. 
Τώρα που η Κυβέρνηση ουσιαστικά επιβάλλει τη νομιμότητα, έρχεστε να καταθέσετε αυτήν την πρόταση μομφής δίνοντας, αν θέλετε, κι ένα λάθος σήμα στην ελληνική κοινωνία. Το κάνετε τώρα που πάει να μπει μία τάξη, που προσπαθούμε να διορθώσουμε τα λάθη και τις παραλείψεις άλλων και να εξασφαλίσουμε επιτέλους στους Έλληνες πολίτες μια υγιή και ανεξάρτητη δημόσια ραδιοτηλεόραση. Γιατί μη μου πείτε ότι και η προγενέστερη κατάσταση δεν είχε αμαρτίες, στις οποίες όλοι είχαμε αναφερθεί. 
Αρνείστε να λειτουργήσετε ως υπεύθυνο κόμμα της Αξιωματικής Αντιπολίτευσης και δείχνετε ότι προτιμάτε να λειτουργείτε ακόμη ως κόμμα διαμαρτυρίας του 4%. 
Από το κλείσιμο της ΕΡΤ πέρασαν πέντε ολόκληροι μήνες. Το Ραδιομέγαρο θυμίζω ότι αποτελεί δημόσια περιουσία κι όχι περιουσία των εργαζομένων, πολύ δε περισσότερο των δέκα-δεκαπέντε εργαζομένων που ήταν μέσα όταν εισήλθαν οι αστυνομικές δυνάμεις. Είναι περιουσία του ελληνικού λαού και φαντάζομαι ότι θα αναγνωρίζετε κι εσείς ότι υπάρχει κάποιο όριο στη διαμαρτυρία. 
Δεν γνωρίζετε ότι πλέον και η ανταπόκριση των πολιτών στις κινητοποιήσεις των πρώην εργαζομένων ήταν ελάχιστη; Τόσα πολλά είχατε επενδύσει σε αυτήν την κατάληψη; Περιμένετε, δηλαδή, να γίνει η υπόθεση της ΕΡΤ μία νέα «βίλα Αμαλία»; Πόσος καιρός θεωρείτε ότι θα ήταν αρκετός και τι έπρεπε να γίνει; Θα έπρεπε επ’ άπειρον να υπάρχει μία κατάληψη σε αυτό το κτήριο; 
Περίμενα να ασκήσετε κριτική στην Κυβέρνηση, διότι άργησε να ανακαταλάβει τις εγκαταστάσεις της δημόσιας τηλεόρασης, κάτι που καθυστέρησε σημαντικά τη δημιουργία του νέου φορέα. Και να μην αναφερθώ σε λεπτομέρειες αλλά και σημαντικές καταστάσεις, όπως είναι το σημαντικό αρχείο της ΕΡΤ, το οποίο ήταν σε κίνδυνο ή τα τεράστια έξοδα που θα έπρεπε να κάνουμε ενόψει Ελληνικής Προεδρίας για να αγοράσουμε ξανά όλα αυτά τα πανάκριβα μηχανήματα. Ίσως τότε να ήμουν μαζί σας, αλλά τώρα πραγματικά δεν καταλαβαίνω τι ζητάτε.
Το ίδιο περίπου επιχειρήσατε να κάνετε τον Σεπτέμβρη και στα σχολεία. Στο όνομα της δημόσιας παιδείας υποστηρίξατε τις πιο ακραίες μορφές διαμαρτυρίας. Παρακινήσατε και διά στόματος του ίδιου του Προέδρου σας κ. Τσίπρα τους μαθητές και τους εκπαιδευτικούς να παραλύσουν τη δημόσια εκπαίδευση με συνεχείς καταλήψεις. Ευτυχώς δεν σας άκουσαν. Δεν σας βγήκε, αν θέλετε, η προσπάθεια κατάληψης της εξουσίας με αυτόν τον τρόπο. 
Προσπαθώ να καταλάβω γιατί επιμένετε τόσο πολύ σε μορφές αντίδρασης που όλοι πλέον αναγνωρίζουν ότι κατά τη διάρκεια της Μεταπολίτευσης έβλαψαν τελικά τη χώρα. Ίσως γιατί και ο ίδιος σας ο Αρχηγός έραψε τα πρώτα του επαναστατικά γαλόνια στις μαθητικές καταλήψεις του 1991. 
Θυμάμαι ότι τότε ήταν Υφυπουργός ο κ. Κοντογιαννόπουλος και ουσιαστικά το φαινόμενο των καταλήψεων άρχισε να ανθεί από τότε και στο εξής. Πριν δεν είχαμε αναφορές σε καταλήψεις. Αργότερα έγινε μόδα. Είδαμε καταλήψεις στα πανεπιστήμια. Είδαμε καταλήψεις ακόμη και στα Υπουργεία. Και νομίζω ότι όπως πια περνάνε τα χρόνια και ωριμάζουμε, θα είδαμε ότι κανένας από όσους είχαν κάνει κατάληψη δεν είδε τα συμφέροντά του μακροπρόθεσμα να κερδίζουν μέσα από αυτήν αλλά το αντίθετο. Η κατάληψη είναι έτσι κι αλλιώς μία παράνομη πράξη και θα πρέπει η φιλοσοφία της κοινωνίας μας πάνω σε αυτό το θέμα να αλλάξει οριστικά. 
Οραματίζεστε συνεχώς έναν αγώνα διαρκείας. Αγώνας διαρκείας δεν είναι ο δικός σας αλλά ο δικός μας. Εμείς είμαστε αυτοί που δίνουμε καθημερινά τη μάχη υπέρ του δημοσίου συμφέροντος, προσπαθώντας να λειτουργήσουμε, όσον αφορά στα δικά μου καθήκοντα, τα σχολεία σε μία δύσκολη εποχή πολλών προβλημάτων.
Δεν παραγνωρίζουμε τα προβλήματα. Κι εξάλλου, εχθρός του καλού είναι το καλύτερο. 
Προσπαθούμε όμως να εξορθολογίσουμε ένα στρεβλό σύστημα διαχείρισης του ανθρώπινου δυναμικού.
-Δεν θέλω να μιλήσω για την εμπειρία μου, όταν κατάλαβα με ποιον τρόπο τοποθετούνται οι εκπαιδευτικοί μας, πραγματικά ήταν κάτι που ήταν έξω από τη φαντασία μου- το οποίο γιγαντώθηκε μέσα στα χρόνια, καθιστώντας συχνά θύματα ακόμα και εκείνους τους εργαζόμενους που ήθελαν να προσφέρουν. Υπεύθυνοι γι’ αυτήν την κατάσταση ήταν τόσο οι πολιτικές ηγεσίες για πελατειακούς λόγους αλλά, δυστυχώς, μέρος του προβλήματος υπήρξαν συχνά και οι τυφλές συνδικαλιστικές διεκδικήσεις. Διαπιστώνω με λύπη μου ότι, αν και είστε μια σχετικά καινούργια πλειοψηφική δύναμη, σπεύσατε να ενσωματώσετε οργανικά πολλά από τα πρόσωπα που πρωταγωνίστησαν στην υπεράσπιση του χειρότερου μεταπολιτευτικού εαυτού μας.
Παρ’ όλα αυτά, τα καταφέραμε. Παρά τις δεκαοκτώ χιλιάδες λιγότερους εκπαιδευτικούς -και εξηγούμαι, δύο χιλιάδες σε διαθεσιμότητα, έξι χιλιάδες σε συνταξιοδότηση, δέκα χιλιάδες λιγότεροι αναπληρωτές που είχαμε φέτος στη διάθεσή μας- τα κενά στα σχολεία είναι πολύ λιγότερα από άλλες χρονιές. Γιατί; Διότι ακριβώς εξορθολογήσαμε το σύστημα.
Άκουσα και από τον κ. Δραγασάκη και από άλλους ομιλητές ότι η πρόταση μομφής κατά της Κυβέρνησης αφορά και την οικονομία. Είναι όμως η δεύτερη τέτοια πρόταση που κατατίθεται τον τελευταίο καιρό. Η πρώτη πρόταση ήταν αυτή του ιστορικού στελέχους σας, του κ. Μανώλη Γλέζου, ο οποίος δήλωσε ότι δεν πείθεται ως ΣΥΡΙΖΑ για το πού θα βρείτε τα λεφτά. Ήταν η πρώτη πρόταση δυσπιστίας που κατατέθηκε στην Αξιωματική Αντιπολίτευση και από Βουλευτή της.
Την ώρα που εσείς δεν πείθετε ούτε τους δικούς σας συντρόφους, δεν επιτρέπετε στην Κυβέρνηση να ολοκληρώσει σε ομαλό κλίμα τις συζητήσεις με τους εταίρους και δανειστές μας και σπεύδετε να συζητήσετε την αξιολόγηση του οικονομικού επιτελείου πριν καν αυτό καταθέσει τις τελικές του προτάσεις. Προσέξτε μόνο μήπως στο τέλος η δική σας απειλή για αστάθεια λειτουργήσει υπέρ της κυβερνητικής πλειοψηφίας, υπέρ της σταθερότητας. Οι πολίτες μπορεί πράγματι να αναζητούν μια ελπίδα διαφυγής από το σημερινό θολό τοπίο, αλλά δεν είμαι καθόλου βέβαιος ότι επιθυμούν να προσέλθουν και πάλι στις κάλπες, απαντώντας στα ψευδή διλήμματα που τους θέτετε.
Χαίρομαι, πάντως, που στο τέλος αυτής της εβδομάδας θα έρθετε στη Βουλή για να τοποθετηθείτε λόγω της κοινοβουλευτικής διαδικασίας για την πρόταση μομφής. Περιμένω με πραγματικό ενδιαφέρον να ακούσω τον Πρόεδρό σας να λέει από αυτό εδώ το Βήμα τα ίδια με αυτά που είπε και στο Τέξας, να πει, δηλαδή, εδώ και να τον ακούσει και ο κ. Γλέζος και ο κ. Λαφαζάνης που είναι μέσα στην Αίθουσα αυτήν τη στιγμή και οι συνιστώσες σας ότι η Ευρωζώνη πρέπει να σωθεί, ότι όλες οι άλλες εναλλακτικές είναι χειρότερες. Τότε δεν είμαι καθόλου βέβαιος ότι δεν θα υπάρχει καμμία συντροφική μομφή εναντίον σας, αν για πρώτη φορά απευθυνθείτε στην ελληνική κοινωνία με ρεαλισμό σχετικά με τις προοπτικές της ελληνικής οικονομίας.
Δίνουμε, λοιπόν, ψήφο εμπιστοσύνης στην Κυβέρνηση και είναι σίγουρο ότι μέσα από αυτήν τη διαδικασία η Κυβέρνηση και μαζί της η χώρα θα βαδίσουν πιο σταθερά στο μέλλον.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς τον κύριο Υπουργό.
Βέβαια, διευκρινίζω ότι είχε δίκιο η κ. Κωνσταντοπούλου. Είναι εννέα λεπτά ο χρόνος για τους Υφυπουργούς και από εδώ και πέρα θα τον τηρήσουμε. Ευχαριστώ όμως τον Υπουργό που το τήρησε από μόνος του.
Το λόγο έχει η κ. Βαμβακά για επτά λεπτά.
ΕΥΓΕΝΙΑ (ΤΖΕΝΗ) ΒΑΜΒΑΚΑ: Κύριε Πρόεδρε, κυρίες και κύριοι συνάδελφοι, σύμφωνα με τις επιταγές του Συντάγματος, η Κυβέρνηση πρέπει να καθορίζει και να κατευθύνει τη γενική πολιτική της χώρας.
Ας αναλογιστούμε όλοι μας, λοιπόν: Η Κυβέρνηση είναι αυτή που κατευθύνει ή η τρόικα; Δυστυχώς, από το σχηματισμό της ασκεί κυβερνητική εξουσία συνεργαζόμενη με εξωθεσμικούς παράγοντες, παραβιάζοντας τη λαϊκή εντολή και το Σύνταγμα, ακολουθώντας πιστά τις οδηγίες της τρόικας. Εκτελεί κατ’ εντολή της την οποιαδήποτε πολιτική απόφαση που της επιβάλλει.
Ποιος Έλληνας πολίτης θα διαφωνούσε ότι η παρούσα Κυβέρνηση έχει σφετεριστεί τη βούληση του λαού; Σφετεριστής της λαϊκής βούλησης είναι όποιος παραχωρεί σε άλλο εξωθεσμικό παράγοντα, πλην του συνταγματικά προσδιορισμένου, τις αρμοδιότητές του. Οι νόμοι είναι σαφείς και προβλέπουν την τιμωρία αυτών που με την ιδιότητά τους ως οργάνων του κράτους επιχειρούν να αλλοιώσουν ή να καταστήσουν ανενεργό το δημοκρατικό πολίτευμα που στηρίζεται στη λαϊκή κυριαρχία, παράγραφος 2 του άρθρου 134 του Ποινικού Κώδικα. Όσοι είναι νομικοί από τους συναδέλφους εδώ καταλαβαίνουν τι εννοώ και τι αφορά, την εσχάτη προδοσία.
Η θεσμική εκτροπή και η παραβίαση του Συντάγματος από την Κυβέρνηση είναι συνεχής και πολύπλευρη. Ακόμη και χθες, για άλλη μια φορά και ενώ δεν έχει επικυρωθεί με νόμο ή πράξη νομοθετικού περιεχομένου, η Κυβέρνηση επέλεξε με παράνομη και αντισυνταγματική διαδικασία την εκκένωση της ΕΡΤ, με τη συνδρομή των ΜΑΤ και το διαμεσολαβητικό ρόλο του εισαγγελέα.
Έτσι αντιλαμβάνεται η Κυβέρνηση την άσκηση πολιτικής; Με την επιβολή των ΜΑΤ; 
Έχω λίγα λεπτά ακόμα στη διάθεσή μου, όμως χρειάζομαι αρκετές μέρες για να αναφέρω και τις τριάντα αντισυνταγματικές πράξεις νομοθετικού περιεχομένου που έχει εκδώσει η Κυβέρνηση. Η Κυβέρνηση με την τυφλή υποταγή της στην τρόικα έχει παραχωρήσει σε αυτόν τον εξωθεσμικό παράγοντα τη διακυβέρνηση της χώρας. Μήπως για να νομιμοποιηθείτε σκέφτεστε στις επόμενες εκλογές να εντάξετε στο ψηφοδέλτιό σας τα μέλη της τρόικας; Καλή ιδέα θα ήταν!
Η Κυβέρνηση και η άρχουσα τάξη, την οποία προστατεύετε με τη λίστα Λαγκάρντ, με τη συναίνεση των κυρίαρχων μέσων ενημέρωσης που μόλις πριν λίγες μέρες κέρδισαν για τις υπηρεσίες τους δωρεάν άδειες, επιχείρησαν να αποδώσουν τα αίτια της κρίσης στους εργαζόμενους και την ελληνική κοινωνία. Ενοχοποιούν και καλλιεργούν κλίμα συλλογικής ευθύνης, δημιουργώντας έτσι κοινωνικό αυτοματισμό. «Μαζί τα φάγαμε» λέτε, «όλοι φταίμε» λέτε. Οι Έλληνες πολίτες γνωρίζουν ποιοι τα έφαγαν και ξέρουν ότι εσείς φταίτε γι’ αυτό. 
Ζούμε μια άδικη και παράλογη φορολογική πολιτική. Και θα σας ρωτήσω κάτι, κυρίες και κύριοι Βουλευτές: Πώς θα νιώθατε αν ξυπνούσατε το πρωί και γνωρίζατε πως είστε χρεωμένοι στην εφορία; Αν δεν ξέρετε πώς είναι το συναίσθημα αυτό, ρωτήστε τα τρία εκατομμύρια Έλληνες που τους κυνηγάει η εφορία. Ρωτήστε τους!
Τι έχετε να πείτε για τις χιλιάδες αυτοκτονίες των απελπισμένων ανθρώπων, των άνεργων; Ότι μαζί τα φάγαμε; Και μετά τι κάναμε δηλαδή; Μετά αυτοκτονήσαμε; 
Τι να πω για τη διαλυμένη παιδεία μας; Και έπρεπε πρώτα να μιλήσω και να μιλήσει μετά ο κύριος Υφυπουργός και να μου απαντήσει, που προσπαθεί να λειτουργήσει με μεσαιωνική μορφή, χωρίς εκπαιδευτικούς, γιατί είναι χιλιάδες οι απολυμένοι και χιλιάδες σε διαθεσιμότητα. 
Όσο για την ειδική αγωγή και εκπαίδευση, που ασχολούμαι με το συγκεκριμένο θέμα στην Επιτροπή Μορφωτικών Υποθέσεων, έχει βγει συμπέρασμα απ’ όλα αυτά που συμβαίνουν ότι ο αρχαίος Καιάδας ωχριά μπροστά στον σύγχρονο του 2013. Απαιτείται η στελέχωση των δομών της ειδικής αγωγής με μόνιμο, εξειδικευμένο και ειδικά καταρτισμένο εκπαιδευτικό προσωπικό, με ένα νέο σύγχρονο σχέδιο που θα παρέχει υποστήριξη, εκπαίδευση και θα σέβεται τα δικαιώματα των ατόμων με αναπηρίες.
Εμείς ως αυριανή κυβέρνηση με κορμό το ΣΥΡΙΖΑ θα αγκαλιάσουμε τις ευαίσθητες κοινωνικές ομάδες και θα εξασφαλίσουμε την αξιοπρεπή διαβίωση των πολιτών της χώρας μας που υποφέρουν από το ζυγό των μνημονίων.
Μην παίζετε με τη νοημοσύνη του λαού. Έχει καταλάβει ότι, παρ’ όλες τις θυσίες του, χρόνια τώρα, δεν αλλάζει τίποτα με αυτήν τη μνημονιακή πολιτική που ασκείτε εις βάρος του. Με το μόνο όπλο που έχει, την ψήφο του, θα δώσει σύντομα την εντολή στο ΣΥΡΙΖΑ για την ανατροπή αυτής της υποτακτικής πολιτικής στα ξένα συμφέροντα.
Από χθες οι συμπολιτευόμενοι Βουλευτές, λόγω άγνοιας της συνταγματικής λειτουργίας του κοινοβουλευτικού συστήματος, ψέγουν εμάς πως καταθέσαμε πρόταση δυσπιστίας «πώς το κάναμε αυτό;». Τους υπενθυμίζουμε, λοιπόν, ότι πρέπει ευθαρσώς να δηλώσουν προς τον ελληνικό λαό αν θεωρούν ότι η Κυβέρνηση που συγκυβερνά με την τρόικα τηρεί το κοινοβουλευτικό σύστημα, όταν ακόμα και σήμερα συναποφασίζει με τους εξωθεσμικούς παράγοντες κατά παράβαση της αρχής της λαϊκής κυριαρχίας.
Μεθαύριο κατά την ψηφοφορία είναι αναγκαίο να διαπιστωθεί η άρση της εμπιστοσύνης της Βουλής προς την Κυβέρνηση, ώστε να δοθεί η δυνατότητα στον ελληνικό λαό να επιλέξει την πολιτική που του χρειάζεται, να εκφράσει τη βούλησή του δημοκρατικά. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς την κ. Βαμβακά.
Το λόγο έχει ο κ. Νταβλούρος.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, φαίνεται ότι ο ΣΥΡΙΖΑ και ο Αρχηγός του, εκτιμώντας την κατάσταση που επικρατεί στην ίδια του την Κοινοβουλευτική Ομάδα και αναζητώντας τρόπο να συσπειρώσει τις συνιστώσες που τη συγκροτούν, προέκρινε ως επιλογή ένα επιπλέον πολιτικό αυτογκόλ. Φαντάζομαι ότι δεν θα είναι το τελευταίο. Αυτό ακριβώς το πολιτικό αυτογκόλ θα είναι το αποτέλεσμα της αποψινής συζήτησης που ο ίδιος προκάλεσε.
Όπως ορθά επεσήμανε ο Κοινοβουλευτικός Εκπρόσωπος του Κομμουνιστικού Κόμματος Ελλάδας, ο κ. Τσίπρας έδωσε μία πάσα «ασίστ» στον ίδιο τον Πρωθυπουργό και την Κυβέρνηση, για να μπορέσει πραγματικά να μας δώσει την ευκαιρία να αναδείξουμε αφ’ ενός όλο το πρόγραμμα της αναδιάρθρωσης και του εκσυγχρονισμού της χώρας και, επιπλέον, τα αποτελέσματα αυτής της τιτάνιας προσπάθειας που χρειάζεται, για να πιάσουν επιτέλους τόπο οι θυσίες του ελληνικού λαού.
Με αυτόν τον τρόπο ο κ. Τσίπρας, πουλώντας στην κυριολεξία το συνταγματικό δικαίωμα της παρέμβασής του με κατάθεση πρότασης δυσπιστίας κατά της Κυβέρνησης, θέλησε να απαλλαγεί επιτέλους για ένα εξάμηνο από όποια επόμενη ατελέσφορη προσπάθειά του για κυβερνητική ανατροπή. Κατάλαβε, επιτέλους, ότι αυτός ο στόχος δεν επιτυγχάνεται με ασκήσεις επαναστατικής γυμναστικής. Η εξασφάλιση του στόχου να καταστεί κυβέρνηση προϋποθέτει σοβαρότητα, προτάσεις, σχέδιο και σαφή πολιτικό προσανατολισμό. Χρειάζεται αρετή και τόλμη, όπως πραγματικά και ορθά ανέφερε προλαλήσας συνάδελφός μου.
Όμως, αυτές τις αρχές, δυστυχώς, δεν τις έχετε. Το μόνο που διαθέτετε είναι περίσσευμα λαϊκισμού και άκρατη παροχολογία, σε τέτοιο βαθμό μάλιστα που προκαλέσατε την αντίδραση ακόμα και του ιστορικού σας στελέχους, του σεβαστού κ. Γλέζου. Πρέπει, επιτέλους, να καταλάβετε, κυρίες και κύριοι του ΣΥΡΙΖΑ…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν τον ξέρατε τον κ. Γλέζο; Έπρεπε να το ψάξετε το όνομά του;</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Έτσι πιστεύετε εσείς. Και δεν ξέρω με ποιον τρόπο εσείς εκδηλώνετε…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν ξέρετε ότι σήκωσε την ελληνική σημαία και κατέβασε την κατοχική;</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Δεν ξέρω με ποιον τρόπο εσείς, κυρία Κωνσταντοπούλου, εκδηλώνετε το σεβασμό σας σ’ αυτό πραγματικά το σεβαστό πρόσωπο, γιατί ακούσαμε αναφορές περί «γεροντάκου του Αστερίξ».</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς εκδηλώνετε την αλληλεγγύη σας στα ΜΑΤ.</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Έτσι εννοείτε το σεβασμό σας σε ένα πρόσωπο-σύμβολο που κοσμεί πραγματικά το χώρο στον οποίο κι εσείς ανήκετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, μην απαντάτε, κύριε συνάδελφε. Συνεχίστε την ομιλία σας.</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Απάντησα, κύριε Πρόεδρε, γιατί προκλήθηκα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ρίξτε μας και χημικά, κύριε Νταβλούρο.</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Αν σας ενοχλεί ό,τι ακούτε, κάντε λίγη υπομονή και θα έχετε την ευκαιρία να δώσετε την απάντησή σας.
Κυρίες και κύριοι του ΣΥΡΙΖΑ, σας επαναλαμβάνω ότι μία πολιτική δύναμη, για να καταστεί πλειοψηφία, δεν μπορεί να επενδύει απλώς στην εκμετάλλευση του ανθρώπινου πόνου. Χρειάζεται να καταθέσετε συγκεκριμένη πρόταση. Κυρίως, όμως, η πρότασή σας πρέπει να είναι ρεαλιστική και κοστολογημένη. Ανάλογη πρόταση ούτε καταθέσατε ούτε εκτιμούμε ότι θα καταθέσετε, τουλάχιστον μέχρις ότου λύσετε τα νιτερέσα μεταξύ σας, για παράδειγμα αν υπηρετείτε ή όχι την προοπτική της δραχμής ή του ευρώ.
Μέχρι τότε θα συνεχίσετε να μεταβάλλετε απόψεις σαν να αλλάζετε πουκάμισα, για να μην πω αυτό που σχολίασε ο κ. Αλαβάνος, σαν περίπου να προβάλλετε μετεωρολογικά δελτία. 
Δεν περιμένει ο ελληνικός λαός από εσάς να ακούσει την αλήθεια. Ξέρει ότι έχετε πάρει οριστικό διαζύγιο απ’ αυτήν και γι’ αυτόν το λόγο σας έχει γυρίσει δεικτικά την πλάτη. 
Φαντάζομαι ότι αυτό πλέον το έχετε διαπιστώσει. Επιχειρήσατε πολλές φορές να βγάλετε τους πολίτες στο δρόμο. Δεν τα καταφέρατε, κι αυτό γιατί ο λαός μας έχει καταλάβει ποιους υπηρετείτε και ποιους αντιπροσωπεύετε, τις συντεχνίες, τους βολεμένους, το φθαρμένο του χθες. Τις επιδιώξεις σας τις ακυρώνουν επιπλέον. Η πανσπερμία των θέσεων και των απόψεών σας, όπως εκφράζονται από τη Βαβέλ των συνιστωσών που σας συγκροτούν, είναι παράγοντας μιας ακραίας μορφής ιδεολογικής σύγχυσης ακόμη και στα ίδια τα μέλη σας.
Ξεκαθαρίστε επιτέλους πρώτα μεταξύ σας τι πιστεύετε και κυρίως ξεκαθαρίστε τη θέση σας ενώπιον του λαού για το πώς θα υλοποιήσετε αυτά που πιστεύετε. Πάντως, υλοποίηση με επιτροπές αγώνα για κάθε περίπτωση και για κάθε περίσταση πιστεύω ότι δεν θα πείσουν κανέναν από τους Έλληνες πολίτες.
Πείτε μας ωστόσο, για παράδειγμα, πώς εννοείτε την έννοια της νομιμότητας; Μήπως με καταλήψεις δημοσίων κτηρίων; Με την προτροπή πολιτών σε πράξεις βίας, όπως στις Σκουριές; Με χάιδεμα των αυτιών των κουκουλοφόρων; Με τον άκρατο υποστηρικτικό σας λόγο σε όσους παρανόμους επιχειρούν να εισβάλουν από τα σύνορα της πατρίδας μας; Με αναφορές όπως «η επιβολή του νόμου είναι καταστολή»; Πείτε στο λαό μας καθαρά ότι θέλετε τη χώρα ξέφραγο αμπέλι και ότι έχετε αναλάβει εργολαβικά την υποστήριξη όλων όσων επιχειρούν να παραβιάσουν το νόμο και αφήστε κατά μέρος τις ουμανιστικές και άλλες δήθεν δημοκρατικές σας ευαισθησίες.
Η δημοκρατία, κυρίες και κύριοι συνάδελφοι, απαιτεί απ’ όλους μας υπευθυνότητα και σεβασμό στους νόμους, αποστρέφεται τη δημαγωγία και το λαϊκισμό. Μόνο σ’ αυτό το περιβάλλον μπορεί η δημοκρατία μας να μεγαλουργήσει προς όφελος του λαού και των συμπολιτών μας.
Αναλογιστείτε, κυρίες και κύριοι συνάδελφοι του ΣΥΡΙΖΑ, πόσο συνεπείς είστε σε αυτές τις επιταγές της δημοκρατίας και αν διαπιστώσετε ότι στραβά αρμενίζετε, σταματήστε τις λαϊκίστικες κορόνες, κυρίως όμως τις διχαστικές σας πρακτικές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Εμείς, κυρίες και κύριοι συνάδελφοι, είμαστε εδώ για να υπηρετήσουμε με αίσθημα ευθύνης τον ελληνικό λαό, αδιαφορώντας για το πρόσκαιρο πολιτικό κόστος. Οι Κασσάνδρες της καταστροφολογίας δεν πρόκειται να μας επηρεάσουν, κυρίως όμως δεν πρόκειται να μας διχάσουν. Θα μείνουμε όρθιοι μέχρι το τέλος σαν μια γροθιά ενωμένοι, για να υπηρετήσουμε το μέλλον του τόπου μας και το συμφέρον των συμπολιτών μας.
Σας ευχαριστώ.
(Χειρoκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κ. Στρατούλης για επτά λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε και κυρίες και κύριοι συνάδελφοι, υποβάλαμε την πρόταση δυσπιστίας για τρεις λόγους. Πρώτον, γιατί η Κυβέρνηση με την αστυνομική εισβολή στο ραδιομέγαρο της ΕΡΤ θέλει να ολοκληρώσει το πολιτικό πραξικόπημα που ξεκίνησε τον περασμένο Ιούνη με το «μαύρο» στις οθόνες ενάντια στη δημόσια Ραδιοτηλεόραση και για να ικανοποιήσει τις απαιτήσεις της τρόικας για χιλιάδες απολύσεις στο δημόσιο. Και κάναμε την πρόταση αυτή ακριβώς για να μην ολοκληρωθεί αυτό το πραξικόπημα, τη στιγμή που και με αυτούς τους τρόπους επιβεβαιώνετε για άλλη μία φορά το χαρακτηρισμό ότι η Κυβέρνησή σας λειτουργεί ως μία πολιτική χούντα με κοινοβουλευτικό μανδύα. 
Ο δεύτερος λόγος που κάνουμε την πρόταση μομφής στην Κυβέρνηση είναι γιατί αυτή Κυβέρνηση, μαζί με προηγούμενες μνημονιακές, έχει δώσει πολλαπλά θανάσιμα χτυπήματα στο λαό και στη νεολαία. Έχετε προκαλέσει στη χώρα μας διαρκή και μεγάλη ύφεση. Η ύφεση αυτή με τη σειρά της έχει προκαλέσει πρωτοφανή ανεργία, επίσημα 27,9% και ανεπίσημα πάνω από 30%. Αυτά είναι τα πρωτεία της ντροπής σε όλη την Ευρώπη. 
Και αν συνεχίσετε με αυτές τις πολιτικές, θα την πάτε στο 35% μέχρι την επόμενη χρονιά. Και από τους νέους, οι επτά στους δέκα είναι άνεργοι χωρίς κανένα μέλλον και καμμία προοπτική. 
Μειώσατε τον μηνιαίο κατώτερο μισθό στα 500 ευρώ καθαρά και ιδιαίτερα για τους νέους κάτω από είκοσι πέντε χρονών στα 400 ευρώ, πηγαίνοντας ακάθεκτα στο μνημονιακό σας στόχο σταδιακά για 150 ευρώ έως 200 ευρώ το μήνα, όσο δηλαδή στη Βουλγαρία, στη Ρουμανία και την Εσθονία. 
Τολμήσατε και αλλάξατε και τον τρόπο που καθορίζεται ο κατώτατος μισθός, δηλαδή όχι πλέον με Εθνική Γενική Συλλογική Σύμβαση Εργασίας -την οποία επίσης τολμήσατε να καταργήσετε- αλλά με μονομερείς αποφάσεις του Υπουργού Εργασίας. Τολμήσατε κάτι που δεν τόλμησαν ούτε δύο δικτατορίες από το 1935 και μετά, οκτώ δεκαετίες που ισχύει η Εθνική Γενική Συλλογική Σύμβαση Εργασίας, ούτε καν κατοχικά καθεστώτα. 
Με την καταστροφή των συλλογικών συμβάσεων εργασίας δώσατε τη δυνατότητα στους εργοδότες να συμπιέζουν μέσω ατομικών συμβάσεων εργασίας –που, δυστυχώς, έχουν γενικευθεί και καλύπτουν το 80% των εργαζομένων- όλους τους μισθούς προς τον κατώτερο μισθό. Έτσι, αυτά τα τέσσερα χρόνια μειώσατε την αγοραστική δύναμη των μισθών στον ιδιωτικό τομέα πάνω από 50%. Και προχωράτε και εδώ ακάθεκτοι. 
Μέσα σε μία περίοδο που οι πολιτικές σας δημιούργησαν έκρηξη της ανεργίας, κάνατε πιο φθηνές και πιο εύκολες τις απολύσεις για τους εργοδότες. Μετατρέψατε το ωράριο εργασίας σε λάστιχο. Με τις νομοθεσίες σας καταπατήσατε το οκτάωρο και το πενθήμερο. Καταργήσατε την Κυριακή ως αργία στο εμπόριο, διαλύοντας έτσι την οικογενειακή, την προσωπική και την κοινωνική ζωή των εργαζομένων χάρη ορισμένων μεγάλων επιχειρήσεων, εμπορικών αλυσίδων και πολυεθνικών. 
Καταργήσατε ακόμα και κοινωνικούς οργανισμούς, όπως είναι ο ΟΕΚ και ο Οργανισμός Εργατικής Εστίας, οργανισμούς πολύτιμους για την εργατική κατοικία και για την ψυχαγωγία των εργαζομένων, ώστε καταργώντας την εργοδοτική εισφορά που ήταν 1,1%, να χαρίσετε 247 εκατομμύρια ευρώ το χρόνο στις μεγάλες επιχειρήσεις. Δεν είχατε κανέναν άλλο λόγο, αφού σ’ αυτούς τους κοινωνικούς οργανισμούς δεν δίνατε ούτε 1 ευρώ από τον κρατικό Προϋπολογισμό. 
Επίσης, εκτός από αυτούς, έχετε συμφωνήσει με την Τρόικα να μειώσετε τις εργοδοτικές ασφαλιστικές εισφορές επιπλέον κατά 3,9%, δημιουργώντας μια νέα μαύρη τρύπα 1,3 δισεκατομμυρίων ευρώ στα ασφαλιστικά ταμεία χαρίζοντάς τα στις μεγάλες κυρίως επιχειρήσεις και βάζοντας σε κίνδυνο και τις ίδιες τις συντάξεις. 
Μετατρέψατε το εργατικό δίκαιο σε εργοδοτικό. Διαλύσατε τις επιθεωρήσεις εργασίας, διαλύσατε τα ελεγκτικά κέντρα του ΙΚΑ, με αποτέλεσμα η μαύρη και ανασφάλιστη εργασία να φτάσει στο 38%-40% σπάζοντας όλα τα ρεκόρ στην Ευρώπη αλλά και στην ιστορία της πατρίδας μας. 
Διευκολύνετε με κάθε τρόπο την ενοικίαση εργαζομένων και κυρίως των νέων ανθρώπων, λες και είναι ποδήλατα και όχι νέοι άνθρωποι που ζητούν εργασία με αξιοπρέπεια και τους στέλνετε ανεξέλεγκτα και στα ιδιωτικά γραφεία εργασίας, στα νέα δουλεμπορικά για να βρουν δουλειά. 
Σταδιακά τα τέσσερα χρόνια μειώσατε όλες τις συντάξεις κατά 50% και τα εφάπαξ βοηθήματα μέχρι και 83% σε ορισμένα ταμεία και ετοιμάζετε και νέες μειώσεις στις επικουρικές συντάξεις και στα εφάπαξ από 1-1-2014 και σε δύο, τρεις, τέσσερις ή πέντε μήνες μετά και στις κύριες συντάξεις. 
Περιορίσατε ακόμα και τη συνταξιοδότηση των ηλικιωμένων ανασφάλιστων πάνω από εξήντα επτά ετών. Τους βάλατε όρο ότι ακόμα και 30 ή 40 ευρώ σύνταξη να παίρνουν οι ομογενείς από τη Γεωργία ή την Αλβανία, να χάνουν εδώ τα 360 ευρώ του ΟΓΑ τα οποία έπαιρναν. Επίσης, καταργήσατε το ΕΚΑΣ για όσους είναι κάτω από εξήντα πέντε χρονών. 
Και όλες αυτές τις συνταξιοδοτικές αλλαγές τολμήσατε να τις μεταφέρετε ακόμα και στα άτομα με αναπηρία, τα οποία οδηγείτε κυριολεκτικά στην κοινωνική ευθανασία και με τη διάλυση των δημόσιων δομών υγείας. 
Καταργήσατε δώρα και επιδόματα άδειας στους δημοσίους υπαλλήλους. Τους βάλατε πιο σκληρό και αυταρχικό πειθαρχικό δίκαιο, ενώ με τις διαθεσιμότητες τους οδηγείτε σε χιλιάδες απολύσεις που έχουν να γίνουν στο δημόσιο από το 1911, εδώ και πάνω από έναν αιώνα. 
Επιβαρύνατε τα λαϊκά στρώματα με αβάσταχτη φορολογία την ίδια στιγμή, που στα πλούσια στρώματα εξακολουθείτε να δείχνετε φορολογική ασυλία. Και όλα αυτά οδηγούν και σε ανθρωπιστική κρίση, διότι μειώσατε τις δημόσιες κοινωνικές δαπάνες από 55 δισεκατομμύρια το 2009 σε 40 δισεκατομμύρια ευρώ το 2013 και το 2014 προβλέπονται να μειωθούν και άλλα 2,5 δισεκατομμύρια απ’ αυτές. Γι’ αυτό και οι αυτοκτονίες έχουν διπλασιαστεί, η μετανάστευση των νέων –και μάλιστα ειδικευμένων με πτυχία και διδακτορικά- έχει φτάσει στις τριακόσιες χιλιάδες -τέταρτο χρόνο του μνημονίου φέτος- η φτώχεια από 20% που ήταν το 2009 ανέβηκε στο 35%, οι άστεγοι αυξήθηκαν 40% και όσοι παίρνουν τροφή από τα συσσίτια έχουν εικοσαπλασιαστεί. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
Ο τρίτος λόγος που κάνουμε την πρόταση μομφής είναι ότι με τις διαπραγματεύσεις που διεξάγει η Κυβέρνησή σας με την τρόικα έχει αποδείξει για άλλη μία φορά ότι δεν μπορεί ούτε παιχνιδάκια να κάνει ούτε θέατρο να κάνει με αυτές τις διαπραγματεύσεις, γιατί έχει υπογράψει και μνημόνια και δανειακές συμβάσεις, αλλά και γιατί δεν έχει εναλλακτική πολιτική απέναντι σε αυτές τις μνημονιακές πολιτικές. Είστε έτοιμοι να τα δώσετε όλα: νέες μειώσεις συντάξεων, απελευθέρωση ομαδικών απολύσεων, απελευθέρωση των πλειστηριασμών των σπιτιών, φόρο ακίνητης περιουσίας ακόμα πιο φορομπηχτικό και μία σειρά άλλα αντεργατικά μέτρα. Γι’ αυτό την κάνουμε και εν μέσω διαπραγματεύσεων -όπου μας ρωτάτε- γιατί θέλουμε να σας προλάβουμε και να σας σταματήσουμε. Έχετε οδηγήσει το λαό σε φτωχοποίηση. Έχετε οδηγήσει το λαό στην ανεργία. Έχετε οδηγήσει το λαό στην εξαθλίωση με αυτά τα μέτρα και παρ’ όλα αυτά το δημόσιο χρέος για το οποίο επικαλεστήκατε τα μνημόνια και τις δανειακές συμβάσεις αντί να μειώνεται αυξάνεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ ολοκληρώστε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Πρέπει να φύγετε. Είστε επικίνδυνοι για τη χώρα. Πιστεύουμε ότι ο ελληνικός λαός με τους αγώνες και με την ψήφο του θα σας ανατρέψει, θα φέρει στα πράγματα μία αριστερή Κυβέρνηση που θα καταργήσει τα μνημόνια, θα διαγράψει το μεγαλύτερο μέρος του δημόσιου χρέους, θα φέρει ένα αναπτυξιακό σχέδιο παραγωγικής ανασυγκρότησης της χώρας με προτεραιότητα….</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε έχετε υπερβεί το χρόνο κατά πολύ. Ολοκληρώστε παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, θα χρειαστώ μόνο μερικά δευτερόλεπτα.
… όχι τις ανάγκες των δανειστών, αλλά την αντιμετώπιση της ανεργίας, την αποκατάσταση των λαϊκών εισοδημάτων, την αποκατάσταση της εργατικής νομοθεσίας, των συλλογικών συμβάσεων και των κοινωνικών πολιτικών. 
Σας ευχαριστώ πολύ.
(Χειροκροτήματα από την Πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Ιωάννης Κουτσούκος.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ πολύ, κύριε Πρόεδρε. 
Πέρα από την εύκολη κριτική που πιστεύω ότι μπορεί κανείς εύκολα να ασκήσει για τακτικισμούς, σκοπιμότητες γύρω από τη συζήτηση που άνοιξε με την πρόταση μομφής που κατέθεσε ο ΣΥΡΙΖΑ, θεωρώ ότι είναι μία ευκαιρία αυτή η συζήτηση για να κάνουμε μία ανασκόπηση το πού είμαστε, πώς φτάσαμε ως εδώ και κυρίως για το πού πάμε. 
Γιατί, αγαπητοί συνάδελφοι και συναδέλφισσες, είναι γεγονός ότι έχουμε διανύσει μία δύσκολη τετραετή περίοδο, μία προσπάθεια που το ΠΑΣΟΚ τη σήκωσε μόνο του στην πλάτη του τα πρώτα χρόνια και προφανώς, θα είχε αξία στη συζήτησή μας να βάλουμε όλους του παράγοντες εκείνους και να αποτιμήσουμε για το πώς φτάσαμε το 2009 μπροστά στην κατάρρευση της χώρας, τι αναλογεί σε κάθε πολιτική δύναμη, ποιες είναι οι παθογένειες που μας οδήγησαν εκεί και πρέπει να τις αλλάξουμε.
Αυτή η συζήτηση, λόγω του χρόνου που έχει ο κάθε ομιλητής, δεν προσφέρεται γιατί θα οδηγήσει σε αντιπαράθεση με όρους παρελθόντος. Χρήσιμη είναι, αλλά δεν προσφέρεται τώρα. 
Εγώ πιστεύω ότι εκείνο που έχει σημασία είναι να δούμε πώς φτάσαμε εδώ μέχρι σήμερα αυτή την τετραετή περίοδο και τι μπορούμε να κάνουμε από εδώ και πέρα για τη χώρα. Αυτό περιμένει ο λαός από εμάς και αυτές τις απαντήσεις πρέπει να δώσουμε.
Εμείς, όπως γνωρίζετε, με λάθος ίσως εκτιμήσεις για το μέγεθος της κρίσης, με λάθος πολιτικούς χειρισμούς γιατί σηκώσαμε μόνοι μας ένα βάρος που δεν μας αναλογούσε, αναλάβαμε αυτήν την ευθύνη την ώρα που η κρίση μεγάλωνε σε όλο τον κόσμο. Η Ευρώπη ήταν ανέτοιμη και οι πολιτικές δυνάμεις εδώ –και κυρίως αυτές που είχαν ευθύνες για το πώς φτάσαμε στο 2009- έδειξαν τεράστια απροθυμία για συνεργασία, συνεννόηση και δυστυχώς ευθυγραμμίστηκαν σε μία ρητορεία και πρακτική διχαστική και επικίνδυνη. 
Το ΠΑΣΟΚ λόγω αυτών των πολιτικών τακτικών απομονώθηκε πολιτικά και λεηλατήθηκε εκλογικά από όλους αυτούς που ψάρευαν στα θολά νερά των πλατειών και των αγανακτισμένων.
Γνωρίζετε όλοι ότι στις εκλογές του 2012 το ΠΑΣΟΚ προσπάθησε και είπε όλη την αλήθεια. Εμείς δεν είπαμε ούτε για ισοδύναμα ούτε ότι θα σκίσουμε τα μνημόνια ούτε ότι θα τα καταγγείλουμε μονομερώς ούτε ότι υπάρχουν μαγικές λύσεις. Ο λαός γνωρίζοντας την αλήθεια έδωσε μία σαφέστατη εντολή: συνεργασία για να προχωρήσουμε το πρόγραμμα που ξεκινήσαμε και να βγούμε από την κρίση. Την εντολή αυτή του λαού εμείς τη σεβαστήκαμε. Προτείναμε και άλλες λύσεις. Απευθυνθήκαμε σε όλες τις δυνάμεις για να αναλάβουν το μερίδιο της ευθύνης που τους έδωσε ο λαός -και στην Αξιωματική Αντιπολίτευση. Απερρίφθησαν όλες αυτές οι προτάσεις. Έμεινε ο δρόμος της τρικομματικής κυβέρνησης που στη συνέχεια, δυστυχώς, για τους λόγους που όλοι ξέρετε, έγινε δικομματική. 
Τώρα, βρισκόμαστε σε μία κρίσιμη στροφή. Δεν θέλω να πω εγώ πόσο δρόμο έχουμε διανύσει. Άλλοι λένε ότι περάσαμε τον κάβο, άλλοι ότι έχουμε κάνει τα 3/4. Εγώ λέω ότι είμαστε σε μία κρίσιμη στροφή και χάρη στους κόπους και στις θυσίες του ελληνικού λαού δημιουργούνται νέα δεδομένα πολιτικά και οικονομικά, αλλά ταυτόχρονα και καινούργιες αντιφάσεις. Τα νέα δεδομένα είναι η δημοσιονομική εξυγίανση και η αντίφαση είναι ότι δεν μπορούμε να απαντήσουμε στα οξυμμένα προβλήματα που δημιούργησαν οι πολιτικές που μας οδήγησαν σε αυτή τη δημοσιονομική εξυγίανση και στο πρωτογενές πλεόνασμα. Έχουμε φθάσει στα όρια της απόδοσης των δημοσιονομικών μέτρων αλλά και της κοινωνικής αντοχής σε τέτοια μέτρα. 
Το ερώτημα, λοιπόν, που τίθεται σε όλους μας είναι: συμφέρει και ποιον σε αυτήν τη φάση που έχει διαμορφωθεί μία νέα ισορροπία δημοσιονομική, οικονομική και κοινωνική, να καταρρεύσει η χώρα και να βρεθούμε στο κενό. Θα μου πείτε ότι στη δημοκρατία δεν υπάρχουν αδιέξοδα. Ο λαός, όταν έρθει η ώρα, δίνει τη λύση. Αλλά, θέλω να θυμίσω σε όλους πόσο πληρώσαμε την εμμονή της Νέας Δημοκρατίας να πάμε σε εκλογές το 2012 και τις καθυστερήσεις να συγκροτηθεί η κυβέρνηση, πόσα δισεκατομμύρια νέα μέτρα πήραμε και ποιος τα πλήρωσε. Εμείς πιστεύουμε, αγαπητοί συνάδελφοι, ότι ο δρόμος της οριστικής εξόδου από το μνημόνιο είναι μονόδρομος. Είναι ένας δρόμος που ταυτίζει το ΠΑΣΟΚ με τα συμφέροντα του ελληνικού λαού.
Εμείς είμαστε η δύναμη που θέλουμε την οριστική έξοδο της χώρας από το μνημόνιο. Γι’ αυτό διατυπώσαμε εγκαίρως –και από τις εκλογές του 2012- ένα σχέδιο ανασυγκρότησης οικονομικής, παραγωγικής, δομών και λειτουργιών του κράτους.
Σε αυτό το σχέδιο της ανασυγκρότησης στηρίζεται και αυτή η προγραμματική συμφωνία. Μπορεί να μην τα ενσωματώνει όλα, αλλά πάνω σ&apos; αυτό στηρίζεται. Δεν είναι ένα προγαμιαίο συμβόλαιο, όπως είπαν αρκετοί –πάρα πολλοί- για να μας δυσφημίσουν και να μας ταυτίσουν με τη Νέα Δημοκρατία. Ούτε είναι μία λευκή επιταγή στην Κυβέρνηση. 
Είναι μία συμφωνία που έχει συγκεκριμένο στόχο και ορισμένο χρόνο. Είναι μία αναγκαία συμφωνία, η οποία έχει τις δυσκολίες της. Και τις έχουμε ζήσει τις δυσκολίες. Το παράδειγμα της ΕΡΤ είναι μια από αυτές. Η μεταρρυθμιστική κενότητα και αναποτελεσματικότητα πολλών Υπουργών είναι μία άλλη δυσκολία που μας βάζει πολλές φορές σε διλήμματα στη Βουλή. Η δυσκολία επίσης να απαντήσουμε στα οξυμμένα προβλήματα με άμεσες λύσεις. Αλλά, εμείς προσπαθούμε, αγαπητοί συνάδελφοι. Προσπαθούμε μέσα σ&apos; αυτό το περιβάλλον να είμαστε δημιουργικοί με τις προτάσεις μας. 
Κλασικό παράδειγμα είναι η πρότασή μας για το φόρο της μεγάλης ακίνητης περιουσίας. Θα περιμέναμε και την πρόταση του ΣΥΡΙΖΑ και τη συνδρομή του για ένα δίκαιο φορολογικό σύστημα, γιατί εμείς δεν ερχόμαστε να χαρίσουμε τα 600 εκατομμύρια του φόρου μεγάλης ακίνητης περιουσίας σε αυτούς που σήμερα τα πληρώνουν και να τα επιμερίζουμε στους πιο φτωχούς και στους πλέον αδύναμους. Θα το παλέψουμε. Κλασική περίπτωση των πρωτοβουλιών μας είναι οι προτάσεις μας για πεντακόσιες χιλιάδες ευκαιρίες σε ανέργους μέχρι το 2014, το δίκτυο κατά της φτώχειας και του αποκλεισμού. Κανένας ανασφάλιστος! Θα μπορούσα να τις απαριθμήσω όλες. Τις έχουμε ήδη καταθέσει. 
Και για να τελειώσω, κύριε Πρόεδρε. Σε αυτό, λοιπόν, το πλαίσιο εμείς απευθύνουμε ένα ερώτημα στην Αξιωματική Αντιπολίτευση, γιατί ο κ. Στρατούλης που μόλις κατέβηκε μας μίλησε πάλι για την αριστερή κυβέρνηση. 
Η αριστερή κυβέρνηση, αγαπητοί συνάδελφοι, ποτέ δεν πήγε μπροστά όταν ξεκίνησε από το μηδέν και από την καταστροφή, από τη δραχμή που επιδιώκουν ορισμένα συμφέροντα. 
Μία καινούργια αφετηρία για τη χώρα είναι η οριστική έξοδος της χώρας από το μνημόνιο. Εμείς θέλουμε να είμαστε παρόντες σε αυτήν τη φάση με τις προτάσεις μας και τις θέσεις μας. Το ερώτημα είναι με ποιους όρους και προϋποθέσεις, με ποιες πολιτικές συμφωνίες, συνεννοήσεις και κοινωνικές συμμαχίες θέλετε να είσαστε και εσείς σε αυτήν τη νέα περίοδο. 
Δυστυχώς φαίνεται ότι έχετε περιοριστεί σε μια τακτικίστικη λογική και γραμμή, η οποία κατά την άποψή μου δεν συμβάλλει ούτε στην επίλυση των προβλημάτων ούτε σε μία θετική πρόταση για διέξοδο της χώρας από την κρίση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε παρακαλώ, κύριε Κουτσούκο.</ChairmanSpeech>
<Speech><Parlmember>ΙΩΑΝΝΗΣ ΚΟΥΤΣΟΥΚΟΣ</Parlmember>: Ολοκληρώνω, κύριε Πρόεδρε.  
Εμείς θα είμαστε παρόντες και θα το παλέψουμε, παρά τα σχέδια που υπήρξαν και στο παρελθόν και που τώρα πάλι εξυφαίνονται, με επίκεντρο πάντα τους Προέδρους του ΠΑΣΟΚ για διάλυση και υπονόμευση της δικής μας παρουσίας. Θα είμαστε παρόντες και μεθαύριο, όταν η χώρα μας θα ζει τη νέα μεταμνημονιακή περίοδο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Το λόγο έχει ο κ. Αβραμίδης από τους Ανεξάρτητους Έλληνες.</ChairmanSpeech>
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Ευχαριστώ, κύριε Πρόεδρε. 
Θα ήθελα βέβαια ο αγαπητός συνάδελφος του ΠΑΣΟΚ να μπορούσε να τα πει αυτά και στο χώρο της κοινωνικής ομάδας, τον οποίον είχε υπηρετήσει. 
Κυρίες και κύριοι συνάδελφοι, η σημερινή μας συζήτηση γίνεται μετά την αυταρχική επέμβαση της Ελληνικής Αστυνομίας στην ΕΡΤ, γεγονός που αποδεικνύει τη συνειδητή πολιτική προσκόλληση της Κυβέρνησης σε αποφάσεις και πράξεις που παραβιάζουν καταφανέστατα το Σύνταγμα και τη δημοκρατική νομιμότητα. Η συγκυβέρνηση διακατέχεται από τον πανικό της επόμενης ημέρας, γνωρίζοντας πως ο πολιτικός της χρόνος έχει εξανεμιστεί. 
Κύριε Σαμαρά και κύριε Βενιζέλο, η κρίση του ελληνικού λαού θα είναι σκληρή για εσάς, όσο σκληρά τον έχετε καταπνίξει, όσο ανάλγητα τον έχετε βυθίσει στη λιτότητα, την ανέχεια, την ανεργία και την απελπισία. Απόδειξη αποτελούν οι συγκλονιστικά αναρίθμητες εν καιρώ ειρήνης απώλειες ανθρώπινων ζωών χιλιάδων συμπολιτών μας, αυτόχειρες, όπως μαρτυρούν τα επίσημα στοιχεία της Ελληνικής Αστυνομίας και του Υπουργείου Υγείας. 
Για λάθος συνταγή μιλούσε προεκλογικά ο κ. Σαμαράς και για το λάθος φάρμακο που σκοτώνει τον ασθενή. Όμως ο κ. Σαμαράς, όχι μόνο συνέχισε το ίδιο πρωτόκολλο θεραπείας, το ίδιο λάθος φάρμακο του κ. Παπανδρέου, αλλά αύξησε και τη δοσολογία. 
Κυρίες και κύριοι της συγκυβέρνησης, μη σας φανεί υπερβολικό αυτό που θα πω. Έχετε μετατρέψει το πολίτευμα της χώρας μας από Προεδρευόμενη Κοινοβουλευτική Δημοκρατία σε «Βασίλειο των πράξεων νομοθετικού περιεχομένου». Και ο χρόνος της διακυβέρνησής σας για τη χώρα είναι annus horribilis, φρικτός χρόνος για τον ελληνικό λαό. 
Σε αυτό το σημείο, θα ήθελα να εξάρω την πρωτοβουλία-χτύπημα στην καρδιά της τρόικας και των επιτελών της του Κοινοβουλευτικού μας Εκπροσώπου Νότη Μαριά, να τεθεί δηλαδή η δράση της υπό την επιτήρηση και τον έλεγχο των θεσμών του Συμβουλίου της Ευρώπης για παραβίαση των ανθρωπίνων δικαιωμάτων στην Ελλάδα και σε άλλες χώρες, όπως υπαγορεύει με το υπ’ αριθμόν 1884/2012 ψήφισμά του το Συμβούλιο της Ευρώπης. 
Το ψήφισμα αναφέρει τα εξής. «Η λιτότητα αποτελεί κίνδυνο για τη δημοκρατία και τα κοινωνικά δικαιώματα και επομένως οδηγεί σε παραβίαση των ανθρωπίνων δικαιωμάτων, τα οποία προστατεύονται από την Ευρωπαϊκή Σύμβαση Προστασίας των Δικαιωμάτων». Αυτή είναι η πρόταση που κατατέθηκε προχθές, 6-11-2013, στη συνεδρίαση της Επιτροπής Νομικών Υποθέσεων και Ανθρωπίνων Δικαιωμάτων της Κοινοβουλευτικής Συνέλευσης του Συμβουλίου της Ευρώπης στο Παρίσι.
Κυρίες και κύριοι Βουλευτές, ο τρόπος με τον οποίον υπαγόρευσε η τρόικα το αυταρχικό κλείσιμο δημόσιων οργανισμών -σήμερα η ΕΡΤ, αύριο τα Ελληνικά Αμυντικά Συστήματα ή άλλον φορέα- αποδεικνύει περίτρανα πως η Κυβέρνηση είναι ορκισμένη στην ανάληψη ενεργειών που συνιστούν την ωμή και βίαιη κατάργηση κρίσιμων κρατικών δομών. Εφαρμόζει ένα άκρως αντιδημοκρατικό, αντιλαϊκό και άκρως αντισυνταγματικό και καταστροφικό για το δημόσιο σχέδιο.
Σας θυμίζω την υπ’ αριθμόν 2/11-6-2013 κοινή υπουργική απόφαση με την οποία προβλέπεται ότι διακόπτεται η μετάδοση των ραδιοτηλεοπτικών εκπομπών και η λειτουργία των διαδικτυακών ιστότοπων της «ΕΡΤ Α.Ε.» και ότι οι συχνότητες της «ΕΡΤ Α.Ε.» παραμένουν ανενεργές. 
Συνιστά η πράξη αυτή μνημείο παρανομίας και αυθαιρεσίας, την ίδια στιγμή που με την τροπολογία χαρίζονται οι συχνότητες στους «νομίμως», όπως λένε, λειτουργούντες ιδιωτικούς σταθμούς. 
Για το νόμιμο της λειτουργίας δεν υπήρξε απάντηση στο ερώτημα που επίμονα έχει θέσει ο Κοινοβουλευτικός μας Εκπρόσωπος κ. Καπερνάρος. 
Η πραξικοπηματική διακοπή μετάδοσης του σήματος της ΕΡΤ και το τραυματικό «μαύρο» που έπεσε στις οθόνες των Ελλήνων όλου του κόσμου δεν ταιριάζει με κανένα δημοκρατικό πολίτευμα. Είναι μια έννοια ανάρμοστη με το ακλόνητο ελληνικό δημοκρατικό πολίτευμα. Συνιστά πλήγμα για το κύρος και την εικόνα της χώρας μας διεθνώς και αποτελεί ένδειξη πολιτικής οπισθοδρόμησης και ηθικής εν γένει παρακμής, όπως και η εικόνα με τις χειροπέδες στο Ραδιομέγαρο, που αποτελεί εικόνα ντροπής. 
Κυρίες και κύριοι συνάδελφοι, πριν από λίγες ημέρες ο Πρωθυπουργός εμφανιζόμενος σε τηλεοπτική συνέντευξη είπε αυτολεξεί το εξής: «Θα το πω να το ακούσει ο κόσμος. Έχουμε χάσει στο εισόδημα 25%, στο ΑΕΠ, στην παραγωγή. Κι αν προσθέσετε τον πληθωρισμό, αν προσθέσετε φόρους, έχει χάσει ο μέσος Έλληνας ένα διαθέσιμο εισόδημα 40%». Και συνεχίζει ο κύριος Πρωθυπουργός: «Επομένως, η κάθε τρόικα και ο κάθε ξένος πρέπει να σέβονται –και κατά την άποψή μου δεν ήρθε κανένας να μας πει ότι δεν το σέβεται- αυτές τις θυσίες που έχουν ήδη γίνει». 
Για ποιον ακριβώς σεβασμό μιλάει ο Πρωθυπουργός της χώρας, όταν σχεδιάζεται η προσθήκη και νέων βαρών ύψους πεντέμισι δισεκατομμυρίων ευρώ στις πλάτες του ελληνικού λαού το 2014; 
Μάλιστα, ο εκπρόσωπος του Διεθνούς Νομισματικού Ταμείου στην τρόικα Πολ Τόμσεν στη συνάντησή του με τον κ. Στουρνάρα, με θέμα το δημοσιονομικό κενό, είπε χαρακτηριστικά: «Μη λέτε εκεί έξω ότι δεν θα πάρετε μέτρα, γιατί απλά θα τα πάρετε». Σταματήστε, λοιπόν, να κοροϊδεύετε τους πολίτες, τον ελληνικό λαό. 
Αποκαρδιωτικός είναι ο απολογισμός της ΕΛΣΤΑΤ –της δικής σας- για τα ελληνικά νοικοκυριά. Όπως επισημαίνει στην πρόσφατη έκθεσή της, σημειώθηκαν περαιτέρω απώλειες 3,1 δισεκατομμυρίων ευρώ για το δεύτερο τρίμηνο του 2013 σε σύγκριση με το αντίστοιχο τρίμηνο πέρυσι στο διαθέσιμο εισόδημα των νοικοκυριών, ενώ η νέα μείωση εισοδήματος κατά 9,3% οφείλεται κατά κύριο λόγο στη μείωση κατά 13,9% των αποδοχών των εργαζομένων και στη μείωση κατά 12,4% των κοινωνικών παροχών. 
Σας υπενθυμίζω πως τα ίδια στοιχεία αναφέρουν συρρίκνωση των κοινωνικών παροχών στο 29,4% των συνολικών δαπανών του κράτους το δεύτερο τρίμηνο για φέτος από 44,9% το ίδιο τρίμηνο του 2012.
Οι απώλειες που υπέστησαν τα νοικοκυριά είχαν ως αποτέλεσμα τη μείωση της καταναλωτικής δαπάνης κατά 7,6%, από 35,4 δισεκατομμύρια ευρώ σε 32,7 δισεκατομμύρια, και μειώθηκε η αποταμίευση κατά -8,7% το δεύτερο τρίμηνο του 2013 έναντι -6,7% το ίδιο τρίμηνο του 2012. Τα νοικοκυριά έχουν έρθει σε κατάσταση απόγνωσης χωρίς τη δική τους επιλογή. Δεν διαθέτουν πλέον εισοδήματα για να αποπληρώσουν τις υποχρεώσεις που έχουν αναλάβει. 
Είμαστε απέναντι στην υποτακτικότητά σας που με τις τροϊκανές ευλογίες δρομολογεί την απελευθέρωση των πλειστηριασμών της πρώτης κατοικίας. Έχετε βαλθεί να δημιουργήσετε τις ορδές αστέγων μετά από εκείνες των ανέργων. Θα αγωνιστούμε -γιατί αυτό είναι το πλέον δίκαιο για το δοκιμαζόμενο λαό μας- για τη θέσπιση εκείνων των ρυθμίσεων που θα απορρέουν από τις πραγματικές δυνατότητες του οφειλέτη, για την αναβολή οποιασδήποτε μορφής πλειστηριασμού μέχρι την πάροδο ενός ασφαλούς χρονικού πλαισίου εντός του οποίου δεν θα κινδυνεύει η κατοικία του. 
Η Κυβέρνηση εξαντλείται στο ξεπούλημα των κοινωνικών αγαθών, των δημόσιων αγαθών αντί να πάρει πρωτοβουλίες ρευστότητας, προσέλκυσης παραγωγικών επενδύσεων και χρηματοδότησης επενδύσεων υψηλής στρατηγικής αξίας και εξαγωγικού προσανατολισμού. 
Την ίδια στιγμή πλήττονται ακόμη και τα πενιχρά επιδόματα ευπαθών ομάδων συμπολιτών μας, όπως είναι τα άτομα με χρόνιες παθήσεις, οι παλιννοστούντες Πόντιοι από την πρώην Σοβιετική Ένωση, οι αδελφοί μας επίσης από τη Βόρειο Ήπειρο με το πολυνομοσχέδιο «Μεσοπρόθεσμο πλαίσιο δημοσιονομικής στρατηγικής».
Στη χώρα, λοιπόν, που ο κ. Σαμαράς μιλάει για αναπτυξιακό success story έχουμε χιλιάδες αυτοκτονίες και δύο εκατομμύρια εκατό χιλιάδες ανέργους, σύμφωνα με τους υπολογισμούς του κ. Ρωμανιά. 
Κλείνω με το εξής, κύριε Πρόεδρε.
Κυρίες και κύριοι, η υποκρισία ας τελειώνει εδώ. Δηλώνατε «σημαία» σας τη διαπραγμάτευση και τη χάραξη «κόκκινων γραμμών». Ούτε διαπραγμάτευση ούτε «κόκκινες γραμμές» υπάρχουν. Υπάρχει μια ποντιακή παροιμία που λένε στο χωριό μου: «Με τον λύκον τρώει το πρόβατον και με τον οικοκύρην κάθεται και κλαίει ατό». 
Είναι η ώρα της ευθύνης, να πάρετε θέση όλοι, κυρίες και κύριοι συνάδελφοι. Ψηφίζοντας υπέρ της Κυβέρνησης, ψηφίζετε την κατάσχεση των σπιτιών και της ιδιωτικής περιουσίας των πολιτών, ψηφίζετε το «κουκούλωμα» του σκανδάλου των υποβρυχίων.
Εμείς αυτό δεν θα το επιτρέψουμε. Έχουμε χρέος να διασώσουμε ό,τι μπορούμε.
Ευχαριστώ πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει η κ. Παπακώστα για επτά λεπτά.
ΑΙΚΑΤΕΡΙΝΗ ΠΑΠΑΚΩΣΤΑ - ΣΙΔΗΡΟΠΟΥΛΟΥ: Ευχαριστώ, κύριε Πρόεδρε.
Η πρόταση δυσπιστίας του κ. Τσίπρα στην παρούσα συγκυρία είναι εξόχως παράξενη. Κατ’ αρχάς, οφείλω να πω ότι δεν αφορά την Κυβέρνηση και δεν στοχεύει την Κυβέρνηση. «Τότε προς τι;» θα αναρωτηθεί κάποιος. Ιδού το μυστήριο. Έρχεται, λοιπόν, εύλογα το ερώτημα στα χείλη: τι επιδιώκει και τι σημαίνει αυτή την ώρα η απόφαση του Αρχηγού της Αξιωματικής Αντιπολίτευσης να καταθέσει αυτή την περίεργη πρόταση δυσπιστίας δήθεν προς την Κυβέρνηση;
Κατά τη γνώμη μου, αγαπητοί συνάδελφοι, επιδιώκει να ανατάξει το εσωτερικό του κόμματός του ο Αρχηγός της Αξιωματικής Αντιπολιτεύσεως, δεδομένου ότι υπάρχουν πολλαπλοί πολιτικοί συνασπισμοί μέσα στο ίδιο του το κόμμα. Ο απόηχος μάλιστα της χθεσινής περίεργης πρωτοβουλίας να κατατεθεί πρόταση δυσπιστίας εκ μέρους του κ. Τσίπρα στρέφει τη συζήτηση, όπως αντιλαμβάνεστε, όχι στην Κυβέρνηση αλλά στο εσωτερικό του ΣΥΡΙΖΑ. Δεν στοχεύει στη συνοχή της Κυβέρνησης αλλά στα εσωτερικά του ζητήματα. Ανάγκες, δηλαδή, εσωτερικές, δικές του, εξυπηρετεί ο Αρχηγός της Αξιωματικής Αντιπολίτευσης και μάλιστα την ώρα που η Κυβέρνηση βρίσκεται σε μια κορυφαία στιγμή των διαπραγματεύσεων. 
Η πρόταση δυσπιστίας του ΣΥΡΙΖΑ δεν είναι μομφή προς την Κυβέρνηση. Αν πράγματι ήθελε, αν πράγματι το εννοούσε, θα μπορούσε, εφόσον εκτιμά ότι θα παρθούν νέα μέτρα, εφόσον εκτιμά ότι ο ενιαίος φόρος για τα ακίνητα θα δημιουργήσει αναταράξεις, να αξιοποιήσει τη στιγμή και όχι σήμερα. Δεν έχει, δηλαδή, νόημα. 
Νόημα, αγαπητοί συνάδελφοι, έχει μόνο πότε; Αν το δει κανείς σε επίπεδο κέρδους στο εσωτερικό του. Τότε έχει νόημα για να δώσει μήνυμα προς τους Ευρωπαίους, έχει νόημα για να δώσει μήνυμα προς τις Ηνωμένες Πολιτείες της Αμερικής ότι δεν είναι πολιτικά αποσυνάγωγος. Έχει νόημα ενόψει της υποψηφιότητάς του για την Κομισιόν. Έχει νόημα από την ώρα που θέλει να δώσει νέα ρητορική στο εσωτερικό του κόμματός του με ένα νέο μήνυμα προς μια κατεύθυνση, ότι δεν επιδιώκει την έξοδο της χώρας από την Ευρωζώνη.
Η θέση αυτή ακριβώς είναι που προβλημάτισε το εσωτερικό του κόμματός του. Η θέση αυτή ακριβώς είναι που προβλημάτισε την εσωκομματική του αντιπολίτευση, η οποία δεν έχει κρύψει -γλώττα λανθάνουσα λέγει την αλήθεια, όπως προηγουμένως ο κ. Στρατούλης- τη θέση για την επιστροφή στο εθνικό μας νόμισμα.
Άρα, στο πλαίσιο οικοδόμησης ενός υποτιθέμενου διεθνούς προφίλ και ως υποψηφίου για την Κομισιόν, αλλά και ενόψει των Ευρωεκλογών από την άλλη, ο κ. Τσίπρας με την κατατεθειμένη πρόταση δυσπιστίας επιχειρεί να ανοίξει τη βεντάλια του ΣΥΡΙΖΑ απευθυνόμενος και σε πιο συντηρητικούς ψηφοφόρους.
Σε δεκαπέντε μέρες, αγαπητοί συνάδελφοι, έρχεται ο προϋπολογισμός. Τι σημαίνει αυτό; Γιατί δεν προετοιμάστηκε ο κ. Τσίπρας, ο ΣΥΡΙΖΑ, η Αξιωματική Αντιπολίτευση να αξιοποιήσει τότε αυτό το θεσμικό όπλο της κατάθεσης πρότασης δυσπιστίας απέναντι στην Κυβέρνηση, αν πραγματικά το εννοεί;
Στις 8-2-2012 ο κ. Αλέξης Τσίπρας είπε: «Να διαχειριστούμε αυτήν τη δανειακή σύμβαση είναι οξύμωρο, είναι εγκληματικό, είναι καταστροφικό και σε κάθε περίπτωση είναι αναξιόπιστο». Άλλα πράγματα είπε στο Τέξας.
Στην Έκθεση της Θεσσαλονίκης, ερωτηθείς αν σχεδιάζει να καταθέσει πρόταση δυσπιστίας στην Κυβέρνηση, ανέφερε χαρακτηριστικά: «Δεν θα «πέσει» η Κυβέρνηση με συζητήσεις στο Κοινοβούλιο. Η Κυβέρνηση θα «πέσει» με συντονισμένους κοινωνικούς αγώνες». 
Αυτοί οι κοινωνικοί αγώνες δεν επέφεραν τους καρπούς και τις προσδοκίες και, βεβαίως, σήμερα δικές του ανάγκες εξυπηρετεί ο κ. Τσίπρας και εμείς, αγαπητοί συνάδελφοι, δεν είμαστε καθόλου διατεθειμένοι να τον βοηθήσουμε να λύσει τα θέματά του. Το πρόβλημα είναι καθαρά δικό του, είναι στο δικό του στρατόπεδο, είναι στο δικό του γήπεδο, δεν αφορά καθόλου την Ελλάδα και δεν αφορά καθόλου την Κυβέρνηση.
Σας ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ολοκληρώνουμε για απόψε με τον Υφυπουργό Εξωτερικών κ. Κούρκουλα.
Κύριε Υπουργέ, έχετε το λόγο για εννέα λεπτά.</ChairmanSpeech>
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Αξιότιμες κυρίες και κύριοι Βουλευτές, η κατάθεση της πρότασης δυσπιστίας από την Αξιωματική Αντιπολίτευση είναι μία πολιτική απόφαση που βρίσκεται ασφαλώς εντός των συνταγματικών προνομίων, δημιουργεί, όμως, σοβαρά ερωτηματικά ως προς την πολιτική της σκοπιμότητα.
Ασχέτως του αποτελέσματος της ψηφοφορίας, που δεν αμφιβάλλω ότι θα επιβεβαιώσει την πολιτική σταθερότητα της χώρας, διερωτώνται όλοι –οπαδοί και αντίπαλοι του ΣΥΡΙΖΑ- ποιος είναι ο πολιτικός στόχος. Ομολογώ ότι δυσκολεύομαι κι εγώ να βρω απάντηση.
Ένα ήδη απτό αποτέλεσμα της πρότασης δυσπιστίας είναι ότι οι αντιφάσεις της πολιτικής του ΣΥΡΙΖΑ εμφανίζονται πλέον ανάγλυφα και στον πιο ανυποψίαστο πολίτη ή οπαδό του. Θέλει ο ΣΥΡΙΖΑ να υπονομεύσει τις προσπάθειες εξόδου από την κρίση; Θέλει να σπρώξει τη χώρα μας σε αναγκαστική έξοδο από την Ευρωζώνη, γιατί την εθελούσια την απέκλεισε ο κ. Τσίπρας στο Τέξας; Θέλει να αποπροσανατολίσει τους ίδιους τους οπαδούς του, που ακόμη περιμένουν απάντηση στο εύλογο ερώτημα που απευθύνουν οι πολίτες στον Μανώλη Γλέζο «Πού θα βρείτε τα λεφτά;»
Άκουσα με προσοχή αυτά που είπαν ο κ. Στρατούλης κι ο κ. Αβραμίδης, που απαρίθμησαν τις υπαρκτές φοβερές επιπτώσεις της κρίσης στην κοινωνία, στο λαό μας. Αυτό που δεν άκουσα, όμως, είναι πώς θα βγούμε από την κρίση.
Μήπως ο ΣΥΡΙΖΑ πανικοβάλλεται βλέποντας ότι πράγματι οι θυσίες του ελληνικού λαού αρχίζουν να πιάνουν τόπο; Μήπως ελπίζει, όπως είπε το Μάιο στη Μαδρίτη ο κ. Τσίπρας, ότι το «μπαλόνι» ευφορίας, που με λόγια φουσκώνει η συγκυβέρνηση, θα σκάσει; Έχει συναίσθηση των λόγων του ή θέλει έναν λαό χωρίς ελπίδα και χωρίς προοπτική; 
Μήπως χρησιμοποιεί την πρόταση δυσπιστίας για να κρύψει τις αντιφάσεις της πολιτικής του, που μόλις πριν από λίγες μέρες επεσήμανε ο Αλέκος Αλαβάνος, ρωτώντας «Πώς τολμάει ο ΣΥΡΙΖΑ να λέει ότι θα καταργήσει το μνημόνιο και θα μείνει στο ευρώ;» Αυτό είπε επί λέξει ο επικεφαλής του πολιτικού φορέα «Σχέδιο Β». «Είναι εκτός πραγματικότητας», προσέθεσε ο κ. Αλαβάνος. 
Μήπως ο ΣΥΡΙΖΑ πανικοβάλλεται βλέποντας ότι πετυχαίνουμε τους στόχους μας χάρη στις θυσίες του ελληνικού λαού, χάρη στους πετυχημένους χειρισμούς για το «κούρεμα» του χρέους και για τη σταθεροποίηση των δημόσιων εσόδων, που δρομολογήθηκαν ήδη από το 2011 επί υπουργίας Οικονομικών του κυρίου Βενιζέλου και που απέτρεψαν την ολική καταστροφή μιας άτακτης εξόδου από το ευρώ;
Σήμερα τα διεθνή Μέσα Μαζικής Ενημέρωσης δεν κατακλύζονται από απαξιωτικές αναφορές στην Ελλάδα, όπως στην αρχή της κρίσης. Ακούγονται όλο και πιο θετικά λόγια για τις προσπάθειες της Κυβέρνησης και τις προοπτικές της οικονομίας και όχι μόνο καλά λόγια, αλλά και έμπρακτο ενδιαφέρον για επενδύσεις και ψήφος εμπιστοσύνης δεκαεπτά εκατομμυρίων τουριστών και αύξηση των εξαγωγών.
Κυρίες και κύριοι Βουλευτές, ο ΣΥΡΙΖΑ πέφτει θύμα της μπλόφας που έστησε στον ελληνικό λαό. Οι οβιδιακές μεταμορφώσεις του κ. Τσίπρα ενοχλούν πλέον ακόμη και τους πρώην συντρόφους του. 
«Θέλεις μετεωρολογικό δελτίο για να ξέρεις τι λέει ο ΣΥΡΙΖΑ κάθε μέρα» είπε ο κ. Αλαβάνος. Το μετεωρολογικό δελτίο φέρεται ότι δείχνει φιλοευρωπαϊκό βαρομετρικό, αν κρίνουμε από την ομιλία στο Τέξας. 
Με την πρόταση δυσπιστίας δεν αναλογίστηκε ο ΣΥΡΙΖΑ ότι δημιουργεί αίσθημα πολιτικής αστάθειας, ακόμη και αν είναι σίγουρο ότι η πρότασή του θα καταψηφιστεί; Ή μήπως προσπαθεί να διασκεδάσει τις αντιδράσεις ορισμένων συνιστωσών του που ανησύχησαν μετά τις φιλοευρωπαϊκές μεταμορφώσεις του Τέξας; 
Δεν αντιλαμβάνεται ότι τώρα, μερικές βδομάδες πριν την ανάληψη της Προεδρίας του Συμβουλίου της Ευρωπαϊκής Ένωσης από τη χώρα μας, η σημερινή του κίνηση ισοδυναμεί με πισώπλατο χτύπημα; 
Είναι απόπειρα υπονόμευσης της προσπάθειας να ξαναβρεθεί η Ελλάδα ως Προεδρία στο κέντρο των ευρωπαϊκών εξελίξεων και να λειτουργήσει ως παράγοντας προώθησης της ευρωπαϊκής ολοκλήρωσης και επιτάχυνσης της εξόδου από την κρίση για όλη την Ευρώπη. Η απόπειρα υπονόμευσης ρίχνει νερό στο μύλο ορισμένων αδαών αλλά και ανεγκέφαλων ή κακόπιστων, που τόλμησαν να αμφισβητήσουν την ικανότητα της Ελλάδας να ανταποκριθεί στις υποχρεώσεις της Προεδρίας. 
Μπορώ να διαβεβαιώσω την Εθνική Αντιπροσωπεία ότι η Ελλάδα θα ανταποκριθεί πλήρως στην πρόκληση της Προεδρίας σε αυτήν την κρίσιμη για την Ευρώπη συγκυρία. Η Προεδρία θα είναι επιτυχής, αξιοπρεπής και λιτή, όπως απαιτούν οι καιροί. Θα προωθήσουμε ευρωπαϊκή πολιτική για την ανάπτυξη και την απασχόληση, για τη θεσμική θωράκιση του κοινού μας νομίσματος και την ενίσχυση της κοινωνικής διάστασης της ΟΝΕ. 
Μια σημαντική προτεραιότητα αφορά τη μεγάλη πρόκληση της παράνομης μετανάστευσης, όπου έχουμε ήδη επιτύχει να ευαισθητοποιήσουμε τους εταίρους μας για την ανάγκη μιας πιο ολοκληρωμένης και αποτελεσματικής ευρωπαϊκής πολιτικής. 
Βασική, επίσης, προτεραιότητα αποτελεί η προώθηση μιας ολοκληρωμένης θαλάσσιας πολιτικής που θα περιλαμβάνει πολιτικές ανάπτυξης, ενέργειας και ασφάλειας. 
Κυρίες και κύριοι Βουλευτές, κανείς πλέον δεν παίρνει στα σοβαρά τις προτάσεις του ΣΥΡΙΖΑ για έξοδο από την κρίση. Όσοι πολίτες θέλουν την παραμονή της Ελλάδας στην Ευρωζώνη και στην Ευρωπαϊκή Ένωση συνειδητοποιούν ότι οι προτάσεις του ΣΥΡΙΖΑ οδηγούν στο σχέδιο Β΄ του κ. Αλαβάνου. 
Παράλληλα, όσοι ονειρεύονται την έξοδο της χώρας από το ευρώ αμφισβητούν την ειλικρίνεια των προθέσεων του κ. Τσίπρα. Έχει γίνει αντιληπτό ότι η ρητορική του προσαρμόζεται στο ακροατήριο στο οποίο απευθύνεται. 
Η συγκυρία για τη χώρα μας παραμένει εξαιρετικά κρίσιμη. Η κατοχύρωση της διεθνούς αξιοπιστίας της χώρας δεν αποτελεί έναν απλό θεωρητικό στόχο. Είναι μία μάχη που κερδίζεται κάθε μέρα. Στον τυχοδιωκτισμό αντιπαραθέτουμε την υπευθυνότητα. 
Είμαι βέβαιος ότι η Εθνική Αντιπροσωπεία θα απορρίψει την πρόταση της Αξιωματικής Αντιπολίτευσης. Η απόπειρα υπονόμευσης της πορείας εξόδου από την κρίση θα αποδειχθεί απρόσφορος. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τι θέλετε, κύριε Λαφαζάνη;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα ήθελα να κάνω μία παρατήρηση, γιατί εδώ συζητάμε μία πρόταση δυσπιστίας και από το ΠΑΣΟΚ δεν παρευρίσκεται εδώ κανένας, μιλάει ο κύριος Υφυπουργός και από την Κυβέρνηση δεν τον παρακολουθεί κανένας.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Το «κανένας» δεν είναι απόλυτο.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Νομίζω ότι πρέπει να είναι Υπουργός στα έδρανα, όταν μιλάει Υφυπουργός. Πρέπει να παρίσταται και η Κυβέρνηση και, βεβαίως, είναι προς τιμήν τους το ότι έχουμε δύο Βουλευτές μόνο από την Κυβέρνηση εδώ να μας παρακολουθούν.</Speech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Δύο, αλλά μετράνε για παραπάνω. Γιατί; Εσείς είστε πολλοί, κύριοι συνάδελφοι;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λυπάμαι πάρα πολύ. Αύριο τουλάχιστον η Κυβέρνηση πρέπει να μεριμνήσει ώστε το θέαμα αυτής της Αίθουσας να είναι λίγο καλύτερο. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριοι Βουλευτές, καθένας κάνει αυτό που νομίζει ότι πρέπει να κάνει και ο λαός κρίνει. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 23.25΄ λύεται η συνεδρίαση για αύριο, ημέρα Σάββατο 9 Νοεμβρίου 2013 και ώρα 11.00΄, με αντικείμενο εργασιών του Σώματος: συνέχιση της συζήτησης επί της προτάσεως δυσπιστίας κατά της Κυβέρνησης που υπέβαλαν ο Πρόεδρος της Κοινοβουλευτικής Ομάδας του ΣΥΡΙΖΑ-ΕΚΜ και Αρχηγός της Αξιωματικής Αντιπολίτευσης κ. Αλέξης Τσίπρας και εβδομήντα ένας Βουλευτές του κόμματός του, σύμφωνα με τα άρθρα 84 του Συντάγματος και 142 του Κανονισμού της Βουλής. 
Ο</Speech> ΠΡΟΕΔΡΟΣ                                              ΟΙ ΓΡΑΜΜΑΤΕΙΣ
Τελευταία Αποθήκευση:18/11/2013 12:49:00 μμΑπό:K.arapi
Εκτυπώθηκε:15/11/2013 1:21:00 μμ</body>
</html>