<html><head><meta name="cp:revision" content="2"><meta name="date" content="2012-10-10T10:07:00Z"><meta name="Company" content="OTS"><meta name="Keywords" content=""><meta name="meta:word-count" content="25695"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-10-09T08:05:00Z"><meta name="Word-Count" content="25695"><meta name="dcterms:created" content="2012-10-10T10:07:00Z"><meta name="dcterms:modified" content="2012-10-10T10:07:00Z"><meta name="Last-Modified" content="2012-10-10T10:07:00Z"><meta name="Last-Save-Date" content="2012-10-10T10:07:00Z"><meta name="meta:character-count" content="138756"><meta name="Template" content="Normal"><meta name="meta:save-date" content="2012-10-10T10:07:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-10-10T10:07:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-10-10T10:07:00Z"><meta name="Last-Printed" content="2012-10-09T08:05:00Z"><meta name="meta:last-author" content="l.venetikidou"><meta name="Comments" content=""><meta name="Creation-Date" content="2012-10-10T10:07:00Z"><meta name="xmpTPg:NPages" content="1"><meta name="resourceName" content="3-10-2012.doc"><meta name="Last-Author" content="l.venetikidou"><meta name="w:comments" content=""><meta name="Character Count" content="138756"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
1
	ΣΥΝΕΔΡΙΑΣΗ 9-10-2012
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ Μ΄
Τετάρτη  3 Οκτωβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2.  Άδεια απουσίας της Βουλευτή κ. Θ. Μπακογιάννη, σελ. 
3. Ανακοινώνεται ότι τη συνεδρίαση παρακολουθούν μαθητές από το 6ο Δημοτικό Σχολείο Καλλιθέας, το 5ο Δημοτικό Σχολείο Ζωγράφου Αττικής και το ιδιωτικό Δημοτικό Σχολείο &quot;Σχολή Ξενοπούλου&quot; Νέας Σμύρνης, σελ. 
4. Αναφορά στη &quot;λίστα Λαγκάρντ&quot; και σε &quot;λίστα του ΣΔΟΕ&quot; που φέρονται να περιέχουν και πολιτικά πρόσωπα, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Πέμπτης 4 Οκτωβρίου 2012, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: &quot;Κύρωση της από 1 Ιουνίου 2012 Πράξης Νομοθετικού Περιεχομένου &quot;Καταβολή της ειδικής αποζημίωσης και των οδοιπορικών εξόδων σε όσους διορίζονται έφοροι των αντιπροσώπων της δικαστικής αρχής, δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας στις εκλογές της 17ης Ιουνίου. Τροποποίηση της παρ. 1 του άρθρου 28 του ν. 1892/1990 (Α΄ 101)&quot; και λοιπές διατάξεις&quot;, σελ. 
2. Κατάθεση σχεδίου νόμου: 
Οι Υπουργοί Εξωτερικών, Οικονομικών, Εσωτερικών, Παιδείας και Θρησκευμάτων, Πολιτισμού και Αθλητισμού, Εργασίας, Κοινωνικής Ασφάλισης και Πρόνοιας, Υγείας, Δημόσιας Τάξης και Προστασίας του Πολίτη, Τουρισμού και Ανάπτυξης, Ανταγωνιστικότητας, Υποδομών, Μεταφορών και Δικτύων, κατέθεσαν σχέδιο νόμου: &quot;Κύρωση της Συμφωνίας  μεταξύ της Ελληνικής Δημοκρατίας και του Καναδά σχετικά με την κινητικότητα των νέων&quot;, σελ. 

ΠΡΟΕΔΡΕΥΟΝΤΕΣ
ΚΟΛΛΙΑ -ΤΣΑΡΟΥΧΑ Μ., σελ.
ΜΑΡΚΟΓΙΑΝΝΑΚΗΣ Χ., σελ.
ΟΜΙΛΗΤΕΣ

Α. Επί της αναφοράς στη &quot;λίστα Λαγκάρντ&quot; και σε &quot;λίστα του ΣΔΟΕ&quot; που φέρονται να περιέχουν και πολιτικά πρόσωπα:
ΑΘΑΝΑΣΙΟΥ Χ. , σελ.
ΑΝΔΡΙΑΝΟΣ Ι. , σελ.
ΑΠΟΣΤΟΛΟΥ Ε. , σελ.
ΓΙΟΒΑΝΟΠΟΥΛΟΣ Κ. , σελ.
ΚΑΜΜΕΝΟΣ Π. , σελ.
ΚΑΣΣΗΣ Μ. , σελ.
ΚΟΥΙΚ Τ. , σελ.
ΚΟΥΡΟΥΜΠΛΗΣ Π. , σελ.
ΜΑΝΩΛΑΚΟΥ Δ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΠΑΝΑΓΙΩΤΑΡΟΣ Η. , σελ.

Β. Επί του σχεδίου νόμου του Υπουργείου Αγροτικής Ανάπτυξης:
ΑΘΑΝΑΣΙΟΥ Χ. , σελ.
ΑΛΕΞΟΠΟΥΛΟΣ Α. , σελ.
ΑΝΔΡΙΑΝΟΣ Ι. , σελ.
ΑΠΟΣΤΟΛΟΥ Ε. , σελ.
ΓΙΑΤΑΓΑΝΑ Χ. , σελ.
ΓΙΟΒΑΝΟΠΟΥΛΟΣ Κ. , σελ.
ΚΑΣΣΗΣ Μ. , σελ.
ΚΟΥΙΚ Τ. , σελ.
ΚΟΥΡΟΥΜΠΛΗΣ Π. , σελ.
ΜΑΝΩΛΑΚΟΥ Δ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΝΤΑΒΡΗΣ Γ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η. , σελ.
ΤΣΑΥΤΑΡΗΣ Α. , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  Μ΄
Τετάρτη 3 Οκτωβρίου 2012
Αθήνα, σήμερα στις 3 Οκτωβρίου 2012, ημέρα Τετάρτη και ώρα 10.07΄ συνήλθε στην Αίθουσα των συνεδριάσεων του Βουλευτηρίου η Βουλή σε Ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ. 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση. 
Σήμερα γιορτάζουν οι δικηγόροι και θέλω να τους ευχηθώ να είναι γεροί, καλοφωτισμένοι και καλές δίκες, για το καλό πάντα της δικαιοσύνης και του ελληνικού λαού! 
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 2/10/2012 εξουσιοδότηση του Σώματος, επικυρώθηκαν με ευθύνη του Προεδρείου τα πρακτικά της ΛΘ΄ συνεδριάσεώς του, της Τρίτης 2 Οκτωβρίου 2012 σε ό,τι αφορά την ψήφιση στο σύνολο των σχεδίων νόμων: 1) «Κύρωση της Μακροπρόθεσμης Συμφωνίας μεταξύ του Διεθνούς Οργανισμού Ατομικής Ενέργειας και της Κυβέρνησης της Ελληνικής Δημοκρατίας για την Υποστήριξη της Ελληνικής Επιτροπής Ατομικής Ενέργειας ως Περιφερειακού Εκπαιδευτικού Κέντρου στην Ευρώπη για Θέματα Ραδιενέργειας, Μεταφορών και Ασφαλείας Καταλοίπων».
2) «Κύρωση της Πράξης Νομοθετικού Περιεχομένου «Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών» και άλλες διατάξεις».
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Μιχαήλ Κασσή, Βουλευτή Ιωαννίνων, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Τρικάλων κ. ΚΩΝΣΤΑΝΤΙΝΟΣ ΣΚΡΕΚΑΣ κατέθεσε αναφορά με την οποία  η Πανελλήνια Ένωση Ιδιωτικών Κλινικών και η Ένωση Κέντρων Αποκατάστασης και Αποθεραπείας Ελλάδος παραθέτουν τα αιτήματα και τις προθέσεις τους αναφορικά με τον Ε.Ο.Π.Υ.Υ. και τις οικονομικές ανάγκες των ιδιωτικών κλινικών και κέντρων αποκατάστασης και αποθεραπείας.
2) Ο Βουλευτής Τρικάλων κ. ΚΩΝΣΤΑΝΤΙΝΟΣ ΣΚΡΕΚΑΣ κατέθεσε δημοσίευμα εφημερίδας το οποίο αφορά αναγκαστική έξωση 20χρονης αριστούχας Τρικαλινής φοιτήτριας από τη φοιτητική εστία του Πανεπιστημίου Ιωαννίνων.
3) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία  ο Μελισσοκομικός Συνεταιρισμός Χίου παραθέτει αιτήματα των μελισσοκόμων του νησιού για την αντιμετώπιση των συνεπειών της καταστροφικής πυρκαγιάς.
4) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ και Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ κατέθεσαν αναφορά με την οποία  το Επιμελητήριο Χίου αιτείται την άμεση λήψη μέτρων για την αντιμετώπιση των συνεπειών  από την καταστροφική πυρκαγιά που έπληξε το νησί και τους κατοίκους του 
6) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία  το Διοικητικό Συμβούλιο της Ένωσης Μαστιχοπαραγωγών Χίου αιτείται τη λήψη μέτρων για την αποκατάσταση των πληγέντων από την καταστροφική πυρκαγιά που έπληξε τη Χίο.
7) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε δημοσίευμα εφημερίδας το οποίο αφορά την εμπορική αξιοποίηση ακατοίκητων νησιών του αρχιπελάγους της Περιφέρειας Πελοποννήσου μεταξύ των οποίων και το νησί &lt;Ρόμβη&gt;.
8) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  εργαζόμενοι της ΑΤΕ LEASING A.E. αιτούνται τη διασφάλιση των θέσεων εργασίας τους.
9) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδας αιτείται την οικονομική στήριξη της πολύτεκνης οικογένειας.
10) Ο Βουλευτής Σερρών κ. ΑΡΤΕΜΙΟΣ ΜΑΤΘΑΙΟΠΟΥΛΟΣ κατέθεσε αναφορά με την οποία  το Περιφερειακό Συμβούλιο Ανατολικής Μακεδονίας-Θράκης αιτείται τη συνέχιση της λειτουργίας του Τμήματος Δοκίμων Αστυφυλάκων Ξάνθης.
11) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Σύνδεσμος των Ελαιοκομικών Προϊόντων Πιστοποιημένης Ποιότητας εκφράζει την άμεση υποστήριξή του στις προτάσεις που πρόσφατα υπέβαλε η Εθνική Συνομοσπονδία Ελληνικού Εμπορίου για τη χρηματοδότηση των ελαιοπαραγωγών και των εξαγωγέων.
12) Ο Βουλευτής Κοζάνης κ. ΓΕΩΡΓΙΟΣ ΚΑΣΑΠΙΔΗΣ κατέθεσε αναφορά με την οποία  το Σωματείο Συνταξιούχων ΔΕΗ διαμαρτύρεται για την καθυστέρηση που παρατηρείται στην καταβολή του εφάπαξ βοηθήματος στους συνταξιούχους της ΔΕΗ παρά την ύπαρξη σχετικών πιστώσεων.
13) Ο Βουλευτής Καβάλας κ. ΙΩΑΝΝΗΣ ΠΑΣΧΑΛΙΔΗΣ κατέθεσε αναφορά με την οποία αιτείται την επίλυση θέματος που αφορά την επιβολή ειδικού φόρου κατανάλωσης στο πετρέλαιο θέρμανσης.
14) Ο Βουλευτής Ηρακλείου κ. ΕΠΑΜΕΙΝΩΝΔΑΣ ΜΑΡΙΑΣ κατέθεσε αναφορά με την οποία  η Ένωση Αστυνομικών Υπαλλήλων Νομού Ηρακλείου αιτείται τη λήψη μέτρων για την εύρυθμη λειτουργία της Αστυνομικής Διεύθυνσης Ηρακλείου.
15) Ο Βουλευτής Φλωρίνης κ. ΑΘΑΝΑΣΙΟΣ ΓΕΡΜΑΝΙΔΗΣ κατέθεσε αναφορά με την οποία  τριάντα τρεις ιδιοκτήτες αγροτεμαχίων, οι οποίοι συμμετέχουν στον αναδασμό της τοπικής κοινότητας Παλαίστρας Φλώρινας καταγγέλλουν συγκεκριμένες πράξεις και πρακτικές της Επιτροπής Εκουσίου Αναδασμού του Δημοτικού Διαμερίσματος Παλαίστρας της Διεύθυνσης Εγγείων Βελτιώσεων Ν. Φλώρινας, ενώ συγχρόνως επισημαίνουν τη διαφωνία τους με τη διαδικασία και τον τρόπο εφαρμογής του αναδασμού στην περιοχή.
16) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο κ. Πέτρος Δαμδιμόπουλος διαμαρτύρεται για τη μη καταβολή των δεδουλευμένων στους εργαζόμενους της Hellas power-Energa από τη διοίκηση της εταιρείας.
17) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  οι Ομοσπονδίες και οι Ενώσεις των Σωμάτων Ασφαλείας διαμαρτύρονται για τις περικοπές στις λειτουργικές και μισθολογικές δαπάνες στα Σώματα Ασφαλείας.
18) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  οι υπάλληλοι του Παραρτήματος ΙΚΑ -ΕΤΑΜ Μοιρών αιτούνται τη συνέχιση της λειτουργίας του εν λόγω παραρτήματος για την εξυπηρέτηση των πολιτών της περιοχής.
19) Ο Βουλευτής Αργολίδος κ. ΙΩΑΝΝΗΣ ΑΝΔΡΙΑΝΟΣ κατέθεσε αναφορά με την οποία  ο Δήμος Ερμιονίδος Νομού Αργολίδας διαμαρτύρεται για την κατάργηση του υποκαταστήματος της ΔΟΥ Κρανιδίου.
20) Ο Βουλευτής Ιωαννίνων κ. ΚΩΝΣΤΑΝΤΙΝΟΣ ΤΑΣΟΥΛΑΣ κατέθεσε αναφορά με την οποία  ο κ. Αθανάσιος Δάλλας αιτείται την αναθεώρηση του Κανονισμού Λειτουργίας των Αγαθοεργών Καταστημάτων Ιωαννίνων για την ενεργοποίηση του άρθρου Ε΄ της διαθήκης του  Νικολάου Ζωσιμά.
21) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία   εκφράζει τη συμπαράστασή του στις τρεις νέες προτάσεις έργων του Δήμου Βιάννου, στα πλαίσια ένταξής του σε προγράμματα χρηματοδότησης έργων, που θα αλλάξουν τη ζωή των κατοίκων της  περιοχής.
22) Ο Βουλευτής Ιωαννίνων κ. ΚΩΝΣΤΑΝΤΙΝΟΣ ΤΑΣΟΥΛΑΣ κατέθεσε αναφορά με την οποία ο Σύνδεσμος Αποφοίτων Γυμνασίου-Λυκείου Κόνιτσας εκφράζει την έντονη δυσαρέσκειά του, για τη σχεδιαζόμενη εκτροπή των πηγών του ποταμού Αώου, με την κατασκευή φράγματος πλησίον της Βωβούσας.
23) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία   καταθέτει τις προτάσεις της Ομοσπονδίας Επαγγελματιών Βιοτεχνών και Εμπόρων Νομού Κορινθίας σχετικά με το νέο φορολογικό νομοσχέδιο.
24) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο Δήμος Μινώα Πεδιάδας Νομού Ηρακλείου εκφράζει την αντίθεσή του στην ενδεχόμενη  κατάργηση του παραρτήματος Ι.Κ.Α. Αρκαλοχωρίου.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη λειτουργία των κινητών καντινών μετά τη δημιουργία των καλλικρατικών δήμων.
26) Η Βουλευτής Κιλκίς κ. ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ κατέθεσε αναφορά με την οποία  το τοπικό υποκατάστημα Αξιούπολης Νομού Κιλκίς διαμαρτύρεται για τη διακοπή λειτουργίας του ΙΚΑ ΕΤΑΜ Αξιούπολης και τη μετατροπή του σε γραφείο κοινωνικής ασφάλισης.
27) Ο Βουλευτής Ηρακλείου κ. ΕΠΑΜΕΙΝΩΝΔΑΣ ΜΑΡΙΑΣ κατέθεσε αναφορά με την οποία  η Ομοσπονδία Αναπήρων και Θυμάτων Πολέμου Κρήτης διαμαρτύρεται για την επικείμενη μείωση του επιδόματος οικονομικής αρωγής των αναπήρων και θυμάτων πολέμου κατά το ήμισυ.
28) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  η Ένωση Αστυνομικών Υπαλλήλων Κυκλάδων επισημαίνει το πρόβλημα υποστελέχωσης των Αστυνομικών Τμημάτων Κυκλάδων και αιτείται την ενίσχυσή τους με επαρκές αστυνομικό προσωπικό.
29) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμαρχος Μήλου Νομού Κυκλάδων  αιτείται να επαναλειτουργήσει το εξεταστικό κέντρο για την απόκτηση του κρατικού πιστοποιητικού γλωσσομάθειας  στη Μήλο.
30) Η Βουλευτής Κιλκίς κ. ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ κατέθεσε αναφορά με την οποία  ο διευθυντής του Τοπικού Υποκαταστήματος ΙΚΑ ΕΤΑΜ Αξιούπολης Νομού Κιλκίς εκφράζει την αντίθεσή του στο ενδεχόμενο διακοπής της  λειτουργίας του ΙΚΑ ΕΤΑΜ Αξιούπολης και της  μετατροπής του σε γραφείο κοινωνικής ασφάλισης.
31) Η Βουλευτής Κιλκίς κ. ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ κατέθεσε αναφορά με την οποία  η Δημοτική Κοινότητα Γουμένισσας Νομού Κιλκίς εκφράζει την αντίθεσή της στην πρόθεση της Κυβέρνησης για συγχώνευση - κατάργηση του Ειρηνοδικείου Γουμένισσας.
Β΄ ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 868/21/08/2012 ερώτηση του Βουλευτή κ. Κοντού Αλέξανδρου δόθηκε με το υπ’ αριθμ. 7017/4/15034/7-9-2012 έγγραφο από τον Υπουργό Δημόσιας Τάξης και Προστασίας του Πολίτη  η ακόλουθη απάντηση:
2. Στην με αριθμό 879/21/08/2012 ερώτηση της Βουλευτού κ. Ιατρίδη Τσαμπίκας (Μίκας) δόθηκε με το υπ’ αριθμ. 7017/4/15035/7-9-2012 έγγραφο από τον Υπουργό Δημόσιας Τάξης και Προστασίας του Πολίτη  η ακόλουθη απάντηση:
�</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων Ερωτήσεων της Πέμπτης 4 Οκτωβρίου 2012, ώρα 9.30΄.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού Βουλής) 
1. Η πρώτη με αριθμό 347/1-10-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Αθανασίου Δαβάκη προς τον Υπουργό Δημόσιας Τάξης και Προστασίας του Πολίτη, σχετικά με την αύξηση της εγκληματικότητας στις περιοχές πέριξ της Σπάρτης εξαιτίας της παραβατικής συμπεριφοράς των Αθιγγάνων.
&#160;2. Η δεύτερη με αριθμό 352/1-10-2012 επίκαιρη ερώτηση πρώτου κύκλου της Βουλευτού του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Όλγας Γεροβασίλη προς τους Υπουργούς Οικονομικών και Διοικητικής Μεταρρύθμισης και Ηλεκτρονικής Διακυβέρνησης, σχετικά με την τοποθέτηση και μετάθεση των υπαλλήλων του δημοσίου και του ευρύτερου δημόσιου τομέα στον τόπο καταγωγής τους.
3. Η τρίτη με αριθμό 345/1-10-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Ανδρέα Λοβέρδου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, &#160;σχετικά με την απορρόφηση του ΕΣΠΑ.
4. Η τέταρτη με αριθμό 344/1-10-2012 επίκαιρη ερώτηση πρώτου κύκλου της Βουλευτού των Ανεξάρτητων Ελλήνων κ. Μαρίνας Χρυσοβελώνη προς τους Υπουργούς Εθνικής Άμυνας και Δημόσιας Τάξης και Προστασίας του Πολίτη, σχετικά με τη δημιουργία προσφυγικών καταυλισμών σε νησιά του Αιγαίου.
5. Η πέμπτη με αριθμό 354/1-10-2012 επίκαιρη ερώτηση πρώτου κύκλου του Βουλευτή του Λαϊκού Συνδέσμου - Χρυσή Αυγή κ. Ηλία Παναγιώταρου προς τους Υπουργούς Εργασίας, Κοινωνικής Ασφάλισης και Πρόνοιας και Εσωτερικών, σχετικά με την κάλυψη των κενών θέσεων σε δημοτικούς και κοινοτικούς παιδικούς και βρεφονηπιακούς σταθμούς με τη διαδικασία της κλήρωσης.
6. Η έκτη με αριθμό 350/1-10-2012 επίκαιρη ερώτηση πρώτου κύκλου του Βουλευτή της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με τον έλεγχο των εκπροσώπων του ελληνικού δημοσίου στην πολιτική παροχών προς τα μέλη της διοίκησης και τα διευθυντικά στελέχη των τραπεζών.&#160;
&#160;7. Η έβδομη με αριθμό 356/1-10-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Νικολάου Καραθανασόπουλου προς τον Υπουργό Υγείας, σχετικά με την αντιμετώπιση των προβλημάτων των νεφροπαθών.
Β. ΕΠΙΚΑΙΡΕΣ ΕΡΩΤΗΣΕΙΣ &#160;Δεύτερου Κύκλου ( Άρθρο 130 παράγραφοι 2 και 3 του Κανονισμού της Βουλής)
&#160;	1. Η πρώτη με αριθμό 348/1-10-2012 επίκαιρη ερώτηση δευτέρου κύκλου του Βουλευτή της Νέας Δημοκρατίας κ. Γεωργίου Στύλιου προς τον Υπουργό Υγείας, σχετικά με τη χρηματοδότηση του Νοσοκομείου Άρτας.
2. Η δεύτερη με αριθμό 353/1-10-2012 επίκαιρη ερώτηση δευτέρου κύκλου του Βουλευτή του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Στέφανου Σαμοΐλη προς τους Υπουργούς Οικονομικών και Δικαιοσύνης, Διαφάνειας και Ανθρωπίνων Δικαιωμάτων, σχετικά με την εκποίηση από το ΤΑΙΠΕΔ της περιοχής «Ερημίτης» στο νησί της Κέρκυρας.
3. Η τρίτη με αριθμό 342/1-10-2012 επίκαιρη ερώτηση δεύτερου κύκλου του Βουλευτή του Πανελλήνιου Σοσιαλιστικού Κινήματος κ. Συμεών Κεδίκογλου προς τον Υπουργό Υγείας, σχετικά με την αντιμετώπιση των προβλημάτων των νεφροπαθών.
&#160;4. Η τέταρτη με αριθμό 346/1-10-2012 επίκαιρη ερώτηση δεύτερου κύκλου της Βουλευτού των Ανεξάρτητων Ελλήνων κ. Χρυσούλας - Μαρίας Γιαταγάνα προς τον Υπουργό Υγείας, σχετικά με την αντιμετώπιση των προβλημάτων λειτουργίας του Νοσοκομείου ΑΧΕΠΑ Θεσσαλονίκης.
5. Η πέμπτη με αριθμό 355/1-102012 επίκαιρη ερώτηση δεύτερου κύκλου του Βουλευτή του Λαϊκού Συνδέσμου - Χρυσή Αυγή κ. Ηλία Κασιδιάρη προς τον Υπουργό Οικονομικών, σχετικά με την αναδιάταξη της εθνικής οικονομίας και τη διαχείριση των χρημάτων από τη νέα δόση των 31,5 δισεκατομμύρια ευρώ.
6. Η έκτη με αριθμό 351/1-10-2012 επίκαιρη ερώτηση δεύτερου κύκλου του Βουλευτή της Δημοκρατικής Αριστεράς κ. Γεωργίου Κυρίτση προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τον διακανονισμό των ασφαλιστικών εισφορών σε εταιρείες με οφειλές άνω των 300.000 Ευρώ.
7. Η έβδομη με αριθμό 357/1-10-2012 επίκαιρη ερώτηση δεύτερου κύκλου του Βουλευτή του Κομμουνιστικού Κόμματος Ελλάδας κ. Γεωργίου Λαμπρούλη &#160;προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την κατάργηση των διδάκτρων στα δημόσια ΙΕΚ.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, εισερχόμαστε στη ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Κύρωση της από 1 Ιουνίου 2012 Πράξης Νομοθετικού Περιεχομένου &quot;Καταβολή της ειδικής αποζημίωσης και των οδοιπορικών εξόδων σε όσους διορίζονται έφοροι των αντιπροσώπων της δικαστικής αρχής, δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας στις εκλογές της 17ης Ιουνίου. Τροποποίηση της παρ. 1 του άρθρου 28 του ν. 1892/1990 (Α΄101)″ και λοιπές διατάξεις».
Η Διάσκεψη των Προέδρων αποφάσισε στη συνεδρίασή της, της 27/9/2012, τη συζήτηση του νομοσχεδίου σε μία συνεδρίαση.
Πριν δώσω το λόγο στον εισηγητή της Νέας Δημοκρατίας, έχω την τιμή να σας ανακοινώσω ότι στο συζητούμενο σήμερα νομοσχέδιο του Υπουργείου Αγροτικής Ανάπτυξης και Τροφίμων ειδικός αγορητής για το ΠΑΣΟΚ θα είναι ο κ. Κασσής Μιχαήλ. 
Επίσης, εκ μέρους των Ανεξαρτήτων Ελλήνων ειδικός αγορητής ορίζεται ο Βουλευτής Ημαθίας κ. Κωνσταντίνος Γιοβανόπουλος. 
Από το Λαϊκό Σύνδεσμο – Χρυσή Αυγή ειδικός αγορητής ορίζεται ο Βουλευτής Β’ Αθηνών κ. Ηλίας Παναγιώταρος.
Τέλος, εκ μέρους της Δημοκρατικής Αριστεράς ειδική αγορήτρια ορίζεται η Βουλευτής Α’ Θεσσαλονίκης κ. Ασημίνα Ξηροτύρη-Αικατερινάρη. 
Το λόγο έχει τώρα ο εισηγητής της Νέας Δημοκρατίας ο κ. Ιωάννης Ανδριανός για δεκαπέντε λεπτά.</ChairmanSpeech> 
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, το παρόν σχέδιο νόμου έχει δύο μέρη: Περιλαμβάνει αφενός την κύρωση σύμφωνα με τα οριζόμενα στην παράγραφο 1 του άρθρου 44 του Συντάγματος της από 1.6.2012 πράξης νομοθετικού περιεχομένου «Καταβολή της ειδικής αποζημίωσης και των οδοιπορικών εξόδων σε όσους διορίζονται έφοροι των αντιπροσώπων της δικαστικής αρχής, δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας στις εκλογές της 17ης Ιουνίου» και αφετέρου «την τροποποίηση της παραγράφου 1 του άρθρου 28 του ν. 1892/1990». 
Ιδιαίτερα ως προς αυτό το σημείο θα προσπαθήσω να αποσαφηνίσω πλήρως κάποια σημεία στα οποία –όπως φάνηκε κατά τη συζήτηση στην επιτροπή- ίσως υπάρχει ακόμη μια σύγχυση. 
Με το πρώτο άρθρο του σχεδίου νόμου κυρώνεται η πράξη νομοθετικού περιεχομένου που ανέφερα προηγουμένως, η οποία διαρθρώνεται σε τρία υποάρθρα.
Με το πρώτο υποάρθρο, δηλαδή το πρώτο άρθρο της υπό κύρωσης πράξης νομοθετικού περιεχομένου, προβλέπεται ότι οι καταβολές που προανέφερα για τις εκλογές της 17ης Ιουνίου γίνονται από τις κατά τόπους δημόσιες οικονομικές υπηρεσίες, με μόνη την υποβολή των δικαιολογητικών που προβλέπεται στην υπ’ αριθμόν 111518/5.6.2012 απόφασης των Υπουργών Εσωτερικών και Οικονομικών. 
Η ως άνω πληρωμή γίνεται κατά παρέκκλιση της παραγράφου 10 του άρθρου 45 του ν. 4071/2012, σύμφωνα με την οποία οι ανωτέρω δαπάνες πληρώνονται αποκλειστικά και μόνο με χρηματικά εντάλματα που εκδίδονται από τις κατά τόπους υπηρεσίες δημοσιονομικού ελέγχου.
Η λύση αυτή προκρίνεται λόγω της έκτακτης περίπτωσης, εξαιρετικά επείγουσας και απρόβλεπτης ανάγκης, η οποία συνίσταται αφενός στην προκήρυξη των γενικών βουλευτικών εκλογών, μια περίπου εβδομάδα μετά την έναρξη ισχύος της παραγράφου 10 του άρθρου 45 του ν. 4071/2012 και αφετέρου στην εξασφάλιση της ομαλής εξέλιξης της διαδικασίας στην εκλογική αναμέτρηση της 17ης Ιουνίου 2012. 
Με το δεύτερο υποάρθρο, δηλαδή το άρθρο 2 της πράξης νομοθετικού περιεχομένου, αντικαθίστανται οι διατάξεις του α’ εδαφίου της παραγράφου 1 του άρθρου 28 του ν. 1892/1990, «για τον εκσυγχρονισμό και την ανάπτυξη και άλλες διατάξεις», όπως το άρθρο αυτό αντικαταστάθηκε με το άρθρο 33 του ν. 4061/2012. 
Εδώ, κυρίες και κύριοι συνάδελφοι, ζητώ την ιδιαίτερη προσοχή σας για να αποφύγουμε τις παρανοήσεις που παρατηρήθηκαν στην επιτροπή. Οι διατάξεις του άρθρου 33 του ν. 4061/2012, οι οποίες αντικατέστησαν τις διατάξεις του άρθρου 28 του ν. 1892/1990, σκοπό είχαν την απλούστευση της διοικητικής διαδικασίας. 
Ενώ προηγουμένως η έκδοση άδειας για την απόκτηση, με δικαιοπραξία εν ζωή, εμπράγματων ή ενοχικών δικαιωμάτων από φυσικά ή νομικά πρόσωπα σε ιδιωτικές νήσους ή νησίδες, καθώς και σε ακίνητα σε ιδιωτικές νήσους ή νησίδες οπουδήποτε και αν αυτές βρίσκονται, απαιτούσε τη σύμπραξη δύο Υπουργών –αφενός του Υπουργού Αγροτικής Ανάπτυξης και Τροφίμων και αφετέρου του Υπουργού Εθνικής Άμυνας- με τη διάταξη του νόμου αυτού πλέον η αρμοδιότητα για την έκδοση άδειας περνά αποκλειστικά στον Υπουργό Εθνικής Άμυνας. 
Σκοπός, λοιπόν, αυτής της διάταξης, εκείνου του νόμου, ήταν σε ό,τι αφορά αποκλειστικά ιδιωτικές νήσους ή νησίδες και ακίνητα σε ιδιωτικές νήσους ή νησίδες να προβλέπεται η έκδοση αδείας μόνο από τον Υπουργό Εθνικής Άμυνας. Και λέω σκοπός ήταν, γιατί παρά την πρόθεση του νομοθέτη παρεισέφρησε ένα λάθος στη διατύπωση το οποίο διορθώνουμε με το σχέδιο νόμου που συζητάμε σήμερα.
Συγκεκριμένα στην εν λόγω διάταξη του άρθρου 33 του νόμου 4061 εκ παραδρομής τέθηκε ο όρος «ιδιωτικόν» ως επιθετικός προσδιορισμός των ακινήτων αντί των νήσων ή νησίδων. Δηλαδή, αντί να μιλά για ακίνητα σε ιδιωτικές νήσους ή νησίδες, μιλούσε για ιδιωτικά ακίνητα σε νήσους ή νησίδες. Έτσι μία πρόβλεψη που έπρεπε να αφορά μόνο ιδιωτικά νησιά και ακίνητα σε ιδιωτικά νησιά, εκ παραδρομής έφτασε να αφορά κάθε ιδιωτικό ακίνητο σε οποιοδήποτε νησί της χώρας.
Μιλάμε, δηλαδή, για χωράφια, οικόπεδα και σπίτια στην Κρήτη, στην Εύβοια, στη Ζάκυνθο, στη Ρόδο, στη Θάσο, στη Σαλαμίνα, ιδιωτικές ιδιοκτησίες σε δημόσια νησιά. Την παραδρομή αυτή, όπως μας ενημέρωσε ο αρμόδιος Υπουργός, την εντόπισε ένας υποθηκοφύλακας στην Κρήτη που ζήτησε σύμφωνα με το γράμμα του νόμου άδεια του Υπουργού Εθνικής Άμυνας για να περάσει ένα συμβόλαιο στο υποθηκοφυλακείο. Καταλαβαίνετε, λοιπόν, ότι έπρεπε αυτό το λάθος, που μπορεί να δημιουργήσει τεράστια αναστάτωση στα νησιά μας, να διορθωθεί άμεσα. 
Έτσι, λοιπόν, η αλλαγή που φέρνει το παρόν σχέδιο νόμου είναι διόρθωση του προβληματικού αυτού εδαφίου, προκειμένου η έκδοση άδειας από τον Υπουργό Εθνικής Άμυνας να απαιτείται μόνο για την απόκτηση με δικαιοπραξία εν ζωή εμπράγματων ή ενοχικών δικαιωμάτων από φυσικά ή νομικά πρόσωπα σε ιδιωτικές νήσους ή νησίδες, καθώς και σε ακίνητα σε ιδιωτικές νήσους ή νησίδες και όχι γενικά στα ιδιωτικά ακίνητα που βρίσκονται στα νησιά της χώρας μας και μάλιστα ανεξαιρέτως.
Το δεύτερο άρθρο του σχεδίου νόμου αφορά μία μεταβατικού χαρακτήρα διάταξη, προκειμένου να εξασφαλιστεί ότι είναι έγκυρες και ισχυρές οι συμβολαιογραφικές πράξεις που αφορούν ιδιωτικές περιουσίες σε δημόσια νησιά, δηλαδή, την παραδρομή της προηγούμενης διάταξης.
Τονίζω εδώ ξανά ότι η μεταβατική διάταξη αφορά αποκλειστικά τα συμβόλαια ιδιωτικής περιουσίας σε δημόσια νησιά, δηλαδή, χωράφια, οικόπεδα, σπίτια κ.λπ., σε νησιά –όπως προανέφερα- όπως η Κρήτη, η Λήμνος, η Κέρκυρα, που συνάφθηκαν ευλόγως χωρίς την άδεια του Υπουργείου στο μεταξύ διάστημα, δηλαδή, στο διάστημα μεταξύ 22ας Μαρτίου 2012, ημερομηνία δημοσίευσης στην Εφημερίδας της Κυβέρνησης της τροποποιητικής διάταξης του άρθρου 33 του ν. 4061/2012 και 1ης Ιουνίου 2012, ημερομηνία δημοσίευσης στην Εφημερίδα της Κυβερνήσεως της υπό κύρωση πράξης νομοθετικού περιεχομένου.
Η μεταβατική διάταξη, δηλαδή, δεν αφορά ούτε δημόσια περιουσία, ούτε ιδιωτικά νησιά ή νησίδες, ούτε ακίνητα σε ιδιωτικά νησιά ή νησίδες. Αυτό πρέπει να γίνει απολύτως κατανοητό και ξεκάθαρο. 
Με το τρίτο άρθρο ορίζεται ότι η ισχύς του προτεινόμενου σχεδίου νόμου αρχίζει από τη δημοσίευση του νόμου στην Εφημερίδα της Κυβερνήσεως. Έχουμε δηλαδή να αντιμετωπίσουμε δύο σημαντικές εκκρεμότητες και αφενός την άμεση καταβολή των αποζημιώσεων στους δικαστικούς αντιπροσώπους και στους άλλους δικαιούχους στις τελευταίες εκλογές και αφετέρου τη διόρθωση ενός σφάλματος, που αν παρέμενε είτε θα δημιουργούσε κυριολεκτικά τεράστια και εντελώς άχρηστη γραφειοκρατική επιβάρυνση στους ιδιοκτήτες περιουσιών σε μη ιδιωτικά –επαναλαμβάνω- νησιά και νησίδες είτε θα καθιστούσε τουλάχιστον αμφίβολης ακυρότητας τις πράξεις μεταβίβασης εμπράγματων ή ενοχικών δικαιωμάτων στα νησιά αυτά. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Το λόγο έχει εκ μέρους του ΣΥΡΙΖΑ-ΕΚΜ ο κ. Ευάγγελος Αποστόλου.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Ευχαριστώ, κυρία Πρόεδρε.
Επιτρέψτε μου μία προσωπική συγκίνηση. Επιστρέφω μετά το 2000 σε αυτά τα έδρανα με τη σημερινή μου παρουσία και καταλαβαίνετε ότι αισθάνομαι λίγη φόρτιση.
Η πράξη νομοθετικού περιεχομένου που συζητάμε σήμερα, κυρίες και κύριοι συνάδελφοι, αφορά κυρίως οικονομικά θέματα και έπρεπε ουσιαστικά να στηριχθεί από τον Υπουργό Οικονομικών, αλλά καταλαβαίνετε τώρα, τέτοιες ώρες τέτοια λόγια. Φαίνεται, όμως, ότι το Υπουργείο Αγροτικής Ανάπτυξης και Τροφίμων έχει ειδικευθεί να διεκπεραιώνει προβληματικές νομοθετικές πρωτοβουλίες. Το έκανε με το ν. 4061/2012, που και αυτός τροποποιείται με τη σημερινή πράξη νομοθετικού περιεχομένου, επαναφέροντας διατάξεις αρμοδιότητας του Υπουργείου Περιβάλλοντος που είχαν κριθεί στο παρελθόν αντισυνταγματικές από το Συμβούλιο της Επικρατείας. Εννοώ, βεβαίως, την οικοπεδοποίηση των δασικών εκτάσεων που εκχερσώθηκαν για αγροτικούς σκοπούς προ του 1975. Είναι ένα τεράστιο ζήτημα το οποίο θα το βρούμε μπροστά μας στη σύνταξη των δασικών χαρτών.
Όπως το έκανε και με τη συναίνεσή του κατά την ψήφιση του συγκεκριμένου νόμου να μη συμμετέχει στη διαδικασία αγοραπωλησίας αγροτικής γης σε νησιά και νησίδες, το κάνει τώρα και με την αμφισβητούμενη νομιμοποίηση εκ των υστέρων αγοραπωλησιών σε νησιά και νησίδες.
Δύο σκέλη έχει η σημερινή πράξη νομοθετικού περιεχομένου. Το πρώτο αφορά αποζημιώσεις και οδοιπορικά των εκλογών της 17ης Ιουνίου και επ’ αυτού συμφωνούμε. Είναι αναγκαία η ρύθμιση, δεδομένου ότι οι εκλογές έγιναν σε σύντομο διάστημα.
Πράγματι, μπορούμε να πούμε ως προς την πράξη νομοθετικού περιεχομένου -που τώρα τελευταία κατηγορείται διαρκώς και δικαιολογημένα η Κυβέρνηση ότι ουσιαστικά νομοθετεί με πράξεις νομοθετικού περιεχόμενου- ότι είναι η μόνη περίπτωση που βρίσκει σωστή, πλήρη εφαρμογή η διαδικασία της νομοθέτησης με πράξεις νομοθετικού περιεχομένου.
Το δεύτερο αφορά ακόμα μια τροποποίηση του πολύπαθου άρθρου 28 του ν. 1892/1990, που αντικαταστάθηκε με το άρθρο 33 του ν. 4061/2012.
Να δεχθούμε, κύριε Υπουργέ, αγαπητοί συνάδελφοι, ότι υπήρξε εκ παραδρομής λάθος στη συγκεκριμένη τροποποίηση, αν και τέτοια λάθη δεν δικαιολογούνται, ειδικά σε νομοθετήσεις τέτοιου περιεχομένου. Όμως, πώς είναι δυνατόν επί δυόμισι μήνες να συντάσσονται συμβόλαια και να είναι όλα στον αέρα; Άντε να δεχθούμε ότι υπάρχουν περιπτώσεις που χρειάζεται εκ των υστέρων να αντιμετωπιστούν.
Όμως, κύριε Υπουργέ, σκεφτείτε και τις άλλες περιπτώσεις των πολιτών που υποτίθεται ότι θα λύνατε με το ν. 4061/2012 και που σήμερα βρίσκεστε μπροστά στην υποχρέωση να δώσετε καινούργιες παρατάσεις; Ασφαλώς και γνωρίζετε περιπτώσεις πολλών ανθρώπων που σέρνονται χρόνια στα δικαστήρια ή στα Υπουργεία και δεν παίρνουν ποτέ οριστικές και τελεσίδικες αποφάσεις.
Επειδή, αγαπητοί συνάδελφοι, αυτά τα συμβόλαια που συζητάμε να νομιμοποιήσουμε εμείς σήμερα εκ των υστέρων αφορούν ακίνητα σε νησίδες και μπορεί να αναφέρονται και σε ολόκληρες νησίδες, εμείς ανησυχούμε. Γι’ αυτό και ζητήσαμε να μας καταθέσετε πόσες και ποιες είναι αυτές οι συμβολαιογραφικές πράξεις που εκδόθηκαν χωρίς την άδεια του Υπουργείου Εθνικής Άμυνας, πόσω μάλλον όταν αυτές αφορούσαν νησίδες. Και μια και μιλάμε για ιδιωτικές νησίδες, θα θέλαμε να μας πει η Κυβέρνηση -βλέπουμε όλοι πόσος ντόρος γίνεται τελευταία γύρω από αυτή την ιστορία- αν έχει ασχοληθεί ουσιαστικά με το ιδιοκτησιακό καθεστώς αυτών των νησίδων.
Στην πλειοψηφία τους αυτές αποτελούν εκτάσεις δασικού χαρακτήρα -αγραίες γαίες θα έλεγα καλύτερα- και γι’ αυτές τις εκτάσεις ισχύει το τεκμήριο κυριότητας του δημοσίου.
Το ερώτημα είναι αν έχει εφαρμοστεί μέχρι σήμερα από την Κτηματολόγιο Α.Ε. το συγκεκριμένο μαχητό έτσι και αλλιώς τεκμήριο. Εμείς, τουλάχιστον από την πληροφόρηση που έχουμε, ξέρουμε ότι η συγκεκριμένη διεκδίκηση απουσιάζει από τη σύνταξη του Εθνικού Κτηματολογίου.
Πολλά λέγονται και ανακοινώνονται κάθε τόσο για την πώληση ή μακροχρόνια μίσθωση των δημόσιων νησίδων και βραχονησίδων. 
Δεν λύνεται, κύριε Υπουργέ, το οικονομικό πρόβλημα της χώρας με το ξεπούλημα αυτών των δημόσιων αγαθών. Η δημόσια κτήση σ’ αυτά είναι συνυφασμένη με την εθνική επικράτεια και σε πολλά και με την εθνική ασφάλεια. Η προχειρότητα με την οποία διατίθενται προς εκμετάλλευση νησίδες, είναι ενδεικτική της αμηχανίας της Κυβέρνησης να δει μια βιώσιμη διέξοδο από την οικονομική κρίση.
Χαρακτηριστικό παράδειγμα είναι η αμφισβητήσιμη δυνατότητα αξιοποίησης των περισσότερων νησίδων της δημοσιευμένης λίστας –την ξέρετε, υπάρχει μια λίστα- εξαιτίας των απόκρημνων πλαγιών και του ανώμαλου ανάγλυφού τους. Δεν έχουν δυνατότητες αξιοποίησης. Παρ’ όλα αυτά, επιμένει να δημοσιοποιεί η Κυβέρνηση τη συγκεκριμένη λίστα.
Για τις σαράντα νησίδες, που ανακοινώθηκε ότι ζητούνται επενδυτές, πρέπει να υπάρξουν κόκκινες γραμμές και αυτές -νομίζω πρέπει να συμφωνήσετε, κύριε Υπουργέ-  είναι οι νησίδες που έχουν χαρακτηριστεί Natura. Οι είκοσι τέσσερις νησίδες από τις σαράντα έχουν καταχωρηθεί είτε ως ζώνες ειδικής προστασίας για την προστασία των πουλιών, είτε ως τόποι κοινοτικής σημασίας για την προστασία των οικοτόπων. Η αξία τους έχει αναγνωρισθεί διεθνώς γιατί αποτελούν πλέον μη προσβάσιμες από τον άνθρωπο περιοχές αναπαραγωγής και ξεκούρασης προστατευόμενων πουλιών. Επίσης, αποτελούν καταφύγια και για πολλά άλλα σπάνια είδη πανίδας και χλωρίδας. Για ορισμένα από αυτά οι ακατοίκητες νησίδες αποτελούν το μοναδικό και αναντικατάστατο χώρο της αναπαραγωγής τους.
Επιπλέον, κύριε Υπουργέ, η αξιοποίηση αυτών των νησίδων με καταστροφικούς όρους θα ακυρώσει όλες τις προσπάθειες και τα κονδύλια που έχουν επενδυθεί τα τελευταία χρόνια από την Ευρωπαϊκή Ένωση. 
Αγαπητοί συνάδελφοι, αυτό που δεν φαίνεται κυρίως να κατανοεί η Κυβέρνηση, είναι ότι η φυσική κληρονομιά της Ελλάδας είναι ένας εξίσου πολύτιμος πόρος με την πολιτιστική κληρονομιά.
Θα σας αναφέρω μόνο μία περίπτωση. Είναι η περίπτωση της νησίδας Διδύμη της Σύρου. Το Δημοτικό Συμβούλιο Σύρου-Ερμούπολης δημιούργησε επιτροπή για την ανάδειξη του φάρου Όθωνα στη Διδύμη. Είναι ένας φάρος που είναι ο πρώτος και υψηλότερος πετρόχτιστος στην Ελλάδα. Χτίστηκε το 1834 επί Όθωνα. Ανήκει στο Πολεμικό Ναυτικό. Επίσης, η νησίδα είναι και περιοχή Natura. Το συγκεκριμένο νησάκι ξεπουλιέται.
Εγώ θα σας έλεγα ότι αν σ’ έναν οποιονδήποτε πολίτη του λέγατε παραδείγματος χάρη ότι βγαίνει «στο σφυρί» η Δήλος, τότε θα αντιδρούσε και δικαιολογημένα θα αντιδρούσε. Εμείς θέλουμε να αντιδράσουμε και αντιδρούμε γιατί πρέπει να αντιμετωπίσουμε και την περίπτωση της παραχώρησης των Στροφάδων νήσων, που είναι εξαιρετικής σημασίας και αξίας για τα θαλασσοπούλια και τα μεταναστευτικά πουλιά, όπως και την πώληση που σας είπα της Δήλου. Γιατί η βιοποικιλότητα στη χώρα μας είναι το μοναδικό θησαυροφυλάκιο που απέμεινε και δεν μπορεί να αντιμετωπίζεται ως προϊόν σε εποχή εκπτώσεων.
Ευχαριστώ που μου επιτρέψατε που άνοιξα τη συζήτηση στο θέμα των νησίδων, γιατί η επικαιρότητα επιβάλλει τη συγκεκριμένη προσέγγιση.
Για όλους τους παραπάνω λόγους, λοιπόν, εμείς καταψηφίζουμε επί της αρχής τη συγκεκριμένη πράξη νομοθετικού περιεχομένου. Συμφωνούμε κατ’ άρθρον, όπως είπαμε εξάλλου και στην επιτροπή, για την περίπτωση των αποζημιώσεων για τα οδοιπορικά. 
Όμως, για τις νομιμοποιήσεις αγοραπωλησιών εκ των υστέρων, αν δεν μας παρουσιαστούν τουλάχιστον κατά τη διάρκεια της συζήτησης συγκεκριμένες συμβολαιογραφικές πράξεις με τις οποίες ουσιαστικά στο ζήτημα των νησίδων να μπορούμε να πειστούμε ότι δεν υπάρχει από πλευράς του Υπουργείου Εθνικής Άμυνας παραγνώριση ή ιδιαίτερη προστασία –που σας είπα- δεν πρόκειται να πούμε «ναι». 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε πολύ, κύριε συνάδελφε. 
Και το Προεδρείο εύχεται πολλές αγορεύσεις προς όφελος του δημοσίου διαλόγου.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και τρεις εκπαιδευτικοί-συνοδοί από το 6ο Δημοτικό Σχολείο Καλλιθέας.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο ειδικός αγορητής του ΠΑΣΟΚ κ. Μιχαήλ Κασσής. 
Ορίστε, κύριε συνάδελφε, έχετε το λόγο.</ChairmanSpeech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Κυρία Πρόεδρε, αγαπητοί συνάδελφοι και συναδέλφισσες, είναι η πρώτη φορά που παίρνω το λόγο από αυτό εδώ το Βήμα. Αισθάνομαι λίγο άβολα –θα έλεγα- μιλώντας στο Κοινοβούλιο, χωρίς να υπάρχουν παρουσίες. Αυτό, βέβαια, φαίνεται ότι είναι καθημερινό φαινόμενο. Δεν θέλω να θεωρήσω, όμως, ότι θα είναι και στη συνέχεια τα πράγματα έτσι.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αν μου επιτρέπετε, κύριε συνάδελφε, ξέρετε ότι οι συνάδελφοι Βουλευτές έχουν και άλλες υποχρεώσεις και δεν είναι καθημερινό το φαινόμενο αυτό.</ChairmanSpeech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Αφήστε με, κυρία Πρόεδρε, να πω αυτό που αισθάνομαι.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Με συγχωρείτε που σας διέκοψα.</ChairmanSpeech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Παρακολουθώ συχνά αυτό το φαινόμενο και βλέπω ότι υπάρχουν πάρα πολλές απουσίες.
Όσον αφορά το νομοσχέδιο του Υπουργείου Αγροτικής Ανάπτυξης και Τροφίμων που συζητάμε σήμερα, είναι γεγονός ότι έχει δύο σκέλη. 
Το πρώτο έχει να κάνει με την κύρωση της από 1ης Ιουνίου 2012 πράξης νομοθετικού περιεχομένου που αφορά την καταβολή της ειδικής αποζημίωσης και των οδοιπορικών εξόδων σε όσους διορίζονται έφοροι των αντιπροσώπων της δικαστικής αρχής –δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας- και αυτό έγινε για τις εκλογές στις 17 Ιουνίου, οι οποίες ξέρουμε ότι ήταν απρόοπτες και έγιναν χωρίς να υπάρχει ο απαιτούμενος χρόνος. 
Το δεύτερο σκέλος αφορά την τροποποίηση της παραγράφου 1 του άρθρου 28 του ν. 1892/1990 και τις λοιπές διατάξεις. 
 Όσον αφορά το πρώτο, η κύρωση της πράξης νομοθετικού περιεχομένου σχετικά με την έγκαιρη καταβολή της ειδικής αποζημίωσης και των οδοιπορικών και με βάση την Έκθεση Ρυθμίσεων από τη Διεύθυνση του Νομοπαρασκευαστικού Έργου και Νομικών Υποθέσεων του Υπουργείου Ανάπτυξης και Τροφίμων, θεωρούμε πως πρέπει να είναι άμεσα εφαρμόσιμη λόγω της έκτακτης, επείγουσας ανάγκης που οφειλόταν στις βουλευτικές εκλογές στις 17 Ιουνίου. Είναι μια διαδικασία που επιβάλλει άμεσα να καταβάλλουν χωρίς καθυστέρηση οι οικείες ΔΟΥ την ειδική αποζημίωση και τα οδοιπορικά όλων των λειτουργών που ανέφερα παραπάνω. 
Η επόμενη τροποποίηση αφορά την έκτακτη ανάγκη, η οποία συνίσταται στην αποκατάσταση της ομαλής οικονομικής ζωής της χώρας που διαταράσσεται από την εφαρμογή του άρθρου 33 του ν. 4061/2012, που αντικατέστησε το άρθρο 28 του ν. 1892/1990. Σύμφωνα μ’ αυτήν την τροποποίηση, επιβάλλεται η προηγούμενη λήψη αδείας του Υπουργείου Εθνικής Άμυνας στο σύνολο των συναλλαγών για την απόκτηση με δικαιοπραξία εν ζωή εμπραγμάτων ή ενοχικών δικαιωμάτων σε ακίνητα που βρίσκονται ακόμα και σε μη ιδιωτικές νήσους ή νησίδες εντός της επικράτειας. 
Η τροποποίηση αφορά στο να απαιτείται έκδοση άδειας από το Υπουργείο Εθνικής Άμυνας, όσον αφορά τις ιδιωτικές νήσους ή νησίδες και όχι γενικά σε ακίνητα που βρίσκονται σε νησιά της χώρας, όπως από σφάλμα προβλέφθηκε κατά την αντικατάσταση του άρθρου 28 του ν. 1892/90 από το άρθρο 33 του ν. 4061/2012. 
Η αντικατάσταση αυτή πρέπει να γίνει για λόγους απλούστευσης της διοικητικής διαδικασίας χωρίς να απαιτείται η σύμπραξη των δύο Υπουργών, δηλαδή του Υπουργού Αγροτικής Ανάπτυξης και Τροφίμων και του Υπουργού Άμυνας, αλλά μόνο από τον Υπουργό Άμυνας για προφανείς λόγους εθνικής ασφάλειας, κάτι το οποίο έχει ύψιστη σημασία για το ΠΑΣΟΚ. 
Όσον αφορά τα εμπράγματα δικαιώματα σε μη ιδιωτικά νησιά ισχύει ό,τι προβλέπεται και για τις εκτάσεις σε όλες τις περιοχές της χώρας. Ουσιαστικά έχουμε απεμπλοκή του Υπουργείου Αγροτικής Ανάπτυξης και Τροφίμων από την όλη διαδικασία και την πρόσθεση του επιθετικού όρου «ιδιωτικός» για τα ακίνητα των νήσων και νησίδων.
Τέλος, με τη μεταβατικού χαρακτήρα διάταξη διασφαλίζεται ότι είναι έγκυρες και ισχυρές οι συμβολαιογραφικές πράξεις που αφορούν την απόκτηση με δικαιοπραξία εν ζωή εμπραγμάτων ή ενοχικών δικαιωμάτων από τα φυσικά ή νομικά πρόσωπα σε ιδιωτικά ακίνητα που βρίσκονται σε μη ιδιωτικές νήσους ή νησίδες εντός της ελληνικής επικράτειας και συντάχθηκαν στο διάστημα μεταξύ 22 Μαρτίου 2012, ημερομηνία που δημοσιεύθηκε στην Εφημερίδα της Κυβέρνησης η τροποποιητική διάταξη του άρθρου 43 του ν. 4061/2012 και η 1η Ιουνίου 2012, που είναι η ημερομηνία που δημοσιεύθηκε στο ΦΕΚ η υπό κύρωση πράξη νομοθετικού περιεχομένου. 
Επίσης, εξασφαλίζονται οι πράξεις που εκδόθηκαν χωρίς άδεια από το Υπουργείο Εθνικής Άμυνας, σύμφωνα με το άρθρο 28 του ν. 1892/1990, όπως αυτό τροποποιήθηκε από το άρθρο 33 του ν. 4061/2012 και διασφαλίζεται ότι έχει τηρηθεί κατά την έκδοσή τους η διάταξη της παραγράφου 1 του άρθρου 25 του ν. 1892/1990, όπως αντικαταστάθηκε με την παράγραφο 2 του άρθρου 114 του ν. 3978/2011. Μ’ αυτή, λοιπόν, τη ρύθμιση αποκαθίσταται η ομαλή οικονομική ζωή της χώρας, καθώς ρυθμίζεται η ισχύ των ανωτέρω συμβολαιογραφικών πράξεων. 
Βάσει της έκθεσης, η πράξη νομοθετικού περιεχομένου είναι άμεσα εφαρμόσιμη και δεν προκαλεί δαπάνη εις βάρος του κρατικού προϋπολογισμού. Η εκπλήρωση των υποχρεώσεων που ανελήφθησαν για την ομαλή διεξαγωγή της διαδικασίας των εκλογών στις 17 Ιουνίου αφορά το σύνολο της κοινωνίας και της λειτουργίας της δημοκρατίας μας και η ρύθμιση του συνόλου των συναλλαγών για την απόκτηση με δικαιοπραξία εν ζωή εμπραγμάτων ή ενοχικών δικαιωμάτων αφορά την ομαλοποίηση της οικονομικής ζωής της χώρας. 
Γι ‘αυτούς τους λόγους, αλλά και για λόγους απλούστευσης της διοικητικής διαδικασίας, αλλά πάντα με γνώμονα την εθνική ασφάλεια για τις ιδιωτικές νήσους, το ΠΑΣΟΚ είναι θετικό στο σχέδιο νόμου και τις προτεινόμενες τροποποιήσεις.
 Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς σας ευχαριστούμε, κύριε συνάδελφε. 
Το λόγο έχει ο κ. Κωνσταντίνος Γιοβανόπουλος εκ μέρους των Ανεξαρτήτων Ελλήνων.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, μετά από δύο περίπου δεκαετίες στα δικηγορικά έδρανα, έλεγα ότι με την άφιξή μου στη Βουλή θα ανακουφιζόμουν λίγο από εκείνο που παλαιότερο έλεγαν στην αρχαία Αθήνα «οψόμεθα εις Θέμιδος Αγορείν» -«θα τα πούμε στα δικαστήρια»- και θα ήμουν επικεντρωμένος μόνο στο να μπορώ να είμαι σωστά η φωνή των ανθρώπων που δεν έχουν φωνή, να είμαι το μάτι των ανθρώπων που δεν έχουν πρόσβαση στα έγγραφα και να μπορώ έτσι, αν τα καταφέρω, με έναν τρόπο υγιή και πατριωτικό να συνεισφέρω για την επόμενη μέρα της πατρίδας. 
Βλέπω, όμως, ότι θα πρέπει να αναπτύξω ένα δικανικό συλλογισμό ενώπιόν σας. Θα προσπαθήσω να πείσω μερικούς, αν κάποιοι ακούν σε αυτή την Αίθουσα και δεν συνεχίζουμε τους πολιτικούς μονόλογους, για να δούμε πώς μπορεί κάποιος να πείσει τον άλλο για το αν κάτι είναι σωστό, αν είναι δίκαιο ή, αν είναι λάθος, να το αφήσουμε στην άκρη. Μάλιστα, θα προτιμήσω να κάνω αυτό που λένε στις ρητορικές σχολές της δύσης, το «loop approach», να κάνω δηλαδή μια επιστροφή προς τα πίσω, πριν έρθουμε στα σημερινά. 
Το 1990, λοιπόν, η κυβέρνηση του Πρωθυπουργού Μητσοτάκη φέρνει ένα νόμο, στον οποίο θα χρειαστούμε δύο υπογραφές από δύο Υπουργούς για να προστατέψουμε τα νησιά και τις βραχονησίδες, ιδιωτικά και μη, κυρίως τα ιδιωτικά. Γιατί, άραγε, να το έκανε αυτό; Ήταν μια πολύ ωραία εποχή για την Ελλάδα: Η Ευρωπαϊκή Ένωση δεν είχε προβλήματα, ο θρησκευτικός φονταμενταλισμός δεν ανησυχούσε κανέναν ιδιαιτέρως. Τα πράγματα κυλούσαν μια χαρά μέχρι που ξαφνικά έρχεται η κυβέρνηση του κ. Πικραμένου -τώρα, πριν από μερικούς μήνες- και αποφασίζει να αλλάξει αυτό το καθεστώς. Μιλάω για την κατάργηση της μίας από τις δύο υπογραφές από μία κυβέρνηση, η οποία δεν είχε τέτοια αρμοδιότητα: Να αναλαμβάνει τέτοια καθήκοντα και να φέρνει τέτοιες πράξεις νομοθετικού περιεχομένου. Μία κυβέρνηση που είχε σκοπό μόνο να διασφαλίσει την ομαλότητα, τη μετάβαση και τη συνοχή του έθνους εν όψει των κρίσιμων στιγμών, καθώς αποχωρούσε ένας Πρωθυπουργός και έπρεπε να πάμε σε εκλογές. 
Με ποια αρμοδιότητα, κυρίες και κύριοι συνάδελφοι, η κυβέρνηση του κ. Πικραμένου αποφασίζει, για την ομαλοποίηση της οικονομικής ζωής της χώρας, να άρει τη μία υπογραφή και να αφήσει μόνο την υπογραφή του Υπουργού Εθνικής Άμυνας; Αυτό δεν σας κάνει λίγο καχύποπτους; Σε μια εποχή που όλοι συζητάμε ότι μπορεί να πουληθούν τα νησιά μας, που οι Φινλανδοί προσφέρουν χρήματα, που οι Γερμανοί διατυμπανίζουν διά του «DER SPIEGEL» ότι είναι έτοιμοι να αγοράσουν πολλά κομμάτια μέσα στο αρχιπέλαγος, εμείς καθόλου καχύποπτοι; 
Ξέρετε, έρχομαι με αγαθή πρόθεση. Δεν έρχομαι ούτε να υποστηρίξω ότι είμαι υπερπατριώτης ούτε να παραβιάσω ανοιχτές θύρες, έρχομαι απλώς να συλλογιστώ γιατί και ποια ανάγκη, ποια σπουδή, ήταν εκείνη που έκανε την κυβέρνηση Πικραμένου τις τελευταίες μέρες της, τις τελευταίες ώρες της, από τα τελευταία της τερατουργήματα, να φέρει αυτή την αλλαγή; Είχαν μια σπουδή. Ποιοι είναι οι άνθρωποι που έχουν ιδιωτικά νησιά; Γιατί δεν τους ξέρουμε; Γιατί δεν μας τους αποκαλύπτει είτε ο Υπουργός Γεωργίας είτε ο κ. Αθανασίου, ο οποίος επισταμένως ρωτήθηκε στην επιτροπή και από τον κ. Αποστόλου –και το επιβεβαιώνω- και από τη δική μας πλευρά; Πείτε μας για ποιες βραχονησίδες μιλάμε; Δεν είναι ντροπή. Δεν είναι μυστικό. Είναι κάτι που πρέπει να ξέρουμε. Κανείς δεν φρόντισε να μας ενημερώσει. Κανείς δεν φρόντισε να μας αποκαλύψει. Για πόσα συμβόλαια μιλάμε; Για ένα; Για τρία; Για δεκατρία; Για οκτώ; Για χίλια; Θα πρέπει εγώ να γίνω ξανά Βέλγος και να γίνω Hercule Poirot και να ψάχνω στα υποθηκοφυλακεία ποιος, πότε, αν, όποτε; Κανείς δεν μας το είπε αυτό ποτέ. 
Εν τούτοις, στη σπουδή τους μέσα, στο να τα καταφέρουν να φέρουν αυτήν την πράξη νομοθετικού περιεχομένου της κυβέρνησης Πικραμένου, έκαναν το λάθος. Και αντί να μιλήσουν για τα ακίνητα σε ιδιωτικά νησιά, μίλησαν για τα ακίνητα σε όλα τα νησιά. Μπήκε ένα «μη» κατά λάθος. Κατά λάθος; Και είναι η πρώτη πράξη νομοθετικού περιεχομένου που φέρνει αυτή η Κυβέρνηση, εξίσου με σπουδή. Πάλι τα ίδια από την αρχή; Ποιοι είναι αυτοί οι άνθρωποι που καταφέρνουν δύο κυβερνήτες να τους έχουν τον μεν ένα στα τελευταία του, στις λίγες μέρες που κυβέρνησε, να μπορεί και να φέρνει εδώ πράξεις νομοθετικού περιεχομένου και να τις κυρώνει η Βουλή και από τον μεν άλλο να είναι από τις πρώτες πράξεις που φέρνει; Πόσο δυνατοί είναι αυτοί οι άνθρωποι; Και μιλάμε για βραχονησίδες, μιλάμε για τα κομμάτια εκείνα που μπορεί να ορίζουν και ΑΟΖ, για τα κομμάτια εκείνα που σίγουρα ορίζουν υφαλοκρηπίδα. Και εμείς θα παρακολουθούμε έτσι, σαν να είναι κάτι τυπικό; Σαν να είναι κάτι ασήμαντο; Σαν να είναι «…λοιπές διατάξεις»; 
Παρακολουθήστε, σας παρακαλώ, την επικεφαλίδα. Η επικεφαλίδα λέει το εξής: «Καταβολή της ειδικής αποζημίωσης και των οδοιπορικών εξόδων σε όσους διορίζονται δικαστικοί αντιπρόσωποι, γραμματείς, επίτροποι, εφορευτικοί για τις εκλογές της 17ης Ιουνίου…και λοιπές διατάξεις».
Είναι «και λοιπές διατάξεις» αυτό; Κανένας δεν συλλογιέται σωστά; Μόνο εγώ έχω μπροστά στα μάτια μου ένα σκοτεινό τοπίο, μια ομίχλη, μια ανησυχία ανατριχιαστική; Νομίζω πως όλοι μπορούμε να το αντιμετωπίσουμε, όλοι μπορούμε να δούμε ότι κάτι συμβαίνει εδώ. Δεν μπορεί δυο κυβερνήσεις να έρχονται να αποκαταστήσουν την ομαλή οικονομική ζωή της χώρας όταν τώρα ζούμε έναν υποψήφιο Πρωθυπουργό που έχει στο σπίτι του για ιδιωτική χρήση ένα στικάκι με χιλιάδες ονόματα ανθρώπων που φυγάδευσαν χρήματα στο εξωτερικό, να το παραδίδει λες και καίει στο σημερινό Πρωθυπουργό, ο οποίος  φοβάται να αφήσει τα αποτυπώματά του και λέει «δεν το άνοιξα, το έδωσα στον επόμενο, στον επικεφαλή του ΣΔΟΕ» και ο τελευταίος δεν το ανοίγει, δεν θέλει να το δει και το δίνει εκεί που πρέπει. 
Κυρίες και κύριοι συνάδελφοι, τι συζητάμε; Έτσι ομαλοποιείται η οικονομική ζωή της χώρας; 
Ως πότε θα είμαστε ανειλικρινείς; Ως πότε δεν θα δούμε πέρα από τη μύτη μας; Με τέτοιες μυωπικές συμπεριφορές δεν μπορείτε να περιμένετε απ’ ανθρώπους που έχουν στοιχειώδη νου, να ψηφίζουν τέτοια νομοσχέδια. 
Όσον αφορά το άρθρο 3, πιστεύετε ότι κανείς δεν μπορεί να μιλήσει νομικά σ’ αυτόν τον τόπο; Δεν μπορούν να πάνε οι άνθρωποι με τα συμβόλαιά τους και να κάνουν μια επανάληψη συμβολαιογραφικής πράξης με κόστος 50 ευρώ –γιατί πρόκειται για πάγια πράξη- και να οριστικοποιήσουν τα συμβόλαια, όποια και όσα κι αν ήταν αυτά; Γιατί θα πρέπει το Κοινοβούλιο με τις δικές μας υπογραφές να νομιμοποιήσει συναλλαγές που δεν γνωρίζουμε, δεν μας αποκαλύπτονται; Έχουμε κάθε δικαίωμα να είμαστε και φιλύποπτοι και επιθετικότεροι. 
Κύριοι Υπουργοί που είστε αναμεμειγμένοι σ’ αυτό το νομοσχέδιο, θα πρέπει να έχετε τη στοιχειώδη ευθυκρισία, γιατί πρέπει να είναι ισοσθενής ο λόγος. Πρέπει να ερχόμαστε με καθαρό μέτωπο να κοιτάμε τον κόσμο, τους Βουλευτές και τους ανθρώπους που περιμένουν να ζήσουν –γιατί έχουμε φτάσει πλέον σε οριακά σημεία επιβίωσης- και να τους λέμε αλήθειες, να τους δείχνουμε χαρτιά και να είμαστε εκείνοι που θα δίνουμε το διά βίου παράδειγμα. Δεν πρέπει να είμαστε εκείνοι που θα κρυβόμαστε πίσω από χαρτιά και πίσω από ύποπτες συμπεριφορές. 
Και όταν λέω «ύποπτες συμπεριφορές», αναφέρομαι και στο άρθρο 1, που ζητάτε από την Εθνική Αντιπροσωπεία να το κυρώσει γιατί πρέπει να πληρωθούν οι δικαστικοί αντιπρόσωποι των εκλογών της 17ης Ιουνίου. Μα, έχουν πληρωθεί οι δικαστικοί αντιπρόσωποι. Τηλεφώνησα σήμερα στο Δικηγορικό Σύλλογο Βέροιας και μου είπαν ότι είναι όλοι εξοφλημένοι. Τηλεφώνησα στο Δικηγορικό Σύλλογο Θεσσαλονίκης και μου είπαν ότι είναι όλοι εξοφλημένοι. Για ποιο πράγμα μιλάτε; Ποια χρήματα δεν έχουν πληρωθεί; Τι θέλετε να κυρώσουμε όταν έχουν εξοφληθεί όλες οι δαπάνες; Γιατί θα πρέπει εγώ τώρα να είμαι διαβολικότερος του διαβόλου και να πιστεύω ότι και η επικεφαλίδα και το νομοσχέδιο όπως έρχεται, κρύβουν κάτι; Γιατί θα πρέπει να συνεχίζω να θεωρώ ότι όλη αυτή η φαντασιολογία, οι θεωρίες συνομωσίας ζουν και αναπτύσσονται και εδώ μέσα; Γιατί θα πρέπει να είμαι ανήσυχος και να ανατριχιάζω συνεχώς; 
Κύριε Αθανασίου, εξηγήστε σας παρακαλώ πολύ, μια που είστε ο καθ’ ύλην Υπουργός: Πληρώθηκαν ή δεν πληρώθηκαν οι δικαστικοί αντιπρόσωποι; Αυτό θα πρέπει να το μάθουμε, γιατί κάποιοι Βουλευτές εδώ μέσα θα ψηφίσουν. Και θα ψηφίσουν τι; Για να πληρωθούν; 
Με τέτοιου είδους ρυθμίσεις δεν μπορείτε να έχετε ούτε την ανοχή μας ούτε την ψήφο μας. Θα πρέπει όλοι να συναισθανθούμε τη σοβαρότητα των στιγμών και να καταλάβουμε ότι στις βραχονησίδες, ιδιωτικές ή μη, θα πρέπει να είμαστε όχι απλώς έτοιμοι για όλα, αλλά σ’ αυτήν την υπογραφή που τη ζητάτε να είναι μια, εμείς θα πρέπει να ζητήσουμε και τρίτη και τέταρτη. Θα πρέπει να ζητάμε και νέες επιτροπές για να μη φύγει τίποτε, ούτε ένα πετραδάκι απ’ αυτό το βαλκανικό ακρωτήριο, που έλεγε και ο Σεφέρης. 
Δεν θα λάβετε θετική ψήφο από μας ούτε στα άρθρα ούτε στο σύνολο του νομοσχεδίου. 
Ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε Γιοβανόπουλε.
Το λόγο έχει ο κ. Ηλίας Παναγιώταρος εκ μέρους του Λαϊκού Συνδέσμου-Χρυσή Αυγή.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κυρία Πρόεδρε, σχετικά με το σχέδιο νόμου αναφορικά με την καταβολή ειδικής αποζημίωσης και οδοιπορικών εξόδων των προσώπων που διορίστηκαν έφοροι των αντιπροσώπων της δικαστικής αρχής, δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας στις εκλογές της 17ης Ιουνίου την τροποποίηση της παραγράφου 1 του άρθρου 28 του ν. 1892/1990 και λοιπές διατάξεις» οι θέσεις του Λαϊκού Συνδέσμου Χρυσή Αυγή τίθενται ως ακολούθως. 
Κατ’ αρχάς μιλάμε για ένα νομοσχέδιο που περιλαμβάνει δυο θέματα στο Υπουργείο Ανάπτυξης και Τροφίμων. Εδώ έχουμε να κάνουμε με σοβαρότατα θέματα, όπως είναι το ζήτημα με την υπογραφή που θα έπρεπε να βάζει ή όχι ο Υπουργός Εθνικής Άμυνας για οποιεσδήποτε ενέργειες, αγοραπωλησίες σχετικά με νησιά, βραχονησίδες κ.λπ.. Το έχετε εντάξει και στις λοιπές διατάξεις. 
Θα μπορούσε κάλλιστα να μπει και μια τροπολογία της τελευταίας στιγμής σχετικά με τις λίστες που ο κ. Παπακωνσταντίνου και ο κ. Βενιζέλος έθαψαν στην κυριολεξία, με τα ονόματα διαφόρων Ελλήνων εχόντων δισεκατομμύρια, που τα έχουν κρύψει στο εξωτερικό και που άφησαν να περάσουν δυο ολόκληρα χρόνια, έτσι ώστε να μπορέσουν αυτά τα λαμόγια –γιατί περί λαμογιών πρόκειται- είτε είναι επιχειρηματίες είτε είναι ιδιώτες είτε είναι πολιτικοί, να τα κρύψουν καλύτερα. Η έρευνα που θα ξεκινήσει τώρα μετά από δύο χρόνια καθυστέρηση θα συναντήσει ανυπέρβλητα κωλύματα. 
Να κληθούν άμεσα από τη δικαιοσύνη να λογοδοτήσουν και να δώσουν εξηγήσεις γιατί την ίδια στιγμή που έβαλαν την Ελλάδα στο μνημόνιο 1, μνημόνιο 2, μνημόνιο 3 και δεν ξέρουμε τι άλλο ακόμα θα γίνει, δισεκατομμύρια ευρώ του ελληνικού λαού να κρύβονται στο εξωτερικό. Θα μπορούσε και αυτό κάλλιστα να είναι σ’ αυτό το νομοσχέδιο. 
Ας προχωρήσουμε στα δύο άρθρα του νομοσχεδίου.
Απορρίπτουμε το νομοσχέδιο και επί της αρχής και επί των άρθρων και εξηγούμαστε. 
Ενώ είμαστε σύμφωνοι με το άρθρο 1 αναφορικά με τις ειδικές αποζημιώσεις και τα οδοιπορικά έξοδα των δικαστικών αντιπροσώπων, γραμματέων, έφορων κ.λπ., είμαστε σφόδρα αντίθετοι και θεωρούμε ηλίθιο και εκ του πονηρού να αποζημιώνονται και κάποιοι διερμηνείς της τουρκικής γλώσσας. Από πότε υπάρχουν Έλληνες πολίτες που μιλούν την τουρκική; Δεν υπάρχει πουθενά αυτό. Το μόνο που υπάρχει είναι κάποιοι Έλληνες πολίτες μουσουλμανικού θρησκεύματος, οι οποίοι όμως είναι υποχρεωμένοι από το Σύνταγμα της Ελλάδος σε εννεαετή φοίτηση σε ελληνικά σχολεία. Άρα, πρέπει να ξέρουν απταίστως την ελληνική γλώσσα. 
Επιπροσθέτως, τίθεται και θέμα διεξαγωγής διαβλητής εκλογικής διαδικασίας. Φανταστείτε τώρα τον Τούρκο διερμηνέα τι μπορεί να εξηγεί και να λέει σε κάποιους ψηφοφόρους. Πόσο εύκολα μπορεί να τους κατευθύνει να ψηφίσουν τον άλφα ή τον βήτα και οι υπόλοιποι Έλληνες πολίτες που παίρνουν μέρος σ’ αυτή τη διαδικασία να μην καταλαβαίνουν γρι. Εκτός και αν μας υποχρεώσετε και εμάς, όλους τους άλλους να μάθουμε να μιλάμε την τουρκική γλώσσα. Το προσπαθείτε βέβαια με διάφορους τρόπους ξεκινώντας και από τα τούρκικα σίριαλ κ.λπ.. Γι’ αυτό το λόγο όσο θα υπάρχει η αποζημίωση διερμηνέων τουρκικής γλώσσας καταψηφίζουμε το άρθρο 1.
Σχετικά με το άρθρο 2 του σχεδίου νόμου θεωρούμε ότι είναι επιβεβλημένη απαίτηση άδειας από τον Υπουργό Εθνικής Άμυνας για την απόκτηση με δικαιοπραξία εν ζωή εμπράγματων ή ενοχικών δικαιωμάτων από φυσικά ή νομικά πρόσωπα σε ιδιωτικές νήσους ή νησίδες, καθώς και σε ακίνητα ιδιωτικών νήσων ή νησίδων οπουδήποτε και αν βρίσκονται αυτές. Το θέμα είναι γιατί για τη συγκεκριμένη χρονική περίοδο, από 22-3-2012 - 31-05-2012, δεν χρειάζεται υπογραφή του Υπουργού Εθνικής Άμυνας; Είναι ζήτημα εθνικής ασφάλειας και δεν μπορεί ο κάθε πικραμένος να παίζει μ’ αυτή. Κυριολεκτικά και μεταφορικά. 
Έχετε ξεκινήσει το ξεπούλημα της πατρίδας με διάφορους τρόπους σε δύσκολους καιρούς, όπου η πλειοψηφία των συμπατριωτών μας δεν μπορεί να σας παρακολουθήσει, ούτε μπορεί να παρακολουθήσει αυτές τις νομικές διαδικασίες, γιατί είναι πνιγμένος στα χρέη και στις δυσκολίες της ζωής. 
Είμαστε σίγουροι ότι αυτήν τη χρονική περίοδο συνέβησαν διάφορα τα οποία θα φανούν άμεσα, από 22-3 έως 31-5 του 2012 όπου δεν χρειάζεται η υπογραφή του Υπουργού Εθνικής Άμυνας για όλες αυτές τις αγοραπωλησίες. 
Επομένως καταλήγουμε στην καταψήφιση και του άρθρου 2 του σχεδίου νόμου για τις εν λόγω δικαιοπραξίες.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Βουλευτά.
Η κ. Ασημίνα Ξηροτύρη-Αικατερινάρη εκ μέρους της Δημοκρατικής Αριστεράς έχει το λόγο.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κυρία Πρόεδρε.
Κύριοι συνάδελφοι, συζητούμε σήμερα ένα νομοσχέδιο που έχει δύο άρθρα.
Το πρώτο άρθρο είναι, θα έλεγα, μία τυπική κύρωση και νομίζω ότι ήδη αφού έχει προηγηθεί η πράξη νομοθετικού περιεχομένου την οποία κυρώνουμε σήμερα, να έχει τακτοποιηθεί αυτό το θέμα. Ποιο θέμα δηλαδή; Της πληρωμής των δικαστικών αντιπροσώπων, των γραμματέων των εφορευτικών επιτροπών, τους διερμηνείς της τουρκικής γλώσσης. Διότι έχουμε μουσουλμάνους Έλληνες υπηκόους οι οποίοι ψηφίζουν κανονικά με βάση το Σύνταγμά μας και τις αποφάσεις μας και οι οποίοι σύμφωνα με το Διεθνές Δίκαιο θα πρέπει πράγματι να διευκολύνονται σε αυτή τη διαδικασία κι αν δεν ομιλούν καλά την ελληνική γλώσσα να τους παρέχονται οι διερμηνείς για να τους διευκολύνουν σε αυτή τη μεγάλη δημοκρατική διαδικασία.
Να μην αμφισβητούμε εδώ θέματα και υποχρεώσεις και να μην έχουμε κορώνες περί πατριωτισμού και μονοπώλησης, ας πούμε, των εθνικών αισθημάτων που έχει ο καθένας.
Θα πληρωθούν, λοιπόν, όλοι αυτοί από τις κατά τόπου ΔΟΥ κατά παρέκκλιση του νόμου που προέβλεπε να πληρώνονται με εντάλματα. Η πράξη αυτή νομοθετικού περιεχομένου προβλέπει ότι επειδή έγιναν οι εκλογές της 17ης Ιουνίου μέσα σε ένα μήνα από τις προηγούμενες οι δικαστικοί αντιπρόσωποι πράγματι πρέπει να πάρουν πολύ γρήγορα τα χρήματά τους και να μην έχουν τη διαδικασία των ενταλμάτων. Νομίζω ότι κανένας άλλος εκτός από τα θέματα των διερμηνέων της τουρκικής γλώσσας δεν διαφώνησε με αυτήν την πρόταση. Απλώς είναι όντως λίγο δύσκολο το να λέει κανείς ότι σήμερα που έχει λήξει αυτό το θέμα, ερχόμαστε να κυρώσουμε αυτή την πράξη νομοθετικού περιεχομένου. Νομίζω ότι πρέπει να το κάνουμε για τυπικούς λόγους.
Το δεύτερο μεγάλο θέμα το οποίο άνοιξε μία εκτεταμένη συζήτηση, πολύ μεγάλη συζήτηση αφορά το ν. 4061. Ήταν το Μάρτιο του 2012 και δεν ήταν από την κυβέρνηση Πικραμένου, ήταν από την κανονική κυβέρνηση και ήταν μία κανονική διαδικασία. Επί της ουσίας εγώ επ’ αυτής της αλλαγής, της τροποποίησης δεν θα συμφωνούσα με το δεύτερο σκέλος, τότε όμως. Αλλά αυτή τη στιγμή δεν συζητάμε αυτό. 
Τι έκανε αυτή η τροποποίηση στο παλιό άρθρο 28 του ν. 1892/1990; Έδινε το προβάδισμα για τα θέματα αγοραπωλησιών κ.λπ. στα ιδιωτικά νησιά και για τα ακίνητα στα ιδιωτικά νησιά στον Υπουργό Εθνικής Άμυνας και σωστά έκανε, ακόμη και για τα θέματα της ΑΟΖ που είπατε και για οτιδήποτε άλλο, αν μπορούμε να τα βάλουμε τώρα όλα σε αυτήν τη συζήτηση. Αλλά μπορούμε να τα βάλουμε, μιλάμε για τα νησιά μας και για τα ιδιωτικά νησιά και καλό είναι να γίνεται και αυτή η συζήτηση σε αυτήν την Αίθουσα. Έδινε, λοιπόν, το προβάδισμα εκεί και καλά το έκανε, αλλά αφαιρούσε οποιαδήποτε συμμετοχή από τον τότε λεγόμενο Υπουργό Γεωργίας, τώρα Αγροτικής Ανάπτυξης. Σε αυτό εγώ δεν θα συμφωνήσω, αλλά δεν έρχεται τώρα αυτή η ρύθμιση, διότι είτε ο Υπουργός Αγροτικής Ανάπτυξης τώρα είτε ο Υπουργός ΥΠΕΚΑ αν το θέμα αφορούσε περισσότερο τα θέματα των χρήσεων γης και κυρίως το Κτηματολόγιο, θα έπρεπε να έχουν συμμετοχή σ’ αυτήν τη διαδικασία. Κύριε Υπουργέ, στη συζήτησή μας στη Βουλή καταθέσατε κι εσείς τη μεγάλη σας αγωνία για τα θέματα της καταγραφής της δημόσιας γης και των δημοσίων εκτάσεων. Είπατε ότι μέσω του ΟΠΕΚΕΠΕ και άλλων «εργαλείων» που έχετε –γιατί το «εργαλείο» του Δασολογίου δεν έχει ολοκληρωθεί, του Κτηματολογίου είναι πάρα πολύ πίσω- ακόμα και το Υπουργείο Περιβάλλοντος ζητά από σας στοιχεία–επειδή δεν έχει στοιχεία από το Κτηματολόγιο- γι’ αυτά τα θέματα των χρήσεων και της δημόσιας γης. 
Πολύ παλιότερα, το 2003-2004, όταν συζητούσαμε για πρόσθετες ρυθμίσεις για τα θέματα του Κτηματολογίου, είχα προτείνει μία τροπολογία η οποία έλεγε ότι η «ΚΤΗΜΑΤΟΛΟΓΙΟ Α.Ε.» υποχρεούται γενικά στις διαδικασίες του Κτηματολογίου για το 50% των εκτάσεων που καταγράφει, που τακτοποιεί, να είναι εκτάσεις δημόσιας γης, δηλαδή να είναι δάση, να είναι βοσκότοποι, να είναι εκτάσεις που ανήκουν στο δημόσιο, γιατί ξέρετε ότι το Κτηματολόγιο μέχρι τώρα καταγράφει μόνο τα θέματα των ιδιωτικών ακινήτων, τα θέματα των πόλεων και των επεκτάσεων κ.λπ. οι οποίες κατά μεγάλο μέρος έχουν καταπατηθεί και έχει αλλάξει εντελώς το τοπίο και έχει αλλάξει εντελώς και η δημόσια κτήση λόγω ακριβώς της έλλειψης του Κτηματολογίου και των καταπατήσεων. Κατοχυρώνει δηλαδή ακόμη πιο πολύ αυτά τα οποία σε μεγάλο βαθμό έγιναν αυθαίρετα και αφήνει πίσω-πίσω αυτά τα οποία πρέπει να κάνει πρώτα όπως είναι οι δασικές εκτάσεις ή οι δημόσιες εκτάσεις. Δεν έγινε αποδεκτή τότε η τροπολογία. Εσείς με την τοποθέτησή σας στην επιτροπή εκφράσατε αυτή την αγωνία. 
Είναι λοιπόν γεγονός ότι το θέμα της βεβαίωσης ή της συμβολής του Υπουργείου Αγροτικής Ανάπτυξης ή του ΥΠΕΚΑ σ’ αυτή τη διαδικασία είναι σημαντικό με τις καταγραφές που έχει μέχρι τώρα. Διαφορετικά, αν ήταν πλήρες το Κτηματολόγιο κυρίως για τα θέματα των δημοσίων εκτάσεων που είπα πριν, θα ήταν πολύ εύκολο, αν είχαμε βέβαια και την ψηφιακή σύγκλιση. Θα πατούσε ένα κουμπί η κτηματική υπηρεσία του δημοσίου και αμέσως θα έβγαιναν σ’ ένα χάρτη το ιδιοκτησιακό καθεστώς και οι χρήσεις γης για την κάθε περιοχή. Δυστυχώς δεν έχουμε αυτή τη δυνατότητα. Διακόσια χρόνια μετά την ίδρυση του ελληνικού κράτους δεν υπάρχει αυτή η δυνατότητα δεν υπάρχει Κτηματολόγιο. Άρα είναι πιο σωστό το καθ’ ύλην αρμόδιο Υπουργείο να δώσει και αυτήν τη βεβαίωση. Ο Υπουργός Εθνικής Άμυνας έχει να δει άλλα πάρα πολύ σημαντικά θέματα και σωστά έχει το προβάδισμα. 
Θα πρέπει εδώ να διευκρινίσουμε –το είχε θέσει αυτό το θέμα ο κ. Κεγκέρογλου στην επιτροπή- αν όντως παραμένει στο άρθρο 33, και δεν φεύγει κι αυτή μαζί με την αντικατάσταση η παράγραφος 2, ότι δηλαδή σε περίπτωση απόκτησης εμπραγμάτων δικαιωμάτων επί της έκτασης απαιτείται η έκδοση πιστοποιητικού από την αρμόδια κτηματική υπηρεσία με το οποίο βεβαιώνεται ότι το δημόσιο δεν προβάλλει δικαιώματα κυριότητος επ’ αυτής. Το Υπουργείο Εθνικής Άμυνας μεριμνά για την έκδοση του πιστοποιητικού από την αρμόδια κτηματική υπηρεσία. Αυτή η παράγραφος είναι μία δικλίδα ασφαλείας, δηλαδή δεν παρεμβαίνει μεν το δεύτερο Υπουργείο, αλλά το Υπουργείο Εθνικής Άμυνας είναι υποχρεωμένο να πάρει αυτήν τη βεβαίωση από την κτηματική υπηρεσία, δηλαδή, ότι αυτό που πωλείται δεν είναι δημόσια γη, το δημόσιο δεν έχει οποιοδήποτε τεκμήριο κυριότητος, δηλαδή δεν αφορά δασική έκταση κ.λπ..
Το άλλο θέμα, κύριοι συνάδελφοι, είναι πάρα πολύ απλό και καλό είναι να λυθεί για λόγους τάξης -όπως λέει και η Εισηγητική Έκθεση- και για να μην επιφέρει αναστάτωση.
Κατά την τροποποίηση αυτού του νόμου έγινε λάθος και γράφηκε ότι αντικαθίσταται το άρθρο 28 κ.λπ. για τα θέματα αγοραπωλησιών σε ιδιωτικές νήσους και νησίδες και σε ιδιωτικά ακίνητα σε νήσους ή νησίδες. Δηλαδή, όλα τα ιδιωτικά ακίνητα της Κρήτης και όλων των νησιών της χώρας –της μισής επικράτειας, θα έλεγε κάποιος, γιατί εκεί γίνονται και οι περισσότερες αγοραπωλησίες- έπρεπε να περνάνε από το Υπουργείο Εθνικής Άμυνας. 
Τραγικό λάθος σε ένα νομοσχέδιο! Και το λάθος αυτό του νομοθέτη, το οποίο δημιούργησε όλη αυτήν την αναστάτωση, δεν το κατάλαβε κανένας, παρά μόνο κάποιος υποθηκοφύλακας.
Σας είπα πριν για την ουσία της τροποποίησης. Ο νομοθέτης, όμως, δεν είχε βέβαια την πρόθεση να περνάνε για όλα τα νησιά οι αγοραπωλησίες από το Υπουργείο Εθνικής Άμυνας. Και αυτό έρχεται να διορθώσει το νομοσχέδιο στο δεύτερο άρθρο του. Δηλαδή, έρχεται και λέει ότι για τις συμβολαιογραφικές πράξεις που έγιναν από τις 22 Μαρτίου, που ισχύει αυτό το νομοσχέδιο, μέχρι τώρα, για ιδιωτικά ακίνητα στα κανονικά νησιά, όχι στα ιδιωτικά νησιά, θα ακολουθούνται –και σωστά- οι κανόνες που ισχύουν για τις αγοραπωλησίες και για οποιεσδήποτε μεταβολές στα θέματα αυτά στην ορεινή αλλά και στην πεδινή χώρα κ.ο.κ..
Νομίζω, λοιπόν, ότι με αυτές τις σκέψεις και επειδή σήμερα έχουμε δύο Υπουργούς που αντιπροσωπεύουν πολύ σημαντικά Υπουργεία και θέματα, το όλο θέμα της προστασίας της δημόσιας γης, της προστασίας των δασών, της προώθησης, της καταγραφής αυτής της δημόσιας γης και του σωστού προγραμματισμού σε μία εποχή που για τον άλφα ή βήτα λόγο υπάρχει και μία σπουδή για την αξιοποίηση –εμείς λέμε, με πολύ μεγάλη προσοχή και μέχρι ένα ορισμένο βαθμό, άλλοι λένε περισσότερο- για την ιδιωτικοποίηση αυτής της περιουσίας του ελληνικού λαού, θα πρέπει να είμαστε πάρα πολύ προσεκτικοί. 
Και θα πρέπει όλα τα Υπουργεία σε αυτό το θέμα να είναι πάρα πολύ προσεκτικά και να έχουν, ή να επισπεύσουν να έχουν, όλα τα κατάλληλα εκείνα εργαλεία, τα οποία θα τους εξασφαλίζουν πράγματι την προστασία της δημόσιας γης και κτήσης και να προχωρούν με διαφάνεια στην αξιοποίησή της πάντα προς το δημόσιο συμφέρον, προς το συμφέρον του ελληνικού λαού.
Σας ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε, κυρία συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι ένας μαθητές και μαθήτριες κι ένας συνοδός εκπαιδευτικός από το 5ο Δημοτικό Σχολείο Ζωγράφου Αττικής.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Επίσης, η Βουλευτής κ. Ντόρα Μπακογιάννη ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Η Βουλή ενέκρινε τη ζητηθείσα άδεια.
Εισερχόμαστε στον κατάλογο των ομιλητών.
Εκ μέρους του ΣΥΡΙΖΑ ο κ. Απόστολος Αλεξόπουλος έχει το λόγο για επτά λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Κυρία Πρόεδρε, κυρίες και κύριοι συνάδελφοι, διάβασα με πολλή προσοχή το σχέδιο νόμου που έχει έρθει προς ψήφιση. Θα μου επιτρέψετε να εστιάσω λίγο την προσοχή μου στους δύο νόμους οι οποίοι σχετίζονται κυρίως με το δεύτερο άρθρο.
Ο ν. 1892/1990 και πιο συγκεκριμένα το άρθρο 28 που αφορά την απόκτηση εμπράγματων ή ενοχικών δικαιωμάτων, αναφέρει ότι απαιτείται άδεια του Υπουργού Γεωργίας και παρέχεται ύστερα από σύμφωνη γνώμη της αρμόδιας Υπηρεσίας του Υπουργείου Εθνικής Αμύνης.
Αυτό το άρθρο έρχεται και τροποποιείται με το άρθρο 33 του ν.4061/2012, όπου εκεί γίνεται το λάθος και μπαίνει η λέξη «ιδιωτικά» μπροστά στα ακίνητα, αντί να μπουν οι λέξεις «ιδιωτικών νήσων ή νησίδων», όπως πράγματι μπορεί να έχει συμβεί έτσι. Και στο άρθρο αυτό αναφέρεται: «Η αίτηση για τη χορήγηση άδειας υποβάλλεται από τον ενδιαφερόμενο στο Υπουργείο Εθνικής Άμυνας». Δηλαδή και με τους δύο προηγούμενους νόμους το Υπουργείο Άμυνας ήταν εκείνο το οποίο θα καθόριζε το αν θα δίδετο η άδεια ή όχι για την απόκτηση εμπράγματων ή ενοχικών δικαιωμάτων.
Εάν διαβάσω την τροπολογία στο δεύτερο άρθρο του παρόντος σχεδίου νόμου βλέπω ότι εμείς θέλουμε να είναι έγκυρες και ισχυρές όλες οι συμβολαιογραφικές πράξεις, οι οποίες έγιναν ένα κρίσιμο δίμηνο, που είναι 22 Μαρτίου έως 31 Μαΐου του 2012, χωρίς άδεια του Υπουργείου Εθνικής Άμυνας παρά το γεγονός ότι και τα δύο προηγούμενα νομοσχέδια είχαν σαν προϋπόθεση να υπάρχει είτε γνώμη είτε άδεια από το Υπουργείο Εθνικής Άμυνας.
Οι δικές μου αντιρρήσεις είναι σε δύο επίπεδα. Το πρώτο επίπεδο αφορά το ότι βγαίνει από τη μέση η αδειοδότηση από το Υπουργείο Αγροτικής Ανάπτυξης και αυτό δεν με εκπλήσσει δεδομένου ότι είναι γεγονός ότι η προηγούμενη κυβέρνηση δια του Υπουργού Περιβάλλοντος κ. Παπακωνσταντίνου, προέβη σε αποδόμηση, κατάργηση, τροποποίηση όλης της περιβαλλοντικής νομοθεσίας που έστω και στοιχειωδώς παρείχε προστασία στο περιβάλλον, τα δάση σε περιοχές «Natura», κ.λπ., εν ονόματι της ταχύτερης περιβαλλοντικής αδειοδότησης επενδυτικών σχεδίων. Αυτά τα επενδυτικά σχέδια συνεχώς έρχονται και ακόμη δεν τα βλέπουμε να φτάνουν. Αλήθεια, αυτά θα εμφανιστούν κάποτε στη χώρα μας ή θα έρθουν όταν θα έχουν αποδομηθεί όλα τα εργασιακά και προνοιακά δικαιώματα του λαού μας και όταν η Ελλάδα θα έχει μετατραπεί σε μια απέραντη ελεύθερη οικονομική ζώνη που σ’ αυτήν θα εργάζονται μετανάστες που θα προέρχονται από τα κέντρα υποδοχής ή τα στρατόπεδα φύλαξης των μεταναστών που σαν μανιτάρια ξεφυτρώνουν τώρα στην επικράτεια;
Τέλος πάντων για να επανέλθω στο δεύτερο άρθρο του σχεδίου νόμου σας υπενθυμίζω, κύριε Υπουργέ, ότι κατά τη συζήτηση του σχεδίου νόμου στη Διαρκή Επιτροπή ζητήσαμε πριν από τη ψήφισή του να γίνει ένας έλεγχος των αγοραπωλησιών και των πράξεων που πραγματοποιήθηκαν σ’ αυτό το κρίσιμο δίμηνο. Και αυτό το ζητήσαμε για να μας διαβεβαιώσετε, αλλά και εμείς να είμαστε σίγουροι, ότι αυτό το λάθος που είχε γίνει στον προηγούμενο νόμο δεν το εκμεταλλεύτηκαν κάποιοι και ιδιαίτερα κάποιοι «άυλοι» ενδιαφερόμενοι που λειτούργησαν για λογαριασμό παραδείγματος χάριν μοναστηριών με χρυσόβουλα ή με διάφορους άλλους παράξενους τίτλους ιδιοκτησιών ή εξυπηρετούν τα συμφέροντα κάποιων offshore εταιρειών. Δεν είχαμε, λοιπόν, αυτήν την πληροφορία. Δεν ξέρουμε πόσες πράξεις έγιναν και ποιοι ήταν οι ενδιαφερόμενοι και εκμεταλλεύτηκαν αυτό το λάθος, ίσως να μην το εκμεταλλεύτηκαν κιόλας. 
Αυτό το γεγονός ότι δεν μας δώσατε αυτήν την πληροφορία μας αναγκάζει να είμαστε αντίθετοι στην υπερψήφιση αυτού του δεύτερου άρθρου του σχεδίου νόμου.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Η κ. Χρυσούλα Γιαταγάνα, έχει το λόγο.
ΧΡΥΣΟΥΛΑ –</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Αγαπητοί συνάδελφοι, μας έρχεται πάλι με πράξη κύρωσης νομοθετικού περιεχομένου να ψηφίσουμε τρία άρθρα και τα τρία αυτά άρθρα δεν ισχύουν. 
Τι θέλω να πω: Το μεν άρθρο πρώτο είναι επικάλυψη, είναι το πρόσχημα για να ψηφιστούν τα άλλα δύο. Λέει ότι υπάρχει επείγουσα ανάγκη να πληρωθούν αυτοί οι άνθρωποι που πήγαν σαν αντιπρόσωποι και έφοροι και μεταφραστές και ο,τιδήποτε άλλο. Σας λέω, λοιπόν, ότι έχουν πληρωθεί όλοι. Και αν κάποιοι καθυστέρησαν ας πάνε στα ταμεία να τα πάρουν, όπως τα πήραν και άλλοι. Δεν χρειάζεται κύρωση πράξης νομοθετικού περιεχομένου για να πάνε να πάρουν τα λεφτά τους.
Αυτό είναι για να μπει πάνω, να προτρέψει εμάς, τους Βουλευτές, να ψηφίσουμε τις λοιπές διατάξεις. Οι λοιπές διατάξεις, λοιπόν, είναι το μεγάλο πρόβλημα. Είναι το πρόσχημα για να εκχωρηθεί δημόσια γη και συγκεκριμένα βραχονησίδες.
Θέλω να σας δείξω κάτι στο χαρτονόμισμα των 50 ευρώ. Βγάλτε πενηντάευρα από τις τσέπες σας, εάν έχετε έτσι όπως μας έχουν καταντήσει, και δείτε με κουκίδες στον Ατλαντικό να φαίνονται κάποιες βραχονησίδες που ανήκουν στη Γαλλία. Σημειωτέον, η Γαλλία έχει τη μεγαλύτερη ΑΟΖ σε όλο τον κόσμο. Αυτές οι βραχονησίδες της εξασφαλίζουν την ΑΟΖ. 
Ακριβώς το ίδιο είναι και σε εμάς. Οι βραχονησίδες εξασφαλίζουν την ΑΟΖ. Γιατί, λοιπόν, μας το φέρνουν έτσι, με κύρωση πράξης νομοθετικού περιεχομένου; Ακόμη και αν ήταν μόνο το πρώτο άρθρο, εάν υπήρχε περίπτωση να πληρωθούν οι δικαστικοί αντιπρόσωποι –που έχουν πληρωθεί όλοι οι εκπρόσωποι της δικαστικής αρχής- γιατί να μας το φέρνουν έτσι; Μήπως σε κάποιες βραχονησίδες, μήπως στο νησί Πάτροκλος –το λέμε όλως τυχαίως, επειδή είμαστε στην Αττική- έγιναν κάποιες αγοραπωλησίες; Αναφέρομαι στο νησί που βρίσκεται απέναντι από το Σούνιο ή Ποντικονήσι όπως το λένε διαφορετικά. Μήπως πουλήθηκε; Μήπως έγιναν εκεί πράξεις;
Μήπως, κύριοι –όλως τυχαίως το λέω- το Φαρμακονήσι και κάποια άλλα νησιά, που καταλαμβάνονται από τη Σύμβαση «Natura», πουλήθηκαν και αυτά; Γιατί δεν μας φέρατε στην επιτροπή να δούμε ποια είναι αυτά τα συμβόλαια που συνετάγησαν; Μήπως έχετε ξεπουλήσει αρκετά νησιά και τα φέρνετε κάτω από κύρωση πράξης νομοθετικού περιεχομένου;
Κύριοι, εσείς φέρνοντας πράξεις νομοθετικού περιεχομένου, παραβιάζετε μονίμως τη δημοκρατική αρχή που θέλει οποιαδήποτε νομοθετική ρύθμιση να ψηφίζεται από τη Βουλή και όχι με πράξεις νομοθετικού περιεχομένου, που δεν ξέρουμε τι κρύβουν και μας κάνουν καθ’ όλα καχύποπτους. Επαναλαμβάνω τα νησιά που είπα, Πάτροκλος, Φαρμακονήσι κ.λπ. μήπως τα έχετε πουλήσει; Λέω, μήπως. 
Με αυτές τις σκέψεις και επειδή δεν υπάρχει κανένας λόγος να ψηφιστεί η πράξη νομοθετικού περιεχομένου, κατά παρέκκλιση της δημοκρατικής αρχής, η οποία αυτό προβλέπει –να έρχονται δηλαδή, νομοσχέδια πλήρη για οποιοδήποτε θέμα- δεν μπορώ να ψηφίσω μια πράξη νομοθετικού περιεχομένου που περικλείει τον κίνδυνο βραχονησίδες σαν κι αυτές που η Γαλλία ζήτησε επιμόνως να περιληφθούν στο πενηντάευρο, για να τις κατοχυρώσει περαιτέρω, εσείς να τις εκποιήσετε και μάλιστα εμείς να επικυρώσουμε κιόλας αυτήν την πράξη. Δεν επιτρέπω στη συνείδησή μου να συνεργήσω σ’ ένα έγκλημα, γιατί αυτό που έχετε φέρει σήμερα είναι έγκλημα. Γι’ αυτόν το λόγο καταψηφίζω αυτή την πράξη.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε την κ. Γιαταγάνα.
Το λόγο έχει ο κ. Γεώργιος Νταβρής.</ChairmanSpeech> 
<Speech><Parlmember>ΓΕΩΡΓΙΟΣ ΝΤΑΒΡΗΣ</Parlmember>: Κύριε Υπουργέ, όσον αφορά τα διαδικαστικά του συγκεκριμένου νομοσχεδίου, έχω καλυφθεί από την εξαίρετη ομιλία του κ. Γιοβανόπουλου και τις επισημάνσεις των συναδέλφων. 
Θα ήθελα να τονίσω με την παρέμβασή μου πως, πέραν του ότι πρέπει να αποσυρθεί αυτό το κείμενο, η χώρα περνάει δύσκολα. Και αφού περνάει δύσκολα, θα πρέπει να βρούμε τρόπο να φέρουμε άλλη διάταξη νομοθετικού περιεχομένου, ούτως ώστε κάθε κομμάτι ελληνικής γης η οποία ανήκει σε ιδιώτη, εάν απαιτηθεί να γίνει πράξη και να πουληθεί και με νέο νόμο να υποχρεώσουμε το νέο αγοραστή να είναι Έλληνας στο γένος, εκτός και εάν το ελληνικό δημόσιο προσφέρει τιμή τέτοια, ούτως ώστε ο οποιοσδήποτε βράχος μέσα στο Αιγαίο ή στο Ιόνιο να περιέλθει στη χώρα μας, στην πατρίδα. 
Κατά τα άλλα νομίζω ότι η μάσκα που περιέχει αυτό το νομοσχέδιο περί οδοιπορικών, στα αφτιά και στο μυαλό κάθε απλού ανθρώπου, δείχνει τη σκοπιμότητα. Εάν ψάχνετε βέβαια τρόπους για να αυξήσετε τα έσοδα στη χώρα, ο τρόπος δεν είναι να ξεπουλιέται η ελληνική γη και η θάλασσα, που είναι τα πνευμόνια που αναπνέει η πατρίδα. Έχετε τρόπους να φέρετε τις λίστες, να πιάσετε τους φοροφυγάδες και να βάλετε αυτούς που έκλεψαν να πληρώσουν το μάρμαρο και όχι να ξεπουλάτε την πατρίδα.
Ευχαριστώ πολύ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Το λόγο έχει ο Υπουργός κ. Αθανασίου για πέντε λεπτά.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Ευχαριστώ, κυρία Πρόεδρε.
Κυρίες και κύριοι συνάδελφοι, όσον αφορά την πράξη νομοθετικού περιεχόμενου που εκ καθήκοντος υποστηρίζω, διότι άλλος συνάδελφος την έφερε στη Βουλή, έπρεπε να εκδοθεί γιατί πράγματι υπήρχε κατεπείγουσα περίπτωση όσον αφορά και τα δυο άρθρα. Το πρώτο διότι η προκήρυξη των εκλογών στις 17 Ιουνίου γίνεται λίγες ημέρες μετά την προκήρυξη των εκλογών του Μαΐου και το δεύτερο, διότι για όλη την εκλογική διαδικασία θα έπρεπε να υπάρχει μια ασφάλεια ότι οι δικαστικοί αντιπρόσωποι θα ανταποκριθούν. 
Όσον αφορά το άρθρο δεύτερο, αν και είναι του συναδέλφου Υπουργού, πάλι υπήρχε επείγουσα περίπτωση, για να υπάρχει μια ασφάλεια στις συναλλαγές, εν όψει του ότι στο άρθρο υπεισήλθε η λεκτική διαφορά σε ένα «μη» που δημιουργούσε την εντύπωση ότι μπορούν να γίνουν μεταβιβάσεις σε ιδιωτικές εκτάσεις κ.λπ., σε ολόκληρα ιδιωτικά νησιά. Συνεπώς για την ασφάλεια των συναλλαγών χρειαζόταν να γίνει. Έτσι λοιπόν πληρούται και ο σκοπός του άρθρου 44 του Συντάγματος.
Όσον αφορά τώρα τα δυο ζητήματα που με αφορούν, για τα θέματα που ετέθησαν και τους διερμηνείς της τουρκικής γλώσσας, δεν τροποποιείται η βασική εκλογική νομοθεσία που λέει ποιοι δικαιούνται αποζημιώσεις και αν υπάρχει αναγκαιότητα διερμηνέων. Καλώς ή κακώς στη χώρα μας υπάρχουν μουσουλμάνοι που ζουν στη Θράκη, που δεν ξέρουν ελληνικά. Είναι μια πραγματικότητα και χρειάζεται αποζημίωση. Η αποζημίωση λοιπόν καταβάλλεται σε όσους άσκησαν καθήκοντα στην εκλογική διαδικασία είτε ήταν έφοροι δικαστικής αρχής είτε είναι δικαστικοί αντιπρόσωποι είτε γραμματείς είτε διερμηνείς.</Speech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Μα έχουν πληρωθεί όλοι.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Δεν τροποποιούμε τη βασική εκλογική νομοθεσία. Τότε θα μπορούσαμε de lege ferenda να πούμε «ναι, να απαλειφθεί αυτή η διάταξη». Άλλο είναι το κείμενο που  έχουμε μπροστά μας. Είναι οι αποζημιώσεις αυτών που άσκησαν καθήκοντα. Να το ξεκαθαρίσουμε. Αυτά τα περί πατριωτισμού ειπώθηκαν από μια πτέρυγα, σε άλλες αίθουσες, όχι στο ελληνικό Κοινοβούλιο.</Speech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Μα, αφού έχουν πληρωθεί όλοι, κύριε Υπουργέ. Να μας απαντήσετε γι’ αυτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κυρία Γιαταγάνα, τοποθετηθήκατε. Είναι γνωστές οι θέσεις σας.
Συνεχίστε, κύριε Υπουργέ.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Κυρία Γιαταγάνα, έρχομαι στο δεύτερο το οποίο θίξατε εσείς και ο συνάδελφος. Όσον αφορά λοιπόν το δεύτερο, θα έπρεπε να ρίξετε μια ματιά, κυρία Γιαταγάνα -και με συγχωρείτε που αναφέρομαι σε εσάς προσωπικά, εν πάση περιπτώσει γενικώς αναφέρομαι στη διάταξη- πότε εισήχθη η πράξη νομοθετικού περιεχομένου στη Βουλή. Την 1η Ιουνίου. Πότε γίνονται οι εκλογές; Στις 17 Ιουνίου. Τι λέει η εκλογική νομοθεσία και οι αποζημιώσεις; Ότι οι αποζημιώσεις στους δικαστικούς αντιπροσώπους, στους εφόρους, προκαταβάλλονται. Εάν δεν προκαταβληθούν, δεν υποχρεούνται να ασκήσουν τα καθήκοντά τους. Να γιατί έγινε η πράξη νομοθετικού περιεχομένου. Έτσι απαντώ και στον κ. Γιοβανόπουλο, για την αναγκαιότητα να γίνει. 
Συνεπώς δεν γεννάται θέμα, γι’ αυτό υπάρχει και το επείγον. Το αν έχουν καταβληθεί σήμερα οι αποζημιώσεις, αυτό είναι ένα άλλο ζήτημα. Καταβλήθηκαν, διότι τα ταμεία πλήρωναν τους δικαστικούς αντιπροσώπους, βάσει της πράξεως νομοθετικού περιεχομένου. 
Τώρα μιας και αναφερθήκατε σ’ εμένα –θα σας τα πει βέβαια και ο κύριος Υπουργός- θα μου επιτρέψετε ως νομικός να πω δυο πράγματα. Γιατί έγινε η πράξη αυτή όσον αφορά τις αποζημιώσεις;
(Στο σημείο αυτό κτυπάει το κουδούνι λήξης του χρόνου ομιλίας του κυρίου Αναπληρωτή Υπουργού)
Κυρία Πρόεδρε, σας παρακαλώ πολύ, θα ήθελα να ολοκληρώσω.
Έγινε για την απλούστευση της διαδικασίας και πρέπει αυτό να αλλάξει σε όλο τον ευρύτερο τομέα. Έχουμε ένα γραφειοκρατικό κράτος και κάναμε μεγάλο αγώνα. Το βλέπω τώρα στο Υπουργείο Εσωτερικών και πραγματικά σας λέω ότι τρομάζω με τη γραφειοκρατία. Κάθομαι εκεί από το πρωί μέχρι τις 10.30΄ το βράδυ –τα έχω συζητήσει και με τον κ. Κουίκ- και έχουμε πει για το τι γραφειοκρατία βλέπουμε και τι γίνεται. Πρέπει να απλοποιηθούν.
Έγινε λοιπόν, για να απλοποιηθεί, να είναι μόνο ο Υπουργός Άμυνας για λόγους ασφαλείας. Τι αξία έχει να είναι και ο Υπουργός Γεωργίας; Ποια είναι η πρακτική σημασία; Εγώ δεν μπορώ να την καταλάβω. Καλώς έγινε λοιπόν να είναι μόνο ο Υπουργός Άμυνας, γιατί αυτόν αφορά. Μην μπερδεύουμε το θέμα. Δεν πρέπει να ρυθμίζουμε για ακίνητα που αφορούν μη ιδιωτικές εκτάσεις. Για τα άλλα έγινε η ρύθμιση αυτή. 
Όσον αφορά τώρα το θέμα της μεταβατικής διάταξης και γιατί γίνεται αυτή, το λέει καθαρά: «Αν έγιναν πράξεις που αφορούν τις μη ιδιωτικές εκτάσεις, να είναι ισχυρές». Δηλαδή…</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Έγιναν;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην κάνετε διάλογο. Ακούστε τον Υπουργό τι σας λέει. Μη διακόπτετε παρακαλώ.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Να μην το λέμε για να δημιουργούμε εντυπώσεις. Έχει καμμιά πρακτική αξία, κύριε Γιοβανόπουλε; Μιλάω σε νομικό. Ποια είναι η πρακτική αξία αν σας φέρουμε εδώ δεκαπέντε συμβόλαια; Πείτε μου ποια είναι, όταν αφορούν μη ιδιωτικές εκτάσεις, οι οποίες είναι στην Κρήτη, στην Κέρκυρα; 
Λοιπόν να το ξέρουμε και να μη μιλάμε για ξεπουλήματα. Δεν μιλάει το νομοσχέδιο για κάτι τέτοιο αν κάνουμε μία προσεκτική ανάγνωση. Το αντίθετο μάλιστα. Όχι μόνο δεν μιλάει για ξεπούλημα, αλλά αντίθετα ενισχύει τις διαδικασίες, για να μη γίνονται παρεμβάσεις υπό την εποπτεία του Υπουργού Άμυνας. 
Και τελειώνω, λέγοντας ότι άκουσα και για τις λίστες. Βεβαίως δεν υπάρχει καμμιά αμφιβολία ότι όλοι αυτοί πρέπει να τιμωρηθούν –όσοι είναι- και να οδηγηθούν στη δικαιοσύνη το ταχύτερο και κακώς δεν έχουν οδηγηθεί. Αυτό όμως είναι ένα άλλο ζήτημα από το άλλο ότι δηλαδή πρέπει να γίνεται και διερεύνηση των υποθέσεων, γιατί θα τα βρούμε μπροστά μας.
Αν δεν γίνεται επισταμένη έρευνα δύο κινδύνους έχουμε: Πρώτον, με την ταχύτητα της διερεύνησης ένοχοι να απαλλάσσονται λόγω ελλιπούς προανακριτικού και προδικαστικού υλικού ή δεύτερον, λόγω βιασύνης, πάλι να πλήττονται υπολήψεις. Άρα υπό διερεύνηση...</Speech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: … (Δεν ακούστηκε)</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Να σας πω και κάτι, γιατί είσαστε και πρώην συνάδελφος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Γιαταγάνα, σας παρακαλώ. 
Κύριε Υπουργέ, σας παρακαλώ ολοκληρώστε.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Τελείωσα.
Μην ξεχνάτε ότι το τεκμήριο της αθωότητας, κυρία Γιαταγάνα, είναι μια κατάκτηση της δημοκρατίας και μια κατάκτηση του νομικού ελληνικού πολιτισμού και για εμάς τους δικαστές είναι νομική υποχρέωση. Για τους δημοσιογράφους αυτά που γράφουν, είναι θέμα δεοντολογίας και για την Αίθουσα αυτή είναι θεσμική υποχρέωση να το σεβόμαστε όλοι.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ κι εγώ, κύριε Υπουργέ.
Ο Υπουργός Αγροτικής Ανάπτυξης και Τροφίμων κ. Αθανάσιος Τσαυτάρης έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, ελάτε στο Βήμα. Έχετε δεκαοκτώ λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Μπορώ να μιλήσω κι από εδώ. Δεν έχω πρόβλημα, αλλά θα το κάνω αν είναι υποχρεωτικό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όπως θέλετε.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Για εμένα είναι ιδιαίτερη τιμή να απευθύνω το λόγο στο Κοινοβούλιο, παρά το ότι δεν είμαι κοινοβουλευτικός, από αυτό το Βήμα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επειδή το πιστεύω αυτό, γι’ αυτό σας καλώ.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Σας ευχαριστώ πολύ.
Θα ήθελα, μιας και έχω το Βήμα, με την ευκαιρία της παρουσίας μου εδώ, επειδή έχουν θιχθεί επανειλημμένα σε δυο-τρεις προηγούμενες συνεδριάσεις, ορισμένες καθυστερήσεις που υπήρχαν, για λόγους ελεγκτικούς, στην αποπληρωμή της εξισωτικής αποζημίωσης, να σας γνωρίσω, όπως είχαμε δεσμευτεί να το κάνουμε μέσα σε δεκαπέντε μέρες, ότι ζήτησα από τις υπηρεσίες μου να δουλέψουν όλο το Σαββατοκύριακο, μέρα-νύχτα και τη Δευτέρα το πρωί, δώσαμε τα 24 εκατομμύρια, αυτά που καθυστερούσαν, στους ανθρώπους που τα δικαιούνται και από χθες μάλιστα, πληρώθηκαν όλα.
Επίσης να πω με την ευκαιρία της παρουσίας μου εδώ πάλι –γιατί έχει γίνει συζήτηση στις επιτροπές για το συγκεκριμένο θέμα- ότι ολοκληρώθηκε με επιτυχία προχθές, όλος ο διαγωνισμός που αφορούσε τη δωρεάν διανομή τροφίμων σ’ αυτήν την κρίσιμη οικονομική συγκυρία, για οκτακόσιες περίπου χιλιάδες οικογένειες της χώρας μας. Αφορά 23 εκατομμύρια ευρώ και πέντε βασικά προϊόντα: μακαρόνια, λάδι για πρώτη φορά, τυρί φέτα ΠΟΠ ελληνικό, γραβιέρα Κρήτης και ρύζι.  
Πρέπει επίσης, να πω –γιατί υπήρξε ανησυχία από πολλούς Βουλευτές- ότι είναι η πρώτη φορά που στο διαγωνισμό συμμετέχουν πάρα πολλές εταιρείες και που δίνεται ο διαγωνισμός σε επτά διαφορετικές εταιρείες, συμπεριλαμβανομένων και δύο ενώσεων αγροτικών συνεταιρισμών από την Κρήτη. Το λέω, γιατί υπήρχαν υποψίες ότι ο διαγωνισμός θα δοθεί σε συγκεκριμένη εταιρεία. Θέλω λοιπόν, να ξεκαθαρίσω αυτό το πράγμα και να σας ενημερώσω για την εξέλιξη αυτή.
Επίσης να σας πω ότι θα ξεκινήσει γρήγορα ο διαγωνισμός για την επόμενη χρονιά, εντός των επομένων ημερών, μόλις έχουμε το οριστικό «οκέι» από την Ευρωπαϊκή Ένωση. Μάλιστα στην επόμενη φάση, όπως ήδη ανακοινώσαμε, σπάμε τη χώρα σε τρεις μεγάλες περιοχές έτσι, ώστε ακόμα μικρότερες εταιρείες που είναι όμως παραγωγικές, να μπορούν να συμμετάσχουν, χωρίς να χρειάζονται τα μεγάλα ποσά των εγγυητικών επιστολών που απαιτούντο για τις μεγάλες αυτές ποσότητες τροφίμων. Το τονίζω, γιατί είναι μια σημαντική δραστηριότητα και νομίζω ότι έχουμε χρέος να βοηθήσουμε. Γίνεται σε συνεργασία με πάρα πολλούς ντόπιους φορείς, προκειμένου να πάνε τα τρόφιμα αυτά στους δικαιούχους έγκαιρα.
Επίσης να πω, γιατί σχετίζεται το συγκεκριμένο θέμα αλλά αφορά παιδιά και σχολεία της περιφέρειας, ότι για πρώτη φορά ολοκληρώθηκε ο διαγωνισμός και πιστεύω ότι σύντομα θα προχωρήσουμε το κομμάτι, που αφορά τη διανομή φρούτων. Μάλιστα για πρώτη φορά, θα δίνεται σε πάρα πολλά σχολειά του τόπου έτοιμη φρουτοσαλάτα με ελληνικά φρούτα μόνο και φρουτοσαλάτα που θα είναι μόνο μέσα σε φυσικό χυμό πορτοκάλι του τόπου μας. Επίσης σε συνεργασία με το Υπουργείο Παιδείας –γιατί αυτοί ορίζουν τα σχολειά που έχουν αυτές τις ανάγκες- και φυσικά με το Υπουργείο Εσωτερικών θα δώσουμε στα σχολειά για πρώτη φορά, τυρί ή γιαούρτι αξίας και στη μία και στην άλλη περίπτωση, περίπου τριών εκατομμυρίων ευρώ.
Έρχομαι τώρα στο συγκεκριμένο θέμα. Θέλω να πω από την αρχή, παρά το ότι δεν είμαι κοινοβουλευτικός, ότι με εκπλήσσει η ευκολία με την οποία σ’ αυτό το Κοινοβούλιο, σ’ αυτόν το ναό της δημοκρατίας, κάποιοι εκστομίζουν βάναυσα κάποιες ανακρίβειες. Και λυπάμαι που έφυγε ο κύριος Βουλευτής της Χρυσής Αυγής. Δηλαδή, το νομοσχέδιο λέει ότι γίνεται όλη η φασαρία, για να μην υπογράφει ο Υπουργός Γεωργίας –και θα το εξηγήσω αυτό- και να υπογράφει μόνο ο Υπουργός Άμυνας, για τους λόγους που αναφέρθηκαν από τους προηγούμενους αγορητές. Ποιο είναι το νόημα να έρχεται κάποιος σε αυτό το Βήμα και να λέει «εμείς θέλουμε να υπογράφει οπωσδήποτε ο Υπουργός Άμυνας»; Μα το νομοσχέδιο λέει ότι θα υπογράφει μόνο ο Υπουργός Άμυνας, δεν θα υπογράφει ο Υπουργός Γεωργίας. Πώς εκστομίζει και λέει ότι κάνουμε μια αλλαγή, για να υπογράφει μόνο το Υπουργείο Γεωργίας και να μην υπογράφει το Άμυνας; Αφού γίνεται ακριβώς το αντίθετο.
Τώρα απευθύνομαι σε εσάς, κύριε Γιοβανόπουλε. Αντιλαμβάνομαι την ευκολία με την οποία θέλετε να ρητορείτε από αυτό το Βήμα, αλλά πρέπει να λέμε ακρίβειες. Το ν. 4061 δεν τον ψήφισε ούτε τον έφερε κανένας Πικραμμένος εδώ, που λέτε και «βιαστικά και γρήγορα». Το ν. 4061 τον έφερε εδώ ο Υπουργός Γεωργίας κ. Σκανδαλίδης και ψηφίστηκε στις 22-3-2012 από τη συγκεκριμένη κυβέρνηση.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Διαβάστε το «Πικραμμένος λέει..».</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Το έχω μπροστά μου. Προσέξτε λίγο: Την τροποποίηση αυτού του πράγματος, την πράξη νομοθετικού περιεχομένου έφερε ο κ. Πικραμμένος, κυρία μου. Δεν είναι ο ν. 4061 αυτός στον οποίο αναφέρεστε. Ας λέμε την αλήθεια. 
Λέω λοιπόν ότι αυτός ο νόμος που και εγώ, ένεκα καθήκοντος φέρνω –γιατί, όπως ξέρετε, ούτε τον έκανα ούτε τον τροποποίησα- έγινε για τους συγκεκριμένους λόγους που αναφέρθηκαν και έγινε για λόγους απλούστευσης. Αφορά μονάχα τις ιδιωτικές νήσους ή νησίδες, μικρά νησιά. Έγινε πολλή συζήτηση για τα δημόσια νησιά, ακούστηκαν πολλά για ευαισθησίες που και εγώ τις συμμερίζομαι αυτές, κύριε Αποστόλου. Αλλά δεν αφορά ο συγκεκριμένος νόμος και η τροπολογία τη δημόσια περιουσία. 
Σας είπα και στην επιτροπή τι προσπάθεια κάνουμε ως Υπουργείο. Για πρώτη φορά, ψηφιοποιήθηκε η δημόσια περιουσία. Αν έχουμε κάτι γι’ αυτό που λέγεται Κτηματολόγιο αυτήν την ώρα, το έχουμε σε ό,τι αφορά το γεωργικό κομμάτι του τόπου, χάριν στις προσπάθειες του ΟΠΕΚΕΠΕ. Θα πρέπει να το αναγνωρίσουμε αυτό. Και θα το δείξουμε αυτό, γιατί είναι πολύ μεγάλο κομμάτι του τόπου μας, ψηφιοποιημένο, ας το πούμε και κτηματολογημένο, χάριν σε αυτήν την προσπάθεια. Και ευτυχώς που γίνεται, διότι μόνο χάριν σε αυτήν την προσπάθεια μπορούσαν πάρα πολύ γρήγορα να διορθωθούν όλα τα θέματα των επιδοτήσεων ή τα θέματα της εξισωτικής κ.λπ.. Αλλιώς, δεν μπορούμε να πάμε και να αξιοποιήσουμε πόρους κοινοτικούς, γιατί θα είναι συνεχώς με πρόστιμα αυτές οι διεργασίες, όπως ακριβώς συνέβαινε στο παρελθόν. 
Θέλω λοιπόν, παρά το ότι δεν είμαι νομικός, να πω ότι γνωρίζετε πώς γίνεται μία πράξη νομοθετικού περιεχομένου. Υπήρξε μία ανησυχία: «Μα πόσες πράξεις έγιναν χωρίς να πάρει χαμπάρι κανένας;» Σας δηλώνω προκαταβολικά ότι δεν έγινε καμμία πράξη. Δεν ζητήθηκε καμμιά μεταβίβαση στο μεσοδιάστημα από τις 22-3-2012 έως την 1-6-2012. Δεν ζητήθηκε και δεν έγινε καμιά πράξη που να αφορά ακόμα και ιδιωτικές νήσους και νησίδες από το Υπουργείο Άμυνας. Αυτό μας πληροφόρησε το Υπουργείο Άμυνας. Επομένως τι προσπαθούμε να λύσουμε με τη δεύτερη παράγραφο;</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Άρα δεν έχουμε να κυρώσουμε τίποτα στο μεσοδιάστημα.</Speech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Όχι. Θα σας πω τι κυρώνουμε. Κυρώνουμε τέσσερις περιπτώσεις. Ήρθε στο Υπουργείο, πριν αναλάβουμε εμείς, από τη συμβολαιογράφο –και τα καταθέτω αυτά- το ερώτημα: «Πείτε μας τι να κάνουμε, γιατί ένας γεωργός της Κρήτης προσπαθεί να μεταβιβάσει το χωράφι στο παιδί του και του ζητούν να πάει στο Υπουργείο Άμυνας να πάρει γνωμάτευση». Αυτό κυρώνουμε, κύριε Βουλευτά.
Προσπαθήστε να καταλάβετε, ελληνικά το λέει η τροπολογία. Για όλα αυτά που αφορούν τις ιδιωτικές νήσους και νησίδες ούτε το Υπουργείο Άμυνας βγαίνει από μέσα ούτε έγινε κάτι χωρίς να το ξέρουμε. Πήγαν να γίνουν τρία συμβόλαια στην Κρήτη και μάλιστα μία συμβολαιογράφος που το είδε και ο υποθηκοφύλακας μάς λέει: «Μπορώ να τα μεταγράψω;». Έγιναν τρία συμβόλαια στην Κρήτη και πήγε να γίνει ένα στη Θάσο και τα σκάλωσε στη μία περίπτωση η συμβολαιογράφος και στην άλλη ο υποθηκοφύλακας. 
Ουσιαστικά, με τη δεύτερη παράγραφο λέμε ότι τα υιοθετούμε αυτά, για να μην τους ξαναγυρίσουμε πίσω τους ανθρώπους. Για να μεταβιβάσει ο Τσαυτάρης το χωράφι του είτε στο παιδί του είτε σ’ έναν άλλο Έλληνα, θα χρειαστεί το Υπουργείο Άμυνας να πει, αν μπορεί να γίνει αυτή η μεταβίβαση για ένα χωράφι στην Κρήτη. Ποτέ στο παρελθόν δεν έγινε. Πείτε μου: Γιατί να γίνει τώρα γι’ αυτά τα τρία; Και πού είναι αυτή η μεγάλη προδοσία που βλέπετε; 
Δεν απαιτείται η υπογραφή του Υπουργού. Δεν βγαίνει από εκεί μέσα το Υπουργείο Γεωργίας. Διαβάστε το νόμο. Το λέει ρητά στην παράγραφο 2 του άρθρου 33. Δεν βγαίνει από μέσα η υποχρέωση αυτή. Σας το διαβάζω επί λέξει: «Σε περίπτωση απόκτησης εμπράγματων δικαιωμάτων επί της έκτασης απαιτείται η έκδοση πιστοποιητικού από την αρμόδια Κτηματική Υπηρεσία, με το οποίο βεβαιώνεται ότι το δημόσιο δεν προβάλλει δικαιώματα κυριότητας επ’ αυτής». Δεν πάει δηλαδή κάποιος να πουλήσει, που ανήκει στο δημόσιο. 
Μάλιστα λέει και το εξής: «Το Υπουργείο Εθνικής Άμυνας μεριμνά για την έκδοση αυτή». Δεν αποποιούμεθα αυτού του δικαιώματος. Η Κτηματική Υπηρεσία του δήμου θα δώσει το πιστοποιητικό. 
Επίσης, όπως έχω πει ξανά, κάθε φορά που γίνεται ένα συμβόλαιο είτε είναι ιδιωτική είτε δημόσια έκταση, ζητείται από τη Δασική Υπηρεσία βεβαίωση για το αν πρόκειται περί δασικής εκτάσεως ή όχι. Έτσι δεν γίνεται μέχρι τώρα; Έτσι γίνεται. Το γεγονός ότι δεν υπογράφει ο Υπουργός, δεν σημαίνει ότι θα γίνει ένα συμβόλαιο χωρίς να βεβαιώσει η Δασική Υπηρεσία περί τίνος εκτάσεως πρόκειται.
Θέλω λοιπόν να σας διαβεβαιώσω ότι όλα αυτά έγιναν βιαστικά, σε σαράντα μέρες, όπως σωστά επισημαίνετε, κύριε Γιοβανόπουλε, γιατί το άρθρο 44 του Συντάγματος το υποβάλλει. Ξέρετε πολύ καλά ως νομικός –εγώ δεν είμαι νομικός- ότι μία πράξη νομοθετικού περιεχομένου, αν δεν κυρωθεί μέσα σε σαράντα μέρες, δεν έχει ισχύ. Επομένως ούτε καμμία πρεμούρα –όπως λέγεται- είχαμε εμείς, με το που αναλάβαμε τα καθήκοντά μας, να τρέξουμε να κυρώσουμε για να σκεπάσουμε κάτι. Προσπαθούσαμε να λύσουμε τα συγκεκριμένα προβλήματα. Σας ζητώ να το υποστηρίξετε. 
Αν κάποιος αναγνώσει με λεπτομέρειες αυτό που έγινε, θα δει ότι τίποτα από αυτά που περιγράφονται δεν ισχύει. Σας εξηγήθηκε ήδη πώς έγιναν, γιατί έγιναν τα συγκεκριμένα βήματα, όπως επίσης, γιατί μεταφέρθηκε αυτή η αρμοδιότητα σε εμάς. Τότε ο κ. Ξηρός ήταν υποψήφιος Βουλευτής στις εκλογές και δεν ήξερε αν θα εκλεγεί, γιατί αν δεν εκλεγόταν, δεν θα μπορούσαμε να τα προχωρήσουμε όλα αυτά. Το Υπουργείο Γεωργίας ανέλαβε να είναι επισπεύδον Υπουργείο. 
Έτσι βρέθηκα κι εγώ να υποστηρίζω όλες αυτές τις διεργασίες. Πιστέψτε με όμως, τίποτε από όλα αυτά που θίξατε, δεν ισχύουν. Τίποτα δεν αφορά τη δημόσια περιουσία. Τίποτα δεν αφορά δημόσιες νήσους ή νησίδες. Δεν έγινε καμμία τέτοια μεταβίβαση εν κρυπτώ. 
Επαναλαμβάνω ότι αφορά ιδιωτικές νήσους ή νησίδες. Εκ παραδρομής, μία λεξούλα με τα γράμματα «μ» και «η» έκανε όλη αυτήν τη ζημιά, γιατί επεξέτεινε αυτό το ουσιώδες. Δεν νομίζω ότι υπάρχει κανείς που να διαφωνεί σε αυτήν την Αίθουσα πως ακόμα κι ένας ιδιώτης σε μια νήσο ή νησίδα, αν αποφασίσει να την πουλήσει σε έναν άλλον ιδιώτη, είναι καλό το Υπουργείο Άμυνας να γνωρίζει ποιος είναι αυτός και αν συμφωνεί για να πουληθεί. Μόνο αυτό ρυθμίζεται και τίποτε άλλο.
Σας ευχαριστώ πολύ για την προσοχή σας.
(Χειροκροτήματα)
(Στο σημείο αυτό ο Υπουργός Αγροτικής Ανάπτυξης και Τροφίμων κ. Αθανάσιος Τσαυτάρης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Κι εμείς ευχαριστούμε.
Ξεκινάει τώρα η σειρά των Κοινοβουλευτικών Εκπροσώπων.
Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Κουίκ, για δώδεκα λεπτά.
ΤΕΡΕΝΣ - ΣΠΕΝΣΕΡ -</ChairmanSpeech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Ευχαριστώ. Είπαμε ότι τα «ευχαριστώ» δεν περισσεύουν μέσα στη Βουλή, όταν μας φέρνουν ένα ποτήρι νερό, αλλά θα επιμένουμε σε κάποια ευπρέπεια που πρέπει να μας διακρίνει. 
Κυρία Πρόεδρε, κυρίες και κύριοι συνάδελφοι, πριν μπω στο θέμα των διατάξεων που ήρθαν για ψήφιση σήμερα, θα ήθελα να αναφερθώ στην περίφημη «λίστα Φαλτσιάνι». Κατ’ αρχάς πρέπει να πω ότι με παραξενεύουν ορισμένα πράγματα, σε σχέση με το «στικάκι» που παραδόθηκε, εν είδει σκυταλοδρομίας, από το μαξιλάρι –προφανώς εκεί το είχε κρυμμένο- του κ. Βενιζέλου στον Πρωθυπουργό, από τον Πρωθυπουργό στον κ. Στασινόπουλο του ΣΔΟΕ και από το ΣΔΟΕ στους οικονομικούς εισαγγελείς.
Βεβαίως οι οικονομικοί εισαγγελείς, δεν φαντάζομαι ότι θα αρχίσουν να ψάχνουν τώρα φορολογικά ζητήματα, κάτι που έπρεπε, κατ’ αρχάς το ΣΔΟΕ να κάνει και να στείλει τα πακετάκια έτοιμα στους δύο οικονομικούς εισαγγελείς, τον κ. Μουζακίτη και τον κ. Πεπόνη. Όμως φρονώ ότι ταυτόχρονα θα πρέπει οι δυο εισαγγελείς να ασχοληθούν με το γιατί αυτό το «στικάκι» ήταν εξαφανισμένο και να ασκηθούν από την πλευρά τους, χωρίς να θέλω να παρεμβαίνω στο έργο τους, όλες εκείνες οι  απαιτούμενες νομικές ενέργειες, ώστε, αν χρειαστεί, ακόμη και στη Βουλή να διαβιβαστούν για άρση ασυλίας. Κανείς δεν μπορεί να μείνει ατιμώρητος σ’ αυτήν την υπόθεση, την οποία τη διερευνούν τα κράτη-μέλη και έχουν κερδίσει 10 δισεκατομμύρια της Ευρωπαϊκής Ένωσης, από τη λίστα της HSBC κι εμείς εδώ πέρα, να καθόμαστε. 
Κι επειδή υπάρχει η καχυποψία –κι αυτό είναι το σημαντικότερο, κύριε Υπουργέ, και αναφέρομαι και στα δύο μέλη της ελληνικής Κυβέρνησης, αλλά και στην Αντιπρόεδρο της Βουλής- ότι μπορεί σ’ αυτήν τη διαδρομή των δύο ετών να έχουν χαθεί από μέσα, ονόματα, να έχουν αλλαχθεί ονόματα, να έχουν μεταλλαχθεί ονόματα, οι Ανεξάρτητοι Έλληνες ζητούν από τον Πρόεδρο του ελληνικού Κοινοβουλίου, να ζητηθεί εκ μέρους του ελληνικού Κοινοβουλίου, από την κ. Λαγκάρντ ή από το Υπουργείο Οικονομικών της Γαλλίας, γνήσιο αντίγραφο του DVD, ώστε να μην έχουμε καμμία αμφιβολία ότι ψάχνουμε τα πραγματικά ονόματα.
Επαναλαμβάνω: οι Ανεξάρτητοι Έλληνες ζητούν από τον Πρόεδρο της Βουλής εξ ονόματος του ελληνικού Κοινοβουλίου, να ζητηθεί από την κ. Λαγκάρντ ή από το Υπουργείο Οικονομικών της Γαλλίας –γιατί σίγουρα εκεί θα έχει μείνει το γνήσιο αντίγραφο- το γνήσιο αντίγραφο τού DVD και, αν χρειαστεί, να ζητηθεί και η συνδρομή και των άλλων χωρών που είχαν ασχοληθεί με την υπόθεση αυτή. Να μας δώσουν το γνήσιο αντίγραφο, ώστε να μην υπάρχει καμμία αμφιβολία στο μυαλό του Έλληνα πολίτη και να μην πιστέψει ότι η Βουλή αυτή δεν θα το ψάξει το θέμα μέχρι την τελευταία λεπτομέρεια. 
Θα ήθελα να πω και το εξής, ότι ο κ. Βενιζέλος μάς κάνει πλάκα, μας «δουλεύει», γιατί δεν μπορεί να μας λέει ότι υπάρχουν διατάξεις νόμων που απαγορεύουν την έρευνα από προϊόντα υποκλοπής, όταν εδώ δεν είναι μία απλή υποκλοπή, αλλά θέμα υψίστης εθνικής σημασίας για εμάς. Και δεύτερον, τι τον εμποδίζει τον ευφυέστατο συνταγματολόγο και Πρόεδρο του ΠΑΣΟΚ να φέρει με υπερεπείγουσες διαδικασίες στη Βουλή, διατάξεις τέτοιες, που θα αίρουν τα όποια νομικά μπλοκαρίσματα, σε σχέση με το θέμα των υποκλοπών και της έρευνας προϊόντων υποκλοπών; Και αναφέρομαι σ’ έναν πρώην δικαστικό λειτουργό, τον πρώην πρόεδρο των δικαστών και εισαγγελέων. 
Κύριε Αθανασίου, τι εμποδίζει το ελληνικό Κοινοβούλιο να ψηφίσει κατεπείγουσες διατάξεις, οι οποίες θα ξεμπλοκάρουν αυτό το ζήτημα των υποκλοπών;</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Είναι το ζήτημα της αναδρομικότητας…
ΤΕΡΕΝΣ –</Speech><Speech><Parlmember>ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Μπαίνει θέμα αναδρομικότητας; Ζητάμε το καινούργιο DVD, οπότε σταματάει η αναδρομικότητα. Τελειώσαμε. Αυτό είναι.  Έτσι, για να δίνουμε απαντήσεις και στον Έλληνα φορολογούμενο, ο οποίος κάθεται και κοιτάει το ελληνικό Κοινοβούλιο. Και δεν είμαστε και πολλοί σήμερα πάλι! Γιατί, όπως βλέπετε, έχει κανονιστεί πολύ ωραία ο Κανονισμός λειτουργίας της Βουλής: ταυτόχρονα με την Ολομέλεια, που ψηφίζει τους νόμους αυτού του κράτους, λειτουργούν και επιτροπές. Κυρία Πρόεδρε, για μία ακόμη φορά διαμαρτύρομαι για το θέμα αυτό και πρέπει στη Διάσκεψη των Προέδρων να μπει σοβαρά το ζήτημα, ότι δεν μπορούμε να δουλεύουμε τον ελληνικό λαό κι ότι πρέπει να λειτουργούμε ως Κοινοβούλιο στην Ολομέλεια. 
Θα ήθελα να πω και κάτι ακόμη, αφού ολοκληρώσαμε το θέμα της «λίστας Φαλτσιάνι». Καμαρώνω –σας διαβεβαιώ- ως νέος Βουλευτής, που ήμουν ο πρώτος ο οποίος κατέθεσε και τη σχετική ερώτηση προς τον Υπουργό Οικονομικών, την περασμένη Τρίτη και από εκεί και πέρα ξύπνησαν τα αίματα, με βάση βέβαια το δημοσίευμα τού «ΠΡΩΤΟΥ ΘΕΜΑΤΟΣ». Το λέω, για να εξηγούμαι και για να είμαι κι αντικειμενικός. 
Η επόμενη ενέργεια, για την οποία πάλι σιωπά εδώ η ομάδα των τριακοσίων, είναι τα όσα κατήγγειλε με νέα έκθεσή της στα «ΑΤΤΙΚΑ ΝΕΑ», που είναι από τα αξιόμαχα blogs, η κ. Ζωή Γεωργαντά. Για κάποιους εδώ, δεν είναι και τόσο αγαπητή. Όμως για κάποιους οι οποίοι ασχολήθηκαν με την κ. Γεωργαντά, η οποία επιμένει ότι τα στοιχεία της ΕΛΣΤΑΤ «πειράχθηκαν» πάρα πολύ άγρια, θα πω ότι έφερε νέα έκθεση…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αν μου επιτρέπετε, κύριε Κουίκ, ολοκληρώστε τη σκέψη σας και μπείτε στο θέμα παρακαλώ. 
Συμφωνώ ότι είναι πολύ ενδιαφέροντα, αλλά παρακαλώ μπείτε στο θέμα.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ναι, αλλά με τη μόνη διαφορά, ότι περιμένω την απάντηση από τον Υπουργό Οικονομικών, γιατί κατέθεσα ερώτηση και για τα θέματα της ΕΛΣΤΑΤ, διότι, όταν λέμε ότι η κ. Γεωργαντά με νέα στοιχεία, κυρία Πρόεδρε, λέει ότι ήταν 3,9% το έλλειμμα στο ΑΕΠ, με τα νέα της στοιχεία, με συγχωρείτε, αλλά εδώ μιλάμε για θέματα πια, που αγγίζουν τα όρια της εθνικής προδοσίας. Θα τα πάω και αυτά μόλις, μου απαντήσει ο κύριος Υπουργός, στον οικονομικό εισαγγελέα. Θα αναλάβουμε τις πρωτοβουλίες, αφού δεν μπαίνει στην ιστορία αυτή κανείς άλλος.
Τώρα πάμε στο θέμα που συζητάμε σήμερα, για να μη σας φέρνω σε δύσκολη θέση, κυρία Πρόεδρε. 
Άκουσα τις απαντήσεις και τις θέσεις των δυο Υπουργών, αλλά έχω μια απορία: Πώς είναι δυνατόν σε τρεις πράξεις νομοθετικού περιεχομένου, που φέρνετε εδώ στη Βουλή, να μπλέκετε την πληρωμή εκείνων οι οποίοι δούλεψαν στις εκλογές, με τις βραχονησίδες; 
Είμαι πολύ νέος ως Βουλευτής, αλλά πάρα πολύ παλιός εμπλεκόμενος με την πολιτική, ως δημοσιογράφος. Και ρωτώ κι εσάς, κυρία Πρόεδρε -διότι πρέπει και αυτό να έρθει στη Διάσκεψη των  Προέδρων- μπορούμε να σοβαρευτούμε στις διαδικασίες της Βουλής; 
Η Βουλή δεν είναι μπαράκι, για να φτιάχνουμε σφηνάκια, ανακατεύοντας διάφορα υλικά που θα τα πιούμε. Η Βουλή είναι ένα Κοινοβούλιο που πρέπει ξεκάθαρα να φέρνει ένα-ένα τα θέματα στην κρίση των Βουλευτών και από εκεί και πέρα, να ψηφίζονται και να πηγαίνουν για εκτέλεση. Πώς τα ανακατεύουμε; Πώς τα έχετε καταφέρει τόσα χρόνια σε αυτήν τη Βουλή και δουλεύετε κατ’ αυτήν την έννοια, σε ένα «σέικερ» μέσα, να βάζετε τρεις, τέσσερις άσχετες διατάξεις και να μας τα φέρνετε για ψηφοφορία; Και αυτό είναι άσχετο με την ουσία του θέματος, έχει να κάνει όμως με την ουσία της διαδικασίας, για την οποία και σε αυτό το σημείο πάλι, διαμαρτύρομαι.
Μιλήσατε, κύριοι Υπουργοί, για τα θέματα των βραχονησίδων, ιδιωτικά, δημόσια, ως «λοιπές διατάξεις». Θα περίμενα σε εποχές που έχουμε και πάρα πολλά εθνικά ζόρια -εξάλλου και ο ίδιος ο Υπουργός Εξωτερικών και στις προγραμματικές δηλώσεις, αλλά και πρόσφατα, που ήρθε στη Διαρκή Επιτροπή Άμυνας και Εξωτερικών, είπε ότι η θέση της Ελλάδας έτσι, όπως είναι, δυστυχώς μας ζορίζει και στο χειρισμό των εξωτερικών μας υποθέσεων- την ώρα που πραγματικά, ετοιμάζεστε να εκχωρήσετε σε ιδιώτες λιμάνια και αεροδρόμια και πόσω μάλλον το χώρο του Αιγαίου, στις «λοιπές διατάξεις» να βάλετε και μια διάταξη, η οποία θα επιβάλει στο Υπουργείο Άμυνας να ανακτήσει, να «αγοράσει» -εντός εισαγωγικών- το ήμισυ των αεροδρομίων και των λιμανιών έτσι ώστε, να μην μπορούν εκ των πραγμάτων, να πουληθούν σε ιδιώτες. Ας πάρουν τις καντίνες, τα duty free οι ιδιώτες, αλλά δεν μπορούν να πάρουν σε καμμία περίπτωση τη χρήση αεροδρομίων και λιμανιών. Θα περίμενα να το περάσετε αυτό, σαν διάταξη, μέσα.
Και όχι μόνο αυτό, αλλά να βάλουμε στο σχεδιασμό και τις μαρίνες, όταν ήδη μια μαρίνα έχει πουληθεί στο 49% -και έχει εκχωρηθεί μάλλον- στην τουρκική διαχείριση. Και αναφέρομαι στη Μαρίνα της Μυτιλήνης. 
Θα ήθελα να σας υπενθυμίσω και κάτι, ότι με διάταξη που πέρασε το ’94 ή το ’95, δεν θυμάμαι καλά -ο Υπουργός ΠΕΧΩΔΕ τότε, ήταν ο Κώστας Λαλιώτης- έχει οριστεί ότι μπορεί να νομιμοποιηθεί, για παράδειγμα, κάτι το οποίο έχει φτιάξει ιδιώτης για λιμενοβραχίονα για το κότερό του ή για οτιδήποτε άλλο, από τη στιγμή που θα κριθεί από το Υπουργείο Άμυνας ως αποβατικό σημείο του στόλου, σε περίπτωση πολέμου. Βεβαίως υπάρχει αυτή η διάταξη. Άρα θα μπορούσε μια τέτοια διάταξη να επεκταθεί και στο θέμα των μαρινών. 
Μην εκχωρείτε ευαίσθητα στρατηγικά σημεία της χώρας μας, όπως είναι λιμάνια και αεροδρόμια, μέσω αυτού του ταμείου ξεπουλήματος, σε συμφέροντα που, μέσω πολυεθνικών και off shore, δεν ξέρουμε ποιοι μπορεί να κρύβονται, την ώρα, που οι πρακτορίσκοι του Προξενείου Κομοτηνής και η Άγκυρα αλωνίζουν στη Θράκη –θα την ψάχνουμε μια μέρα τη Θράκη- και την ώρα που είμαστε δυστυχώς, λόγω μνημονίων, σε αδύναμη θέση. 
Κάνω έκκληση προς το Υπουργείο Άμυνας, ώστε αυτό που είπαμε, το να ανακτήσουμε δηλαδή, το ήμισυ της κυριότητας αεροδρομίων και λιμανιών για εθνικούς λόγους, να το κάνει το συντομότερο. Μην παραχωρεί στις ορέξεις τού κάθε τοκογλύφου Τόμσεν την ελληνική γη και την ελληνική θάλασσα.
Σας ευχαριστώ πάρα πολύ. 
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Το λόγο έχει τώρα ο Κοινοβουλευτικός Εκπρόσωπος του ΣΥΡΙΖΑ-Ενωτικού Κοινωνικού Μετώπου κ. Παναγιώτης Κουρουμπλής.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κυρία Πρόεδρε, κυρίες και κύριοι συνάδελφοι, πραγματικά με έκπληξη, παρακολουθούμε τις πρωτοβουλίες της Κυβέρνησης, η οποία βρήκε έναν τρόπο να παρακάμπτει επί της ουσίας, την κοινοβουλευτική διαδικασία και λειτουργία. 
Αυτό αναφέρεται και στο Προεδρείο της Βουλής, διότι συνεχώς, βλέπουμε πράξεις νομοθετικού περιεχομένου να έρχονται για επικύρωση στο Κοινοβούλιο. Πριν από δυο λεπτά, ήμουν στην Επιτροπή Κοινωνικών Υποθέσεων και αυτό το πράγμα συζητούν και εκεί. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Σε μια περίοδο που πραγματικά, το Κοινοβούλιο θα έπρεπε να αναλάβει πρωτοβουλίες πάρα πολύ κρίσιμες για τον τόπο και για την κοινωνία, για να νιώσει η ελληνική κοινωνία ότι υπάρχει εδώ ένας χώρος όπου έρχεται η αγωνία και η ανησυχία των βιωμάτων του ελληνικού λαού, παρακάμπτεται εντέλει, η ουσιαστική λειτουργία του Κοινοβουλίου και αυτό πρέπει να το δούμε. Είναι πάρα πολύ κρίσιμο και πολύ ουσιαστικό ζήτημα. 
Κύριε Πρόεδρε, κυρίες και κύριοι συνάδελφοι, γι’ άλλη μια φορά, αυτό που έρχεται να συζητήσουμε σήμερα, καταγράφει την προχειρότητα με την οποία έρχονται οι διάφορες νομοθετικές πρωτοβουλίες της Κυβέρνησης. Αποκορύφωμα δε αυτής της προχειρότητας είναι η διόρθωση που επιχειρείται, με αυτήν την πράξη νομοθετικού περιεχομένου. Είναι μια προσβολή για το ελληνικό Κοινοβούλιο, τέτοιου είδους πρωτοβουλίες, από τη μεριά της Κυβέρνησης! Είναι προσβολή προς τους Έλληνες Βουλευτές, όταν έρχονται νομοσχέδια αυτού του τύπου και σε μικρό χρονικό διάστημα γίνεται μια διαδικασία ανάληψης, ότι έγινε λάθος! Μα τέτοιο λάθος; 
Αφού λοιπόν έγινε αυτό το λάθος, γιατί η Κυβέρνηση, κυρίες και κύριοι συνάδελφοι, δεν μας δίνει τη δυνατότητα να ξέρουμε πόσα είναι αυτά τα συμβόλαια και τι περιεχόμενο έχουν; Είναι μυστικό του κράτους; Δεν είναι δημόσια έγγραφα; Δεν πρέπει να γνωρίζει το Κοινοβούλιο πού αναφέρονται αυτά τα συμβόλαια, τα οποία έρχεστε σήμερα και μας ζητάτε να νομιμοποιήσουμε από τα λάθη που έχετε διαπράξει;
Νομίζω ότι είναι εύλογο το αίτημα της Αίθουσας και επί αυτού, κύριε Πρόεδρε, πρέπει και εσείς ως Προεδρείο της Βουλής να πάρετε μια θέση. Δικαιούμεθα, κύριε Πρόεδρε, να  γνωρίζουμε το περιεχόμενο αυτών των συμβολαίων; Αν δεν δικαιούμεθα, να ανακαλέσουμε, αλλά να μας το πείτε εσείς ως Προεδρείο της Βουλής!
Κυρίες και κύριοι συνάδελφοι, η ελληνική κοινωνία συνεχίζει να ζει αυτό το μαρτύριο της σταγόνας που εμπεριέχει ανασφάλεια, αβεβαιότητα, ακραία φτώχεια, αποκλεισμούς, ρατσισμούς, όλα αυτά που γεννούν ένα μελαγχολικό τοπίο που κατεδαφίζει τις βεβαιότητες της κοινωνίας, ενώ συγχρόνως επιβάλλουν στην ψυχή των Ελλήνων την ήττα της ελπίδας. Περί αυτού πρόκειται. 
Ενώ, κυρίες και κύριοι συνάδελφοι, βιώνουμε όλοι και η συντριπτική πλειοψηφία αυτής της Αίθουσας –διότι η συντριπτική πλειοψηφία των Βουλευτών από τα ίδια κοινωνικά στρώματα κατάγεται- είμαστε μάρτυρες αυτής της τραγικής κατάστασης που βιώνει η χώρα, υπάρχει ένα φαινόμενο που τείνει πια να γίνει στάση ζωής από μεριάς των κυβερνήσεων. 
Υπάρχει μια σπουδή, μια «παλικαριά» να επιρρίπτονται συνεχώς και να επιβάλλονται μέτρα στις ίδιες και τις ίδιες κοινωνικές ομάδες σαν να φταίνε οι συνταξιούχοι ή οι εργαζόμενοι –είτε του δημοσίου είτε του ιδιωτικού τομέα- και οι επιδοματούχοι για όσες λαθεμένες επιλογές υπήρξαν, σε ό,τι αφορά τη διαχείριση των δημοσίων πραγμάτων τα τελευταία τρία χρόνια τουλάχιστον, για να μην πω τα τελευταία δέκα χρόνια. 
Κι έχουμε αυτό το φαινόμενο που εκδηλώθηκε χθες. Είναι δύο χρόνια και αφορά μία λίστα που πάρθηκε από επίσημο πρόσωπο. Τουλάχιστον η Ελλάδα, κύριε Πρόεδρε, τη λίστα αυτή των δύο χιλιάδων ονομάτων δεν την πήρε από κανέναν κατάσκοπο ούτε από κανένα λαθρέμπορο, αλλά την πήρε από ένα παγκόσμιας σημασίας θεσμικό πρόσωπο, την κ. Λαγκάρντ, ως Υπουργό Οικονομικών της Γαλλίας. Η Γαλλία, η Γερμανία και άλλες χώρες δεν αντελήφθησαν ότι διέπρατταν παρανομία. Η Ελλάδα, που βιώνει πραγματικά αυτές τις στερήσεις, αισθάνεται ότι παρ’ ότι διεπράχθη με αυτά τα χρήματα που βγήκαν έξω κακούργημα, βρήκε λόγους να μην ψηλαφίσει αυτήν την πραγματικότητα.
Βεβαίως, κύριε Πρόεδρε, εκ μέρους του ΣΥΡΙΖΑ καταθέσαμε πριν από λίγο καιρό αίτημα να ζητηθεί και η λίστα που έχουν τα CD, που έχει η Βόρεια Ρηνανία-Βεστφαλία. Το κρατίδιο της Βόρειας Ρηνανίας-Βεστφαλίας πήρε από την παραοικονομία δύο CD και τα αξιοποιεί για να διεκδικήσει τα δικαιώματα αυτής της χώρας. Κι ενώ ζητήσαμε από τον αξιότιμο κύριο Υπουργό Οικονομικών -που δεν ήξερε τίποτα για το τι είχε συμβεί τα τελευταία δύο χρόνια στην Ελλάδα με την περίφημη λίστα Φαλτσιάνι- και τον Υπουργό Δικαιοσύνης να ζητήσουν συνδρομή από τους συναδέλφους τους στη Γερμανία για να πάρει η Ελλάδα αυτήν την πληροφόρηση, τελικά αναγκαστήκαμε εκ μέρους του ΣΥΡΙΖΑ να απευθυνθούμε στους οικονομικούς εισαγγελείς και για το ένα θέμα και για το άλλο.
Γιατί, κύριε Πρόεδρε, πρέπει να λειτουργούν οι θεσμοί με έναν τέτοιον τρόπο που πληγώνει όλους μας; Γιατί πρέπει, δηλαδή, αυτήν τη στιγμή να μην αισθάνεται ο ελληνικός λαός ότι τα βάρη κατανέμονται με δίκαιο τρόπο; Γιατί, κύριε Πρόεδρε, σε αυτήν την κρίσιμη περίοδο αφήνονται σε ασυδοσία και απληστία τρεις χιλιάδες όμιλοι και πολυεθνικές στην Ελλάδα και η αρμόδια διεύθυνση του Υπουργείου Ανάπτυξης, η Διεύθυνση Ενδοομιλικών Συναλλαγών επί τέσσερα χρόνια με παρεμβάσεις Βουλευτών όλων των κομμάτων σε αυτήν την Αίθουσα -το τονίζουμε στη διαπασών- αφήνεται με έναν υπάλληλο ο οποίος σε ένα μήνα θα συνταξιοδοτηθεί; Κύριε Χατζηδάκη, σας έχω ζητήσει επανειλημμένα να μιλήσουμε γι’ αυτό το θέμα και αποφεύγετε.
Γιατί, κύριε Πρόεδρε, αυτήν τη στιγμή ζητούμε ως Βουλευτές να κατατεθεί το πόρισμα του Υπουργείου Οικονομικών που έχει συνταχθεί έπειτα από διαμαρτυρίες που προβάλαμε στη Βουλή γι’ αυτήν τη Διεύθυνση από πέρυσι το Σεπτέμβριο και μας απαντούν άλλα για άλλα; Με ποιο δικαίωμα μπορούν να περιφρονούν το Κοινοβούλιο, κύριε Πρόεδρε, οι εκάστοτε Υπουργοί; Και γιατί πρέπει να το επιτρέπετε εσείς ως Προεδρείο της Βουλής των Ελλήνων; Δεν κατανοούν ότι σε αυτήν την περίοδο όσο υποβαθμίζουμε το Κοινοβούλιο εκκολάπτονται τα επικίνδυνα φίδια για τη δημοκρατία;
Συνειδητά ή υποσυνείδητα με αυτόν τον τρόπο και με αυτήν τη στάση λειτουργίας συντηρούμε και πυροδοτούμε τέτοιου είδους εκφάνσεις μέσα στην ελληνική κοινωνία.
Θα κλείσω ζητώντας κάτι από την Κυβέρνηση. Πιστεύω ότι δεν υπάρχει Έλληνας Βουλευτής από οποιαδήποτε πτέρυγα που θα διαφωνήσει, κύριε Πρόεδρε, με αυτήν την πρόταση. Η Κυβέρνηση βρίσκεται αυτήν τη στιγμή –υποτίθεται- σε μία κουβέντα με την τρόικα και συνεχώς πληροφορούμεθα ότι το ένα μέτρο δεν το δέχεται η τρόικα, δεν δέχεται το άλλο ισοδύναμο. 
Κύριε Πρόεδρε, μου είπαν από το ΚΕΠΥΟ ότι μία διασταύρωση για ένα όνομα μπορεί να χρειαστεί είκοσι επτά δευτερόλεπτα. Σε είκοσι επτά δευτερόλεπτα μπορούν να κάνουν μία διασταύρωση.
Ε, λοιπόν, να γίνει μία διασταύρωση τουλάχιστον των δύο χιλιάδων ονομάτων που έχει αυτή τη στιγμή η Κυβέρνηση και να αφαιρεθεί από αυτά τα μέτρα, ιδιαίτερα τα μέτρα για τους συνταξιούχους και τους μισθωτούς, ό,τι προκύπτει από αυτήν την υπόθεση.
Έστω και με αυτόν τον τρόπο να δείξουμε ότι είμαστε αποφασισμένοι να απευθυνθούμε σε εκείνους που πραγματικά πρέπει να πληρώσουν, κύριε Πρόεδρε, γιατί η ενδημούσα κοινωνική αδικία απειλεί τη θεσμική λειτουργία της δημοκρατίας.
Διότι, όταν μοιράζεις, κύριε Πρόεδρε, προνόμια και διαπράξεις ένα λάθος, πλήττεις ενδεχομένως το δίκαιο. Όταν επιβάλλεις, όμως, θυσίες και διαπράττεις τέτοιου είδους αδικίες εις βάρος της συντριπτικής πλειοψηφίας του ελληνικού λαού, δολοφονείς το αίσθημα του δικαίου. Και όταν δεν μπορούμε σε αυτού του είδους τα ζητήματα να λειτουργήσουμε με γενναιότητα και αποφασιστικότητα, θα πληρώσουμε δυστυχώς όλοι μαζί το επιτίμιο μιας τέτοιας συμπεριφοράς που υπηρετεί στιγμιαίες σκοπιμότητες.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε τον κ. Κουρουμπλή.
Κύριοι συνάδελφοι, θα ήθελα να κάνω μία ανακοίνωση προς το Σώμα. Οι Υπουργοί Εξωτερικών, Οικονομικών, Εσωτερικών, Παιδείας και Θρησκευμάτων, Πολιτισμού και Αθλητισμού, Εργασίας, Κοινωνικής Ασφάλισης και Πρόνοιας, Υγείας, Δημόσιας Τάξης και Προστασίας του Πολίτη, Τουρισμού και Ανάπτυξης, Ανταγωνιστικότητας, Υποδομών, Μεταφορών και Δικτύων κατέθεσαν σχέδιο νόμου με τίτλο: «Κύρωση της Συμφωνίας μεταξύ της Ελληνικής Δημοκρατίας και του Καναδά σχετικά με την κινητικότητα των νέων».
Παραπέμπεται στην αρμόδια Διαρκή Επιτροπή.
Κύριοι συνάδελφοι, παρακολουθώντας τη συζήτηση από το κλειστό κύκλωμα, αλλά και την ώρα που προεδρεύω άκουσα σχεδόν το σύνολο των συναδέλφων να αναφέρονται σε αυτό το ζήτημα με το περίφημο CD και στικάκι ή ό,τι είναι αυτό. Πιστεύω ότι διερμηνεύω τη βούληση του συνόλου των Βουλευτών του ελληνικού Κοινοβουλίου, για να πω ότι πρέπει το ζήτημα αυτό, το οποίο δεν περιποιεί τιμή για τη χώρα μας, το ταχύτερο να λήξει. Προς ποία κατεύθυνση; Πρώτον, αν υπάρχουν φοροφυγάδες και ποιοι είναι αυτοί και, δεύτερον, αν υπάρχει ολιγωρία γύρω από το χειρισμό του ζητήματος.
Ευχαριστώ πολύ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δύο χρόνια, κύριε Πρόεδρε, είναι αυτή η ιστορία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πιστεύω ότι σας κάλυψα με αυτό το οποίο είπα.
Το λόγο έχει η Κοινοβουλευτική Εκπρόσωπος του Κομμουνιστικού Κόμματος Ελλάδας, κ. Μανωλάκου για δώδεκα λεπτά.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ευχαριστώ, κύριε Πρόεδρε.
Από τη μία, το CD ή το στικάκι με τα δισεκατομμύρια σε αυτούς που τα έχουν και από την άλλη, η δωρεάν διανομή τροφίμων σε οκτακόσιες χιλιάδες οικογένειες, αξίας 23 εκατομμυρίων. Αντίφαση ή αυτή είναι η πολιτική; Και μάλιστα αυτό, όταν οι άνεργοι ξεπερνούν το ενάμισι εκατομμύριο και υπάρχουν και πολλοί που εργάζονται και οι εργοδότες δεν τους πληρώνουν, αξιοποιώντας και την κρίση για να κρατήσουν χρήμα. Όλοι αυτοί οι άνθρωποι έχουν ανάγκη τροφής κάθε μέρα, όχι ευκαιριακά με μερικά κιλά τυρί, ρύζι, όσπρια, όχι ότι δεν θα αξιοποιηθούν και αυτά, δεν το λέω. Βεβαίως, θα αξιοποιηθούν και τα 23 εκατομμύρια και θα δοθούν. Δεν το λέω με υποτίμηση. Όμως, λέω την αντίφαση, γιατί; Διότι τα μέτρα και η πολιτική είναι ταξικά, ευνοούν τη φτώχεια και τη δυστυχία. Μερικοί, όμως, ευνοούν το χρήμα. Όχι ότι δεν τους ξέρετε. Τους ξέρετε.
Γιατί το αναφέρω; Η ουσία δεν είναι η χώρα να μετατρέπει σε ένα απέραντο συσσίτιο, αλλά να υπάρχει μόνιμη και σταθερή δουλειά, να υπάρχουν αξιοπρεπείς μισθοί, να αναπτυχθούν τομείς που έχει δυνατότητες η χώρα -τα ναυπηγεία, η αγροτική οικονομία, ο ορυκτός πλούτος- και δεν μας επιτρέπει η πολιτική της Ευρωπαϊκής Ένωσης και να μη συγκεντρώνεται ο πλούτος στους λίγους, την πλουτοκρατία. Διότι η πολιτική της Κυβέρνησης και της Ευρωπαϊκής Ένωσης, η τρόικα, τα μνημόνια τη φτώχεια εξασφαλίζουν, την εξαθλίωση και τη δυστυχία      -αυτά εγγυώνται για τα λαϊκά στρώματα- και τη μεγαλύτερη κερδοφορία για τους τραπεζίτες, τους εφοπλιστές, τους βιομήχανους, τους μεγαλέμπορους.
Οι πλούσιοι αυτήν την περίοδο της οικονομικής κρίσης δεκαπλασίασαν τα κέρδη τους όχι μόνο στην Ελλάδα αλλά και στην Ευρώπη. Αυτά τα στοιχεία δημοσιοποιούνται. Και εσείς μιλάτε και συζητάτε για το στικάκι της Λαγκάρντ, λες και δεν τους ξέρετε. Κάνετε τους έκπληκτους για το ποιοι κατέχουν τον πλούτο και τι φοροαπαλλαγές έχουν και τι νόμους που τους εξασφαλίζουν την κερδοφορία από την ίδια την πολιτική σας και τη σημερινή και των προηγούμενων κυβερνήσεων. Απορώ με μερικούς Βουλευτές που ήταν σε κυβερνήσεις και κάνουν και τους έκπληκτους. Αυτή είναι η πολιτική σας. Θέλει ανατροπή γιατί έχει σαπίσει.
Όσον αφορά το νομοσχέδιο, κύριοι Υπουργοί, μη διαμαρτύρεστε. Εδώ φέρατε τροπολογία-προσθήκη και υπήρξε κατακραυγή και, ευτυχώς, καλώς αποσύρθηκε. Μιλάω για την προσθήκη-τροπολογία για τη ρύθμιση καθυστερούμενων ασφαλιστικών εισφορών και κατάργηση της ασφαλιστικής εισφοράς υπέρ Οργανισμού Εργατικής Κατοικίας και Οργανισμού Εργατικής Εστίας από τους επιχειρηματίες. Ναι, υπήρξε κατακραυγή γιατί, αν μην τι άλλο, πέρα από το περιεχόμενό τους που αποτελεί πρόκληση, εδώ είναι άσχετα με το περιεχόμενο μεταξύ τους. Έχετε δεσμευθεί ότι θα αποφεύγετε τέτοιες ενέργειες.
Βέβαια, και να τη φέρνατε την τροπολογία, που στην ουσία καταργούνται εργοδοτικές εισφορές, που συμφέρουν τις επιχειρήσεις και άλλες για πολλοστή φορά ρυθμίσεις, βεβαίως, αποτελέσματα δεν έχετε. Ωστόσο και αυτό να το φέρνατε, απλώς θα ενίσχυε την καταψήφιση του παρόντος νομοσχεδίου.
Βέβαια και σε αυτό το σχέδιο νόμου, τα δύο ουσιαστικά άρθρα έχουν και αυτά ανόμοια μεταξύ τους θέματα. Δηλαδή, απλώς θα τρίτωνε το κακό.
Ας πάμε, όμως, στην ουσία του νομοσχεδίου, δηλαδή την κύρωση με πράξη νομοθετικού περιεχομένου της ειδικής αποζημίωσης και οδοιπορικών εξόδων για τις τελευταίες γενικές βουλευτικές εκλογές σε δικαστικούς αντιπροσώπους, γραμματείς εφορευτικών επιτροπών, διερμηνείς, όπως προβλέπουν οι διεθνείς συμβάσεις κ.λπ..
Σε ό,τι αφορά το πρώτο άρθρο, εμείς λέμε ότι το ζήτημα είναι τυπικό, γιατί ουσιαστικά έχει δοθεί η ειδική αποζημίωση στους δικαιούχους και τυπικά πρέπει να εγκριθεί με τη σημερινή διαδικασία. 
Από την πλευρά μας, δεν έχουμε αντίρρηση. Θα το ψηφίσουμε αυτό το άρθρο. Ωστόσο, δεν θα αποσιωπήσουμε ότι για πρώτη φορά αυτές οι αποζημιώσεις υπόκεινται σε κρατήσεις, οι οποίες έγιναν -και είναι πάνω από 23%- παράτυπα, κατά τη γνώμη μας, γιατί ο εκλογικός νόμος αναφέρει ότι σ’ αυτές τις αποζημιώσεις δεν γίνονται κρατήσεις. Και σε αυτό το νομοσχέδιο που συζητούμε, δεν αναφέρεται πουθενά ότι οι αποζημιώσεις αυτές υπόκεινται σε κρατήσεις. 
Μάλιστα, δίκαια υπήρξε διαμαρτυρία από το Δικηγορικό Σύλλογο, που έβγαλε και σχετική ανακοίνωση. Είναι ένα ζήτημα, στο οποίο δεν πήραμε ουσιαστική απάντηση από τον κύριο Υπουργό και κατά τη διάρκεια της συζήτησης που έγινε στην επιτροπή. Είναι βέβαια η εποχή τέτοια. Δεν φτάνουν τα μνημόνια, οι ερμηνευτικοί νόμοι, τα «χαράτσια» και η άγρια φορολογία των πιο οικονομικά αδύνατων γιατί οι οικονομικά ισχυροί, δηλαδή η πλουτοκρατία, έχουν νομότυπα φοροαπαλλαγές, αφού οι φόροι, σύμφωνα με την πολιτική σας, είναι μόνο για τους φτωχούς. 
Έχουμε, λοιπόν, κρατήσεις έξω και από τις νομοθετικές ρυθμίσεις σ’ αυτές τις αποζημιώσεις.
Σε ό,τι αφορά το άρθρο δεύτερο, τις πράξεις νομοθετικού περιεχομένου, η αρμοδιότητα για την έκδοση άδειας απόκτησης με δικαιοπραξία εν ζωή εμπραγμάτων ή ενοχικών δικαιωμάτων από φυσικά ή νομικά πρόσωπα σε ιδιωτικές νήσους ή νησίδες, καθώς και σε ακίνητα σε ιδιωτικές νήσους ή νησίδες, οπουδήποτε και αν αυτές βρίσκονται, ασκείται αποκλειστικά και μόνο από τον Υπουργό Εθνικής Άμυνας. Δηλαδή, δεν απαιτείται η σύμπραξη δύο Υπουργών και συγκεκριμένα των Υπουργών Αγροτικής Ανάπτυξης και Τροφίμων και Εθνικής Άμυνας, όπως προέβλεπε η αρχική ρύθμιση.
Θέλω να σας μιλήσω καθαρά. Εμείς διαφωνούμε τόσο για την αποκλειστικότητα του Υπουργείου Άμυνας όσο και με το ίδιο το περιεχόμενο, ακόμα και διορθωμένου του άρθρου, όπως επιχειρείται με το σημερινό νομοσχέδιο. Διαφωνούμε με τη λογική των ιδιωτικών νησιών και αυτό είναι το βασικότερο. 
Ωστόσο, θα τοποθετηθούμε και σε αυτές τις συνθήκες με τα ιδιωτικά νησιά ή νησίδες. Θεωρούμε ότι ο Υπουργός Αγροτικής Ανάπτυξης και Τροφίμων πρέπει να έχει λόγο. Ποια είναι η πρακτική σημασία για την οποία αναρωτήθηκε ο Υπουργός κ. Αθανασίου; Θα σας πω. Γιατί υπάρχουν εκτάσεις οι οποίες ανήκουν στο δημόσιο, δεν καταχωρούνται, δηλαδή δεν εφαρμόζεται το τεκμήριο κυριότητας του δημοσίου, δεν υπερασπίζεται η δημόσια περιουσία. Μερικές φορές γίνεται εκ των υστέρων, όταν έχουν γίνει αγοραπωλησίες –και είναι συχνό το φαινόμενο- παρ’ όλο που το απαιτεί ο νόμος, όπως είπε ο κύριος Υπουργός Αγροτικής Ανάπτυξης. 
Επίσης, υπάρχουν περιοχές, νήσοι ή νησίδες, ιδιωτικές που περιβαλλοντικά πρέπει να προστατεύονται. Μπορεί να είναι ιδιαίτερου κάλλους ή περιοχές «Natura» κ.ά. και δεν μπορεί ακόμα και ο ιδιώτης να κάνει ό,τι θέλει. 
Βέβαια, οι αρμοδιότητες και οι ευθύνες έχουν μεταφερθεί από το Υπουργείο Αγροτικής Ανάπτυξης στο Υπουργείο Περιβάλλοντος. Δεν ξέρω αν αυτό θα αλλάξει ξανά. Όμως, το 1990 που φτιάχτηκε ο νόμος η αρμοδιότητα ανήκε στο τότε Υπουργείο Γεωργίας. 
Συνεπώς εμείς θεωρούμε ότι πρέπει να υπάρχει συναρμοδιότητα Υπουργείων. Με αυτήν την έννοια, δεν συμφωνούμε ούτε αποδεχόμαστε τη λογική που ακούστηκε ότι για λόγους απλούστευσης δεν απαιτείται η σύμπραξη των δύο Υπουργείων, Αγροτικής Ανάπτυξης και Εθνικής Άμυνας. Βέβαια εδώ υπάρχει και μία αντίφαση. Το Υπουργείο που θα μείνει απ’ έξω έρχεται και εισηγείται το σημερινό νομοσχέδιο. 
Τέλος πάντων, διαφωνούμε ακόμα και με το δεύτερο άρθρο του σχεδίου νόμου στη μεταβατικού χαρακτήρα διάταξη, ώστε να είναι έγκυρες και ισχυρές οι συμβολαιογραφικές πράξεις από φυσικά πρόσωπα σε ιδιωτικά ακίνητα που βρίσκονται σε μη ιδιωτικές νησίδες και νήσους. 
Είπαν και οι δύο Υπουργοί ότι δεν υπάρχει πρακτική αξία κ.λπ.. Αν μη τι άλλο, σας λέω για λόγους διαφάνειας. Είπε ο Υπουργός κ. Τσαυτάρης ότι υπάρχουν λίγες, μερικές συμβολαιογραφικές πράξεις. Εμείς ζητήσαμε να μας φέρετε περισσότερα στοιχεία εγγράφως, τα οποία δεν μας τα φέρατε και δεν ήταν μόνο αίτημα του Κομμουνιστικού Κόμματος. Νομίζω ότι δεν είναι πολλές αυτές οι συμβολαιογραφικές πράξεις που έγιναν στα πλαίσια του νόμου του 2012. Θα μπορούσατε, λοιπόν, να τα έχετε προσκομίσει και να μην υπάρχει και καμμία παρεξήγηση ή καμμία δυσπιστία, αν θέλετε. 
Αυτήν τη στιγμή, τι ζητάτε; Ζητάτε να νομιμοποιήσει εκ των υστέρων η Βουλή αυτές τις πράξεις που έγιναν. Εμείς σας το λέμε καθαρά ότι εν λευκώ εξουσιοδοτήσεις δεν δίνουμε. 
Και το άρθρο για τη μεταβατική διάταξη το καταψηφίζουμε, όπως καταψηφίζουμε και το νομοσχέδιο επί της αρχής. 
Τελειώνω με ένα σημείο για την εξισωτική αποζημίωση, κύριε Υπουργέ Αγροτικής Ανάπτυξης. Μπορεί να καυχιέστε ότι δόθηκε η εξισωτική αποζημίωση. Δεν έχει, όμως, δοθεί σε πολλούς κτηνοτρόφους και την έχουν ανάγκη. Το ξέρετε καλά ότι είναι πολύ οξυμένη η κατάσταση. Σας παρακαλώ, συντομεύσετε, για να φθάσει σε όλους τους δικαιούχους. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε την κ. Μανωλάκου. 
Δεν υπάρχει κανείς άλλος Κοινοβουλευτικός Εκπρόσωπος που να έχει ζητήσει το λόγο.
Εισερχόμαστε στο στάδιο των δευτερολογιών.
Επιθυμεί κάποιος συνάδελφος να δευτερολογήσει;</ChairmanSpeech> 
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember>: Εγώ, κύριε Πρόεδρε.</Speech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Και εγώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Ανδριανός για επτά λεπτά.</ChairmanSpeech> 
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember>: Ευχαριστώ, κύριε Πρόεδρε. 
Κατ’ αρχάς, θα συμφωνήσω με την τοποθέτησή σας που αφορούσε το να διερευνηθεί άμεσα και σε βάθος η υπόθεση του CD, ενός πραγματικά θλιβερού γεγονότος, έτσι όπως έγινε, δεδομένου ότι από τη στιγμή που δόθηκε από την κ. Λαγκάρντ, ξεχάστηκε σε κάποια συρτάρια, ενώ θα έπρεπε να το παραδώσουν εκεί που θα έπρεπε να το έχουν παραδώσει και οι αρχές να είχαν διερευνήσει αυτήν την υπόθεση. 
Επίσης, θέλω να πω πως είναι θετικό το γεγονός ότι ο Υπουργός Αγροτικής Ανάπτυξης και Τροφίμων ανακοίνωσε ότι οι υπηρεσίες του Υπουργείου δούλεψαν και το Σαββατοκύριακο, ώστε να λυθούν τα προβλήματα με τις εξισωτικές που εκκρεμούσαν με κάποιους δικαιούχους και είχαν ως αποτέλεσμα να μην είχαν δοθεί αυτές οι εξισωτικές. Μας είπατε για είκοσι τέσσερις χιλιάδες δικαιούχους. Σας είχα επισημάνει ότι το 50% των δικαιούχων της Αργολίδας δεν είχε πάρει τις εξισωτικές. Ελπίζω, λοιπόν, να έχει λυθεί το πρόβλημα και πιστεύω πως αν υπάρχουν κάποιες περιπτώσεις, θα τις δούμε για να λυθεί και εκεί το πρόβλημα.</Speech>  
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Το πρόβλημα λύθηκε. Τα χρήματα έχουν κατατεθεί.</Speech> 
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember>: Αυτό το γεγονός είναι πολύ θετικό, όπως θετική είναι και η ολοκλήρωση του διαγωνισμού για τη διανομή τροφίμων σε οκτακόσιες χιλιάδες συμπολίτες μας. 
Όσον αφορά τώρα το νομοσχέδιο, κύριοι συνάδελφοι, θα πως κάποια πράγματα για άλλη μια φορά, ώστε να μην υπάρχει η παραμικρή αμφιβολία ή παρεξήγηση.
Το νομοσχέδιο που συζητάμε σήμερα δεν αφορά ούτε δημόσιες εκτάσεις ούτε εκτάσεις σε ιδιωτικές νήσους ή νησίδες. Το λάθος που διορθώνει αφορά ιδιωτικές εκτάσεις σε δημόσιες νήσους, δηλαδή χωράφια, οικόπεδα και σπίτια σε νησιά, όπως είναι η Θάσος, η Ρόδος, η Σαλαμίνα και η Ζάκυνθος. Αν δεν ψηφιζόταν αυτό το νομοσχέδιο, θα έπρεπε για το οποιοδήποτε συμβόλαιο συντασσόταν σ’ αυτά τα νησιά, τα μη ιδιωτικά, να λαμβάνεται άδεια από το Υπουργείο Εθνικής Άμυνας. Αυτό διορθώνουμε, αυτό αποκαθιστούμε. 
Εξίσου απολύτως διαφανής είναι και η μεταβατική διάταξη. Ποιο είναι το πρόβλημα που αντιμετωπίζει; Στο διάστημα μεταξύ της 22ας Μαρτίου 2012, ημερομηνία δημοσίευσης στην Εφημερίδα της Κυβερνήσεως της τροποποιητικής διάταξης του άρθρου 33 του ν. 4061/2012 και της 1ης Ιουνίου 2012, ημερομηνία δημοσίευσης στην Εφημερίδα της Κυβερνήσεως της υπό κύρωση πράξης νομοθετικού περιεχομένου, συντάχθηκαν συμβόλαια μεταξύ ιδιωτών για σπίτια, χωράφια κ.λπ. σε μη ιδιωτικά νησιά, όπως είναι η Κρήτη, η Αίγινα, η Ύδρα, οι Σπέτσες κ.ά. Σύμφωνα με το μη τροποποιημένο άρθρο 33 του ν. 4061/2012, που τυπικά ισχύει και σήμερα, για να είναι έγκυρες αυτές οι πράξεις, θα έπρεπε να λάβουν άδεια από το Υπουργείο Εθνικής Άμυνας. 
Το νομοσχέδιο, λοιπόν, που συζητάμε σήμερα, λέει ότι τα συμβόλαια που συντάχθηκαν για ιδιοκτησίες και δικαιώματα σε μη ιδιωτικά νησιά στο διάστημα αυτό είναι έγκυρα και ισχύοντα ακόμα και χωρίς την άδεια του Υπουργείου Εθνικής Άμυνας. 
Όσο και αν είναι εύλογη και επιβεβλημένη η επιφυλακτικότητα κάθε Βουλευτή της Αντιπολίτευσης σε οποιοδήποτε σχέδιο νόμου, θα μου επιτρέψετε να πω ότι εδώ, στην προκειμένη περίπτωση δεν υπάρχει λόγος για κάτι τέτοιο, διότι δεν υπάρχει καν η δυνατότητα της όποιας περίεργης τακτοποίησης. Η ρύθμιση αφορά συμβόλαια που πάντα συντάσσονταν χωρίς την άδεια του Υπουργείου Εθνικής Άμυνας. Με αυτό το νομοσχέδιο αυτά αναγνωρίζουμε ως έγκυρα και τίποτα άλλο. 
Θα μπορούσαμε, βεβαίως, να δώσουμε άλλη λύση ή να ζητήσουμε, όπως ακούστηκε, από τους συμβαλλόμενους να επαναλάβουν τα συμβόλαια. Όμως, είμαι βέβαιος ότι αντιλαμβάνεστε την ταλαιπωρία και τα πρόσθετα έξοδα που συνεπάγεται αυτή η λύση. 
Τέλος, καταλαβαίνω ότι κάποιοι συνάδελφοι έχουν διαφορετική άποψη σε ό,τι αφορά το θεσμικό καθεστώς που διέπει τις ιδιωτικές νήσους και νησίδες. Ακούστηκε στην επιτροπή ότι δεν θα έπρεπε να αφαιρεθεί η συναρμοδιότητα από το Υπουργείο Αγροτικής Ανάπτυξης και Τροφίμων και ότι θα έπρεπε να συνεχίσει να απαιτείται η άδεια και των δύο Υπουργείων, του Υπουργείου Αγροτικής Ανάπτυξης και Τροφίμων και του Υπουργείου Εθνικής Άμυνας. 
Κυρίες και κύριοι συνάδελφοι, το νομοσχέδιο που συζητάμε σήμερα –επαναλαμβάνω- δεν έχει καμμία απολύτως σχέση με το θεσμικό καθεστώς που διέπει ιδιωτικές νήσους και νησίδες. Δεν έχει σχέση με δημόσια περιουσία. Το τονίζω: Δεν έχει καμμία σχέση με τη δημόσια περιουσία.
Σε ό, τι αφορά την πρώτη διάταξη του νομοσχεδίου για την καταβολή αποζημίωσης και οδοιπορικών στους δικαιούχους των τελευταίων εκλογών ακούστηκαν στην Αίθουσα κάποιες θέσεις. Μπορεί κάποιος να μη συμφωνεί με τις προβλέψεις για τη διεξαγωγή των εκλογών. Αυτό είναι απολύτως συζητήσιμο. Ο καθένας μας έχει τις θέσεις και τα επιχειρήματά του. Όμως, είναι άλλο πράγμα, επειδή κάποιος δεν συμφωνεί με αυτές τις προβλέψεις, να λέει ότι οι άνθρωποι που ήδη εργάστηκαν για τη διεξαγωγή των εκλογών δεν πρέπει να λάβουν την αποζημίωση και τα οδοιπορικά που δικαιούνται.
Κυρίες και κύριοι συνάδελφοι, όπως είπα και προηγουμένως, το παρόν νομοσχέδιο αντιμετωπίζει δύο σημαντικές εκκρεμότητες. Ιδιαίτερα η δεύτερη, που αφορά τη διορθωτική διάταξη, παρά το γεγονός ότι όντως, λόγω περίπλοκης διατύπωσης και μπερδεμένου ιστορικού, μπορεί να γεννήσει επιφυλάξεις, πιστεύω ότι μετά τις εξηγήσεις που δόθηκαν από τους δύο Υπουργούς είναι πλέον απολύτως σαφής και ξεκάθαρη. Γι’ αυτό ζητάω τη θετική ψήφο. Η θετική ψήφος θα αντιμετωπίσει δύο ζητήματα που αφορούν κάποιους συμπολίτες μας και δεν υποκρύπτει κάτι άλλο.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε τον κ. Ανδριανό.
Το λόγο έχει ο κ. Ευάγγελος Αποστόλου, εισηγητής του ΣΥΡΙΖΑ.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Ευχαριστώ.
Κύριε Πρόεδρε, θα συμφωνήσουμε κι εμείς με την αγωνία σας για την κυκλοφορία της λίστας, προσθέτοντας την αγωνία μας μήπως τυχόν σ’ αυτά τα δύο χρόνια προκύψουν «μαγειρέματα», όπως αντιλαμβάνεστε. Απλά εκφράζουμε την αγωνία μας.
Κύριε Υπουργέ Αγροτικής Ανάπτυξης και Τροφίμων, εκ των πραγμάτων από την ώρα που η επιχείρηση τροποποίησης του άρθρου αναφερόταν σε νησιά και νησίδες, αντιλαμβάνεστε πως, όταν η περιρρέουσα ατμόσφαιρα εδώ και καιρό έχει αναδείξει ως κυρίαρχο ζήτημα για την Κυβέρνηση τις αποκρατικοποιήσεις, ξεκινώντας ιδιαίτερα από νησίδες και βραχονησίδες, η αντίδρασή μας και η αναζήτησή μας για το τι έχει γίνει την προηγούμενη περίοδο είναι ασφαλώς δικαιολογημένη. 
Στην απάντησή σας είπατε: «Από το Υπουργείο Εθνικής Άμυνας με πληροφόρησαν ότι δεν έγινε καμμία τέτοια συμβολαιογραφική πράξη». Μα, αφού δεν τους κάλεσαν. Αυτοί που συνέταξαν τα συμβόλαια δεν ήθελαν τη γνώμη του Υπουργείου Εθνικής Άμυνας. Άρα το Υπουργείο Εθνικής Άμυνας δεν ξέρει στην προκειμένη περίπτωση. Και –επιτρέψτε μου- η ανησυχία μας δεν αφορά αν ένα οικόπεδο στην Εύβοια, το νησί μου ή κάπου αλλού σε μια νησιώτικη περιοχή, μεταβιβάστηκε. Εδώ μιλάμε συγκεκριμένα για νησίδες, βραχονησίδες, γιατί αυτό βλέπουμε ότι περιρρέει σήμερα στην οικονομική, στην πολιτική ζωή.
Είπατε, επίσης: «Αφορά ιδιωτικές νησίδες». 
Να ξεκαθαρίσουμε ένα πράγμα, κύριοι της Κυβέρνησης: Επιτέλους, πότε θα αντιληφθείτε ότι τα θέματα που έχουν σχέση με την καταγραφή της δημόσιας περιουσίας, δηλαδή με αυτό που λέμε «προώθηση του Κτηματολογίου», είναι άκρως επείγοντα; Εμείς από τη δική μας πλευρά δεν δεχόμαστε ότι υπάρχουν ιδιωτικές νησίδες. Γιατί ξέρουμε ότι πίσω από αυτές τις ιδιωτικές νησίδες κρύβονται διάφορα χρυσόβουλα και διάφορα άλλα, τα οποία εμείς δεν αναγνωρίζουμε.
Το ξέρετε και εσείς, κύριε Υπουργέ, ότι, επειδή όλα αυτά ουσιαστικά αποτελούν, όπως σας είπα και προηγουμένως, άγριες γαίες, δηλαδή είναι αυτά που λέμε εμείς «δασικού χαρακτήρα εδάφη», εκεί εκ των πραγμάτων ισχύει το τεκμήριο κυριότητας του δημοσίου, το οποίο δυστυχώς δεν στηρίζετε. 
Έγινε μια συζήτηση σχετικά με την «ΚΤΗΜΑΤΟΛΟΓΙΟ Α.Ε.». Έγινε η μεταφορά των δασικών εκτάσεων και πήγε στο Υπουργείο Περιβάλλοντος. Τι έγινε εκεί, στο Υπουργείο Περιβάλλοντος και αντί να αναβαθμιστεί η συγκεκριμένη δραστηριότητα, η υπεράσπιση δηλαδή του δασικού χαρακτήρα των εδαφών, μεταφέρθηκε στην «ΚΤΗΜΑΤΟΛΟΓΙΟ Α.Ε.», με αποτέλεσμα η «ΚΤΗΜΑΤΟΛΟΓΙΟ Α.Ε.» να φτάνει σε σημείο –προσέξτε το, αγαπητοί συνάδελφοι- όταν γίνονται εγγραφές κατά την κατάρτιση του Κτηματολογίου να καλεί ιδιώτες και δημόσιο να καταθέσουν τίτλους και οι δύο;
Μάλιστα, πολλές φορές ούτε καν καλεί ιδιώτη, αλλά καλεί το δημόσιο να του φέρει τίτλους. Τι τίτλους θα φέρει το δημόσιο; Οι τίτλοι του δημοσίου είναι οι συνθήκες απελευθέρωσης της χώρας. Δεν μας επιτρέπει ο χρόνος τώρα να επεκταθώ σε αυτό το συγκεκριμένο ζήτημα.
Από εκεί και πέρα, έγινε αναφορά σε σας ότι το Υπουργείο Αγροτικής Ανάπτυξης βεβαίως συμμετέχει σ’ αυτές τις διαδικασίες με την Κτηματική Υπηρεσία. Ποια Κτηματική Υπηρεσία; Η Κτηματική Εταιρεία του Δημοσίου δεν ανήκει στο Υπουργείο Αγροτικής Ανάπτυξης, ανήκει στο Υπουργείο Οικονομικών. Και ξέρετε τι κάνει η Κτηματική Εταιρεία του Δημοσίου; Εγώ θα σας πω συγκεκριμένο παράδειγμα.
Έστειλα πριν από έναν, ενάμιση μήνα μία ερώτηση στον Υπουργό Οικονομικών σχετικά με την υπεράσπιση της δημόσιας περιουσίας κατά την κατάρτιση του κτηματολογίου. Η απάντηση του Υπουργείου Οικονομικών ήταν ότι το δημόσιο δυστυχώς σ’ αυτήν τη διαδικασία δεν έχει μπορέσει να στοιχειοθετήσει και ιδιαίτερα η Κτηματική Υπηρεσία του Δημοσίου με όλη της τη λειτουργία ούτε καν έχει ασχοληθεί με αυτό που λέγεται δημόσια γη.
Θα σας αναφέρω ένα χαρακτηριστικό παράδειγμα, επειδή άνοιξε η συζήτηση. Στο Νομό Ηλείας μεταβίβασε η Κτηματική Εταιρεία του Δημοσίου στο ΤΑΙΠΕΔ, στο Ταμείο Αποκρατικοποίησης, δεκαπέντε χιλιάδες στρέμματα, παραλιακές εκτάσεις κυρίως, για να αρχίσει η γνωστή αυτή διαδικασία -με την οποία διαφωνούμε- της αποκρατικοποίησης των συγκεκριμένων εκτάσεων, του ξεπουλήματος που λέμε εμείς. Όταν πήγαν οι ελεγκτές του ΤΑΙΠΕΔ, ξέρετε πόσες εκτάσεις βρήκαν που δεν είχαν καταπατηθεί από τα δεκαπέντε χιλιάδες στρέμματα; Μόνο χίλια στρέμματα! Τα υπόλοιπα όλα είχαν καταπατηθεί, είχαν γίνει σπίτια, είχαν γίνει οικόπεδα και η Κτηματική Εταιρεία του Δημοσίου τα παρουσίαζε αυτά ότι είναι περιουσία του δημοσίου. Αντιλαμβάνεστε, δηλαδή, ότι είναι πάρα πολύ σοβαρό το ζήτημα και γι’ αυτό επιμένουμε σχετικά με τις διαδικασίες αγοραπωλησίας σε νησίδες κ.λπ..
Ένα δεύτερο πάρα πολύ σημαντικό ζήτημα έχει σχέση με αυτό που σας είπα και προηγούμενα. Δεν είναι μόνο το θέμα «Natura» στις συγκεκριμένες νησίδες, είναι και το άλλο ζήτημα που έχει σχέση με την πολιτιστική κληρονομιά. Και επειδή βλέπω απέναντί μου τον Μανώλη τον Γλέζο, φανταστείτε πώς θα πληγωθούν αυτοί οι άνθρωποι όταν βλέπουν, διαβάζουν, ανακοινώνεται ότι ενδέχεται σε αυτές τις νησίδες να είναι το Μακρονήσι, να είναι η Γυάρος. Λέγονται και τέτοιες κουβέντες και πρέπει να το τονίζουμε γιατί είναι πάρα πολύ σοβαρό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Δύο λόγια μόνο γι’ αυτά που είπατε, έξω από τη συζήτηση που κάναμε σήμερα. Το πρώτο κομμάτι αφορά τις προθεσμίες του ν. 4061/2012.
Κύριε Υπουργέ, πρέπει άμεσα να βρείτε τρόπο να παραταθούν οι ημερομηνίες που έχουν ήδη λήξει, γιατί έχει αναστατωθεί η περιφέρεια και έχουν δημιουργηθεί ένα σωρό προβλήματα που δεν θα τα αναφέρω γιατί δεν μου επιτρέπει ο χρόνος.
Δεύτερον, επειδή η αγωνία σχετικά με τη Βιομηχανία Ζάχαρης και με τη «ΔΩΔΩΝΗ» κυριαρχεί, χρειάζεται και εσείς -γιατί ουσιαστικά είναι και δική σας αρμοδιότητα- να πάρετε συγκεκριμένη θέση και να ενημερώσετε ότι επιτέλους αυτό το πράγμα δεν μπορεί να περπατήσει. Ο μεταποιητικός χώρος στον αγροτικό τομέα θα εξαφανιστεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.
Ο ειδικός αγορητής του ΠΑΣΟΚ κ. Μιχαήλ Κασσής έχει το λόγο για επτά λεπτά.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Άνοιξαν πολλά θέματα. Ενώ κατά την άποψή μου ήταν απλά τα ζητήματα που καλούμαστε σήμερα να συζητήσουμε, άνοιξε το θέμα των περιβόητων CD και της μεγάλης ή της μικρής λίστας.
Το τελευταίο διάστημα όλο για λίστες ακούμε και λίστες δεν βλέπουμε. Καλό είναι να τις δούμε.  Και αυτά τα CD δεν θα έπρεπε να τα έχουν μόνο οι εισαγγελείς και οι Υπουργοί. Καλό θα ήταν να τα μοιράζανε για να τα έχει και ο απλός πολίτης για να γνωρίζει τι ακριβώς γίνεται σ’ αυτή τη χώρα προκειμένου να βγουν όλα στη φόρα.
Υπάρχουν τεράστιες ευθύνες. Ας αναλογιστεί ο καθένας τις ευθύνες και ας τις αναλάβει, είτε συμμετείχε ενεργά σε Κυβερνήσεις είτε ήταν απλό μέλος του Κοινοβουλίου. 
Εγώ δεν θα επιτρέψω σε κανέναν να χορηγεί πιστοποιητικά εντιμότητας και ήθους σε ό,τι έχει να κάνει με τη διαφάνεια. Γι’ αυτό πρέπει άμεσα να παρέμβουν οι οικονομικοί εισαγγελείς και να βγει αυτή η περιβόητη λίστα για να δούμε ποιοι είναι αυτοί που πίνουν το αίμα του ελληνικού λαού.
Απ’ ό,τι φαίνεται αποσύρθηκε η τροπολογία που αφορούσε το ΙΚΑ. Πρέπει να δούμε το θέμα και εσείς ειδικά, κύριε  Υπουργέ της Γεωργίας, που γνωρίζετε πολύ καλά ότι πολλές επιχειρήσεις του μεταποιητικού κλάδου στον πρωτογενή τομέα υποφέρουν γιατί υπάρχουν οικονομικά προβλήματα. Πρέπει να γίνει σύντομα αυτή η ρύθμιση, που αφορά το ΙΚΑ, για να επιβιώσουν οι επιχειρήσεις και να πληρωθούν οι εργαζόμενοι.  Γνωρίζω πολύ καλά ότι οι επιχειρήσεις του συνεταιριστικού χώρου έχουν πολλά προβλήματα. 
Όσον αφορά την εκλογική αποζημίωση, έφυγαν οι πατριώτες από εδώ γιατί νόμιζαν ότι μπορούν να χορηγούν πιστοποιητικά πατριωτισμού. Θεωρώ ότι ήταν μια διαδικασία απλή και πρέπει να προχωρήσει. Δεν ξέρω αν πληρώθηκαν ή όχι, αλλά κατά την άποψή μου θα έπρεπε να έχουν πληρωθεί. Σωστά ειπώθηκε στην επιτροπή αυτές οι αποζημιώσεις να δίνονται και σ’ αυτούς που προκαλούν τις εκλογές. Οι εκλογές στις 17 του Ιούνη δεν έκαναν τίποτα περισσότερο απ’ ό,τι είχαν κάνει οι εκλογές στις 6 του Μάη. 
Όσον αφορά τις ρυθμίσεις που σχετίζονται με το δεύτερο θέμα, νομίζω ότι και οι δύο Υπουργοί ήταν πολύ κατατοπιστικοί. Πρέπει και εκεί να ομαλοποιηθούν τα πράγματα για να μην ταλαιπωρούνται οι πολίτες. Αντί να θέλουμε να μειώσουμε τη γραφειοκρατία, επιδιώκουμε πάντα να τη μεγαλώνουμε.
Γι’ αυτούς τους λόγους όπως είπα και στην πρωτολογία μου, στηρίζουμε και ψηφίζουμε αυτό το νομοσχέδιο όπως έχει κατατεθεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε  συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και τρεις εκπαιδευτικοί από το ιδιωτικό Δημοτικό Σχολείο «Σχολή Ξενοπούλου» Νέας Σμύρνης.
Η Βουλή τούς καλωσορίζει. Τους ευχόμαστε καλή πρόοδο και καλή σχολική χρονιά.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Γιοβανόπουλος, ειδικός αγορητής των Ανεξάρτητων Ελλήνων.
Κύριε  Γιοβανόπουλε, θα μιλήσετε από τη θέση σας;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Άλλωστε ο Κανονισμός λέει ότι μέχρι και για επτά λεπτά μιλάμε από τη θέση μας.
Ορίστε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κύριε Πρόεδρε, κύριε Υπουργέ, κύριοι συνάδελφοι, αγαπητά παιδιά που μας ακούτε, θα ξεκινήσω από τα θέματα που θέσατε σ’ ό,τι αφορά τα τρόφιμα. Δεν ήταν μέσα στο θεματολόγιο της σημερινής συζήτησης, αλλά θα εξηγήσω κάτι: Επειδή είμαι υπεύθυνος του αγροτικού τομέα, το κομμάτι με την προσφορά τροφίμων σε ευαίσθητες κοινωνικές ομάδες πράγματι είναι ένα κομμάτι που πρέπει να αξιοποιούμε, αλλά πρέπει να το αξιοποιούμε καθαρά. Είχα καταγγελίες –και θα ήθελα να τις επιβεβαιώσετε ή όχι- για το αν στην προπέρσινη χρονιά ο υποψήφιος στο διαγωνισμό για να παραχωρήσει γραβιέρα Κρήτης ήταν μόνο ένας. Αφού συνέβη αυτό και έγιναν οι καταγγελίες και οι ενστάσεις, οι οποίες όμως δεν είχαν χρόνο να ευδοκιμήσουν γιατί έτρεχε το επόμενο πρόγραμμα, στην περσινή χρονιά ο υποψήφιος πάλι για γραβιέρα Κρήτης ήταν επίσης ένας. 
Αυτό δεν σας δημιουργεί κάποιο θέμα; Ούτε αυτό σας κάνει καχύποπτο; Μιλάμε για 4,5 εκατομμύρια ευρώ η μία παραγγελία, 4,5 εκατομμύρια η άλλη παραγγελία, σύνολο 9 εκατομμύρια ευρώ. Έχω τις καταγγελίες, τις μεταφέρω σε σας με κάθε επισήμανση και παρακαλώ να είμαστε όλοι πάρα πολύ προσεκτικοί. Οι καιροί είναι πονηροί. Αυτό σ’ ό,τι αφορά το κομμάτι στο οποίο αναφερθήκατε κι εσείς εισαγωγικά στην ομιλία σας.
Ως προς τις παρατηρήσεις για τις οποίες συζητάμε εδώ, αφού δεν έγινε κανένα συμβόλαιο, κύριε Υπουργέ, όπως μας είπατε στην ομιλία σας, τι να επικυρώσουμε; Ποιες συμβολαιογραφικές πράξεις να επικυρώσουμε, όταν δεν έχει συνταχθεί ούτε μία; Νομίζω ότι στα Πρακτικά έτσι έχει καταγραφεί, το μεταφέρω αυτολεξεί. Γιατί μας ζητάτε να επικυρώσουμε συμβόλαια που δεν έχουν συνταχθεί; Θέλω σ’ αυτό να μας δώσετε μία πραγματική εξήγηση. Αν κατάλαβα καλά από τα Πρακτικά της Βουλής, δώσατε μία παρατήρηση ενός συμβολαιογράφου και μία βεβαίωση ενός κτηματολογικού γραφείου, όμως συμβόλαιο το οποίο μένει ανεπικύρωτο δεν ήλθε. Γιατί λοιπόν επιμένετε σ’ αυτήν τη διάταξη όταν δεν έχει συνταχθεί ούτε ένα συμβόλαιο;
Επειδή ξέρουμε τι λέμε, οι πληρωμές έγιναν στους δικαστικούς αντιπροσώπους και βέβαια είναι και αυτό πολιτική «καντρίλια», δηλαδή να μπαίνει αυτή η επικεφαλίδα πάνω στο νομοσχέδιο, εμείς να αρνούμαστε και να εισπράττουμε ενδεχομένως κάποιο κόλαφο από την κοινωνία γιατί αρνούμαστε κάποιο δίκαιο αίτημα. Μα, το δίκαιο αίτημα έχει ήδη εκπληρωθεί κι εμείς ερχόμαστε τώρα να σας ελέγξουμε κοινοβουλευτικά τι στην ευχή κάνουμε εδώ και γιατί θα πρέπει να συρόμαστε εμείς με δικές μας υπογραφές να νομιμοποιούμε είτε πράγματα που έχουν επισυμβεί και δεν χρειάζεται να «μασκαρεύουμε» τα νομοσχέδια, είτε πράγματα για τα οποία δεν χρειάζεται υπογραφή των Βουλευτών αλλά απλές συμβολαιογραφικές επαναλήψεις. Σωστά το παρατηρήσατε, κύριε Ανδριανέ. Νομίζω ότι όντως μπορούσε να γίνει έτσι, χωρίς να δημιουργηθεί όλη αυτή η καχυποψία στην Αίθουσα.
Είχα τη χαρά να «ψηλαφήσει» τις σκέψεις μου κατεβαίνοντας από το Βήμα ο κ. Γλέζος. Δεν τολμώ ούτε καν να τον αποκαλέσω συνάδελφο. Είναι ένα μυθικότερο πρόσωπο και έχουμε τη χαρά να ζούμε δίπλα του. Μ’ αυτή την αφορμή λοιπόν συζητήσαμε κάποιο θέμα σ’ ό,τι αφορά την πολιτεία και ότι όταν απευθυνόμαστε, απευθυνόμαστε για όλους τους πολίτες και εξ ονόματος όλων των πολιτών. 
Μ’ αυτή την αφορμή λοιπόν μού ήλθε στη σκέψη εκείνο το χαρισματικότερο πολιτειακό κείμενο που έχει ποτέ γραφεί που είναι ο Επιτάφιος του Θουκυδίδη. Όταν ο Περικλής τελειώνει την ομιλία του σε μία Αθήνα στην οποία έχει ενσκήψει λοιμός, απευθύνει τη φράση και λέει: «Νυν δε απολοφυράμενοι ον προσήκει εκάστω άπιτε». Είναι μία φράση η οποία έχει περάσει στην παγκόσμια πολιτειακή επιστήμη και για την οποία έχουν γραφεί χιλιάδες συγγράμματα. Ας κλάψουμε λοιπόν ο καθένας μας όποιον έχει ένα θύμα στο δικό του σπίτι και ας πάμε ξανά μπροστά. Άπιτε. Ας φύγουμε, ας συνεχίσουμε. 
Έχει ενσκήψει λοιμική και σ’ αυτήν εδώ την πατρίδα, κύριε Υπουργέ. Ας είμαστε όλοι προσεκτικότεροι, ας διδαχθούμε από τα σφάλματα. Υπηρετείτε μία Κυβέρνηση όπου τα κόμματα που την απαρτίζουν είναι αυτοί που έφεραν αυτή την Ελλάδα στο 7,9 σήμερα στις ληξιπρόθεσμες οφειλές του δημοσίου, μία ξεκάθαρη εσωτερική πτώχευση, μία στάση πληρωμών και διαμαρτύρεστε γιατί είμαστε καχύποπτοι; Διαμαρτύρεστε γιατί ερχόμαστε και σας ελέγχουμε και σας εφιστούμε την προσοχή και σας λέμε: «Για όνομα του θεού, μην είστε τόσο εύκολοι σ’ αυτού του είδους τις υπογραφές, μην επικαλείσθε το «ψαλίδισμα» της γραφειοκρατίας για να πάμε σε κάτι χειρότερο»; 
Αυτές οι κυβερνήσεις αυτών των κομμάτων όπου κι εσείς συμμετέχετε μας έφεραν εδώ που μας έφεραν. Έχουμε κάθε δικαίωμα να είμαστε επιφυλακτικοί, έχουμε κάθε δικαίωμα να σας ελέγχουμε και θα είμαστε εδώ και την επόμενη μέρα, ώστε με τον κοινοβουλευτικό μας έλεγχο να ασκούμε κριτική. Εκεί που «πονάει» η Δημόσια Διοίκηση, εκεί που «πονάνε» οι υπουργικές αποφάσεις, εμείς θα τις ελέγχουμε, να είστε σίγουροι γι’ αυτό.
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει η κ. Ασημίνα Ξηροτύρη-Αικατερινάρη, ειδική αγορήτρια της Δημοκρατικής Αριστεράς. 
Έχετε το λόγο για επτά λεπτά, κυρία συνάδελφε.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε. 
Θέλω να προσθέσω κάποια θέματα και κυρίως να απαντήσω σε κάποια θέματα που έθεσε με την ομιλία του ο κ. Υπουργός Αγροτικής Ανάπτυξης. 
Ως προς την πληρωμή των δικαστικών θέλω να πω ότι έχει λήξει το θέμα. Και εμείς που δεν είμαστε νομικοί …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συγνώμη, να σας διακόψω; Επειδή το ακούω και το  ξανακούω. Είναι θέμα Ελεγκτικού Συνεδρίου. Αν δεν υπάρχει νομιμότητα στην καταβολή, τελειούται η νομιμοποίηση με αυτή την επικύρωση. Αυτό είναι το ζήτημα. Προς όλους τους συναδέλφους το λέω. Το λένε, το ξαναλέω.
Ευχαριστώ πολύ και συγνώμη αν σας πήρα τη σκέψη.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Προσπαθώ να πω ότι όταν το διαβάζει κανείς καταλαβαίνει ότι υπήρξε μια πράξη νομοθετικού περιεχομένου που είχε αυτόν τον επείγοντα χαρακτήρα. Οι άνθρωποι πήραν τα χρήματά τους και πρέπει να επικυρωθεί αυτή η διαδικασία. 
Βέβαια, το ότι υπάρχει αυτή η γενικότερη ατέλεια σε ένα νομοσχέδιο, να έχει αυτή τη διάταξη και μια ακόμα, που είναι εντελώς διαφορετική και αφορά ένα εντελώς διαφορετικό θέμα, είναι ένα πρόβλημα. Αυτό εδώ το πρόβλημα μας αναγκάζει να συζητάμε και να υποπτευόμαστε διάφορα. Και σωστά κάνουμε να συζητάμε. Αλλά φτάνουμε να λέμε ότι κι αυτό το νομοσχέδιο επιχειρεί ένα ατόπημα, όσον αφορά στην πώληση βραχονησίδων και να δεν μπαίνουμε σε άλλα θέματα ουσίας επ’ ευκαιρία αυτού του νομοσχεδίου.  Νομίζω ότι μερικές φορές είναι μόνο για να δημιουργούμε εντυπώσεις. 
Για το δεύτερο θέμα τόνισα ότι με την αλλαγή, που είχε γίνει στο άρθρο 28 του ν.1892 με το ν.4061, σωστά το προβάδισμα σ’ αυτή τη διαδικασία των αγοραπωλησιών ιδιωτικών νησιών και ακινήτων σε ιδιωτικά νησιά πρέπει να το έχει ο Υπουργός Εθνικής Άμυνας. Εξέφρασα βέβαια και την άποψη ότι θα μπορούσε να παραμείνει και το Υπουργείο Αγροτικής Ανάπτυξης. Αλλά αυτό έγινε σ’ εκείνη τη φάση. 
Το άρθρο θα το ψηφίσω. Το σκεπτικό μου είναι το εξής. Ακόμα η χώρα μας έχει πάρα πολλά προβλήματα στο να καταγράψει τη δημόσια περιουσία της και τη δημόσια γη. Κύριε Υπουργέ, άκουσα στην ομιλία σας στην επιτροπή για την προσπάθεια που έχει γίνει μέσω ΟΠΕΚΕΠΕ. Βέβαια, δεν είναι αυτό το σημαντικό εργαλείο. Και εσείς  τονίσατε ότι τα άλλα εργαλεία, το Κτηματολόγιο κ.λπ., πρέπει να τελειώσουν. Θεωρώ ότι είναι πάρα πολύ σωστή αυτή η προσπάθεια που έχει γίνει από το Υπουργείο Αγροτικής Ανάπτυξης. Όμως και αυτό πρέπει να ολοκληρώσει το δασολόγιό του και τελικά το Κτηματολόγιο, όπως είπα και στην πρωτομιλία μου, θα πρέπει να δώσει ένα προβάδισμα και στα θέματα καταγραφής της δημόσιας γης. Να μη μείνουμε μόνο στην καταγραφή του αστικού περιβάλλοντος. Αυτή η στιγμή αυτό γίνεται, γιατί βέβαια πρέπει να καλυφθούν και αυτά τα συμφέροντα. Και εδώ δεν ακούστηκαν συζητήσεις πάνω σ’ αυτό. Όταν συζητάμε δεν κάνουμε παρατηρήσεις στον Υπουργό. Επί τη ευκαιρία των θεμάτων λέμε τι λείπει στο ελληνικό δημόσιο και τι υποχρεούται να προωθήσει. 
Κύριοι συνάδελφοι, δεν μπορεί χωρίς κτηματολόγιο να μιλάει κανείς για ανάπτυξη. Και κυρίως για τέτοια ανάπτυξη η οποία πραγματικά προωθεί το δημόσιο συμφέρον, η οποία πραγματικά να θέτει σωστά θεμέλια, δηλαδή είτε αξιοποιεί τη δημόσια περιουσία είτε ιδιωτικές πρωτοβουλίες με έναν τρόπο που έχει καταγραμμένο στο δικό της οπλοστάσιο: τι ακριβώς έχει το δημόσιο και τι ακριβώς διαχειρίζεται, ή τι παραχωρεί, ή δίνει άδειες είτε να πουληθούν είτε όχι. 
Θεωρώ, λοιπόν, ότι είμαστε στην ίδια κατεύθυνση με το Υπουργείο. Και θεωρώ ότι καταλαβαίνει αυτή την αγωνία την οποία έχουμε όλοι και για τα θέματα των ιδιωτικών νησιών. 
Είναι γεγονός ότι όταν υπάρχουν δημοσιεύματα –και καταγράφονται- όπου ιδιωτικά νησιά, δημόσια μικρά νησιά μπορούν να δοθούν με συμβάσεις παραχώρησης, είναι δικαιολογημένες οι σκέψεις όλων μας και η ανησυχία. Όλα αυτά σε μία άλλη φάση θα πρέπει να έρθουν εδώ, να είναι καταγεγραμμένα, για να ξέρουμε ακριβώς περί τίνος πρόκειται.
Η ερώτηση που είχα κάνει, τελικά διευκρινίστηκε από τους συνεργάτες σας, κύριε Υπουργέ, ότι όντως η παράγραφος 2 του ν. 33, που προβλέπει έστω ένα πιστοποιητικό από την Κτηματική Υπηρεσία του Δημοσίου, αυτή δεν απαλείφεται. Κι έτσι όπως έχουν τοποθετηθεί τα κόμματα κλπ., σωστά παραμένει ότι πρέπει να υπάρχει αυτό το πιστοποιητικό.
Από την άλλη πλευρά, αυτό δεν σημαίνει ότι η Κτηματική Υπηρεσία του Δημοσίου έχει κάνει καλά τη δουλειά της. Δεν την έχει κάνει καλά. Ας δούμε το τελευταίο παράδειγμα με το Βατοπέδι. Θα έπρεπε, λοιπόν, και αυτή να έχει όλα αυτά τα εργαλεία, ώστε να μπορεί με ψηφιακά μέσα κλπ., να πατάει ένα κουμπί και να βλέπει όλα αυτά που πρέπει να γίνουν, χωρίς να παρεμβαίνουν άλλοι παράγοντες.
Με αυτές τις σκέψεις, εγώ ψηφίζω και τα δύο άρθρα. Καταλαβαίνω ότι αυτές οι δύο, τρεις συμβολαιογραφικές πράξεις πρέπει, μέσω αυτής της διάταξης, να καταστούν νόμιμες. Δεν χρειαζόταν να πάνε στο Υπουργείο Εθνικής Άμυνας, διότι ήταν απλές συμβολαιογραφικές πράξεις σε νησιά και όχι στα ιδιωτικά νησιά. 
Από εκεί και πέρα, με αυτό το νομοσχέδιο ανοίγει μία μεγάλη συζήτηση. Κατ’ αρχάς, τα θέματα, όταν δεν έχουν ολοκληρωθεί –Κτηματολόγιο κ.λπ.- καλό είναι να μην τα χειρίζεται ένας Υπουργός, αλλά περισσότεροι. Επίσης, καλό είναι να δώσουμε όλες μας τις δυνάμεις, ούτως ώστε να αποκτήσει επιτέλους η χώρα μας αυτά τα ουσιαστικά αναπτυξιακά εργαλεία, όπως το Κτηματολόγιο, το Δασολόγιο κλπ..</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ την κυρία συνάδελφο.
Το λόγο έχει ζητήσει ο Πρόεδρος των Ανεξάρτητων Ελλήνων κ. Καμμένος.
Πόσα λεπτά θέλετε, κύριε Πρόεδρε;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Τρία λεπτά, κύριε Πρόεδρε. Θα μιλήσω, όμως, από το Βήμα, γιατί θέλω να καταθέσω ένα έγγραφο.
Κύριε Πρόεδρε, κυρίες και κύριοι συνάδελφοι, ζήτησα το λόγο διότι σε αυτή εδώ την Αίθουσα, στο ναό της Δημοκρατίας, πρέπει να ξεκαθαρίζουν τα πράγματα.
Πριν από λίγο επισκέφτηκα τον Ειδικό Γραμματέα του ΣΔΟΕ., τον κ. Στυλιανό Στασινόπουλο, κατόπιν της εξωδίκου, της οποίας είχα καταθέσει χθες και την οποία πήγα στον Πρωθυπουργό, τον Υπουργό Οικονομικών, στον Υφυπουργό, τον κ. Μαυραγάνη και στον κ. Στασινόπουλο, σχετικά με την ύπαρξη ή μη λίστας του ΣΔΟΕ η οποία αναφέρει τα τριάντα έξι πολιτικά πρόσωπα, μεταξύ αυτών κι εμού. Και προσκόμισα τους τίτλους του υποθηκοφυλακείου που αναφερόταν στη δήθεν καταγγελία, ότι δεν έχω κανένα ακίνητο στο όνομά μου.
Ο κ. Στασινόπουλος, ο Ειδικός Γραμματέας του ΣΔΟΕ, προς τιμήν του μου απάντησε, σε αντίθεση με τον Υφυπουργό, τον κ. Μαυραγάνη, ο οποίος πρέπει να μάθει να λειτουργεί όχι ως ανιψιός τραπεζίτη, αλλά ως Υπουργός της Ελληνικής Κυβέρνησης, ότι δεν υφίσταται λίστα του ΣΔΟΕ και ότι είναι ψέματα και στημένη ιστορία.
Ο κ. Μαυραγάνης χθες, στις 8 η ώρα έστειλε επιστολή, με την οποία έλεγε «δεν μπορώ να σας δώσω κανένα στοιχείο, διότι διεξάγεται έρευνα από την Εισαγγελία». Και ο Προϊστάμενος του ΣΔΟΕ, ο υφιστάμενός του, έντιμα και καθαρά και αντιλαμβανόμενος τι έλεγα στο εξώδικο, απαντάει, με αριθμό πρωτοκόλλου 44, προς εμένα τα εξής:
«Σε απάντηση της από 01-10-2012 εξώδικη δήλωση – διαμαρτυρίας και πρόσκλησης, σας γνωρίζουμε ότι σε σχέση με όσα αναφέρονται από εσάς στην ανωτέρω εξώδικη δήλωσή σας, ουδεμία λίστα στην οποία αναγράφεται το όνομά σας, υπάρχει στην υπηρεσία μας.»
Το καταθέτω για τα Πρακτικά της Βουλής.
(Στο σημείο αυτό ο Πρόεδρος των Ανεξάρτητων Ελλήνων κ. Παναγιώτης Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Εδώ, λοιπόν, κυρίες και κύριοι συνάδελφοι, προκύπτει πλέον ένα σοβαρό θέμα. Το σοβαρό θέμα έχει να κάνει με το γεγονός ότι κάποιοι πήραν στα χέρια τους από τη γαλλική κυβέρνηση τη λίστα των χιλίων εννιακοσίων ενενήντα ενός ατόμων, Ελλήνων πολιτών που έβγαλαν χρήματα στην Ελβετία παράνομα, αδήλωτα, προκειμένου να εξαγοράσουν την πτωχευμένη Ελλάδα όταν την οδηγούσαν στην πτώχευση κατόπιν των δικών τους ενεργειών. Το stick αυτό ο συνέταιρος της κυβέρνησης ο κ. Βενιζέλος, αντί να το χρησιμοποιήσει μέσω του ελεγκτικού μηχανισμού, δηλαδή του ΣΔΟΕ, το πήρε στο σπίτι του και μόνο όταν αποκαλύφθηκε το που ευρίσκετο η λίστα, το πήγε σαν παιδάκι που έχει κλέψει την μαρμελάδα στο μέγαρο Μαξίμου και το παρέδωσε στον Πρωθυπουργό και ο Πρωθυπουργός στο διοικητή του ΣΔΟΕ και ο διοικητής του ΣΔΟΕ στον εισαγγελέα των Οικονομικών, τον κ. Πεπόνη. 
Και εδώ προκύπτει και το άλλο ερώτημα: Πως ο τέως διοικητής του ΣΔΟΕ ο κ. Διώτης, ενώ είχε στα χέρια του υλικό που χρησιμοποίησε η κυβέρνηση των Ηνωμένων Πολιτειών, της Γαλλίας, της Γερμανίας και βρήκαν τους απατεώνες που έβγαζαν παράνομα λεφτά έξω και αδήλωτα και τους έπιασαν, κατ’ εντολή του κ. Βενιζέλου, του πολιτικού του προϊστάμενου, το απέκρυψε και δεν ενήργησε; Και ρωτώ την κυβέρνηση: Τον καλύπτετε ή όχι; 
Σας λέω και το επόμενο. Κάποια ονόματα που βγήκαν σε αντιπερισπασμό κατ’ εντολή του κ. Βενιζέλου, φοβούμαι ότι ο κ. Διώτης τα έστειλε σε υπηρεσίες ενώ είχαν μπει στο αρχείο στις 9-5, την επομένη των πρώτων εκλογών. 
Από εδώ, λοιπόν, αρχίζει η έρευνα και όσοι δεν έχουμε να φοβηθούμε τίποτα σας λέμε ξεκάθαρα: Θα μας έχετε απέναντι σας. Σταματήστε να καλύπτετε τους απατεώνες και τους κλέφτες. Η Ελλάδα δεν αντέχει άλλο. Θα ενωθούμε οι υπόλοιποι Έλληνες για να βάλουμε στην άκρη εκείνους που συντηρούν το σύστημα της συγκυβέρνησης και τους τραπεζίτες και τους πιστωτές της χώρας που οδηγούν τον ελληνικό λαό στην εξαθλίωση.
Ευχαριστώ πολύ.
(Όρθιοι οι Βουλευτές των Ανεξάρτητων Ελλήνων χειροκροτούν ζωηρά και παρατεταμένα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Πρόεδρε.
Δεν ξέρω από εδώ και πέρα αν θέλει κανείς άλλος συνάδελφος να δευτερολογήσει. Είναι οι Κοινοβουλευτικοί Εκπρόσωποι και είναι και τρεις ομιλητές που έχουν πρωτολογήσει. Έχει ζητήσει ο κ. Μαριάς, προτασσόμενη δευτερολογία.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Δεν θα δευτερολογήσω, κύριε Πρόεδρε.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Επειδή ειπώθηκαν ορισμένα πράγματα από τις δευτερολογίες των κυρίων Βουλευτών, θα ήθελα να πω δύο - τρία πράγματα, να δώσω και άλλες διευκρινίσεις και να εξηγήσω τι είπα σε σχέση με την κύρωση της πράξης νομοθετικού περιεχομένου.
Ήθελα, λοιπόν, να πω ότι είναι η παρουσία ίσως και η απουσία των Βουλευτών στην Αίθουσα γιατί όπως είπατε ορισμένοι παρακολουθούν και κάποιες επιτροπές και έρχονται ξαφνικά στην Αίθουσα και λένε πράγματα τα οποία απαντήθηκαν ήδη. Είχα απαντήσει σε πολλά από τα ερωτήματα που έθεσε ο κ. Κουρουπλής, για παράδειγμα. 
Είχα πει ότι δεν αντικαθιστούμε εδώ το Υπουργείο Άμυνας. Ίσα – ίσα βγαίνει το Υπουργείο Γεωργίας. Δεν φτιάχνουμε έναν καινούργιο νόμο. Ούτε φτιάξαμε εμείς τις προηγούμενες τρεις πράξεις. Ερχόμαστε σήμερα να κυρώσουμε μια πράξη νομοθετικού περιεχομένου που έγινε από τις 6 Ιουνίου του 2012, δηλαδή, πριν αναλάβουμε εμείς αυτήν την Κυβέρνηση. Δεν φέρνει αυτή η Κυβέρνηση, όπως είπε, με τόση προχειρότητα ένα τόσο λανθασμένο νόμο. Δεν έφερε κανένα νόμο. Ήρθε να διορθώσει ένα λάθος ενός προηγούμενου νόμου. Εάν δεν θέλετε να διορθωθεί, εγώ δεν έχω κανένα πρόβλημα. Είναι στα χέρια του Κοινοβουλίου να πει: «Ας μείνει ο προηγούμενος λανθασμένος νόμος.» Θα έχει σαν αποτέλεσμα, όπως σας είπα, ό,τι συμβόλαιο γίνει σε όλα τα μη ιδιωτικά νησιά, δηλαδή στα δημόσια νησιά, στην Κρήτη σας κ. Μανωλάκου, στην Εύβοια που είπε ο κ. Αποστόλου, οι άνθρωποι να πηγαίνουν και να ζητούν την άδεια του Υπουργείου Εθνικής Άμυνας. 
Αυτό προσπάθησα να σας πω. Κατά την άποψή μου και κατά την άποψη του Υπουργείου, ήταν λάθος που αφέθηκε να γίνει. Πρέπει, όμως, να διορθωθεί. Εάν δεν διορθωθεί, σας είπα τις συνέπειες. Και δεν ήταν δικό μου λάθος. 
Εις ό,τι αφορά τα υπόλοιπα που ακούστηκαν, επαναλαμβάνω για εσάς, κυρία Μανωλάκου, ότι δεν έχουμε πρόβλημα να αναφέρεστε στα άλλα θέματα που αναφερθήκατε. Παρακαλώ, όμως, να μη μειώνετε το Υπουργείο Γεωργίας. Μπορεί να είναι ταπεινά και λίγα τα χρήματα που δόθηκαν από το Υπουργείο Γεωργίας για την επισιτιστική βοήθεια -τα 23 εκατομμύρια για αυτά τα πέντε προϊόντα- αφορούν όμως σε αυτή τη δύσκολη συγκυρία οκτακόσιες εβδομήντα χιλιάδες οικογένειες, που θα πάρουν τόσα χρήματα, προκειμένου να αποκτήσουν τρόφιμα. Αυτό μπορούσε να κάνει το Υπουργείο για τη συγκεκριμένη περίπτωση.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Για τα δισεκατομμύρια μιλώ, κύριε Υπουργέ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μην διακόπτετε τον Υπουργό, κυρία Μανωλάκου.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Εγώ σας άκουσα με πολλή προσοχή και δεν σας διέκοψα. Παρακαλώ, αφήστε και εμένα να ολοκληρώσω τις σκέψεις μου, γιατί πρέπει να απαντήσω σε πάρα πολλά πράγματα. 
Γνωρίζετε πολύ καλά τις προσπάθειες που κάνουμε για να ορθοποδήσει ο τόπος, έχοντας ως πυλώνα τη γεωργία. Ξέρετε πολύ καλά, στο διάστημα που εγώ τουλάχιστον είμαι Υπουργός, τι προσπάθειες γίνονται, για να αναπτυχθεί ο πρωτογενής τομέας. Αυτός ο τομέας, παρά τη μείωση που του κάνετε, σας γνωρίζω ότι, πέραν των προϊόντων που βγάζει και δίνει στην αγορά, που σε πάρα πολλά προϊόντα είμαστε αυτάρκεις και εξαγωγικοί, θα δώσει στην ελληνική οικονομία μετά τη 15η Οκτωβρίου 1,1 δισεκατομμύριο ευρώ από τις προκαταβολές των ενισχύσεων για τα αγροτικά προϊόντα και μετά τη 15η Δεκεμβρίου ο ίδιος τομέας θα δώσει ξανά στην ελληνική επικράτεια και ιδιαίτερα στην περιφέρεια άλλο 1,2 δισεκατομμύριο ευρώ. Δηλαδή, στους επόμενους δύο μήνες αυτός ο παραγωγικός χώρος θα δώσει στην ελληνική οικονομία 2,2 δισεκατομμύρια ευρώ. 
Θα σας παρακαλούσα, λοιπόν, να μην τον υποτιμάτε. Θέλω να μου δείξετε ποιος άλλος παραγωγικός τομέας σ&apos; αυτό το δίμηνο θα δώσει 2,2 δισεκατομμύρια ευρώ, όταν ο κόσμος «στραγγίζεται» για να βρει 30 ή 50 εκατομμύρια ευρώ, όπως γίνεται αυτή τη στιγμή.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Και θα δώσει 2,5 δισεκατομμύρια για εισαγωγές στα κτηνοτροφικά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Μανωλάκου, μην διακόπτετε. Αφήστε τον Υπουργό να μιλήσει, γιατί έχει λίγο χρόνο στη διάθεσή του.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Έτσι είναι όπως το λέτε, αλλά δεν είμαι εγώ υπεύθυνος. Σας γνωρίζω τι κάνω και θα αναφερθώ και σ&apos; αυτό που λέτε παρακάτω, εάν μου δοθεί λίγος χρόνος ακόμη. 
Εις ό,τι αφορά την τροπολογία στην οποία αναφερθήκατε, δεν ξεσηκώθηκε ο κόσμος. Ευρισκόμενος εγώ στις Βρυξέλλες, διότι έπρεπε να πάω στο Συμβούλιο Υπουργών Γεωργίας, έμεινα τρεις ημέρες, για να παρευρεθώ και στο Συμβούλιο Υπουργών Αλιείας. Σας γνωρίζω ότι τα τελευταία χρόνια δεν πήγε Υπουργός Αλιείας στα Συμβούλια της Ευρωπαϊκής Ένωσης. Είχα χρέος να το κάνω, παρά το ότι για μία εβδομάδα πήρα την αρμοδιότητα της αλιείας και χρειάστηκε να ξοδέψω μέρες για ένα τόσο σημαντικό θέμα. 
Είπα, λοιπόν, γι’ αυτή την τροπολογία που έρχεται να προστεθεί σε αυτή τη συγκεκριμένη πράξη ότι δεν ταιριάζει εδώ. Εδώ, προσπαθούμε να κυρώσουμε μία πράξη νομοθετικού περιεχομένου, κάτι που είναι τρεις-τέσσερις γραμμές. Πώς είναι δυνατόν να προστεθεί τώρα ακόμη μία παραπάνω; Ούτως ή άλλως, κατηγορηθήκαμε, διότι αυτή η κύρωση αφορά δύο τέτοιες πράξεις στην ουσία. Ακούσατε ότι ειπώθηκε πως είναι ήδη αχταρμάς. Πώς είναι δυνατόν τώρα να δεχθούμε ένα τρίτο, δηλαδή κάτι καινούργιο; Δεν έχει περάσει από την επιτροπή, δεν συζητήθηκε στην επιτροπή. Κατά συνέπεια, καλό είναι να έρθει ξέχωρα, παρά τις δυσκολίες που δημιουργεί ακόμη και το χάσιμο ορισμένων ημερών. 
Γι’ αυτό, λοιπόν, και απεσύρθη από δική μου πρωτοβουλία, όχι από κατακραυγές, ούτε τίποτα άλλο, γιατί είπα ότι θα δημιουργήσει αυτή την ώρα μία δυσλειτουργία στη λειτουργία του Κοινοβουλίου, ιδιαίτερα μιλώντας για πράξεις που αφορούν κυρώσεις πράξεων ήδη φτιαγμένων από το παρελθόν. Γι’ αυτό απεσύρθη. Είμαι σίγουρος ότι θα έρθουμε σύντομα με κανονικές διατάξεις, για να ψηφιστούν.
Εις ό,τι αφορά το θέμα που θίξατε για τις άδειες, εμείς μ&apos; αυτόν το νόμο δεν δίνουμε άδειες για να χτίσει ένας ιδιώτης. 
Λέτε ότι η πολιτεία θα πρέπει να γνωρίζει ακόμα και τι θα κάνει αυτός ο ιδιώτης. Φυσικά και θα γνωρίζει. Με αυτό το νόμο δίνουμε άδεια σε έναν ιδιώτη να πάει να χτίσει σε αυτό το νησί; Με αυτό το νόμο δίνουμε τη δυνατότητα ένας ιδιώτης να πουλάει το κτήμα του σε έναν άλλον και μάλιστα να έχει λόγο και το Υπουργείο Εθνικής Άμυνας, ακόμα κι αν είναι μια μικρή νησίδα ή βραχονησίδα.
Μας ζητήθηκε –και σ’ αυτό απήντησα, κύριε Βουλευτά- αν και κατά πόσο έγιναν πράξεις για τέτοιες νησίδες ή βραχονησίδες γιατί μέσα, όπως είπατε και εσείς, στη δύσκολη περίοδο που περνάμε, όπου είμαστε καχύποπτοι για πάρα πολλά πράγματα, μπορεί να πουλήθηκε μία τέτοια νησίδα ή βραχονησίδα χωρίς να το πάρουν χαμπάρι. 
Λέω, λοιπόν, ότι ζητήσαμε από το Υπουργείο Εθνικής Άμυνας –νομίζω ότι αυτό είχατε ζητήσει- να μας πει εάν και κατά πόσο ζητήθηκε κάτι τέτοιο και έγινε τέτοια πράξη στο διάστημα Μαρτίου-Ιουνίου που έγινε η τροποποίηση. Μας απήντησαν ότι δεν ζητήθηκε καμμία τέτοια πράξη. Επαναλαμβάνω όμως ότι έγιναν συμβόλαια και στην Κρήτη και στην Θάσο τα οποία, μη γνωρίζοντας την τροπολογία οι άνθρωποι, δεν πήγαν να ζητήσουν τη γνωμάτευση ώστε να δώσει κάποιος στο παιδί του το χωράφι του ή να το κληρονομήσει. 
Αυτές τις περιπτώσεις προσπαθούμε να νομιμοποιήσουμε με το δεύτερο εδάφιο. Να μην ακυρωθεί αυτό το συμβόλαιο και τους πουν ότι τώρα δεν μεταγράφεται γιατί δεν πήρε άδεια από το Υπουργείο Εθνικής Άμυνας και θα πρέπει να το ζητήσουν για να το μεταγράψουν δηλαδή να ξανακάνουν το συμβόλαιο. Δεν αναφερόμαστε όμως ούτε σε δημόσιες εκτάσεις ούτε σε ιδιωτικές νήσους ή νησίδες.
Τελειώνοντας, θα ήθελα να αναφερθώ σε κάτι που αφορά τους δικαιούχους. Εξήγησα και την άλλη φορά πως θέλουμε να κάνουμε επισταμένους ελέγχους σε ό,τι χρήματα δίνουμε. Πρέπει να είναι πραγματικοί δικαιούχοι αυτοί που πρέπει να πάρουν την εξισωτική. Αν δεν την πήραν να είστε σίγουροι ότι κάτι λείπει από τα δικαιολογητικά τους. Για παράδειγμα, έχουμε κτηνοτρόφους, όπως είπατε κι εσείς από την Κρήτη, όπου για να πάρει κάποιος την εξισωτική πρέπει να βεβαιωθεί από τον κτηνίατρο της περιοχής του ότι πραγματικά άλλαξαν δύο τοποθεσίες, πήγαν στο βουνό και ήρθαν, γιατί γι’ αυτό δίνεται. Αν δεν υπάρχει αυτή η βεβαίωση του κτηνιάτρου γιατί δεν έγινε, δεν μπορούμε να δώσουμε την εξισωτική σε αυτούς τους ανθρώπους. Πρέπει να υπάρξει αυτό το κριτήριο για να τηρηθεί με ακρίβεια ο Κανονισμός.
Το έχω δηλώσει και στην επιτροπή, το δηλώνω και από αυτό το Σώμα, επί της θητείας μου δεν θέλω να γίνει πράξη που ενδέχεται να δημιουργεί αμφιβολίες ως προς τη νομιμότητα της. Τα προβλήματα αυτά τα βρίσκουμε αργότερα μπροστά μας. Τα βρήκαμε μπροστά μας τώρα με τον ΕΛΓΑ. Θυμηθείτε ότι ήταν οι δικές σας πράξεις που έδωσαν εδώ περίπου 4,5 δισεκατομμύρια ευρώ άνοιγμα στον ΕΛΓΑ από μη νόμιμες χρηματοδοτήσεις, όπως επίσης και μία σειρά πραγμάτων που θα ξαναβάλουν τώρα στο κομμάτι της ΑΤΕ που έμεινε, άλλο 0,5 περίπου δισεκατομμύριο ευρώ από τέτοιες παρατυπίες των Ενώσεων Αγροτικών Συνεταιρισμών ή των μεταποιητικών βιομηχανιών που έχουμε.
Πρέπει να σταματήσει η ιστορία των προστίμων. Γι’ αυτό με βλέπετε επιφυλακτικό, γι’ αυτό και θέλω μέχρι και την τελευταία στιγμή να ελέγχονται όλες οι διεργασίες. Μπορεί να περάσει ο έλεγχος και να είναι θετικός. Γι’ αυτό ανέφερα ότι ζήτησα από τις υπηρεσίες να καθίσουν σαββατοκύριακο και πρωί και νύχτα, για να μην χρειαστούν δεκαπέντε μέρες για να πάρουν τα λεφτά οι άνθρωποι που δικαιούνται, αλλά να κατατεθούν στους λογαριασμούς τους τη Δευτέρα, δηλαδή αμέσως μετά τον έλεγχο.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ, κύριε Υπουργέ.
Θα ήθελα, κύριε Υπουργέ, να σας ενημερώσω ότι, όπως τουλάχιστον ισχυρίζονται οι κτηνοτρόφοι αυτοί οι μετακινούμενοι, μέχρι και πέρυσι δεν εζητείτο αυτή η βεβαίωση του κτηνιάτρου, με αποτέλεσμα να υποβάλουν τα δικαιολογητικά για την εξισωτική χωρίς αυτή. Τώρα που δημιουργήθηκε το θέμα, πιστεύω με τις ενστάσεις που κάνουν καταθέτοντας και τη βεβαίωση του κτηνιάτρου, να λυθεί το πρόβλημα και να μην χάσουν οι άνθρωποι τα λεφτά τους.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Βεβαίως, η αλλαγή του Κανονισμού της Ευρωπαϊκής Ένωσης επέβαλε αυτό, αλλά όσοι φέρουν το πιστοποιητικό -τη βεβαίωση- έχουν πληρωθεί αμέσως. Γι’ αυτό υπήρξαν μικρές καθυστερήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει, ευχαριστούμε.
Το λόγο έχει ζητήσει ο Αναπληρωτής Υπουργός Εσωτερικών, κ. Αθανασίου.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Κύριε Πρόεδρε, πριν πάρει το λόγο ο κ. Αθανασίου, θα ήθελα να πω κάτι για τη γραβιέρα, γιατί αναφέρθηκε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Αυτό δεν το γνωρίζω. Αφορά δύο χρόνια πριν και θα το ελέγξω. Σε ό,τι αφορά, όμως, το διαγωνισμό που εγώ χειρίστηκα αυτή τη στιγμή, σας ανακοίνωσα ότι υπάρχουν επτά εταιρείες που έχουν εμπλακεί: πέντε εταιρείες και δύο ΕΑΣ της Κρήτης ειδικά για τη γραβιέρα, στην οποία αναφέρεσθε, και μάλιστα οι περισσότεροι εξ αυτών δεν έχουν ξαναπάρει στο παρελθόν τέτοιο έργο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.
Ο Αναπληρωτής Υπουργός Εσωτερικών έχει το λόγο για δύο λεπτά.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Κύριε Πρόεδρε, είχα αναφέρει στην αρχή γιατί ήταν η αναγκαιότητα της εκδόσεως της πράξεως νομοθετικού περιεχομένου αναφορικά με το πρώτο άρθρο, για την καταβολή της αποζημίωσης και εξήγησα ότι είναι απαραίτητη διότι προκαταβάλλεται. Χρειάζεται με τη νομοθεσία που ίσχυε μέχρι τότε, να υπάρχουν χρηματικά εντάλματα που εκδίδονται από τις υπηρεσίες δημοσιονομικού ελέγχου. 
Επειδή γίνονται οι εκλογές γρήγορα, αρκούσε μόνο η υποβολή των δικαιολογητικών, αλλιώς δεν πληρώνονται. Δεν έχει σημασία αν εκ των υστέρων έχουν καταβληθεί αυτή τη στιγμή. Είπα ότι η πράξη νομοθετικού περιεχομένου εκδόθηκε την 1η Ιουνίου και οι εκλογές έγιναν στις 17 Ιουνίου. Έπρεπε, λοιπόν, να καταβληθούν τα χρήματα. 
Τώρα, αν και απήντησε ο κύριος Υπουργός, θέλω να πω κάτι πάνω σε αυτό, επειδή δύο ειδικοί αγορητές αναφέρθηκαν σε μένα. Ας ξεχάσουμε το νόμο. Πείτε ότι γίνεται μια μεταβίβαση ιδιωτικού ακινήτου σε ένα νησί, στην Κρήτη. Θα χρειαζόταν άδεια από Υπουργό; Όχι. Εάν είναι μη ιδιωτικό θα χρειαζόταν; Θα χρειαζόταν. Τι έρχεται και λέει η μεταβατική διάταξη; Απλά πράγματα, να θεωρηθούν έγκυρες οι πράξεις, οι οποίες αφορούν μη ιδιωτικές εκτάσεις. Απλούστατο. Γιατί, λοιπόν, ειπώθηκε ότι πρέπει να δούμε τα συμβόλαια ή πρέπει να ξαναγίνουν τα συμβόλαια;
Σας το λέω νομικά τώρα. Γιατί πρέπει να ξαναγίνουν τα συμβόλαια, για τα οποία ενδεχομένως -πριν γίνει αυτό το μπέρδεμα με τη διάταξη- ήταν απαραίτητο να υπάρχει η απόφαση του Υπουργού Άμυνας, όταν δεν χρειάζεται; Πρακτικά δεν έχει καμμιά συνέπεια. Γιατί κολλήσαμε σε αυτό το ζήτημα; Είναι ξεκάθαρα τα πράγματα.
Τώρα θα μου πείτε, αν υπάρχει ιδιωτική έκταση που μεταβιβάστηκε χωρίς την άδεια του Υπουργού, φυσικά και είναι το συμβόλαιο ανυπόστατο και δεν θα ισχύει. Απλά πράγματα.
Να πω κάτι τελευταίο, επειδή ειπώθηκε από τον αξιότιμο Πρόεδρο των Ανεξάρτητων Ελλήνων σχετικά με τις λίστες. Εγώ, κυρίες και κύριοι συνάδελφοι, δεν ξέρω το περιεχόμενο της λίστας ούτε τα ονόματα που αναφέρονται. Βεβαίως δεν μπορώ να αμφισβητήσω ένα δημόσιο έγγραφο το οποίο έδωσε ο ΣΔΟΕ. Δεν το αμφισβητώ, αλλά αυτό είναι διαφορετικό ζήτημα από το αν υπάρχει Έλληνας πολίτης ή Έλληνας Βουλευτής στην Αίθουσα αυτή, εκπρόσωπος της Εθνικής Αντιπροσωπείας που να θέλει να καλύψει οποιονδήποτε.
Είναι αδιανόητο να μην οδηγηθούν όσοι εμπλέκονται στη δικαιοσύνη και αυτό είναι σαφές από όλα τα κόμματα. Ο Πρωθυπουργός, μάλιστα…
(Θόρυβος από την πλευρά του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, σας παρακαλώ ήρεμα.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Ο Πρωθυπουργός ήταν σαφέστατος: «Τέλος η ατιμωρησία». Και θα κληθούμε όλοι εδώ, όταν έρθει η ώρα, να τροποποιήσουμε τη διάταξη για την ασυλία των Βουλευτών και να αλλάξουμε το νόμο περί ευθύνης Υπουργών. «Κοντός ψαλμός, αλληλούια». Εδώ είμαστε. Ατιμωρησία, λοιπόν, τέλος. Τώρα, τις διαδικασίες θα τις ακολουθήσουν τα δικαστικά όργανα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Κύρωση της από 1 Ιουνίου 2012 Πράξης Νομοθετικού Περιεχομένου &quot;Καταβολή της ειδικής αποζημίωσης και των οδοιπορικών εξόδων σε όσους διορίζονται έφοροι των αντιπροσώπων της δικαστικής αρχής, δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας στις εκλογές της 17ης Ιουνίου. Τροποποίηση της παρ. 1 του άρθρου 28 του ν. 1892/1990 (Α΄101)&quot; και λοιπές διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Κύρωση της από 1 Ιουνίου 2012 Πράξης Νομοθετικού Περιεχομένου &quot;Καταβολή της ειδικής αποζημίωσης και των οδοιπορικών εξόδων σε όσους διορίζονται έφοροι των αντιπροσώπων της δικαστικής αρχής, δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας στις εκλογές της 17ης Ιουνίου. Τροποποίηση της παρ. 1 του άρθρου 28 του ν. 1892/1990 (Α΄101)&quot; και λοιπές διατάξεις» έγινε δεκτό επί της αρχής κατά πλειοψηφία. 
Εισερχόμαστε στην ψήφιση των άρθρων.
Ερωτάται το Σώμα: Γίνεται δεκτό το άρθρο πρώτο ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο πρώτο έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο δεύτερο ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο δεύτερο έγινε δεκτό ως έχει κατά πλειοψηφία.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Κύρωση της από 1 Ιουνίου 2012 Πράξης Νομοθετικού Περιεχομένου &quot;Καταβολή της ειδικής αποζημίωσης και των οδοιπορικών εξόδων σε όσους διορίζονται έφοροι των αντιπροσώπων της δικαστικής αρχής, δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας στις εκλογές της 17ης Ιουνίου. Τροποποίηση της παρ. 1 του άρθρου 28 του ν. 1892/1990 (Α΄101)&quot; και λοιπές διατάξεις» έγινε δεκτό κατά πλειοψηφία επί της αρχής και επί των άρθρων. 
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Κύρωση της από 1 Ιουνίου 2012 Πράξης Νομοθετικού Περιεχομένου &quot;Καταβολή της ειδικής αποζημίωσης και των οδοιπορικών εξόδων σε όσους διορίζονται έφοροι των αντιπροσώπων της δικαστικής αρχής, δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας στις εκλογές της 17ης Ιουνίου. Τροποποίηση της παρ. 1 του άρθρου 28 του ν. 1892/1990 (Α΄101)&quot; και λοιπές διατάξεις» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωριστεί το κείμενο του νομοσχεδίου σελ. 146α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 13.17΄ λύεται η συνεδρίαση για αύριο ημέρα Πέμπτη 4 Οκτωβρίου 2012 και ώρα 9.30΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, μόνη συζήτηση επί της αρχής, των άρθρων και του συνόλου της πρότασης νόμου αρμοδιότητας του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων για την οικονομική ανακούφιση των υπερχρεωμένων νοικοκυριών σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ   
Τελευταία Αποθήκευση:	9/10/2012 11:06:00 πμ	Από:	Σκότη Δέσποινα
Εκτυπώθηκε:	9/10/2012 11:05:00 πμ</body>
</html>