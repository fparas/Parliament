<html><head><meta name="cp:revision" content="2"><meta name="date" content="2013-04-12T07:37:00Z"><meta name="Company" content="OTS"><meta name="Keywords" content=""><meta name="meta:word-count" content="19423"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-04-11T06:28:00Z"><meta name="Word-Count" content="19423"><meta name="dcterms:created" content="2013-04-12T07:37:00Z"><meta name="dcterms:modified" content="2013-04-12T07:37:00Z"><meta name="Last-Modified" content="2013-04-12T07:37:00Z"><meta name="Last-Save-Date" content="2013-04-12T07:37:00Z"><meta name="meta:character-count" content="104889"><meta name="Template" content="Normal"><meta name="meta:save-date" content="2013-04-12T07:37:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-04-12T07:37:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-04-12T07:37:00Z"><meta name="Last-Printed" content="2013-04-11T06:28:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2013-04-12T07:37:00Z"><meta name="xmpTPg:NPages" content="1"><meta name="resourceName" content="5-4-2013.doc"><meta name="Last-Author" content="a.marini"><meta name="w:comments" content=""><meta name="Character Count" content="104889"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 5-4-2013		ΣΕΛ. 7
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΝΘ΄
Παρασκευή 5 Απριλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 4ο Γυμνάσιο Ηρακλείου Κρήτης, το 2ο Γυμνάσιο Φλώρινας, το 4ο Δημοτικό Σχολείο Ζεφυρίου και το Γυμνάσιο Νισύρου Δωδεκανήσου, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 8 Απριλίου 2013, σελ. 
4. Συζήτηση επικαίρων ερωτήσεων:
  α) Προς τον Υπουργό Υγείας:
    i) σχετικά με τη διαμόρφωση θεσμικού πλαισίου για την ανάπτυξη του ιατρικού τουρισμού, σελ. 
    ii) σχετικά με δημοσιεύματα περί κρίσιμων εξελίξεων στα Νοσοκομεία &quot;Ερυθρός Σταυρός&quot; και &quot;Ερρίκος Ντυνάν&quot;, σελ. 
  β) Προς τον Υπουργό Προστασίας του Πολίτη, σχετικά με την έξαρση της εγκληματικότητας στο Νομό Λακωνίας, σελ. 
  γ) Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων σχετικά με τη λήψη μέτρων ασφάλειας στις φυλακές Τρικάλων, σελ. 
  δ) Προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τους δημοσίους υπαλλήλους που έχουν καταδικαστεί αμετακλήτως από τη Δικαιοσύνη, σελ. 
  ε) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αύξηση των ασφαλιστικών εισφορών στους Μηχανικούς, σελ. 
  στ) Προς τον Υπουργό Εθνικής Άμυνας, σχετικά με την άρνηση δωρεάς οπλικών συστημάτων από την Κυβέρνηση των ΗΠΑ, σελ. 
  ζ) Προς τον Υπουργό Οικονομικών, σχετικά με την αναζήτηση πηγών εσόδων για το Δημόσιο από την αξιοποίηση των εθνικών κληροδοτημάτων, των σχολαζουσών κληρονομιών, καθώς και των καταπατημένων ακινήτων, σελ. 

ΠΡΟΕΔΡΕΥΟΥΣΑ
ΚΟΛΛΙΑ-ΤΣΑΡΟΥΧΑ Μ. , σελ.

ΟΜΙΛΗΤΕΣ
Α. Επί των επικαίρων ερωτήσεων:
ΑΝΑΓΝΩΣΤΑΚΗΣ Δ. , σελ.
ΓΡΗΓΟΡΑΚΟΣ Λ. , σελ.
ΔΕΝΔΙΑΣ Ν. , σελ.
ΖΗΣΙΜΟΠΟΥΛΟΣ Π. , σελ.
ΚΑΡΑΜΠΕΛΑΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΝΣΟΛΑΣ Ε. , σελ.
ΚΥΡΙΤΣΗΣ Γ. , σελ.
ΛΥΚΟΥΡΕΝΤΖΟΣ Α. , σελ.
ΜΑΝΙΤΑΚΗΣ Α. , σελ.
ΞΑΝΘΟΣ Α. , σελ.
ΟΥΖΟΥΝΙΔΗΣ Μ. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΡΟΥΠΑΚΙΩΤΗΣ Α. , σελ.
ΣΤΑΪΚΟΥΡΑΣ Χ. , σελ.
ΨΥΧΑΡΗΣ Α. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΝΘ΄
Παρασκευή 5 Απριλίου 2013
Αθήνα, σήμερα στις 5 Απριλίου 2013, ημέρα Παρασκευή και ώρα 09.58΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ - ΤΣΑΡΟΥΧΑ.
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 8 Απριλίου 2013. 
Α.&#160;ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ( Άρθρο 130 παράγραφος 4 του Κανονισμού της Βουλής)
1. Η με αριθμό 1253/2-4-2013 επίκαιρη ερώτηση του Βουλευτή Β΄ Αθήνας της Νέας Δημοκρατίας κ. Κυριάκου Μητσοτάκη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τα κριτήρια αντικατάστασης του Διοικητικού Συμβουλίου του Πράσινου Ταμείου.
&#160;2. Η με αριθμό 1267/2-4-2013 επίκαιρη ερώτηση της Βουλευτού Β΄ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Χαρούλας Καφαντάρη προς τους Υπουργούς Περιβάλλοντος, Ενέργειας και Κλιματικής Αλλαγής και Ανάπτυξης, Ανταγωνιστικότητας, Υποδομών Μεταφορών και Δικτύων, σχετικά με τη λήψη μέτρων προστασίας της δημόσιας δασικής γης στο όρος του Υμηττού.
3. Η με αριθμό 1256/2-4-2013 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την επανεξέταση του σχεδίου «Αθηνά» ως προς το ΤΕΙ Κρήτης.
4. Η με αριθμό 1260/2-4-2013 επίκαιρη ερώτηση της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αυστηρή τήρηση των μέτρων ασφαλείας στα ορυχεία και τους ατμοηλεκτρικούς σταθμούς της «ΔΕΗ Α.Ε.».
 &#160;5. Η με αριθμό 1274/2-4-2013 επίκαιρη ερώτηση του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τους Υπουργούς Εσωτερικών και&#160;Δημόσιας Τάξης και Προστασίας του Πολίτη, σχετικά με τη δημοσιοποίηση των στοιχείων της Ελληνικής Στατιστικής Αρχής από την απογραφή των μεταναστών.
&#160;6. Η με αριθμό 1264/2-4-2013 επίκαιρη ερώτηση της Βουλευτού Β΄ Πειραιά της Δημοκρατικής Αριστεράς κ. Μαρίας Γιαννακάκη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την εφαρμογή των συστάσεων της επιτροπής κατά του ρατσισμού και της ξενοφοβίας του Συμβουλίου της Ευρώπης (ECRI).
&#160;7. Η με αριθμό 1270/2-4-2013 επίκαιρη ερώτηση του Βουλευτή Λάρισας του Κομμουνιστικού Κόμματος Ελλάδας κ. Γεωργίου Λαμπρούλη προς τους Υπουργούς Εργασίας, Κοινωνικής Ασφάλισης και Πρόνοιας και Υγείας, σχετικά με την άμεση καταβολή των δεδουλευμένων των εργαζομένων στις κλινικές του ομίλου «EUROMEDICA».
 Β. ΕΠΙΚΑΙΡΕΣ ΕΡΩΤΗΣΕΙΣ&#160;Δεύτερου Κύκλου ( Άρθρο 130 παράγραφος 4 του Κανονισμού της Βουλής)
 1. Η με αριθμό 1254/2-4-2013 επίκαιρη ερώτηση της Βουλευτού Α΄ Αθήνας της Νέας Δημοκρατίας κ. Φωτεινής Πιπιλή προς τον Υπουργό Οικονομικών, σχετικά με την ενημέρωση για δήμευση και εκποίηση περιουσιών από οικονομικά εγκλήματα.
2. Η με αριθμό 1268/2-4-2013 επίκαιρη ερώτηση της Βουλευτού Α΄ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Μαρίας Μπόλαρη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το καθεστώς των «ενοικιαζόμενων εργαζομένων».
3. Η με αριθμό 1261/2-4-2013 επίκαιρη ερώτηση του Βουλευτή Β΄ Αθήνας των Ανεξάρτητων Ελλήνων κ. Βασιλείου Καπερνάρου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την εφαρμογή των διατάξεων του ν. 3861/2010 από όλους τους φορείς του δημοσίου.
&#160;4. Η με αριθμό 1265/2-4-2013 επίκαιρη ερώτηση του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αντιμετώπιση των προβλημάτων στο 13ο Γυμνάσιο στην Αυλίζα Αχαρνών.
Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 1251/2-4-2013 επίκαιρη ερώτηση πρώτου κύκλου του Βουλευτή Δωδεκανήσου της Νέας Δημοκρατίας, κ. Εμμανουήλ Κόνσολα προς τον Υπουργό Υγείας, σχετικά με τη διαμόρφωση θεσμικού πλαισίου για την ανάπτυξη του ιατρικού τουρισμού.
Έχετε το λόγο, κύριε συνάδελφε.</ChairmanSpeech>
<Speech><Parlmember>ΕΜΜΑΝΟΥΗΛ ΚΟΝΣΟΛΑΣ</Parlmember>: Ευχαριστώ, κυρία Πρόεδρε.
Κύριε Υπουργέ, ευχαριστώ για την άμεση ανταπόκρισή σας σε ένα θέμα που θεωρείται και από την κοινωνία αλλά και από εσάς τον ίδιο, πολύ ψηλά στις προτεραιότητες του Υπουργείου και τις δικές σας προσωπικά. Γνωρίζω τις ευαισθησίες σας και την φιλοσοφία σας για τα θέματα αυτά και ιδιαίτερα για ένα θέμα πολύ σημαντικό που αφορά και τα νησιά μας.
Δεν υπάρχει αμφιβολία ότι ο ιατρικός τουρισμός έχει ευρύτερη θεώρηση και διάσταση. Συνδέεται με την αναβάθμιση του συνολικού τουριστικού μας προϊόντος. Αυτό είναι δεδομένο και από επιστημονικές μελέτες, αλλά και από την ίδια την προτεραιότητα που έχει θέσει η Κυβέρνηση.
Είναι ένας από τους κλάδους του τουρισμού που υπολογίζεται ότι θα γνωρίσουν μεγάλη ανάπτυξη τα επόμενα χρόνια. Αρκεί να υπολογίσουμε ότι δυνητικοί χρήστες των υπηρεσιών του ιατρικού τουρισμού είναι συνήθως της τρίτης ηλικίας. Κι ενώ σήμερα στην Ευρώπη υπολογίζεται ότι αντιπροσωπεύουν το 1/5 του συνολικού πληθυσμού, τα επόμενα είκοσι με τριάντα χρόνια μελέτες έχουν δείξει ότι θα αντιπροσωπεύουν το 1/2 αν όχι το 1/3.
Πιστεύω ακράδαντα, κύριε Υπουργέ, ότι η Ελλάδα μπορεί να αποτελέσει προορισμό ιατρικού τουρισμού. Το έχετε δηλώσει και εσείς και σε επίσημα φόρα και σε δημόσιες συζητήσεις. Η Κως είναι ένα εμβληματικό μέρος, ταυτισμένο ιστορικά με την γέννηση της επιστήμης. Το γνωρίζετε πολύ καλά. Είναι το νησί του Ιπποκράτη, η πατρίδα του Ιπποκράτη και έχει όλες τις δυνατότητες να αποτελέσει κεντρικό πυλώνα ανάπτυξης του ιατρικού τουρισμού στην Ελλάδα.
Ως χώρα έχουμε εξειδικευμένο, ικανό, ιατρικό και νοσηλευτικό προσωπικό. Μας λείπει το οργανωτικό και κυρίως το θεσμικό πλαίσιο, για να μπορέσουμε να διεκδικήσουμε θέση ως προορισμός ιατρικού τουρισμού. 
Ο τομέας των υποδομών και των δομών δημόσιας υγείας στις περιοχές που θα επιλεγούν ως πόλοι ανάπτυξης ιατρικού τουρισμού -το ίδιο ισχύει και για όλες εκείνες τις δομές που παρέχονται από ιδιωτικές υπηρεσίες υγείας- πρέπει να περιέχονται στο θεσμικό πλαίσιο που θα δημιουργηθεί. 
Πιστεύω, επίσης, κύριε Υπουργέ, ότι για ευνόητους λόγους θα πρέπει να δοθεί η δυνατότητα στις ξενοδοχειακές μονάδες να διαμορφώσουν και να αποκτήσουν υποδομές που θα παρέχουν υπηρεσίες υγείας, όπως αιμοκάθαρση, αποκατάσταση αποθεραπείας, ακόμα και ιαματικά λουτρά -τα οποία διαχωρίζω από τον τουρισμό υγείας- ευεξία, που δεν είναι το ίδιο σε σχέση με τον ιατρικό τουρισμό. 
Θεωρώ ότι δεδομένων των στενών δημοσιονομικών πλαισίων μέσα στα οποία κινούμαστε, θα μπορούσαμε να έχουμε εκείνες τις δυνατότητες από το θεσμικό πλαίσιο, ώστε να αναπτυχθεί ο ιατρικός τουρισμός. 
Απ’ ό,τι γνωρίζετε, από την ερώτηση που έχουμε καταθέσει, δύο είναι οι διαστάσεις στις οποίες πρέπει να δώσουμε έμφαση όσον αφορά το θεσμικό πλαίσιο. 
Πρώτον, το θεσμικό πλαίσιο να δίνει τη δυνατότητα στα νησιά να αναπτυχθούν. 
Και δεύτερον, να υπάρξουν κίνητρα επιλογής από τους νησιώτες επιχειρηματίες, ώστε να είναι συνδεδεμένο το ιστορικό κεφάλαιο, το πολιτιστικό κεφάλαιο, το τουριστικό κεφάλαιο με αυτήν τη δυνατότητα, διαθέτοντας σημαντικές υποδομές στον τομέα των δομών υγείας αλλά και τα υπόλοιπα που αφορούν τις μεταφορές και τα κέντρα φιλοξενίας. 
Ευχαριστώ, κύριε Υπουργέ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα απαντήσει ο Υπουργός Υγείας, κ. Ανδρέας Λυκουρέντζος. 
Έχετε το λόγο, κύριε Υπουργέ.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κυρία Πρόεδρε.
Κύριε συνάδελφε, συμφωνώ με τις θέσεις τις οποίες διατυπώσατε. Συμφωνώ απολύτως. Η αναπτυξιακή στρατηγική της χώρας πρέπει να στηρίζεται στην παροχή υψηλού επιπέδου υπηρεσιών. Και η Ελλάδα έχει τη δυνατότητα να αξιοποιήσει τις φυσικές και πολιτισμικές δυνατότητες του κόπου, του τόπου, το δημιουργικό έργο του λαού μας και κυρίως να αξιοποιήσει το ανθρώπινο δυναμικό, το οποίο με συνεχή εκπαίδευση θα μπορούσε να προσφέρει ολοένα και καλύτερες υπηρεσίες. 
Κυρία Πρόεδρε, επειδή κατάγεστε από τις Σέρρες, ενθυμήστε ότι τη δεκαετία του ’60 ο Κωνσταντίνος Καραμανλής όρισε ότι το μέλλον του τόπου θα ήταν μέσα από μία αναπτυξιακή στρατηγική όπου θα συνδύαζε αυτές τις μεγάλες δυνατότητες τις οποίες έχει η Ελλάς, δηλαδή τις φυσικές και πολιτισμικές δυνατότητες. Και ανεπτύχθη το δίκτυο των ξενοδοχείων «ΞΕΝΙΑ», τα οποία, δυστυχώς, σήμερα ρημάζουν εγκαταλελειμμένα από απουσία ενδιαφέροντος για να αξιοποιηθούν αλλά και από την αποτυχία του κράτους να τα λειτουργήσει. 
Έκτοτε ανακαλύφθηκαν πολλές στρατηγικές, διατυπώθηκαν πολλά επιχειρήματα στην Ελλάδα για το πώς έπρεπε να προκόψει ο τόπος. Δεν κοιτάξαμε, όμως, πού πραγματικά ήταν οι δυνατότητές μας. Ο τόπος, ο πολιτισμός, το ανθρώπινο δυναμικό κι επιπλέον, οι υπηρεσίες στον τομέα της υγείας και οι υπηρεσίες στον τομέα της εκπαίδευσης. 
Κάποιοι κραδαίνουν ακόμα το σκιάχτρο εναντίον των μη κερδοσκοπικών ιδιωτικών πανεπιστημίων, όταν σε όλη την Ευρώπη, σε όλο τον κόσμο, τα παιδιά μας σπουδάζουν σε ιδιωτικά φημισμένα πανεπιστήμια. Και αρνηθήκαμε να παρέχουμε αυτές τις υπηρεσίες στην Ελλάδα είτε αφορούν την εκπαίδευση είτε την υγεία είτε τον τουρισμό. 
Κυρία Πρόεδρε, με λύπη κάνω αυτές τις δηλώσεις στη Βουλή. Ο τουρισμός υγείας είναι μία πρόκληση για να διδαχτούμε από αυτά τα λάθη στα οποία αναφέρθηκα και να τολμήσουμε, με συμπράξεις δημόσιου και ιδιωτικού τομέα, να αξιοποιηθούν υφιστάμενες υποδομές, να διαμορφώσουμε το θεσμικό πλαίσιο -κύριε συνάδελφε, έχετε δίκιο- από το οποίο αλλά και από τη στρατηγική του Υπουργείου, καμμία περιοχή της χώρας δεν εξαιρείται. 
Εμείς θα διαμορφώσουμε ένα ουδέτερο θεσμικό πλαίσιο. Δεν θα ευνοεί την άλφα ή τη βήτα πλευρά. Θα δίνει τη δυνατότητα να εκδηλωθούν συμπράξεις δημόσιου και ιδιωτικού τομέα, να εκδηλωθούν ιδιωτικές επενδύσεις, κυρίως με αυστηρή πιστοποίηση των παρεχόμενων υπηρεσιών και των απαραίτητων, των αναγκαίων, υποδομών που απαιτούνται για να αναγνωριστεί κάποιος φορέας -ιδιωτικός ή δημόσιος- ότι παρέχει υπηρεσίες στη στρατηγική του τουρισμού υγείας. 
Κυρία Πρόεδρε, δεν εξαιρείται ούτε ο δημόσιος τομέας. Δεν βλέπουμε μόνο προς την πλευρά των ιδιωτικών επενδύσεων. Σήμερα, τα δημόσια νοσοκομεία, τα νοσοκομεία το Εθνικού Συστήματος Υγείας, μπορούν να πιστοποιηθούν και να προσφέρουν τέτοιου είδους υπηρεσίες. 
Χρειάζεται να τολμήσουμε και να διδαχθούμε απ’ αυτά στα οποία υστερήσαμε, για να μπορέσουμε στην περίοδο αυτή, της δεινής οικονομικής κρίσης, να πάρουμε εκείνες τις πρωτοβουλίες που θα οδηγήσουν στην ανάπτυξη της χώρας μας. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Υπουργέ. 
Κύριε Κόνσολα, έχετε το λόγο για να δευτερολογήσετε.</ChairmanSpeech> 
<Speech><Parlmember>ΕΜΜΑΝΟΥΗΛ ΚΟΝΣΟΛΑΣ</Parlmember>: Ευχαριστώ, κυρία Πρόεδρε. 
Κύριε Υπουργέ, γνωρίζω την τόλμη σας και την ευαισθησία σας ιδιαίτερα για να νησιά μας. Γνωρίζω ότι δεν είχατε καμμιά αναστολή να συνεργαστείτε με άλλα Υπουργεία, προκειμένου να αντιμετωπιστούν θέματα που αφορούν την υγεία και την πρόνοια στη Δωδεκάνησο, στη νησιωτική Ελλάδα. 
Σας άκουσα με προσοχή να μιλάτε για ένα νέο θεσμικό πλαίσιο που έχει ανάγκη η χώρα, προκειμένου να αναπτυχθεί ο ιατρικός τουρισμός. 
Θέλω ειλικρινά να εκφράσω την απόλυτη ικανοποίησή μου για το ότι σ’ αυτήν τη χρονική συγκυρία της χώρας το Υπουργείο Υγείας κι εσείς θέτετε σε προτεραιότητα αυτή τη διαμόρφωση του θεσμικού πλαισίου. Και θα ήθελα να σας πω με απόλυτη ειλικρίνεια ότι εγώ προσωπικά αλλά και άλλοι συνάδελφοι, είμαστε στη διάθεσή σας και πρόθυμοι να καταθέσουμε ιδέες και προτάσεις για τα θέματα που αφορούν τον ιατρικό τουρισμό. 
Είναι αυτονόητο ότι στο πλαίσιο του θεραπευτικού τουρισμού θα πρέπει η ανταγωνιστικότητα να συνδέεται με τις παρεχόμενες υπηρεσίες αλλά και με την ποιοτική υπεροχή αυτών των υπηρεσιών, που θα πρέπει να αναπτυχθούν στο θεσμικό πλαίσιο. Θεωρώ ότι στο συνολικό σχεδιασμό που θα λάβει χώρα στο επόμενο διάστημα μετά από τις δηλώσεις σας, είναι σημαντικό να συμπεριληφθεί και η συνδρομή του Υπουργείου Τουρισμού. Είναι αυτονόητο. 
Επίσης, γνωρίζω ότι θα πρέπει να προσδιοριστούν οι πόλοι ανάπτυξης του ιατρικού τουρισμού. Σας άκουσα με προσοχή να λέτε ότι θα δοθούν ευκαιρίες σε όλες τις περιοχές της Ελλάδας. Δεν μπορούμε να παραβλέψουμε, όμως, την Δωδεκάνησο και τις ιδιαιτερότητες που έχει ιδιαίτερα η Κως. 
Πρέπει, λοιπόν, να καταγράψουμε τις υποδομές που χρειάζονται σε εθνικό επίπεδο και στο πλαίσιο αυτών των καταγραφών να δούμε, τις αδυναμίες και –ενδεχομένως- το δυνητικό ενδιαφέρον των ιδιωτών που θα ήθελαν να επενδύσουν στον τομέα του ιατρικού τουρισμού. 
Κύριε Υπουργέ, θα σας έλεγα ότι πρέπει να δούμε αυτήν την προοπτική κι εν όψει της επόμενης προγραμματικής περιόδου 2014 - 2020, που ξέρετε ότι για εμάς είναι πολύ σημαντική. 
Επομένως, στο πλαίσιο αυτό θα μπορούσαμε να εντάξουμε στο Υπουργείο Υγείας και τομεακά ακόμα προγράμματα για τον ιατρικό τουρισμό. 
Σε κάθε περίπτωση, χρειάζεται ένας ορθολογικός σχεδιασμός. Η χώρα μας μπορεί να έχει τις δυνατότητες να στηρίξει αυτήν την εναλλακτική μορφή τουρισμού και πρέπει να κάνει συστηματικές προσπάθειες, με ένα σχέδιο και με μια στρατηγική. 
Κύριε Υπουργέ, εύχομαι να είστε δυνατός να συνεχίσετε αυτήν την προσπάθεια. 
Επίσης, θέλω να καταθέσω ότι αυτό που ξεκινήσατε, κύριε Υπουργέ, να υπάρχει μια οριζόντια και κάθετη σύνδεση των δομών υγείας και πρόνοιας στα νησιά μας, πρέπει να συνεχιστεί, για να υπάρχει το αίσθημα της ασφάλειας, ιδιαίτερα αυτήν την περίοδο, τώρα που η τουριστική περίοδος ξεκινάει. 
Επιπλέον, θα πρέπει να υπάρχει κι ένα εφαλτήριο για το θεσμικό πλαίσιο που θα έρθει -φαντάζομαι- το επόμενο διάστημα στη Βουλή και να δοθεί αυτή η τόνωση που χρειάζεται και στους επιχειρηματίες αλλά και στους πολίτες.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κυρία Πρόεδρε.
Κύριε συνάδελφε, το σχέδιο νόμου το οποίο καταρτίζεται σε συνεργασία με το Υπουργείο Τουρισμού, θα τεθεί σύντομα σε δημόσια διαβούλευση και θα έχετε την ευκαιρία κι εσείς και οι συνάδελφοι όλων των πτερύγων της Βουλής να καταθέσετε τις απόψεις σας για τη διαμόρφωση του τελικού θεσμικού πλαισίου πάνω στο οποίο θα αναπτυχθεί η στρατηγική του τουρισμού υγείας. 
Θέλω να σας διαβεβαιώσω ότι δεν εξαιρείται η Κως -όπως διάβασα στην ερώτησή σας- και καμμία περιοχή της χώρας. Άλλωστε, και η συνάδελφός σας, η κ. Τριανταφυλλοπούλου, με επιστολή της στο Υπουργείο γνωστοποιεί το ενδιαφέρον της, όπως και όλοι οι συνάδελφοι της εκλογικής περιφέρειας. 
Δεν εξαιρείται, λοιπόν, η Κως, η Σαντορίνη αλλά και όλη η Ελλάδα. Στην Κω και στη Σαντορίνη υπάρχουν ήδη υποδομές, οι οποίες θα μπορούσαν να αξιοποιηθούν με τη σύμπραξη δημόσιου και ιδιωτικού τομέα, έτσι ώστε να λειτουργούν οι συγκεκριμένες μονάδες καθ’ όλη τη διάρκεια του έτους, να παρέχουν υψηλού επιπέδου υπηρεσίες υγείας και να προσελκύουν ασθενείς που θέλουν να θεραπεύονται στη χώρα μας. Διότι διαθέτουμε και υψηλού επιπέδου επιστημονικό δυναμικό, παγκοσμίου φήμης ιατρούς και νοσηλευτές, κάποιοι εκ των οποίων αξιοποιούνται και από άλλες χώρες καθώς προσκαλούνται εκεί για να προσφέρουν τις υπηρεσίες τους. 
Επίσης, Έλληνες ακαδημαϊκοί, πανεπιστημιακοί ιατροί σε νοσοκομεία και πανεπιστήμια του εξωτερικού, προσφέρονται να έρχονται εδώ και να προσφέρουν υπηρεσίες, όταν θα έχουν σχέσεις συνεργασίας με κάποιες από αυτές τις μονάδες. 
Το θεσμικό μας πλαίσιο θα είναι ένα φιλελεύθερο, αναπτυξιακό πλαίσιο, ούτως ώστε να ξεπεράσουμε τις σημερινές αγκυλώσεις και να μπορεί κανείς να προσφέρει τις υπηρεσίες του, να αμείβεται και να δημιουργεί προστιθέμενη αξία στη χώρα, όταν ο άλφα ή ο βήτα διακεκριμένος καθηγητής θα εργάζεται σε μία συγκεκριμένη νοσηλευτική μονάδα. 
Κρατώ την πρότασή σας για τη διαπραγμάτευση η οποία γίνεται σε ό,τι αφορά τη νέα προγραμματική περίοδο και τα τομεακά προγράμματα των Υπουργείων. Δεν είμαι σε θέση, όμως, να σας απαντήσω σε αυτο. Είναι κάτι το οποίο συγκρατώ. 
Τέλος, σε ό,τι αφορά τη νέα τουριστική περίοδο, σας ενημερώνω –και μέσω της απάντησής μου στην ερώτησή σας μου δίνεται η ευκαιρία να ενημερώσω και τους συναδέλφους όλων των πτερύγων- ότι ετοιμάζεται το Υπουργείο Υγείας συστηματικά. 
Θέσαμε ως προτεραιότητα την κάλυψη των αναγκών -και συζητήθηκε και στην Επιτροπή Κοινωνικών Υποθέσεων, με την παρουσία όλων των συναδέλφων- των νοσηλευτικών μονάδων της νησιωτικής Ελλάδος. Πρώτη προτεραιότητα είναι το Αρχιπέλαγος Αιγαίο και μετά το σύνολο της νησιωτικής Ελλάδος και οι ορεινές περιοχές. Με τις προσλήψεις τακτικού προσωπικού, οι οποίες μας εγκρίνονται, και με τις προσλήψεις επικουρικού προσωπικού, θέλουμε, με την έναρξη της τουριστικής περιόδου, να έχουμε καλύψει το σύνολο των αναγκών και να θωρακίσουμε υγειονομικά το Αιγαίο, τη νησιωτική Ελλάδα. Είναι απόφαση η οποία υλοποιείται.
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα τρεις μαθητές και μαθήτριες και τρεις εκπαιδευτικοί συνοδοί τους από το 4ο Γυμνάσιο Ηρακλείου Κρήτης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Εισερχόμαστε στη συζήτηση της δεύτερης υπ’ αριθμ. 1266/2-4-2013 επίκαιρης ερώτησης πρώτου κύκλου του Βουλευτή Ρεθύμνου του Συνασπισμού Ριζοσπαστικής Αριστεράς-Ενωτικού Κοινωνικού Μετώπου, κ.&#160;Ανδρέα Ξανθού&#160;προς τον Υπουργό&#160;Υγείας,&#160;σχετικά με δημοσιεύματα περί κρίσιμων εξελίξεων στα Νοσοκομεία «Ερυθρός Σταυρός» και «Ερρίκος Ντυνάν».
Έχετε το λόγο, κύριε συνάδελφε.</ChairmanSpeech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κυρία Πρόεδρε.
Κύριε Υπουργέ, είναι γνωστά στους «παροικούντες την Ιερουσαλήμ», τα «έργα και οι ημέρες» του διαβόητου «καθεστώτος» Μαρτίνη, στη διοίκηση και του «Ελληνικού Ερυθρού Σταυρού» και του Κοινωφελούς Ιδρύματος «Ερρίκος Ντυνάν». 
Πραγματικά, αυτό το φαύλο καθεστώς, μέσα από μία διαχρονική ασυλία από την πλευρά της πολιτείας και μέσα από απίστευτους μηχανισμούς μηχανορραφιών, δολοπλοκιών, διασπάθισης της περιουσίας του «Ελληνικού Ερυθρού Σταυρού», συναλλαγής και διαφθοράς, έχει οδηγήσει στο σημερινό τραγικό αδιέξοδο και τα δύο ιδρύματα. Επίσης, έχει οδηγήσει εκατοντάδες εργαζόμενους σε μισθολογική εξαθλίωση, όντας απλήρωτοι για πάνω από εννέα μήνες, έχει οδηγήσει στην ανυποληψία του «Ελληνικού Ερυθρού Σταυρού» απέναντι στη διεθνή Οργάνωση, η οποία εγκαλεί τη διοίκησή του και ζητά παρέμβαση από τον Πρωθυπουργό της χώρας. Ένα από τα πιο σύγχρονα νοσοκομεία της πατρίδας μας έχει οδηγηθεί σε χρεοκοπία, έχει υποβαθμιστεί λειτουργικά και κινδυνεύει να κλείσει οριστικά. 
Θεωρούμε ότι ειδικά η επιστολή παραίτησης του κ. Χλαμπουτάκη, ενός από τους εντιμότερους δικαστές της χώρας, καθώς μιλάει ανοιχτά πλέον για πραξικοπηματικές τακτικές της «κλίκας» Μαρτίνη, είναι δηλωτική της κατάστασης. Αυτή η «κλίκα» μετέτρεψε το Ίδρυμα «Ερρίκος Ντυνάν» από κοινωφελές σε διαπλεκόμενο και απολύτως ιδιοτελές. 
Για εμάς προκύπτουν ορισμένα πολιτικά ερωτήματα:
Το πρώτο είναι, γιατί υπήρξε αυτή η ασυλία και η απραξία χρόνων. 
Το δεύτερο είναι, κατά πόσο έχει τη βούληση η Κυβέρνηση και το Υπουργείο Υγείας, το οποίο έχει υπό την επίβλεψη του το εν λόγω ίδρυμα, να πάρει μια σημαντική πολιτική πρωτοβουλία κάθαρσης και εξυγίανσης αυτής της αμαρτωλής διοίκησης και αποκατάστασης του κύρους και της αξιοπιστίας αυτών των ιδρυμάτων, ειδικά σε μια περίοδο πολύ κρίσιμη για την κοινωνία, που υπάρχει ανθρωπιστική κρίση και φτώχεια και που μπορούν να επιτελέσουν σημαντικό ρόλο.
Τρίτον, εάν συζητάει σοβαρά την πρόταση που έχουμε καταθέσει να υπάρξει ενσωμάτωση του Νοσοκομείου «Ερρίκος Ντυνάν» στη λειτουργία και στην καλύτερη απόδοση του δημόσιου συστήματος υγείας, της δημόσιας περίθαλψης, που θεωρούμε ότι είναι η μόνη βιώσιμη προοπτική που διασφαλίζει και την εργασιακή θέση και τα συμφέροντα των εργαζομένων και τις παροχές προς τους πολίτες.
Κλείνω, κύριε Υπουργέ, λέγοντας ότι πραγματικά, απέναντι σε αυτό το θέμα η σιωπή δεν είναι ούτε αθώα ούτε ουδέτερη.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στην επίκαιρη ερώτηση θα απαντήσει ο Υπουργός Υγείας κ. Ανδρέας Λυκουρέντζος.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κυρία Πρόεδρε.
Κύριε συνάδελφε, θα συμφωνήσω μαζί σας. Η σιωπή δεν είναι ούτε αθώα ούτε ουδέτερη. Αλλά, δεν υπάρχει σιωπή εκ μέρους μας.
Προ ημερών διέταξα έλεγχο μέσω του ΣΕΥΠ για τη διαχείριση της χρηματοδότησης, η οποία κατ’ έτος πραγματοποιείται προς τον «Ελληνικό Ερυθρό Σταυρό», για να διαπιστώσουμε από την ημερομηνία ενάρξεως αυτής της χρηματοδότησης -από το 2008 μέχρι σήμερα- εάν χρησιμοποιείται για τους σκοπούς του «Ελληνικού Ερυθρού Σταυρού» ή όχι.
Σε ό,τι αφορά το νοσηλευτικό κοινωφελές Ίδρυμα «Ερρίκος Ντυνάν», γνωρίζετε ότι είναι νομικό πρόσωπο ιδιωτικού δικαίου και διέπεται από τις διατάξεις, οι οποίες, σε συνδυασμό με το καταστατικό του -το ν.2082/1992, όπως έχει τροποποιηθεί και συμπληρωθεί με άλλους νόμους, όπως το ν.3456/2006, ν.4052/2012 και ν.4058/2012- επιτρέπουν στο ίδρυμα να απολαμβάνει οικονομικής και διοικητικής αυτοτέλειας. 
Δεν υπάγεται σε κρατικό έλεγχο και λειτουργεί σύμφωνα με τις αρχές της ιδιωτικής οικονομίας. Είναι, δηλαδή, το νομικό θεσμικό πλαίσιο, το οποίο επιτρέπει στην εκάστοτε Διοίκηση του «Ερρίκος Ντυνάν» να παίρνει τις αποφάσεις, να καθορίζει την πολιτική της και φυσικά, να οδηγεί σε συγκεκριμένα αποτελέσματα. 
Τα αποτελέσματα είναι απογοητευτικά και προφανώς υπάρχουν ευθύνες. 
Σας γνωρίζω, όμως, ότι μετά από πρωτοβουλία της επιτροπής, από το παρελθόν, έχει ασκηθεί δίωξη κατά παντός υπευθύνου. Υπάρχει αρμόδιος εισαγγελέας ο οποίος καλεί και συγκεντρώνει στοιχεία, για να συμπληρώσει το φάκελο. Ο Πρόεδρος της Επιτροπής Κοινωνικών Υποθέσεων, κ. Κρεμαστινός, επικοινώνησε με τον Εισαγγελέα του Αρείου Πάγου, κ. Τέντε. Η διαδικασία του ελέγχου συνεχίζεται και σας βεβαιώνω ότι θα καταλογιστούν ευθύνες. 
Είπα και άλλη φορά στη Βουλή το εξής: Δεν υπάρχει πρόθεση από την Κυβέρνηση να υπάρξει οποιασδήποτε μορφής συγκάλυψη. Αντίθετα, επειδή με ρωτάτε ευθέως, σας απαντώ ότι είναι βούλησή μας να καταλογιστούν ευθύνες.
Επίσης, επειδή ακούω, όχι βεβαίως εσάς -θεωρώ ειλικρινές το ενδιαφέρον σας, το έχετε αποδείξει και όχι μόνο με την ερώτηση- αλλά από άλλους κύκλους, οι οποίοι επωφελήθηκαν από το καθεστώς το οποίο επικρατούσε στο «Ερρίκος Ντυνάν», ότι δήθεν νοιάζονται σήμερα, χρειάζεται να δούμε ποια ήταν η στάση τους κατά το παρελθόν. Και εννοώ, βεβαίως, ορισμένα στελέχη του Ελληνικού Ερυθρού Σταυρού, ορισμένα στελέχη του ιδίου του «Ερρίκος Ντυνάν».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Κυρία Πρόεδρε, χρειάζομαι περισσότερο χρόνο. Θα αξιοποιήσω το χρόνο της δευτερολογίας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Υπάρχει πρόβλημα με το κουδούνι. 
Συνεχίστε παρακαλώ.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Θα χρειαστώ ένα λεπτό. 
Θέλω να προσθέσω μόνο ότι η Κυβέρνηση, η οποία δεν σιωπά, έφερε την πράξη νομοθετικού περιεχομένου στις 30 Οκτωβρίου 2012, η οποία δημοσιεύτηκε στο Α’ Τεύχος, αρ. φύλλου 209, με την οποία δώσαμε τη δυνατότητα να μπορούν να εξοφλούνται οι υποχρεώσεις προς τους εργαζομένους. Μέσω της χρηματοδότησης από τον ΕΟΠΥΥ δώσαμε τη δυνατότητα να έχει ασφαλιστική ικανότητα το «Ερρίκος Ντυνάν».
Επίσης, επεκτείναμε, και με τη σύμφωνη γνώμη των συναδέλφων, με τον κατεπείγοντα νόμο τον οποίο ψηφίσαμε ο οποίος δημοσιεύτηκε στις 6 Φεβρουαρίου 2013 για τρεις ακόμα μήνες τη δυνατότητα της ασφαλιστικής ικανότητας, ούτως ώστε να καταβάλονται χρήματα για τους εργαζόμενους, με τους οποίους και εσείς και εμείς συμπάσχουμε.
Είμαστε, πράγματι, σε μία δραματική εξέλιξη η οποία, κύριε συνάδελφε, αυτήν τη στιγμή επηρεάζεται δυσμενώς εξαιτίας των εξελίξεων στην Κυπριακή Δημοκρατία και της τύχης της «Λαϊκής Τράπεζας». Η επισπεύδουσα αρχή για την αλλαγή του ιδιοκτησιακού καθεστώτος, όπως έχω πει επανειλημμένως στη Βουλή, είναι η «Λαϊκή Τράπεζα», η οποία αυτήν την ώρα που συνομιλούμε δεν είναι σε θέση να μας παράσχει την ενημέρωση και εκείνες τις προτάσεις που θα βοηθούσαν στην αποτελεσματική αντιμετώπιση του προβλήματος. 
Γνωρίζω ότι η διοίκηση του Νοσοκομείου «Ερρίκος Ντυνάν» εξακολουθεί να βρίσκεται σε διαδικασία συνομιλιών με όσους έχουν εκδηλώσει επενδυτικό ενδιαφέρον. 
Εμείς, από την πλευρά μας, ως Κυβέρνηση, κάνουμε ό,τι είναι δυνατόν, για να εξευρεθεί λύση, να συνεχιστεί η χρηματοδότηση μέσω του ΕΟΠΥΥ, ούτως ώστε να μην διακοπεί η λειτουργία του νοσοκομείου και να εξοφληθούν, κατά το δυνατό, οι οφειλές προς τους εργαζομένους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια Τσαρουχά</Parlmember>): Το λόγο έχει ο κ. Ξανθός για να δευτερολογήσει.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Κύριε Υπουργέ, κατ’ αρχάς είναι θετικό ότι αναγνωρίζετε την έκταση και το βάθος του προβλήματος. Έχω, όμως, την αίσθηση ότι η τοποθέτησή σας αυτή δεν δηλώνει την πολιτική βούληση μιας σοβαρής παρέμβασης σε αυτό το φαύλο καθεστώς. Ειρήσθω εν παρόδω, δεν μπορεί αυτή η διοίκηση η οποία εγκαλείται γι’ αυτήν τη σκανδαλώδη διαχείριση -ίσως το μεγαλύτερο, από τα μεγαλύτερα σκάνδαλα στο χώρο της υγείας τις τελευταίες δεκαετίες- να διαπραγματεύεται σήμερα την τύχη του νοσοκομείου και να συζητά με επενδυτές. Κατά την άποψή μας, απαιτείται άμεση παρέμβαση. 
Υπάρχουν σωρείες παρανομιών και υπάρχει επίσης και η νομοθετική δυνατότητα. Ο ν.2082 στον οποίο αναφερθήκατε επιβάλλει στη διοίκηση του Νοσοκομείου «Ερρίκος Ντυνάν», κάθε χρόνο να υποβάλει ισολογισμό, απολογισμό και έκθεση πεπραγμένων για να κρίνει η εποπτεύουσα αρχή, το Υπουργείο Υγείας, αν πληρούνται οι προϋποθέσεις αυτού του ιδρύματος. Σας ρωτώ αν ποτέ έχει υποβληθεί μια τέτοια έκθεση. Θεωρώ ότι πραγματικά δεν μπορούμε να συνεχίζουμε με την τακτική του Πόντιου Πιλάτου.
Επιτρέψτε μου να δώσω μια δική μας πολιτική ερμηνεία γι’ αυτήν τη διαχρονική ανοχή από την πλευρά της πολιτείας. 
Κατά την άποψή μας, σε αυτήν την υπόθεση αποτυπώνεται πολύ ξεκάθαρα η επιρροή αυτού του αμαρτωλού τριγώνου το οποίο καταδυναστεύει την πολιτική, κοινωνική και οικονομική ζωή στη χώρα μας, στη μία κορυφή του οποίου είναι παράγοντες του πελατειακού πολιτικού συστήματος, στην άλλη είναι οι τράπεζες και οι κρατικοδίαιτοι εθνικοί εργολάβοι και στην τρίτη είναι τα διαπλεκόμενα με όλους αυτούς μέσα ενημέρωσης. Αυτός είναι ο βασικός λόγος, κατά την άποψή μας, που υπήρξε αυτή η ασυλία. 
Νομίζω ότι σήμερα αυτό δεν μπορεί να συνεχιστεί. Πλέον, η υπόθεση όζει. Η σημερινή ειδικά συγκυρία απαιτεί να υπάρξει παρέμβαση, διαλεύκανση, απόδοση ευθυνών, αποκατάσταση της νομιμότητας, μια νέα διοίκηση με κύρος και αξιοπιστία και βεβαίως, μια σοβαρή συζήτηση για την προοπτική και του «Ερυθρού Σταυρού» και του Νοσοκομείου «Ερρίκος Ντυνάν». Αλλιώς, κατά την άποψή μας, η Κυβέρνηση θα έχει ακέραια την ευθύνη και για το διεθνή διασυρμό της χώρας μας και για το λουκέτο ενός νοσοκομείου που θα ήταν πολύ χρήσιμο στη σημερινή συγκυρία για τη δημόσια περίθαλψη.
Η διαιώνιση του καθεστώτος Μαρτίνη είναι παράγοντας εκτροπής και από τη νομιμότητα και από την κοινωνική αποστολή αυτών των ιδρυμάτων. 
Ζητούμε τώρα πολιτική λύση, εκτόνωση της κρίσης, αποπληρωμή των εργαζομένων, ένταξη και όχι ιδιωτικοποίηση αυτού του νοσοκομείου το οποίο απέδειξε πως, παρ’ ότι ήταν υπό καθεστώς, υποτίθεται, ιδιωτικοοικονομικού μάνατζμεντ, δεν απέφυγε ούτε τη σπατάλη ούτε την κακοδιαχείριση ούτε την οικονομική χρεοκοπία. Χρειάζεται πολιτική πυγμής απέναντι σε αυτό το άβατο του καθεστώτος Μαρτίνη και όχι πολιτική πυγμής, από την πλευρά σας, απέναντι σε εργαζόμενους που διεκδικούν τα δικαιώματά τους, όπως έγινε χθες μπροστά στο Υπουργείο σας, με την αντιμετώπιση με αυταρχισμό και χημικά των διαδηλωτών των δομών ψυχικής υγείας και του ΟΚΑΝΑ.
Σας ευχαριστώ πάρα πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο Υπουργός Υγείας κ. Λυκουρέντζος.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Με υποχρεώνετε πάλι να απαντήσω από την τελευταία σας φράση. Χθες, ό,τι έλαβε χώρα έξω από το Υπουργείο Υγείας, μόνο ευθύνη της πολιτικής ηγεσίας και του Υπουργείου δεν είναι. Την ώρα κατά την οποία ο Γενικός Γραμματέας του Υπουργείου συνομιλούσε με τους εκπροσώπους των εργαζομένων, κάποιοι επιχείρησαν να παραβιάσουν βιαίως τις εισόδους του Υπουργείου και επακολούθησαν όσα επακολούθησαν. Όταν γίνεται συζήτηση, διάλογος, όταν οι εργαζόμενοι έρχονται στο Υπουργείο για να καταθέσουν τα αιτήματά τους, δεν έχει νόημα τέτοια συμπεριφορά εκ μέρους τους.
Αφήστε δε, που καθ’ όλη τη διάρκεια της παραμονής τους εκτός του Υπουργείου, τα υβριστικά συνθήματα και οι χυδαίες εκφράσεις δεν περιποιούν τιμή πρωτίστως στο συνδικαλιστικό κίνημα της χώρας. Δεν μπορεί να φτάσει σε αυτόν τον κατήφορο η δημόσια ζωή της χώρας, όποιο δίκιο και αν έχει κανείς.
Σημειωτέον, ότι επανειλημμένως έχουν γίνει δεκτοί οι εργαζόμενοι και από εμένα. Κάνουμε ό,τι είναι δυνατόν και σας ενημερώνω ότι εντός των ημερών στις Βρυξέλλες θα υπογράψουμε με τον Επίτροπο Εργασίας, τον κ. Άντορ, την επέκταση της χρηματοδότησης της ψυχιατρικής μεταρρύθμισης στη χώρα μας και θα εξασφαλιστούν επιπλέον 80 εκατομμύρια, για να διατεθούν στις μονάδες της ψυχικής υγείας. Δεν είναι, λοιπόν, επιχείρημα να έρχονται έξω από το Υπουργείο, όποια ώρα θέλουν, να αξιώνουν συναντήσεις και να προβαίνουν σε τέτοιου είδους συμπεριφορές. 
Σε ό,τι αφορά την αντιμετώπιση του προβλήματος ως προς τη διεθνή κοινότητα σε σχέση με τον «Ελληνικό Ερυθρό Σταυρό», θα ήθελα να σας πω ότι ο πρέσβης κ. Κοδέλας, κατ’ εντολήν του Υπουργού Εξωτερικών κ. Αβραμόπουλου, επεσκέφθη το «Διεθνή Ερυθρό Σταυρό». Παρασχέθηκαν οι οφειλόμενες εξηγήσεις από την ελληνική πλευρά και η Κυβέρνηση στήριξε και στηρίζει τη διοίκηση του κ. Χλαμπουτάκη, ο οποίος ουδένα λόγο έχει να παραιτηθεί και οφείλει να παραμείνει στη θέση του, να συνεχίσει το επίπονο έργο του, για να διευκολύνει τη λήψη των αποφάσεων με διαφάνεια, με αντικειμενικό τρόπο και να μην υποκύψει στις οποιεσδήποτε πιέσεις του ασκούνται. Και ασκούνται πιέσεις από εκείνους οι οποίοι αναλαμβάνουν πρωτοβουλίες να καταθέσουν πρόταση μομφής εναντίον του κ. Χλαμπουτάκη και να οδηγήσουν σε αδιέξοδο τις συζητήσεις, τις διαπραγματεύσεις, διότι φαντάζονται προφανώς ότι μπορεί να ισχύει και στην περίπτωση του «Ελληνικού Ερυθρού Σταυρού» και του «Ερρίκος Ντυνάν» το «αποθανέτω μετά των αλλοφύλων». 
Κύριε συνάδελφε, δεν πρόκειται να επιτρέψουμε να κλείσει το νοσοκομείο, περιοριζόμενοι όμως στις δυνατότητες που μας δίνει ο νόμος. Η πολιτική βούληση εκφράζεται και την εξέφρασα: Η θέλησή μας να στηρίξουμε εκείνους οι οποίοι εργάζονται με ήθος, με ακεραιτότητα, με ειλικρίνεια, για να λύσουν τα προβλήματα, αλλά πάντοτε στο πλαίσιο της νομιμότητας. Δεν μπορώ, δεν διαπραγματεύομαι ούτε εγώ ούτε κανένας Υπουργός για λογαριασμό του νοσοκομείου. Αυτό είναι αδιανόητο, είναι εκτός της νομοθεσίας. Δεν έχω τη δυνατότητα να παρέμβω διαφορετικά, πέραν των όσων ως δικαιοδοσία και αρμοδιότητα καθορίζει το ισχύον νομοθετικό πλαίσιο αλλά ήδη έχουμε κάνει όσα έπρεπε να κάνουμε χάριν των εργαζομένων, τους οποίους δεν θέλουμε, όπως είπα, να τους αντιμετωπίζουμε με βίαιο τρόπο ούτε απαξιωτικά.
Επίσης, οι εργαζόμενοι έχουν έρθει πολλές φορές στο γραφείο και έχουμε συζητήσει. Τις επόμενες ημέρες θα παρακολουθούμε από κοντά τις εξελίξεις και να ξέρετε ότι στο πεδίο εκείνο που επιτρέπεται η παρέμβαση της Κυβέρνησης θα εκδηλωθεί. Σας βεβαιώνω και γι’ αυτό.
Για να έχουμε τη δυνατότητα να επιτύχουμε και αποτελέσματα, όμως, πρέπει να έχουν ολοκληρωθεί όλα τα δεδομένα. Σήμερα δεν γνωρίζουμε ποια είναι η βούληση της «Λαϊκής Τράπεζας». Θέλει να συνεχιστεί αυτή η διαδικασία, η οποία είχε ξεκινήσει με την προηγούμενη διοίκηση της «Λαϊκής Τράπεζας»; Δεν το ξέρουμε. Θέλει να κάνει απαιτητό το δάνειο; Δεν έχουμε απάντηση. Ισχύει η διαδικασία με την εκδήλωση ενδιαφέροντος από ορισμένες πλευρές; Τυπικά ισχύει και οι συζητήσεις συνεχίζονται. 
Άρα εγώ θέλω να σας ευχαριστήσω για την ερώτηση που υποβάλατε. Θέλω να σας διαβεβαιώσω ότι δεν υπάρχει η παραμικρή σκιά, δεν υπάρχει καμμία διάθεση συγκάλυψης. Θέλω επίσης, συμπληρώνοντας τις σκέψεις μου, να σας διαβεβαιώσω ότι καθετί το οποίο είναι δυνατόν στο πεδίο της νομιμότητας να εκδηλωθεί απ’ την Κυβέρνηση, θα εκδηλωθεί. 
Σας ευχαριστώ.</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Και με την ασφαλιστική ενημερότητα τι θα κάνουμε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, πενήντα έξι μαθητές και μαθήτριες και τέσσερις εκπαιδευτικοί συνοδοί τους από το 2ο Γυμνάσιο Φλώρινας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Εισερχόμαστε στην τρίτη με αριθμό 1271/2-4-2013 επίκαιρη ερώτηση πρώτου κύκλου του Ε΄ Αντιπροέδρου της Βουλής και Βουλευτή Λακωνίας του Πανελλήνιου Σοσιαλιστικού Κινήματος κ. Λεωνίδα Γρηγοράκου προς τον Υπουργό Δημόσιας Τάξης και Προστασίας του Πολίτη, σχετικά με την έξαρση της εγκληματικότητας στο Νομό Λακωνίας.
Έχετε τον λόγο, κύριε Αντιπρόεδρε.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Ε΄ Αντιπρόεδρος της Βουλής): Ευχαριστώ πολύ, κυρία Πρόεδρε. 
Κύριε Υπουργέ, θα ήθελα να σας ευχαριστήσω που είστε σήμερα εδώ για να απαντήσετε σε ένα κρίσιμο θέμα για την ασφάλεια της Λακωνίας και για να δει επιτέλους και η ακριτική Λακωνία ότι πραγματικά η Κυβέρνηση και το κράτος ενδιαφέρεται για την ασφάλεια των πολιτών, όσο μακριά κι αν είναι από το κέντρο.
Αυτό το λέω γιατί όντας αρκετά χρόνια Βουλευτής και -όπως καταλαβαίνετε-χωρίς να υπάρχει μονοκομματική κυβέρνηση τα χρόνια που ήμουν Βουλευτής, θέλω να πω τα καλύτερα λόγια για την Αστυνομική Διεύθυνση Λακωνίας, τους άντρες της και όλο το προσωπικό. Διότι οφείλουμε, κύριε Υπουργέ, να λέμε την αλήθεια και να λέμε και τις δύσκολες συνθήκες τις οποίες αντιμετωπίζουν όλοι αυτοί οι άνδρες και οι γυναίκες και το προσωπικό της Αστυνομικής Διεύθυνσης Λακωνίας, σε ένα νομό που έχει μεγάλη έκταση και σε ένα νομό, όπως καταλαβαίνετε, που είναι πολύ προσιτός σε πάρα πολλά στοιχεία και ιδιαίτερα σε παραβατικά στοιχεία. 
Γίνομαι πιο σαφής λέγοντας ότι υπάρχει εμπόριο και διακίνηση ναρκωτικών ουσιών, γίνονται πολλές κλοπές στον νομό και τώρα τελευταία, όπως θα έχετε ενημερωθεί από τη διεύθυνση, είχαμε και ένοπλες ληστείες και θανάτους. Αυτό όμως, δεν σημαίνει ότι πρέπει να πάψουμε, σε ένα Σώμα που πραγματικά υπολείπεται σε αριθμό -κάτι το οποίο το ξέρετε κι εσείς- να δίνουμε τα εύσημα, γιατί είχε πάρα πολλές επιτυχίες η Αστυνομική Διεύθυνση της Λακωνίας. 
Εμείς όμως σήμερα είμαστε εδώ για να σας πούμε για την εγκληματικότητα στην περιοχή της Λακωνίας, ιδιαίτερα της Σπάρτης και να δούμε τη συμπεριφορά κάποιων παραβατικών ομάδων, όχι μόνο ανθρώπων οι οποίοι ήρθαν στην πατρίδα μας από άλλα κράτη, αλλά και γηγενών στοιχείων. Υπάρχει και βέβαια μια κοινωνικής ομάδας, η οποία τα τελευταία χρόνια στην περιοχή της Λακωνίας δείχνει μεγάλη παραβατικότητα.
Τελειώνοντας θέλω να σας πω ότι έγινε και μια συγκέντρωση προχθές γι’ αυτήν την συγκεκριμένη κοινωνική ομάδα, τους Ρομά, και κλήθηκαν κόμματα -τα οποία βέβαια είναι στη Βουλή αλλά είναι έξω από το συνταγματικό τόξο- και πήραν θέση. 
Εμείς, κύριε Υπουργέ, θα πρέπει οπωσδήποτε να πάρουμε τα μέτρα μας, η Αστυνομία μας να είναι πάρα πολύ δυνατή, να εκπληρεί το έργο της, γιατί δεν έχουμε ανάγκη από κανέναν. Η δημοκρατία μας έχει ανάγκη από όλους εμάς και να τη στηρίζουμε, ούτως ώστε να είναι δυνατή, να μπορεί να αντεπεξέλθει στις δύσκολες καταστάσεις που αντιμετωπίζει η χώρα συγκεκριμένα από την οικονομική κατάσταση που βιώνει αυτήν τη στιγμή.
Θα θέλαμε όλοι να μας απαντήσετε και ξέρουμε ότι θα το κάνετε στα εξής: Ποιο είναι το σχέδιο της Κυβέρνησης και του Υπουργείου Δημόσιας Τάξης και Προστασίας του Πολίτη για την αντιμετώπιση της έξαρσης της εγκληματικότητας στην ελληνική περιφέρεια και ιδιαίτερα στη Λακωνία; Πότε υπολογίζετε να ολοκληρωθεί το νέο οργανόγραμμα και η αναδιάταξη των υπηρεσιών της Ελληνικής Αστυνομίας; Προτίθεστε να προβείτε σε ενίσχυση του προσωπικού των αστυνομικών τμημάτων στις περιοχές της Ελλάδος που παρατηρείται αυξημένη εγκληματικότητα και συγκεκριμένα στη Λακωνία; Διότι τον τελευταίο καιρό, όπως θα είδατε και έχετε ενημερωθεί, υπάρχει μετακίνηση αρκετά μεγάλου αριθμού αστυνομικών κάθε μέρα από τη Λακωνία για να φυλάξουν το κέντρο υγείας μεταναστών στην Κόρινθο. 
Αυτό είναι ένα αίτημα, να στελεχωθεί δηλαδή άμεσα η Υπηρεσία Φύλαξης Εγκαταστάσεων Κράτησης στην Κόρινθο, ούτως ώστε να απελευθερωθούν δυνάμεις για τη Λακωνία. 
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Αντιπρόεδρε.
Το λόγο έχει ο Υπουργός Δημόσιας Τάξης και Προστασίας του Πολίτη κ. Δένδιας.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Αντιπρόεδρε, σας ευχαριστώ για την επίκαιρη ερώτηση.
Θα μου επιτρέψετε να διατάξω την απάντηση σε δύο επίπεδα. Στην πρωτολογία μου να πω σύντομα δύο πράγματα για τη Λακωνία ειδικά και να απαντήσω και για τα ευρύτερα θέματα που αφορούν την Αστυνομία και την αναδιάρθρωση στη δευτερολογία μου, για να μην ταλαιπωρώ και εσάς και τους συναδέλφους. 
Εκλαμβάνω ότι η αφορμή της ερώτησής σας είναι τα συγκεκριμένα περιστατικά στη Λακωνία του τελευταίου χρονικού διαστήματος. 
Υπάρχουν τα δύο περιστατικά, επίσης, στην Απιδέα και στον Άγιο Δημήτριο. Το ένα έχει εξιχνιαστεί, αν μπορώ να χρησιμοποιήσω την έκφραση. Βεβαίως, είναι υπό τη κρίση της ελληνικής δικαιοσύνης, αλλά εν πάση περιπτώσει, υπάρχει σύλληψη δράστη. Στο άλλο υπάρχει προανάκριση και ακόμη, απ’ ό,τι γνωρίζω, δεν υπάρχει σύλληψη δράστη. Τα αριθμητικά στοιχεία που έχω στη διάθεσή μου για την αστυνομική δύναμη της Λακωνίας, δεν τα ανακοινώνω δημοσίως, γιατί θεωρώ ότι είναι κακό να αναφέρομαι κάθε φορά για την Αστυνομία -για την Πυροσβεστική το κάνω- σε αριθμητικά δεδομένα κάθε αστυνομικής διεύθυνσης. Θεωρώ ότι έχουν ένα στοιχείο εμπιστευτικότητας. 
Πάντως, είναι γεγονός αυτό το οποίο είπατε και επιτρέψατέ μου να το επιβεβαιώσω, ότι υπολείπονται της προβλεπόμενης οργανικής δύναμης. Υπήρξε μια προσπάθεια ενίσχυσης με τις τωρινές τοποθετήσεις, ιδίως σε αξιωματικούς -θα το δείτε ελπίζω και στην περιφέρεια- και επίσης επιτρέψτε μου να σας πω ότι σύμφωνα με τα στατιστικά τα οποία υπάρχουν, το τελευταίο διάστημα παρουσιάζεται μια αντιμετώπιση του φαινομένου της έξαρσης εγκληματικότητας, δηλαδή μείωση ληστειών, κατά 25% και διαρρήξεων, κατά 28% και 12,9% για τις κλοπές οχημάτων. Και, επίσης, είναι εντυπωσιακό το ποσοστό εξιχνίασης, το οποίο προσεγγίζει το 67%. 
Αυτά εμφανίζονται ως μια λαμπρή πραγματικότητα. Δεν είναι η αλήθεια. Η αλήθεια είναι –και το αντιλαμβάνομαι και συμμερίζομαι απολύτως την ερώτησή σας- ότι ο πολίτης της Λακωνίας, ο πολίτης της Ελλάδος στην περιφέρεια, δεν αισθάνεται ότι υπάρχει ένα πλήρες αίσθημα ασφάλειας. Διακατέχεται από αίσθημα εν πολλοίς ανασφάλειας. Αυτό είναι κάτι απολύτως κατανοητό και θα μου επιτρέψετε στη δευτερολογία μου να σας πω πώς ελπίζω ότι σε εύλογο χρόνο θα αντιμετωπιστεί.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο Ε΄ Αντιπρόεδρος της Βουλής κ. Λεωνίδας Γρηγοράκος έχει το λόγο.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Ε΄ Αντιπρόεδρος της Βουλής): Ευχαριστώ, κυρία Πρόεδρε. 
Κύριε Υπουργέ, σας ευχαριστώ και είμαι σίγουρος ότι θα απαντήσετε στη δευτερολογία σας με συγκεκριμένα στοιχεία. Θα ήθελα πάλι από εδώ να πω ότι επειδή το τελευταίο χρονικό διάστημα οι αμοιβές όλων των Ελλήνων έχουν πέσει στα κατώτατα επίπεδα και ιδιαίτερα των αστυνομικών που καλούνται κάθε στιγμή με κίνδυνο της ζωής τους να αντιμετωπίσουν αυτήν τη μεγάλη εγκληματικότητα που παρουσιάζεται στην περιφέρεια -αυτός είναι και ένας αποτρεπτικός παράγων- το καταλαβαίνουμε αυτό, για τους ίδιους τους αστυνομικούς, το καταλαβαίνω και εγώ προσωπικά, που ναι μεν, κάνουν καλά τη δουλειά τους, αλλά αυτή η δουλειά και τους προσφέρει περισσότερη κούραση και δεν ανταμείβονται και δεν αμείβονται τα Σώματα Ασφαλείας γενικά και η Αστυνομία στην Ελλάδα με αυτά που έπρεπε να αμειφθούν. 
Εγώ, λοιπόν, θα ήθελα να πω πάλι ότι είναι γεγονός ότι το τελευταίο διάστημα η Αστυνομική Διεύθυνση Λακωνίας και η Ασφάλεια Λακωνίας έχουν κάνει πολλές επιτυχίες, και οι επιτυχίες είναι και στο άλλο περιστατικό που ψάχνουμε και πιστεύουμε ότι και αυτό θα το εξιχνιάσει η Αστυνομική Διεύθυνση Λακωνίας, περιστατικό που βρέθηκε σε προχωρημένο στάδιο σήψης στη Μάνη. Βέβαια, η Αστυνομία μπορεί να το κατατάξει κάπου. Πιστεύω ότι και εκεί θα γίνει εξιχνίαση γρήγορα αλλά αυτό που θέλω να εξάρω είναι η μεγάλη αντιμετώπιση της παραβατικότητας και του παράνομου εμπορίου που γίνεται στις ακτές της Λακωνίας. 
Έχει πολλές επιτυχίες η Αστυνομία, αλλά απ’ ό,τι μπορώ να σας διαβεβαιώσω -και σας μεταφέρω και την κοινή γνώμη- αυτοί οι ίδιοι οι οποίοι είχαν συλληφθεί πριν τέσσερις-πέντε μήνες και τους οποίους η ίδια η Ασφάλεια τους είχε πιάσει –σημειωτέον ότι η βλάβη που είχαν κάνει σε οικονομικό επίπεδο στη χώρα είναι πάρα πολύ μεγάλη με τη διακίνηση των παράνομων σιγαρέτων, διότι η ποσότητα είναι πάρα πολύ μεγάλη- δυστυχώς, ενώ αφέθησαν με υψηλότατη εγγύηση των 200.000 ευρώ πριν από μία εβδομάδα, χθες πάλι συνελήφθηκαν από την Αστυνομία να ξανακάνουν αυτό που κάνουν. Διότι, όπως καταλαβαίνετε, αυτό το εμπόριο έχει παράνομο χρήμα, μαύρο χρήμα και μπορούν βέβαια και ανταποκρίνονται στις μεγάλες κυρώσεις και στα μεγάλα χρηματικά ποσά που απαιτεί η δικαιοσύνη για την αποφυλάκισή τους. 
Θα ήθελα, λοιπόν, να το δείτε και αυτό το θέμα. Ξέρω ότι θα μας αντιμετωπίσετε με την πρέπουσα προσοχή και ξέρω ότι θα κάνετε το καλύτερο, όχι μόνο για την Ελληνική Αστυνομία σε όλη την Ελλάδα, αλλά και για τη Λακωνία. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς, κύριε συνάδελφε. 
Ο κύριος Υπουργός έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ εσάς, κυρία Πρόεδρε όπως και τον κύριο Αντιπρόεδρο της Βουλής. 
Όπως είπα και στην πρωτολογία μου, θα μου επιτρέψετε στη δευτερολογία να κάνω μια λίγο ευρύτερη τοποθέτηση. Κατ’ αρχάς, θέλω να περιγράψω χωρίς ωραιοποίηση την κατάσταση, η οποία ήταν αυτή που ήταν στη χώρα εδώ και λίγους μήνες, όσον αφορά το ζήτημα της μετανάστευσης. Και λέω της μετανάστευσης, γιατί την παράνομη μετανάστευση την αντιμετώπισε η Ελληνική Αστυνομία, αν θέλετε, κατά την κρίση μου, ως μη έδει, αλλά εν πάση περιπτώσει, το σύνολο του φαινομένου της παράνομης μετανάστευσης στην Ελλάδα το αντιμετωπίζουν η Ελληνική Αστυνομία και το Υπουργείο Δημόσιας Τάξης και Προστασίας του Πολίτη. 
Η κατάσταση στο μεταναστευτικό ήταν αυτή που ήταν. Με εξαίρεση την μικρή προσπάθεια -την προσπάθεια των λίγων θέσεων εννοώ ως μικρή, γιατί ως πολιτική προσπάθεια ήταν τεράστια- της Αμυγδαλέζας, τα σύνορα στον Έβρο ήταν απολύτως ελεύθερα. Όποιος ήθελε έμπαινε στη χώρα και όποιος ήθελε έβγαινε. Το κέντρο της Αθήνας είχε την εικόνα που είχε. Βαριά εγκληματικότητα, που είναι γνωστό σε τι επίπεδο έχει φθάσει. Βαρύς οπλισμός των εγκληματιών όπου έχουμε πάρα πολλά παραδείγματα για την ευρύτατη δυνατότητα εισαγωγής του στη χώρα. Κλοπή μετάλλων και γενικά τεράστια βλάβη στην υποδομή της χώρας, η οποία ανθούσε και σε ένα μεγάλο βαθμό, ανθεί. Μια κατάσταση εξαιρετικά δυσχερής.
Τι προσπάθησε να γίνει; Κατ’ αρχάς, η πρώτη προτεραιότητα, κατά την άποψή μου, που παρέμεινε, ήταν να θωρακιστεί η χώρα. Έκλεισε ο Έβρος και μπήκε σε μια σειρά το μεταναστευτικό.
Όσον αφορά, το θέμα της εγκληματικότητας, σε αυτό καλείται να απαντήσει η αναδιοργάνωση της Ελληνικής Αστυνομίας. Και στο μεταναστευτικό, βεβαίως, γιατί θα φτιαχτεί κλάδος μετανάστευσης, εφόσον η Εθνική Αντιπροσωπεία το ψηφίσει και το εγκρίνει. Αλλά γενικά η Ελληνική Αστυνομία χρειάζεται μια ριζική αναδιάρθρωση. Θα προταθεί –ελπίζω ότι θα εγκριθεί- να δημιουργηθεί ειδικός κλάδος ασφάλειας αποχωρισμένος από τον κλάδο τάξης, απολύτως καθετοποιημένος. Επίσης, αυτό το οποίο πρέπει να επιτευχθεί μέσα από την αναδιάρθρωση που έρχεται να θεραπεύσει ή ελπίζω ότι θα θεραπεύσει όλα…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κυρία Πρόεδρε, μπορώ να έχω λίγο χρόνο; Όσο και να προσπαθώ να τα πω περιληπτικά, είναι αδύνατον να χωρέσουν σε μια φράση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Παρακαλώ, συνεχίστε.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Θα θεραπεύσει το μοντέλο που δημιουργήθηκε το 1984 από τη βίαιη και χωρίς μελέτη συνένωση των δύο Σωμάτων. Της Χωροφυλακής και της Αστυνομίας που έχουμε. Αυτό είχε σαν αποτέλεσμα να δημιουργηθούν δύο χιλιάδες πράξεις, νομοθετήματα και αποφάσεις, τα οποία διέπουν την Ελληνική Αστυνομία σήμερα και τα οποία, εν πάση περιπτώσει, δημιουργούν ένα εφιαλτικό θεσμικό πλαίσιο ως προς τη νομοτεχνική του επάρκεια. Αλλά πέραν αυτού πρέπει να αλλάξουμε το μοντέλο αστυνόμευσης. 
Η μονάδα αυτήν τη στιγμή, είναι το αστυνομικό τμήμα. Αυτό πρέπει να πάψει. Η μονάδα πρέπει να είναι κινητή. Πρέπει να είναι ο Έλληνας αστυνομικός εν κινήσει με τα κατάλληλα μέσα να αντιμετωπίσει την πρόκληση που ο πολίτης του ζητά να αντιμετωπίσει. Και πρέπει, επίσης, να δημιουργήσουμε και να καθιερώσουμε ποιοτικούς δείκτες μέτρησης του έργου της Αστυνομίας. 
Πάντοτε προτείνω το εξής σαφές και απλό. Θα πρέπει να δούμε πόσο χρόνο χρειάζεται από το τηλεφώνημα του πολίτη ώστε να επέμβει η Ελληνική Αστυνομία στην πρόκληση που δέχεται το αγαθό της δημόσιας ασφάλειας οπουδήποτε της Ελλάδος. Αυτή θα είναι η νέα μονάδα μέτρησης. Έτσι όπως είμαστε σήμερα έχουμε πάνω από χίλιους πεντακόσιους αστυνομικούς σε αστυνομικά τμήματα και σταθμούς σε όλη τη χώρα. Στην πραγματικότητα τι υπηρετούν; Έχουν το βράδυ ένα σκοπό και έναν άνθρωπο, ο οποίος σηκώνει το τηλέφωνο και ο οποίος δεν μπορεί να παρέμβει, που σημαίνει δεν μπορεί να εκπέμψει το αγαθό της ασφάλειας και να το απολαύσει ο Έλληνας πολίτης. 
Ελπίζω ότι μέχρι τον Ιούνιο θα έχουμε καταφέρει να καταθέσουμε το σχέδιο νομοθετήματος για την αναδιάρθρωση, για το οποίο γίνεται ήδη ένας πάρα πολύ εκτεταμένος διάλογος -για αυτό και έχει καθυστερήσει- ο οποίος από τη φύση του και από την ανάγκη του έπρεπε -και ορθώς μου υποδείχθηκε από τα κόμματα- να είναι πολυτελής. Δεν πειράζει να κρατήσει για ένα-δυο μήνες. Να μπορέσουμε όμως, να συμφωνήσουμε όλοι ποιο θα είναι το μοντέλο της Ελληνικής Αστυνομίας για τα επόμενα είκοσι χρόνια. Εξάλλου και εδώ, στην Εθνική Αντιπροσωπεία και στο πλαίσιο Επιτροπής Δημόσιας Διοίκησης -την οποία ήδη έχω ενημερώσει μια φορά- αλλά και επί του συγκεκριμένου κειμένου θα υπάρξει εκτενής διάλογος. Και στην Ολομέλεια θα υπάρξει διάλογος. Κάθε ιδέα, κάθε άποψη είναι απολύτως χρήσιμο να τεθεί υπ’όψιν και να αξιολογηθεί. Νομίζω ότι το συγκεκριμένο νομοθέτημα, από το οποίο ελπίζω, μετά από την αλλαγή της δομής και του οργανωτικού μοντέλου, ότι θα προκύψει μια επιπλέον τεράστια βελτίωση στο αγαθό της δημόσιας ασφάλειας.
Σας ευχαριστώ πάρα πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Και εμείς σας ευχαριστούμε, κύριε Υπουργέ.
Εισερχόμαστε στην έκτη με αριθμό 1262/2-4-2013 επίκαιρη ερώτηση πρώτου κύκλου του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη λήψη μέτρων ασφάλειας στις φυλακές Τρικάλων.
Έχετε το λόγο, κύριε Κυρίτση.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Σας ευχαριστώ, κυρία Πρόεδρε. 
Κύριε Υπουργέ, χαίρομαι πολύ που είστε εδώ. Είναι μια ευκαιρία να κάνουμε μια ανασκόπηση όλων αυτών των γεγονότων που έχουν συμβεί τον τελευταίο καιρό. Και χαίρομαι που βρίσκεστε εδώ, για να μπορέσετε και εσείς μέσα στη Βουλή να πείτε ό,τι έχετε σκεφθεί και ό,τι έχετε αποφασίσει.
Επιπλέον, θα ήθελα, κυρία Πρόεδρε, την ανοχή σας για ένα τόσο καυτό θέμα. Η ελληνική κοινωνία είναι ανάστατη. Δραπέτες υπάρχουν έξω που σκοτώνουν αθώους πολίτες.
Κύριε Υπουργέ, πριν από δύο μήνες περίπου σε αυτήν εδώ την Αίθουσα με επίκαιρη ερώτησή μου σας είχα θέσει τα ζητήματα σχετικά με τις φυλακές Τρικάλων, που παρευρεθήκαμε εκεί και μαζί και τα ξέρουμε και τα έχουμε δει.
Συγκεκριμένα, είχα αναφερθεί στα προβλήματα που δημιουργούνται -ανασκόπηση κάνω- λόγω του υπερπληθυσμού και της έλλειψης προσωπικού και υποδομών. Τα προβλήματα αυτά συνδέονται με τα δικαιώματα των κρατουμένων και τις συνθήκες διαβίωσής τους αλλά και με θέματα ασφαλείας του προσωπικού των φυλακών αλλά και των κατοίκων της ευρύτερης περιοχής. Και είναι σημαντική η ασφάλεια των κατοίκων της ευρύτερης περιοχής.
Δυστυχώς από τότε μέχρι σήμερα είχαμε απόπειρα απόδρασης βαρυποινίτη στις 24 Φεβρουαρίου, πρωτοφανή απόδραση έντεκα κρατουμένων στις 22 Μαρτίου, όπου κατά την ανταλλαγή πυροβολισμών δύο εξωτερικοί φρουροί τραυματίστηκαν. Δυστυχώς, ακόμη ο ένας, κύριε Υπουργέ, εξακολουθεί να νοσηλεύεται στο νοσοκομείο. Επίσης, δεν μπορώ να μην αναφερθώ στους δύο δραπέτες των φυλακών Τρικάλων, οι οποίοι σύμφωνα με την Αστυνομία εμπλέκονται στο θανάσιμο τραυματισμό μιας νέας κοπέλας στα Ίσθμια, που συνέβη την περασμένη εβδομάδα. 
Μετά από αυτά τα γεγονότα, κύριε Υπουργέ, απαιτούνται πρωτοβουλίες –ξέρω ότι έχετε πάρει, αλλά θέλω να ειπωθούν εδώ όλα- και λύσεις στα προβλήματα. Όπως σας είχα αναφέρει στην προηγούμενη επίκαιρη ερώτηση, αν και οι φυλακές Τρικάλων έχουν σχεδιαστεί για εξακόσιους κρατουμένους, οι έγκλειστοι ανέρχονται σήμερα σε περίπου επτακόσιους εξήντα. Οπότε, θα πρέπει να υπάρξει άμεσα πρωτοβουλία για την αποσυμφόρηση του καταστήματος. 
Επίσης, θα πρέπει να αντιμετωπιστεί και η έλλειψη προσωπικού. Μετά από το κύμα συνταξιοδοτήσεων στο κατάστημα εργάζονται μόλις ογδόντα σωφρονιστικοί υπάλληλοι, οι οποίοι βέβαια δεν επαρκούν για την κάλυψη των αναγκών της κάθε βάρδιας. Η αναλογία σωφρονιστικών υπαλλήλων/κρατουμένων στις φυλακές Τρικάλων είναι μόλις 1/100. 
Δεν απευθύνομαι σε εσάς, απευθύνομαι στην Κυβέρνηση, απευθύνομαι στον κ. Στουρνάρα, απευθύνομαι στην τρόικα, εάν πιστεύουν ότι μπορεί ένας φύλακας να είναι υπεύθυνος για εκατό κρατούμενους. Είναι σαφές ότι οι φυλακές Τρικάλων θα πρέπει να ενισχυθούν με προσωπικό όλων των ειδικοτήτων, προκειμένου να βελτιωθούν οι συνθήκες κράτησης των φυλακισμένων αλλά και οι συνθήκες εργασίας του προσωπικού. 
Κύριε Υπουργέ, πώς σκοπεύετε να αντιμετωπίσετε το πρόβλημα του υπερπληθυσμού και τις ελλείψεις στο προσωπικό στις φυλακές Τρικάλων; Με χαρά μου θα σας ακούσω να τα αναγγέλλετε αυτά.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Στην επίκαιρη ερώτησή σας θα απαντήσει ο Υπουργός Δικαιοσύνης, Διαφάνειας και Ανθρωπίνων Δικαιωμάτων ο κ. Αντώνης Ρουπακιώτης. 
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Κυρίτση, είδατε αμέσως τις συνέπειες της καταδρομικής επίθεσης στις φυλακές Τρικάλων, σας συνάντησα εκεί. Διαπιστώσατε ότι πρόκειται για μια επιδρομή εκπαιδευμένων, οργανωμένη, πρωτοφανή στα ευρωπαϊκά χρονικά. Παρά την αυτοθυσία των σωφρονιστικών υπαλλήλων –και ιδιαίτερα των εξωτερικών φρουρών- και την εμπλοκή της Αστυνομίας δεν κατέστη δυνατόν να αποτραπεί. Η δε απόδραση ήταν συγχρονισμένη απόλυτα με την επίθεση. Ευτυχώς που εκεί δεν είχαμε θύματα. Ευτυχώς. 
Πρέπει να υπάρξει εξ υπαρχής ανασχεδιασμός στην οργάνωση και λειτουργία των φυλακών ή τουλάχιστον κάποιων από αυτές. Έπρεπε να έχει γίνει από δεκαετίες. Δεν αναζητώ ευθύνες σε κανέναν. Διαπιστώσεις κάνω. Όταν υπήρχαν χρήματα στον προϋπολογισμό του Υπουργείου Δικαιοσύνης, δεν έγιναν αυτά. Τώρα που ο προϋπολογισμός είναι στο μισό εκείνου που ήταν μόλις πριν από τρία χρόνια, καλούμαστε και να καλύψουμε κατεπείγουσες ανάγκες, αλλά και να ανασχεδιάσουμε την οργάνωση και τη λειτουργία των φυλακών. 
Με τις ενέργειες του Πρωθυπουργού, μόλις ανευρέθηκαν 2,5 εκατομμύρια ευρώ. Να κάνουμε τι, κύριε Κυρίτση; Στις φυλακές Τρικάλων και όχι μόνο σε αυτές -αυτές όμως παραδόθηκαν το 2007- οι σκοπιές δεν ήταν με αλεξίσφαιρα τζάμια, δεν ήταν με βάθρο τσιμεντένιο και τα αλεξίσφαιρα γιλέκα που διατίθενται, δεν είναι ισάριθμα με αυτά των εξωτερικών φυλάκων που πρέπει να τα φορούν, ώστε να κινούνται άνετα. 
Καλύπτουμε λοιπόν αυτές τις άμεσες ανάγκες σε σκοπιές, σε αλεξίσφαιρα, σε τοποθέτηση κλωβού απενεργοποίησης των κινητών τηλεφώνων. Αυτά δεν είναι εκείνα που αποτελούν τη λύση, αναμφισβήτητα, στην οργάνωση. Ωστόσο θα πρέπει να γίνει απόλυτα σαφές ότι και η ελληνική κοινωνία θα πρέπει να γνωρίζει ότι έχει τις φυλακές της. 
Δεν πρέπει να αγνοεί τις φυλακές, όταν είναι σε ηρεμία και να τις θυμάται, δίνοντας ενδεχομένως, με έναν εύκολο τρόπο κατηγόριες- όταν γίνονται περιστατικά ως αυτά. 
Ταυτόχρονα η Κυβέρνηση και η ελληνική πολιτεία αναλαμβάνουν στο ακέραιο την ευθύνη, στα μέτρα των ελαχίστων οικονομικών δυνατοτήτων που υπάρχουν, να κάνουν ό,τι είναι δυνατόν προς δυο κατευθύνσεις: την κάλυψη άμεσων αναγκών και ταυτόχρονα τον ανασχεδιασμό των φυλακών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε, κύριε Υπουργέ.
Ορίστε, κύριε Κυρίτση, έχετε το λόγο για τη δευτερολογία σας.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Ευχαριστώ, κυρία Πρόεδρε. 
Κύριε Υπουργέ, χαίρομαι πολύ που τα ακούω όλα αυτά. Τα έχουμε συζητήσει. Δεν θέλω να μιλήσω διαβάζοντας το χαρτί. 
Θέλω να σας πω ότι εγώ καταλαβαίνω ότι είναι οικονομικό το πρόβλημα. Αυτό το καταλαβαίνουμε όλοι και το έχουμε συζητήσει. Τι βοήθεια χρειάζεται –και πώς- για να καταλάβει και η Κυβέρνηση πια και να καταλάβει όντως και ο Υπουργός Οικονομικών ότι δεν γίνεται να έχουμε φυλακές με βαρυποινίτες και να μην έχουμε όλη αυτήν την προστασία την οποία είδατε. Όντως, ήταν τα φυλάκια έτσι, με τσίγκο και σκέτο τζάμι. 
Βεβαίως δεν περίμενε κανείς μια τέτοια επίθεση απ’ έξω, η οποία ήταν στρατιωτικά οργανωμένη. Μετά από δέκα-δεκαπέντε μέρες ήρθε ο στρατός, για να μαζεύει χειροβομβίδες, οι οποίες δεν είχαν εκραγεί. Έγινε, όντως δηλαδή, μια πρωτοφανής επίθεση. 
Χαίρομαι που μιλήσατε για κλωβό απενεργοποίησης κινητών. Ξέρω πολύ καλά ότι –ανακοινώθηκε άλλωστε από την Αστυνομία- δόθηκε καλύτερος οπλισμός προς τους εξωτερικούς φύλακες. Ξέρω ότι έχετε πάρει το θέμα πολύ σοβαρά. Έχω ακούσει ότι έχετε πάρει μέτρα. Πρέπει να παρέμβαιτε, κύριε Υπουργέ, δυναμικά. 
Μάλιστα θα ήθελα να κάνω και μια παράκληση. Μέσα στα μέτρα ασφαλείας πρέπει να είναι και το Τμήμα Μεταγωγών και θα σας πω το γιατί. Μεταφέρθηκε ο βαρυποινίτης που πήγε να αποδράσει στο δικαστήριο για μια δίκη και όλη η αστυνομική δύναμη των Τρικάλων πήγε να φρουρήσει το δικαστήριο, και ξαφνικά έμεινε μια πόλη και η περιφέρεια χωρίς ούτε έναν αστυνομικό. 
Επόμενο είναι να υπάρχουν τόσες δυσκολίες για το Τμήμα Μεταγωγών και ξέρω ότι δεν είναι στις δικές σας αρμοδιότητες. Ξέρω, απλώς, ότι έχετε κι εσείς την καλή πρόθεση να πιέσουμε το Υπουργείο Προστασίας του Πολίτη, για να μπορέσουμε να ολοκληρώσουμε και το Τμήμα Μεταγωγών, γιατί είναι κι αυτό ένα κομμάτι φύλαξης των φυλακών. 
Εγώ ήθελα να τα πείτε αυτά μέσα στην Αίθουσα, κύριε Υπουργέ. Εμείς τα είδαμε από κοντά. Είδαμε τι ακριβώς έχει συμβεί. Θέλω να ακούσει κι ο ελληνικός λαός από εδώ, όλα αυτά τα μέτρα που είστε αποφασισμένος να πάρετε για τη φύλαξη των φυλακών Τρικάλων και των κρατουμένων.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Κύριε Υπουργέ, έχετε το λόγο για να δευτερολογήσετε.</ChairmanSpeech> 
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κυρία Πρόεδρε. 
Κύριε Κυρίτση και κύριοι Βουλευτές, το Υπουργείο Δικαιοσύνης υπηρετεί σταθερά δυο αρχές: Πρώτον, την εφαρμογή σύγχρονων αντιλήψεων στο εσωτερικό, λειτουργίας των φυλακών. Τις αντιλήψεις αυτές τις επιλέγουμε ως νέες σωφρονιστικές αντιλήψεις, αλλά και γιατί είμαστε υποχρεωμένοι σύμφωνα με το Σύνταγμα, τους νόμους και τις διεθνείς συμβάσεις. 
Ταυτόχρονα και ισοδύναμα είμαστε υποχρεωμένοι να διασφαλίσουμε την ηρεμία, τη ζωή τόσο των πολιτών όσο και της ίδιας της κοινωνικής δράσης από ιδιαιτέρως επικίνδυνους εγκληματίες. 
Άλλαξε η μορφή του εγκλήματος σε φύση, σε διάσταση, σε βάθος, σε έκταση και συνδέεται με πολλαπλώς διακινούμενα χρήματα, τα οποία είναι πολλά. Έτσι έχουν και την οικονομική δυνατότητα να κινήσουν δυνάμεις και να υλοποιήσουν νέες –θα λέγαμε- επιλογές τόσο διάπραξης εγκλημάτων όσο και απόπειρες απόδρασης σαν αυτή, που έγινε, είτε στην περίπτωση του Βλαστού –νοικιάζω ελικόπτερο ή αναθέτω σε μια μεγάλη ομάδα εκπαιδευμένων να βοηθήσει στην απόδραση, όλα αυτά σημαίνουν πολλά χρήματα. Άρα, ισοδυνάμως πρέπει να διασφαλίζεται η ζωή, η ασφάλεια του πολίτη έξω, αλλά και ανθρώπινες συνθήκες μέσα στη φυλακή. 
Να το ξαναπούμε: Εκλύεται πολλή βία μέσα στη φυλακή. Δεν πρέπει να εκλύεται και στην κοινωνία. Για το λόγο αυτό, προχωράμε σε μια σειρά μέτρων, τα οποία και αρχίζουμε να υλοποιούμε– προσπαθούμε και πιστεύουμε ότι σύντομα θα το πετύχουμε- ισορροπώντας και στις δυο αυτές κατευθύνσεις. 
Είπαμε ότι χρειάζεται άμεση ενίσχυση της φρούρησης των φυλακών με τον κλωβό, με τα αλεξίσφαιρα, με τις σκοπιές, με την εγκατάσταση εξωτερικού φυλακίου από εξωτερικούς φρουρούς στον περίβολο της φυλακής, εκεί δηλαδή που εισερχόμαστε πριν τον προαύλιο χώρο. 
Επίσης χρειάζονται συνεχείς έλεγχοι στους θαλάμους. Θα το τονίσω με ιδιαίτερη ευθύνη ότι αυτοί οι έλεγχοι γίνονταν, αλλά πρέπει να είναι με την παρουσία ανδρών-οργάνων των ΕΚΑΜ. Γίνονταν και θέλω να βεβαιώσω την ελληνική κοινωνία ότι (όσο και να μη λέει να βρει μια τέτοια κίνηση) δεν πρέπει να λέμε ανακρίβειες. Πρέπει αυτοί οι έλεγχοι να γίνονται και μάλιστα με τις οδηγίες εισαγγελέα, γιατί ανά πάσα στιγμή και κάθε μέρα, κυρία Πρόεδρε, δημιουργούν αιχμηρά αντικείμενα, πρωτογενούς παραγωγής, θα λέγαμε, τέτοια εργαλεία, που τους διευκολύνουν είτε στην απόδραση είτε στο να κρατούν ομήρους φύλακες ή να εκβιάζουν. Θέλουμε συνεχείς ελέγχους.
Αναφέρετε στην επίκαιρη ερώτησή σας ότι λείπει προσωπικό. Μόλις το 63% των οργανικών θέσεων καλύπτονται στη φυλακή των Τρικάλων με το ν. 4024/2011. Γι’ αυτό και με τον παριστάμενο Υπουργό Ηλεκτρονικής Διακυβέρνησης και Διοικητικής Μεταρρύθμισης είχαμε υπογράψει το καλοκαίρι μία πράξη υπουργικού συμβουλίου για την πρόσληψη πεντακοσίων σωφρονιστικών υπαλλήλων, τόσο εσωτερικών όσο και εξωτερικών. Οι λόγοι που δεν έχει ενεργοποιηθεί ακόμη η απόφαση αυτή είναι γνωστοί. Ωστόσο ο παριστάμενος Υπουργός από την κινητικότητα του Υπουργείου διαθέτει διακόσιους σαράντα τέσσερις υπαλλήλους περίπου στο Υπουργείο Δικαιοσύνης, για να καλύψει ανάγκες τόσο στους εσωτερικούς σωφρονιστικούς φύλακες όσο και στους εξωτερικούς φρουρούς. 
Αποφασίσαμε να ιδρύσουμε, κυρία Πρόεδρε, μια φυλακή σαν αυτή που λένε «υψίστης ασφαλείας». Τι σημαίνει αυτό; Θα λειτουργεί με έναν ειδικό κανονισμό. Εκεί θα εγκλειστούν εκείνοι που έχουν δώσει δείγματα ιδιαίτερης επικινδυνότητας και θα τηρούμε τους κανόνες που πρέπει να τηρήσουμε εμείς, όχι τους εκδικητικούς κανόνες, αλλά εκείνους τους κανόνες που θα διασφαλίζουν τόσο το ενδεχόμενο να αποδράσουν όσο και να διαπράξουν εγκλήματα είτε και μέσα στη φυλακή. Είμαστε υποχρεωμένοι πλέον και αυτό πρέπει να γίνει αντιληπτό.
(Στο σημείο αυτό κτυπάει το κουδούνι λήξεως του χρόνου ομιλίας του κύριου Υπουργού)
Πολύ σύντομα, τις επόμενες μέρες ή εβδομάδες, θα ανακοινώσουμε ποια θα είναι αυτή η φυλακή υψίστης ασφαλείας –που θα είναι μία εκ των υπαρχουσών, κυρία Πρόεδρε- ώστε να συγκεντρωθούν εκείνοι οι εγκληματίες, οι οποίοι έχουν δώσει ιδιαίτερα στοιχεία επικινδυνότητας. Ξέρουμε ότι δεν λύνουμε το ζήτημα. 
Ο υπερπληθυσμός της φυλακής –και εδώ τελειώνω, κυρία Πρόεδρε- δεν αντιμετωπίζεται μόνο με την ανακατανομή από φυλακή σε φυλακή, αλλά με τα τελευταία μέτρα που πήραμε και με ένα νομοσχέδιο, το οποίο έχουμε καταθέσει, ήδη αποφυλακίζονται από τις φυλακές περί τους εφτακόσιους με οκτακόσιους –ξέρετε, κύριε Ψυχάρη, μιας και συμμετείχατε και εσείς- ελαφρυποινίτες που υπάγονται στις ρυθμίσεις.
Δεύτερον, με το νομοσχέδιο που καταθέσαμε χθες, προβλέπουμε –για όσους θέλουν να την αξιοποιήσουν, γι’ αυτούς που διέπραξαν οικονομικό έγκλημα- τη δυνατότητα «πληρώστε για να έχετε ελαφρύτερη ποινή». 
Τρίτον, σχεδιάζουμε –και θα γίνει- μία ίδρυση φυλακής για τους εικονικούς εγκληματίες, εκείνους δηλαδή για τους οποίους η φύλαξη δεν απαιτεί τις αυστηρές προϋποθέσεις των άλλων φυλακών και θα αξιοποιήσουμε είτε ένα χώρο στρατοπέδου ή άλλο χώρο, ώστε οι υπάρχουσες φυλακές να αποσυμφορηθούν και ταυτόχρονα κι εκείνοι οι οικονομικοί εγκληματίες, αλλά και όσοι έχουν τιμωρηθεί και είναι εγκλεισμένοι για μικρά αδικήματα να μην συνυπάρχουν με βαρυποινίτες. 
Σκεφτείτε μόνο, κυρία Πρόεδρε, ότι οκτακόσιους σαράντα οκτώ κρατουμένους έχουμε για ποινή έως δύο έτη, διότι δεν έχουν τη οικονομική δυνατότητα να μετατρέψουν την ποινή ή ενδεχομένως δεν μετατράπηκε.
Συμπεραίνω τα εξής: Με τα απειροελάχιστα χρήματα που έχουμε, με τη συνδρομή των συναρμόδιων Υπουργείων Διοικητικής Μεταρρύθμισης και της Αστυνομίας, όπου χρειάζεται, και με την παρέμβαση του κυρίου Πρωθυπουργού, πιστεύουμε ότι πολύ-πολύ σύντομα θα υλοποιηθούν τα μέτρα, που θα δώσουν μια δυνατότητα εύρυθμης λειτουργίας των φυλακών και αποφυγής αποδράσεων, που δημιουργούν κινδύνους στους Έλληνες πολίτες και στην κοινωνική ζωή της χώρας.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Αν μου επιτρέπετε, επειδή παρακολουθώ και εγώ τις φυλακές Νιγρίτας, που είναι στην περιοχή μου, πρέπει τάχιστα να γίνουν πράγματα για να αποφύγουμε επεισόδια, όπως αυτά των Τρικάλων και όχι μόνο. Πάντως, χρειάζονται οικονομικοί πόροι οπωσδήποτε, γι’ αυτό θα πρέπει να τα ακούει αυτά ο Υπουργός Οικονομικών τουλάχιστον και ο Πρωθυπουργός. 
Σας ευχαριστώ.
Ακολουθεί η πρώτη με αριθμό 1252/2-4-2013 επίκαιρη ερώτηση δευτέρου κύκλου του Βουλευτή Α´ Αθήνας της Νέας Δημοκρατίας κ. Ανδρέα Ψυχάρη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τους δημόσιους υπαλλήλους που έχουν καταδικαστεί αμετακλήτως από τη δικαιοσύνη.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, έχουν περάσει πάνω από έξι μήνες από τότε που σας κατέθεσα μία γραπτή ερώτηση για τους επίορκους δημόσιους υπαλλήλους. Σας ρωτούσα τότε πόσοι είναι και σε ποια φάση βρίσκεται η διαδικασία απομάκρυνσής τους.
Η πρώτη ερώτηση κατατέθηκε τον Οκτώβριο και βρισκόμαστε στον Απρίλιο και ακόμη απάντηση δεν υπάρχει. Λοιπόν ή με αγνοείτε ή δεν γνωρίζετε τι γίνεται στο Υπουργείο σας. Το δεύτερο είναι πολύ χειρότερο από το πρώτο και λυπάμαι πολύ.
Λυπάμαι ακόμη περισσότερο, γιατί αυτήν την ίδια στιγμή υποχρεωνόμαστε να υποβάλουμε τον ελληνικό λαό σε επώδυνα μέτρα και δεν είμαστε σε θέση να απομακρύνουμε από το δημόσιο όσους έχουν παρανομήσει και όσους έχουν παραβεί τον όρκο τους. Αδυνατώ να πιστέψω ότι το Υπουργείο σας δεν διαθέτει αυτά τα στοιχεία.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα απαντήσει ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Αντώνης Μανιτάκης.
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Βουλευτά, κύριε Ψυχάρη, πράγματι, είστε από τους πρώτους που ενδιαφερθήκατε να πληροφορηθείτε στοιχεία και το ξέρετε ότι αμέσως ανταποκρίθηκα, τουλάχιστον από απόψεως προθέσεως, και σας δήλωσα ότι θα έκανα ό,τι είναι δυνατόν, για να συγκεντρώσουμε αυτά τα στοιχεία. Νομίζω όμως ότι σας έδωσα να καταλάβετε από την αρχή ότι τα στοιχεία αυτά, όταν τουλάχιστον θέσατε την ερώτησή σας, τρεις μήνες μετά, δεν υπήρχαν. 
Έκτοτε όμως, συγκεντρώθηκαν όλα τα στοιχεία που ζητήσατε. Η συγκέντρωσή τους δεν ήταν εύκολη, γιατί έπρεπε να συνεργήσουν πολλές υπηρεσίες. Ήδη τα στοιχεία αυτά τα είχα στα χέρια μου από διάφορες πηγές, εδώ και ένα μήνα.
Ο λόγος για τον οποίο δεν τα έδωσα στη δημοσιότητα αμέσως, ήταν γιατί θεώρησα και θεωρώ ότι είναι πολύ λεπτό ζήτημα, ότι δεν είναι ούτε για το καλό του τόπου ούτε επιτελούμε εθνικό έργο, όταν συνεχώς προβάλλουμε κάποιες αδυναμίες της Δημόσιας Διοίκησης, όταν προτάσσουμε την παραβατική συμπεριφορά μερικών χιλιάδων υπαλλήλων και στο όνομά τους απαξιώνουμε αθέλητα, τις εκατοντάδες χιλιάδες δημόσιους υπαλλήλους, που δεν είναι παραβάτες.
Όμως υπάρχει και κάτι ακόμη. Όταν με πάρα πολλή –θα έλεγα- εμμονή συνεχώς τονίζουμε ότι έχουμε τόσους υπόδικους δημόσιους υπαλλήλους, έχω την εντύπωση ότι δεν υπηρετούμε ούτε το δημοσιοϋπαλληλικό σώμα ούτε τη δημοσιοϋπαλληλική λειτουργία.
Τέλος θα έλεγα ότι είναι πολύ λεπτό θέμα, θέλει πολύ λεπτό χειρισμό και θέλει και μια αποτελεσματικότητα, η οποία δεν νομίζω ότι επιτυγχάνεται με δηλώσεις στον Τύπο.
Έρχομαι τώρα ακριβώς στο θέμα σας. Όταν μου θέσατε το ερώτημά σας, πράγματι αναζήτησα τα στοιχεία σε ό,τι αφορά αυτούς που καταδικάστηκαν και διώκονται ποινικά. Τα στοιχεία αυτά τα έλαβα πριν από ένα μήνα από το Γενικό Επιθεωρητή Δημόσιας Διοίκησης, ο οποίος μου εγχείρησε ένα cd. Το cd αυτό αμέσως πριν το ανοίξω, το διαβίβασα, όπως είχα υποχρέωση, στο Σώμα Επιθεωρητών της Δημόσιας Διοίκησης. Υπήρχαν πράγματι, χίλιες εννιακόσιες δεκαεπτά περιπτώσεις, που αφορούν ποινικά αδικήματα και είχαν τελεστεί από το 2007 και εντεύθεν και τα οποία επισύρουν σοβαρές ποινές. Τα στοιχεία αυτά τα είχε ο κ. Ρακιντζής. Μου τα έδωσε πριν από ένα μήνα, αν δεν κάνω λάθος. 
Ήδη γίνονται όλες οι ενέργειες, σύμφωνα με το νόμο και με τη διακριτικότητα που επιβάλλεται, για να συναχθούν οι αναγκαίες συνέπειες.
Δεύτερον, αναμένω αυτό το πόρισμα από το Σώμα Επιθεωρητών. Θα εξετάσουμε και θα διασταυρώσουμε αυτά τα στοιχεία, θα δούμε ποια από αυτά έχουν προχωρήσει και έχουν ελεγχθεί από τις αρμόδιες αρχές, ποια επισύρουν την οριστική παύση των υπαλλήλων, σύμφωνα, φυσικά, με τις προβλέψεις της νομοθεσίας. Θα σας ενημερώσω σχετικά. 
Ήδη αυτά που σας είπα μέχρι τώρα μπορώ να σας τα δώσω αριθμητικά. 
Τρίτον, όταν με ρωτούσατε, δεν είχαν πράγματι συγκροτηθεί, δεν είχαν συσταθεί τα πειθαρχικά συμβούλια. Ήδη το Δεκέμβριο είχαν συσταθεί όλα τα πειθαρχικά συμβούλια. Εξήντα πρωτοβάθμια πειθαρχικά συμβούλια είχαν συσταθεί το Δεκέμβριο. Μετά τη σύστασή τους έπρεπε να συγκροτηθούν, να αποκτήσουν μέλη. Ήδη το Μάρτιο είχαν συγκροτηθεί όλα τα πειθαρχικά συμβούλια. 
Σε ορισμένα από αυτά, πριν από ένα μήνα, διαπιστώσαμε ότι ορισμένοι υπέβαλαν παραίτηση είτε για λόγους δικαιολογημένους –για λόγους υγείας- είτε για λόγους –αν θα μου επιτρέψετε- συνδικαλιστικούς. Δεν τιμά τους δικαστές να ενεργούν με αυτόν τον τρόπο, αλλά δυστυχώς, είχαμε και αυτό το φαινόμενο. Αυτό όμως αφορά αποκλειστικά και μόνο τους λειτουργούς του Ελεγκτικού Συνεδρίου. Όλοι οι άλλοι προσήλθαν και ανέλαβαν τα καθήκοντά τους. Άρα αφορούσε τέσσερα ή πέντε –αν δεν κάνω λάθος- πειθαρχικά συμβούλια, εκ των οποίων δύο στο Υπουργείο Οικονομικών όπου οι λειτουργοί του Ελεγκτικού Συνεδρίου είχαν παραιτηθεί. Η αντικατάστασή τους προχώρησε. Ήδη κινήθηκε η διαδικασία προς το Υπουργείο Δικαιοσύνης, για να προχωρήσει στην αντικατάστασή τους. Ελπίζω ότι σύντομα θα αντικατασταθούν. 
Επίσης σε όλα τα πρωτοβάθμια πειθαρχικά συμβούλια έχουν περιέλθει εκκρεμείς υποθέσεις. Σε όλα έχουν περιέλθει υποθέσεις. Ήδη άρχισαν να λειτουργούν. Ελπίζω ότι θα έχουμε τις πρώτες αποφάσεις των πρωτοβάθμιων πειθαρχικών συμβουλίων το συντομότερο δυνατό. 
Στη συνέχεια στη δευτερολογία μου, θα σας αναφέρω ακόμα περισσότερα στοιχεία σχετικά με αυτές τις υποθέσεις.</Speech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Αν θέλετε να μου τα πείτε τώρα, για να σας απαντήσω μετά.</Speech> 
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Θέλετε να συνεχίσω; Ωραία. 
Τα πρωτοβάθμια πειθαρχικά συμβούλια εξετάζουν –έχουν περιέλθει σε αυτά- χίλιες πεντακόσιες τριάντα τρεις πειθαρχικές διώξεις κατά υπαλλήλων, για όλες τις περιπτώσεις των παραπτωμάτων που περιγράφει ο ν. 3528/2007, όπως ισχύει. Άλλες τριακόσιες είκοσι εκκρεμείς υποθέσεις εξετάζονται με γοργούς ρυθμούς στα δύο πρώτα τμήματα του δευτεροβάθμιου πειθαρχικού συμβουλίου. Αρκεί να σας αναφέρω ότι στο δευτεροβάθμιο πειθαρχικό συμβούλιο, στο οποίο εκκρεμούν περίπου τριακόσιες είκοσι υποθέσεις, εξετάζονται κάθε βδομάδα δέκα έως δεκαπέντε υποθέσεις. 
Το Δευτεροβάθμιο Πειθαρχικό Συμβούλιο από το 2012 –από τότε που συγκροτήθηκε, δηλαδή από το φθινόπωρο- έχει εξετάσει διακόσιες πενήντα υποθέσεις και έχει επιβάλει το μέτρο της οριστικής παύσης σε ογδόντα εννιά περιπτώσεις. Μόνο το Μάρτιο που μας πέρασε εξετάστηκαν είκοσι έξι υποθέσεις, εκ των οποίων οι οκτώ οδήγησαν σε οριστική παύση. Από αυτές τις οκτώ οι πέντε αφορούσαν υπαλλήλους που απουσίαζαν επί μακρόν και αδικαιολόγητα από την υπηρεσία τους. 
Πρέπει να σημειωθεί ότι συγκροτήθηκε και συστάθηκε -με απόφασή μου- μετά από δύο και πλέον έτη ανυπαρξίας το Τρίτο Τμήμα του Δευτεροβάθμιου Πειθαρχικού Συμβουλίου που αφορούσε τους δήμους και τις περιφέρειες. Το Τρίτο Τμήμα ήδη εξετάζει αυτήν τη στιγμή εκατόν είκοσι εννιά εκκρεμείς υποθέσεις υπαλλήλων των ΟΤΑ, δηλαδή των Οργανισμών Τοπικής Αυτοδιοίκησης. 
Θέλω να σας πω με αυτό, με τα συγκεκριμένα στοιχεία ότι δεν είναι ευχάριστο για έναν Υπουργό να έχει τέτοια στοιχεία, γιατί, όπως σας είπα, εκθέτουν και τη χώρα και εσωτερικά και διεθνώς. Δεν νομίζω ότι αισθάνεται κανείς χαρά, επειδή υπάρχουν μερικές ελάχιστες χιλιάδες υπάλληλοι, οι οποίοι δεν επιτελούν το καθήκον τους και στο όνομά τους απαξιώνεται το σύνολο των δημοσίων υπαλλήλων. Καμμία χαρά δεν αισθάνομαι. Γι’ αυτό και διστάζω. 
Δεν αισθάνομαι ικανοποίηση να αναφέρω στον Τύπο το θέμα της αποκατάστασης της πειθαρχικής ευθύνης, αλλά κυρίως της συνειδητοποίησης από όλους τους δημοσίους υπαλλήλους ότι είναι υπάλληλοι του κράτους και του λαού, ότι έχουν υποχρεώσεις και οφείλουν να επιτελούν τα καθήκοντά τους, ότι η μονιμότητα δεν είναι προνόμιο ούτε δικαίωμά τους αλλά είναι υποχρέωση που έχουν να εξυπηρετήσουν καλύτερα το δημόσιο συμφέρον. Είναι μια διαδικασία που θέλει πολύ κόπο, πολλή προσοχή. 
Θα πρέπει, όμως, να δώσουμε και κάποια κίνητρα στους δημοσίους υπαλλήλους. Αυτό το κλίμα υποβάθμισης, μείωσης των μισθών τους, απαξίωσής τους, καταλαβαίνετε ότι δεν βοηθάει ώστε να αποκτήσουν κίνητρα οι δημόσιοι υπάλληλοι για να εργαστούν.
 Θα πω και κάτι άλλο και τελειώνω με αυτό: Ας μην συγχέουμε μερικούς παραβάτες με τους άλλους -που δεν είναι και αυτοί πάρα πολλοί, αλλά είναι αρκετοί- οι οποίοι δεν επιτελούν το καθήκον τους, δεν δουλεύουν -για να το πω απλά- όπως πρέπει και όσο πρέπει. Οι πρώτοι είναι παραβάτες. Οι δεύτεροι πρέπει να αξιολογηθούν. Δεν είναι για απόλυση. Πρέπει, όμως, να αναγνωριστεί ότι δεν αποδίδουν όπως ορισμένοι άλλοι. Και αυτό δεν μπορεί παρά να επιτευχθεί μέσα από τη διαδικασία της αξιολόγησης, μέσω στοχοθεσίας και απόδοσης, η οποία έχει καθιερωθεί και θα προχωρήσει.
Πιστεύω ότι μπορούμε να βελτιώσουμε την αποδοτικότητα, αλλά να δώσουμε και τη δυνατότητα στο δημόσιο υπάλληλο να ενεργεί με πρωτοβουλία, με ευθύνη, ώστε να δείξουμε ότι η χώρα μας είναι άδικο να κατηγορείται συνεχώς, να της αποδίδονται τόσα άσχημα και να παραγνωρίζουμε ότι έχει και δυνατότητες, ότι έχει και πάρα πολλά θετικά στοιχεία.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Κύριε Ψυχάρη, έχετε το λόγο για να δευτερολογήσετε.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Θα ήθελα, όμως, και την ανοχή σας στο χρόνο μου.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει. 
Ορίστε, έχετε το λόγο.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Κύριε Υπουργέ, άκουσα προσεκτικά αυτά που είπατε. Και κακώς καμμιά φορά δεν επιτρέπει ο χρόνος, όταν δίνονται περισσότερες λεπτομέρειες, να λέγονται περισσότερα πράγματα.
Ξέρετε, εγώ ήμουν δημόσιος υπάλληλος για είκοσι χρόνια. Επειδή έχω διοικήσει δύο γενικά προξενεία, έχω διαβάσει απ’ έξω και ανακατωτά το Δημοσιοϋπαλληλικό Κώδικα. Και αναγκάστηκα να το κάνω αυτό, διότι είχα ορισμένους υπαλλήλους οι οποίοι ήταν είτε επίορκοι είτε τεμπέληδες είτε απατεώνες είτε κοπανατζήδες.
Ως εκ τούτου, θα σας διαβεβαιώσω, πως οι ίδιοι οι δημόσιοι υπάλληλοι είναι οι πρώτοι που θα πουν να απομακρυνθούν δημόσιοι υπάλληλοι. Ο δημόσιος υπάλληλος, ο οποίος επιτελεί το καθήκον του με συνέπεια και σύμφωνα με τον όρκο του, είναι ο πρώτος που απαιτεί από εμάς να απολύσουμε άμεσα τους επίορκους, τους τεμπέληδες, τους κοπανατζήδες, τους απατεώνες. 
Μπήκα στην πολιτική -όπως κι εσείς που είστε καινούργιος- διότι θεώρησα ότι όλοι μαζί μπορούσαμε να προσφέρουμε κάτι, μπορούσαμε να αλλάξουμε τα πράγματα. Διότι μέχρι στιγμής, όπως λειτουργούσε το δημόσιο –και αυτό δεν μπορεί να το αμφισβητήσει κανένας- δεν λειτουργούσε. Όπως λειτουργούσε το δημόσιο και η πολιτική σκηνή, όπως λειτουργούσαν όλοι, βάζοντας, δηλαδή, τα σκουπίδια κάτω από το χαλί, δεν λειτουργούσε τίποτα. 
Και μπήκαμε σε αυτήν την κατάσταση, όπου κινδυνεύουμε να χρεοκοπήσουμε κι έχουμε επώδυνα μέτρα για τον ελληνικό λαό, διότι ακριβώς δεν υπήρχε ένα σωστό μέτρο, δεν υπήρχε η τιμωρία στον απατεώνα και στον κοπανατζή. 
Ως εκ τούτου, αυτό το θέλουν όλοι οι σωστοί πολίτες. Το βλέπουμε και στις δημοσκοπήσεις. Το 70%, περίπου, του πληθυσμού θέλει τις απολύσεις των επίορκων δημοσίων υπαλλήλων.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)</Speech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Παρακαλώ την ανοχή σας, κυρία Πρόεδρε.</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κυρία Πρόεδρε, εγώ δεν θα δευτερολογήσω.</Speech> 
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Θα παρακαλούσα να δευτερολογήσετε, για να έχουμε ένα «fair game» εδώ.</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Έκανα χρήση του χρόνου μου.</Speech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Το θέμα είναι πολύ σημαντικό.
Ο ελληνικός λαός ψήφισε στις εκλογές του Ιουνίου με πολύ σοβαρά διλήμματα. Πέρα από το δίλημμα εάν θα παραμείνουμε στο ευρώ ή θα φύγουμε από το ευρώ, πέρα, δηλαδή, από το δίλημμα «Ευρώπη ή τρίτος κόσμος» είχαμε και το δίλημμα –και ψήφισε ο ελληνικός λαός και αυτό μας το λένε καθημερινά οι ψηφοφόροι μας, μας το λέει καθημερινά ο λαός- ότι πρέπει να βάλουμε τα θεμέλια ενός σωστού κράτους. 
Δεν ξέρω εάν αυτήν τη στιγμή παρακολουθούν μαθητές τη συνεδρίαση, αλλά γι’ αυτούς τους μαθητές οφείλουμε εμείς να επιδιώξουμε τη δικαιοσύνη και να δουν ότι αύριο, θα έχουν ένα δίκαιο κράτος, στο οποίο θα αντιμετωπίζονται δίκαια. 
Ξέρετε τι λένε πολλοί δημόσιοι υπάλληλοι; Πολλοί δημόσιοι υπάλληλοι λένε ότι δεν τους νοιάζει πόσα χρήματα θα παίρνουν αρκεί να υπάρχει δικαιοσύνη. Ο κοπανατζής να τιμωρείται. Ο απατεώνας να τιμωρείται, να απολύεται. Η μονιμότητα δεν πρέπει να είναι όπλο για τον τεμπέλη. Αυτό είναι άδικο.
Σε αυτά που είπατε ότι δεν είναι ευχάριστο, πραγματικά εγώ θεωρώ πως είναι ευχάριστο να απολύσουμε τους επίορκους δημόσιους υπαλλήλους, διότι αυτό δίνει αίσθημα δικαιοσύνης. Αυτή τη στιγμή που ενάμισι εκατομμύριο περίπου συμπολιτών μας είναι άνεργοι, όλοι από τον ιδιωτικό τομέα, θα πουν ότι υπάρχει δικαιοσύνη. Ο φορολογούμενος ο οποίος πληρώνει τους βαρείς φόρους, επώδυνους φόρους για να συντηρηθεί αυτό το κράτος, το οποίο δεν λειτουργεί, επιτέλους να λειτουργήσει. Επιτέλους, να υπάρξει δικαιοσύνη. Είναι απολύτως άδικο να τους κρατάμε και να τους πληρώνουμε. 
Εάν μου πείτε ότι δεν λειτουργούν τα διοικητικά συμβούλια ή τα πειθαρχικά και η διεύθυνση προσωπικού του εκάστοτε Υπουργείου, να τα αλλάξουμε όλα. Να τους τιμωρήσουμε, διότι αυτός ο οποίος έχει επιλεγεί να ασκήσει διοίκηση, είτε ο πολιτικός είτε ο ανώτατος δημόσιος υπάλληλος, και δεν την ασκεί, έχει περισσότερες ευθύνες. Αυτό λοιπόν να αλλάξει. 
Εάν ήταν δική σας επιχείρηση, κύριε Υπουργέ, θα τους είχατε βρει άμεσα και θα τους είχατε διώξει. Και αν υπήρχαν διαδικαστικά εμπόδια θα τα είχατε ξεπεράσει άμεσα. Αυτό θα έκανα κι εγώ, αυτό θα έκανε κι ο καθένας. 
Ξέρετε, κύριε Υπουργέ, κινδυνεύετε να μείνετε στην ιστορία ως Υπουργός προστάτης των επίορκων, των απατεώνων, των κοπανατζήδων!</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ε, όχι, κύριε Ψυχάρη…</Speech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Αφήστε με να ολοκληρώσω και μετά μου απαντάτε.
Κύριε Υπουργέ, κινδυνεύετε να μείνετε στην ιστορία ως ο Υπουργός προστάτης των επίορκων, των απατεώνων, των κοπανατζήδων και των τεμπέληδων.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, οπωσδήποτε θα θέλετε να δευτερολογήσετε.
Ορίστε, έχετε το λόγο.</ChairmanSpeech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Ψυχάρη, ήμουν έτοιμος να πω ότι με τις πρώτες σας διαπιστώσεις συμφωνούμε, αλλά με τις τελευταίες δεν συμφωνώ.
Πρώτον, δεν είναι σωστό…</Speech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Γιατί δεν είναι σωστό;</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Μιλάνε τα γεγονότα. Σας ανέφερα ορισμένα στοιχεία και αυτά που σας ανέφερα ήταν πως έγιναν σε έξι μήνες ό,τι δεν είχε γίνει έξι χρόνια. Σας ανέφερα στοιχεία, κύριε Ψυχάρη. Δεν λειτουργούσαν τα πειθαρχικά, αλλά τελικά λειτούργησαν. Συστάθηκαν και ανέφερα αριθμούς. Είναι άδικο αυτό που λέτε, πρώτον.
Δεύτερον, θα μου επιτρέψετε να πω το εξής. Λέτε ότι έχετε διαβάσει των Κώδικα Δημοσίων Υπαλλήλων. Σε καμμία χώρα οι Υπουργοί δεν απολύουν, κύριε Ψυχάρη. Ο Υπουργός δεν είναι προϊστάμενος επιχείρησης.</Speech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ο Υπουργός επιβλέπει.</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Επιτρέψτε μου. 
Όποιοι απολύονται, απολύονται σύμφωνα με διαδικασίες και με τους νόμους, από πειθαρχικά συμβούλια ή υπηρεσιακά συμβούλια. Εγώ δεν μπορώ να προδικάζω ποιος θα απολυθεί. Υπάρχει κρίση.</Speech> 
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ελέγχετε όμως.</Speech> 
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Εγώ επισημαίνω, εντοπίζω. Κάνω πολιτικές, αλλά δεν απολύω. Ακούω που το λένε αυτό, αλλά μου το είπατε και εσείς. Ούτε στα χειρότερα αυταρχικά ολοκληρωτικά κράτη δεν συμβαίνει.</Speech> 
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ο Υπουργός όμως ελέγχεται.</Speech> 
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Έκανα ό,τι είναι δυνατόν να ενισχυθεί η πειθαρχική ευθύνη τα μέγιστα. Πιστεύω, λοιπόν, στους θεσμούς και θα ενεργήσω σύμφωνα με τους θεσμούς. Θα κάνω ό,τι είναι δυνατόν, αλλά μη μου λέτε ότι είναι δυνατόν να απολύσω έτσι, με μια δική μου θέληση. Τα πειθαρχικά συμβούλια και οι νόμοι υπάρχουν, κράτος δικαίου έχουμε, δικαστήρια έχουμε. Δεν μπορούμε να πάμε κόντρα. Οι νόμοι θα τηρηθούν. Τους τηρώ. Εφάρμοσα τον Κώδικα Δημοσίων Υπαλλήλων όταν δεν είχε εφαρμοστεί εβδομήντα χρόνια. Όλα αυτά που σας είπα και τα στοιχεία και άλλα ακόμα εφαρμόστηκαν για πρώτη φορά ύστερα από εβδομήντα χρόνια. Ένα αυτό. 
Δεύτερον, να επανέλθω σε αυτό που είπα προηγουμένως. Άλλο ο παραβάτης που πρέπει να διωχθεί, να παραπεμφθεί σε πειθαρχικό συμβούλιο και να παυτεί, εφόσον διαπιστωθεί τι έχει κάνει και άλλο αυτός ο οποίος δεν εργάζεται όπως πρέπει. Εκεί χρειάζεται αξιολόγηση. Αυτή είναι η γνώμη μου.</Speech> 
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Δεν είναι έτσι.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε συνάδελφε.</ChairmanSpeech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ωραία, κύριε Ψυχάρη. 
Αυτός όμως που δεν εργάζεται, όπως πρέπει, αξιολογείται. Το πρόβλημα σε αυτήν τη χώρα είναι ότι δεν είχαμε καθιερώσει την αξιολόγηση. Κάθε μέρα ο δημόσιος υπάλληλος, όπως σε όλες τις χώρες, πρέπει να αξιολογείται με αντικειμενικά κριτήρια. Θα αξιολογείται με στοχοθεσία, θα αξιολογείται η επίδοσή του ανά τρίμηνο, ανά έτος, με όλες τις εγγυήσεις που επιβάλλονται, για να αποκαταστήσουμε τη δυνατότητα να δουλεύει κατά τον καλύτερο τρόπο η Δημόσια Διοίκηση.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Υπουργέ.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Κυρία Πρόεδρε, θα ήθελα το λόγο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν προβλέπεται, κύριε συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, δεκαοκτώ μαθητές και μαθήτριες και μια εκπαιδευτικός συνοδός από το 4ο Δημοτικό Σχολείο Ζεφυρίου. 
 Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Η τέταρτη με αριθμό 1259/2-4-2013 επίκαιρη ερώτηση πρώτου κύκλου της Βουλευτού Δωδεκανήσου των Ανεξάρτητων Ελλήνων κ. Τσαμπίκας (Μίκας) Ιατρίδη προς την Υπουργό Τουρισμού, σχετικά με την κατάργηση Περιφερειακών Υπηρεσιών Τουρισμού, δεν συζητείται λόγω κωλύματος της κυρίας Υπουργού και διαγράφεται. 
Η πέμπτη με αριθμό 1272/2-4-2013 επίκαιρη ερώτηση πρώτου κύκλου του Βουλευτή Β΄ Αθήνας του Λαϊκού Συνδέσμου - Χρυσή Αυγή κ. Γεωργίου Γερμενή προς τους Υπουργούς Υγείας και Διοικητικής Μεταρρύθμισης και Ηλεκτρονικής Διακυβέρνησης, σχετικά με το εργασιακό καθεστώς στο ΚΕΕΛΠΝΟ, δεν συζητείται λόγω κωλύματος του κυρίου Βουλευτή και διαγράφεται.
Η έβδομη με αριθμό 1269/2-4-2013 επίκαιρη ερώτηση πρώτου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με τα ελλιπή μέτρα δακοκτονίας στο Νομό Χανίων, δεν συζητείται λόγω κωλύματος του κυρίου Υπουργού και διαγράφεται.
Η δεύτερη με αριθμό 1255/2-4-2013 επίκαιρη ερώτηση δευτέρου κύκλου της Βουλευτού Κέρκυρας του Πανελλήνιου Σοσιαλιστικού Κινήματος κ. Αγγελικής Γκερέκου προς την Υπουργό Τουρισμού, σχετικά με την απόφαση και διαβούλευση για το νέο οργανόγραμμα των Περιφερειακών Υπηρεσιών Τουρισμού, δεν συζητείται λόγω κωλύματος της κυρίας Υπουργού και διαγράφεται. 
Η έκτη με αριθμό 1257/2-4-2013 επίκαιρη ερώτηση δευτέρου κύκλου του Ανεξάρτητου Βουλευτή Β΄ Αθήνας κ. Δημητρίου Ανδρουλάκη προς τον Υπουργό Οικονομικών, σχετικά με την Τραπεζική Ένωση (Banking Union), δεν συζητείται λόγω κωλύματος του κυρίου Υπουργού και διαγράφεται.
Τώρα θα συζητηθεί η τρίτη με αριθμό 1258/2-4-2013 επίκαιρη ερώτηση δευτέρου κύκλου του Βουλευτή Έβρου των Ανεξάρτητων Ελλήνων κ. Μαρίνου Ουζουνίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αύξηση των ασφαλιστικών εισφορών στους μηχανικούς. 
Έχετε το λόγο, κύριε Ουζουνίδη.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Ευχαριστώ, κυρία Πρόεδρε. 
Με όλο το σεβασμό, κύριε Υπουργέ, και επειδή είστε και εσείς από τη βόρειο Ελλάδα και συγκεκριμένα από την Καβάλα, θέλω να καταγγείλω για ακόμη μια φορά ότι υπάρχει μια εγκληματική αδιαφορία από τον Πρόεδρο της «ΕΓΝΑΤΙΑ Α.Ε.» σε συγκεκριμένα σημεία της Εγνατίας στον Έβρο, όπου υπάρχουν τεράστιες τρύπες. Κατ’ επανάληψη έχει γίνει και γραπτή καταγγελία από το γραφείο μου και έχω αναφερθεί και εγώ εδώ. Δεν κάνουν τον κόπο ούτε σήματα να τοποθετήσουν για να προσέχουν οι οδηγοί. 
Είστε από την περιοχή μας. Θερμή παράκληση, κάντε κάτι σας παρακαλώ!</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Στείλτε το στα ταμεία.</Speech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Θα έρθουμε και στα ταμεία. Μη στεναχωριέστε. Αν εργαστούν οι μηχανικοί και «βουλώσουν» τις τρύπες που υπάρχουν, θα έχουν και δουλειά για να σας πληρώσουν τα ταμεία τους.
Δεν μπορώ να καταλάβω ποιος αυτήν τη χρονική στιγμή έρχεται να κάνει αυξήσεις στα ταμεία των μηχανικών. Η πτώση της οικοδομικής δραστηριότητας το τελευταίο ενδεκάμηνο είναι 28,7% και τα τελευταία πέντε χρόνια είναι 97%. Ένας στους τρεις μηχανικούς δεν πληρώνει τις ασφαλιστικές του εισφορές. Υπάρχουν και ένα σωρό άλλα προβλήματα στους μηχανικούς.
Τη στιγμή που υπάρχει ένα υγιές ταμείο, των μηχανικών, με πλεόνασμα 385 εκατομμύρια ευρώ το 2011 –σύμφωνα με πληροφορίες- έρχεστε να κάνετε αυξήσεις στις εισφορές των ταμείων. 
Το προηγούμενο εξάμηνο εγώ, σαν παλιός μηχανικός, είχα πληρώσει 2.015 ευρώ. Και αυτό το εξάμηνο από 2.015 ήρθε 2.310 ευρώ. 
Κοιτάξτε το λίγο, σας παρακαλώ, γιατί υπάρχουν πολλοί μηχανικοί οι οποίοι δεν έχουν τη δυνατότητα να πληρώσουν τις ασφαλιστικές τους εισφορές.
 Να έρθω στις ερωτήσεις μου:
Πρώτον, προτίθεστε να δείξετε την απαιτούμενη μέριμνα για την αποκατάσταση της δικαιοσύνης στις ασφαλιστικές εισφορές του κλάδου των μηχανικών, οι οποίοι έχουν εισφέρει ήδη το πλεόνασμα των 385 εκατομμυρίων ευρώ στο Ενιαίο Ταμείο Ανεξάρτητα Απασχολουμένων;
Δεύτερον, ποιες νομοθετικές πρωτοβουλίες θα αναλάβετε για την άμεση υλοποίηση των απαιτούμενων μέτρων έμπρακτης υποστήριξης των μηχανικών και με ποιο χρονοδιάγραμμα υπολογίζετε ότι θα τις πραγματώσετε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Θα απαντήσει ο Υφυπουργός κ. Νικόλαος Παναγιωτόπουλος.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, δέχομαι τα όσα υποστηρίζετε στην ερώτησή σας, αλλά, ξέρετε, δεν ήρθαμε εμείς. Είχαν έρθει άλλοι και μετά ήρθαμε εμείς.
Από 1-7-2011 συγκεκριμένα, δυνάμει των διατάξεων των ν. 3896/2011, ν. 3996/2011 και ν. 4019/2011, επιβλήθηκε πρόσθετη εισφορά στους μέχρι 31-12-1992 ασφαλισμένους μηχανικούς του ΤΣΜΕΔΕ που ακούν ελεύθερο επάγγελμα.
Θα ήταν πραγματικά ανειλικρινές εκ μέρους μου και άρνηση της πραγματικότητας να υποστηρίξω ότι αυτή η αύξηση των εισφορών δεν είναι δυσβάστακτη για τους ελεύθερους επαγγελματίες, μεγάλη, ίσως και υπερβολική, όχι περισσότερο λόγω του ποσού αυτού καθεαυτού, σε απόλυτους αριθμούς, αλλά λόγω των συνθηκών. Διότι, εδώ που τα λέμε, στις παρούσες συνθήκες κρίσης και κάθετης πτώσης της οικοδομικής δραστηριότητας -ο κλάδος των κατασκευών, θα έλεγα, ήταν ο πρώτος που επλήγη από τις δυσμενείς επιπτώσεις της κρίσης- πολύ απλά δεν υπάρχει δουλειά για τους μηχανικούς.
Κάποτε -όπως ξέρουμε- ο κλάδος αυτός έκανε κατασκευές. Σήμερα εκδίδει πιστοποιητικά ενεργειακής απόδοσης για να εισπράξει κάποια αμοιβή που καμμία σχέση δεν έχει με τις αμοιβές από την κατασκευαστική δραστηριότητα. 
Έχω μπροστά μου την ειδική αναλογιστική μελέτη βιωσιμότητας του ΤΣΜΕΔΕ, η οποία μας παραδόθηκε πριν από έναν μήνα περίπου -μέσα στο Φεβρουάριο του 2013- σχετικά με τη διερεύνηση επιπτώσεων από την υιοθέτηση της νέας κλίμακας εισφορών του ν. 3896/2011, αυτό που σας είπα πριν.
Όντως αναφέρεται ότι ο δείκτης εισπραξιμότητας των ασφαλιστικών εισφορών βρίσκεται σε καθεστώς ελεύθερης πτώσης, περίπου -50%. Ένας στους δύο περισσότερο, παρά στους τρεις, ελεύθερους επαγγελματίες δεν πληρώνει. Η, δε, αναλογία εργαζομένων προς συνταξιούχους είναι στο 1,9. Δηλαδή, αναλογούν δύο περίπου εργαζόμενοι προς έναν συνταξιούχο. Είναι πάρα πολύ δυσμενής αναλογία προκειμένου να υποστηριχθεί το ασφαλιστικό σύστημα των μηχανικών, όπου, ως γνωστόν, το ΤΣΜΕΔΕ έχει ενταχθεί στις δομές του ΕΤΑΑ.
Η εν λόγω απόφαση για αύξηση των εισφορών ξέρετε ότι λήφθηκε για κάποιο -να το πω έτσι- υπέρτερο σκοπό, που είναι η εξασφάλιση της συνέχισης της δανειοδότησης της χώρας, προκειμένου να πάμε παρακάτω. Η κρίσιμη διακύβευση τότε συνέχισε αυτήν τη χρηματοδότηση. Και πάρθηκαν πολλές δυσμενείς αποφάσεις, μεταξύ αυτών και αυτή.
Υπολογισμένη στο μισθό του μισθωτού μηχανικού, το ύψος της πρόσθετης επιβάρυνσης ανέρχεται σε 39,18 ευρώ μηνιαίως και αναλύεται ως εξής: Το 2% εκ του ποσού των 693,35 ευρώ, δηλαδή 13,87 ευρώ, για την κύρια ασφάλιση, 0,6%, δηλαδή 4,16 ευρώ, για την επικουρική, 0,4 %, δηλαδή 2,77 ευρώ, για τον κλάδο πρόνοιας, 0,65%, δηλαδή 4,51 ευρώ, για τον κλάδο ασθενείας και 2% η ειδική προσαύξηση, δηλαδή 13,87 ευρώ. Αυτό μας κάνει στο σύνολό του πρόσθετη επιβάρυνση 39,18 ευρώ μηνιαίως.
Επίσης, για τους από 1-1-1993 ασφαλισμένους στο ΤΣΜΕΔΕ -και τώρα ΕΤΑΑ- που ασκούν ελεύθερο επάγγελμα, για τους μηχανικούς, η υποχρεωτική μετάταξή τους σε ανώτερη ασφαλιστική κατηγορία ανά τριετία προβλέπεται από 1-7-2011. 
Και αυτό είναι, θα έλεγα, δυσβάστακτο μέτρο, διότι δεν υιοθετεί ως κριτήριο ανόδου ασφαλιστικής κατηγορίας –μετακίνηση, δηλαδή, σε ανώτερη κατηγορία- τη δουλειά, τον τζίρο, τη δραστηριότητα, αλλά την παρέλευση κάποιου χρονικού διαστήματος. 
Όταν δεν έχεις δουλειά είτε περάσει ο χρόνος είτε δεν περάσει, δεν είσαι σε θέση να καταβάλλεις εισφορές.
Οι ανωτέρω ρυθμίσεις, βέβαια, αφορούν στο σύνολο των ελευθέρων επαγγελματιών του ΕΤΑΑ που ασφαλίζονται και όχι μόνο στο ΤΣΜΕΔΕ. Συμφωνώ. Το νομοσχέδιο, μάλιστα, που περάσαμε πρόσφατα στο Υπουργείο Εργασίας -κατατέθηκε και τροπολογία από μηχανικούς συναδέλφους της Νέας Δημοκρατίας- τι πρότεινε; Όχι τη μείωση σε απόλυτο ποσό των εισφορών αλλά το ελεύθερο δικαίωμα επιλογής ασφαλιστικής κατηγορίας, δηλαδή, το πάγωμα στην ουσία της ασφαλιστικής κατηγορίας των μηχανικών γι’ αυτό το διάστημα που δεν υπάρχει δουλειά.
Όπως σας είπα -για να το κλείνω- η αναλογιστική μελέτη βιωσιμότητας από τον ειδικό επιστήμονα για τις επιπτώσεις αυτής της αύξησης των εισφορών παραδόθηκε σε μας πριν από ένα μήνα περίπου. Βλέπουμε τα στοιχεία που αναγράφονται σε αυτήν. Καταλαβαίνουμε ότι το βάρος είναι δυσβάστακτο, όταν ο μηχανικός -και ιδίως ο νέος επαγγελματίας μηχανικός- δεν έχει δουλειές για να χρηματοδοτήσει καταβολή εισφορών.
Αυτήν την ώρα δεν μπορούμε να πούμε για κάποια επικείμενη μεταρρύθμιση επί το ελαφρύτερο, επί το λιγότερο επαχθές. Σίγουρα, όμως, πρέπει να δούμε τα στοιχεία αυτής της αναλογιστικής μελέτης και να προχωρήσουμε σε κάποιες διορθώσεις. Διότι το ζητούμενο δεν είναι, βέβαια, να επιβάλλουμε και άλλες εισφορές σε ανθρώπους που δεν μπορούν να τις καταβάλλουν πλέον, λόγω πτώσης της δραστηριότητάς τους αλλά να εισπράττονται έσοδα και να εξασφαλίζεται και κάποια βιωσιμότητα στο ασφαλιστικό σύστημα, με δυσμενείς συσχετισμούς, όπως σας είπα, από την αναλογία εργαζόμενων προς συνταξιούχους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Επομένως όλα είναι υπό μελέτη. Πρέπει να δούμε τα στοιχεία πολύ προσεκτικά. Εκτιμώ ότι θα υπάρξουν εξελίξεις ως προς αυτόν τον τομέα, αλλά δεν μπορώ να τις προεξοφλήσω σήμερα. 
Το κεντρικό ζητούμενο, όμως -μια που αναφέρατε το παράδειγμα των κακοτεχνιών, ας πούμε, στην Εγνατία Οδό- είναι να ξαναπάρει μπροστά η μηχανή της κατασκευαστικής δραστηριότητας, να υπάρξουν δουλειές σε μηχανικούς, να ενταχθούν περισσότεροι μηχανικοί -ιδίως νέοι μηχανικοί- σε μεγάλα κατασκευαστικά έργα που προβλέπεται να ξεκινήσουν…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, στη δευτερολογία σας τα υπόλοιπα.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): … εν πάση περιπτώσει, να μπορούμε να πάμε σε μία διόρθωση αυτών των δυσλειτουργιών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριε Ουζουνίδη, έχετε το λόγο για να δευτερολογήσετε.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Επειδή κατηγορούμαι συχνά εδώ πέρα, ότι ενώ είναι άλλο το θέμα, αναφέρομαι σε άλλα θέματα, προτιμώ να είμαι εκτός θέματος από το να κοιμάμαι, όπως ο Πρόεδρος της «ΕΓΝΑΤΙΑ Α.Ε.», όπου μιλάμε για ανθρώπινες ζωές.
Από μελέτες, δόξα τω Θεώ! Όλο μελέτες! Αυτοί οι τεχνοκράτες, αυτοί που πήραν την απόφαση αυτή για την αύξηση των μηχανικών έχουν δουλέψει καμμία μέρα; Έχουν κάνει κανένα μεροκάματο να δουν πώς βγαίνουν αυτά τα 2.300 ευρώ που ζητάνε από το μηχανικό; Αυτήν την περίοδο τουλάχιστον! Έρχονται συνέχεια αυξήσεις, αναδρομικά, αναδρομικά, αναδρομικά!
Πού θα πάει αυτή η κατάσταση; Εκτός του ότι αυξάνονται όλα, οι παροχές του ταμείου μας μειώνονται. Για να τα πω με απλά παραδείγματα και να τα καταλάβετε ή να τα καταλάβει ο κόσμος. Πάμε σε έναν οδοντίατρο και πληρώνουμε 50 ευρώ για ένα καθάρισμα δοντιών και έρχεται αυτό το υπέροχο Ταμείο των Μηχανικών και αποζημιώνει με 11 ευρώ, παρακαλώ! Σήμερα με 11 ευρώ μπορείς να πας να πάρεις σπόρια.
Καταθέτω σχετικά έγγραφα.
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δυστυχώς, κάποια στιγμή πρέπει να πούμε την πραγματικότητα. Επειδή σας λέω ότι με αυτές τις μελέτες και με τη θεωρία έχω κουραστεί, κοιτάξτε τους νέους ανθρώπους, οι οποίοι από τη μια δεν έχουν δουλειές και τους κάνετε αυξήσεις και από την άλλη -το άλλο, το χειρότερο, που συνέχεια το λέω εδώ, που είναι βέβαια νόμιμο- διορίζετε συνέχεια διπλοθεσίτες και τριπλοθεσίτες σε θέσεις διευθυντικές ή συνταξιούχους, όταν έχουμε άριστους μηχανικούς που θα μπορούν έστω και μία θέση αυτήν τη δύσκολη στιγμή να την πάρουν και να μπορούν να πληρώνουν τις ασφαλιστικές τους εισφορές.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ, κύριε Ουζουνίδη.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα είμαι σύντομος, κυρία Πρόεδρε.
Είπαμε ότι οι αυξήσεις των ασφαλιστικών εισφορών αλλά και η μετάβαση σε μία ανώτερη κατηγορία είναι δυσβάστακτες, όταν δεν υπάρχει οικονομική δραστηριότητα από πίσω, δουλειά, δηλαδή, και ο ελεύθερος επαγγελματίας δεν είναι σε θέση να βάλει χρήματα στην τσέπη του και, βέβαια, να καταβάλει.
Ελεύθερος επαγγελματίας είμαι και εγώ, αν και τώρα, αυτήν την περίοδο, δεν μπορώ να ασκήσω το επάγγελμά μου εκεί όπου είμαι και με αυτά που κάνω.
Όμως, επειδή πραγματικά γίνομαι δέκτης πάρα πολλών μηνυμάτων από ελεύθερους επαγγελματίες, μηχανικούς, δικηγόρους, επιχειρηματίες, εμπόρους γι’ αυτό το θέμα, θα ήθελα να σας πω ότι είναι σε εξέλιξη μία διαπραγμάτευση για τη ρύθμιση ληξιπρόθεσμων οφειλών στα ασφαλιστικά ταμεία, μεταξύ των οποίων είναι και το ΕΤΑΑ για ελεύθερους επαγγελματίες και ο ΟΑΕΕ. 
Ξέρετε –και ξέρουμε- ότι πάρα πολλοί ελεύθεροι επαγγελματίες δεν καταβάλλουν εισφορές, μόνο και μόνο επειδή περιμένουν την τελική συμφωνία και ιδίως το πού θα καταλήξουμε ως προς το ποσό των δόσεων της ρύθμισης αυτής, προκειμένου να προσέλθουν και να ρυθμίσουν. Εάν δεν καταλήξουν σε συμφωνία, δεν θα το κάνουν. Επομένως κάθε αναβολή συνεπάγεται πρόσθετη επιβάρυνση στη στέρηση των εσόδων των ασφαλιστικών ταμείων.
Θεωρώ ότι είναι θέμα ημερών για να κλείσει αυτή η συμφωνία και να προσέλθουν πολλοί ελεύθεροι επαγγελματίες –μεταξύ των οποίων και μηχανικοί- να ρυθμίσουν. Όμως, δεν έχω καμμία αντίρρηση να παραδεχθώ σε σας και σε όλους ότι αυτά είναι πρόσκαιρα μέτρα ελάφρυνσης ή ανακούφισης μιας επιβαρυμένης κατάστασης, η οποία στη ρίζα της έχει το πρόβλημα της υστέρησης της επαγγελματικής δραστηριότητας. Εάν ανοίξουν οι δουλειές, θα απασχοληθούν περισσότεροι μηχανικοί, όπως και περισσότεροι νέοι μηχανικοί, θα υπάρξει τζιράρισμα του χρήματος –για να μιλάω με όρους της πιάτσας, της αγοράς- και θα καταβληθούν και ασφαλιστικές εισφορές. Όσο καθυστερεί αυτό να γίνει, τόσο η κατάσταση επιβαρύνεται περισσότερο. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Όσον αφορά το θέμα της «ΕΓΝΑΤΙΑΣ Α.Ε.», θα το μεταφέρω, γιατί όπως είπα ενδιαφέρομαι και εγώ, εφόσον χρησιμοποιώ αυτήν την οδό. Θεωρώ, μάλιστα, ότι είναι μία πρώτης τάξεως ευκαιρία να απασχοληθούν κάποιοι νέοι μηχανικοί σ’ αυτά τα έργα. Γνωρίζω ότι αυτήν την περίοδο ανοίγουν κάποια περιφερειακά έργα, που έχουν να κάνουν με τη συντήρηση της Εγνατίας Οδού και επομένως θα δοθεί η ευκαιρία σε κάποιους νέους μηχανικούς να απασχοληθούν. 
Πάντως, με βάση τα στοιχεία της αναλογιστικής μέτρησης βιωσιμότητας που πρόσφατα πήραμε στα χέρια μας και σε συνεργασία, βέβαια, με τη Γενική Γραμματεία Κοινωνικής Ασφάλισης του Υπουργείου Εργασίας, καλούμεθα να μελετήσουμε τις επιπτώσεις αυτών των αυξήσεων και το εάν αυτές επέφεραν το ζητούμενο αποτέλεσμα, που ήταν η αύξηση ροής των εσόδων στο ταμείο. Αν δεν το έχουν επιφέρει και αντίθετα έχουμε υστέρηση εσόδων, τότε πρέπει να δούμε τι πήγε λάθος και τι πρέπει να κάνουμε για το διορθώσουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Εγώ θα δεχθώ τις ενστάσεις που απηχούν τον κλάδο των ελεύθερων επαγγελματιών, ο οποίος δοκιμάζεται στην επαγγελματική του δραστηριότητα. Όλοι οι ελεύθεροι επαγγελματίες δοκιμάζονται σε αυτήν τη χώρα, όταν λείπει το χρήμα από την τσέπη του πολίτη που προσέρχεται για να απολαύσει τις υπηρεσίες ή τα προϊόντα της χώρας του. Το καλύτερο φάρμακο για να αναστραφεί αυτό το κλίμα είναι η μετάβαση από τους ρυθμούς της βαριάς ύφεσης στους ρυθμούς της ανάπτυξης και του ανοίγματος, αν θέλετε, των εργασιών, κύριο τμήμα των οποίων είναι βέβαια και η κατασκευαστική δραστηριότητα, είτε στην ελεύθερη οικονομία είτε στα μεγάλα έργα υποδομών αυτής της χώρας. 
Αυτό είναι το ζητούμενο και αυτή θα είναι η ειδοποιός διαφορά που θα γυρίσει το κλίμα και θα αντιστρέψει τους όρους του παιχνιδιού. Μόνο έτσι θα μπορέσουν –θέλω να πιστεύω- οι ελεύθεροι επαγγελματίες και κυρίως οι μηχανικοί να εκπληρώσουν τις υποχρεώσεις τους, που μπορεί να είναι μικρές, πολλές ή δυσβάστακτες οι ασφαλιστικές εισφορές. Επιπροσθέτως, μόνο έτσι –και ολοκληρώνω μ’ αυτό που είναι ιδιαίτερα σημαντικό- θα στηριχθούν και θα έχουν μέλλον και τα ασφαλιστικά ταμεία. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και τρεις εκπαιδευτικοί συνοδοί τους από το Γυμνάσιο Νισύρου Δωδεκανήσου, το οποίο φιλοξενείται στην Αθήνα στο πλαίσιο εκπαιδευτικού προγράμματος που οργανώνει το Ίδρυμα της Βουλής. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Εισερχόμαστε στη συζήτηση της τέταρτης με αριθμό 1273/2-4-2013 επίκαιρης ερώτησης δεύτερου κύκλου του Βουλευτή Β΄ Θεσσαλονίκης του Λαϊκού Συνδέσμου-Χρυσή Αυγή κ. Πολύβιου Ζησιμόπουλου προς τον Υπουργό Εθνικής Άμυνας, σχετικά με την άρνηση δωρεάς οπλικών συστημάτων από την κυβέρνηση των ΗΠΑ. 
Έχετε το λόγο, κύριε Ζησιμόπουλε.</ChairmanSpeech> 
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Ευχαριστώ, κυρία Πρόεδρε.
Στρατηγέ, είναι γνωστό ότι μέχρι σήμερα συνεχίζεται να υφίσταται η πρόταση της κυβέρνησης των Ηνωμένων Πολιτειών της Αμερικής για δωρεάν παραχώρηση τετρακοσίων αρμάτων Μ1Α1 Abrams. Αυτά τα άρματα διαθέτουν ως κύριο εξοπλισμό ένα λειόκαννο πυροβόλο των 120 χιλιοστών τύπου RΑΙΜΕΝΤΑL, δύο πολυβόλα των 7,62 χιλιοστών και ένα των 12,7 χιλιοστών. 
Αυτός ο εξοπλισμός αλλά και τα αντίστοιχα πυρομαχικά είναι εντός των τεχνολογικών δυνατοτήτων της Ελληνικής Αμυντικής Βιομηχανίας, δηλαδή η παραγωγή και συντήρηση όλων των κλιμακίων αλλά και των απαιτούμενων πυρομαχικών 12,7 και 7,62 χιλιοστών. 
Ιδιαίτερη μνεία θα πρέπει να γίνει στα πυρομαχικά των 120 χιλιοστών, για τα οποία τα Ελληνικά Αμυντικά Συστήματα έχουν αναπτύξει συνεργασία με ξένες εταιρείες για την παραγωγή τους. 
Επίσης, επισημαίνεται ότι για τη συντήρηση και επισκευή των εν λόγω αρμάτων μπορεί να αναλάβει η Ελληνική Βιομηχανία Οχημάτων. Και ρωτάω, στρατηγέ: 
Γιατί δεν γίνεται δεκτή η προσφορά των αρμάτων, ειδικά σε μία περίοδο που υπάρχει αυξημένη προκλητικότητα από την πλευρά των εξ Ανατολών γειτόνων μας, των Τούρκων; 
Για ποιους λόγους δεν λαμβάνετε υπ’ όψιν και το όφελος σε επίπεδο ανάπτυξης της αμυντικής τεχνολογίας, που μπορούμε ως χώρα να έχουμε, καθώς και τη δημιουργία νέων θέσεων εργασίας σαν συνέπεια της αποδοχής της προσφοράς των αρμάτων;
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς. 
Θα απαντήσει ο Υφυπουργός κ. Παναγιώτης Καράμπελας.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Κυρία Πρόεδρε, κύριοι Βουλευτές, αρχικά θα ήθελα να επισημάνω ότι οι αποφάσεις της πολιτικής και της στρατιωτικής ηγεσίας σχετικά με την ενίσχυση του οπλοστασίου των Ενόπλων Δυνάμεών μας δεν λαμβάνονται παρορμητικά ή περιστασιακά. Λαμβάνονται με γνώμονα τις πραγματικές επιχειρησιακές ανάγκες, όπως αυτές προκύπτουν από την εγκεκριμένη από τον ΚΥΣΕΑ πολιτική εθνικής άμυνας και την εθνική στρατιωτική στρατηγική, την ποιότητα των προσφερομένων οπλικών συστημάτων και, βεβαίως, τη σχέση κόστους συντήρησης και απόδοσης εκάστου οπλικού συστήματος στην παρούσα ιδιαίτερα δημοσιονομική συγκυρία. 
Σχετικά με την προμήθεια των τετρακοσίων προσφερομένων από τις Ηνωμένες Πολιτείες αρμάτων A1M1 ABRAMS -τα οποία αυτήν τη στιγμή βρίσκονται σε κατάσταση μακράς εναποθήκευσης και αποσύρθηκαν την τελευταία εξαετία- η όλη προσφορά βρίσκεται στο στάδιο της διερεύνησης, στο πλαίσιο της προβλεπόμενης διαδικασίας από τον αμυντικό σχεδιασμό, για τη λήψη απόφασης επί της αποδοχής της ή μη. Είναι μια προσφορά που γίνεται στο πλαίσιο του προγράμματος «EDA: Excess Defense Articles». 
Η οριστική απόφαση επί του θέματος αυτού θα ληφθεί μετά την ολοκλήρωση της εκπόνησης σχετικής τεχνικοοικονομικής μελέτης, η οποία έχει αναληφθεί από τον αρμόδιο επιχειρησιακό φορέα, δηλαδή, το Γενικό Επιτελείο Στρατού.
Στη μελέτη αυτή συνεξετάζονται όλες οι σχετικές παράμετροι. Η κάλυψη της συγκεκριμένης επιχειρησιακής απαίτησης με συγκεκριμένο αριθμό αρμάτων. Το κόστος του κύκλου ζωής του οπλικού συστήματος. Το κόστος της εργοστασιακής αξιοποίησης, ώστε το M1A1 άρμα να διαμορφωθεί σε M1A1SΑ. Είναι η διαμόρφωση η οποία υποστηρίζεται από τον αμερικανικό στρατό για τα επόμενα είκοσι χρόνια. Επίσης, συνεξετάζεται το κόστος των πυρομαχικών, το κόστος της εν συνεχεία υποστήριξης σε βάθος εικοσαετίας, το κόστος ανταλλακτικών, το κόστος υποδομών συντηρήσεως όλων των κλιμακίων κ.λπ..
Πέραν αυτών των παραγόντων που ανέφερα, συνεξετάζεται η προοπτική συνεργασίας του Ελληνικού και του Αμερικανικού Στρατού πάνω στο θέμα της αναβάθμισης της εργοστασιακής αξιοποίησης του άρματος, ώστε να εργαστούν τα ελληνικά εργοστάσια που αποδεδειγμένως έχουν αυτήν την ικανότητα. Αλλά συνεξετάζεται και το έργο που δύναται να ανατεθεί, στο πλαίσιο της αξιοποίησης, στην ελληνική αμυντική βιομηχανία.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς ευχαριστούμε, κύριε Καράμπελα.
Ο κ. Ζησιμόπουλος έχει το λόγο για να δευτερολογήσει.</ChairmanSpeech>
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Ευχαριστώ. 
Στρατηγέ, άκουσα με προσοχή την τοποθέτησή σας και προφανώς δεν λαμβάνονται υπ’ όψιν συγκεκριμένες ιδιαιτερότητες, που καθιστούν επιτακτική την αποδοχή της δωρεάς των αρμάτων.
Είπα προηγουμένως στην πρωτολογία μου ότι η Ελληνική Βιομηχανία Οχημάτων μπορεί να αναλάβει τη συντήρηση και επισκευή των αρμάτων, όπως και η Ελληνική Βιομηχανία Όπλων και τα Ελληνικά Αμυντικά Συστήματα την κατασκευή των πυρομαχικών. 
Ας πάρουμε όμως και κάποια άλλα ζητήματα που έχουν τεθεί, προφανώς για να κάνουν τα M1 Αbrams «ακατάλληλα» για τον Ελληνικό Στρατό. Κάποιοι θέτουν διάφορα ζητήματα, όπως ότι ο κινητήρας έχει υψηλή κατανάλωση κηροζίνης, γεγονός που θα δημιουργήσει την ανάγκη για διπλή γραμμή εφοδιαστικής υποστήριξης. 
Γνωρίζετε πολύ καλά, στρατηγέ, ότι αυτό το επιχείρημα διακινήθηκε εντόνως στο διαδίκτυο από άσχετους προφανώς με το αντικείμενο, καθώς ο κινητήρας των M1A1, όπως πολύ σωστά αποκαλέσατε, είναι πολυκαύσιμος. Η υψηλή κατανάλωση καυσίμου παρατηρείται μόνο σε υψηλές ταχύτητες. Το σύνολο των αρμάτων του Ελληνικού Στρατού καλύπτει ελάχιστα χιλιόμετρα σε ετήσια βάση, ενώ οι μετακινήσεις σε μεγάλες αποστάσεις γίνονται αποκλειστικά με αρματοφορείς. 
Όπως αναφέρατε, έχει αντιταχθεί το γεγονός ότι το κόστος του κύκλου ζωής είναι υπέρογκο και θα απαιτηθεί πρόσθετο κόστος για τη δημιουργία υποδομής υποστήριξης. Σε αυτό το επιχείρημα, οι πληροφορίες που έχουμε εμείς -και αυτές προέρχονται μέσα από τους κύκλους του στρατεύματος- είναι ότι οι κατ’ εξοχήν αρμόδιοι του Γενικού Επιτελείου Στρατού -δηλαδή και της Διεύθυνσης Ιππικών Τεθωρακισμένων- αποφάνθηκαν ότι κάτι τέτοιο δεν ισχύει, όταν προώθησαν το αίτημά τους προς την ηγεσία, καθώς είναι οι μόνοι που μπορούν να συνεκτιμήσουν τη σχέση κόστους-οφέλους, αφού έχουν πλήρη γνώση των στοιχείων για τη διαθεσιμότητα και τις απαιτήσεις συντήρησης των αρμάτων. 
Άλλοι αντιτείνουν το ζήτημα της πολυτυπίας των αρμάτων μάχης του Ελληνικού Στρατού. Ο Ελληνικός Στρατός σήμερα χρησιμοποιεί τρεις κύριους τύπους αρμάτων μάχης που είναι τα εξής: τα Leopard-2HEL/A4, Leopard-1A5 και τα M60A3 MOLF. Η είσοδος των Αbrams σε υπηρεσία, με παράλληλη απόσυρση των M60A3 MOLF, θα διατηρήσει την υφιστάμενη κατάσταση και δεν θα αλλάξει τίποτα όσον αφορά την ύπαρξη διαφορετικών τύπων αρμάτων. 
Όσον αφορά δε το κόστος μεταφοράς –γιατί είχε τεθεί και αυτό το θέμα- απ’ όσο γνωρίζουμε υπογράφτηκε η χρηματοδότηση για τη θαλάσσια μεταφορά στην Ελλάδα διακοσίων είκοσι πέντε τεθωρακισμένων οχημάτων μεταφοράς προσωπικού, εκατόν σαράντα πέντε τεθωρακισμένων οχημάτων σταθμών διοίκησης Μ575Α2 και M901A2 Improved TOW Vehicle, τα ITV. Εντούτοις, απουσιάζουν τα Αbrams. 
Γνωρίζετε πολύ καλά, στρατηγέ, ότι τα άρματα αυτά, που θα ετίθεντο στην υπηρεσία του Ελληνικού Στρατού, θα έδιναν ένα επιχειρησιακό πλεονέκτημα απέναντι στους εξ Ανατολών γείτονες μέχρι το 2020. 
Η δε συντήρησή τους τα επόμενα χρόνια μέχρι το 2020 και με τις δραστηριότητες που έχει ο Ελληνικός Στρατός πριν από το 2010, με όλες αυτές τις περικοπές που έγιναν, θα ανέρχονταν στα 400 εκατομμύρια ευρώ. Κατά την άποψή μας, πρόκειται για ένα ποσό πραγματικά γελοίο, σε σχέση με όλα αυτά που έχουν δαπανηθεί σε ό,τι αφορά το πολύ σημαντικό θέμα της Εθνικής Άμυνας.
Επίσης, όλα τα δημοσιεύματα των ξένων Μέσων Μαζικής Ενημέρωσης που ασχολήθηκαν με το θέμα, με παντελώς διαστρεβλωμένο τρόπο, προήλθαν αποκλειστικά από τα γερμανόφωνα κράτη, Γερμανία, Αυστρία, Φινλανδία, δηλαδή από κράτη-δορυφόρους της Γερμανίας, που υπηρετούν τα γερμανικά συμφέροντα και διαθέτουν βέβαια προς πώληση μεταχειρισμένα Leopard-2.
Όπως καταλαβαίνουμε, το να ακολουθήσουμε αυτήν την τακτική δεν είναι τίποτα άλλο παρά εξυπηρέτηση των γερμανικών συμφερόντων και όλοι γνωρίζουμε ότι η τυφλή υπακοή στη Γερμανία έχει επιφέρει καταστροφικές συνέπειες στη χώρα, πολύ περισσότερο στον πολύ κρίσιμο τομέα της Εθνικής Άμυνας. 
Δυστυχώς, κάποιοι δεν μπορούν να καταλάβουν τη θέση της πατρίδας μας. Δεν μπορούν να καταλάβουν ότι βαλλόμεθα πανταχόθεν. Οι Τούρκοι έχουν αυξήσει τα άρματά τους με διαμέτρημα 120 χιλιοστών δημιουργώντας, μια δυσμενή για τον Ελληνικό Στρατό αναλογία στο συσχετισμό του αρματικού δυναμικού. 
Επίσης, στο σημείο αυτό, θα ήθελα να ρωτήσω κάτι άλλο. 
Εσείς στρατηγέ, όταν επιθεωρούσατε ως εν ενεργεία, τις δυνάμεις του Ελληνικού Στρατού στον Έβρο, ποια ήταν η άποψή σας; Γνωρίζω πολύ καλά ότι δεν μπορούμε να απαντήσουμε ούτε να κάνουμε αυτήν τη συζήτηση και το ερώτημα είναι ρητορικό, από τη στιγμή που υπάρχουν κάμερες και καταγράφουν τα λεγόμενά μας. Αυτό, δηλαδή, δεν γίνεται για λόγους αξιοπιστίας αλλά για να μη φτάσουν κάποιες πληροφορίες εκεί που δεν πρέπει. 
Τώρα, βέβαια, δηλώνετε ως Κυβέρνηση ότι όλα βαίνουν καλώς και ότι δεν υπάρχει πρόβλημα στις Ένοπλες Δυνάμεις. Όμως, σε ποιες Ένοπλες Δυνάμεις; Σε αυτές που θέλετε να δημιουργήσετε καταργώντας το γένος, επειδή έτσι σας υπέδειξε ο κ. Βενιζέλος της συγκυβέρνησης; 
Εμείς τολμούμε και καταθέτουμε την τροπολογία –εδώ την έχουμε, κυρία Πρόεδρε και στρατηγέ- κάτι που Βουλευτές της Νέας Δημοκρατίας δεν τόλμησαν, γιατί για εμάς η εθνική άμυνα συνδέεται με την ίδια την ύπαρξη του έθνους μας. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς ευχαριστούμε. 
Το λόγο έχει για να δευτερολογήσει ο Υφυπουργός Εθνικής Άμυνας κ. Παναγιώτης Καράμπελας.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Σας ευχαριστώ, κυρία Πρόεδρε. 
Κυρίες και κύριοι Βουλευτές, όπως προανέφερα, η οποιαδήποτε απόφαση της πολιτικής και στρατιωτικής ηγεσίας θα ληφθεί με απόλυτο σεβασμό στην Εθνική Άμυνα, αλλά και το δημόσιο συμφέρον. Πρόκειται για μία απόφαση, η οποία θα είναι εστιασμένη εις την κάλυψη πραγματικών επιχειρησιακών αναγκών.
Επαναλαμβάνω ότι η προσφορά των Ηνωμένων Πολιτειών βρίσκεται σε στάδιο διερεύνησης από το ΓΕΣ, χωρίς ακόμα να έχει ληφθεί απόφαση για την αποδοχή ή μη της υπ’ όψιν προσφοράς. Δεν κρίνω σκόπιμο να επαναλάβω μερικούς από τους παράγοντες που συνεξετάζονται στο πλαίσιο της διεξαγόμενης τεχνικοοικονομικής μελέτης από το ΓΕΣ. Επισημαίνω, όμως, το κόστος της αξιοποίησης και αναβάθμισης του προσφερόμενου άρματος, το κόστος του κύκλου ζωής και συντήρησης, το κόστος των υποδομών, της εκπαίδευσης, των εξομοιωτών, των ανταλλακτικών, των πυρομαχικών και κυρίως την προοπτική συνεργασίας μεταξύ των δύο στρατών στο ζήτημα της εργοστασιακής αξιοποίησης του άρματος και του προς προσφορά έργου προς την ελληνική αμυντική βιομηχανία. 
Θέλω να αναφέρω για άλλη μία φορά στο Σώμα ότι η πολιτική ηγεσία του Υπουργείου Εθνικής Άμυνας και η Κυβέρνηση είναι αποφασισμένες να παρέχουν -και παρέχουν- τα μέσα εκείνα που καθιστούν τις Ένοπλες Δυνάμεις ισχυρές. Παράλληλα, όμως, στη σημερινή δύσκολη δημοσιονομική συγκυρία οφείλουμε να λειτουργούμε με υπευθυνότητα, με γνώση, με σύνεση και προοπτική, αναζητώντας επιλογές που διασφαλίζουν αφ’ ενός μεν, την ασφάλεια και την ακεραιότητα της πατρίδος μας και αφ’ ετέρου το εν γένει δημόσιο συμφέρον της. 
Σας ευχαριστώ πάρα πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε κι εμείς, κύριε Υπουργέ. 
Τελευταία για σήμερα είναι η πέμπτη με αριθμό 1263/2-4-2013 επίκαιρη ερώτηση δεύτερου κύκλου του Βουλευτή Ευβοίας της Δημοκρατικής Αριστεράς, κ. Δημητρίου Αναγνωστάκη, προς τον Υπουργό Οικονομικών, σχετικά με την αναζήτηση πηγών εσόδων για το δημόσιο από την αξιοποίηση των εθνικών κληροδοτημάτων, των σχολαζουσών κληρονομιών, καθώς και των καταπατημένων ακινήτων. 
Έχετε το λόγο, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Σας ευχαριστώ πολύ, κυρία Πρόεδρε.
Και οι έσχατοι έσονται πρώτοι. Άρα, να ευχαριστήσω για την υπομονή που δείξατε, κύριε Υπουργέ. Να ευχαριστήσω, επίσης, που ανταποκριθήκατε στην πρόκληση της απάντησης σε μία επίκαιρη ερώτηση που έχει να κάνει με την αξιοποίηση πηγών, οι οποίες θα μπορούσαν να φέρουν έσοδα στο ελληνικό δημόσιο.
Κύριε Υπουργέ, θέλω να ξεκινήσω λέγοντας ότι αφορμή της επίκαιρης ερώτησής μου στάθηκε η γενναία πρωτοβουλία που πήρε το Υπουργείο Οικονομικών και εσείς προσωπικά ως Υπουργός της Κυβέρνησης της εθνικής ευθύνης να αξιοποιηθούν οι αδρανείς καταθέσεις προς όφελος του ελληνικού δημοσίου και άρα, προς όφελος της ελληνικής κοινωνίας. Σε μία δύσκολη συγκυρία, όπου ο ελληνικός λαός χειμάζεται, το κράτος οφείλει να αναζητεί πηγές εσόδων, ώστε να ισοσκελιστούν οι μειώσεις στις δαπάνες, που είχαν άμεση επίπτωση στην άσκηση της κοινωνικής πολιτικής.
Είναι γνωστό, κυρία Πρόεδρε, ότι υπάρχει ένας τομέας της ελληνικής οικονομίας που θα μπορούσε να αποφέρει έσοδα στο κράτος. Δυστυχώς, όμως, δεν έχουν δημιουργηθεί ακόμα οι απαραίτητες προϋποθέσεις, ώστε να αξιοποιήσουμε αυτές τις νέες πηγές εσόδων, οι οποίες θα βοηθήσουν σε ένα βαθμό στην ανόρθωση της οικονομίας. 
Αναφέρομαι, κυρία Πρόεδρε και κύριε Υπουργέ, στην αξιοποίηση της δημόσιας περιουσίας και ειδικότερα στην αξιοποίηση των εθνικών κληροδοτημάτων, των σχολαζουσών κληρονομιών, καθώς και των καταπατημένων ακινήτων.
Είναι γνωστό, τόσο στην κυρία Πρόεδρο όσο και σε σας, κύριε Υπουργέ, ότι προβλέπεται από το Σύνταγμα -συγκεκριμένα στο άρθρο 109, παράγραφος 3- η θέσπιση μητρώου εθνικών κληροδοτημάτων. Δυστυχώς, μέχρι σήμερα δεν έχει καταστεί δυνατό να θεσπιστεί ένα τέτοιο μητρώο. Αυτό έχει σαν συνέπεια να καθίσταται αδύνατος ο έλεγχος, ο διαχωρισμός και η αξιοποίηση τόσο των υφιστάμενων κληροδοτημάτων, όσο και των περιουσιακών στοιχείων, τα οποία θα προκύψουν από την εκκαθάριση των κοινωφελών περιουσιών.
Παράλληλα, κύριε Υπουργέ, υπάρχουν στην επικράτεια τουλάχιστον είκοσι πέντε χιλιάδες καταπατημένα ακίνητα που το κράτος αδυνατεί να αποβάλει τους αυθαίρετους κατόχους και η αυθαίρετη χρήση, που τους καταλογίζεται από της κτηματικές υπηρεσίες σπανίως βοηθά τα δημόσια έσοδα,. 
Λαμβάνοντας υπ’ όψιν τα παραπάνω, ερωτάσθε, κύριε Υπουργέ:
Σκοπεύετε να προχωρήσετε σε νομοθετικές παρεμβάσεις, ώστε να επιλυθούν τα χρόνια ζητήματα που αφορούν τη διαχείριση των σχολαζουσών κληρονομιών;
Ποιες ρυθμίσεις προτίθεστε να λάβετε, κύριε Υπουργέ, ώστε να εξυγιανθεί το θέμα των κατεχόμενων ακινήτων του δημοσίου;
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε κι εμείς.
Στην επίκαιρη ερώτηση θα απαντήσει ο Αναπληρωτής Υπουργός Οικονομικών κ. Χρήστος Σταϊκούρας.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κυρία Πρόεδρε, κύριε συνάδελφε, με την επίκαιρη ερώτησή σας θίγεται ένα ζήτημα με σημαντικό οικονομικό και κοινωνικό φορτίο και για το οποίο δείχνετε σταθερή, ιδιαίτερη ευαισθησία και ενδιαφέρον το τελευταίο χρονικό διάστημα.
Αναφέρεστε στην αξιοποίηση των εθνικών κληροδοτημάτων, των σχολαζουσών κληρονομιών, καθώς και των καταπατημένων ακινήτων του δημοσίου ως μία νέα πηγή πρόσθετων εσόδων για τα δημόσια οικονομικά. 
Προς την κατεύθυνση αυτήν και όπως ορθώς επισημαίνετε, το ισχύον νομοθετικό πλαίσιο παρουσιάζει εγγενείς αδυναμίες και εμπόδια, τα οποία θα συμφωνήσουμε ότι πρέπει να ξεπεραστούν. Είναι αδυναμίες και εμπόδια που οφείλονται στην αδράνεια όσων διαχειρίζονται τις εν λόγω περιουσίες, στην ύπαρξη χρονοβόρων δικαστικών διεκδικήσεων, στις αποποιήσεις κηδεμόνων σχολαζουσών κληρονομιών και στην καθυστέρηση διορισμού τους, καθώς απαιτείται δικαστική απόφαση, στις δυσκολίες επικοινωνίας των συναρμόδιων περιφερειακών υπηρεσιών του Υπουργείου Οικονομικών αλλά και στην αδιαφάνεια των διαδικασιών και στην κακοδιαχείριση, όπως υπογραμμίζει και η ετήσια έκθεση για το 2011 του Γενικού Επιθεωρητή Δημόσιας Διοίκησης που δημοσιεύθηκε τον Ιούλιο του 2012. 
Εκεί επισημαίνεται, μεταξύ άλλων, ότι οι θεσμοί της σχολάζουσας κληρονομιάς και της δικαστικής εκκαθάρισης κληρονομιάς, εκτός σπανίων εξαιρέσεων, υπολειτουργούν, με αποτέλεσμα να διαιωνίζεται η εκκρεμότητα της προβλεπόμενης από το νόμο ρύθμισης και το δημόσιο να χάνει δημόσια έσοδα.
Όλα αυτά χρειάζονται αλλαγή. Η αντιμετώπιση αυτών των προβλημάτων αποτέλεσε και αποτελεί προτεραιότητά μας.
Όπως γνωρίζετε, από τις 20 Σεπτεμβρίου του 2012 με απόφαση του ομιλούντος ως Αναπληρωτή Υπουργού Οικονομικών, συστάθηκαν ομάδες εργασίας για την πλήρη αναμόρφωση του νομοθετικού πλαισίου που αφορά, όπως είπατε, την αναζήτηση αδρανών πόρων για λογαριασμό του δημοσίου. Πρόκειται για τρεις ομάδες εργασίας, στις οποίες συμμετέχουν αμισθί πανεπιστημιακοί και ειδικοί επιστήμονες και οι οποίες αφορούν τις σχολάζουσες κληρονομιές, τα εθνικά κληροδοτήματα, τις αδρανείς καταθέσεις.
Ήδη, όπως είπατε, για τους αδρανείς καταθετικούς λογαριασμούς έχει κατατεθεί και συζητείται στη Διαρκή Επιτροπή Οικονομικών Υποθέσεων σχετική νομοθετική πρωτοβουλία που ρυθμίζει και εκσυγχρονίζει το υφιστάμενο παρωχημένο από το 1942 θεσμικό πλαίσιο, επ’ ωφελεία του δημόσιου συμφέροντος, διασφαλίζοντας παράλληλα και το δικαίωμα των πολιτών στην ιδιοκτησία.
Επίσης, με απόφαση του Υπουργού Οικονομικών συστάθηκε νομοπαρασκευαστική επιτροπή από τις 11 Οκτωβρίου με σκοπό να εξετάσει όλα τα θέματα που αφορούν τη δημόσια περιουσία -δημόσια κτήματα, αιγιαλός, παραλία, ανταλλάξιμα κτήματα, απαλλοτριώσεις- καθώς και να συντάξει σχέδιο νόμου εθνικών κληροδοτημάτων και να αναμορφώσει διατάξεις των σχολαζουσών κληρονομιών.
 Με το ανωτέρω σχέδιο νόμου όπου θα ενσωματωθούν και οι εισηγήσεις των ομάδων εργασίας που συστάθηκε με την απόφασή μου, προβλέπεται να αντικατασταθεί το υφιστάμενο από το 1939 θεσμικό πλαίσιο. Στόχος είναι να συμβάλει στην αποτελεσματικότερη διοίκηση, διαχείριση και εποπτεία των κοινωφελών περιουσιών.
Άρα, μέχρι τώρα σας απάντησα στο ερώτημα «αν σκοπεύετε να κάνετε κάτι». Το πότε και το πώς θα σας το απαντήσω στη δευτερολογία μου.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριε Αναγνωστάκη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, ήμουν σίγουρος ότι η απάντησή σας θα ήταν τεκμηριωμένη και ότι θα έδινε μία πρώτη ικανοποίηση στην αγωνία και στον προβληματισμό που κατατέθηκε μέσω της επίκαιρης ερώτησής μου. Όμως σ’ αυτά που είπατε προηγουμένως για τη διαφάνεια, για τις παραλείψεις, για τις καθυστερήσεις, για όλα αυτά που έχουν γραφτεί κατά καιρούς στα Μέσα Μαζικής Επικοινωνίας, θέλω να προσθέσω ότι τελευταία υπήρξαν πάρα πολλές αναφορές σε περιπτώσεις όπου, ενώ το δημόσιο είχε τη δυνατότητα αξιοποίησης αυτών των ακινήτων, δυστυχώς στην ουσία παραμένει ένας απλός παρατηρητής και θεατής και αυτή η περιουσία μένει αναξιοποίητη.
Κύριε Υπουργέ, η εκτίμηση των εσόδων που θα μπορούσαν να προκύψουν απ’ αυτήν την ιστορία είναι ότι ξεπερνούν τα τρία δισεκατομμύρια ευρώ. Αντιλαμβάνεστε ότι αυτό είναι μία πρόκληση για σας και για τις υπηρεσίες σας. 
Κύριε Υπουργέ, κυρία Πρόεδρε, έχω την τιμή να είμαι συντοπίτης με τον πρώην γενικό διευθυντή του Υπουργείου Οικονομικών Παναγιώτη Πιλάτη. Χτύπησα, λοιπόν, την πόρτα του για να τον ρωτήσω και για να πάρω επιπρόσθετη πληροφόρηση. Αυτό το στέλεχος του Υπουργείου Οικονομικών μού είπε ότι ήδη από το Σεπτέμβριο του 2011 έχει περάσει από την Επιτροπή Θεσμών και Διαφάνειας ένα νομοσχέδιο το οποίο δυστυχώς δεν ολοκληρώθηκε μέσω της ψήφισης από την Ολομέλεια. Αναφέρομαι στο σχέδιο νόμου για τις περιουσίες υπέρ κοινωφελών σκοπών υπέρ του δημοσίου και σχολαζουσών κληρονομιών. Απ’ ό,τι αντιλαμβάνομαι, στην ομάδα εργασίας που ήδη έχει συσταθεί θα μπορούσε αυτό το υλικό να αποτελέσει ένα επιπρόσθετο στοιχείο εργασίας για να μπορέσετε να ολοκληρώσετε όσο το δυνατόν συντομότερα αυτήν τη δουλειά για να μπορέσουμε να έχουμε και προσδοκίες.
Παράλληλα όμως, κύριε Υπουργέ, υπάρχει και ένα σχέδιο νόμου το οποίο έχει τίτλο: «Εκποίηση αυθαιρέτως κατεχόμενων ακινήτων του δημοσίου και μουσουλμανικών ανταλλαξίμων». Είναι αυτονόητο –είμαι σίγουρος γι’ αυτό, δεν κομίζω γλαύκα εις Αθήνας- ότι και αυτή η δουλειά που υπάρχει στο Υπουργείο Οικονομικών θα αποτελέσει βάση για να μπορέσει η ομάδα εργασίας να έχει συντομότερα ένα ικανοποιητικό αποτέλεσμα και να έλθει ως νομοθετική πρωτοβουλία από την πλευρά σας.
Θέλω όμως να σταθώ σε μία πραγματική παράνοια –θα έλεγα- που διακρίνει το δημόσιο κράτος, τη δημόσια πολιτεία. Κυρία Πρόεδρε, υπάρχουν νόμοι, ο ν. 1539/1938, ο ν. 3800/1957, ο ν. 263/1968 και ο ν. 719/1977. Μ’ αυτό το υφιστάμενο θεσμικό νομικό πλαίσιο είναι προφανές ότι δεν μπορούμε να αντιμετωπίσουμε τέτοιου είδους περιπτώσεις. 
Γι’ αυτό είναι πρόκληση τόσο για σας, κύριε Υπουργέ, όσο και για το σύνολο της Κυβέρνησης, να πάρετε εκείνα τα μέτρα έτσι ώστε να έχουμε τα έσοδα που έχει ανάγκη η ελληνική πολιτεία για να συνεχίσει την προσπάθεια που γίνεται τόσο για την ανόρθωση της οικονομίας όσο και για την αναδιάταξη της ελληνικής κοινωνίας.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς σας ευχαριστούμε, κύριε Αναγνωστάκη.
Ο κ. Σταϊκούρας έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε συνάδελφε, οι απόψεις μας συγκλίνουν -για να μην πω ότι ταυτίζονται- και αυτό γιατί πρόκειται για χρονίζοντα ζητήματα αλλά και για νομοθετικές πρωτοβουλίες που επίκεινται και διευθετούν αυτά τα προβλήματα. 
Σκοπός της νομοθετικής πρωτοβουλίας η οποία θα αναληφθεί είναι ο εκσυγχρονισμός του υφιστάμενου θεσμικού πλαισίου έτσι ώστε να έχουμε σύντομα καλύτερα αποτελέσματα με την εγγραφή εσόδων στον κρατικό προϋπολογισμό. Σύμφωνα με το σχέδιο νόμου που θα κατατεθεί στη Βουλή, προβλέπεται η καταγραφή με συστηματικό αλλά και ενιαίο τρόπο των κοινωφελών περιουσιών, η απλοποίηση της διαδικασίας όσον αφορά τις σχολάζουσες κληρονομιές και ο διορισμός κηδεμόνα. 
Σημειώσατε –και το σημειώνω κι εγώ- ότι στο τελικό κείμενο που θα κατατεθεί στη Βουλή έχουν ήδη ενσωματωθεί οι παρατηρήσεις της Επιτροπής Θεσμών και Διαφάνειας της Βουλής από το Σεπτέμβριο του 2011 επί του προσχεδίου που είχε συνταχθεί από την αντίστοιχη νομοπαρασκευαστική επιτροπή κατά το παρελθόν.
Ειδικότερα, με βάση το σχέδιο νόμου που θα κατατεθεί στη Βουλή και για πρώτη φορά με αφορμή την επίκαιρη ερώτησή σας, καταθέτω κι εγώ σήμερα τις βασικές μου σκέψεις στο ελληνικό Κοινοβούλιο.
Πρώτον, προβλέπεται η θέσπιση μητρώων κοινωφελών περιουσιών και σχολαζουσών κληρονομιών για την υλοποίηση της συνταγματικής πρόβλεψης και την αποτελεσματική παρακολούθηση της διαδικασίας καταγραφής, εκκαθάρισης και διοίκησης των περιουσιών.
Δεύτερον, η οργάνωση μητρώου φυσικών και νομικών προσώπων τα οποία θα έχουν την υποδομή και την τεχνογνωσία να ασκούν τα καθήκοντα των εκκαθαριστών, εκτελεστών, διοικητών, διαχειριστών των κοινωφελών περιουσιών και κηδεμόνων σχολαζουσών κληρονομιών. 
Τρίτον, η αντικατάσταση των χρονοβόρων δικαστικών διαδικασιών διορισμού των προσώπων αυτών με ταχείες διοικητές διαδικασίες διορισμού προσώπων εγγεγραμμένων στο πιο πάνω μητρώο, με αποτέλεσμα να επέρχεται ελάφρυνση των δικαστηρίων από υποθέσεις εκούσιας δικαιοδοσίας που έχουν διοικητικό χαρακτήρα.
Τέταρτον, η περαιτέρω διασπορά της εποπτείας των κοινωφελών περιουσιών αλλά και των σχολαζουσών κληρονομιών στις υπηρεσίες των αποκεντρωμένων διοικήσεων, προκειμένου να ασκείται η εποπτεία κατά το δυνατόν πλησιέστερα στον τόπο που επιτελείται και εκτελείται ο σκοπός ή βρίσκεται η έδρα του προσώπου που διοικεί την περιουσία. 
Πέμπτον, η περιέλευση των δικαστικών υποθέσεων ερμηνείας των διαθηκών και έγκρισης μεταβολής του κοινωφελούς σκοπού της περιουσίας ύστερα από τη διαπίστωση ότι ο αρχικός σκοπός δεν μπορεί να εκτελεστεί, στα κατά τόπους εφετεία αντί του Εφετείου Αθηνών όπως συμβαίνει σήμερα. 
Έκτον, καθιέρωση τακτικών σε ετήσια βάση ελέγχων όλων εν γένει των κοινωφελών περιουσιών και σχολαζουσών κληρονομιών με ελεγκτικά γραφεία που λειτουργούν επί τη βάσει του νόμου του 2008 και τα οποία αποτελούν πιστοποιημένα όργανα λογιστικών ελέγχων και λειτουργούν συμπληρωματικά στις αρμόδιες ελεγκτικές υπηρεσίες του Υπουργείου Οικονομικών.
Έβδομον, η εισαγωγή ταχείων και αποτελεσματικών διαδικασιών προληπτικού ελέγχου, μόνο στις περιπτώσεις που απαιτείται, των οργάνων εκκαθάρισης και διοίκησης των περιουσιών.
Όγδοο, η εισαγωγή νέων διαδικασιών και απλοποίηση ήδη αυτών που υπάρχουν για την αποτελεσματική διαχείριση και αξιοποίηση των περιουσιών, την εκποίηση και εκμίσθωση των ακινήτων τους, την κατασκευή έργων, τη χορήγηση υποτροφιών, αφού λήφθηκε υπ’ όψιν η μέχρι σήμερα εμπειρία σχετικά με τις εστίες αδικαιολόγητης χρονοτριβής των διαδικασιών. 
Ένατο, η ενοποίηση σε ένα νόμο της αντιμετώπισης των κοινωφελών περιουσιών και των σχολαζουσών κληρονομιών, δεδομένου ότι εν πολλοίς στα θέματα της διοίκησης και εκκαθάρισης των περιουσιών είναι κοινά. 
Κύριε συνάδελφε, εκτιμώ ότι με το σχέδιο νόμου αντιμετωπίζονται οι υφιστάμενες δυσλειτουργίες και εξασφαλίζεται η αξιοποίηση των κοινωφελών περιουσιών. Τίθεται τέρμα στο υφιστάμενο καθεστώς και δημιουργούνται οι προϋποθέσεις διαφάνειας ως προς την οργάνωση και τη λειτουργία τους. 
Η νομοπαρασκευαστική διαδικασία έχει σχεδόν ολοκληρωθεί και εκτιμώ ότι ίσως και πριν από το Πάσχα, στις επόμενες δύο εβδομάδες, το σχέδιο νόμου θα εισαχθεί προς συζήτηση στη Βουλή των Ελλήνων.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Υπουργέ. 
Κυρίες και κύριοι συνάδελφοι, γίνεται γνωστό στο Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Εσωτερικών: «Κύρωση της από 31-12-2012 πράξης νομοθετικού περιεχομένου “Ρυθμίσεις κατεπειγόντων θεμάτων αρμοδιότητας των Υπουργείων Εσωτερικών, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού Επικρατείας” και άλλες διατάξεις».
Επίσης, η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου αρμοδιότητας του Υπουργείου Ναυτιλίας και Αιγαίου: «Ανασυγκρότηση του Υπουργείου Ναυτιλίας και Αιγαίου και άλλες διατάξεις».
Τέλος, η Διαρκής Επιτροπή Κοινωνικών Υποθέσεων καταθέτει την έκθεσή της στην πρόταση νόμου αρμοδιότητας του Υπουργείου Εργασίας, Κοινωνικής Ασφάλισης και Πρόνοιας: «Για την κατάργηση της υπ’ αριθμ. 6/28-2-2012 Πράξης Υπουργικού Συμβουλίου και για την επανασύσταση του «Οργανισμού Εργατικής Εστίας» και του «Οργανισμού Εργατικής Κατοικίας»».
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων. 
Δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 12.08΄ λύεται η συνεδρίαση για τη Δευτέρα 8 Απριλίου 2013 και ώρα 18.00’ με αντικείμενο εργασιών του Σώματος κοινοβουλευτικό έλεγχο: α) συζήτηση επίκαιρων ερωτήσεων, β) συζήτηση επίκαιρης επερώτησης.
Ο</Speech> ΠΡΟΕΔΡΟΣ                                                ΟΙ ΓΡΑΜΜΑΤΕΙΣ
Τελευταία Αποθήκευση:11/4/2013 9:39:00 πμΑπό:
Εκτυπώθηκε:11/4/2013 9:28:00 πμ</body>
</html>