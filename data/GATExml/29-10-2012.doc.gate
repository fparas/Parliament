<html><head><meta name="cp:revision" content="2"><meta name="date" content="2012-11-01T11:07:00Z"><meta name="Company" content="OTS"><meta name="Keywords" content=""><meta name="meta:word-count" content="19031"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="19031"><meta name="dcterms:created" content="2012-11-01T11:07:00Z"><meta name="dcterms:modified" content="2012-11-01T11:07:00Z"><meta name="Last-Modified" content="2012-11-01T11:07:00Z"><meta name="Last-Save-Date" content="2012-11-01T11:07:00Z"><meta name="meta:character-count" content="102768"><meta name="Template" content="Normal"><meta name="meta:save-date" content="2012-11-01T11:07:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-11-01T11:07:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-11-01T11:07:00Z"><meta name="meta:last-author" content="l.venetikidou"><meta name="Comments" content=""><meta name="Creation-Date" content="2012-11-01T11:07:00Z"><meta name="xmpTPg:NPages" content="1"><meta name="resourceName" content="29-10-2012.doc"><meta name="Last-Author" content="l.venetikidou"><meta name="w:comments" content=""><meta name="Character Count" content="102768"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>96
3
ΣΥΝΕΔΡΙΑΣΗ 29-10-2012
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΝΗ΄
Δευτέρα  29 Οκτωβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση επικαίρων ερωτήσεων:
α) Προς τον Υπουργό Εργασίας, Κοινωνικής Ασφάλισης και Πρόνοιας:
 i. σχετικά με τα εργασιακά και τα ασφαλιστικά δικαιώματα των εργαζομένων και των συνταξιούχων της Αγροτικής Τράπεζας της Ελλάδος, σελ. 
ii. σχετικά με το Πρόγραμμα &quot;Αριάδνη&quot;, σελ.                                                     β) Προς τον Υπουργό Αγροτικής Ανάπτυξης και Τροφίμων, σχετικά με την καταβολή των εισφορών των αγροτών υπέρ ΕΛΓΑ, σελ. 
γ) Προς τον Υπουργό Παιδείας, Θρησκευμάτων, Πολιτισμού και Αθλητισμού:
 i. σχετικά με την αποκατάσταση ναού του Απόλλωνος στη Ρόδο, σελ. 
     ii. σχετικά με την ανάγκη ενίσχυσης της πολιτειακής παιδείας στη γενική και επαγγελματική εκπαίδευση, σελ. 
 δ) Προς τον Υπουργό Υγείας, σχετικά με την αναστολή λειτουργίας των Κινητών Μονάδων Ψυχικής Υγείας Βορειοανατολικών και Δυτικών Κυκλάδων, σελ. 
 ε) Προς τον Υπουργό Οικονομικών:
 i. σχετικά με τα κριτήρια χορήγησης πετρελαίου θέρμανσης στη Λέσβο και τις ορεινές περιοχές, σελ. 
 ii. σχετικά με τη λήψη μέτρων σχετικά με τα ληξιπρόθεσμα χρέη των κομμάτων, σελ. 
 iii. σχετικά με τη λήψη μέτρων για την ενίσχυση του βιβλίου, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση σχεδίου νόμου:                                                                                       Οι Υπουργοί Εργασίας, Κοινωνικής Ασφάλισης και Πρόνοιας, Εσωτερικών, Ανάπτυξης, Ανταγωνιστικότητας, Υποδομών, Μεταφορών και Δικτύων, Δικαιοσύνης, Διαφάνειας και Ανθρωπίνων Δικαιωμάτων και Οικονομικών κατέθεσαν σχέδιο νόμου: &quot;Εφαρμογή της αρχής της ίσης μεταχείρισης ανδρών και γυναικών κατά την άσκηση αυτοτελούς επαγγελματικής δραστηριότητας - Εναρμόνιση της νομοθεσίας με την Οδηγία 2010/41/ΕΕ του Ευρωπαϊκού Κοινοβουλίου και του Συμβουλίου της 7ης Ιουλίου 2010&quot;, σελ. 

ΠΡΟΕΔΡΕΥΟΥΣΑ                                                                                                       ΚΟΛΛΙΑ-ΤΣΑΡΟΥΧΑ Μ. , σελ.
ΟΜΙΛΗΤΕΣ
Α. Επί διαδικαστικού θέματος:
ΓΙΟΒΑΝΟΠΟΥΛΟΣ Κ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΨΥΡΡΑΣ Θ. , σελ.

Β. Επί των επικαίρων ερωτήσεων:
ΒΑΛΑΒΑΝΗ  Ό. , σελ.
ΖΑΡΟΥΛΙΑ Ε. , σελ.
ΚΟΥΙΚ Τ. , σελ.
ΜΑΥΡΑΓΑΝΗΣ Γ. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΠΑΘΕΟΔΩΡΟΥ Θ. , σελ.
ΠΑΠΠΑΣ Χ. , σελ.
ΡΕΠΟΥΣΗ Μ. , σελ.
ΡΗΓΑΣ Π. , σελ.
ΣΚΟΠΟΥΛΗ Φ. , σελ.
ΤΖΑΒΑΡΑΣ Κ. , σελ.
ΤΖΑΚΡΗ Θ. , σελ.
ΧΑΛΒΑΤΖΗΣ Σ. , σελ.
ΧΑΡΑΚΟΠΟΥΛΟΣ Μ. , σελ.
ΨΥΡΡΑΣ Θ. , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΝΗ΄
Δευτέρα 29 Οκτωβρίου 2012
Αθήνα, σήμερα στις 29 Οκτωβρίου 2012, ημέρα Δευτέρα και ώρα 18.08΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ - ΤΣΑΡΟΥΧΑ .
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση. 
Έχω την τιμή να ανακοινώσω στο Σώμα το Δελτίο Αναφορών και Ερωτήσεων της Τρίτης 30 Οκτωβρίου 2012. 
Α.&#160;ΑΝΑΦΟΡΕΣ - ΕΡΩΤΗΣΕΙΣ&#160;Πρώτου&#160;Κύκλου (Άρθρο 130 παράγραφος 5 του Κανονισμού της Βουλής)
&#160;1. Η με αριθμό 1355/6-9-2012 ερώτηση του Βουλευτή Επικρατείας της Νέας Δημοκρατίας κ. Ιωάννη Μιχελάκη προς τον Υπουργό Οικονομικών, σχετικά με την on line σύνδεση των ταμειακών μηχανών και των υπολογιστών των επιχειρήσεων με το Κέντρο Πληροφορικής του Υπουργείου Οικονομικών (ΚΕΠΥΟ).
&#160;2. Η με αριθμό 1640/13-9-2012 ερώτηση του Βουλευτή Α´ Θεσσαλονίκης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. &#160;Ιωάννη Αμανατίδη προς τον Υπουργό Οικονομικών, σχετικά με την ματαίωση ιδιωτικοποίησης της Ελληνικής Βιομηχανίας Οχημάτων Α.Ε.
&#160;3. Η με αριθμό 1390/6-9-2012 ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων για την ανάσχεση της ανεργίας και τη μείωση του κόστους διαβίωσης.
&#160;4. Η με αριθμό 2143/25-9-2012 ερώτηση του Βουλευτή &#160;Επικρατείας των Ανεξάρτητων Ελλήνων κ. Τέρενς – Νικολάου Κουΐκ προς τον Υπουργό Οικονομικών, σχετικά με τη λίστα που παρέδωσε στην Ελληνική Κυβέρνηση η επικεφαλής του ΔΝΤ με τους 1991 Έλληνες καταθέτες στην Τράπεζα HSBC της Ελβετίας.
&#160;5. Η με αριθμό 1690/14-9-2012 ερώτηση του Βουλευτή Β´ Θεσσαλονίκης του Λαϊκού Συνδέσμου – Χρυσή Αυγή κ. Πολύβιου Ζησιμόπουλου προς τον Υπουργό Οικονομικών, σχετικά με αναστολή της διαδικασίας ιδιωτικοποίησης της εταιρείας Ελληνικά Αμυντικά Συστήματα (ΕΑΣ).
&#160;6. Η με αριθμό 1246/3-9-2012 ερώτηση του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Υγείας, σχετικά με τη βιωσιμότητα των Κέντρων Πρόληψης των Εξαρτήσεων και προαγωγής της Ψυχοκοινωνικής Υγείας.
&#160;7. Η με αριθμό 1627/13-9-2012 ερώτηση του Βουλευτή Α´ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τον Υπουργό Υγείας, σχετικά με την επίλυση των λειτουργικών προβλημάτων και ελλείψεων στο Νοσοκομείο «ΠΑΝΑΓΙΑ» (πρώην Β΄ Νοσοκομείο ΙΚΑ Θεσσαλονίκης).
&#160;Β. ΑΝΑΦΟΡΕΣ-ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 5 του Κανονισμού της Βουλής) &#160;
1. Η με αριθμό 2083/24-9-2012 ερώτηση του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Αγροτικής Ανάπτυξης, σχετικά με την τροποποίηση του ισχύοντος καταστατικού των Τοπικών Οργανισμών Εγγείων Βελτιώσεων (ΤΟΕΒ).
Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 498/23-10-2012 επίκαιρη ερώτηση πρώτου κύκλου του Βουλευτή Τρικάλων της Νέας Δημοκρατίας κ. Ηλία Βλαχογιάννη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τα κριτήρια ένταξης περιοχών της χώρας στο δίκτυο NATURA 2000 δεν θα συζητηθεί, μετά από συνεννόηση του κυρίου Υπουργού με τον κύριο Βουλευτή και διαγράφεται. 
Θα συζητηθεί η δεύτερη με αριθμό 507/23-10-2012 επίκαιρη ερώτηση πρώτου κύκλου της Βουλευτού Β´ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Όλγας – Νάντιας Βαλαβάνη προς τους Υπουργούς Οικονομικών και Εργασίας, Κοινωνικής Ασφάλισης και Πρόνοιας, σχετικά με τα εργασιακά και τα ασφαλιστικά δικαιώματα των εργαζομένων και των συνταξιούχων της ΤΕ.
Η κ. Όλγα-Νάντια Βαλαβάνη έχει το λόγο για δύο λεπτά, για να αναπτύξει την ερώτησή της.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Σας ευχαριστώ πολύ, κυρία Πρόεδρε.
Όπως ξέρουμε όλοι, με διαφορά ελάχιστων δευτερολέπτων εκδόθηκαν δύο ΦΕΚ στις 27 Ιουλίου 2012. Με το πρώτο ΦΕΚ γινόταν άρση από τη μεριά της Τράπεζας της Ελλάδας της άδειας λειτουργίας της Αγροτικής Τράπεζας και με το δεύτερο ουσιαστικά εκποιούνταν απολύτως χαριστικά στην Τράπεζα Πειραιώς το απολύτως υγιές καλό κομμάτι της τράπεζας.
Ενώ πάρθηκαν όλα τα μέτρα, ώστε να μπορέσει αυτό να γίνει ταχύτατα και ρυθμίστηκαν τα πάντα, ώστε να πάρει με ένα τίμημα, που ντρέπεται κανένας και να το πει, ύψους 95 εκατομμυρίων η Τράπεζα Πειραιώς, μια προίκα 6,7 δισεκατομμυρίων που συνόδευε το καλό κομμάτι της Αγροτικής, δεν πάρθηκε καμμία πρόνοια για τους εργαζόμενους, πέρα από μία γενική δέσμευση επαναπρόσληψής τους.
Το αποτέλεσμα ήταν ότι οι εργαζόμενοι που επαναπροσλήφθηκαν, επαναπροσλήφθηκαν χωρίς κανένα εργασιακό δικαίωμα. Ακόμα και άνθρωποι που δούλευαν είκοσι πέντε ή τριάντα χρόνια ξεκίνησαν ουσιαστικά από την αρχή, ανεξάρτητα από τις θέσεις τους και την εργασιακή τους εμπειρία. Οι σαράντα ένας εργαζόμενοι της ΑΤΕ Leasing δεν επαναπροσλήφθηκαν ποτέ και παραπέμφθηκαν στον εκκαθαριστή, ενώ οι καθαρίστριες μερικής απασχόλησης, που ήταν κανονικοί υπάλληλοι της Αγροτικής Τράπεζας, επαναπροσλήφθηκαν από άλλη εταιρεία ενοικίασης εργαζομένων με σοβαρά μειωμένες αποδοχές, με ό,τι αυτό συνεπάγεται. Παράλληλα, είναι στον αέρα εντελώς όλα τα ταμεία των εργαζομένων, με αποτέλεσμα να υπάρχει πολύ σοβαρό πρόβλημα και με τους εν ενεργεία, αλλά και με τους ήδη συνταξιούχους.
Ως προς τους εν ενεργεία, υπάρχουν ιδιαίτερα μητέρες με θεμελιωμένα δικαιώματα που είχαν συνεχίσει να δουλεύουν, οι οποίες δεν ξέρουν τώρα τι πρόκειται να γίνει με την τύχη τους. Υπάρχει σοβαρό θέμα με το ότι έχει σταματήσει η καταβολή των οφειλών στο ΙΚΑ και στο ΕΤΑΚ με βάση την αναλογιστική μελέτη του 2004 επί Αλογοσκούφη και υπάρχουν δέκα χρόνια ακόμα καταβολών για να καλυφθούν οι συντάξεις των ήδη ασφαλισμένων και των συνταξιούχων.
Επιπλέον είναι «στον αέρα» το Επικουρικό Ταμείο, ένα καθ’ όλα υγιές ταμείο, καθώς ο εκκαθαριστής κάνει άμεσα απαιτητές δανειακές υποχρεώσεις που έληγαν μέσα στα επόμενα είκοσι πέντε χρόνια. Παρ’όλο που έχει ακίνητα ακόμα και στο Κολωνάκι, καταλαβαίνουμε ότι αν τα εκποιήσει αυτά τώρα θα τιναχτεί «στον αέρα» το ταμείο των εφάπαξ.
Τέλος, υπάρχει το θέμα των αποζημιώσεων των εργαζομένων. Υπάρχει ΦΕΚ υπογεγραμμένο από τον εκκαθαριστή ότι θα έπαιρναν το 50% μέχρι τα μέσα Οκτώβρη. Δεν έχει γίνει απολύτως τίποτα και οι εργαζόμενοι είναι χωρίς ασφαλιστική κάλυψη. Για το Ταμείο Υγείας, που είναι αυτοδιαχειριζόμενο και απολύτως υγιές, μέχρι τις 30 Οκτώβρη –δηλαδή, μέχρι αύριο- έχει το περιθώριο να αποφασίσει η Τράπεζα Πειραιώς αν θα το καλύψει ή όχι, πληρώνοντας τα ίδια χρήματα. Έχει γίνει αναλογιστική μελέτη, αλλά δεν έχει ανακοινωθεί τίποτα. Αυτό είναι που κάνει του εργαζόμενους να τους «ζώνουν τα φίδια».
Ερωτάται ο Υπουργός σε σχέση με όλα αυτά τι θα γίνει.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας κ. Παναγιωτόπουλος, για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ για την ερώτηση κυρία συνάδελφε.
Πράγματι θίγετε ένα θέμα που δεν έρχεται προς συζήτηση για πρώτη φορά. Έχω απαντήσει ξανά σε ανάλογη ερώτηση που αφορά τους εργαζόμενους της Αγροτικής Τράπεζας. Οπωσδήποτε υπάρχει ανασφάλεια στον κόσμο και για τα εργασιακά και για τα ασφαλιστικά τους. Θα προσπαθήσω να σας δώσω απαντήσεις γιατί το τρίλεπτο είναι ασφυκτικά μικρός χρόνος. Ήδη όσο μιλάμε, η Κυβέρνηση και το Υπουργείο Εργασίας μελετά φόρμουλες, ώστε να λυθούν τα ασφαλιστικά θέματα των εργαζομένων. Επομένως, δεν μπορώ να σας δώσω και πλήρη απάντηση ως προς αυτά. Θα προσπαθήσω να τα καλύψω στη δευτερολογία μου.
Στις 27-7-2012 η Τράπεζα της Ελλάδας εφάρμοσε μέτρα εξυγίανσης στην Αγροτική Τράπεζα. Η πρώην ΑΤΕ, όπως ξέρετε, βρίσκεται υπό καθεστώς ειδικής εκκαθάρισης. Επιλεγμένα υγιή στοιχεία του ισολογισμού της μεταβιβάστηκαν στην Τράπεζα Πειραιώς, ενώ τα υπόλοιπα στοιχεία ενεργητικού-παθητικού παρέμειναν στο υπό εκκαθάριση νομικό πρόσωπο, προκειμένου να ρευστοποιηθούν ή να αξιοποιηθούν από το δημόσιο κατά την κείμενη νομοθεσία. 
Υπήρξε καταγγελία των συμβάσεων εργασίας των εργαζομένων της ΑΤΕ και βέβαια, πρόσληψη με ατομικές συμβάσεις εργασίας από την Τράπεζα Πειραιώς. Αυτές όμως, οι συμβάσεις διέπονται από τις συλλογικές συμβάσεις εργασίας του χώρου των τραπεζοϋπαλλήλων και σε πολλές περιπτώσεις οι αποδοχές των εργαζομένων της πρώην ΑΤΕ και της νυν Τράπεζας Πειραιώς είναι μεγαλύτερες απ’ ό,τι πριν, επί καθεστώτος ΑΤΕ. 
Στους απολυθέντες εργαζόμενους από την ΑΤΕ, θα δοθούν αποζημιώσεις στο πλαίσιο της ειδικής εκκαθάρισης της τράπεζας, προνομιακά δηλαδή έναντι των λοιπών πιστωτών. Οι πρώην εργαζόμενοι της ΑΤΕ αποζημιώνονται κατά το 50% της κανονικής αποζημίωσής τους, σύμφωνα με τις διατάξεις της εκκαθάρισης. 
Σε περίπου χίλιους επτακόσιους εργαζόμενους οι αποδοχές θα είναι υψηλότερες από αυτές που λάμβαναν στην ΑΤΕ. Επομένως, δεν έχουμε μόνο αρνητικές εξελίξεις. Δεν μπορεί να υπάρξει, όπως καταλαβαίνετε, διαφοροποίηση παλιών και νέων εργαζομένων στην Τράπεζα Πειραιώς. Η τράπεζα διατηρεί τη χρήση για λογαριασμό του διευθυντικού της δικαιώματος, διευθετώντας δηλαδή τις εργασιακές θέσεις των νέων εργαζομένων. 
Όσον αφορά τις ενέργειες που έχει κάνει το Υπουργείο Εργασίας και όπως οφείλουμε από τη νομοθεσία, απευθυνθήκαμε στον ελεγκτικό μας βραχίονα, το Σώμα Επιθεώρησης Εργασίας, το οποίο και προέβη σε μια σειρά από ενέργειες. 
Την Πέμπτη 25 Οκτωβρίου η Υπηρεσία Ειδικών Επιθεωρητών πραγματοποίησε επιτόπιο έλεγχο στην ΑΤΕ. Επίσης, η Διεύθυνση Κοινωνικής Επιθεώρησης Αθηνών προέβη σε επικοινωνία με την ΑΤΕ, για να εξετάσει τα διαλαμβανόμενα σ’ αυτήν κατά τις καταγγελίες που και εσείς αναφέρατε. Επίσης, η Κοινωνική Επιθεώρηση Ανατολικού Τομέα Αθηνών απέστειλε επίσημο έγγραφο στην ΑΤΕ με συγκεκριμένο ερώτημα για τους εργαζόμενους της «ΑΤΕ Leasing», αν δηλαδή θα έχουν την ίδια αντιμετώπιση με τους τέως εργαζόμενους στην ΑΤΕ. Από τις απαντήσεις προέκυψε μεταξύ άλλων ότι η δέσμευση της Τράπεζας Πειραιώς έναντι της ΑΤΕ να διατηρήσει τις θέσεις εργασίας προσλαμβάνοντας έως και το 100% των εργαζομένων της ΑΤΕ στην Ελλάδα, δεν ισχύει για τους σαράντα ένα εργαζόμενους στην «ΑΤΕ Leasing». Η ΑΤΕ προς το παρόν συνεχίζει να τους απασχολεί. Δεν ξέρω τι θα συμβεί στο μέλλον. 
Δεν υπάρχει οριστική απόφαση από τα αρμόδια όργανα για τη συνέχιση αυτής της σύμβασης εργασίας. Μπορεί να είναι θετική, μπορεί και όχι, αλλά αυτή την ώρα δεν θα το πούμε εμείς αυτό. Δεν είμαι σε θέση να σας δώσω αυτή την απάντηση. Πάντως μεταξύ των περιουσιακών στοιχείων που παρέμειναν στην υπό ειδική εκκαθάριση ΑΤΕ είναι και όλα τα δικαιώματα επί των μετοχών της «ΑΤΕ Leasing». Σύμφωνα με την κείμενη νομοθεσία, οι συμβάσεις εργασίας του προσωπικού δεν μεταφέρονται, επομένως αυτή την ώρα δεν ξέρουμε τι θα γίνει και περιμένουμε.
	Επίσης από τη θέση της ΑΤΕ σε ειδική εκκαθάριση καταγγέλθηκαν όλες οι συμβάσεις εργασίας προσωπικού της ΑΤΕ BANK για να προχωρήσει η νέα πρόσληψή τους. 
	Όσον αφορά στις καθαρίστριες μερικής απασχόλησης πρώην ΑΤΕ, όντως καταγγέλθηκαν οι συμβάσεις τους στις 27/7/2012 μαζί με τις συμβάσεις όλου του προσωπικού, σύμφωνα με τη διαδικασία της ειδικής εκκαθάρισης και του πτωχευτικού κώδικα. Σύμφωνα μ’ αυτή τη διαδικασία, δεν υπάρχει διαδοχή στις συμβάσεις αυτές στο διάδοχο σχήμα, δηλαδή στη συγχωνευθείσα ΑΤΕ στους κόλπους της Τράπεζας Πειραιώς, ούτε βέβαια μεταφέρονται οι εργασιακές συμβάσεις, επομένως κι εκεί υπάρχει μία σχετική αβεβαιότητα. Περιμένουμε απαντήσεις της τράπεζας, σύμφωνα με τα ερωτήματα που τούς έθεσε το Σώμα Επιθεώρησης Εργασίας.
	Επειδή ήδη έχω κάνει κατάχρηση του χρόνου –είναι πολλά και σημαντικά τα ερωτήματα- θα δευτερολογήσω σχετικά με το μέλλον των ασφαλιστικών δικαιωμάτων των πρώην εργαζομένων της ΑΤΕ BANK. Σας λέω ως γενική αρχή ότι λογικό είναι –και αυτή είναι η λύση που εξετάζεται τουλάχιστον για το ταμείο κύριας ασφάλισης- να μεταφερθεί η ασφάλισή τους στο ασφαλιστικό ταμείο που καλύπτει τους εργαζόμενους της Τράπεζας Πειραιώς.
	Για τα επιμέρους θέματα θα μιλήσω στη δευτερολογία μου.
	Σας ευχαριστώ.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε τον κύριο Υπουργό.
	Η κυρία Βαλαβάνη έχει το λόγο για τρία λεπτά.</ChairmanSpeech>
	<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Κύριε Υπουργέ, ας αφήσουμε καλύτερα τα «μέτρα εξυγίανσης» της Αγροτικής, που δεν τα συζητάμε σήμερα, γιατί ξέρουν οι πάντες ότι ήταν μία χαριστική απόφαση, η οποία πάρθηκε, όχι επειδή δεν ήταν βιώσιμη η Αγροτική αν ανακεφαλαιοποιούνταν, όπως έγινε και με τις υπόλοιπες, τις λεγόμενες «συστημικές» τράπεζες, αλλά γιατί υπήρχε μνημονιακή δέσμευση για κατάργηση του δημόσιου τομέα στις τράπεζες. Το θέμα είναι τι κάνουμε αυτή τη στιγμή με τους εργαζόμενους, έτσι όπως υπάρχουν. 
Όσον αφορά στις εργαζόμενες μητέρες που έχουν θεμελιωμένο συνταξιοδοτικό δικαίωμα, αλλά συνέχισαν να δουλεύουν, μπορείτε να μου πείτε τι γίνεται μ’ αυτό το συνταξιοδοτικό δικαίωμα; Για την ΑΤΕ Leasing και για τις καθαρίστριες προφανώς δεν μπορείτε ή δεν θέλετε να δώσετε λύση. Εμείς θα επανέλθουμε, γιατί είναι φανερό ότι όταν το πρόβλημα περιλαμβάνει μερικές χιλιάδες ανθρώπους, το πρόβλημα δεν είναι μερικές δεκάδες. Περισσότερο έχει να κάνει με την πλήρη άρνηση της Τράπεζας Πειραιώς να υπάρξει οτιδήποτε που μπορεί να θεωρηθεί σαν συνέχεια με το προηγούμενο καθεστώς, γιατί αλλιώς, ας πούμε, δεν μπορεί να εξηγηθεί αυτό που γίνεται με το Ταμείο Υγείας, όπου δεν υπάρχει καμμία παραπάνω επιβάρυνση της Τράπεζας Πειραιώς. Αυτά τα ίδια χρήματα μπορεί να τα δώσει σ’ ένα καθ’ όλα υγιές Ταμείο Υγείας, που είναι αυτοδιαχειριζόμενο -από τα ελάχιστα αυτοδιαχειριζόμενα ταμεία, το τονίζω αυτό- και όμως προφανώς μέχρι στιγμής, παρ’όλο που υπάρχει αναλογιστική μελέτη και οι πληροφορίες λένε ότι η αναλογιστική μελέτη είναι θετική, δεν δίνει τίποτα στη δημοσιότητα. 
	Εγώ θα σας πω ότι αν περάσουν στο ΤΑΥΤΕΚΩ, με το νομοσχέδιο για τις ιδιωτικοποιήσεις της γης και των δημοσίων υπηρεσιών που συζητάμε αύριο σε μία τελευταία συνεδρίαση το ΤΑΥΤΕΚΩ έχει προταθεί να περάσει στον ΕΟΠΥΥ, οπότε θα το «καταπιεί» η «μαύρη τρύπα» του ΕΟΠΥΥ παρ’όλο που το ίδιο το ΤΑΥΤΕΚΩ, με βάση την αναλογιστική μελέτη που έκανε, με βάση το νόμο του κ. Λοβέρδου, στέκει στα πόδια του μια χαρά και θα μπορούσε και πρέπει –αυτή είναι η θέση μας- να συνεχίσει να λειτουργεί.
	Όσο για το Ταμείο του εφάπαξ, εφόσον ήταν εντάξει μέχρι στιγμής σ’ όλες του τις υποχρεώσεις, γιατί να γίνονται απαιτητές δανειακές υποχρεώσεις που λήγουν μέσα στα επόμενα είκοσι πέντε χρόνια; Αν, δηλαδή θέλει κανείς να αφήσει κυριολεκτικά «στον αέρα» όλα τα δικαιώματα εργαζόμενων και ασφαλισμένων, δεν παίρνει μέτρα γι’ αυτά τα πράγματα. Παίρνει μέτρα μόνο για τους τραπεζίτες.
Επίσης, είναι και το τεράστιο θέμα αυτών που είναι συνταξιούχοι και αυτών που θα βγουν στη σύνταξη. Με βάση την αναλογιστική μελέτη του 2004 πρέπει να πληρώνετε ακόμα προς το ΙΚΑ 38 εκατομμύρια ευρώ για άλλα δέκα χρόνια. Τα οκτώ πρώτα χρόνια έχουν πληρωθεί κανονικά, και θα εξυπηρετούνταν κανονικά αν δεν διαλύατε την ΑΤΕ, θα εξακολουθούσαν προφανώς να εξυπηρετούνται κανονικά. 
Με βάση αυτό βρίσκονται και ως προς το ΙΚΑ στον «αέρα» και οι νυν συνταξιούχοι και πολύ περισσότερο οι εν ενεργεία ασφαλισμένοι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κυρία συνάδελφε. 
Κύριε Υφυπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κυρία συνάδελφε, όπως ξέρετε το γενικότερο θέμα της ένταξης του κλάδου υγείας ασφαλιστικών ταμείων, υγιών ή ευγενών, αν θέλετε, υπό την ομπρέλα του ΕΟΠΥΥ έχει να κάνει με μια υποχρέωση που βρήκαμε μπροστά μας από τη δανειακή σύμβαση. 
Το ζητούμενο δεν είναι να εξισωθούν τα πάντα προς τα κάτω, έτσι ώστε να εξανεμιστούν και οι παροχές υγείας που προσφέρουν αυτά τα ταμεία στους ασφαλισμένους τους, αλλά να ξεπεράσει τα προβλήματά του ο ΕΟΠΥΥ, αν πάνε τα πράγματα καλά και εκταμιευθεί η πολυπόθητη δόση, η οποία έπρεπε να έχει εκταμιευθεί ήδη από τον Ιούνιο. Καθυστερήσαμε –έχουμε ήδη Νοέμβριο- με αποτέλεσμα να έχουμε να κάνουμε με μεγαλύτερες τρύπες και επομένως, με μεγαλύτερη προσπάθεια κάλυψής τους. Τότε ο ΕΟΠΥΥ θα ξεπεράσει τα προβλήματά του. Η διαβεβαίωση που έχουμε από το Υπουργείο Υγείας είναι ότι θα πρέπει να μπορέσει ο ΕΟΠΥΥ να αναβαθμίσει τις υπηρεσίες παροχής υγείας και να καλύψει –εξισώνοντας τις υπηρεσίες του προς τα πάνω όχι προς τα κάτω- και τους ασφαλισμένους των ευγενών ταμείων που πάνε στον ΕΟΠΥΥ, κατά τις διατάξεις που θα κληθούμε να ψηφίσουμε στην αυριανή συνεδρίαση. 
Όσον αφορά στους εργαζόμενους της ΑΤΕ θέλω να πω ότι ασφαλίζονταν μέχρι πρότινος σε τέσσερα ασφαλιστικά ταμεία: Ταμείο Κύριας Ασφάλισης πρώην ΑΤΕ, το ΤΣΠ-ΑΤΕ που ήδη έχει ενταχθεί στο ΙΚΑ-ΕΤΑΜ, Ταμείο Επικουρικής Ασφάλισης Εργαζομένων ΑΤΕ, Ταμείο Υγείας, το ΤΥΠΑΤΕ και το Ταμείο Πρόνοιας, χορηγία εφάπαξ, παροχές. 
Τα δυο πρώτα είναι νομικά πρόσωπα δημοσίου δικαίου. Επομένως, είναι στην ευθύνη της πολιτείας και υπάγονται στην εποπτεία και τον έλεγχο του Υπουργείο μας. Τα δυο δεύτερα όμως –δηλαδή, Ταμείο Υγείας, το ΤΥΠΑΤΕ και το Ταμείο Πρόνοιας- λειτουργούν ως νομικά πρόσωπα ιδιωτικού δικαίου σωματειακής μορφής και δεν υπάγονται στον έλεγχο ή την εποπτεία μας. Αυτό νομίζω ότι πρέπει να τονιστεί. 
Επίσης, φυσιολογικό είναι –και αυτή τη λύση προκρίνω και εγώ εξ όσων γνωρίζω τώρα- ότι όπου ασφαλίζονται οι εργαζόμενοι της Τράπεζας Πειραιώς, εκεί προφανώς θα ασφαλιστούν και οι πρώην εργαζόμενοι της ΑΤΕ που θα κληθούν να εργαστούν με το νέο καθεστώς στην Τράπεζα Πειραιώς. 
Οι ασφαλισμένοι του πρώην ΤΣΠ-ΑΤΕ, του Ταμείο Κυρίας Ασφάλισης, δηλαδή, που θεμελίωσαν συνταξιοδοτικό δικαίωμα μέχρι 31/12/2010 το διατηρούν και μπορούν να συνταξιοδοτηθούν οποτεδήποτε από το πρώην Ταμείο, δηλαδή δεν θίγονται από την ένταξη του Ταμείου Συντάξεων και Πρόνοιας Προσωπικού στο ΙΚΑ-ΕΤΑΜ. 
Οι ασφαλισμένοι που θεμελίωσαν συνταξιοδοτικό δικαίωμα από 1/1/2011 μέχρι και την ημερομηνία απόλυσής τους από την Αγροτική, με τις προϋποθέσεις που ίσχυσαν αυτή τη χρονική περίοδο, επίσης διατηρούν το δικαίωμά τους και έχουν τη δυνατότητα να το ασκήσουν οποτεδήποτε. 
Οι ασφαλισμένοι του πρώην ΤΣΠ-ΑΤΕ διατηρούν το δικαίωμά τους για συνέχιση ασφάλισής τους στο Ταμείο προαιρετικά, εφόσον πληρούν τις προϋποθέσεις που ορίζονται από την κείμενη νομοθεσία, με σκοπό τη συμπλήρωση απαιτούμενων προϋποθέσεων συνταξιοδότησης και τη συνταξιοδότησή τους ως ασφαλισμένων του Ταμείου. 
Οι υπάλληλοι της ΑΤΕ που προσλήφθηκαν από το 2007 και εφεξής υπάγονται στην ασφάλιση του ΙΚΑ-ΕΤΑΜ και ακολουθούν τις συνταξιοδοτικές προϋποθέσεις των κοινών ασφαλισμένων του Ιδρύματος.
Όπως, είπα οι νεοπροσλαμβανόμενοι στην Τράπεζα Πειραιώς θα πρέπει να ακολουθήσουν το ασφαλιστικό καθεστώς για όλους τους κλάδους των ήδη εργαζομένων στην εν λόγω Τράπεζα. 
Οι οφειλόμενες εισφορές εργοδότη και εργαζόμενου της πρώην ΑΤΕ μέχρι 27/7/2012 υπάγονται στις απαιτήσεις των πιστωτών οι οποίες αναγγέλλονται, επαληθεύονται και ικανοποιούνται μέσω του πίνακα διανομής κατά τα αναφερόμενα στη σχετική απόφαση της Τράπεζας της Ελλάδας και θα αναζητηθούν από το ΕΤΑΜ. 
Σε ό,τι αφορά στις οφειλές ΑΤΕ προς το ΙΚΑ ΕΤΑΜ που ανέρχονταν στο ποσό των 380 εκατομμυρίων ευρώ η ΑΤΕ έχει ήδη καταβάλει στο ΕΤΑΜ 340 εκατομμύρια, ενώ απομένει το ποσό των 40 εκατομμυρίων ευρώ. Αυτό είναι σε εκκρεμότητα.
Τέλος, σ’ ό,τι αφορά στο αίτημα για τη ρύθμιση οφειλής των 28 εκατομμυρίων ευρώ ετησίως για τα επόμενα δέκα χρόνια του κύριου μετόχου της ΑΤΕ προς το ΙΚΑ - ΕΤΑΜ αυτήν την ώρα το Υπουργείο, σε συνεργασία με τον διάδοχο τραπεζικό όμιλο της ΑΤΕ και το Υπουργείο Οικονομικών, βρίσκονται σε διαβουλεύσεις, προκειμένου να εξετάσουμε τη δυνατότητα συνέχισης της καταβολής της νομοθετημένης εισφοράς υπέρ του ΙΚΑ - ΕΤΑΜ. Επομένως, η πρόθεση της πολιτείας είναι να μην μείνουν «στον αέρα» όλοι αυτοί οι ασφαλισμένοι.
Αν υπάρχει ένα ζήτημα και κάποια ανασφάλεια είναι ότι στον διάδοχο φορέα ασφάλισης θα παρέχονται κατά την ανησυχία των εργαζομένων υποδεέστερες παροχές υγείας και βέβαια, θα υπάρχει και μια σχετική ανασφάλεια ως προς τις καταβολές των εφάπαξ. Όπως βλέπετε, όμως, γίνονται οι σχετικές διαβουλεύσεις. Εδώ το ζητούμενο είναι να μην παραμεληθεί κανένα αίτημα και να μην δημιουργηθούν καταστάσεις οπωσδήποτε χειροτέρευσης της θέσης των ασφαλισμένων. Όπως σας είπα, το ζήτημα δεν είναι να εξισωθεί προς τα κάτω η ποιότητα των παροχών υγείας μέσα από τον ΕΟΠΥΥ προς ταμεία του τραπεζικού τομέα, αλλά να γίνει μια εξίσωση προς τα πάνω. Αναγκαία προϋπόθεση γι’ αυτό νομίζω ότι θα είναι συνολικά να βρεθεί άκρη όσον αφορά το συνολικό ποσό των οφειλομένων από τον ΕΟΠΥΥ.
Σας ευχαριστώ. Δεν είμαι σίγουρος ότι σας κάλυψα, αλλά όπως καταλαβαίνετε το θέμα είναι εξαιρετικά περίπλοκο. Βάζετε πάρα πολλά ζητήματα -και εύλογα τα βάζετε- με την ερώτησή σας…
ΟΛΓΑ –</Speech> <Speech><Parlmember>ΝΑΝΤΙΑ ΒΑΛΑΒΑΝΗ</Parlmember>: Υπάρχουν, δεν τα βάζω.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): …και νομίζω ότι αυτήν την ώρα το μόνο που μπορώ να πω μ’ αυτά τα στοιχεία που έχουμε στη διάθεσή μας είναι ότι γίνεται τουλάχιστον μια μεγάλη προσπάθεια να καλυφθούν όλες οι ανάγκες.
Σας ευχαριστώ.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Υπουργέ, για την προσπάθεια να ενημερώσετε το Σώμα και την κυρία συνάδελφο.
Έχω την τιμή να κάνω μια ανακοίνωση προς το Σώμα:
Οι Υπουργοί Εργασίας, Κοινωνικής Ασφάλισης και Πρόνοιας, Εσωτερικών, Ανάπτυξης, Ανταγωνιστικότητας, Υποδομών, Μεταφορών και Δικτύων, Δικαιοσύνης, Διαφάνειας και Ανθρωπίνων Δικαιωμάτων και Οικονομικών κατέθεσαν σχέδιο νόμου: «Εφαρμογή της αρχής της ίσης μεταχείρισης ανδρών και γυναικών κατά την άσκηση αυτοτελούς επαγγελματικής δραστηριότητας - Εναρμόνιση της νομοθεσίας με την Οδηγία 2010/41/ΕΕ του Ευρωπαϊκού Κοινοβουλίου και του Συμβουλίου της 7ης Ιουλίου 2010».
Παραπέμπεται στην αρμόδια Διαρκή Επιτροπή.
Εισερχόμαστε τώρα στη έβδομη με αριθμό 509/23-10-2012 επίκαιρη ερώτηση του Βουλευτή Β´ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τους Υπουργούς Εργασίας, Κοινωνικής Ασφάλισης και Πρόνοιας και Εσωτερικών, σχετικά με το Πρόγραμμα «Αριάδνη».
Κύριε Χαλβατζή, έχετε το λόγο για δύο λεπτά.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, σχετικά με το Πρόγραμμα «Αριάδνη» αναπτύσσεται ένας αποπροσανατολισμός των εργαζομένων συνολικά από τη συγκυβέρνηση με το νέο αυτό σύστημα για την αντιμετώπιση των «μαϊμού» συντάξεων. Ο αποπροσανατολισμός συνίσταται στην προσπάθεια που κάνετε για να κρύψετε την επίθεση που αναπτύσσεται, όχι μόνο από τη δική σας κυβέρνηση και από τις προηγούμενες κυβερνήσεις ενάντια στα εισοδήματα των εργαζομένων, αλλά και σ’ αυτήν την επιχείρηση λεηλασίας του εισοδήματος των συνταξιούχων.
Παραβατικότητα λέτε. Ναι. Τεράστια ευθύνη γι’ αυτήν την παραβατικότητα έχουν όλες οι μέχρι σήμερα κυβερνήσεις και της Νέας Δημοκρατίας και του ΠΑΣΟΚ. Δημιουργείται με την πρότασή σας ένας δαιδαλώδης μηχανισμός για μια απλή δήλωση θανάτου, διαζυγίου ή γάμου και τώρα πρέπει οι άνθρωποι να πάνε στο συμβολαιογράφο να κάνουν πρόσθετες δαπάνες γι’ αυτό. Αυτή η διαδικασία μέχρι σήμερα γίνεται μέσω των ΚΕΠ και μέσω των Δημοτικών Ληξιαρχείων χωρίς καμμία οικονομική επιβάρυνση. Υπάρχει ένα θέμα ταλαιπωρίας. Υπάρχουν άνθρωποι σε απομακρυσμένες περιοχές που πρέπει να προσπαθούν να πηγαίνουν να βρίσκουν συμβολαιογράφο. 
Εμείς θεωρούμε ότι με μια απλή νομοθετική ρύθμιση μπορούν τα ληξιαρχεία όλης της χώρας να ενημερώνουν εκτός από την Ελληνική Στατιστική Αρχή για την οποία έχουν υποχρέωση να το κάνουν και τα ασφαλιστικά ταμεία για να μην υπάρχει κανένα απολύτως πρόβλημα και να μην πληρώνουν οι εργαζόμενοι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Τελικά, τι μέτρα θα πάρει η Κυβέρνηση, ώστε μ’ αυτήν την απλή, κατά την άποψή μας, νομοθετική ρύθμιση να επεκταθεί η ενημέρωση όλων των οικογενειακών μεταβολών στις αρμόδιες υπηρεσίες και αυτή η υπηρεσία να παρέχεται δωρεάν;
Οι ασφαλισμένοι πληρώνουν μία ζωή για όλα. Γιατί θα πρέπει να ξαναπληρώνουν και να ταλαιπωρούνται;
Και επειδή μιλάτε συνεχώς για ηλεκτρονική διακυβέρνηση, για τα νέα μέσα επικοινωνίας, για το ένα, για το άλλο, ε, λύστε και ένα τέτοιο πρόβλημα, λοιπόν!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, οφείλω να σας πω ότι υπάρχει νομοθετική πρόβλεψη να ενημερώνονται τα ασφαλιστικά ταμεία από τα ληξιαρχεία όποτε υπάρχει μεταβολή της πραγματικής κατάστασης φυσικού προσώπου, όπως για παράδειγμα λόγω θανάτου, αλλά δεν εφαρμόζεται. Επομένως, εμείς είτε έπρεπε να καθίσουμε να παρακολουθούμε αμέριμνοι και αδιάφοροι τα ασφαλιστικά ταμεία να χάνουν εκατοντάδες εκατομμύρια ευρώ το χρόνο –θα σας πω και πόσα μάλιστα από μία απλή περίπτωση- από αδυναμία ή καθυστέρηση δήλωσης μεταβολών στην κατάσταση του φυσικού προσώπου είτε θα έπρεπε να κάνουμε κάτι. 
Σκεφθήκαμε, λοιπόν, ως Υπουργείο Εργασίας, αυτό το σύστημα σαν μία παρεμβολή για να καταπολεμηθεί κάποια παραβατικότητα όσον αφορά την καταβολή των συντάξεων μέχρι να λειτουργήσει το εθνικό ληξιαρχείο, το οποίο εν πάση περιπτώσει είναι προγραμματισμένο κάποια στιγμή να θεσμοθετηθεί και να λειτουργήσει. Έχουν αποβεί, όμως, άκαρποι τρεις διαγωνισμοί μέχρι τώρα για το σχεδιασμό του νέου συστήματος και εμείς στο μεταξύ χάνουμε πολλά χρήματα, τα οποία ερχόμαστε να πάρουμε πίσω θεσμοθετώντας πρόσθετα μέτρα περικοπών. Γιατί να το κάνουμε αυτό και να επιβαρύνουμε;
Θα σας δώσω ένα πολύ χαρακτηριστικό παράδειγμα. Ακόμη και σε περίπτωση μη παράνομης διαδικασίας στη διακοπή της συνταξιοδότησης λόγω θανάτου ενός δικαιούχου μεσολαβούν τρεις έως τέσσερις μήνες μέχρις ότου να ενημερωθεί το ασφαλιστικό ταμείο, το σύστημα δηλαδή, από το ληξιαρχείο. Είναι τρεις μήνες. Εάν πάρουμε, λοιπόν, ένα μέσο όρο σύνταξης τα 800 ευρώ επί τρεις μήνες, μας κάνει 2.400 ευρώ και επί εκατόν δέκα χιλιάδες θανάτους που συμβαίνουν κατά μέσο όρο στην Ελλάδα κάθε χρόνο, έχουμε απώλεια περίπου 250 εκατομμυρίων στη νόμιμη περίπτωση που καλύπτει ο νόμος. Σημειώστε ότι δεν μιλάμε για δόλιες συμπεριφορές παράνομης καθυστέρησης στη δήλωση θανάτου, ώστε να συνεχίσει να εισπράττεται η αποζημίωση από μη δικαιούχο. Φανταστείτε, λοιπόν, πόσα λεφτά χάνει το σύστημα! Εμείς πρέπει να βρούμε κάποιον τρόπο, για να καλύψουμε αυτές τις απώλειες.
Όπως σας είπα, οι ληξίαρχοι της χώρας, βάσει του ν.2703/1999 και του άρθρου 13, είναι υποχρεωμένοι να ενημερώνουν κάθε μήνα τους ασφαλιστικούς φορείς για τις περιπτώσεις θανάτου των ασφαλισμένων τους, αποστέλλοντας άμεσα αντίγραφα ληξιαρχικών πράξεων θανάτου. Είναι ατελέσφορη αυτή η διαδικασία. Είναι νομοθετημένη, αλλά ατελέσφορη. Στην ουσία, δηλαδή, δεν λειτουργεί.
Επίσης, με το ν.3996/2011 θεσπίστηκε η υποχρέωση αναγραφής στη ληξιαρχική πράξη θανάτου του αριθμού δελτίου ταυτότητας, του ΑΜΚΑ, του ΑΦΜ, καθώς και του φορέα ή των φορέων συνταξιοδότησης του θανόντος, εάν ο θανών ήταν συνταξιούχος. Πάλι στην πράξη δεν λειτουργεί λόγω ελλείψεων, για παράδειγμα, στις μηχανογραφικές υποδομές των ληξιαρχείων.
Ας πάμε σε άλλη περίπτωση. Κάποιος παντρεύεται και παραλείπει να το δηλώσει αμέσως στο ληξιαρχείο. Έτσι, αυτή η μεταβολή της προσωπικής κατάστασης φυσικού προσώπου δηλώνεται με μεγάλη καθυστέρηση. Προχθές μίλησα με τη ληξίαρχο Αθηνών την κ. Ρούμπου, που μου είπε ότι παρά τη νόμιμη υποχρέωση των ληξιαρχείων να ενημερώνουν τα ασφαλιστικά ταμεία, δεν το κάνουν, γιατί ο νόμος δεν εφαρμόζεται. Έτσι, χάνονται χρήματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Επιτρέψτε μου, κυρία Πρόεδρε, να συνεχίσω, γιατί εδώ υπάρχουν πολλά επιχειρήματα τα οποία μπορεί να χρησιμοποιήσει κανείς, για να στηρίξει αυτό το σύστημα. 
Λέμε για επιβάρυνση του πολίτη, ότι πάλι ο πολίτης θα πληρώσει. Κατ’ αρχάς, το ασφαλιστικό ταμείο καλύπτει τα έξοδα του συμβολαιογράφου σε περίπτωση θανάτου. Επομένως, από τις περίπου εκατόν ογδόντα χιλιάδες περιπτώσεις το χρόνο που πρέπει να καταβληθεί κάτι στο συμβολαιογράφο γι’ αυτήν την ενημέρωση του συστήματος, δεν επιβαρύνουν τον ασφαλισμένο με πραγματικά έξοδα οι εκατόν δέκα χιλιάδες περιπτώσεις θανάτων. Επιβαρύνεται, βάζοντας το χέρι στην τσέπη, μόνο στις περιπτώσεις των εξήντα χιλιάδων γάμων που συμβαίνουν κάθε χρόνο στην Ελλάδα και των περίπου δεκατριών χιλιάδων διαζυγίων που εκδίδονται. 
Επίσης, θα ήθελα να πω ότι το ποσό των 40 ευρώ δεν είναι αυτήν τη στιγμή κάτι απόλυτο. Εμείς θα το νομοθετήσουμε. Εγώ γνωρίζω από τη δικηγορική μου εμπειρία ότι επί δραχμής το πληρεξούσιο στο συμβολαιογράφο κόστιζε 2.000 δραχμές. 
Δεν είναι δηλαδή απαραίτητο να χρεωθεί αύριο αυτός που πρέπει να κάνει το έξοδο, 40 ευρώ. Μπορεί να είναι χαμηλότερο. Θα το βρούμε αυτό με τους συμβολαιογράφους. 
Κοιτάξτε όμως τι γίνεται όταν πάλι οι συνταξιούχοι πρέπει να προστρέξουν στο συμβολαιογράφο προκειμένου να πάρουν ένα πληρεξούσιο για να εξουσιοδοτήσουν τρίτο πρόσωπο να πραγματοποιήσει για λογαριασμό τους την απογραφή, λόγω φυσικής αδυναμίας τους να παρευρεθούν και να απογραφούν μόνοι τους. Αυτοί είναι περίπου διακόσιοι χιλιάδες. Υποχρεούνται λοιπόν, σε σύνταξη επικαιροποιημένου συμβολαιογραφικού πληρεξουσίου. Αν το κόστος είναι περίπου 40 ευρώ πάλι, όπως καταλαβαίνετε, ο συνταξιούχος υπόκειται και αυτήν την ώρα, χωρίς το νέο σύστημα που βάζουμε, σε ένα κόστος. Αυτό για διακόσιες χιλιάδες ασφαλισμένους. 
Περίπου δυόμισι εκατομμύρια υποχρεώνονται ετησίως σε συναλλαγή με τις υπηρεσίες των ταμείων. Αυτήν τη στιγμή με το σύστημα που προτείνουμε αντί για δυόμισι εκατομμύρια συναλλαγών, απογραφή δηλαδή, είτε με πληρεξούσιο είτε χωρίς –και αυτό ταλαιπωρία είναι- θα απαιτηθούν μόνο εκατόν ογδόντα τρεις χιλιάδες συναλλαγές. Δηλαδή αυτές που δηλώνουν σε συμβολαιογράφο τους εκατόν δέκα χιλιάδες θανάτους το χρόνο, τους εξήντα χιλιάδες γάμους και τα δεκατρείς χιλιάδες διαζύγια. 
Επιπλέον οι συμβολαιογράφοι έχουν πιο διευρυμένο δίκτυο εξυπηρέτησης από τα ΚΕΠ. Σε όλη την Ελλάδα υπάρχουν 350 ΚΕΠ, αλλά συμβολαιογράφοι πάνω από τρείς χιλιάδες. Και τα ΚΕΠ που υπάρχουν δεν λειτουργούν με πλήρη αρτιότητα, λειτουργούν με πάρα πολλές ελλείψεις λόγω των γνωστών χρηματοδοτικών προβλημάτων που ξέρετε ότι υπάρχουν στην τοπική αυτοδιοίκηση. Οι συμβολαιογράφοι παρέχουν τα σχετικά εχέγγυα ασφάλειας των συναλλαγών, σαν δημόσιοι λειτουργοί που είναι, αλλά είναι και τόσο πολυάριθμοι και άμεσα διασυνδεδεμένοι με το δικό τους ηλεκτρονικό δίκτυο, ώστε να μπορούν να ενημερώνουν αμέσως το σύστημα και η πληροφορία αυτή να πηγαίνει στα ασφαλιστικά ταμεία, αλλά και στην ΙΔΙΚΑ, δηλαδή στη Διαχειριστική Αρχή της Κοινωνικής Ασφάλισης και στη Γενική Γραμματεία Πληροφοριακών Συστημάτων. 
Επομένως εξασφαλίζεται έγκαιρη λήψη δεδομένων και ακεραιότητα και εγκυρότητα δεδομένων και επίσης, όπως σας είπα, πρόκειται για ένα αναγκαίο μεταβατικό μηχανισμό μέχρι να σηκωθεί και το ενιαίο ληξιαρχικό σύστημα, το λεγόμενο Εθνικό Μητρώο. Όποτε σηκωθεί  αυτό δεν θα έχουμε την ανάγκη να καταφύγουμε σ&apos; αυτό το σύστημα.
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Υπουργού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε σας παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Μέχρις ότου όμως να συμβεί αυτό πρέπει να βρούμε επιτόπου ένα σύστημα για να εξαλειφθεί αυτή η παραβατικότητα που εκφράζεται με την καθυστέρηση διακοπής παροχής σύνταξης σε ανθρώπους που έχουν φύγει από τη ζωή και γι’ αυτό το λόγο χάνονται, όπως σας είπα, πάρα πολλά λεφτά από τα ασφαλιστικά ταμεία και ερχόμαστε μετά να πάρουμε τα δικά μας αντίμετρα. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ο κ. Χαλβατζής έχει το λόγο για τρία λεπτά. 
Σας παρακαλώ να κρατάτε τους χρόνους γιατί υπάρχουν αρκετές επίκαιρες σήμερα, να μην καθυστερήσουμε τους συναδέλφους.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κυρία Πρόεδρε. 
Επειδή κύριε Υπουργέ, αναφέρεστε σε συγκεκριμένες περιπτώσεις, θα σας πω ότι  υπάρχουν επιχειρήματα και περιπτώσεις και από τη μία και από την άλλη μεριά. Επειδή είπατε πώς όταν σηκωθεί το σύστημα των συμβολαιογράφων αυτά θα αναιρεθούν, θα σας πω πάλι ότι ουδέν μονιμότερο του προσωρινού. Δυστυχώς αυτή είναι η πραγματικότητα. 
Βεβαίως όταν μια υπηρεσία δεν εφαρμόζει νόμους, εγκυκλίους, διατάξεις, πρέπει να βρείτε συγκεκριμένο τρόπο να λειτουργήσει αυτή η υπηρεσία. Υπάρχουν περιπτώσεις και έχουν δημοσιευθεί, χωρίς να έχουν διαψευστεί, όπου πήγαν συγγενείς θανόντων στα ασφαλιστικά ταμεία, έκαναν τις δηλώσεις και τα ασφαλιστικά ταμεία συνέχιζαν να στέλνουν τις συντάξεις των τεθνεώτων. Είναι ζητήματα διαδικαστικά που μπορεί και πρέπει να τα αντιμετωπίσετε. 
Όμως αυτή δεν είναι μόνο δική μας άποψη. Η Κεντρική Ένωση Δήμων Ελλάδας σας έστειλε μία επιστολή όπου  υποστηρίζει αυτό που υποστηρίζουμε και εμείς στην ερώτησή μας. Δηλαδή και αυτοί δεν παίρνουν υπ&apos; όψιν τους τίποτα; Και η δική τους άποψη γι’ αυτήν την εισπρακτική λογική είναι κόντρα στην Κυβέρνηση; Η πλειοψηφία όλων αυτών είναι των κομμάτων που έχουν την πλειοψηφία. Αυτό που φοβόμαστε είναι ότι επιμένετε σε μία εισπρακτική λογική, η οποία διατρέχει όλη την κυβερνητική πολιτική.
Σε λίγο καιρό θα φθάσετε να φορολογείτε και τον αέρα που αναπνέουν οι εργαζόμενοι. Δυστυχώς! Εκεί πάτε. Δεν έχετε σταματημό. 
Το πρόβλημα  μπορεί να λυθεί εάν υπάρχει πολιτική βούληση. Αφού ενημερώνονται τα αρχεία της ΕΛΣΤΑΤ. Ενημερώνονται. Δεν είναι ότι δεν ενημερώνονται. Μπορούν να ενημερωθούν από τα ληξιαρχεία της χώρας με την ισχύουσα νομοθεσία. Να ενημερωθούν τα ασφαλιστικά ταμεία. 
Από την απάντησή σας που κράτησε επτά λεπτά, φάνηκε ότι δεν θέλετε να αντιμετωπίσετε το ζήτημα έτσι, αλλά εισπρακτικά. Και εάν το πληρώνουν τα ασφαλιστικά ταμεία, και αυτό σε βάρος των εργαζομένων είναι. Δεν είναι κάτι που δεν μας αφορά. Κουρεύονται που κουρεύονται τα ασφαλιστικά ταμεία και σε κάθε κούρεμα χάνουν εκατομμύρια επί εκατομμυρίων, να μην πληρώνουν τσάμπα. 
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κύριος Υπουργός.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, όσον αφορά τα στοιχεία που αποστέλλονται στην ΕΛΣΤΑΤ από τα ληξιαρχεία, αυτά καλύπτονται από το λεγόμενο «στατιστικό απόρρητο» και δεν είναι δυνατή η αξιοποίησή τους από τα ασφαλιστικά ταμεία. Επομένως, υπάρχει μία πραγματική αδυναμία, λόγω του απορρήτου αυτού, αλλά και πρόβλημα στο μηχανισμό συλλογής λόγω ελλείψεων μηχανογράφησης. Αυτά δεν μας τα λένε οι δήμαρχοι στο έγγραφό τους, αλλά κατ’ ιδίαν σας διαβεβαιώνουμε ότι μας λένε ότι δεν μπορούν να λειτουργήσουν τα ΚΕΠ τους λόγω ελλιπής χρηματοδότησης. 
Εν πάση περιπτώσει, έθεσα υπ&apos; όψιν σας τα νούμερα. Είναι τριακόσια πενήντα ΚΕΠ, αν υποθέσουμε ότι όλα λειτουργούν στην εντέλεια, για το οποίο έχω πολλές αμφιβολίες. Σε όλη την Ελλάδα είναι τρεις χιλιάδες συμβολαιογράφοι. Το κόστος, όπως σας είπα, θα το βρούμε και σας διαβεβαιώ ότι θα καταβληθεί κάθε δυνατή προσπάθεια να πέσει αυτό από το ενδεικτικό ύψος των 40 ευρώ. Ακούω ότι άλλοι μηχανισμοί προπαγάνδας κάνουν λόγο για 100 ευρώ που θα επιβαρύνεται ο ασφαλισμένος ή αυτός που παντρεύεται και πρέπει να το δηλώσει στο συμβολαιογράφο, για 80 ή 60 ευρώ. Φουσκώνουν τα νούμερα προς τα πάνω. Εγώ σας διαβεβαιώ ότι προς τα κάτω θα προκύψει το πραγματικό κόστος.
Δείτε, όμως, τι γλιτώνουμε. Αυτή είναι η λογική πίσω από τη θέσπιση αυτού του συστήματος. Σας είπα ότι με τον πιο συντηρητικό υπολογισμό που καλύπτει τις περιπτώσεις που δεν καταστρατηγείται ο νόμος, γλιτώνουμε τουλάχιστον 250 εκατομμύρια το χρόνο από συντάξεις που κακώς έπρεπε να καταβληθούν, γιατί καταβάλλονται σε μη δικαιούχους ή από οικογενειακά επιδόματα που κακώς επιβάλλονται σε κάποιο δικαιούχο, γιατί στο μεταξύ έχει πάρει διαζύγιο και έχει ξαναπαντρευτεί ή από συντάξεις χηρείας ή άγαμων θυγατέρων που τελικά έχουν παντρευτεί και έχει αλλάξει η προσωπική τους κατάσταση, αλλά αυτά δεν δηλώνονται. Εξ ου και οι διαρροές του συστήματος.
Βρήκαμε έναν τρόπο, όπως σας είπα, που δεν επιβαρύνει τόσο πολύ τον ασφαλισμένο, όπως ακούστηκε προς τα έξω πολύ μονόπλευρα, για να καλυφθούν οι πλημμέλειες και τα προβλήματα ενός συστήματος που δυστυχώς στην εφαρμογή του δεν δούλεψε. Σας είπα ότι τα ληξιαρχεία δεν λειτουργούν καλά καίτοι έχει θεσπιστεί η νομική υποχρέωση των ληξιάρχων να αποστέλλουν στην ώρα τους τα στοιχεία.
Από εκεί και πέρα, το νέο σύστημα διασφαλίζει καθολική υποχρέωση και αναγκαστικό χαρακτήρα, διασφαλίζει μία ελάχιστη σχετική επιβάρυνση του πολίτη, διασφαλίζει ένα διευρυμένο δίκτυο εξυπηρέτησης, έγκυρη λήψη δεδομένων, ακεραιότητα και εγκυρότητα δεδομένων, καθ’ ότι αυτά διεκπεραιώνονται από τους συμβολαιογράφους. Κάποιες περιπτώσεις απομονωμένων περιοχών, θα τις δούμε. Εκεί,  μπορεί να υπάρξει θεματάκι, ιδίως στις νησιωτικές περιοχές, όταν συμβαίνουν θάνατοι κ.λπ.. Αυτό πρέπει να το δούμε. Νομίζω, όμως, ότι αν συλλάβουμε τη γενική αρχή αυτού του συστήματος, που είναι να εξοικονομήσει και όχι να επιβαρύνει, να λύσει προβλήματα και να διορθώσει καθυστερήσεις και όχι να δημιουργήσει πρόσθετη γραφειοκρατική επιβάρυνση, νομίζω ότι τότε μπορεί να γίνει αντιληπτό ότι θα αποδειχθεί πολύ πιο λειτουργικό από το σύστημα που υπήρχε μέχρι σήμερα. 
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα συζητηθεί η τρίτη με αριθμό 476/22-10-2012 επίκαιρη ερώτηση πρώτου κύκλου της Βουλευτού Πέλλας του Πανελλήνιου Σοσιαλιστικού Κινήματος κ. Θεοδώρας Τζάκρη προς τον Υπουργό Αγροτικής Ανάπτυξης και Τροφίμων, σχετικά με την καταβολή των εισφορών των αγροτών υπέρ ΕΛΓΑ.
Το λόγο έχει η κ. Τζάκρη για να αναπτύξει την επίκαιρη ερώτηση.</ChairmanSpeech> 
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ, κυρία Πρόεδρε. 
Κύριε Υπουργέ, το θεσμικό πλαίσιο υπολογισμού της ασφαλιστικής εισφοράς των αγροτών και των κτηνοτρόφων υπέρ του ΕΛΓΑ γνωρίζετε πάρα πολύ καλά ότι άλλαξε. Πλέον ο καθορισμός της ενιαίας αυτής ασφαλιστικής εισφοράς γίνεται με βάση τον αριθμό των στρεμμάτων που δηλώνει ο παραγωγός στην ενιαία δήλωση της παραγωγής, τη μέση τιμή ανά νομό και ανά καλλιέργεια και βεβαίως την τιμή πώλησης των προϊόντων αυτών είτε κατά κιλό είτε κατά μονάδα ανά καλλιέργεια πάλι. Όσον αφορά βέβαια τον προσδιορισμό και της μηνιαίας απόδοσης της καλλιέργειας, της παραγωγής ανά νομό ή ανά στρέμμα, καθώς επίσης και την τιμή πώλησης των προϊόντων λαμβάνονται υπ’ όψιν τα συγκριτικά στοιχεία που έχει στη διάθεσή του στη βάση δεδομένων ο ΕΛΓΑ την τελευταία πενταετία, στα πορίσματά του δηλαδή ουσιαστικά, ενώ λαμβάνεται υπ’ όψιν και η τιμή της αποζημίωσης που έχουν λάβει οι παραγωγοί την τελευταία πενταετία. Υπάρχουν και κάποιοι άλλοι συντελεστές: 4% επί της φυτικής παραγωγής, 1,5% εφ’ όσον πρόκειται για ελιές, 0,5% επί της συνολικής ασφαλιζόμενης αξίας της φυτικής παραγωγής, 0,75% επί της τελικής ασφαλιζόμενης αξίας του ζωικού κεφαλαίου.
Με λίγα λόγια, από όλα τα παραπάνω που σας ανέφερα γίνεται κατανοητό ότι ο προσδιορισμός της ασφαλιστικής εισφοράς δεν γίνεται επί της πραγματικής αξίας των τιμολογίων που πωλεί ο παραγωγός, αλλά με κάποια αντικειμενικά στοιχεία επί τη βάσει ενός υπολογισμού μιας θεωρητικής παραγωγής και όχι της πραγματικής παραγωγής. Βέβαια, αυτό που λέγεται μέση τιμή πώλησης των αγροτικών προϊόντων δεν υφίσταται στην πράξη, εφόσον γνωρίζετε πάρα πολύ καλά -είστε από αγροτική περιοχή- ότι οι τιμές των προϊόντων διαφέρουν από περιοχή σε περιοχή, αλλά και από παραγωγό σε παραγωγό. Επίσης, δεν έχει καθοριστεί με απολύτως σωστό τρόπο και δεν διαφοροποιούνται ικανοποιητικά οι νέες φυτεύσεις πολυετών καλλιεργειών, με την έννοια ότι, ναι μεν υπάρχει η ατέλεια τα τέσσερα πρώτα χρόνια, αλλά κανείς στη συνέχεια δεν διαπιστώνει εν τοις πράγμασι αν ο παραγωγός μπήκε στην πραγματική παραγωγή τον πέμπτο χρόνο της καλλιέργειας. 
Το μεγαλύτερο πρόβλημα όμως σε ό,τι αφορά την προείσπραξη ουσιαστικά της ασφαλιστικής εισφοράς υπέρ του ΟΓΑ είναι ότι παρακρατούνται οι επιδοτήσεις με το σύστημα και με τη μέθοδο της εξουσιοδότησης που πολύ καλά γνωρίζετε. Εντελώς δηλαδή αυθαίρετα και αιφνιδιαστικά, παράλληλα με τη δήλωση ενεργοποίησης των δικαιωμάτων της ενιαίας ενίσχυσης, ζητάτε από τους παραγωγούς να ενεργοποιήσουν ουσιαστικά λογαριασμούς και να εξουσιοδοτήσουν τα τραπεζικά καταστήματα –ουσιαστικά την Αγροτική μέχρι σήμερα, από τώρα την Τράπεζα Πειραιώς- να παρακρατήσουν τις ασφαλιστικές εισφορές από τις επιδοτήσεις τους και ότι, αν δεν συμβεί αυτό, στη συνέχεια βεβαιώνεται το ποσό της ασφαλιστικής εισφοράς στην αρμόδια ΔΟΥ και μπορεί να εισπραχθεί με τις διατάξεις περί δημοσίου λογιστικού. Μάλιστα, έχουν φτάσει στα αυτιά μου καταγγελίες, κύριε Υπουργέ, ότι έχουν παρακρατηθεί επιδοτήσεις από τα τραπεζικά καταστήματα, ακόμη και όταν δεν έχουν περιέλθει στα χέρια του τραπεζικού καταστήματος δηλώσεις εξουσιοδότησης και πολύ περισσότερο ότι έχουν παρακρατηθεί ασφαλιστικές εισφορές από κοινούς λογαριασμούς και ούτε καν από λογαριασμούς που στη συνέχεια πιστώθηκαν με τα ποσά των επιδοτήσεων. 
Τι θέλω να σας πω με όλα αυτά; Ότι με όλες αυτές τις τακτικές και τις μεθόδους ο ΕΛΓΑ από μηχανισμός υποστήριξης των αγροτών έχει μετατραπεί ουσιαστικά σε φοροεισπρακτικό μηχανισμό και αυτό γιατί ασφαλίζεται το αγροτεμάχιο και όχι η αξία της παραγωγής με έναν θεωρητικό μηχανισμό, με έναν θεωρητικό απολογισμό, όπως σας είπα προηγουμένως. Επίσης, σε πολλές περιπτώσεις οι αγρότες θεωρούν ότι αδικούνται, εφόσον καλούνται να καταβάλλουν υψηλότατες ασφαλιστικές εισφορές. Αυτό ισχύει στην περίπτωση των κερασοπαραγωγών του νομού μου σε σύγκριση βέβαια με άλλες δυναμικές καλλιέργειες που υπάρχουν σε άλλες περιοχές της πατρίδας μας.
Κύριε Υπουργέ, το κυριότερο -και θα κλείσω με αυτό- είναι ότι, παρά το γεγονός ότι καταβάλλουν ουσιαστικά ασφαλιστικές εισφορές, σύμφωνα με τον κανονισμό του ΕΛΓΑ, με το τελευταίο θεσμικό πλαίσιο, ο ΕΛΓΑ δεν εγγυάται την ασφαλιστική κάλυψη, εφόσον δεν υπάρχει ισοσκελισμένος προϋπολογισμός. Δηλαδή, αν δεν υπάρχει ισοσκελισμένος προϋπολογισμός εσόδων και εξόδων, υπάρχει περίπτωση οι παραγωγοί να πάρουν μόνο ένα μέρος των αποζημιώσεων που δικαιούνται. Επειδή πρέπει να λάβουμε υπ’ όψιν μας ότι το σημαντικότερο πρόβλημα, κύριε Υπουργέ, είναι η έλλειψη ρευστότητας,</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: ...αυτό που έχω να σας προτείνω εν όψει της αναθεώρησης του καθεστώτος …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στη δευτερολογία σας, κυρία συνάδελφε. Ερώτηση δεν κάνατε ακόμα.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Να πω μόνο αυτό, κυρία Πρόεδρε. Είναι σημαντικό. 
Θα πρέπει να γίνεται ο προσδιορισμός της ασφαλιστικής εισφοράς από τη βάση της πραγματικής αξίας της παραγωγής και η παρακράτηση ουσιαστικά, η προείσπραξη να γίνεται, όχι από τις επιδοτήσεις, αλλά από την επιστροφή του ΦΠΑ για τα προϊόντα που πωλούν οι παραγωγοί αυτοί. Και αυτό βέβαια, πάντα με συγκριτικά στοιχεία και δεσμευτικά στοιχεία που να έχουν σχέση και με την ενιαία δήλωση καλλιέργειας, όπως σας είπα προηγουμένως, και με τα δικαιώματα της ενιαίας ενίσχυσης, για να μην υπάρχουν στρεβλώσεις. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κυρία συνάδελφε.
Στην επίκαιρη ερώτηση θα απαντήσει ο Αναπληρωτής Υπουργός Αγροτικής Ανάπτυξης και Τροφίμων κ. Μάξιμος Χαρακόπουλος.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ευχαριστώ, κυρία Πρόεδρε.
Κυρία συνάδελφε, εκ προοιμίου θέλω να σας πω ότι με επιστολή μου σήμερα προς τους τομεάρχες αγροτικού των κομμάτων, τους ζητώ να καταθέσουν προτάσεις και παρατηρήσεις για τη βελτίωση του υφιστάμενου νομοθετικού καθεστώτος που διέπει τον ΕΛΓΑ και τον Κανονισμό Ασφάλισης Φυτικής και Ζωικής Παραγωγής.
Εστιάζετε την ερώτησή σας στον τρόπο υπολογισμού του ασφαλίστρου που πληρώνουν οι αγρότες στον ΕΛΓΑ, ασφαλίζοντας την παραγωγή τους και προτείνετε να παρακρατείται πλέον το ποσό αυτό από την επιστροφή ΦΠΑ που δικαιούνται οι αγρότες. 
Όπως είπατε και νωρίτερα, σήμερα το ασφάλιστρο υπολογίζεται με βάση τη μέση στρεμματική παραγωγή ανά νομό επί τη μέση τιμή του παραγόμενου προϊόντος ανά κιλό. Ο παραγωγός, όμως, έχει τη δυνατότητα, όπως ξέρετε, να προσαυξήσει ή να μειώσει κατά 20% την ασφαλιζόμενη αξία της φυτικής παραγωγής του και κατά συνέπεια και το ασφάλιστρο, αν κρίνει ότι η ασφαλιζόμενη αξία, με βάση τη δήλωση που γίνεται από τον ΕΛΓΑ, υπολείπεται ή είναι μεγαλύτερη από την παραγωγή που εκτιμά αυτός ότι θα έχει. 
Με δεδομένο, λοιπόν, ότι οι δηλώσεις γίνονται ακόμα και το καλοκαίρι, επί της ουσίας στα περισσότερα προϊόντα οι παραγωγοί έχουν τη δυνατότητα να προσαυξήσουν ή να μειώσουν την ασφαλιζόμενη αξία στο ύψος της αναμενόμενης πραγματικής. Βεβαίως, το όριο του 20% ενδεχομένως να μπορεί να αλλάξει, να αυξηθεί στο 30% ή αν κριθεί και παραπάνω. Είμαστε ανοικτοί σε οποιαδήποτε τέτοια συζήτηση.
Όπως είπατε, η καταβολή της ασφαλιστικής εισφοράς μπορεί να γίνεται στο λογαριασμό που διαθέτει ο ΕΛΓΑ στην Αγροτική Τράπεζα. Η προθεσμία εμπρόθεσμης καταβολής έχει παραταθεί μέχρι 31 Οκτωβρίου. Αν η εισφορά είναι μεγαλύτερη από 400 ευρώ, μπορεί να καταβληθεί σε ισόποσες μηνιαίες δόσεις, μέχρι τέσσερις δόσεις και όχι λιγότερο από 200 ευρώ η κάθε μία, μέχρι τέλος Νοεμβρίου κάθε χρόνου. 
Όπως ξέρετε, όμως, οι περισσότεροι παραγωγοί έχουν εξουσιοδοτήσει τον ΕΛΓΑ, να εισπράττει τα ασφάλιστρα από την καταβολή της ενιαίας ενίσχυσης. Η ενιαία ενίσχυση, το 50% της προκαταβολής, πιστώθηκε στους λογαριασμούς των αγροτών και των κτηνοτρόφων την προηγούμενη εβδομάδα κι έτσι παρακρατήθηκε και η αξία του μισού ασφαλίστρου.
Αναφερθήκατε σε περιπτώσεις και καταγγελίες για παραγωγούς που είδαν να έχουν παρακρατηθεί εισφορές και από άλλους τραπεζικούς λογαριασμούς. Αν έχετε κάτι συγκεκριμένο, να το καταγγείλετε και βεβαίως να το διερευνήσουμε. Πάντως, δεν έχει έρθει σε γνώση μας κάτι τέτοιο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Όσον αφορά τώρα την πρότασή σας, η ασφαλιστική εισφορά να παρακρατείται από την επιστροφή του ΦΠΑ, θα σας έλεγα ότι είναι δύσκολο να εφαρμοστεί, γιατί περιορίζεται μόνο στους αγρότες του ειδικού καθεστώτος. Όπως με ενημερώνει ο ΕΛΓΑ, επιστροφή ΦΠΑ δικαιούνται μόνο οι κατά κύριο επάγγελμα αγρότες και οι μισθωτοί που έχουν και αγροτικό εισόδημα. Αυτοί υπολογίζονται σε τριακόσιες ογδόντα χιλιάδες. Αναλογιστείτε τι πρόβλημα θα είχαμε όταν οι ασφαλιζόμενοι, αυτοί που δικαιούνται αποζημιώσεις από τον ΕΛΓΑ είναι πάνω από οκτακόσιες χιλιάδες.
Επιπλέον, θα σας έλεγα ότι με την καταβολή της εισφοράς απευθείας στον ΕΛΓΑ εξαλείφθηκε το φαινόμενο της εισφοροκλοπής, δηλαδή της παρακράτησης εισφοράς μέσω τιμολογίων διακίνησης των προϊόντων και της μη απόδοσής τους στον ΕΛΓΑ από τους μεσάζοντες, εμπόρους, συνεταιρισμούς κ.λπ.. Σήμερα, ό,τι πληρώνουν οι αγρότες καταλήγει στον ΕΛΓΑ και επιστρέφει σε αυτούς μέσω των αποζημιώσεων. Ο παραγωγός γνωρίζει από την αρχή για τι είναι ασφαλισμένος και μέχρι ποιο ύψος αποζημίωσης μπορεί να δεχτεί. 
Βεβαίως, το σύστημα μπορεί να βελτιωθεί, να εξαλειφθούν τυχόν προβλήματα ή αδικίες. Γι’ αυτό άλλωστε ζητήσαμε, όπως σας είπα και τις προτάσεις των κομμάτων, αλλά είμαστε ανοιχτοί και στους προβληματισμούς και τις αγωνίες που καταθέτουν και οι Βουλευτές. Δεν πρέπει, όμως, καμμία στιγμή να λησμονούμε ότι το σύστημα ασφάλισης πρέπει να είναι βιώσιμο και δίκαιο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε και δευτερολογία, κύριε Υπουργέ.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Τελειώνω, κυρία Πρόεδρε.
Για να είναι βιώσιμο πρέπει να στηρίζεται σε ιδιωτικοοικονομικά κριτήρια και όχι δάνεια. Για να είναι δίκαιο θα πρέπει να είναι διαφανές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Το λόγο έχει η κ. Τζάκρη για τρία λεπτά.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ, κυρία Πρόεδρε.
Κύριε Υπουργέ, πραγματικά, όπως το είπατε, η φιλοσοφία της αναθεώρησης του καθεστώτος, του θεσμικού πλαισίου ουσιαστικά υπολογισμού της ασφαλιστικής εισφοράς υπέρ του ΕΛΓΑ, ήταν αυτή που είπατε προηγουμένως, το γεγονός ότι θα έπρεπε να ισοσκελιστεί ο προϋπολογισμός του.
Όταν θεσπίστηκε αυτό, ο ΕΛΓΑ είχε έλλειμμα 4 δισεκατομμύρια, ένα έλλειμμα το οποίο, αν θέλετε, επιβάρυνε και το συνολικό έλλειμμα της χώρας. Αντιμετωπίστηκε με τον τρόπο αυτό επαρκώς. Επομένως νομίζω ότι εφόσον ισοσκελίστηκε ο προϋπολογισμός του, ο ΕΛΓΑ θα πρέπει να επιστρέψει ξανά στον πραγματικό, υποστηρικτικό του ρόλο υπέρ των αγροτών κι όχι βεβαίως να συνεχίσει να είναι φοροεισπρακτικός μηχανισμός με τον τρόπο που σας είπα, των προκαταβολών και της εικαζόμενης παραγωγής κι όχι της πραγματικής αξίας της παραγωγής που βγάζουν οι παραγωγοί. 
Βεβαίως άκουσα με ικανοποίηση ότι προτίθεστε να επιφέρετε βελτιώσεις στο καθεστώς, όπως επίσης με ικανοποίηση άκουσα ότι βρίσκεστε σε επικοινωνία με τους αρμόδιους τομεάρχες των κομμάτων για να σας καταθέσουν τις προτάσεις τους, ώστε να διαμορφώσετε κι εσείς την τελική σας πρόταση και θα προσπαθήσω κι εγώ να επικοινωνήσω μαζί τους. Θέλω να επιμείνω όμως στην πρόταση που σας έκανα, δηλαδή ο υπολογισμός της ασφαλιστικής εισφοράς να γίνεται επί της πραγματικής αξίας, δηλαδή των ίδιων των τιμολογίων πώλησης των αγροτικών προϊόντων και η παρακράτηση από την επιστροφή του ΦΠΑ από τις ίδιες τις ΔΟΥ. Συμφωνώ μαζί σας ότι στο παρελθόν υπήρξε τεράστια εισφοροαποφυγή προς την κατεύθυνση αυτή και αυτός ήταν ίσως ένας από τους σημαντικότερους λόγους που οδήγησαν στην αναθεώρηση του προηγούμενου καθεστώτος. Όμως όταν η παρακράτηση γίνεται επί της αξίας των τιμολογίων αμέσως από την πηγή, δηλαδή από την ίδια τη ΔΟΥ, αυτό το αρνητικό φαινόμενο, το οποίο κι εσείς πολύ σωστά εντοπίσατε, κύριε Υπουργέ, νομίζω ότι μπορεί να αποφευχθεί. 
Σε κάθε περίπτωση -και με αυτό θα κλείσω- η οποιαδήποτε βελτίωση του υφιστάμενου καθεστώτος θα πρέπει να προχωρήσει άμεσα. Και γιατί σας το λέω αυτό, κύριε Υπουργέ; Ανέφερα και στην πρωτολογία μου ότι το μεγαλύτερο πρόβλημα του αγροτικού κόσμου και της ίδιας της αγοράς αυτήn τη στιγμή είναι η έλλειψη ρευστότητας. Οι αγρότες ουσιαστικά καλούνται να προκαταβάλλουν το σύνολο των προϊόντων που είναι αναγκαία για την ίδια την παραγωγή τους. Δηλαδή προκαταβάλλουν τις τιμές των εφοδίων, τα φάρμακα, τα λιπάσματα, τους φόρους, γιατί αναγκάζονται να το κάνουν αυτό από τις ίδιες τις εταιρείες. Κι εν όψει και της έναρξης της καινούργιας καλλιεργητικής περιόδου –ξεκίνησε τουλάχιστον για τα δημητριακά- αντιμετωπίζουν τον κίνδυνο, εάν δεν μπορούν να τα προκαταβάλλουν αυτά, να μην μπορούν να καλλιεργήσουν τα χωράφια τους.
Ξέρετε ότι προκαταβάλλουν την τιμή του πετρελαίου και πού έχει φθάσει η τιμή του σήμερα, με την εξίσωση η οποία έχει επέλθει. Ξέρετε πολύ καλά επίσης ότι η Αγροτική δεν μπορεί να παίξει πλέον το ρόλο της πραγματικής στήριξης του αγροτικού κόσμου. Δεν υφίσταται καν η Αγροτική Τράπεζα μέχρι να δούμε τι θα γίνει και ποιος εν πάση περιπτώσει θα συνεχίσει αυτόν το ρόλο τού πυλώνα της υποστήριξης των αγροτών. Και καλούνται συν τοις άλλοις να καταβάλλουν προκαταβολικά και τις ασφαλιστικές τους εισφορές υπέρ του ΕΛΓΑ. Όπως αντιλαμβάνεστε, αυτό για έναν κόσμο αγροτικό, που στην πλειοψηφία του καθυστερεί ακόμη κι έναν χρόνο για να εισπράξει την αξία των προϊόντων τα οποία έχει πουλήσει, είναι πραγματικός «στραγγαλισμός».
Γι’ αυτό νομίζω πως ό,τι έχετε να κάνετε προς την κατεύθυνση αυτή –που είναι σημαντικό και νομίζω ότι θα λειτουργήσει, αν θέλετε, προς την κατεύθυνση άρσης βαρών από τις πλάτες των αγροτών, οι οποίοι έχουν επιβαρυνθεί σημαντικά- θα πρέπει να το κάνετε το συντομότερο δυνατόν. 
Ευχαριστώ πολύ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Ευχαριστούμε, κυρία συνάδελφε. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Πράγματι υπάρχει μεγάλο πρόβλημα ρευστότητας στην ελληνική οικονομία που αγγίζει και τον αγροτικό κόσμο. Από τη μεριά μας ως Υπουργείο Αγροτικής Ανάπτυξης και Τροφίμων, προσπαθούμε να συμβάλλουμε όσο το δυνατόν περισσότερο, με αποφάσεις και ενέργειες, για να αμβλύνουμε αυτό το πρόβλημα που υπάρχει στους αγρότες μας. Νωρίτερα από κάθε άλλη χρονιά καταβλήθηκε το 50%, η μισή ενιαία ενίσχυση, εντός Οκτωβρίου, όπως είχαμε δεσμευθεί κατά τις προγραμματικές δηλώσεις της Κυβέρνησης. Δόθηκε ολόκληρη η εξισωτική αποζημίωση στους κτηνοτρόφους μας των ορεινών και μειονεκτικών περιοχών. Δόθηκε το 50% της επιστροφής του ειδικού φόρου κατανάλωσης πετρελαίου, το λεγόμενο «αγροτικό πετρέλαιο». Όλα αυτά σε μια εποχή που περικόπτονται μισθοί και συντάξεις. Αυτό θέλω να το τονίσω. 
Είμαι επιφυλακτικός και με βλέπετε λίγο συγκρατημένο όσον αφορά την πρότασή σας. Βεβαίως είμαστε ανοιχτοί, όπως σας είπα, στο διάλογο που θα γίνει και με όλα τα κόμματα και με τους εμπλεκόμενους φορείς, για την αναθεώρηση του κανονισμού ασφάλισης του ΕΛΓΑ. 
Είμαι συγκρατημένος απέναντι στην πρότασή σας για τον υπολογισμό του ασφαλίστρου επί της πραγματικής παραγωγής, διότι στο παρελθόν η εφαρμογή του, όπως σας είπα, οδήγησε  σε εκτεταμένα φαινόμενα εισφοροκλοπής. Γι’ αυτό θα ήθελα να το μελετήσουμε πολύ επισταμένα, πριν καταλήξουμε σε μια απόφαση. 
Είμαστε λοιπόν ανοιχτοί σε προτάσεις, διότι στόχος μας είναι ο ΕΛΓΑ να δίνει δίκαιες αποζημιώσεις και να τις καταβάλλει και έγκαιρα στους παραγωγούς που τις δικαιούνται. Βεβαίως κανείς δεν ελπίζει ότι από τη ζημιά θα βγάλει κέρδος, ωστόσο μία συντεταγμένη πολιτεία οφείλει να είναι παρούσα την ώρα της δοκιμασίας, αρωγός και συμπαραστάτης στον αγρότη και κτηνοτρόφο που δοκιμάζεται από φυσικά φαινόμενα, από θεομηνίες και ακραία καιρικά φαινόμενα. 
Την τελευταία τριετία 2010-2012 καταβλήθηκαν από τον ΕΛΓΑ συνολικά 308,2 εκατομμύρια ευρώ ως αποζημιώσεις για ασφαλιστικά καλυπτόμενα αίτια τόσο της φυσικής παραγωγής όσο και του ζωικού κεφαλαίου: Το 2010 καταβλήθηκαν άνω των 123 εκατομμυρίων, το 2011 πάνω από 121 εκατομμύρια και έως σήμερα, για το 2012 καταβλήθηκαν 51.489.370 ευρώ. Μέχρι το τέλος του έτους αναμένεται να πληρωθούν άλλα 50 εκατομμύρια αποζημιώσεις προς τους αγρότες μας.
Στην εκλογική σας περιφέρεια στην Πέλλα για ζημιές στη φυτική παραγωγή καταβλήθηκαν το 2010 12.455.732 ευρώ, το 2011 καταβλήθηκαν 16.087.717 ευρώ και έως σήμερα για το 2012 καταβλήθηκαν 9.292.931 ευρώ. 
Για να έχετε ένα μέτρο σύγκρισης, φέτος, που έχει καταβληθεί έως τώρα το μισό των αποζημιώσεων που θα δοθούν, οι αναμενόμενες εισφορές στην Πέλλα είναι 8.399.778 ευρώ. Θα έλεγα λοιπόν ότι στην Πέλλα είναι κάτι παραπάνω από ανταποδοτικές οι αποζημιώσεις που δίνει ο ΕΛΓΑ, γιατί νομίζω ότι ήσασταν λίγο αυστηροί με τον οργανισμό.
Επιπρόσθετα το 2011 καταβλήθηκαν 32,9 εκατομμύρια ευρώ στο πλαίσιο υλοποίησης προγραμμάτων κρατικών οικονομικών ενισχύσεων, τα λεγόμενα ΠΣΕΑ, για το 2012 έχουν καταβληθεί 6,9 εκατομμύρια ευρώ και έως το τέλος του χρόνου αναμένεται να καταβληθούν άλλα 10 εκατομμύρια ευρώ.
Να σας ενημερώσω ακόμη ότι από τους οκτακόσιους τρεις χιλιάδες παραγωγούς το 74% των παραγωγών πληρώνει ασφάλιστρα από 101 έως 200 ευρώ, το 13% πληρώνει από 201 έως 400 ευρώ, το 5% από 401 έως 600 ευρώ και μόλις το 7,5% πάνω από 601 ευρώ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Όσον αφορά τώρα τις έγκαιρες αποζημιώσεις αυτές έχουν να κάνουν βεβαίως και με τον αριθμό των εργαζομένων, των γεωτεχνικών, που απασχολούνται στον ΕΛΓΑ. Το γεωτεχνικό προσωπικό του ΕΛΓΑ διενεργεί κατά μέσο όρο τετρακόσιες χιλιάδες εξατομικευμένες εκτιμήσεις ετησίως.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ, κύριε  Υπουργέ.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ολοκληρώνω, κυρία Πρόεδρε. Αλλά μου δίνεται η ευκαιρία νομίζω να ενημερώσω την αντιπροσωπεία για κάποια στοιχεία που ενδιαφέρουν ευρύτερα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, αλλά νομίζω ότι πρέπει να αφορούν το θέμα της ερώτησης, αν μου επιτρέπετε.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Οι οργανικές θέσεις στον ΕΛΓΑ είναι πεντακόσιες σαράντα έξι, ενώ οι υπάλληλοι αορίστου χρόνου είναι τετρακόσιοι ογδόντα τρεις. Υπάρχουν δηλαδή εξήντα τρία κενά. 
Για να έχετε ένα μέτρο σύγκρισης να σας πω ότι το 2009 εργάζονταν πεντακόσιοι εξήντα τέσσερις αορίστου χρόνου, πεντακόσιοι πενήντα οκτώ ορισμένου χρόνου και δεκαέξι έκαναν πρακτική άσκηση, σύνολο χίλιοι εκατόν τριάντα οκτώ. Το 2012 εργάζονται τετρακόσιοι ογδόντα τρεις αορίστου χρόνου, κανείς εποχικός και πενήντα έξι κάνουν πρακτική άσκηση, σύνολο πεντακόσιοι τριάντα εννέα, λιγότεροι δηλαδή και από τους μισούς. 
Εκκρεμεί η έγκριση τριών αιτημάτων πρόσληψης εποχικού προσωπικού με συμβάσεις τρίμηνες ή οκτάμηνες. Μέχρι τότε, εν αναμονή αυτών των εγκρίσεων, προσπαθούμε να αντιμετωπίζουμε τα κενά που έχουμε στα υποκαταστήματα που υπάρχουν ζημιές, στις περιοχές που έχουν ζημιές, με μετακινήσεις προσωπικού ή αξιοποίηση των γεωτεχνικών από τις περιφέρειες και γι’ αυτό σε κάποιες περιπτώσεις παρατηρούνται καθυστερήσεις στην καταβολή των αποζημιώσεων.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε  Υπουργέ.
Η τέταρτη με αριθμό 500/23-10-2012 επίκαιρη ερώτηση πρώτου κύκλου του Βουλευτή Ημαθίας των Ανεξαρτήτων Ελλήνων κ. Κωνσταντίνου Γιοβανόπουλου προς τον Υπουργό Εσωτερικών, σχετικά με την προκήρυξη διδακτικού προσωπικού Μουσικής Εκπαίδευσης για τη στελέχωση των κατά τόπους Μουσικών Ωδείων, δεν θα συζητηθεί λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, θέλω να λάβω το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε  συνάδελφε, αν μου επιτρέπετε, θα μου πείτε το ίδιο που ξέρουμε οι περισσότεροι εδώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, θέλω να πω…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Έχουμε κάνει δημόσιες σχέσεις με την απεραντολογία που ακούγεται εδώ μέσα σε αυτήν την Αίθουσα. 
Επιτρέψτε μου, κυρία Πρόεδρε, να πω κάτι που θέλω. 
Θα ήθελα να πω το εξής, γιατί καμμιά φορά οι επίκαιρες ερωτήσεις παίρνουν και άρωμα ασπρόμαυρων επικαίρων από εκείνο το σινεμά που βλέπαμε κάποτε.
Λέω λοιπόν ότι η συγκεκριμένη επίκαιρη ερώτηση αφορά χίλιες οικογένειες. Περιμένουμε μία υπογραφή για να μπορέσει να λειτουργήσει ένα σύστημα το οποίο είναι πλήρως ανταποδοτικό και αυτοχρηματοδοτούμενο.
 Ακούω από κάποιους ψιθύρους σήμερα και κάποιες αδιασταύρωτες πληροφορίες ότι ίσως και να εκκρεμεί στο Λογιστήριο του Κράτους. 
Μέχρι να την καταθέσουμε ξανά αύριο εμείς οι Ανεξάρτητοι Έλληνες αυτήν τη συγκεκριμένη επίκαιρη ερώτηση –και θα παρακαλούσα το Προεδρείο να δώσει κάποια προτεραιότητα στην ημερομηνία που θα διεξαχθεί- αν με ακούει κάποιος από το Υπουργείο Εσωτερικών, να πάρει την ευθύνη, γιατί χίλιες οικογένειες μόνο στην Βέροια, εξήντα καθηγητές και σε όλους τους νομούς αν έχουν λίγο την ευαισθησία…</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε  συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Και να την άρουμε την επίκαιρη ερώτηση, δεν θα κάνουμε έλεγχο επί του ελέγχου. Μία υπογραφή είναι, να τη βάλουμε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε  συνάδελφε, απ’ όσο μπορώ να θυμάμαι, επειδή ήμουν στην Έδρα όταν συζητήθηκε παρόμοια ερώτηση, ο κύριος Υπουργός είχε υποσχεθεί να το διευθετήσει τάχιστα, άρα εσείς κάνετε τη δουλειά σας όπως κρίνετε. 
Σας ευχαριστούμε πολύ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Εγώ σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): 
Θα συζητηθεί η πέμπτη με αριθμό 505/23-10-2012 επίκαιρη ερώτηση πρώτου κύκλου της Βουλευτού Β΄ Αθήνας του Λαϊκού Συνδέσμου-Χρυσή Αυγή κ. Ελένης Ζαρούλια προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αποκατάσταση ναού του Απόλλωνος στη Ρόδο.
Κυρία συνάδελφε, έχετε το λόγο για δύο λεπτά.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Ευχαριστώ, κυρία Πρόεδρε. 
Έχουμε επανειλημμένως –δυο φορές, μια τον Ιούλιο και μια τον Αύγουστο- κάνει ερωτήσεις για τη σπατάλη δημοσίου χρήματος για τη συντήρηση του τζαμιού στη Ρόδο. Ο κ. Τζαβάρας έχει εγκρίνει συνολική δαπάνη ύψους ενός εκατομμυρίου ευρώ για την αποκατάσταση αυτού του τεμένους. 
Ρωτήσαμε τι προτίθεται να κάνει, προκειμένου να μην προχωρήσει η αποκατάσταση αυτή. Απάντηση δεν πήραμε, παρά μόνο γενικολογίες, όπως ότι το ελληνικό κράτος επιφυλάσσει ισότιμη μεταχείριση σε όλα τα μνημεία που βρίσκονται στην ελληνική επικράτεια και ότι, σχετικά με την κατάσταση των μεσαιωνικών τειχών της πόλης της Ρόδου, αυτά δεν καταρρέουν. Όμως έχω λάβει πλήθος τηλεφωνημάτων και έχω και φωτογραφίες στην κατοχή μου ότι τα μεσαιωνικά τείχη καταρρέουν. 
Αναφορικά με το ναό του Απόλλωνος, μου απαντήσατε ότι αποτελεί θέμα άμεσης προτεραιότητας για το Υπουργείο. Όμως μας έχετε επισυνάψει και έναν πίνακα για τα έργα που προτίθεστε να αποκαταστήσετε και από τον πίνακα αυτό απουσιάζει η χρηματοδότηση του ναού του Απόλλωνος, του οποίου –να σημειωθεί ότι- οι κίονες συγκρατούνται με σύρμα. 
Τον Αύγουστο λοιπόν είχαμε ρωτήσει τα εξής: Με ποια κριτήρια προτεραιότητος εντάσσονται στα προγράμματα αποκατάστασης τα μνημεία; Πώς συνδέεται η αποκατάσταση μουσουλμανικών τεμενών στην Ελλάδα με την καλή γειτονία, τη στιγμή που πλήθος ελληνικών εκκλησιών στη γείτονα παραμένουν στάβλοι και αποθηκευτικοί χώροι; Ισχύει ή όχι για το Υπουργείο η διεθνής αρχή της αμοιβαιότητας;
Επειδή πάλι δεν μας απαντήσατε, σας ξαναρωτάμε: Γιατί οι υπηρεσίες του Υπουργείου πέρα από γενικόλογες διαπιστώσεις και αλληλοσυγκρουόμενα συμπεράσματα δεν δεσμεύονται, όπως έχουμε επανειλημμένως ρωτήσει, περί του ακριβούς χρονοδιαγράμματος αποκατάστασης του ναού καθώς και του κόστους της, που προφανώς είναι αμελητέο σε σχέση με το περιβόητο τέμενος; 
Σε μια από τις απαντήσεις σας –ενώ αναφέρατε ότι δίνετε προτεραιότητα κ.λπ.- σε σχέση με το ναό του Απόλλωνα, μας είπατε ότι το ιερό θεωρείται ορθώς ένα από τα πολλά σημαντικά μνημεία που περιλαμβάνονται στην αρχαιολογική ζώνη της αρχαίας Ακρόπολης της Ρόδου. Ωστόσο στην ίδια απάντηση, σε άλλη σελίδα, λέτε ότι το μνημείο είναι αυθεντικό κατά μικρό μόνο μέρος του, ενώ οι τρεις ιστάμενοι κίονες –έργο περιόδου ιταλοκρατίας- αποτελούν σκηνικό αμφίβολης επιστημονικότητας, στο οποίο όμως κάθε σοβαρή παρέμβαση απαιτεί προετοιμασία ετών και σύνθετη μεθοδολογική προσέγγιση. 
Δεν είμαστε ικανοποιημένοι από τα ανωτέρω και θα θέλαμε να ακούσει ο ελληνικός λαός, γιατί πρέπει να δώσουμε ένα εκατομμύριο ευρώ για το τζαμί και όχι για τα ελληνικά αρχαία μνημεία. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε. 
Στην επίκαιρη ερώτησή σας θα απαντήσει ο Αναπληρωτής Υπουργός κ. Κωνσταντίνος Τζαβάρας. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΖΑΒΑΡΑΣ</Parlmember> (Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού): Πράγματι, εάν κανείς προσεγγίσει δυο μνημεία με βάση την ιδεολογία που μπορεί να έχει αναφορικά με την αποτίμησή τους ως μαρτυριών υλικών, στις οποίες ενσωματώνονται συγκεκριμένες αξίες, εκεί μπορεί να ακολουθήσει μια άλλη πορεία από αυτήν την πορεία που είναι υποχρεωμένη να τηρεί η ελληνική πολιτεία. 
Η ελληνική πολιτεία λοιπόν δεσμεύεται απέναντι στην προστασία της πολιτιστικής κληρονομιάς από συγκεκριμένους κανόνες, τους οποίους και θα σας αναφέρω ιεραρχικά: 
Πρώτη είναι η διάταξη του άρθρου 24 παράγραφος 1 του Συντάγματος, με την οποία το κράτος υποχρεώνεται να προστατεύει τη φυσική και την πολιτιστική κληρονομιά. Δεύτερη είναι η διεθνής σύμβαση για την προστασία της παγκόσμιας πολιτιστικής και φυσικής κληρονομιάς, η Σύμβαση των Παρισίων της 23ης Νοεμβρίου του 1972, την οποία η χώρα έχει κυρώσει με το ν. 1126/1981 και βέβαια είναι –σε τρίτο ακριβώς επίπεδο- και ο ν. 3028/2002. 
Από το πλέγμα αυτών των διατάξεων προκύπτει σαφής υποχρέωση για το κράτος να προστατεύει την πολιτιστική κληρονομιά της χώρας αλλά και την παγκόσμια, όπου έχει κηρυχθεί παγκόσμια πολιτιστική κληρονομιά, με απόφαση της UNESCO στο εσωτερικό της ελληνικής επικράτειας. 
Θα πρέπει λοιπόν να γνωρίζουμε ότι η μεσαιωνική πόλη της Ρόδου, όπως είναι περιτειχισμένη, αποτελεί αντικείμενο προστασίας της παγκόσμιας πολιτιστικής κληρονομιάς με απόφαση της Unesco. Μεταξύ αυτών περιλαμβάνεται και το συγκεκριμένο τζαμί, το συγκεκριμένο τέμενος του Ρετζέπ Πασά. Είναι ένα τέμενος που αποτελεί ιστορικό μνημείο, γιατί είναι παράδειγμα, όπως λέγεται, οθωμανικής αρχιτεκτονικής, η οποία στο συγκεκριμένο ακριβώς σημείο επιβάλλει την υποχρέωση της προστασίας.
Επίσης από την άλλη πλευρά, είναι πράγματι δείγμα, υπόδειγμα θα έλεγα, ελληνικής πολιτιστικής κληρονομιάς ο ναός του Πυθίου Απόλλωνα που βρίσκεται στην αρχαία Ακρόπολη της Ρόδου. Από την αντιπαραβολή τουλάχιστον των εικόνων –και θα την καταθέσω αυτή, κυρία Πρόεδρε, γιατί έχει σημασία- προκύπτει ότι στη μεν μια περίπτωση του ναού του Πυθίου Απόλλωνα έχει πράγματι υπάρξει αναστήλωση πριν από το 1936 και, αν θα το έχετε παρατηρήσει βεβαίως, τα στοιχεία που έχουν χρησιμοποιηθεί είναι άτεχνα και δεν ανταποκρίνονται βεβαίως στους σύγχρονους κανόνες επιστημονικής τεκμηρίωσης και αναστήλωσης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Τα επίκρανα, δηλαδή η στέψη των κιόνων, είναι με τσιμέντο -όπως επίσης και ένα κομμάτι του σωζόμενου τμήματος του αετώματος έχει αναστηλωθεί και εκεί κατά τον αυθαίρετο τρόπο εκείνης της εποχής και των όσων επιμελήθηκαν αυτήν την αναστήλωση- και δεν ανταποκρίνονται στις σύγχρονες ανάγκες επιστημονικής και έντεχνης αναστήλωσης. 
Υπάρχει πρόγραμμα λοιπόν για το μεν ναό του Πυθίου Απόλλωνα το οποίο αφορά τις εξής φάσεις: Πρώτον, υπάρχει ήδη η αποτύπωση της παθολογίας του εδάφους και του υλικού, διότι πράγματι υπάρχει πολύ μεγάλο ζήτημα για τις διακυμάνσεις που έχει η στατική επάρκεια αυτής της βάσης, η οποία ναι μεν είναι αυθεντική, όπως ακριβώς λέγεται, πλην όμως επάνω σε αυτήν τη βάση ο τρόπος με τον οποίο έχουν αναστηλωθεί οι τρεις κίονες, είναι πράγματι δείγμα μιας κακότεχνης, όπως είπα, και αντιεπιστημονικής εργασίας. Γι’ αυτό ήδη τελείωσε η αποτύπωση της παθολογίας.
Δεύτερη φάση είναι η εξυγίανση και ο καθαρισμός των υλικών και τρίτη φάση είναι η μελέτη για την κανονική, τη lege artis, αναστήλωση που θα γίνει βεβαίως και θα ενταχθεί σε πρόγραμμα χρηματοδότησης. 
Θέλω να πω κάτι όσον αφορά το θέμα τού ενός εκατομμύριου, που λέτε ότι δαπανήθηκε για την αναστήλωση του τεμένους του Ρετζέπ Πασά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στη δεύτερη τοποθέτησή σας, κύριε Υπουργέ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΖΑΒΑΡΑΣ</Parlmember> (Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού): Τελειώνω, κυρία Πρόεδρε.
Αυτό δεν έγινε βέβαια με κριτήρια ιδεολογικά. Έγινε με κριτήρια που απορρέουν, όπως σας είπα, από τις υποχρεώσεις που έχει το κράτος και κυρίως –εδώ είναι το στοιχείο, το κριτήριο που ζητάτε, της προτεραιότητας- στη μεν περίπτωση του ναού του Πυθίου του Απόλλωνος δεν υπήρχε κανένας κίνδυνος κατάρρευσης, υπήρχε όμως αντίστοιχα κίνδυνος κατάρρευσης του τεμένους, γιατί ακριβώς είχαμε ένα δείγμα οθωμανικής αρχιτεκτονικής του 1587 του οποίου η ακεραιότητα κινδύνευε, γιατί ήδη υπήρχαν σημεία επικινδυνότητας, όσον αφορά τη στατική επάρκεια του προσθίου τμήματος.
 Έτσι λοιπόν, προκείμενου να αποφευχθεί συνολικά η κατάρρευση του συγκεκριμένου οικοδομήματος, επιλέχθηκε με τέτοιο ακριβώς συγκεκριμένο κριτήριο, δηλαδή το κριτήριο της επικινδυνότητας και το κριτήριο της ανάγκης για τη διατήρηση της ακεραιότητας του μνημείου. 
Αυτή ακριβώς ήταν η λογική με την οποία έδρασαν οι υπηρεσίες του Υπουργείου Πολιτισμού.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κυρία συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Ευχαριστώ.
Ξέχασα να αναφέρω στην πρωτολογία μου ότι έχει σχεδόν ήδη ολοκληρωθεί η αποκατάσταση και ανάδειξη του οθωμανικού λουτρού «αποθήκη τ’ αλατιού» στην Κω, με 400 χιλιάδες ευρώ, καθώς και η έκθεση ιστορικής συλλογής Καστελλόριζου στο οθωμανικό τέμενος, με 528 χιλιάδες ευρώ.
Λοιπόν από ό,τι φαίνεται και το Υπουργείο Πολιτισμού είναι απόλυτα εναρμονισμένο με την πολιτική υποτέλεια της μνημονιακής συγκυβέρνησης. Προκύπτει ότι το Υπουργείο δεν αντιμετωπίζει τη διάσωση και ανάδειξη της ελληνικής πολιτιστικής κληρονομιάς ως μέσο για την πνευματική αναγέννηση τού λαού μας και τη γενικότερη αναγέννηση του έθνους μας. Ενδιαφέρεται μόνο για τη μηχανική εφαρμογή άχρωμων νομοθετικών ρυθμίσεων που περιέχονται σε διεθνείς υπερεθνικές συμβάσεις. Αντιλαμβάνεται τον εαυτό του ως διαχειριστή κονδυλίων του ΕΣΠΑ, με γενικό και αόριστο σκοπό την οικοδομική αναστήλωση των πολιτιστικών μνημείων-ερειπίων μιας ανώνυμης και απρόσωπης χώρας, Ελλάς Α.Ε., παραδείγματος χάριν -όπως και όπως τα πουλάτε όλα- που δεν διαθέτει εθνική ταυτότητα.
Ο Λαϊκός Σύνδεσμος-Χρυσή Αυγή θεωρεί ότι ο πολιτισμός είναι έκφραση της ψυχής ενός λαού και όχι συλλογή ετερόκλητων έργων τέχνης.
Το θέμα το έφερα στην επικαιρότητα, όχι μόνο για να καταδείξω την προκλητική αδιαφορία του υποτελούς κράτους μας σε ξένες δυνάμεις, όσον αφορά την πολιτιστική μας κληρονομιά, αλλά για να δώσω έμφαση στις ανθελληνικές επιλογές του, όπως το να δίνει προτεραιότητα στην αναστήλωση ενός τζαμιού, δίνοντας, ελαφρά τη καρδία, ένα εκατομμύριο ευρώ και την ίδια στιγμή ανερυθρίαστα, να κλείνει ένα νοσοκομείο, το Νοσοκομείο της Ρόδου.
Δεν είναι του Υπουργού υπόθεση, αλλά θα θέσω θέμα, διότι όλα τα ειδησεογραφικά blogs λένε ότι ούτε μια σύριγγα δεν υπάρχει στις αποθήκες και ότι είναι ανοικτό με νύχια και με δόντια. Οπότε, ας τα βλέπουν αυτά οι ψηφοφόροι και ας κρίνουν.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, έχετε το χρόνο των τριών λεπτών, για να δευτερολογήσετε, αν θέλετε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΖΑΒΑΡΑΣ</Parlmember> (Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού): Θα μου επιτρέψετε, κυρία Πρόεδρε, να υπενθυμίσω στην κυρία συνάδελφο ότι ο κοινοβουλευτικός έλεγχος έχει ως αντικείμενο την ανάδειξη κάποιων ζητημάτων που ανάγονται σε πράξεις ή παραλείψεις της Κυβέρνησης ή του Υπουργού, αναφορικά με την ήδη νομοθετημένη από τη Βουλή υποχρέωσή τού να δρα ή να μη δρα.
Έτσι λοιπόν με το ν. 3028/2002, θα πρέπει να σας υπενθυμίσω ότι η προστασία της πολιτιστικής κληρονομιάς αφορά και έχει ως σκοπό τη διατήρηση της ιστορικής μνήμης στην παρούσα γενιά και στις μελλοντικές γενιές. Αυτή λοιπόν η ιστορική μνήμη, αυτή αποτυπώνεται στις υλικές μαρτυρίες των μνημείων -και μνημεία είναι υλικά αντικείμενα, κινητά ή μη- επί των οποίων η ιστορία έχει αφήσει το αποτύπωμά της. Η ιστορία, ξέρετε, όταν περνά από ένα τόπο, δεν κάνει διάκριση αν αυτοί που δημιουργούν έργα τέχνης, είναι της άλφα ή της βήτα εθνικότητας, του άλφα ή του βήτα πνευματικού ή θρησκευτικού φρονήματος.
Όμως για έναν τόπο που τον χαράσσει η ιστορία, αφήνοντας πίσω της δημιουργήματα, αριστουργήματα, μνημεία τέχνης, εν πάση περιπτώσει, συγκεκριμένα υλικά από τα οποία μπορούν οι επόμενες γενιές να αντλήσουν συμπεράσματα και για τη ζωή των ανθρώπων κάποιας συγκεκριμένης ιστορικής περιόδου και για τις σχέσεις που υπήρξαν στην παραγωγή, στην επιστήμη, στην πολιτική και για τον τρόπο που κυβερνήθηκαν σε μια συγκεκριμένη ιστορική περίοδο, αλλά αν θέλετε και για τις σχέσεις της κυριαρχίας που επικράτησαν σε ένα συγκεκριμένο τόπο, αυτές ακριβώς τις ενδείξεις, αυτές ακριβώς τις αποτυπώσεις της ιστορίας ένα σοβαρό κράτος είναι υποχρεωμένο να τις σεβαστεί, χωρίς να κάνει διάκριση, κατά τον τρόπο που εσείς εννοείτε τις διακρίσεις.
Εγώ προσωπικά έχω να σας πω το εξής: Δεν αισθάνθηκα ποτέ ούτε ως Βουλευτής ούτε ως Υπουργός δούλος απέναντι σε κανέναν επικυρίαρχο. Δεν ξέρω για κάποιους εδώ, σε αυτήν την Αίθουσα, για τις ανάγκες της κοινοβουλευτικής τους ποίησης, διότι ξαφνικά, βλέπω ότι η πολιτική αντιπαράθεση, που πράγματι επιβάλλεται και επιτρέπεται να γίνεται σε αυτήν την Αίθουσα, λαμβάνει το στοιχείο κάποιων παράλογων μονολόγων. Δηλαδή, με συγχωρείτε που θα το πω -το λέω και λυπούμαι- αλλά δεν είχατε ανάγκη από πληροφορίες, όταν μου κάνατε την ερώτηση. Αυτό που καταλαβαίνω ότι ψάχνατε να βρείτε ήταν μια αφορμή για να διατυπώσετε έναν ιδεολογικό λόγο.
Εγώ, λοιπόν, σέβομαι αυτήν ακριβώς την Αίθουσα, γιατί θεωρώ ότι εδώ ασκείται κατά τρόπο υλικό και πραγματικό η λαϊκή κυριαρχία. Υπ’ αυτήν την έννοια, θα μου επιτρέψετε να πω ότι και το Υπουργείο -του οποίου έχω την τιμή να είμαι υπεύθυνος- και τη συγκεκριμένη συμπεριφορά και τα συγκεκριμένα αντικείμενα, ανεξάρτητα από το ποια είναι η εκτίμηση που μπορεί να έχει ο καθένας, τα αντιμετωπίζουμε με βάση αυτές τις υποχρεώσεις που μας επιβάλλει το Σύνταγμα, οι διεθνείς συνθήκες και οι νόμοι της πατρίδας μας. Αυτό είναι πατριωτισμός.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.</ChairmanSpeech>
<Speech><Parlmember>ΙΩΑΝΝΗΣ ΛΑΓΟΣ</Parlmember>: Βγείτε λίγο έξω να δείτε τι γίνεται.
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριοι συνάδελφοι.
(Θόρυβος στην Αίθουσα)
Σας παρακαλώ, κύριοι συνάδελφοι. Δεν έχετε το λόγο. Η συνάδελφός σας είπε αυτά που είπε. Τελείωσε η συζήτηση της επίκαιρης ερώτησης.
Ακολουθεί η έκτη με αριθμό 488/22-10-2012 επίκαιρη ερώτηση πρώτου κύκλου της Βουλευτού Α´ Πειραιά της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την ανάγκη ενίσχυσης της Πολιτειακής Παιδείας στη γενική και επαγγελματική εκπαίδευση.
Κυρία συνάδελφε, έχετε το λόγο για δύο λεπτά.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κυρία Πρόεδρε.
Κύριε Υφυπουργέ, το σχολείο, παρά την αυξανόμενη σημασία που αποκτούν όλο και περισσότερο εξωσχολικοί χώροι για τη διαμόρφωση του πολίτη, εξακολουθεί να αποτελεί βασικό κοινωνικοποιητικό θεσμό μέσω του οποίου μία κοινωνία καλλιεργεί στα νεαρά μέλη της εκείνες τις αξίες και τις τάσεις που επιθυμεί να περάσει στις επόμενες γενιές. Με αυτήν την έννοια, τα μαθήματα που διδάσκει το σχολείο και το περιεχόμενο αυτών των μαθημάτων αποτελούν ένα καθρέφτη αυτών που η κοινωνία προσδιορίζει ως πολύ σημαντικά για να διασώσει για τις επόμενες γενιές.
Είναι άραγε οι δημοκρατικοί θεσμοί και οι δημοκρατικές αξίες ανάμεσα στις προτεραιότητες της ελληνικής πολιτείας, ανάμεσα σε αυτά που η ελληνική κοινωνία θεωρεί απαραίτητα να εμφυσήσει στα νεαρά μέλη της;
Μολονότι η χώρα μας δεσμεύεται από τη σύσταση 12∕2002 του Συμβουλίου της Ευρώπης ως προς την προώθηση της μάθησης των δημοκρατικών αξιών και της δημοκρατικής συμμετοχής εντός της σχολικής κοινότητας, καθώς και από τη σύσταση 962∕2006 του Ευρωπαϊκού Κοινοβουλίου και της Ευρωπαϊκής Επιτροπής ως προς την προώθηση της ιδιότητας του ενεργού πολίτη, η σημασία της πολιτικής και πολιτειακής παιδείας, δηλαδή του μαθήματος που διδάσκει τις δημοκρατικές αξίες, δεν έχει εκτιμηθεί, κατά την άποψή μας, όπως θα έπρεπε. 
Συγκεκριμένα, για πρώτη φορά το παιδί που φοιτά στο ελληνικό σχολείο έρχεται σ’ αυτό το περιβάλλον της μάθησης στην τρίτη γυμνασίου σε ένα μάθημα που έχει τον τίτλο «Κοινωνική και πολιτική αγωγή». Το μάθημα αυτό είναι μόνο δύο ώρες την εβδομάδα και ως επί το πλείστον αναλαμβάνεται στην ελληνική εκπαίδευση από εκπαιδευτικούς που δεν έχουν το ειδικό επιστημονικό υπόβαθρο για να το διδάξουν, καθώς είναι άλλων ειδικοτήτων.
Επίσης, το μάθημα αυτό διδάσκεται ως «πολιτειακή παιδεία» -και καλώς διδάσκεται, κατά την άποψή μας- στην πρώτη τάξη των ημερησίων ΕΠΑΛ. Την επόμενη φορά που το συναντάμε είναι στη δεύτερη τάξη των γενικών λυκείων με τον τίτλο «Πολιτική και Δίκαιο» ως ένα δίωρο μάθημα επιλογής και όχι υποχρεωτικό εναλλακτικά με τις «Αρχές Φιλοσοφίας», και μόνο στη θεωρητική κατεύθυνση.  
Σαν να μην έφθαναν τα παραπάνω -σαν να μην έφθανε, δηλαδή, η καθυστέρηση με την οποία το ελληνικό εκπαιδευτικό σύστημα εισάγει αυτό το μάθημα στο corpus των μαθημάτων- δυσάρεστη έκπληξη μας προκάλεσε η υπουργική απόφαση του Απριλίου του 2012, σύμφωνα με την οποία το μάθημα «Πολιτική και Δίκαιο» μετατράπηκε από υποχρεωτικό σε μάθημα επιλογής και, μάλιστα, μόνο για μία κατεύθυνση, τη θεωρητική κατεύθυνση, λες και δεν θα γίνουν πολίτες αυτοί που βγαίνουν από τις υπόλοιπες κατευθύνσεις.
Θέλω να σημειώσω εδώ, κύριε Υφυπουργέ, ότι σύμφωνα με τα αποτελέσματα μιας μεγάλης ευρωπαϊκής μελέτης που έγινε για την ιδιότητα του ενεργού πολίτη το 2006, η χώρα μας έλαβε την προτελευταία θέση μεταξύ δεκαεννέα χωρών. Τελευταία ήταν η Ουγγαρία.
Να υπογραμμίσω, επίσης, ότι απογοητευτικά ήταν και τα αποτελέσματα για την πολιτική παιδεία των μαθητών μας και σε μία άλλη σχετική διεθνή έρευνα που πραγματοποιήθηκε πέρυσι από τη Διεθνή Ένωση για την Αξιολόγηση της Αποτελεσματικότητας των Εκπαιδευτικών Συστημάτων.
Θα θέλαμε, λοιπόν, να σας ρωτήσουμε, γνωρίζοντας και τις δημοκρατικές ευαισθησίες σας, πώς σκέπτεστε να αντιμετωπίσετε αυτήν την έλλειψη, αν προτίθεστε να επαναφέρετε άμεσα –δηλαδή, κατά τη διάρκεια της σχολικής χρονιάς που διανύουμε- το αντικείμενο της πολιτειακής παιδείας ως υποχρεωτικό μάθημα στα γενικά λύκεια και ποιες πρωτοβουλίες σκοπεύετε να αναλάβετε για την ενίσχυση αυτού του μαθήματος στο σύνολο των μαθημάτων και της υποχρεωτικής εκπαίδευσης.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Στην επίκαιρη ερώτηση θα απαντήσει ο Υφυπουργός Παιδείας κ. Θεόδωρος Παπαθεοδώρου. 
Ορίστε, κύριε Υφυπουργέ, έχετε το λόγο.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Κυρία Πρόεδρε, θα ήθελα να ξεκινήσω με μία παρατήρηση σχετικά με την ερώτηση της Βουλευτού κ. Ρεπούση. Είναι ιδιαίτερα αρνητικό χαρακτηριστικό του εκπαιδευτικού μας συστήματος το γεγονός ότι το αντικείμενο της Πολιτειακής Παιδείας εντάσσεται σήμερα ελλειμματικά στη μαθησιακή διαδικασία, σε αντίθεση με την πλειονότητα των χωρών της Ευρωπαϊκής Ένωσης. 
Ενδεικτικά, θα αναφέρω ότι η Πολιτειακή Παιδεία διδάσκεται στη Γαλλία σε όλες τις τάξεις του δημοτικού, του γυμνασίου και του λυκείου. Το ίδιο γίνεται στην Ισπανία, στη Γερμανία, στην Ολλανδία, ενώ στην Ιρλανδία είναι υποχρεωτικό μάθημα σε όλες τις τάξεις του γυμνασίου και του λυκείου, όπως και στη Σουηδία.
Αντίθετα, στην Ελλάδα η κατάσταση είναι έτσι όπως την περιγράψατε και δεν θα ήθελα να την επαναλάβω, για να μη σας κουράσω. Το ωρολόγιο πρόγραμμα που καθορίστηκε το Μάρτιο-Απρίλιο του 2012 για τις παραπάνω τάξεις, δηλαδή τις τάξεις της Γ΄ γυμνασίου, της Β΄ λυκείου, καθώς και της Α΄ τάξης του ημερήσιου ΕΠΑΛ, επεφύλαξε στην ουσία μία μάλλον περιθωριοποιημένη και υποβαθμισμένη θέση του συγκεκριμένου αντικειμένου στη μαθησιακή διαδικασία.
Αποτελούμε εξαίρεση στην Ευρώπη σε μία περίοδο κατά την οποία οι επιπτώσεις μίας μείζονος κοινωνικής κρίσης, κυρία Πρόεδρε, κύριοι Βουλευτές, αφήνουν χώρο για την ανάπτυξη συμπεριφορών μισαλλοδοξίας, βίας, ρατσισμού, κοινωνικού εκφοβισμού, παραβίασης των ανθρωπίνων δικαιωμάτων και εν τέλει εκφασισμού της κοινωνίας.
Ας μην ξεχνάμε ότι συχνά έχει αποδειχθεί ότι το αυγό του φιδιού επωάζεται στις ατέλειες και στις αδράνειες του πολιτικού, του κοινωνικού, του οικονομικού και του εκπαιδευτικού συστήματος. Επωάζεται στις ρωγμές της κοινωνικής συνοχής. Είμαστε, επομένως, αντίπαλοι αυτής της εξέλιξης. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Θα ήθελα την ανοχή σας για λίγο, κυρία Πρόεδρε.
Πρόθεσή μας είναι να επαναφέρουμε την Πολιτειακή Παιδεία, δηλαδή την παιδεία του δημοκρατικού πολίτη, στο επίκεντρο του εκπαιδευτικού συστήματος. Συγκεκριμένα, δρομολογούμε τη θεσμοθέτηση του μαθήματος της Πολιτειακής Παιδείας ως μαθήματος κορμού ή και μαθήματος επιλογής στις τάξεις των γενικών λυκείων, των ημερήσιων, αλλά και των εσπερινών λυκείων –γιατί αυτό είχε ξεχαστεί- στα νέα ωρολόγια προγράμματα που θα ισχύσουν από την επόμενη χρονιά. Για τα ημερήσια και εσπερινά ΕΠΑΛ μιλούσα προηγουμένως. 
Προωθούμε από την τρέχουσα σχολική χρονιά στο πλαίσιο της περιβαλλοντικής αγωγής σχολικές δραστηριότητες με αντικείμενο την πολιτειακή παιδεία, την εμπέδωση των αρχών και των αξιών της δημοκρατίας στο σχολείο, την ενίσχυση της κοινωνικής συνοχής και της αλληλεγγύης. Στόχος μας είναι η θωράκιση της δημοκρατίας και της συμμετοχής να αποτελέσει αναπόσπαστο στοιχείο της μαθησιακής διαδικασίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τέλος, προωθούμε από κοινού με το Υπουργείο Παιδείας της Γαλλίας πρόγραμμα για το σχολείο της δημοκρατίας, με στόχο την ανάπτυξη της σημασίας και της αξίας της Πολιτειακής Παιδείας στο σχολικό πρόγραμμα και παράλληλα την υποστήριξη μαθησιακών διαδικασιών που θα εμπεδώνουν την ιδιότητα του πολίτη.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Κι εμείς ευχαριστούμε, κύριε Υπουργέ.
Κυρία συνάδελφε, μπορείτε να δευτερολογήσετε για τρία λεπτά.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ πάρα πολύ, κύριε Υφυπουργέ, για την απάντηση. Πράγματι, το Υπουργείο αντιλαμβάνεται πλήρως αυτήν την έλλειψη αυτού του μαθήματος. Θα συμφωνήσω μαζί σας ότι αποτελούμε αρνητική εξαίρεση στο σύνολο των χωρών της Ευρώπης για το μάθημα της Αγωγής του Πολίτη ή της Πολιτειακής Παιδείας, όπως και να το ονομάσουμε. 
Θα ήθελα να αναφέρω χαρακτηριστικά ότι στη Μεγάλη Βρετανία υπάρχει σε όλον τον κορμό της υποχρεωτικής εκπαίδευσης αυτό το μάθημα.
Ακριβώς επειδή οι σύγχρονες κοινωνίες αντιμετωπίζουν έντονα το πρόβλημα της βίας, θα πω χαρακτηριστικά ότι η Ελλάδα είναι η τέταρτη κατά σειρά χώρα στο θέμα της εμφάνισης του φαινομένου του εκφοβισμού, του λεγόμενου «bullying» μέσα στα σχολεία. Άρα, δηλαδή, έχουμε πάρα πολύ σοβαρούς λόγους να εντάξουμε το μάθημα αυτό στο σύνολο της εκπαίδευσης και θα έλεγα, κύριε Υφυπουργέ, ότι θα πρέπει να το δούμε και στο δημοτικό. Είναι αργά να εντάξουμε το μάθημα αυτό στο λύκειο. Να έχουμε αφήσει δηλαδή τα παιδιά να έχουν φτάσει δεκαπέντε χρονών, χωρίς να έχουν δεχθεί αυτά τα στοιχεία για το δημοκρατικό πολίτευμα, για τις δημοκρατικές αξίες στις τελευταίες τάξεις του δημοτικού και κατά τη διάρκεια του γυμνασίου. 
Θα έλεγα, λοιπόν, να εξετάσετε τη δυνατότητα ένταξης του μαθήματος από την πρωτοβάθμια εκπαίδευση, όχι μόνο ως στοιχείο ενός προγράμματος περιβαλλοντικής εκπαίδευσης -φαντάζομαι ότι αναφέρεστε στην πρωτοβάθμια εκπαίδευση- αλλά ως ένα μάθημα μέσα στο ωρολόγιο πρόγραμμα. 
Θα συμφωνήσω απολύτως μαζί σας ότι τα ελληνικά σχολεία αντιμετωπίζουν όλο και περισσότερο το ζήτημα της βίας και μίας πολιτικής συμπεριφοράς που εκφράζεται μέσα από τη βία, άρα έχουμε πολύ περισσότερους και πολύ πιο σημαντικούς λόγους από άλλα ίσως ευρωπαϊκά κράτη για να εντάξουμε το μάθημα. Θα έλεγα επίσης, κύριε Υφυπουργέ, ότι ίσως δεν είναι αργά να επανορθώσετε αυτό που έγινε τον Απρίλιο του 2012, καθιστώντας υποχρεωτικό το μάθημα τουλάχιστον στο γενικό λύκειο, που έγινε προαιρετικό με την τελευταία εγκύκλιο που εστάλη στα σχολεία. Δεν είναι δυνατόν να περάσει αυτή η χρονιά ολόκληρη χωρίς να υπάρχει υποχρεωτικό μάθημα στο λύκειο για το αντικείμενο της πολιτειακής αγωγής. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κυρία συνάδελφε. 
Κύριε Υπουργέ, μπορείτε να απαντήσετε για τρία λεπτά.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ πολύ.
Κυρία Πρόεδρε, κυρία Βουλευτή, εκείνο το οποίο θα πρέπει να δούμε αυτήν τη στιγμή, είναι ότι πράγματι υπάρχει πρόβλημα: Υπάρχει και ζήτημα εκφοβισμού αλλά και ελλειμματικής δημοκρατικής παιδείας στο σχολείο. 
Στην ουσία ο ρόλος του σχολείου στη διαμόρφωση του δημοκρατικού πολίτη και στην υπεράσπιση της δημοκρατίας είναι καθοριστικός και θέλουμε να τον στηρίξουμε. 
Αν μίλησα προηγουμένως για τις σχολικές δραστηριότητες μέσω περιβαλλοντικής αγωγής, αυτό έχει ως αντικείμενο να αγκαλιάσει όλο το φάσμα της πρωτοβάθμιας και της δευτεροβάθμιας εκπαίδευσης: εκεί δηλαδή, που δεν μπορούμε να παρέμβουμε αυτήν τη στιγμή γιατί τα ωρολόγια προγράμματα έχουν ως συνεπακόλουθο τα αναλυτικά προγράμματα, τα οποία αυτή τη στιγμή δεν μπορούν να αλλάξουν μέχρις ότου οριστούν τα νέα. Γνωρίζετε γιατί δεν μπορούν να αλλάξουν. Διότι χρειάζεται σε αυτές τις περιπτώσεις να υπάρξει η γνώμη του Παιδαγωγικού Ινστιτούτου και γνωρίζετε τις δυσκολίες αυτήν τη στιγμή με το Ινστιτούτο Εκπαιδευτικής Πολιτικής. 
Αυτό όμως, το οποίο μπορούμε να κάνουμε -και είναι στόχος ενός δημοκρατικού εκπαιδευτικού συστήματος- είναι να συμβάλλουμε στη διαμόρφωση συνειδητοποιημένων και υπεύθυνων πολιτών, που να σέβονται τους δημοκρατικούς και τους συνταγματικούς θεσμούς. 
Έχουμε την πεποίθηση ότι η νέα γενιά της πατρίδας μας καλείται αυτή τη στιγμή -και θα κληθεί περισσότερο στο μέλλον- να υπερασπιστεί την εθνική αξιοπρέπεια, να ανασυγκροτήσει την κοινωνική συνοχή και να αντισταθεί περισσότερο από ότι έκανε στο παρελθόν και με λιγότερα εφόδια, διότι δεν έχει την ιστορική μνήμη, ούτε έχει διδαχθεί συγκεκριμένα κομμάτια της ελληνικής και της πολιτειακής ιστορίας, ώστε να αντισταθεί σε φαινόμενα εκφασισμού της κοινωνίας μας και να απομονώσει κοινωνικά φαινόμενα ρατσισμού, εκφοβισμού και μισαλλοδοξίας. 
Ο δημοκρατικός πολίτης, κατά την άποψή μας, είναι αυτός που θα αντισταθεί στη χειραγώγηση του λαϊκισμού, που αλιεύει στα θολά νερά της απελπισίας και της κοινωνικής κρίσης, που θα αντισταθεί στους κάθε είδους μεταπράτες του κοινωνικού μίσους και θα αντιπαλέψει τις απόπειρες πολιτικής μεταμφίεσης νεοφασιστικών και νεοναζιστικών μορφωμάτων, που επιχειρούν να κατασκευάσουν νέους εσωτερικούς εχθρούς. 
Η δημοκρατία έχει ανάγκη από το δημοκρατικό πολίτη, έχει ανάγκη το δημοκρατικό σχολείο και προς αυτήν την κατεύθυνση θα καταβάλουμε κάθε δυνατή προσπάθεια. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Υπουργέ. 
Σειρά έχει η τρίτη με αριθμό 477/22-10-2012 επίκαιρη ερώτηση δευτέρου κύκλου του Βουλευτή Κυκλάδων του Πανελλήνιου Σοσιαλιστικού Κινήματος κ. Παναγιώτη Ρήγα προς τον Υπουργό Υγείας, σχετικά με την αναστολή λειτουργίας των Κινητών Μονάδων Ψυχικής Υγείας Βορειοανατολικών και Δυτικών Κυκλάδων.
Ο κ. Παναγιώτης Ρήγας έχει το λόγο για δύο λεπτά, για να αναπτύξει την επίκαιρη ερώτησή του.</ChairmanSpeech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Ευχαριστώ, κυρία Πρόεδρε. 
Όπως ήδη αναγνώστηκε από τον τίτλο της επίκαιρης ερώτησης, την οποία έχω καταθέσει, υπάρχει σοβαρό πρόβλημα, το οποίο βεβαίως δεν αφορά μόνο το Νομό Κυκλάδων, αλλά το σύνολο της χώρας. Όμως, η νησιωτικότητα, η απομόνωση των νησιών καθιστά το πρόβλημα πολύ πιο έντονο απ’ ότι στην υπόλοιπη Ελλάδα. 
Είναι γνωστό, λοιπόν, ότι εδώ και αρκετό καιρό οι κινητές μονάδες ψυχικής υγείας βορειανατολικών και δυτικών Κυκλάδων που εξυπηρετούν έντεκα νησιά και παρέχουν υπηρεσίες σε εξίμισι χιλιάδες περίπου πολίτες των νησιών νεαρής και μεγαλύτερης ηλικίας, βρίσκονται αυτήν τη στιγμή σε σοβαρό οικονομικό αδιέξοδο, με αποτέλεσμα να έχουν αναστείλει -ή τουλάχιστον έτσι φαίνεται μέσα από τα έγγραφά τους, τη λειτουργία αυτών των μονάδων. 
Οι πολίτες των νησιών που απολαμβάνουν των υπηρεσιών των συγκεκριμένων μονάδων δεν μπορούν να προσφύγουν σε εναλλακτικές δομές ψυχικής υγείας, στερούνται αυτών των υπηρεσιών και, βεβαίως, αυτή η κατάσταση βρίσκεται σε ένα τραγικό αδιέξοδο. Όλη η μεταρρύθμιση, λοιπόν, στον τομέα της ψυχιατρικής με την αποασυλοποίηση που υπήρξε τα τελευταία χρόνια μπαίνει σε σοβαρό κίνδυνο. 
Η ερώτησή μου, λοιπόν, έχει σαν στόχο να ακούσουμε την απάντηση του Υπουργείου σ’ αυτό το θέμα, να δούμε από την πλευρά του Υπουργείου τι προοπτικές και τι προθέσεις υπάρχουν σχετικά με τη συνέχιση της λειτουργίας των κινητών μονάδων ΕΠΑΨΥ στα έντεκα νησιά των Κυκλάδων και βεβαίως να έχουμε όσο το δυνατόν συντομότερα μια πειστική και θα έλεγα ικανοποιητική απάντηση σ’ αυτό το πρόβλημα, το οποίο καταθέτω με την ερώτησή μου. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Στην ερώτησή σας θα απαντήσει η Υφυπουργός Υγείας κ. Φωτεινή Σκοπούλη. 
Κυρία Υφυπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΦΩΤΕΙΝΗ ΣΚΟΠΟΥΛΗ</Parlmember> (Υφυπουργός Υγείας): Ευχαριστώ πολύ, κυρία Πρόεδρε. 
Ευχαριστώ πολύ, κύριε Βουλευτά, για τη δυνατότητα που μου δίνετε να έρθει πάλι σ’ αυτήν την Αίθουσα το θέμα της ψυχικής υγείας και μάλιστα με την ανάγκη να εντοπιστεί το σημαντικό πρόβλημα στη νησιωτική Ελλάδα. Εκεί το πρόβλημα είναι περισσότερο αντιληπτό, γιατί ουσιαστικά δεν έχουμε άλλες υποδομές οι οποίες να καλύπτουν εναλλακτικά κάποιες ελλείψεις, οι οποίες διαμορφώνονται κάτω από αυτό το συγκεκριμένο οικονομικό έλλειμμα. 
Θα ήθελα να ενημερώσω ότι αυτές οι κινητές μονάδες καλύπτονται στο χώρο αυτόν, στην Πάρο, στη Μήλο και στα σχετικά γύρω νησιά, από τη μη κυβερνητική οργάνωση που έχει αναλάβει αυτήν την κάλυψη, το ΕΠΑΨΥ, το οποίο δεν διαθέτει μόνο αυτές τις κινητές μονάδες, αλλά και μονάδες σε άλλους χώρους που συνίστανται σε οικοτροφεία και σε κέντρα ημέρας. 
Είναι γνωστό ότι η χρηματοδότηση αυτών των μονάδων αυτήν τη χρονιά έχει μειωθεί κατά το ήμισυ σε σχέση με την προηγούμενη χρηματοδότηση και τα προβλήματα είναι σημαντικά. Και θεωρώ λίγο παράξενο το γεγονός ότι επέλεξε αυτή η μη κυβερνητική οργάνωση να αναστείλει τη λειτουργία αυτών των κινητών μονάδων στα νησιά που είναι τόσο απαραίτητες και να μην αναστείλει ή μειώσει άλλες λειτουργίες, οι οποίες πιθανότατα δεν θα οδηγούσαν σε τέτοια έλλειψη. 
Η σχέση του δημόσιου φορέα με τον ιδιωτικό, όπως έχουμε πει ξανά εδώ μέσα, έχει ορισμένα προβλήματα. Όμως, είναι αναγκαία, ενώ θεωρώ ότι και η ευελιξία του ιδιωτικού φορέα είναι πάρα πολύ σημαντική. Θα μπορούσε αυτήν την τόσο σε όλους πασιφανή έλλειψη να την καλύψει ο ιδιωτικός φορέας με εναλλακτικές λύσεις και με περικοπές από άλλες δομές, οι οποίες θα ήταν λιγότερο αναγκαίες στον υπόλοιπο πληθυσμό. 
Παρ’ όλα αυτά, δεν φαίνεται να γίνεται αυτό. Το Υπουργείο από τη μεριά του θεωρεί ότι είναι αναγκαίο να λειτουργήσουν πάραυτα αυτές οι κινητές μονάδες ψυχικής υγείας στις αποκεντρωμένες περιοχές και θα προσπαθήσει να ενδυναμώσει τις μη κυβερνητικές οργανώσεις με αυτόν το στόχο. 
Γενικά, ελπίζουμε ότι θα εξασφαλίσουμε για το επόμενο δίμηνο το 2% της παρακράτησης απ’ όλους τους φορείς δημόσιου και ιδιωτικού δικαίου, που νομικά όφειλαν να αποδώσουν αυτό το 2% των προμηθειών για την αντίστοιχη οικονομική ενίσχυση και δεν γίνονταν. Επίσης, θα τις ενισχύσουμε οικονομικά προσπαθώντας να εξοικονομήσουμε άλλα χρήματα από το γενικό προϋπολογισμό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Ευχαριστούμε, κυρία Υπουργέ.
Κύριε συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Ευχαριστώ, κυρία Πρόεδρε.
Κυρία Υπουργέ, κατ’ αρχάς, θέλω να ξεκαθαρίσω ότι εγώ δεν έρχομαι εδώ ως εκπρόσωπος ομάδας πίεσης των μη κυβερνητικών οργανώσεων. Έρχομαι εδώ ως εκπρόσωπος μιας ανάγκης αδήριτης που αντιμετωπίζει ο νησιώτικος χώρος, ο οποίος -και κατά τη δική σας ομολογία- πρέπει να αντιμετωπίζεται -και κατά συνταγματική επιταγή- με εντελώς διακριτό τρόπο. 
Το Σύνταγμά μας επιβάλλει να υπάρχουν ιδιαίτερες πολιτικές και από τη Βουλή και από τον κοινό νομοθέτη, όταν αποφασίζεται ένα μέτρο ή μια πολιτική για το νησιώτικό χώρο. Παραδεχθήκατε κι εσείς ότι η νησιωτικότητα αναδεικνύεται ως μειονεξία σε αυτήν την περίπτωση, γιατί δεν υπάρχει εναλλακτική λύση με παρόμοιες δομές στο χώρο το νησιώτικο. 
Είπατε ότι αυτή η μη κυβερνητική οργάνωση έχει δραστηριότητες και σε άλλα σημεία της Ελλάδας και προτιμάει να σταματήσει –ή να αναστείλει- τις εργασίες της στο νησιώτικο χώρο και όχι σε κάποιες άλλες περιοχές. Βεβαίως, αυτό δεν θέλω να το αξιολογήσω. Πιθανόν, όμως, να το κάνει αυτό, γιατί ασκεί μεγαλύτερη πίεση στο νησιώτικο χώρο με αυτόν τον τρόπο. 
Αυτό, όμως, που ενδιαφέρει εμάς είναι το κράτος να παρέμβει –χωρίς να θέλουμε να δικαιολογήσουμε κανέναν- και να αξιολογήσει, εάν αυτή η μη κυβερνητική οργάνωση δικαιολογημένα αυτή τη στιγμή προβάλλει αυτά τα αιτήματα. Εμείς δεν είμαστε υπέρ της άκριτης χρηματοδότησης των μη κυβερνητικών οργανώσεων. Αυτό που έχω εγώ να καταθέσω είναι ότι μέχρι τώρα καλώς θεωρούμε ότι κάνει τη δουλειά της. Αυτό, όμως, δεν σημαίνει τίποτα. Θα πρέπει να την αξιολογήσετε και να δείτε, αν αυτά που ζητάει πραγματικά είναι απαραίτητα και στη συνέχεια, εάν πραγματικά διαπιστώσετε ότι ορισμένα απ’ αυτά, είτε όσα αφορούν τη μισθοδοσία ή τα ενοίκια είτε οτιδήποτε άλλο είναι υπερβολικά, να παρέμβετε. 
Αυτό, το οποίο θέλουμε εμείς, όμως, είναι να δοθεί λύση. Δεν ερχόμαστε ως υποστηρικτές άκριτα κανενός. Θέλουμε να βρεθεί ένας τρόπος να παρασχεθούν οι υπηρεσίες στον τομέα της ψυχικής υγείας με τον καλύτερο δυνατό τρόπο.
Ανακεφαλαιώνοντας σας λέω πως πιστεύω ότι αφού ελέγξετε, εάν οι αιτιάσεις της συγκεκριμένης μη κυβερνητικής οργάνωσης είναι θεμιτές και δικαιολογημένες να παρέμβετε, είτε ενισχύοντας στο νησιώτικο χώρο τις δραστηριότητες είτε εξαναγκάζοντάς τους να περιορίσουν από κάπου αλλού τα αδικαιολόγητα έξοδά τους και να μετακυλίσουν προς το νησιώτικο χώρο ή με οποιονδήποτε άλλο τρόπο παρεμβαίνοντας στην αξιολόγηση. 
Εγώ δεν είμαι υπέρ της άποψης να αφήσουμε μη κυβερνητικές οργανώσεις να διαχειρίζονται τα θέματα αυτά με ανεξέλεγκτο τρόπο. Πρέπει να παρέμβει το κράτος και να δούμε, αν κάνουν σωστά τη δουλειά τους. 
Εγώ, ως εκπρόσωπος των Κυκλάδων, θέλω με οποιονδήποτε τρόπο να υπάρξει ομαλή συνέχιση της λειτουργίας των συγκεκριμένων δομών ψυχικής υγείας και να έχουμε σύντομο αποτέλεσμα. Τον τρόπο να τον βρούμε μαζί -δεν θέλω να απεκδυθώ των ευθυνών μας- να τον βρούμε άμεσα και χωρίς καμμία καθυστέρηση, διότι οι πάσχοντες στις Κυκλάδες ξέρετε πολύ καλά ότι απευθύνονται προς το κράτος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Ολοκληρώνω, κυρία Πρόεδρε. 
Από το κράτος ζητούν να τους δοθεί λύση στα προβλήματά τους. Οι μονάδες αυτές είναι οι ενδιάμεσοι πάροχοι υπηρεσιών. Εμείς, λοιπόν, ως πολιτεία, θα πρέπει να δώσουμε τη λύση. Αυτή τη λύση πιστεύω ότι το Υπουργείο πρέπει πολύ σύντομα να τη βρει. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Κυρία Υπουργέ, έχετε άλλα τρία λεπτά στη διάθεσή σας.</ChairmanSpeech> 
<Speech><Parlmember>ΦΩΤΕΙΝΗ ΣΚΟΠΟΥΛΗ</Parlmember> (Υφυπουργός Υγείας): Κύριε συνάδελφε, θα προσπαθήσουμε με κάθε τρόπο. 
Πρώτα-πρώτα, θα προσπαθήσουμε ενισχύοντας οικονομικά. Θα ήθελα να δούμε εδώ όλοι μαζί και μια τοπική συμβολή σε αυτήν την οικονομική ενίσχυση, που ίσως δεν είναι καθόλου αμελητέα. Πολλά απ’ αυτά τα νησιά των Κυκλάδων έχουν και πολύ ψηλά ποσά Ακαθάριστου Εθνικού Προϊόντος σε σχέση με την υπόλοιπη Ελλάδα. Θα ήθελα να το δούμε ουσιαστικά αυτό. 
Το δεύτερο που κάνουμε -και θέλω να το κάνουμε- είναι ότι με όλες αυτές τις μη κυβερνητικές οργανώσεις –δεν θέλω να μιλήσω συγκεκριμένα γι’ αυτήν- θα πρέπει να δουλεύουμε συνεργατικά και όχι ανταγωνιστικά. Υπάρχουν δομές του δημόσιου συστήματος υγείας σε αυτούς τους χώρους, οι οποίοι βέβαια δεν καλύπτονται από επιστήμονες και στελέχη που υπηρετούν την ψυχική υγεία, αλλά θα πρέπει να δούμε ουσιαστικά την έστω μερική κάλυψη αυτών των αναγκών σε συνεργασία με τις μη κυβερνητικές οργανώσεις. Η συνεργασία θεωρώ ότι θα προσπαθήσει να λύσει αυτό το πρόβλημα και τα μέτρα του συμβολικού σταματήματος λειτουργίας τα θεωρώ απαράδεκτα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Υπουργέ. 
Η πρώτη με αριθμό 499/ 23-10-2012 επίκαιρη ερώτηση δευτέρου κύκλου του Βουλευτή Τρικάλων της Νέας Δημοκρατίας κ. Κωνσταντίνου Σκρέκα προς τους Υπουργούς Περιβάλλοντος, Ενέργειας και Κλιματικής Αλλαγής και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τον επενδυτικό  αποκλεισμό του Νομού Τρικάλων δεν θα συζητηθεί σε συνεννόηση του κυρίου Υπουργού με τον κύριο Βουλευτή και διαγράφεται. 
Επίσης, η δεύτερη με αριθμό 508/23-10-2012 επίκαιρη ερώτηση δευτέρου κύκλου του Βουλευτή Κυκλάδων του Συνασπισμού Ριζοσπαστικής Αριστεράς – Ενωτικού  Κοινωνικού Μετώπου κ. Νικολάου Συρμαλένιου προς τους Υπουργούς Ναυτιλίας και Αιγαίου και Περιβάλλοντος, Ενέργειας και Κλιματικής Αλλαγής, σχετικά με την ανέλκυση του ναυαγίου «SEA DIAMOND» στη Σαντορίνη δεν θα συζητηθεί, λόγω κωλύματος του κυρίου Υπουργού, και διαγράφεται. 
Εισερχόμαστε στην τέταρτη με αριθμό 501/23-10-2012 επίκαιρη ερώτηση δευτέρου κύκλου του Βουλευτή Επικρατείας των Ανεξάρτητων Ελλήνων κ. Τέρενς-Νικολάου Κουΐκ προς τον Υπουργό Οικονομικών, σχετικά με τα κριτήρια χορήγησης πετρελαίου θέρμανσης στη Λέσβο και στις ορεινές περιοχές. 
Ορίστε, κύριε συνάδελφε, έχετε το λόγο, κατ’ αρχάς, για δύο λεπτά. 
ΤΕΡΕΝΣ – ΣΠΕΝΣΕΡ –</ChairmanSpeech> <Speech><Parlmember>ΝΙΚΟΛΑΟΣ ΚΟΥΪΚ</Parlmember>: Ευχαριστώ, κυρία Πρόεδρε. 
Κύριε Υπουργέ, χαίρομαι που για μια ακόμη φορά θα τα πούμε οι δυο μας, μια που μας το επέτρεψε η τρόικα, γιατί την περασμένη φορά σας θυμίζω ότι αναβλήθηκε η συνάντησή μας, διότι είχατε το πρόγραμμα της συνάντησης με τους τροϊκανούς, με τη μόνη διαφορά ότι αυτά που θα σας πω δεν αφορούν μόνο εσάς προσωπικά, αλλά αφορούν γενικά αυτό το σύστημα της «αυλής» που έχουν οι Υπουργοί, μία «αυλή» συμβούλων και εμπειρογνωμόνων, οι οποίοι εκθέτουν και τους Υπουργούς. Πρέπει, όμως, να σας πω ότι υποτιμούν μονίμως τη νοημοσύνη και ημών των Βουλευτών, αλλά πολύ περισσότερο του ελληνικού λαού.  
Όταν οι σύμβουλοί σας έβαλαν όλα τα νησιά στην τέταρτη ζώνη, πραγματικά αναρωτιέμαι αν είναι κάτοικοι Ελλάδας. Είναι Έλληνες ή είναι αλλοδαποί, μεγαλωμένοι, παραδείγματος χάριν, στην Ολλανδία, όπου δεν υπάρχουν ιδιαίτεροι ορεινοί όγκοι, άρα δεν μπορούν να ξέρουν τι πάει να πει ότι κάτω στη Μυτιλήνη η θερμοκρασία είναι «άλφα»,  ενώ πάνω στην Αγιάσο ή στη Λήμνο οι θερμοκρασίες είναι πολύ πιο διαφορετικές, έτσι ώστε -αν μη τι άλλο- να βάλουν στη λογική τους και τις υψομετρικές διαφορές;
Στην ερώτησή μου, κύριε Υπουργέ, ζητώ να μου δώσετε τα ονόματα των συμβούλων. Θέλω να ξέρω ποιοι είναι αυτοί οι κύριοι με όνομα και επίθετο, οι οποίοι εννοούν να μας ταλαιπωρούν, οι οποίοι εννοούν να μας προσβάλουν, οι οποίοι εννοούν να φτιάχνουν «στα γόνατα» τα νομοσχέδια, για να έρθουν να εφαρμοστούν στις πλάτες του ελληνικού λαού. Και δεν είναι μόνον αυτό. Είναι ότι έχετε βάλει και κάποια κριτήρια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κι εγώ ερωτώ: Το κριτήριο είναι μόνον όταν μία οικογένεια έχει τέσσερα άτομα, αν έχει τέσσερα παιδιά, αν είναι τετραμελής, την ώρα που παρακαλάμε τα παιδιά μας να αποκτήσουν έστω κι ένα παιδί; Είναι πολυτέλεια πλέον για την Ελλάδα να έχεις έστω κι ένα παιδί! Και γιατί δεν βάζετε κριτήριο και το αν μια οικογένεια έχει και μωρό, αν έχει και παιδί, αν έχει κι ένα γέροντα πάνω από εβδομήντα;
Βλέπουμε, λοιπόν –και επιτρέψτε μου να σας το πω αυτό- ότι η διαρκής ανικανότητα  του ελληνικού κράτους να πατάξει τη λαθρεμπορία του πετρελαίου, ξεσπά με όλες αυτές τις απίστευτες ιστορίες και μεθοδεύσεις, για να φτάσει στο σημείο ένας Βουλευτής εκπροσωπώντας ένα νησί όπως είναι η Λέσβος, να έρθει να σας πει βάλτε και υψομετρικές διαφορές, βάλτε στους υπολογισμούς σας και αυτό, κύριε Υφυπουργέ.
Και ακούστε κι αυτό που σας είπα για τις οικογένειες που έχουν μωρά παιδιά ή που έχουν και τους ηλικιωμένους.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε συνάδελφε.
Στην ερώτηση θα απαντήσει ο Υφυπουργός Οικονομικών κ. Γεώργιος Μαυραγάνης.
Ορίστε, κύριε Υφυπουργέ, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κυρία Πρόεδρε, απαντώντας στην ερώτηση του Βουλευτή κ. Κουίκ θα ήθελα να πω ότι πρώτον, δεν είναι θέμα συμβούλων, καθώς έχουμε επεξεργαστεί το θέμα με τις αρμόδιες υπηρεσίες. Υπάρχει η Γενική Γραμματεία Πληροφοριακών Συστημάτων, υπάρχει η Γενική Διεύθυνση Τελωνείων και Ειδικών Φόρων. Άρα, λοιπόν, δεν είναι θέμα συμβούλων.
Δεύτερον, το επίδομα θέρμανσης είναι ένα πάρα πολύ ευαίσθητο θέμα, πάνω στο οποίο δεν νομίζω ότι χρειάζεται να υπερβάλουμε. Τουλάχιστον εμείς προσπαθήσαμε και με τις υπηρεσίες και σε μία διαρκή συζήτηση με τα κόμματα που στηρίζουν την Κυβέρνηση αυτή να επιτύχουμε το βέλτιστο.
Όπως θυμάστε, είχαμε πει ότι το επίδομα θα δίνεται σε μία οικογένεια με 23.350 ευρώ. Εμείς προσπαθούμε να εξαντλήσουμε κάθε προσπάθεια. Τρέξαμε ξανά τα στοιχεία και θα πάει στις 35.000 ευρώ, για κάθε παιδί θα είναι 3.000 και η περιουσία για τους έγγαμους θα πάει στις 200.000 ευρώ. Συνεπώς δεν είναι θέμα ανικανότητας, είναι θέμα κάθε φορά να προσπαθείς να εξαντλήσεις κάθε περιθώριο. Κι αυτό αποδεικνύει ότι το προσπαθούμε και συνεχώς το βελτιώνουμε.
Όσον αφορά αυτό που είπατε για τις περιοχές και τις υψομετρικές διαφορές, υπάρχει ένα θέμα, το είπε και ο Υπουργός άλλωστε. Εάν μπορέσουμε να βάλουμε στοιχεία μέσα στο σύστημα για τα γεωγραφικά διαμερίσματα -γιατί το σύστημα δεν έχει γεωγραφικά διαμερίσματα, τόσα χρόνια δεν είχαμε λάβει μέριμνα για πολλά πράγματα σε αυτή τη χώρα- θα προέκυπταν κι αυτές οι διαφορές. Όσον αφορά την επιλογή των περιοχών, αυτή έχει γίνει με απόφαση του ΥΠΕΚΑ του 2010, αν δεν κάνω λάθος, που έχει τις κλιματικές ζώνες της Ελλάδος.
Αυτά είχα να σας πω για το θέμα που με ρωτήσατε.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υφυπουργέ.
Κύριε Κουίκ, έχετε το λόγο για τρία λεπτά.</ChairmanSpeech>
<Speech><Parlmember>ΤΕΡΕΝΣ ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Φαντάζομαι ότι εάν σας ακούνε στην Κρήτη τώρα θα σκέφτονται πάνω στον Ψηλορείτη ότι πρέπει να είναι ευτυχείς το χειμώνα οι άνθρωποι, γιατί θα κυκλοφορούν με κοντομάνικα. Και μου λέτε ότι οι υπηρεσίες σας κι όχι οι σύμβουλοι είναι αυτοί που τα σκέφτηκαν.
Λοιπόν, όταν βλέπετε την αντίδραση του κόσμου, δεν πρέπει να φωνάξετε τους γενικούς σας γραμματείς και να τους πείτε γιατί με ρεζιλεύετε, εσείς σε προσωπικό επίπεδο;
Σας εκτιμώ, κύριε Υπουργέ, σας διαβεβαιώνω, όμως μην αφήνετε να διασύρεται και ο θεσμός του Υπουργού, επειδή αυτοί που εγώ δημοσιογραφικά αποκαλούσα «μανδαρίνοι» εννοούν να μελετούν το πράγμα «στο γόνατο». 
Ας πάμε σε κάτι ακόμα: Παρακάμψατε το στοιχείο που σας είπα, δηλαδή το ότι όλη αυτή η ιστορία γίνεται διότι το κράτος είναι ανίκανο να πατάξει τη λαθρεμπορία του πετρελαίου σε πολλά επίπεδα, με αποτέλεσμα να γίνεται αυτό που γίνεται με το πετρέλαιο. Πρέπει να σας πω ότι οι απασχολούμενοι βενζινοπώλες έχουν ήδη δύο χιλιάδες διακόσια κλειστά πρατήρια και, όπως μου έλεγαν σήμερα το μεσημέρι, αυτή η τιμή της εξίσωσης του πετρελαίου θέρμανσης με το πετρέλαιο κίνησης θα τούς κλείσει άλλα δύο χιλιάδες και φαντάζομαι ότι θα σας έχουν ενημερώσει στη συνάντηση που είχατε πρόσφατα για το θέμα αυτό. Άλλες δύο χιλιάδες επιχειρήσεις, μ’ ό,τι αυτό σημαίνει, θα φύγουν, θα διαγραφούν από το χάρτη.
Ταυτόχρονα, όπως τουλάχιστον πληροφορούμαι από τις δικές μου πηγές στο Υπουργείο, θα έχουμε μία μείωση στα έσοδα από τον κωδικό «πετρέλαιο» κατά 30% με 35% φέτος γιατί ο κόσμος δεν θα αγοράζει. Δεν είναι μόνο αυτό, αλλά είναι και το ότι έχουμε φαινόμενα όπως στην περιφέρεια του κ. Ουζουνίδη στον Έβρο, όπου οι άνθρωποι πηγαίνουν δίπλα, στη Βουλγαρία και αγοράζουν καυσόξυλα. 
Πρέπει να σας πω ότι η Κέρκυρα –την οποία επίσης εξυπηρετώ κοινοβουλευτικά- μ’ ένα εκατομμύριο ρίζες ελιές αρχίζει και πελεκάει τις ελιές για να τις κάνει καυσόξυλα. Σε λίγο δεν θα έχουν ελιές εκεί, έτσι όπως πάνε τα πράγματα. 
Βρισκόμαστε σε μία φάση όπου για μία ακόμα φορά θα αποδειχθεί ότι με το να μπαίνουν μπροστά τέτοια μέτρα, μειώνεται το κρατικό έσοδο και βεβαίως θα αρχίσουμε να ψάχνουμε άλλα ισοδύναμα, για να χαρίσουμε στους τροϊκανούς τοκογλύφους, οι οποίοι τελικά δεν θα μας αφήσουν «ούτε το μεδούλι».
	Κύριε Υπουργέ, την Τετάρτη θα κατέβουν από τη Φλώρινα πούλμαν και θα μας πετάξουν πάγο εδώ έξω, στον Άγνωστο Στρατιώτη, έξω από τη Βουλή. Υπάρχουν περιοχές όπως η Καβάλα και η Καστοριά όπου οι άνθρωποι πουλάνε πια τα βυτία τους γιατί δεν έχουν κίνηση. Αυτό κάνει πραγματικά το Υπουργείο ή την Κυβέρνηση της εσωτερικής τρόικας να καμαρώνει; 
Εγώ πάντως, κύριε Υπουργέ, πρέπει να σας πω ότι εξακολουθώ πραγματικά να πιστεύω ότι τα πάντα γίνονται «στο γόνατο» και ότι εκτίθεται το Υπουργείο μ’ αυτούς τους υπηρεσιακούς συμβούλους κι ας μην είναι οι προσωπικοί σας σύμβουλοι. 
Εν πάση περιπτώσει, το χειμώνα θα έχουμε πολυκατοικίες όπου θα βγουν τα μαχαίρια για το αν ανάβει ή δεν ανάβει το καλοριφέρ και θα καταφύγουν πού; Θα καταφύγουν στα κλιματιστικά και μετά θα τους έλθει και ο λογαριασμός της ΔΕΗ και καταλαβαίνετε πολύ καλά τι σημαίνει για μία οικογένεια και η ΔΕΗ με τα χαράτσια που επιβάλατε.
	Σας ευχαριστώ πολύ.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε κι εμείς.
	Το λόγο έχει ο κύριος Υπουργός για τρία λεπτά.</ChairmanSpeech>
	<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε συνάδελφε, για σας το να προσπαθεί κάποιος να βελτιώνει μία κατάσταση σημαίνει ομολογία λάθους. Για μένα σημαίνει ομολογία ευαισθησίας και προσπάθειας. Είναι μία διαφορετική προσέγγιση. Θα δούμε πώς θα προχωρήσει το σύστημα αυτό. Ήταν κάτι το οποίο δεν νομοθετήθηκε τώρα. Ήταν μία νομοθετική ρύθμιση από παλιά και θα δούμε τι βελτιώσεις μπορούμε να κάνουμε ακόμα. Κανένας δεν διεκδικεί το αλάθητο. Μόνο ο Πάπας κάποτε το είχε. Εδώ εμείς προσπαθούμε συνεχώς να βελτιώνουμε τα πράγματα. Δεν λέω ότι η σημερινή κατάσταση είναι η ιδανικότερη. Μπορούμε να πάμε ακόμα καλύτερα.
Βεβαίως μάς έχει απασχολήσει το ότι το σύστημα δεν έχει τα στοιχεία των γεωγραφικών διαμερισμάτων, αλλά πρέπει να προσαρμοστούμε σ’ αυτή την κατάσταση που έχουμε αυτή τη στιγμή και να δούμε πώς θα τη βελτιώσουμε. Μακάρι τεχνικά να είχαμε τη δυνατότητα να ενσωματώσουμε στο σύστημα όλα αυτά τα στοιχεία που θα μας έδιναν μία καλύτερη απεικόνιση των γεωγραφικών διαμερισμάτων με υψομετρική διάσταση.
Δυστυχώς, δεν τα έχουμε και πάνω σ’ αυτό εργαζόμαστε. Για να το βελτιώσουμε. Και αν μπορέσουμε να το κάνουμε και από φέτος, θα το ενσωματώσουμε.
Συνεπώς, δε νομίζω ότι τα τόσο ευαίσθητα θέματα προσφέρονται για αντιπαραθέσεις. Προσφέρονται μόνο για καλόπιστη συζήτηση, προτάσεις και αποφάσεις.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε Υπουργέ. 
Εισερχόμαστε στην πέμπτη επίκαιρη ερώτηση δευτέρου κύκλου με αριθμό 506/23-10-2012 του Βουλευτή Επικρατείας Λαϊκού Συνδέσμου Χρυσή Αυγή, κ. Χρήστου Παππά προς τους Υπουργός Οικονομικών, Ανάπτυξης, Ανταγωνιστικότητας, Μεταφορών, Υποδομών και Δικτύων σχετικά με τη λήψη μέτρων σχετικά με τα ληξιπρόθεσμα χρέη των κομμάτων. 
Κύριε συνάδελφε, έχετε το λόγο για δύο λεπτά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα υπομείνετε, αγαπητέ, κύριε Υπουργέ, το μαρτύριο της ερώτησης και της έκφρασης της λαϊκής κυριαρχίας που ακούστηκε πριν από λίγο εδώ. Βλέπουμε πώς εκφράζεται η λαϊκή κυριαρχία μέσα σ’ αυτή την Αίθουσα και με τι ποσότητα Βουλευτών. Είμαστε πολύ ικανοποιημένοι στη Χρυσή Αυγή για την έκβαση αυτής της λαϊκής κυριαρχίας στο Κοινοβούλιο. 
Για να μην τρώω το χρόνο μου να σας πω, αν δεν έχετε διαβάσει το βιβλίο –εγώ το έχω διαβάσει πριν από χρόνια- μια ρήση του Τζωρτζ Όργουελ που σκιαγραφεί σε ένα βαθμό, θα έλεγα και το νόημα της σημερινής ερώτησης. Έγραψε, λοιπόν, ο περίφημος Τζωρτζ Όργουελ το 1945 στο έργου του «Η φάρμα των ζώων» το περίφημο «όλα τα ζώα είναι ίσα, αλλά μερικά ζώα είναι πιο ίσα από τα άλλα». Στη σύγχρονη φάρμα, λοιπόν, της ελληνικής πολιτικής η έκφραση αυτή βρίσκει την πλήρη δικαίωσή της στην αντιμετώπιση που επιφυλάσσει η πολιτεία, αφενός απέναντι στον ελληνικό λαό και αφετέρου απέναντι στα μεταπολιτευτικά πολιτικά κόμματα που παρασιτούν, θα έλεγα, εις βάρος του ελληνικού λαού. Είναι γνωστό τοις πάσι αυτό. 
Ακούσαμε πρόσφατα τον Κοινοβουλευτικό Εκπρόσωπο του κυρίως κόμματος της τροϊκανής εσωτερικής συγκυβέρνησης, τον κ. Μαυρουδή Βορίδη να δηλώνει πως πρέπει να επανενεργοποιηθούν οι πλειστηριασμοί στην πρώτη κατοικία, διότι η αναστολή της συνεπάγεται μια ιδιότυπη στάση πληρωμών των ιδιωτών προς τις τράπεζες και αυτό δεν πρέπει να συνεχιστεί. Ο κ. Βορίδης, λοιπόν, εκφράζοντας τις θέσεις του κόμματος της Νέας Δημοκρατίας, οι οποίες θέσεις απηχούν συγχρόνως και τις θέσεις της διεθνούς τριμερούς –τριμερή κυβέρνηση έχουμε, τη γνωστή τριμερή έχουμε και στο εξωτερικό- εξεδήλωσε τη συμπόνια του για τους αδικημένους τραπεζίτες. Ζητά μάλιστα και την επίσπευση των διαδικασιών για την καταβολή των χρημάτων που οφείλονται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα μιλήσω λιγότερο στη δευτερολογία μου, κυρία Πρόεδρε. Μην ανησυχείτε.
Θα επιχειρήσουμε με την ερώτηση αυτή, για μια ακόμη φορά, να προσεγγίσουμε αυτή την ιδιότυπη λογική. Άκουσα με προσοχή την προηγούμενη απάντησή σας στην ερώτηση του κ. Κουίκ και βγήκα από τα ρούχα μου. Λέω «τι γίνεται;». Θα προσεγγίσουμε την ιδιότυπη και θα έλεγα σουρεαλιστική λογική της Κυβέρνησης και θα αποδεχθούμε πως το πρόβλημα στην Ελλάδα δεν είναι ούτε οι αυτοκτονίες, ούτε τα νοικοκυριά που θα ξεπαγιάσουν φέτος το χειμώνα, δεν είναι οι εκατοντάδες χιλιάδες εξαθλιωμένοι Έλληνες άνεργοι, δεν είναι τα νιάτα της πατρίδας μας που κινούνται χωρίς δουλειά, χωρίς όραμα, χωρίς ιδανικά. Είναι η έλλειψη της ρευστότητας των τραπεζικών ιδρυμάτων. Εμείς, λοιπόν, πρέπει να στρέψουμε την προσοχή μας πώς θα άρουμε αυτή την κατάσταση. 
Ζούμε σε μια ευνομούμενη δημοκρατία που υπάρχει η λαϊκή κυριαρχία, όπως η σημερινή δημοκρατία όπου «ξεζουμίζουμε» τον Έλληνα πολίτη, προκειμένου να εξοφλήσει τα δάνειά του. Τα συστημικά κόμματα και άλλοι φορείς, όπως και εσείς στο Υπουργείο Οικονομικών, επιδιώκετε να αναλάβετε την οικονομική διαχείριση  μιας ολόκληρης χώρας. Το κόμμα σας χρωστάει υπέρογκα ποσά, τη στιγμή που καλείτε τον ελληνικό λαό -και αυτές τις μέρες με τα μέτρα που φέρνετε προς ψήφιση- να υποστεί τεράστιες θυσίες ως θανάτου, θα έλεγα. 
Ξέρετε για το επίδομα θέρμανσης ότι πρέπει να είσαι ημιθανής για να το πάρεις με τα κριτήρια που έχετε βάλει.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, σας παρακαλώ.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Μάλλον, θα το δώσετε σ’ όλον τον ελληνικό λαό έτσι όπως πάτε. Θα δοθεί κύριε Κουίκ το επίδομα. Θα μας πεθάνουν όλους έτσι όπως πάνε, άρα θα το πάρουν όλοι. Γιατί για να πάρεις τώρα επίδομα θέρμανσης, όπως ρωτήσατε, πρέπει να είσαι τελειωμένος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επί του θέματος, κύριε Παππά, σας παρακαλώ.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Συγγνώμη, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, γιατί έχετε και άλλο χρόνο για να πείτε και τα υπόλοιπα.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ολοκληρώνω. 
Θα περιμένω, λοιπόν, με ενδιαφέρον την απάντηση του καλοπροαίρετου κυρίου Υπουργού, πως θα δικαιολογήσει τα αδικαιολόγητα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Κύριε Υπουργέ, έχετε το λόγο για τρία λεπτά, καταρχάς.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κυρία Πρόεδρε, κύριε Βουλευτά, στο θέμα που με έχετε ρωτήσει και από την ενημέρωση που είχα από τις δημόσιες οικονομικές υπηρεσίες αυτήν τη στιγμή δεν υπάρχει καμία καταγεγραμμένη οφειλή κόμματος, στο οποίο αναφερθήκατε στην ερώτησή σας από πλευράς δημοσίων οικονομικών υπηρεσιών.
Στα υπόλοιπα που είπατε σε σχέση με τις οικονομικές σχέσεις των κομμάτων με τις τράπεζες αυτά είναι θέματα Αστικού Δικαίου και ρυθμίζονται από τις συμβάσεις τους. Όταν υπάρχουν προβλήματα, το Αστικό Δίκαιο προβλέπει συγκεκριμένα πράγματα. Δεν είναι στη δική μας γνώση οι σχέσεις μεταξύ των τραπεζών και των κομμάτων. Τουλάχιστον στα θέματα της αρμοδιότητάς μου δεν είναι κάτι στο οποίο μπορώ να σας απαντήσω. Με ρωτήσατε για τις οφειλές και σας απάντησα ότι για οφειλές προς το δημόσιο εν στενή εννοία δεν έχω κάτι καταγεγραμμένο αυτήν τη στιγμή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Παππά, έχετε άλλα τρία λεπτά για να συνεχίσετε.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Υπουργέ, αφού, λοιπόν οι σύμβουλοί σας δεν σας ενημέρωσαν -και ενδεχομένως δεν ζείτε στην Ελλάδα, μπορεί να ζείτε στην φλατ Ολλανδία και δεν ξέρετε ότι τα κόμματα χρωστάνε και το κόμμα σας και η Νέα Δημοκρατία και το ΠΑΣΟΚ- θα σας ενημερώσω εγώ. Μάλιστα ομολογήσατε και προηγουμένως ότι τόσα χρόνια -ακριβώς τα λόγια σας- δεν είχαμε λάβει μέριμνα για πάρα πολλά πράγματα. Λάβατε μέριμνα, όμως, τα συστημικά κόμματα όλα αυτά τα χρόνια πως θα πάρετε δανεικά και αγύριστα, πως τα κόμματά σας θα πάρουν από τις τράπεζες. 
Εκτεθήκατε με την απάντηση που δώσατε. Γιατί ήρθατε να απαντήσετε τότε, κύριε Υπουργέ; Κακώς. Απαντήσατε στον κ. Κουίκ. Πηγαίνετε στην εργασία σας. Συνεχίστε τα μέτρα. Τι μου είπατε τώρα; Έκκληση στη λογική κάνω. Γιατί ήρθατε να απαντήσετε; Είπατε ότι εδώ δεν είμαστε δικαστήριο. Φυσικά δεν είμαστε δικαστήριο. Ζητάμε μια πολιτική απάντηση. 
Νούμερο: 242 εκατομμύρια ευρώ. Γιατί; Όταν είστε έτοιμοι να πάρετε το σπίτι του μέσου Έλληνα, του φουκαρά, του άνεργου για μια ληξιπρόθεσμη δόση στις τράπεζες, όταν φέρνετε όλα αυτά τα μέτρα για να χρηματοδοτήσετε τις τράπεζες, έρχεστε και μου δίνετε μια απάντηση τελείως φλατ. Ημερίδα της ΔΑΠ - ΝΔΦΚ θύμισε η απάντησή σας. Έλεος, δηλαδή. Έκκληση στη λογική. 
Χρωστάει το ΠΑΣΟΚ, χρωστάει η Νέα Δημοκρατία. Τι θα γίνει μ’ αυτά τα λεφτά; Στον κόσμο θα παίρνουν το σπίτι, σ’ εσάς θα πάρουν τα κινητά και ακίνητα της Νέας Δημοκρατίας; Θα κόψουν το ρεύμα στο κόμμα σας; Στη Συγγρού θα κόψουν το ρεύμα; Στη Χαριλάου Τρικούπη -που έχει πάει τώρα το ΠΑΣΟΚ, δεν ξέρω σε ποιο υπόγειο θα καταλήξει- θα κόψουν το ρεύμα;
Ντροπή σας!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, θα απαντήσετε;</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Και πάλι θα ήθελα να πω ότι το δημόσιο χρέος δεν υπάρχει αυτήν τη στιγμή σαν χρέος τέτοιο από πλευράς κομμάτων προς το δημόσιο. Αυτό για το οποίο μιλήσατε είναι οι σχέσεις μεταξύ των κομμάτων και το τραπεζών.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Τα παίρνατε και από τις λίστες Λαγκάρντ, τα παίρνατε και από τις τράπεζες! Έλεος! Η απάντηση είναι για τα μπάζα! Πάμε να φύγουμε. Σταματήστε. Πηγαίνετε στη δουλειά σας.</Speech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Θα ήθελα…</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Δεν μας ενδιαφέρει η απάντησή σας, είναι για τα μπάζα! Έλεος!</Speech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): … να πω ότι σε σχέση με τις συμβατικές υποχρεώσεις που έχουν -και το επαναλαμβάνω- αυτό δεν είναι θέμα αυτήν τη στιγμή του δημοσίου.
Στο δημόσιο, τουλάχιστον εμείς δεν έχουμε καταγεγραμμένη οφειλή. Και σε όσες οφειλές υπάρχουν –εννοώ εάν υπάρξουν στο μέλλον- εμείς δεν κάνουμε διακρίσεις. Αυτή τη στιγμή, όμως, τουλάχιστον σ’ αυτό το οποίο έχω αντικείμενο δράσης δεν έχουμε καταγεγραμμένη οφειλή.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κύριε Υπουργέ.
Εισάγεται προς συζήτηση η τελευταία για σήμερα επίκαιρη ερώτηση. Είναι η έκτη με αριθμό 503/23-10-2012 επίκαιρη ερώτηση δευτέρου κύκλου του Βουλευτή Λαρίσης της Δημοκρατικής Αριστεράς κ. Θωμά Ψύρρα προς τους Υπουργούς Παιδείας και Θρησκευμάτων, Πολιτισμού και Αθλητισμού και Οικονομικών, σχετικά με τη λήψη μέτρων για την ενίσχυση του βιβλίου.
Κύριε Ψύρρα, έχετε δύο λεπτά, για να αναπτύξετε την ερώτησή σας.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κυρία Πρόεδρε. 
Πριν πω οτιδήποτε άλλο, θα ήθελα να κάνω μια παρατήρηση. Δεν υπάρχει αυτή τη στιγμή ούτε μισός από τη Χρυσή Αυγή. Το λέω, γιατί πριν από δύο λεπτά μας υπενθύμιζαν τι θα πει λαϊκή κυριαρχία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρεμπιπτόντως, κύριε συνάδελφε, επειδή είναι σήμερα ημέρα κοινοβουλευτικού ελέγχου, είναι γνωστό ότι και εθιμικώ δικαίω συμβαίνει, αλλά δεν είναι και υποχρέωση των Βουλευτών να παρίστανται στις ερωτήσεις που κάνουν άλλοι συνάδελφοι.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Ακριβώς. Άρα, λοιπόν…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ομολογουμένως, όμως, στην Ολομέλεια πάντα απουσιάζουν Βουλευτές, αλλά και τότε οι περισσότεροι, πιστεύω, δικαιολογημένα. 
Κύριε συνάδελφε, μπορείτε να συνεχίσετε.</ChairmanSpeech> 
<Speech><Parlmember>ΘΩΜΑΣ ΨΥΡΡΑΣ</Parlmember>: Υπάρχουν, όμως, περιπτώσεις που λέγονται πράγματα εδώ μέσα ίσα-ίσα για να δημιουργούνται εντυπώσεις.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όλοι οι Έλληνες που ακούν πιστεύω ότι έχουν κρίση και μπορούν να κάνουν το σχολιασμό τους.</ChairmanSpeech> 
<Speech><Parlmember>ΘΩΜΑΣ ΨΥΡΡΑΣ</Parlmember>: Το ελπίζω και εγώ.
Μετά από τα όσα ακούσατε, κύριε Υπουργέ, μια ερώτηση για το βιβλίο μάλλον μοιάζει ανεπίκαιρη. Εγώ θα επιμείνω, γιατί σε τέτοιες εποχές που υπάρχουν τέτοια προβλήματα, σε τέτοιες εποχές που η κοινωνία ουσιαστικά πάσχει, η προσπάθεια να στηρίξουμε την φιλαναγνωσία, η προσπάθεια να δημιουργήσουμε αναγνώστες, είναι μια αξία την οποία πρέπει απαραιτήτως όλοι να βοηθήσουμε να «περπατήσει».
Θα ήθελα να ρωτήσω τα εξής: Εσείς, ως Υφυπουργός Οικονομικών, σκοπεύετε να μειώσετε τα ταχυδρομικά τέλη για αποστολή βιβλίων, ώστε να μην μετακυλίεται το ταχυδρομικό κόστος στον καταναλωτή; Σκοπεύετε ο ΦΠΑ των ηλεκτρονικών βιβλίων, που είναι πιο φθηνά, να εξομοιωθεί με το ΦΠΑ των τυπωμένων βιβλίων; Σκοπεύετε, προκειμένου να διευκολυνθούν οι εκδότες -γιατί περνούν δύσκολες στιγμές- να επιστραφεί ο ΦΠΑ που τους χρωστά το κράτος ή έστω να υπάρξει συμψηφισμός στα εκατέρωθεν οφειλόμενα; Σκοπεύετε, ενεργώντας καινοτόμα -γιατί πρέπει σ’ αυτές τις στιγμές καινοτόμα να ενεργούμε - ο ΦΠΑ που εισπράττεται από την πώληση των βιβλίων να χρησιμοποιείται αποκλειστικά ως πόρος για την ενίσχυση και τον εμπλουτισμό των βιβλιοθηκών και δη των σχολικών βιβλιοθηκών;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο Υφυπουργός Οικονομικών κ. Μαυραγάνης για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κυρία Πρόεδρε, θα ήθελα να απαντήσω στον κύριο Βουλευτή ότι όσον αφορά τους συμψηφισμούς υπάρχει διαδικασία που προβλέπεται από τη νομοθεσία και μελετούμε περαιτέρω βελτίωσή της. Συνεπώς, εάν υπάρχει θέμα εκατέρωθεν υποχρεώσεων, αυτές μπορούν να συμψηφιστούν. 
Όπως ξέρετε, μέχρι 30.000 ευρώ ο ΦΠΑ επιστρέφεται χωρίς έλεγχο και για μεγαλύτερα ποσά, μετά από προσωρινό έλεγχο. Υπάρχουν μερικές καθυστερήσεις οι οποίες θα αντιμετωπιστούν με τη συγχώνευση των ΔΟΥ και με την ύπαρξη περισσοτέρων υπαλλήλων σε κεντρικές ΔΟΥ, για να προχωρήσει αυτός ο προσωρινός έλεγχος. Θα ήθελα, όμως, να πω ότι ακόμη και αυτή τη στιγμή υπάρχει διαδικασία συμψηφισμού.
Το δεύτερο θέμα είναι ότι προωθείται αυτοματοποιημένος τρόπος επεξεργασίας των αιτήσεων επιστροφής ΦΠΑ με ηλεκτρονικό τρόπο από τη Γενική Γραμματεία Πληροφοριακών Συστημάτων, διαδικασία που αναμένεται να τεθεί σε πλήρη εφαρμογή σύντομα με τις απαραίτητες προσαρμογές των πληροφοριακών συστημάτων.
Όσον αφορά το θέμα του ΦΠΑ που θίξατε και είναι σημαντικό, θα ήθελα να σας πω ότι δυστυχώς η πώληση βιβλίου ηλεκτρονικά θεωρείται ηλεκτρονικά παρεχόμενη υπηρεσία, υπάγεται στον κανονικό συντελεστή και τα ηλεκτρονικά βιβλία δεν περιλαμβάνονται στο παράρτημα τρία της κοινοτικής οδηγίας του ΦΠΑ και από εκεί προκαλείται αυτό το πρόβλημα με τη διαφορά συντελεστών.
Συνεπώς έχουμε και θέμα κοινοτικού περιορισμού. Ίσως θα έπρεπε να τεθεί και στο ευρωπαϊκό Κοινοβούλιο μία πρόταση να αντιμετωπιστεί αυτό το θέμα.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Ψύρρας έχει το λόγο για τρία λεπτά.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Έχετε δίκιο, κύριε Υπουργέ, ότι τα e-book, το ηλεκτρονικό βιβλίο, σε επίπεδο Ευρώπης το αποφασίζουν οι Βρυξέλλες για την τιμή, στο 23% είναι το ΦΠΑ. Όμως ήδη η Γαλλία του Σαρκοζί το επέβαλε μονομερώς και μετά την ακολούθησε και το Λουξεμβούργο. Βέβαια κλήθηκαν να δώσουν εξηγήσεις, αλλά αυτές απ’ ό,τι φαίνεται και με την Κυβέρνηση Ολάντ δεν υπάρχει περίπτωση να ανατραπούν. Άρα, μπαίνουμε σε μία διαδικασία μίας νέου τύπου πολιτικής απέναντι στο ηλεκτρονικό βιβλίο. Επιμένω στο ηλεκτρονικό βιβλίο γιατί είναι πάρα πολύ φθηνό σε σχέση με το χαρτόδετο βιβλίο. Επομένως οι συνθήκες κρίσης είναι δυνατόν να μην ανεβάζουν υπερβολικά την τιμή χάριν της φιλαναγνωσίας. 
Κάτι άλλο σημαντικό που νομίζω ότι πρέπει να γίνει είναι αυτό που επέμενα και δεν μου απαντήσατε δηλαδή για το ΦΠΑ του βιβλίου να πηγαίνει στις βιβλιοθήκες. Αυτό το πρωτοσκέφτηκαν στη Νορβηγία. Το αποτέλεσμα ήταν ότι επειδή είναι μία χώρα που έχει εκατομμύρια αναγνώστες, υπάρχει ένας σημαντικότατος πόρος για τις βιβλιοθήκες. Εμείς, ειδικά στην περίπτωση των σχολικών βιβλιοθηκών εδώ και πάρα πολλά χρόνια τις έχουμε κλείσει. Δεν ανανεώνονται τα βιβλία και ουσιαστικά όταν δεν ανανεώνονται τα βιβλία σε μία βιβλιοθήκη, δεν γίνεται τίποτα. Πλέον δεν μιλάμε μόνο για βιβλία αλλά θα μπορούσαμε να μιλάμε και για ηλεκτρονικό υλικό στο χώρο των βιβλιοθηκών, ενώ έχουμε μεγάλα παραδείγματα σημαντικών βιβλιοθηκών όπως της Βέροιας που προωθούν την φιλαναγνωσία.
Θα ήταν πάρα πολύ καλό να δείτε ώστε ο ΦΠΑ να πηγαίνει τελικά στις βιβλιοθήκες. Θα ήταν μία καινοτόμα ιδέα η οποία θα έδινε μία πιθανή λύση στα ζητήματα της φιλαναγνωσίας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Ο κύριος Υπουργός έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Όσον αφορά την ιδέα που αναφέρατε, όπως σας είπα και προηγουμένως, είμαστε ανοικτοί πάντα σε ιδέες που μπορούν να βοηθήσουν και την επιχειρηματικότητα και τον πολιτισμό και την παιδεία. Συνεπώς είμαι στη διάθεσή σας να συζητήσουμε αυτή την πρόταση για να δούμε εάν και πώς μπορεί να προχωρήσει.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Η έβδομη με αριθμό 510/23-10-2012 επίκαιρη ερώτηση δευτέρου κύκλου του Βουλευτή Β’ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Ναυτιλίας και Αιγαίου, σχετικά με τη ναυτιλιακή εταιρεία «ΠΛΟΕΣ ΑΙΓΑΙΟΥ», δεν θα συζητηθεί λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.
Δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 20.23’ λύεται η συνεδρίαση για αύριο ημέρα Τρίτη 30 Οκτωβρίου 2012 και ώρα 18.00’ με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που σας έχει διανεμηθεί. 
Ο</Speech> ΠΡΟΕΔΡΟΣ 			           	ΟΙ ΓΡΑΜΜΑΤΕΙΣ
Τελευταία Αποθήκευση:	1/11/2012 11:07:00 πμ	Από:	Πετράκη Δέσποινα
Εκτυπώθηκε:	29/10/2012 7:17:00 μμ</body>
</html>