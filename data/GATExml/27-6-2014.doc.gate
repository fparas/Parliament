<html><head><meta name="cp:revision" content="3"><meta name="date" content="2014-07-04T06:52:00Z"><meta name="Company" content="OTS"><meta name="Keywords" content=""><meta name="meta:word-count" content="38587"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2014-07-03T09:24:00Z"><meta name="Word-Count" content="38587"><meta name="dcterms:created" content="2014-07-03T10:00:00Z"><meta name="dcterms:modified" content="2014-07-04T06:52:00Z"><meta name="Last-Modified" content="2014-07-04T06:52:00Z"><meta name="Last-Save-Date" content="2014-07-04T06:52:00Z"><meta name="meta:character-count" content="208372"><meta name="Template" content="Normal.dot"><meta name="meta:save-date" content="2014-07-04T06:52:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2014-07-04T06:52:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-07-03T10:00:00Z"><meta name="Last-Printed" content="2014-07-03T09:24:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2014-07-03T10:00:00Z"><meta name="xmpTPg:NPages" content="1"><meta name="resourceName" content="27-6-2014.doc"><meta name="Last-Author" content="k.arapi"><meta name="w:comments" content=""><meta name="Character Count" content="208372"><meta name="Page-Count" content="1"><meta name="Revision-Number" content="3"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 27-6-2014		ΣΕΛ. 6
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΒΟΥΛΗΣ 
ΘΕΡΟΥΣ 2014
ΣΥΝΕΔΡΙΑΣΗ Ζ΄
Παρασκευή 27 Ιουνίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από τον Πρότυπο Παιδικό Σταθμό - Νηπιαγωγείο Καλλιθέας &quot;Μάρη Ρεντζέπη&quot;, σελ. 
3. Επί διαδικαστικού θέματος, σελ. 
4. Επί προσωπικού θέματος, σελ. 
5. Ανακοινώνεται ότι Πρόεδρος της Κοινοβουλευτικής Ομάδας «Ανεξάρτητοι Δημοκρατικοί Βουλευτές» αναλαμβάνει από τις 27 Ιουνίου 2014, ο Βουλευτής Ν. Μαγνησίας κ. Παρίσης (Πάρις) Μουτσινάς, σελ. 
6. Ανακοινώνεται ότι Γραμματέας της Κοινοβουλευτικής Ομάδας «Ανεξάρτητοι Δημοκρατικοί Βουλευτές» ορίζεται ο Βουλευτής Β΄ Πειραιώς κ. Ιωάννης Κουράκος, σελ. 
7. Ανακοινώνεται ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το νόμο περί &quot;Ποινικής ευθύνης των Υπουργών&quot;, όπως ισχύει, δικογραφίες που αφορούν: 
α. Στον Υπουργό Ανάπτυξης και Ανταγωνιστικότητας και στον Υφυπουργό Οικονομικών κ.κ. Νικόλαο-Γεώργιο Δένδια και Γεώργιο Μαυραγάνη,
β. Στο διατελέσαντα Υπουργό Οικονομίας και Οικονομικών κ. Γεώργιο Παπακωνσταντίνου,
γ. Στον Πρωθυπουργό κ. Αντώνιο Σαμαρά, στο διατελέσαντα Υπουργό Δημόσιας Τάξης και Προστασίας του Πολίτη κ. Νικόλαο-Γεώργιο Δένδια και στον Υπουργό Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπο Αθανασίου (δύο δικογραφίες) και
δ. Στο διατελέσαντα Υπουργό Εσωτερικών κ. Ιωάννη Μιχελάκη.ε. Στους Υπουργούς Εξωτερικών, Περιβάλλοντος, Ενέργειας και Κλιματικής Αλλαγής και Εθνικής Άμυνας κ.κ. Ευάγγελο Βενιζέλο, Ιωάννη Μανιάτη και Δημήτριο Αβραμόπουλο., σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Τρίτης 1 Ιουλίου 2014, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί της αρχής των άρθρων και των τροπολογιών και ψήφιση στο σύνολο του σχεδίου νόμου του Υπουργείου Ανάπτυξης κι Ανταγωνιστικότητας: &quot;Κύρωση αποφάσεων υπαγωγής επενδυτικών σχεδίων του ν.3908/2011 και άλλες διατάξεις&quot;, σελ. 
2. Κατάθεση σχεδίου νόμου:
Οι Υπουργοί Τουρισμού, Οικονομικών, Εσωτερικών, Ανάπτυξης και Ανταγωνιστικότητας, Διοικητικής Μεταρρύθμισης και Ηλεκτρονικής Διακυβέρνησης, Υγείας, Αγροτικής Ανάπτυξης και Τροφίμων, Περιβάλλοντος, Ενέργειας και Κλιματικής Αλλαγής, Δικαιοσύνης, Διαφάνειας και Ανθρωπίνων Δικαιωμάτων, Ναυτιλίας και Αιγαίου και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: &quot;Απλούστευση διαδικασιών λειτουργίας τουριστικών επιχειρήσεων και τουριστικών υποδομών, ειδικές μορφές τουρισμού και άλλες διατάξεις&quot;, σελ. 

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΤΡΑΓΑΚΗΣ Ι. , σελ.

ΟΜΙΛΗΤΕΣ

Α. Επί διαδικαστικού θέματος:
ΔΡΑΓΑΣΑΚΗΣ Ι. , σελ.
ΛΑΦΑΖΑΝΗΣ Π. , σελ.
ΜΗΤΑΡΑΚΗΣ Π. , σελ.
ΜΗΤΣΟΤΑΚΗΣ Κ. , σελ.
ΜΟΥΤΣΙΝΑΣ Π. , σελ.
ΤΡΑΓΑΚΗΣ Ι. , σελ.

Β. Επί προσωπικού θέματος:
ΛΑΦΑΖΑΝΗΣ Π. , σελ.
ΤΡΑΓΑΚΗΣ Ι. , σελ.

 Γ. Επί του σχεδίου νόμου του Υπουργείου Ανάπτυξης κι Ανταγωνιστικότητας:
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΚΑΡΑΓΚΟΥΝΗΣ Κ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΥΤΣΟΥΚΟΣ Γ. , σελ.
ΛΑΦΑΖΑΝΗΣ Π. , σελ.
ΜΑΚΡΗ Ρ. , σελ.
ΜΗΤΑΡΑΚΗΣ Π. , σελ.
ΜΗΤΣΟΤΑΚΗΣ Κ. , σελ.
ΜΟΥΤΣΙΝΑΣ Π. , σελ.
ΜΩΡΑΪΤΗΣ Α. , σελ.
ΟΥΖΟΥΝΙΔΟΥ Ε. , σελ.
ΠΑΝΑΓΙΩΤΑΡΟΣ Η. , σελ.
ΠΕΤΡΑΚΟΣ Α. , σελ.
ΣΕΝΕΤΑΚΗΣ Μ. , σελ.
ΦΟΥΝΤΑ Ν. , σελ.
ΧΑΡΑΛΑΜΠΙΔΟΥ Δ. , σελ.
ΧΡΥΣΟΒΕΛΩΝΗ Μ. , σελ.
ΨΥΡΡΑΣ Θ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2014
ΣΥΝΕΔΡΙΑΣΗ Ζ΄
Παρασκευή 27 Ιουνίου 2014
Αθήνα, σήμερα στις 27 Ιουνίου 2014, ημέρα Παρασκευή και ώρα 10.09΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Α΄ σύνθεση) για να συνεδριάσει υπό την προεδρία του Α΄ Αντιπροέδρου αυτής κ. ΙΩΑΝΝΗ ΤΡΑΓΑΚΗ .
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 26-6-2014 εξουσιοδότηση του Τμήματος (Α΄ Σύνθεση) επικυρώθηκαν με ευθύνη του Προεδρείου τα Πρακτικά της ΣΤ΄ συνεδριάσεώς του, της Πέμπτης 26 Ιουνίου 2014, σε ό,τι αφορά στην ψήφιση στο σύνολο του σχεδίου νόμου: «Αρχές δημοσιονομικής διαχείρισης και εποπτείας (ενσωμάτωση της Οδηγίας 2011/85/ΕΕ) – δημόσιο λογιστικό και άλλες διατάξεις»)
Κυρίες και κύριοι συνάδελφοι, έχω την τιμή να ανακοινώσω στο Τμήμα το δελτίο επίκαιρων ερωτήσεων της Τρίτης 1 Ιουλίου 2014:
ΕΠΙΚΑΙΡΕΣ ΕΡΩΤΗΣΕΙΣ (Άρθρα 29 παράγραφος 1 και 130 παράγραφος 8 του Κανονισμού της Βουλής)
1. Η με αριθμό 30/26-6-2014 επίκαιρη ερώτηση της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των προβλημάτων για ασφαλισμένους και δικαιούχους παροχών του ΟΓΑ.
2. Η με αριθμό 28/26-6-2014 επίκαιρη ερώτηση του Βουλευτή Βοιωτίας του Συνασπισμού Ριζοσπαστικής Αριστεράς κ. Ιωάννη Σταθά προς τον Υπουργό Οικονομικών, σχετικά με την ιδιωτικοποίηση της «ΛΑΡΚΟ Α.Ε.».
3. Η με αριθμό 27/26-6-2014 επίκαιρη ερώτηση του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τους Υπουργούς Εσωτερικών και Εργασίας, Κοινωνικής Ασφάλισης και Πρόνοιας, σχετικά με την καταβολή των δεδουλευμένων στους εργαζόμενους του προγράμματος «Βοήθεια στο Σπίτι».
4. Η με αριθμό 29/26-6-2014 επίκαιρη ερώτηση του Βουλευτή Έβρου των Ανεξαρτήτων Ελλήνων κ. Μαρίνου Ουζουνίδη προς τον Υπουργό Αγροτικής Ανάπτυξης και Τροφίμων, σχετικά με το νέο κρούσμα ευλογιάς αιγοπροβάτων στον Έβρο.
5. Η με αριθμό 31/26-6-2014 επίκαιρη ερώτηση του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας και Θρησκευμάτων, σχετικά με την αντιμετώπιση των προβλημάτων του ΤΕΙ Στερεάς Ελλάδας.
Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Ανάπτυξης και Ανταγωνιστικότητας: «Κύρωση αποφάσεων υπαγωγής επενδυτικών σχεδίων του ν.3908/2011 και άλλες διατάξεις».
Η Διάσκεψη των Προέδρων αποφάσισε στη συνεδρίαση της 19ης Ιουνίου του 2014 τη συζήτηση του νομοσχεδίου σε μία συνεδρίαση.
Κυρίες και κύριοι συνάδελφοι, προτού δώσω τον λόγο στον εισηγητή της Νέας Δημοκρατίας, έχω την τιμή ανακοινώσω στο Τμήμα τα εξής:
Σύμφωνα με επιστολή του Γενικού Γραμματέα της Κοινοβουλευτικής Ομάδας της Νέας Δημοκρατίας ως Κοινοβουλευτικός Εκπρόσωπος ορίζεται ο κ. Κωνσταντίνος Καραγκούνης.
Ομοίως, σύμφωνα με επιστολή του Γενικού Γραμματέα της Κοινοβουλευτικής Ομάδας του ΠΑΣΟΚ, του κ. Ρήγα, ως Κοινοβουλευτικός Εκπρόσωπος ορίζεται ο κ. Μωραϊτης.
Επίσης, λάβαμε επιστολή από τη Γενική Γραμματέα της Κοινοβουλευτικής Ομάδας των Ανεξαρτήτων Ελλήνων με την οποία ορίζεται ως ειδική αγορήτρια η κ. Ραχήλ Μακρή και ως Κοινοβουλευτικός Εκπρόσωπος η κ. Μαρίνα Χρυσοβελώνη.
Με επιστολή που λάβαμε από το Λαϊκό Σύνδεσμο - Χρυσή Αυγή ορίζεται ως ειδικός αγορητής ο Βουλευτής κ. Ηλίας Παναγιώταρος και ως Κοινοβουλευτικός Εκπρόσωπος ο Βουλευτής κ. Ηλίας Κασιδιάρης.
Σύμφωνα με επιστολή του Προέδρου της Δημοκρατικής Αριστεράς, του κ. Κουβέλη, ορίζεται ως Κοινοβουλευτικός Εκπρόσωπος ο Βουλευτής Λάρισας κ. Θωμάς Ψύρρας και ως ειδική αγορήτρια η Βουλευτής Αιτωλοακαρνανίας κ. Νίκη Φούντα. 
Τέλος, σύμφωνα με επιστολή της Κοινοβουλευτικής Ομάδας των Ανεξαρτήτων Δημοκρατικών Βουλευτών, ορίζεται ως ειδικός αγορητής ο Βουλευτής Μαγνησίας κ. Πάρις Μουτσινάς.
Τον λόγο έχει ο εισηγητής της Νέας Δημοκρατίας κ. Μάξιμος Σενετάκης.</Speech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Κύριε Πρόεδρε, μου επιτρέπετε για μισό λεπτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Βεβαίως, κύριε Υπουργέ.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Ευχαριστώ, κύριε Πρόεδρε. 
Θα ήθελα να καταθέσω για τα Πρακτικά νομοτεχνικές βελτιώσεις στο σχέδιο νόμου, αναδιατυπώνοντας τις παραγράφους 1 και 2 του άρθρου 7 και προσθέτοντας παράγραφο 3 στο άρθρο 7 ως ακολούθως: «Η δημοσίευση του οριστικού πίνακα κατάταξης της παραγράφου 1 ολοκληρώνεται υποχρεωτικά μέχρι 30-06-2014. Σε κάθε περίπτωση, από 01-07-2014, η χορήγηση δικαιώματος λήψης ενίσχυσης τελεί υπό την αίρεση της συμμόρφωσης με τις ισχύουσες διατάξεις του ενωσιακού δικαίου κρατικών ενισχύσεων κατά το χρόνο αυτό.»
Είναι καθαρά νομοτεχνικές, για λόγους συμμόρφωσης.
(Στο σημείο αυτό ο Υφυπουργός Ανάπτυξης και Ανταγωνιστικότητας κ. Παναγιώτης Μηταράκης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να μπουν οι σελ. 7-8)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, να γίνει αναπαραγωγή και να διανεμηθεί στους κυρίους Βουλευτάς. 
Κύριε Σενετάκη, έχετε τον λόγο.</ChairmanSpeech>
<Speech><Parlmember>ΜΑΞΙΜΟΣ ΣΕΝΕΤΑΚΗΣ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, το αίτημα της ανάπτυξης είναι σήμερα περισσότερο από ποτέ επιτακτικό. Γνωρίζουμε πολύ καλά -και ευτυχώς φαίνεται να το αντιλαμβάνεται μεγάλο μέρος των Ελλήνων πολιτών αλλά και του πολιτικού συστήματος- πως πλέον τις δουλειές τις δίνουν οι επιχειρήσεις και όχι τα κόμματα. 
Κατά συνέπεια, είμαστε υποχρεωμένοι, ως Κυβέρνηση, να βρούμε τρόπους ενίσχυσης της επιχειρηματικότητας, διότι «υγιείς κι αναπτυσσόμενες επιχειρήσεις» σημαίνει «υγιής και βιώσιμη ανάπτυξη». Και «βιώσιμη ανάπτυξη» σημαίνει δουλειές, σημαίνει νέες θέσεις εργασίας, σημαίνει μείωση της ανεργίας. 
Στο πλαίσιο αυτής της γενικής κατεύθυνσης, το νομοσχέδιο που εισηγείται το Υπουργείο Ανάπτυξης αποτελεί ένα βήμα προς την ενίσχυση της επιχειρηματικότητας, καθώς βελτιώνει το θεσμικό πλαίσιο ιδιωτικών επενδύσεων που υπάγονται στις διατάξεις του ν.3908/2011.
Σκοπός του νομοσχεδίου είναι η απλούστευση κι η επιτάχυνση της διαδικασίας υπαγωγής ώριμων κι αξιολογημένων επενδυτικών σχεδίων που συγκεντρώνουν και εκπληρώνουν τους τυπικούς και ουσιαστικούς όρους και προϋποθέσεις υπαγωγής τους στο ν. 3908/2011, μεταθέτοντας νωρίτερα το χρονικό όριο ανάληψης νομικής δέσμευσης του ελληνικού δημοσίου. 
Παράλληλα, με το προτεινόμενο σχέδιο νόμου εισάγονται προς κύρωση στη Βουλή, όπως προβλέπεται στην παράγραφο 3 του άρθρου 13 του ν. 3908/2011, οι αποφάσεις υπαγωγής στις διατάξεις του εν λόγω νόμου έξι μεγάλων επενδυτικών σχεδίων κυρίως στο χώρο των ανανεώσιμων πηγών ενέργειας το ύψος των οποίων υπερβαίνει το όριο των πενήντα εκατομμυρίων ευρώ, ενώ προτείνεται και ο ορισμός της Γενικής Διεύθυνσης Στρατηγικών Επενδύσεων ως αρμόδιας αρχής για δώδεκα έργα κοινού ευρωπαϊκού ενδιαφέροντος που αφορούν την Ελλάδα και που ενσωματώθηκαν στον κατάλογο των έργων διευρωπαϊκών ενεργειακών υποδομών του κανονισμού της Ευρωπαϊκής Επιτροπής στις 14 Οκτωβρίου 2013.
Η συμπερίληψη τους στο παρόν νομοσχέδιο επιδιώκει να καλύψει την ανάγκη σύμφωνα με τις επιταγές της Ευρωπαϊκής Επιτροπής, ώστε αυτά τα έργα να τύχουν ενιαίου τρόπου αδειοδότησης. 
Κυρίες και κύριοι συνάδελφοι, στο πλαίσιο της συζήτησης του νομοσχεδίου στις επιτροπές η Αντιπολίτευση εξέφρασε ερωτήματα και επιφυλάξεις σε τρία επίπεδα: Για τους λόγους που η Κυβέρνηση έφερε προς κύρωση τα έξι συγκεκριμένα επενδυτικά σχέδια που περιγράφονται στο άρθρο 1 έως και άρθρο 6 του προς συζήτηση νομοσχεδίου, για την τήρηση των διαδικασιών αξιολόγησης τους και για το κατά πόσο οι συγκεκριμένες επενδύσεις συμβάλλουν στην πραγματική ανάπτυξη.
Οι απαντήσεις είναι σχετικά απλές: Σε ό,τι αφορά στους λόγους που η Κυβέρνηση έφερε προς κύρωση τα έξι αυτά επενδυτικά σχέδια, τα μεγάλα αυτά σχέδια, όπως κι άλλα, αποτελούν προϊόν προσπάθειας της Κυβέρνησης για μεγαλύτερη διαφάνεια αναφορικά με τις κρατικές ενισχύσεις που προβλέπει ο επενδυτικός νόμος. 
Όπως γνωρίζετε, αρχικά ο ν.3908/2011 έθετε ως όριο κύρωσης προϋπολογισμού επενδυτικού σχεδίου τα εκατόν πενήντα εκατομμύρια. Εμείς, αυτή η Κυβέρνηση με το ν.4146/2013 μείωσε το όριο αυτό τα πενήντα εκατομμύρια. Επομένως, με τον τρόπο αυτό, το ελληνικό Κοινοβούλιο έχει τη δυνατότητα να γνωρίζει περισσότερα από τα μεγάλα επενδυτικά σχέδια που ενισχύονται. 
Σε ό,τι αφορά στον τρόπο αξιολόγησης, όπου κι εκεί ακούστηκαν ορισμένες επιφυλάξεις από συναδέλφους, ο επενδυτικός νόμος αποτελεί καθεστώς περιφερειακών ενισχύσεων της περιόδου 2007-2013 και είναι ένα καθεστώς κρατικών ενισχύσεων σύμφωνα με τα ισχύοντα στην Ευρωπαϊκή Ένωση. Άρα, τηρεί όλα όσα η Ευρωπαϊκή Ένωση επιτάσσει. Η αξιολόγηση των επενδυτικών σχεδίων που κυρώνονται με το νόμο αυτό, έχει πραγματοποιηθεί βάσει του νόμου κι όλων των κανονιστικών πράξεων που έχουν εκδοθεί κατ’ εξουσιοδότηση του. 
Πιο συγκεκριμένα, έχουν τηρηθεί τα προεδρικά διατάγματα που αφορούν την αξιολόγηση, οι σχετικές υπουργικές αποφάσεις, οι οδηγοί αξιολόγησης που έχουν εκδοθεί και είναι αναρτημένοι στον ιστότοπο του Υπουργείου και είναι γνωστοί τόσο στους αξιολογητές, όσο και στους επενδυτές. Η αξιολόγηση γίνεται από ανεξάρτητους αξιολογητές οι οποίο ορίζονται κλήρωσης από πληροφοριακό σύστημα. Επομένως, κι εκεί τηρούνται οι κανόνες διαφάνειας και δεν υπάρχει καμμία παρέμβαση από τη διοίκηση. 
Άρα, στα έξι αυτά σχέδια έχουμε αξιολογήσεις από ανεξάρτητους αξιολογητές, οι οποίοι, λαμβάνοντας υπ’ όψιν το νόμο, αξιολόγησαν και εισηγήθηκαν την υπαγωγή τους καθώς έκριναν ότι τηρούνται τα κριτήρια και οι όροι που θέτει ο νόμος. 
Σε ό,τι αφορά στο τρίτο και το σπουδαιότερο για εμένα, για το αν και κατά πόσο τα συγκεκριμένα σχέδια συμβάλλουν στην ανάπτυξη και στη δημιουργία θέσεων εργασίας, πράγματι, η υφή των συγκεκριμένων έργων δεν δημιουργεί άμεσες θέσεις απασχόλησης καθώς πρόκειται για επενδύσεις κυρίως σε μηχανολογικό εξοπλισμό. Αναμφίβολα, όμως, θα δημιουργήσουν ένα μεγάλο κύκλο εργασιών και θα προκύψει ωφέλεια και για κάποιους επαγγελματίες, κυρίως από το χώρο των κατασκευών, όπως επίσης και για το κράτος που θα εισπράξει τους αναλογούντες φόρους. 
Από την άλλη πλευρά, τα συγκεκριμένα έργα εντάσσονται σε μια πολιτική της Ευρωπαϊκής Ένωσης για ενίσχυση της παραγωγής ενέργειας από ανανεώσιμες πηγές ενέργειας, αυτή την πολιτική που περιγράφεται στα προγράμματα ενίσχυσης της προηγούμενης περιόδου. Με αυτά κάποιες επιχειρήσεις έσπευσαν να δραστηριοποιηθούν στο συγκεκριμένο κλάδο. Είναι λογικό οι επενδύσεις να κατευθύνονται εκεί που η γενικότερη τάση επιτάσσει. 
Στο χέρι μας είναι στην επόμενη προγραμματική περίοδο να διεκδικήσουμε ενισχύσεις για άλλες μορφές επιχειρηματικής δράσης που θα δημιουργήσουν άμεσες θέσεις εργασίας. 
Καλούμε, λοιπόν, την Αντιπολίτευση να συμβάλλει ουσιαστικά προς αυτήν την κατεύθυνση, να σχεδιάσουμε μαζί και να συμφωνήσουμε στο εθνικό σχέδιο παραγωγικής ανασυγκρότησης της χώρας. Ιδού, λοιπόν, η μεγάλη εθνική πρόκληση που πρέπει να αξιοποιήσουμε.
Κυρίες και κύριοι συνάδελφοι, προχωράω και στα υπόλοιπα άρθρα, όπου και εδώ τέθηκαν ορισμένα ερωτήματα από την Αντιπολίτευση τα οποία πρέπει να αποσαφηνιστούν. 
Στο άρθρο 7, που είναι και η ουσία του νομοσχεδίου, όπως γνωρίζετε ο χάρτης περιφερειακών ενισχύσεων λήγει στις 30-6-2014. Πού βρίσκεται το θέμα; Σύμφωνα με το ελληνικό Δίκαιο ως σημείο ανάληψης νομικής δέσμευσης ορίζεται η δημοσίευση σε ΦΕΚ της απόφασης υπαγωγής στο ν.3908/2011 του κάθε επενδυτικού σχεδίου. Λόγω του περιορισμένου χρονικού διαστήματος και του όγκου των αιτήσεων που υποβλήθηκαν από τις 31 Οκτωβρίου 2013 μέχρι τις 5 Μαρτίου 2014 και προκειμένου να προλάβουμε να υπάγουμε όσα επενδυτικά σχέδια πληρούν τις προϋποθέσεις υπαγωγής, το Υπουργείο προσπάθησε να μετατοπίσει νωρίτερα το χρονικό σημείο ανάληψης νομικής δέσμευσης. 
Για να είμαστε δε συνεπείς έναντι της υποχρέωσής μας στην Ευρωπαϊκή Ένωση, που ζητά να ορίσουμε χρονικό σημείο ανάληψης νομικής δέσμευσης και να μην χαθούν τα ευρωπαϊκά κονδύλια, λέμε με το άρθρο 7 πως το χρονικό σημείο ανάληψης νομικής δέσμευσης του δημοσίου είναι η δημοσίευση στη «ΔΙΑΥΓΕΙΑ» του οριστικού πίνακα στον οποίο αναφέρεται το σύνολο των σχεδίων που έχουν αξιολογηθεί και είναι ώριμα προς υπαγωγή και όχι η δημοσίευση σε ΦΕΚ. Βεβαίως, οι αποφάσεις θα εκδοθούν σε ΦΕΚ, όπως ίσχυε μέχρι σήμερα.
Σε ό,τι αφορά στο άρθρο 8, που αναφέρεται στον ορισμό της Γενικής Διεύθυνσης Στρατηγικών Επενδύσεων ως αρμόδιας αρχής για τα δώδεκα έργα που αφορούν την Ελλάδα και που ενσωματώθηκαν στον κατάλογο των έργων διευρωπαϊκών ενεργειακών υποδομών του κανονισμού της Ευρωπαϊκής Επιτροπής στις 14 Οκτωβρίου 2013, τα δώδεκα αυτά έργα δεν τα επέλεξε η ελληνική πολιτεία. Τα επέλεξε η Ευρωπαϊκή Επιτροπή και είναι ευρωπαϊκά ενεργειακά έργα κοινού ευρωπαϊκού ενδιαφέροντος. 
Με αυτόν το νόμο δεν υπάγουμε τα έργα αυτά στον επενδυτικό νόμο -εδώ έχει γίνει μια παρεξήγηση- ούτε προβλέπουμε ενίσχυση για αυτά τα έργα. Αυτό που κάνουμε είναι να απαντάμε στην απαίτηση της Ευρωπαϊκής Επιτροπής, ώστε να ορίσουμε μια ενιαία, μοναδική, εθνική αρχή ως αρμόδια να συναλλάσσεται με την επιτροπή για τα συγκεκριμένα αυτά έργα. Δημιουργούμε, δηλαδή, όπως λέμε στην αγγλική ένα single point of reference. Σε περίπτωση που αυτά τα έργα ξεκινήσουν να υλοποιούνται -όποια από αυτά- τα ζητήματα αδειοδότησης θα τα χειρίζεται συγκεκριμένη υπηρεσία, χωρίς αυτό να σημαίνει ότι θα τύχουν ευνοϊκής μεταχείρισης. Αυτά, όπως και όλα τα υπόλοιπα έργα, θα πρέπει να τηρούν τους όρους της κείμενης νομοθεσίας σχετικά με την αδειοδότηση. Απλά αντί να πηγαίνουν στη μία ή στην άλλη διεύθυνση, θα είναι αρμόδια μια διεύθυνση. Αυτό ζητάει η κοινότητα. 
Συμπερασματικά, αυτό που λέμε, λοιπόν, με το άρθρο αυτό είναι ότι η συγκεκριμένη αρχή θα χειριστεί τις διαδικασίες αδειοδότησης των συγκεκριμένων έργων. Θα λάβουν άδεια μόνο όσα και εφόσον πληρούν τις διατάξεις της κείμενης νομοθεσίας.
Σε ό,τι αφορά το άρθρο 9, η συγκεκριμένη διάταξη δεν ήρθε τυχαία σε νομοσχέδιο του Υπουργείου Ανάπτυξης. Το Οικονομικό Επιμελητήριο εποπτεύεται από το Υπουργείο Ανάπτυξης, άρα ορθώς συμπεριλαμβάνεται στο παρόν νομοσχέδιο. Είναι η ικανοποίηση του αιτήματος του Οικονομικού Επιμελητηρίου της Ελλάδας να εξουσιοδοτείται να ορίζει με απόφαση της κεντρικής διοίκησής του το περιεχόμενο της αναγκαίας εκπαίδευσης που αντιστοιχεί σε κάθε επίπεδο επαγγελματικής κατάταξης των λογιστών και η οποία εκπαίδευση ζητά να παρέχεται από το Οικονομικό Επιμελητήριο της Ελλάδας.
Κυρίες και κύριοι συνάδελφοι, η συμμετοχή μας στην Ευρωπαϊκή Ένωση και στις λειτουργίες της είναι οικειοθελής και συνιστά στρατηγική επιλογή επιβίωσης για τη χώρα. Αν κάποιοι διαφωνούν με αυτήν την εθνική στρατηγική, δεν έχουν παρά να πείσουν τον ελληνικό λαό να τους δώσει την εντολή να την αλλάξουν. Ως τότε, όμως, πρέπει να γίνει κατανοητό ότι η χώρα συμμετέχει σε μια ένωση με ίσα δικαιώματα και υποχρεώσεις και ως ισότιμο μέλος έχει τη θεσμική δυνατότητα να συνδιαμορφώνει τις ευρωπαϊκές αποφάσεις με τους εταίρους της.
Αν, λοιπόν, θέλουμε να αξιοποιήσουμε ουσιαστικά αυτήν τη δυνατότητα, δεν έχουμε παρά να συνεχίσουμε να δίνουμε τη μάχη ώστε οι εθνικές θέσεις να γίνονται κατανοητές και αποδεκτές. Αυτός είναι ένας δύσκολος δρόμος, διότι δεν περιέχει εύκολους και ρηχούς αφορισμούς. Αυτόν το δύσκολο δρόμο, η Κυβέρνηση του Αντώνη Σαμαρά αλλά και όσοι τη στηρίζουμε, επιλέξαμε να βαδίσουμε. Και θα συνεχίσουμε να το κάνουμε, γιατί πιστεύουμε πως είναι προς το συμφέρον της χώρας και του ελληνικού λαού.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και εμείς ευχαριστούμε, κύριε συνάδελφε. 
Τον λόγο έχει η εισηγήτρια του ΣΥΡΙΖΑ κ. Αμμανατίδου-Πασχαλίδου.</ChairmanSpeech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Ευχαριστώ πολύ, κύριε Πρόεδρε. 
Θα ξεκινήσω με το πιο συνολικό κομμάτι της ενέργειας και θα πω τι σημαίνει για το ΣΥΡΙΖΑ η ενέργεια και όχι μόνο αλλά και το νερό, η υγεία, η παιδεία. Αυτά θεωρούμε ότι είναι κοινωνικά αγαθά που δεν πρέπει να στερείται κανένας πολίτης και γι’ αυτό πρέπει να είναι δημόσια. 
Ο ΣΥΡΙΖΑ, αντιμετωπίζει την ενέργεια ως βασικό πυλώνα του συνολικού σχεδιασμού για την παραγωγική ανασυγκρότηση, αφού αυτή συνδέεται και υποστηρίζει όλες τις παραγωγικές δραστηριότητες, όπως είναι ο αγροτικός τομέας, η βιομηχανία, ο κατασκευαστικός κλάδος, η έρευνα, η καινοτομία, οι δομές κοινωνικής και συνεταιριστικής οικονομίας. Είναι προϋπόθεση για την αντιμετώπιση της ανεργίας και την ενίσχυση της απασχόλησης. 
Ο ΣΥΡΙΖΑ, αντιμετωπίζει το περιβάλλον και τον οικολογικό μετασχηματισμό της παραγωγικής διαδικασίας όχι ως ένα πρόσκομμα στην ανάπτυξη ή μια πολυτέλεια σε περίοδο κρίσης αλλά ως βασικό συστατικό του προγράμματός του. 
Ο ΣΥΡΙΖΑ, είναι αντίθετος στην απορρύθμιση, στις ιδιωτικοποιήσεις του ενεργειακού τομέα, που στόχο έχουν να αλώσουν οι πολυεθνικές την ενεργειακή πίτα της χώρας, με συνέπεια την πλήρη διάλυση όλων εκείνων των δομών που εξυπηρετούσαν τις γενικότερες αναπτυξιακές και κοινωνικές ανάγκες του τόπου. Αποτέλεσμα και συνέπεια των ακολουθούμενων νεοφιλελεύθερων πολιτικών της απορρύθμισης των ιδιωτικοποιήσεων, ήταν να γίνει ο ενεργειακός κλάδος στα πλαίσια των μνημονιακών επιλογών πεδίο-πλιάτσικο από κάθε λογής αετονύχηδες. 
Άρα, τονίζω ότι η ενέργεια είναι δημόσιο αγαθό και εσείς δεν μπορείτε σε καμμία περίπτωση να προχωρήσετε στην πώληση της «μικρής» ΔΕΗ. Ήδη σας έχουμε καλέσει να αποσύρετε το νομοσχέδιο που θέλετε να φέρετε την άλλη εβδομάδα, στις 2 Ιουλίου, για την πώληση της «μικρής» ΔΕΗ. Όταν έχουν ξεσηκωθεί όχι οι εργαζόμενοι αλλά κινήματα, ένας νομός ολόκληρος, όπως της Φλώρινας, δεν μπορείτε εσείς να δίνετε το κομμάτι της «μικρής» ΔΕΗ.
Περνάω στο νομοσχέδιο που έχει να κάνει επίσης με το ενεργειακό πεδίο. Το σχέδιο νόμου, είναι η κύρωση αποφάσεων υπαγωγής επενδυτικών σχεδίων στον επενδυτικό νόμο, το ν. 3908/2011 και άλλες, βεβαίως, διατάξεις, όπως έχετε στο άρθρο 9 που αφορούν τους λογιστές. 
Εδώ κυρώνετε αποφάσεις για έξι μεγάλα επενδυτικά σχέδια και δίνετε τη δυνατότητα σε πολύ συγκεκριμένους, οι οποίοι είχαν πάρει όλα τα πακέτα πιο μπροστά στο κομμάτι και της ενέργειας, να έχουν πάλι φορολογικές απαλλαγές, ενισχύσεις και βέβαια, τους δίνετε τη δυνατότητα να δανειοδοτηθούν από το ΕΤΕΑΝ ή να μπουν στο ΕΣΠΑ. 
Πρόκειται στο σύνολο, για επενδύσεις στην αιολική ενέργεια και έχουμε αιολικά πάρκα στις εξής περιοχές: Στο Νομό Λάρισας Καλλιθέα, Πλάκα, Τρανή, στα όρια Δήμων Αμφιλοχίας και Αγρινίου στη θέση Πεταλάς, στην Πάρο –όπου υπήρξαν τεράστιες αντιδράσεις, όπως και στη Νάξο- θέσεις Κόρακας-Ράχες, στη Νάξο Καβαλάρης, Στρωτή, Χονδροπά, στη Φωκίδα στο Δήμο Δεσφίνας Σκοτωμένοι-Βαθειά Γωνιά και στο Άκτιο-Βόνιτσα στη θέση Ταύρος και Λαμία-Χονδροβούνι. 
Το σύνολο των ενισχύσεων ανέρχεται σε 93.149.945 ευρώ, τα οποία επιμερίζονται σε 65.018.000 ευρώ για άμεσες ενισχύσεις και 28.131.945 ευρώ για ενισχύσεις μέσω φοροαπαλλαγών. Το σύνολο των επενδύσεων είναι 404.298.459 ευρώ. 
Το σύνολο των νέων θέσεων εργασίας -εξαρτημένες θέσεις εργασίας- που προβλέπονται είναι έξι για τα έξι αιολικά πάρκα. Στην επιτροπή άκουσα τον κύριο Υπουργό να λέει ότι είναι δώδεκα. Τις θέλετε διπλάσιες; Κανένα πρόβλημα δεν έχουμε να τις πάμε από τις έξι στις δώδεκα. 
Τα χρήματα που δίνονται εδώ είτε μέσω ενισχύσεων είτε μέσω φοροαπαλλαγών -τη στιγμή που αυτές οι φοροαπαλλαγές ισχύουν γι’ τις στρατηγικές επενδύσεις στον επενδυτικό νόμο, το ξέρω άλλωστε όλο το πλαίσιο γιατί είχα χειριστεί το ν. 3908/2011- είναι προκλητικά, τη στιγμή που κόβετε συντάξεις και μισθούς και στέλνετε στον Καιάδα ανθρώπους οι οποίοι δεν μπορούν να αντεπεξέλθουν. Άνεργοι αντιμετωπίζονται με απίστευτη φορομπηχτική πολιτική και εσείς εδώ κάνετε ένα πάρτι, βεβαίως νομοθετημένο, δεν το συζητώ! 
Ποιοι τα παίρνουν αυτά τα χρήματα; Να πούμε ποιοι είναι αυτοί. Είναι οι Όμιλοι «Κοπελούζος», «Μυτιληναίος» και η «ENERGON». Για να καταλάβει και ο κόσμος, εκτός από την επιχορήγηση, τα παραπάνω επενδυτικά σχέδια προβλέπεται ότι μπορούν να χρηματοδοτηθούν από τους μετόχους τους μερικώς ή εξ ολοκλήρου, από τον τραπεζικό δανεισμό μερικώς ή εξ ολοκλήρου, όπως μπορούν να ενισχυθούν επιπρόσθετα από τα προγράμματα ΕΣΠΑ και να δανειοδοτηθούν από το ΕΤΕΑΝ.
Δεν θα ξαναμπώ στη διαδικασία να μιλήσω αναλυτικά για το κάθε ένα αιολικό πάρκο. Αυτά είναι πραγματικά προκλητικά. Εμείς είμαστε υπέρ των ανανεώσιμων πηγών ενέργειας, όχι όμως με αυτόν τον τρόπο, όχι με τον τύπο των φαραωνικών έργων και βεβαίως όχι πάλι για τους ίδιους. Υπάρχουν πολλές αιτήσεις για πολύ μικρότερα αιολικά πάρκα ή γενικότερα ΑΠΕ, τα οποία δεν είχαν τη βαθμολογία που έπρεπε. Να πούμε ότι στρατηγικές επενδύσεις θεωρούνται οι επενδύσεις που είναι πάνω από 50 εκατομμύρια ευρώ. 
Θέλω να σταθώ στην εταιρεία «ENERGON», που είναι μία γερμανική πολυεθνική. Θέλω να θυμίσω ή να εξηγήσω σε συναδέλφους ή σε όλους αυτούς που μας ακούν μέσα από τους δέκτες, ότι ενάντια στην «ENERGON» έχει καταθέσει αγωγή η ΔΕΗ-Ανανεώσιμες Πηγές Ενέργειας, με την κατηγορία της δόλιας εξαπάτησης για υπερκοστολόγηση της σύμβασης εννέα αιολικών πάρκων στο Αιγαίο. Για την υπόθεση έχει παρέμβει ο εισαγγελέας και το ΣΔΟΕ. 
Η ίδια η μητρική της «ENERGON» στη Γερμανία βρίσκεται υπό δικαστική διερεύνηση για χρηματισμό, για μαύρα ταμεία, υποθέσεις διακρατικής διαφθοράς ενώ ο project manager αυτής της εταιρείας, έχει καταθέσει στις γερμανικές αρχές μεταξύ άλλων ότι είχε λάβει χρήματα από Έλληνα υπεργολάβο. Όλα τα παραπάνω έχουν δημοσιευτεί στις εφημερίδες και υπάρχουν αναλυτικά ρεπορτάζ. Μπορείτε να τα ανατρέξετε και να τα δείτε.
Τα υπό κύρωση σχέδια, όπως και η συνολική κατεύθυνση του επενδυτικού νόμου, δεν εξυπηρετούν ούτε την ανάπτυξη ούτε την απασχόληση αλλά συγκεκριμένα οικονομικά συμφέροντα που καθορίζουν και την αναπτυξιακή στρατηγική της χώρας. Επιβεβαιώνεται για ακόμη μία φορά η κριτική που είχαμε κάνει τότε -και κάνουμε συνεχώς- για τον επενδυτικό νόμο, ο οποίος δεν ορίζει εθνική αναπτυξιακή στρατηγική, δεν προωθεί απασχόληση, δεν ενισχύει την περιφερειακή ανάπτυξη, δεν βοηθάει τη μικρομεσαία επιχειρηματικότητα. Αντίθετα, ενισχύει την αδιαφάνεια και παραδίδει στο μεγάλο κεφάλαιο όλα τα χρηματικά και εν γένει τα αναπτυξιακά εργαλεία που διαχειρίζεται το κράτος.
Οι συγκεκριμένες διατάξεις αφορούν στον πυρήνα της ενεργειακής πολιτικής της Κυβέρνησης, η οποία στοχεύει στην απορρύθμιση και το πλήρες ξεπούλημα του ενεργειακού τομέα της χώρας. Για ακόμη μια φορά επιβεβαιώνεται ότι ο τρόπος με τον οποίο υλοποιούνται οι επενδύσεις στις ανανεώσιμες πηγές ενέργειας, ωφελεί μόνο συγκεκριμένα επιχειρηματικά συμφέροντα και όχι το δημόσιο συμφέρον.
Είναι αξιοσημείωτο ότι ο ίδιος ο κύριος Υπουργός –ο κ. Μηταράκης, που είναι εδώ μαζί μας- απαντώντας στην επιτροπή, στο επιχείρημα κάποιων Βουλευτών ότι οι επενδύσεις στην αιολική ενέργεια είναι εξασφαλισμένης αποδοτικότητας και δεν θα έπρεπε να επιχορηγούνται, σημείωσε ότι με το ν.4146/2013, η Βουλή αποφάσισε ότι πλέον δεν θα δίνονται επιχορηγήσεις αλλά μόνο φορολογικές απαλλαγές σε έργα ΑΠΕ για αιτήματα μετά την 31-12-2013. Άρα, ουσιαστικά έχουμε ήδη νομοθετήσει για να περιορίσουμε την επιχορήγηση που δίνεται στις ανανεώσιμες πηγές ενέργειας. Αυτά είπε ο κύριος Υπουργός. 
Θέλω να αναφερθώ λίγο στα έργα στις Κυκλάδες, για τα οποία είχε και έχει υπάρξει έντονη αντίδραση της τοπικής κοινωνίας, των τοπικών φορέων και του ΣΥΡΙΖΑ. Ο συνάδελφος κ. Νίκος Συρμαλένιος, που είναι και Βουλευτής εκεί, είχε κάνει επίκαιρη ερώτηση για το σύνολο των αιολικών σταθμών συνολικής ισχύος 218,5 MW στα Νησιά Άνδρος, Τήνος, Πάρος και Νάξος, γιατί υπήρχαν σοβαρότατες ενστάσεις και από το περιφερειακό συμβούλιο. Είναι τα Πρακτικά της συζήτησης, τα οποία θα καταθέσω και όποιος συνάδελφος θέλει, μπορεί να τα δει.
Λέει: «Θέλουμε να ξεκαθαρίσουμε ευθύς εξαρχής το εξής. Δεν είμαστε γενικώς και αορίστως κατά των ανανεώσιμων πηγών ενέργειας και ιδιαίτερα, των ανεμογεννητριών». Βάζει ένα σκεπτικό, που έχουμε πει και είναι γνωστό σε όλους και μέσα από το πρόγραμμά μας. «Εσείς, αντίθετα, με την έγκριση που δώσατε, προχωράτε σε υπερμεγέθεις εγκαταστάσεις που καταστρέφουν το περιβάλλον, που, όπως γνωρίζετε, στα νησιά μας αποτελεί το απόλυτο συγκριτικό πλεονέκτημα για την προσέλκυση του τουρισμού. Ταυτόχρονα, αυτή η επένδυση δεν διασφαλίζει κανένα κοινωνικό όφελος -μηδαμινό κοινωνικό όφελος- παρά μόνο τα υπερκέρδη του επιχειρηματία και άλλα πολλά». Το καταθέτω στα Πρακτικά.
(Στο σημείο αυτό η Βουλευτής κ. Λίτσα Αμμανατίδου-Πασχαλίδου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Λέμε, δηλαδή, εν ολίγοις, ναι στην αξιοποίηση των ανανεώσιμων πηγών ενέργειας, όχι στα υπερμεγέθη αιολικά πάρκα, που μετατρέπουν τα νησιά μας σε εργοστάσια παραγωγής ηλεκτρικής ενέργειας.
Προχωρώ στο άρθρο 7. Εδώ εισάγονται διατάξεις για την επιτάχυνση στις διαδικασίες υπαγωγής των ώριμων και αξιολογημένων επενδυτικών σχεδίων με το επιχείρημα ότι, λόγω της παύσης ισχύος του Χάρτη Περιφερειακών Ενισχύσεων και του κανονιστικού πλαισίου της Ευρωπαϊκής Ένωσης την 1 Ιούλη 2014, πρέπει να επιταχυνθεί η διαδικασία. Με την παύση ισχύος του Χάρτη Περιφερειακών Ενισχύσεων και του κανονιστικού πλαισίου της Ευρωπαϊκής Ένωσης ολοκληρώνεται ο πρώτος κύκλος ενισχύσεων για το 2014 και για το δεύτερο κύκλο θεωρούμε ότι θα πρέπει να ψηφιστεί νέος επενδυτικός νόμος.
Τα επενδυτικά σχέδια τα οποία κρίθηκαν επιλέξιμα και η αίτηση υπαγωγής για αυτά έχει υποβληθεί από την 1η Νοέμβρη του 2013 έως τις 5 Μάρτη του 2014 και αποκτούν δικαίωμα ενίσχυσης από τον επενδυτικό απλώς και μόνο με τη δημοσίευση του οριστικού πίνακα κατάταξης και οι φορείς υλοποίησής τους, δεν χρειάζεται να αναμένουν τις τελικές αποφάσεις υπαγωγής στον επενδυτικό νόμο, για να λάβουν τις εγκριθείσες ενισχύσεις.
Οι ενισχύσεις δίνονται κατά βαθμολογική σειρά, με προτεραιότητα στον οριστικό πίνακα κατάταξης και μέχρι εξαντλήσεως των διαθεσίμων πόρων. Τι σημαίνει αυτό; Τα επενδυτικά σχέδια που κρίθηκαν επιλέξιμα και μπήκαν στον οριστικό πίνακα αλλά δεν έλαβαν ενίσχυση -επειδή εξαντλήθηκαν οι διαθέσιμοι πόροι- δεν μπορούν να θεμελιώσουν κανένα άλλο δικαίωμα και θα πρέπει να υποβάλουν εκ νέου αίτηση για το δεύτερο κύκλο.
Στην επιτροπή ζήτησα από τον κύριο Υπουργό σήμερα, Παρασκευή, που είναι η συζήτηση στην Ολομέλεια, να μας κατατεθεί ο πίνακας όλων των επενδυτικών σχεδίων τα οποία μπαίνουν στην οριστική κατάταξη. Ακούσαμε από τον κύριο Υπουργό να λέει ότι αυτό θα αναρτηθεί στη «ΔΙΑΥΓΕΙΑ» τη Δευτέρα 30 Ιούνη, μετά την ψήφιση δηλαδή του νομοσχεδίου. Λίγο πριν έγινε και μία νομοτεχνική προσθήκη πάνω σε αυτό.
Εγώ, όμως, θέλω να ρωτήσω το εξής: Επειδή μας είπατε, κύριε Υπουργέ  -και το ξαναρωτώ και μέσα στην Ολομέλεια- ότι πάρα πολλές μικρομεσαίες επιχειρήσεις έχουν πάρει πολλά χρήματα, θεωρώ ότι αυτές οι στρατηγικές επενδύσεις τρώνε το μεγαλύτερο κομμάτι των ενισχύσεων ή των φοροαπαλλαγών από τον επενδυτικό νόμο.
Ένα δεύτερο που θέλω να ρωτήσω είναι ότι όσον αφορά τις μικρομεσαίες επιχειρήσεις, είναι αυτές που αποκλείονται από το ΕΤΕΑΝ -το οποίο είχε αντικαταστήσει το ΤΕΜΠΜΕ- και δεν έχει αναφορά στις μικρομεσαίες επιχειρήσεις. Αυτές είναι το πολύ μικρό κομμάτι και όταν μπαίνουν σε μία σειρά κατάταξης, είναι πολύ λογικό οι λίγοι με τα πολύ μεγάλα, όμως, επενδυτικά κεφάλαια αλλά και αυτά των ενισχύσεων και των φοροαπαλλαγών, να είναι πολύ ψηλά και να μένουν ελάχιστα διαθέσιμα για όλους τους υπόλοιπους. Να μου πείτε ποια μικρομεσαία επιχείρηση μπορούσε να μπει άνετα στον επενδυτικό νόμο, όταν ακόμη και για το ΕΤΕΑΝ αλλά και για το προηγούμενο το ΤΕΜΠΜΕ, που συζητούσαμε, ήθελε μία τριετία να έχει κερδοφορία και μέσα σε αυτήν τη μνημονιακή κατάσταση, τη νεοφιλελεύθερη πολιτική, δεν υπήρχαν τέτοιες επιχειρήσεις.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Λίγο χρόνο δύο λεπτών ακόμη θα ήθελα, κύριε Πρόεδρε και τελειώνω.
Αυτό σημαίνει ότι ήταν πολύ συγκεκριμένη η πολιτική κατεύθυνση στο είδος της ανάπτυξης, στο ποιους θα επιχορηγήσει και στο ποιοι θα είναι τελικά αυτοί που θα πάρουν από την πίτα.
Ο ΣΥΡΙΖΑ –και αρκετοί άλλοι- αντιλαμβάνεται ότι η πίτα είναι μοιρασμένη πάντα στους ίδιους ανθρώπους. Μπαίνουν λουκέτα συνεχώς στις μικρομεσαίες επιχειρήσεις και κλείνουν, υπάρχουν άνθρωποι που αυτοκτονούν, γιατί δεν μπορούν να πληρώσουν τις ασφαλιστικές τους εισφορές, τους κατάσχονται περιουσίες και συντάξεις –πηγαίνει ο άλλος να πάρει χρήματα, γιατί δεν έχει πληρώσει το χαράτσι της ΔΕΗ και η σύνταξή του μέσω της τράπεζας είναι μηδενική, γιατί έχετε βάλει χέρι παντού- κι εδώ πέρα τώρα μιλάμε για τις επενδύσεις που θα φέρουν την ανάπτυξη στη χώρα και θα δημιουργήσουν, λέει, θέσεις εργασίας.
Όλα αυτά για μας είναι παρωχημένα. Είναι το «τυράκι» που βάζετε στον κόσμο, ο οποίος όμως δεν μπορεί να συναινέσει, γιατί αντιλαμβάνεται ακριβώς τι γίνεται. Γι’ αυτό και σας τιμώρησε στις τελευταίες εκλογές και στις επερχόμενες θα σας στείλει εκεί που πρέπει, κύριε Υπουργέ.
Ολοκληρώνω με το άρθρο 12, το οποίο ορίζει τα δώδεκα έργα που έχουν ενταχθεί στα ευρωπαϊκά ενεργειακά έργα κοινού ενδιαφέροντος από την Ευρωπαϊκή Επιτροπή και αναγνωρίζονται ως στρατηγικές επενδύσεις είτε αυτές είναι δημόσιες είτε ιδιωτικές και ορίζεται ότι αρμόδια αρχή για τη διευκόλυνση και το συντονισμό της αδειοδότησης αυτών των έργων είναι η Γενική Γραμματεία Στρατηγικών και Ιδιωτικών Επενδύσεων του Υπουργείου Ανάπτυξης. Ο κύριος Υπουργός, με απόφασή του μπορεί να ορίσει λεπτομέρειες για τη διευκόλυνση και το συντονισμό της αδειοδότησης των σχετικών έργων.
Είπαμε και στην επιτροπή γι’ αυτά τα δώδεκα έργα και ρωτήσαμε τι ακριβώς γίνεται. Αφορούν διασυνδέσεις ηλεκτρικής ενέργειας Βορρά-Νότου στην Κεντροανατολική και Νοτιοανατολική Ευρώπη, όπως είναι η διασύνδεση Ισραήλ-Κύπρου-Ελλάδας μέσω της Κρήτης, για να έρθει στην Αττική. Είχα ρωτήσει και στην επιτροπή το εξής: Αυτό το έργο δεν αφορά το ελληνικό δημόσιο; Είναι ιδιωτική επένδυση. 
Μιλάμε για την ενεργειακή ασφάλεια της χώρας, για θέματα εθνικής κυριαρχίας, για θέματα εξωτερικής πολιτικής. Αυτά τα είπαμε και για τον IΤGI και για τον αγωγό ΤΑΡ και για όλα. Θα έπρεπε όλα αυτά να εντάσσονται στα δημόσια έργα. Δεν μπορεί να συνεχίζεται αυτή η κατάσταση.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρία συνάδελφε, θα κρατήσω το χρόνο από τη δευτερολογία σας.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Εντάξει, κύριε Πρόεδρε.
Θα ήθελα να κάνω μία ακόμα ερώτηση, για την οποία δεν είχα πάρει απάντηση. Το υδροηλεκτρικό αντλησιοταμίευσης στην Αμφιλοχία πώς μπορεί να εντάσσεται στα διευρωπαϊκά έργα; 
Εμείς έχουμε καταψηφίσει το νομοσχέδιο επί της αρχής και επί των άρθρων και τα υπόλοιπα θα τα πούμε στη δευτερολογία μας, για να μιλήσουμε και για την τροπολογία.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Κύριε Πρόεδρε, θα μπορούσα να δώσω κάποιες διευκρινίσεις;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν περιμένετε να απαντήσετε συνολικά σε όλους;</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Απλώς, θα ήθελα να δώσω κάποιες διευκρινίσεις, για να διευκολύνω και τους συναδέλφους.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εντάξει, κύριε Υπουργέ.
Ορίστε, έχετε τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Κύριε Πρόεδρε, απλώς θα ήθελα να διευκρινίσω δύο θέματα και να σας πω κάτι για δύο τροπολογίες.
Πρώτον, ο προσωρινός πίνακας αποτελεσμάτων του 2014Α΄ έχει ήδη αναρτηθεί από εχθές το πρωί στο «ΔΙΑΥΓΕΙΑ». Ζήτησα τώρα να μου εκτυπώσουν ένα αντίγραφο να το καταθέσω στα Πρακτικά.
Δεύτερον, θα ήθελα να πω ότι τα μεγάλα έργα έχουν ανεξάρτητο προϋπολογισμό και δεν επηρεάζουν τα μικρομεσαία έργα. Η ύπαρξη ενός μεγάλου δεν διώχνει ένα μικρό. Το 2012, το 2103 και το 2014, από το συνολικό προϋπολογισμό, το 97% των κονδυλίων έχει διατεθεί για μικρομεσαίες επιχειρήσεις και το 3% για τα μεγάλα έργα που κυρώνουμε σήμερα.
Θα ήθελα να πω ότι έχουμε καταθέσει δύο τροπολογίες στο υπό συζήτηση νομοσχέδιο. Είναι η με γενικό αριθμό 1512 και ειδικό αριθμό 80 των Υπουργών Υγείας, Εργασίας, Πρόνοιας και Κοινωνικής Ασφάλισης και Ανάπτυξης και Ανταγωνιστικότητας, με το οποίο ζητείται να χορηγηθεί ασφαλιστική ενημερότητα στο Κοινωφελές Ίδρυμα «Ερρίκος Ντυνάν», ώστε να μπορέσει να συνεχίσει να καταβάλλει τη μισθοδοσία στο προσωπικό. Αυτή είναι η μία τροπολογία που καταθέτουμε σήμερα.
Η δεύτερη τροπολογία είναι η με γενικό αριθμό 1508 και ειδικό 79 των Υπουργών Ανάπτυξης και Ανταγωνιστικότητας και Διοικητικής Μεταρρύθμισης και Ηλεκτρονικής Διακυβέρνησης, με την οποία ζητείται η παράταση κατά έξι μήνες της θητείας των μελών των ανεξαρτήτων αρχών, για να συνεχιστεί η απρόσκοπτη λειτουργία της δημόσιας διοίκησης. 
Ευχαριστώ πολύ, κύριε Πρόεδρε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και οι δύο τροπολογίες σχετικές με τις επενδύσεις!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ. 
Τον λόγο έχει ο κ. Μωραΐτης.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν το σχολιάζετε, κύριε Πρόεδρε!</Speech>
<Speech><Parlmember>ΑΘΑΝΑΣΙΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, το διακύβευμα στο επόμενο διάστημα για τη χώρα, δεν μπορεί παρά να είναι η επιστροφή σε πραγματικούς αναπτυξιακούς ρυθμούς. Αυτή η επιστροφή σε αναπτυξιακούς ρυθμούς σε μια αισιόδοξη Ελλάδα, όπως κάποιοι θα θέλαμε να λέμε, δεν μπορεί παρά να συνδυαστεί με νέες επενδύσεις.
Στις δύο συνεδριάσεις των επιτροπών, αναπτύχθηκε ένας διάλογος σχετικά με το ποια ανάπτυξη θέλουμε τελικά στη χώρα μας. Αρκετοί συνάδελφοι με αφορμή την κύρωση αυτών των συγκεκριμένων επενδύσεων μπήκαμε και σε θέματα γενικότερης σημασίας. 
Είπα και στην επιτροπή ότι αναδείχθηκε και μια αμηχανία που υπάρχει σε πάρα πολλές πλευρές του πολιτικού φάσματος, σχετικά με το πού πρέπει τελικά να οδηγηθούν τα πράγματα στη χώρα μας. Δυστυχώς, η χώρα και το πολιτικό σύστημα δεν έχει καταφέρει ακόμα να ξεφύγει από ακραίες απόψεις και συμπεριφορές. Κινούμαστε με ταχύτητα μεταξύ θριαμβολογίας, θεωριών τύπου «success story» και βεβαίως μιας καταστροφολογίας, η οποία ισοπεδώνει την οποιαδήποτε προσπάθεια έχει γίνει ή γίνεται στη χώρα μας. 
Δεν έρχονται επενδύσεις, κυρίες και κύριοι συνάδελφοι, στη χώρα με τα φαντεζί ραντεβού του Πρωθυπουργού, τις περισσότερες φορές, χωρίς την παραμικρή ατζέντα και χωρίς καμμιά προετοιμασία. Αυτά γίνονται απλά για να κερδίζουν τη φωτογραφία στα πρωτοσέλιδα και βεβαίως ένα πλάνο στα δελτία των 20.00΄. Όλα αυτά απευθύνονται σε ιθαγενείς – και υπάρχουν πολλά άλλα παραδείγματα που θα μπορούσα να αναφέρω.
Δεν απευθύνονται σε πολίτες που αγωνιούν για ένα πραγματικό φως, μια πραγματική χειροπιαστή ελπίδα. Και βεβαίως, δεν έρχονται επενδύσεις με ένα φορολογικό σύστημα που είναι εκτός τόπου και χρόνου, ένα φορολογικό σύστημα, το οποίο κάνει πάντοτε τα πάντα για να αποτρέπει τους επενδυτές. Και βέβαια, δεν έρχονται επενδύσεις με αυτήν την πολεμική και μίζερη αντιμετώπιση από πλευράς ΣΥΡΙΖΑ σε όποια αλλαγή επιχειρείται να έρθει στο τραπέζι αλλά και με αυτά τα πολεμικά μηνύματα που στέλνει καθημερινά, ιδιαίτερα προς το διεθνές επιχειρηματικό περιβάλλον.
Αυτά που χρειάζεται η χώρα είναι συγκεκριμένα. Χρειάζεται σταθερό φιλοαναπτυξιακό φορολογικό σύστημα, ουσιαστική απλοποίηση του καθεστώτος αδειοδοτήσεων και φιλοαναπτυξιακή, φιλική προς τον επενδυτή δημόσια διοίκηση. Χρειάζεται χρήσεις γης, που θα γνωρίζει ο επενδυτής με ακρίβεια μέτρων για το πού θα μπορεί να επενδύει και πού όχι. Χρειάζεται μια χώρα, που θα έχει βρει τον προσανατολισμό της και θα εκπέμπει σαφή μηνύματα για το αναπτυξιακό μοντέλο που θέλει η ίδια να υιοθετήσει.
Φυσικά όλα αυτά προϋποθέτουν ότι το πολιτικό σύστημα θα αφήσει πίσω τις παθογένειες που το χαρακτηρίζουν. Παράλληλα με τις νέες επενδύσεις, θα πρέπει να υπάρξει και μια πρόθεση πραγματικών μεταρρυθμίσεων για τη χώρα.
Και λέω πραγματικών μεταρρυθμίσεων, γιατί γνωρίζουμε όλοι πάρα πολύ καλά τι έκανε το Υπουργείο Ανάπτυξης το τελευταίο χρονικό διάστημα. Ήρθε η ώρα, λοιπόν, να αφοσιωθεί σε πραγματικές και όχι σε κατ’ όνομα μεταρρυθμίσεις, ήρθε η ώρα να αφοσιωθεί βέβαια σε κάτι που οδεύει να ξεχαστεί και το οποίο ήδη ανέφερα. 
Έχω πει πάρα πολλές φορές ότι δεν μπορούμε να πάμε πουθενά χωρίς ένα εθνικό σχέδιο ανασυγκρότησης, χωρίς ένα σχέδιο για το νέο αναπτυξιακό μοντέλο της χώρας. Έχουμε μια Κυβέρνηση δύο χρόνων και μέχρι σήμερα δεν έχει κατατεθεί σοβαρά και υπεύθυνα ένας οδικός χάρτης. Είχαμε μεμονωμένες ενέργειες, διάφορες ειδικές εκδηλώσεις ή αποσπασματικές νομοθετικές πρωτοβουλίες.
Δεν υπήρξε, όμως, ένας συγκεκριμένος οδικός χάρτης για το πού θέλουμε να πάμε. Και αυτό ακριβώς είναι αυτό που εκπέμπει σήμερα η χώρα μας, αυτό ακριβώς που εκπέμπει σήμερα η ελληνική Κυβέρνηση. Δυστυχώς, είδαμε μια κινητικότητα μόνο στο προεκλογικό διάστημα, σε μια ακόμα προσπάθεια δημιουργίας εντυπώσεων. 
Η Κυβέρνηση, λοιπόν, οφείλει να εκκινήσει άμεσα ένα μεγάλο εθνικό διάλογο για το νέο παραγωγικό πρότυπο της χώρας. Και σ’ αυτό βεβαίως, έχουν ευθύνη συμμετοχής και πρότασης για μένα όλα τα κόμματα του ελληνικού Κοινοβουλίου. Κανείς δεν μπορεί να λείψει από ένα μεγάλο εθνικό διάλογο για τα μεγάλα ζητήματα της ανάπτυξης. Η Κυβέρνηση έχει σίγουρα τον πρώτον λόγο για να ξεκινήσει αυτόν το διάλογο και να καταθέσει πρώτη ένα σχέδιο πρότασης. 
Δυστυχώς, όμως, χάθηκε χρόνος και ευκαιρίες. Πέρασαν δύο χρόνια με αποσπασματικότητα αλλά, κυρίως, εμμονές. Το μόνο πράγμα στο οποίο διακρίθηκε το Υπουργείο Ανάπτυξης τα τελευταία δύο χρόνια, ήταν να ικανοποιηθούν οι ιδεολογικές εμμονές και να καλλιεργείται ένα δήθεν μεταρρυθμιστικό κλίμα. Είδαμε να τρέχουν προγράμματα ενίσχυσης επιχειρήσεων που ήρθαν με τεράστια καθυστέρηση, παρ’ όλο που ήταν έτοιμα προς προκήρυξη από καιρό πριν. Ήταν προγράμματα, όμως, που δεν είχαν κανένα στόχο και δεν άφηναν κανένα αναπτυξιακό αποτύπωμα στη χώρα. Είναι η ώρα, λοιπόν, που το Υπουργείο πρέπει να αλλάξει σελίδα. 
Τώρα, όσον αφορά τα επενδυτικά σχέδια τα οποία συζητάμε, έγινε και στην επιτροπή μια πάρα πολύ μεγάλη κουβέντα αλλά και σήμερα εδώ ακούστηκαν διάφορα. Εκτιμώ ότι είναι μια κατάκτηση, αγαπητοί συνάδελφοι, να κυρώνονται τα μεγάλα επενδυτικά αυτά σχέδια από το ελληνικό Κοινοβούλιο. Νομίζω ότι δικαιώνεται αυτή η επιλογή που είχαμε κάνει τότε ως ΠΑΣΟΚ και στην οποία είχαμε επιμείνει παρά τις αντιδράσεις τις οποίες υπήρχαν. Οι αποφάσεις, αφορούν έξι επενδυτικά σχέδια που είναι στο χώρο της ενέργειας.
Και εδώ, λοιπόν, γίνεται μια κριτική γενικά στις επενδύσεις των ΑΠΕ. Η αλήθεια είναι ότι ξεκινήσαμε το 2009 με ένα φιλόδοξο και σοβαρό σχεδιασμό. Προχωρήσαμε αυτόν το σχεδιασμό σε πάρα πολύ μεγάλο βαθμό. Κάποια στιγμή, τα πράγματα ξέφυγαν. Υπήρξε μια πολιτική που έχασε το δρόμο της αλλά και τον προσανατολισμό της. Εγώ θα έλεγα ότι πολεμήθηκαν οι ΑΠΕ είτε από άγνοια και έλλειψη στόχων είτε και από σκοπιμότητα. Η ουσία είναι όμως ότι είχαμε πολλά πισωγυρίσματα. 
Εκτιμώ ότι τον τελευταίο χρόνο, με τη βοήθεια και του νέου Υπουργού τα πράγματα έχουν πάρει ένα δρόμο εξορθολογισμού της κατάστασης και επίλυσης των προβλημάτων που ναρκοθέτησαν την εξέλιξη αυτού του σημαντικού τομέα της οικονομίας. Ο στόχος είναι, να ξαναβρεί τη ρεαλιστική αλλά και οραματική του προοπτική ο χορός των ανανεώσιμων πηγών.
Ο ΛΑΓΗΕ –μεγάλη κουβέντα και στην επιτροπή αλλά και σήμερα τίθεται από συναδέλφους- είναι όντως ο μεγάλος ασθενής. Όντως, έχουν ξεπεραστεί τα όρια του συστήματος. Και εδώ, λοιπόν, απαιτείται ένας σοβαρός και ρεαλιστικός σχεδιασμός, την ώρα που φαίνεται ότι πιάνουμε τους στόχους του 2020. Υπενθυμίζω ότι ήταν πολλοί αυτοί που μιλούσαν, ακόμα και σε αυτήν την Αίθουσα, απαξιωτικά για τους στόχους αυτούς και ότι η χώρα σε καμμία περίπτωση δεν θα μπορέσει να πιάσει αυτούς τους μεγαλεπήβολους στόχους. 
Αυτό που πρέπει να γίνει τώρα, είναι η ανάπτυξη των ανανεώσιμων πηγών και του συστήματος να συμβαδίσει με τις δυνατότητες αλλά και την εξυγίανση του ΛΑΓΗΕ.
Άκουσα με μεγάλη προσοχή και στην επιτροπή αλλά και σήμερα, τα περί θέσεων εργασίας. Προσωπικά συμφωνώ ότι οι επενδύσεις πρέπει να συμβαδίζουν με θέσεις εργασίας, είναι κάτι για το οποίο αγωνίστηκα και όταν ήμουν, κύριε Υπουργέ, στο Υπουργείο Ανάπτυξης και με διάφορες προσπάθειες τότε.
Ωστόσο, πρέπει να συμβαδίσουμε και με τη γενικότερη κατάσταση. Δεν πρέπει να αεροβατούμε, αγαπητοί συνάδελφοι. Γι’ αυτό και πρέπει τα προγράμματα να έχουν ευελιξία και να προσαρμόζονται με τη γενικότερη πορεία της οικονομίας. Αυτόν το βασικό στόχο θα πρέπει κυρίως, να έχουν αυτά τα μεγάλα επενδυτικά σχέδια.
Τώρα, ως προς το θέμα που τέθηκε για τις ελάχιστες όντως θέσεις εργασίας στις ΑΠΕ, δεν πρέπει να κρίνουμε σε καμμία περίπτωση τις ανανεώσιμες πηγές στη χώρα μας μονοδιάστατα. Ο στόχος της ανάπτυξης των ΑΠΕ, ξεπερνά την παρούσα –πιστεύω- οικονομική αλλά και κοινωνική συγκυρία. Είναι μια μελλοντική προβολή, σε μια Ελλάδα με ενεργειακή ασφάλεια και αυτάρκεια, γιατί αυτός πιστεύω ότι είναι ο πρώτος και ο κυρίαρχος ρόλος όλων αυτών των πολιτικών αλλά και των προσπαθειών. Είναι μια αρκετά μίζερη και κοντόφθαλμη προσέγγιση, να κρίνουμε τις επενδύσεις των ΑΠΕ μόνο μέσα από αυτήν την οπτική.
Τώρα για το άρθρο 7, είχαμε προβάλει στην επιτροπή ως κόμμα τους προβληματισμούς μας. Πιστεύω ότι ο Υπουργός με τις εξηγήσεις του αλλά και τις παρατηρήσεις του, ξεδιαλύνει και διώχνει τα σύννεφα.
Ως προς το άρθρο 8, πιστεύω ότι ακούσαμε με πάρα πολύ μεγάλη προσοχή, γιατί μιλάμε για πάρα πολύ μεγάλα ενεργειακά έργα, στην επιτροπή τον αρμόδιο Υπουργό να λέει ότι τα έργα αυτά αφορούν καθαρά την ενεργειακή ασφάλεια της Ευρώπης και της χώρας.
Εμείς, κυρίες και κύριοι συνάδελφοι, θα ψηφίσουμε το εν λόγω νομοσχέδιο, γιατί είναι υπέρ του δημοσίου συμφέροντος στην κατεύθυνση της ανάταξης της ελληνικής οικονομίας. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς σας ευχαριστούμε. 
Τον λόγο έχει η ειδική αγορήτρια των Ανεξάρτητων Ελλήνων κ. Ραχήλ Μακρή.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Μέσα στην ίδια εβδομάδα, η Κυβέρνηση επιχειρεί να ολοκληρώσει την επιχορήγηση έξι αιολικών πάρκων 80 εκατομμυρίων ευρώ και τη φοροαπαλλαγή τους με άλλα 30 εκατομμύρια ευρώ. Πραγματικά, δεν θα είχαμε αντίρρηση και θα στηρίζαμε την όποια επένδυση, εάν μπορούσατε να είχατε παράσχει ένα ολοκληρωμένο σχέδιο, μέσα στο οποίο θα εντάσσονταν και οι συγκεκριμένες ενέργειες.
Εσείς, ως βασικό επιχείρημα θέτετε την απαίτηση γρήγορης συζήτησης και θέτετε ως θεματοφύλακα διαφάνειας το γεγονός ότι πλέον περνούν από τη Βουλή οι συμβάσεις για έργα ύψους 50 εκατομμυρίων και όχι 150 και πάνω. Πολύ ωραία. Αυτό, όμως, από μόνο του δεν μας λέει απολύτως τίποτα.
Θα πρέπει να δούμε με ποια διαδικασία περνάει από τη Βουλή. Εάν η Κυβέρνηση επιλέξει την ενημέρωση μέσω ειδικής συνεδρίασης της αρμόδιας επιτροπής, την παροχή χρόνου μελέτης και την αποσαφήνιση των αμφισβητούμενων σημείων, προωθεί τη διαφάνεια.
Εάν επιλέξει το στρίμωγμα του νομοσχεδίου με ένα άλλο κατεπείγον για τον χωροταξικό σχεδιασμό της χώρας, της τάξεως των τριακοσίων τριάντα σελίδων, μαζί με ένα τρίτο νομοθέτημα που παραχωρεί την άσκηση της δημοσιονομικής πολιτικής και τη δυνατότητα λήψης μέτρων φοροκλοπής από τους δανειστές, για τους δανειστές και υπέρ των δανειστών και μαζί με μια πλειάδα τροπολογιών που εμφανίζονται από νομοσχέδιο του Υπουργείου Υγείας, για να εμφανιστούν σε άλλο του Υπουργείου Οικονομικών και αφορούν πλειάδα άσχετων μεταξύ τους θεμάτων, τότε η Κυβέρνηση απλώς δεν προωθεί τη διαφάνεια.
Δημιουργεί απλώς ένα άλλοθι, για να μπορεί να επικαλείται ότι έχει περάσει την όποια σύμβαση από το ελληνικό Κοινοβούλιο. Με προσχηματικές ενέργειες fast track, σαν αυτές που επιλέξατε εσείς, όχι μόνο δεν προωθείτε τη διαφάνεια αλλά απλώς κοροϊδεύετε τους Έλληνες πολίτες και τη δημοκρατία.
Πέραν τούτου, υφίστανται πολλά ερωτηματικά για τα αιολικά πάρκα πίσω από τα οποία βρίσκεται και η γερμανική εταιρεία «ENERGON». Είναι η ίδια εταιρεία, που βρίσκεται στα δικαστήρια με τη ΔΕΗ, για υπερτιμολογήσεις δικές της ή υπερεργολάβων αυτής, η ίδια εταιρεία, που ερευνάται από τη γερμανική δικαιοσύνη για υποθέσεις διαφθοράς, με μαύρα ταμεία, χρήματα που δωροδοκούσαν κυβερνητικούς αξιωματούχους σε πολλές χώρες, μεταξύ των οποίων ενδεχομένως και η χώρα μας, χρήματα για να παίρνει έργα, πιθανότατα με προσχηματικά διαφανείς διαδικασίες, να υπερβαίνει τον προϋπολογισμό λόγω υποτιθέμενων αστάθμητων παραγόντων και μετά να εισπράττει τις υπερβάσεις μίζας και ρεμούλας από τον κρατικό κορβανά.
Για τα έργα και τις ημέρες της εταιρείας «ENERGON», διαβάζουμε στο περιοδικό «HOT DOC» τεύχος 31, Ιουνίου 2013 ότι η «ΔΕΗ ΑΝΑΝΕΩΣΙΜΕΣ», η οποία είναι θυγατρική της ΔΕΗ, προχώρησε σε προκήρυξη διαγωνισμού για το έργο προμήθειας και εγκατάστασης δύο συγκροτημάτων, αποτελούμενων από εννέα αιολικά πάρκα ισχύος 35,1 MW, με καταληκτική ημερομηνία την 13η Μαρτίου 2008.
Άξιο απορίας, είναι το γεγονός ότι πριν από την προκήρυξη του εν λόγω διαγωνισμού, δεν είχε ολοκληρωθεί η απαιτούμενη αδειοδοτική διαδικασία. Δηλαδή η ΔΕΗΑΝ, ελλείψει αδειοδοτικής πληρότητας, ζήτησε από υποψήφιους αναδόχους να καταθέσουν προσφορές για ένα έργο, το ακριβές αντικείμενο του οποίου κοντολογίς δεν γνώριζαν.
Όπως ήταν λογικό, ο διαγωνισμός απέβη άγονος, με τη διοίκηση της ΔΕΗΑΝ να προχωράει εκ νέου σε επαναληπτικό διαγωνισμό, χωρίς ωστόσο να αλλάξει τους όρους του. Όλως παραδόξως η γερμανική «ENERGON», η οποία δεν είχε κατέβει στον πρώτο διαγωνισμό, ήταν η μόνη εταιρεία που υπέβαλε προσφορά, εξασφαλίζοντας ουσιαστικά ότι θα γίνει ανάδοχος του έργου. Στις 10-2-2009 η ΔΕΗΑΝ, παρά το γεγονός ότι είχε προϋπολογίσει το έργο στα 42 εκατομμύρια ευρώ, υπέγραψε με την «ENERGON» την αμαρτωλή σύμβαση έναντι ποσού 59.159.288 ευρώ, δηλαδή σχεδόν 1,7 εκατομμύρια ευρώ ανά MW. 
Το άρθρο αναφέρει ακόμη ότι σε έρευνα αγοράς που πραγματοποίησε για ένα αντίστοιχο έργο, η ανώτατη τιμή που εξασφάλισε ήταν περίπου 1,2 εκατομμύρια ευρώ ανά MW, δηλαδή 500.000 ευρώ φθηνότερα για κάθε MW, για ένα έργο 35 MW.
Στα ίδια συμπεράσματα που προκαλούν δεκάδες ερωτηματικά καταλήγει κανείς αν εξετάσει ένα άλλο έργο της «ΔΕΗΑΝ» με την «ENERGON» που είχε υλοποιηθεί ένα χρόνο πριν στην Ξηρολίμνη στην περιοχή της Μονής Τοπλού. Εκεί, η ίδια εταιρεία είχε αναλάβει το έργο έναντι 1.106.123 ευρώ ανά MW, ενώ το τίμημα ανέβηκε στα 1.355.032 ευρώ ανά MW, με τις αναθεωρήσεις λόγω καθυστερήσεων παράδοσής του.
Η υπερκοστολόγηση, δηλαδή, για το έργο των εννιά αιολικών πάρκων ξεπερνάει το 50%, χωρίς να συνυπολογιστούν οι αναθεωρήσεις που για ένα τέτοιας δυσκολίας έργο θα είναι πολλών εκατομμυρίων. 
Με αυτές ακριβώς τις εταιρείες είναι που συνεργάζεστε. Μέσω της διοίκησης της ΔΕΗ, που την τοποθετείτε με κομματικά κριτήρια, υποχρεώνατε την εταιρεία να συνεργαστεί με τους επονομαζόμενους γερμανικούς κολοσσούς και της προκαλούσατε ζημιές εκατομμυρίων ευρώ, για να την απαξιώσετε και να μπορείτε να ισχυριστείτε ότι πρέπει να την πουλήσετε, για να ενεργοποιήσετε σήμερα τον κοινωνικό αυτοματισμό και να στρέψετε τη μία κατηγορία πολιτών εναντίον της άλλης, για να πείσετε τους Έλληνες πολίτες ότι τα τιμολόγια της ΔΕΗ είναι ακριβά, γιατί απλά φταίνε αυτοί οι καλοπληρωμένοι εργαζόμενοι.
Φταίνε όλοι οι άλλοι εκτός από εσάς. Οι εργαζόμενοι της ΔΕΗ, ήταν που υπέγραφαν τις συμβάσεις με τους απατεώνες. Οι εργαζόμενοι ήταν, που τα «άρπαξαν» μαζί με άλλα στελέχη των γερμανικών εταιρειών. Οι εργαζόμενοι φταίνε για όλα. Είναι αυτοί οι εργαζόμενοι, που δουλεύουν σε τόσο καλές συνθήκες, που σκοτώνονται στα ορυχεία και τους ατμοηλεκτρικούς σταθμούς, που πεθαίνουν από καρκίνο, που πλακώνονται από τόνους λιγνίτη, που κόβονται τα άκρα τους σε ταινιόδρομους του λιγνίτη.
Αυτοί φταίνε που χρησιμοποιήσατε την τιμολογιακή πολιτική της ΔΕΗ, για να εισπράττετε χαράτσια για να πληρώσετε ένα χρέος, που χθες ο κύριος Υφυπουργός Οικονομικών μάς αποκάλεσε «τρελοκομείο» και μας ανακοίνωσε ότι μειώθηκε το χρέος. Στοιχεία, όμως, για τη μείωση δεν μας έδωσε.
Και απάντηση δεν μας έδωσε, για το πως γίνεται μετά απ’ αυτήν τη φοροληστρική πολιτική που ακολουθήθηκε όλα αυτά τα χρόνια, το χρέος από 129% επί του ΑΕΠ το 2009, να αγγίζει σήμερα το 176% του ΑΕΠ, σύμφωνα με στοιχεία του Δεκεμβρίου του 2013.
Στις μεθοδεύσεις, όπως βλέπουμε όλοι, είστε πρώτοι, στη διασφάλιση όμως του δημοσίου συμφέροντος πάσχετε. Όσο για την ανάπτυξη, το μόνο που κάνετε είναι απλά να την ονειρεύεστε.
Η ανάπτυξη, θα συνεχίσει να αποτελεί όνειρο όσο εντάσσεται στα διευρωπαϊκού ενδιαφέροντος έργα που έχουν ακυρωθεί. Αναφερόμαστε στον αγωγό ITGI, για τον οποίο το Φεβρουάριο του 2013, είχατε κυρώσει μνημόνιο συνεργασίας με την Τουρκία.
Το μόνο πρόβλημα είναι ότι και τότε είχε γίνει γνωστό ότι η BP είχε ανακοινώσει την κατάργηση των σχεδίων υλοποίησης του αγωγού. Τότε είχατε δικαιολογηθεί ότι ο αγωγός παραμένει εν υπνώσει. Ενάμιση χρόνο αργότερα, έχετε μάθει τι συμβαίνει ή παραμένετε εσείς εν υπνώσει.
Για να μη μιλήσουμε για τον αγωγό TAP, για τον οποίο βέβαια θυσιάσατε τη ΔΕΣΦΑ ως Ιφιγένεια, με αντάλλαγμα στους Αζέριους 330 περίπου εκατομμύρια ευρώ -δεν ξέρουμε ακόμα, περίπου εκεί είναι, μέχρι 400 εκατομμύρια ευρώ-, μια εταιρεία παγίων ενεργειακών στοιχείων 1 δισεκατομμυρίου ευρώ.
Πέρα, λοιπόν, απ’ αυτά, σας βλέπουμε έτοιμους και σ’ αυτό το νομοσχέδιο να επιχορηγήσετε πλωτές εξέδρες αεριοποίησης, τη στιγμή που πρόσφατα παραχωρήσατε τη Νήσο Ρεβυθούσα, όπου βρίσκεται η μοναδική εξέδρα και είναι εθνικής στρατηγικής σημασίας, στην πωλημένη στους Αζέριους ΔΕΣΦΑ και μάλιστα χωρίς προκαθορισμένο αντίτιμο. Θα έρθει, βέβαια, η θεία έμπνευση στον Υπουργό και θα αποφασίσει για το κόστος της κατόπιν εορτής, όταν θα αλλάξει βέβαια η μετοχική σύνθεση, χωρίς μελέτες, χωρίς σχεδιασμό.
Φυσικά, ακόμα κι όταν υπάρχουν μελέτες, κάνετε πως δεν τις βλέπετε. Όπως ο Υφυπουργός Μεταφορών που αγνοούσε τη μελέτη, σύμφωνα με την οποία το ψηφιακό φάσμα κοστολογούνταν στα 715 εκατομμύρια ευρώ. Δεν την έβλεπε και έτσι το παραχώρησε έναντι 18 εκατομμυρίων ευρώ στα κανάλια της διαπλοκής. Το αποτέλεσμα ήταν ότι έχασε 700 εκατομμύρια ευρώ το ελληνικό δημόσιο. 
Ούτε ανάπτυξη, λοιπόν, ούτε έσοδα, μόνο «βόλεμα» των υποτιθέμενων ανεξάρτητων αρχών διοικητικού πληθωρισμού. Φυσικά αναφερόμαστε στην τροπολογία 1508/79, σύμφωνα με την οποία παρατείνετε τη θητεία των μελών των αρχών αυτών για έξι μήνες. Γιατί ήσασταν πολύ απασχολημένοι με τη διαφάνεια και δεν μπορούσατε να τα ορίσετε στην ώρα τους! Διολισθαίνετε επικίνδυνα όταν χλευάζετε τους θεσμούς. 
Μας φέρνετε τροπολογία, την 1512/80, που αφορά το «Ερρίκος Ντυνάν» και μας ζητάτε να τους δώσουμε ασφαλιστική ενημερότητα μέχρι 30-9-2014 χωρίς παρακράτηση, κατά παρέκκλιση των ισχυουσών διατάξεων. Μία ακόμα ασφαλιστική ενημερότητα μετά το Μέγαρο Μουσικής. Επικαλείστε βέβαια ότι θα πληρώσετε τους εργαζόμενους. 
Ο Υπουργός Υγείας βέβαια, δεν παρευρίσκεται εδώ για να μας αναλύσει ένα τόσο σημαντικό θέμα για το οποίο δεν έχουμε ούτε καν το χρόνο οι Βουλευτές, αφού το καταθέτετε με τέτοιον τρόπο, να ενημερωθούμε από τους αρμόδιους τομεάρχες υγείας. Σας ζητούμε, λοιπόν, να έρθει ο Υπουργός Υγείας για να μας δώσει περαιτέρω εξηγήσεις, καθώς και να βάλει τις ασφαλιστικές δικλίδες οι οποίες θα μας κάνουν να πιστέψουμε ότι πραγματικά οι εργαζόμενοι θα πληρωθούν με αυτήν την τροπολογία σας.
Οι Ανεξάρτητοι Έλληνες, δεν είναι δυνατόν να σας επιβραβεύσουμε για αυτές τις πρακτικές και αυτές τις μεθοδεύσεις. Καταψηφίζουμε το νομοσχέδιο, καταψηφίζουμε και την τροπολογία. 
Όσον αφορά την τροπολογία για το «Ερρίκος Ντυνάν», εφόσον έρθει εδώ ο Υπουργός και μας ενημερώσει και εφόσον τη μελετήσουμε, θα σας απαντήσουμε στη δευτερολογία μας.
Ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κι εμείς ευχαριστούμε.
Τον λόγο έχει τώρα ο ειδικός αγορητής της Χρυσής Αυγής κ. Ηλίας Παναγιώταρος.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε.
Καλούμαστε να μιλήσουμε για επενδύσεις και επενδυτικά σχέδια στη χώρα του success story, όπως λέει ο Πρωθυπουργός αυτής της χώρας. Καλούμαστε να μιλήσουμε, όπως είπε ο εισηγητής του ΠΑΣΟΚ, για ένα νέο εθνικό αναπτυξιακό σχέδιο ανασυγκρότησης. 
Και ποιοι μας το ζητάνε αυτό; Οι ένοχοι της πλήρους αποβιομηχάνισης αυτής της χώρας, οι υπαίτιοι διάλυσης όλων των πρωτογενών τομέων παραγωγής, αυτοί που δημιούργησαν κοντά δύο εκατομμύρια ανέργους, για τους οποίους με πολύ θράσος ο πρώην Υπουργός Οικονομικών, νυν Διοικητής της Τράπεζας της Ελλάδος, σε μία συνέντευξή του είπε ότι είναι πολλοί, γιατί κάποιοι εξ αυτών δεν δούλευαν παλαιότερα, δεν ήθελαν να δουλέψουν και τώρα αναγκαστικά πρέπει να τους προσμετρήσουμε ως ανέργους. 
Μας το ζητάνε αυτοί, που εκτός από τα εκατομμύρια ανέργων, έχουν δημιουργήσει εκατοντάδες χιλιάδες θέσεις εργασίας, όπου οι Έλληνες πολίτες εργάζονται απλά και μόνο για ένα χαρτζιλίκι, αυτοί οι οποίοι έδιωξαν πάνω από διακόσιες χιλιάδες νέους επιστήμονες Έλληνες, τους έστειλαν στο εξωτερικό, αντί να τους έχουν εδώ για την ανασυγκρότηση της πατρίδας μας και για πραγματικά επενδυτικά σχέδια. Μας το ζητάνε αυτοί, οι οποίοι ευνοούν, προωθούν και διατυμπανίζουν, νομίζοντας ότι απευθύνονται σε χαχόλους, μεγάλα επενδυτικά σχέδια όχι όμως στην Ελλάδα αλλά στο εξωτερικό, όπως έγινε όταν ο Πρωθυπουργός Σαμαράς με μεγάλη κουστωδία είχε πάει στην Κορέα και είπε ότι έχουν κλειστεί μεγάλες συμφωνίες για την κατασκευή εξήντα, εβδομήντα πλοίων στα ναυπηγεία όχι της Ελευσίνας φυσικά ούτε του Σκαραμαγκά ούτε του Περάματος ούτε της Σύρου ούτε της Χαλκίδας αλλά στα ναυπηγεία της Κορέας και μάλιστα με χρηματοδότηση. Και την προηγούμενη εβδομάδα, όταν ήταν εδώ ο Κινέζος Πρωθυπουργός, ακούσαμε να διατυμπανίζουν πάλι το ίδιο, ότι έγιναν μεγάλα deals, εκατομμυρίων ευρώ, δισεκατομμυρίων, για τη χρηματοδότηση ναυπήγησης ελληνικών πλοίων και πάλι όχι στα ναυπηγεία της Ελλάδος αλλά στα ναυπηγεία της Κίνας.
Ποιοι, λοιπόν, μας καλούν να συζητήσουμε και μας λένε ότι αυτοί είναι οι κατάλληλοι να μας πουν πώς θα γίνουν επενδύσεις στην πατρίδα μας;
Αυτοί οι οποίοι ξεπουλούν, χαρίζουν δημόσια περιουσία και γη, όπως ο Αστέρας Βουλιαγμένης, το Ελληνικό και πάρα πολλές άλλες εκτάσεις-φιλέτα του ελληνικού δημοσίου σε ολόκληρη την Ελλάδα, χωρίς να υπάρχουν, έστω και με έμμεσο ή άμεσο τρόπο, κάποια οφέλη που να υπερτερούν αυτού του ξεπουλήματος, όπως παραδείγματος χάριν θέσεις εργασίας ή κάποιου άλλου είδους όφελος. 
Έχουμε και αντίστοιχα παραδείγματα στο πρόσφατο παρελθόν, όπως τον περίφημο αγωγό TAP, την κατασκευή του οποίου ενέκρινε κατά πλειοψηφία το ελληνικό Κοινοβούλιο, λέγοντάς μας ψέματα, μιλώντας για πολλές θέσεις εργασίας, -μιλάμε για λίγες δεκάδες, ενδεχομένως εκατοντάδες για βραχύβιο χρονικό διάστημα- και οι τοπικές κοινωνίες δεν έχουν να ωφεληθούν τίποτα απολύτως. Το ίδιο ισχύει και για την ελληνική οικονομία, διότι δεν έχει γίνει καμμία πρόβλεψη να παίρνει αέριο το ελληνικό κράτος από αυτόν τον αγωγό, δεν υπάρχουν διακλαδώσεις, δεν υπάρχει τίποτα. 
Τώρα, το πιο ωραίο είναι πως διαλέξαμε τον TAP, γιατί έτσι μας έλεγαν οι «φίλοι» μας Ευρωπαίοι και λοιποί και πετάξαμε στα σκουπίδια τον South Stream και τώρα τρέχουν όλοι οι Ευρωπαίοι να προλάβουν να κλείσουν συμφωνία για το South Stream, διότι πολύ απλά με τις συμφωνίες που έχει κάνει η Ρωσία με Κίνα και Ινδία τα επόμενα χρόνια, ενδεχομένως αυτές οι δύο χώρες -οι πολυπληθέστερες του πλανήτη- να καταναλώνουν το σύνολο της παραγωγής φυσικού αερίου της Ρωσίας και να μείνει η Ευρώπη χωρίς φυσικό αέριο. Τώρα, λοιπόν, όλοι τρέχουν και δεν φθάνουν. 
Μας καλούν να μιλήσουμε για επενδύσεις αυτοί που έφεραν τα μνημόνια, που τα ψήφιζαν, χωρίς να έχουν ιδέα, όπως τόσο ξεδιάντροπα παραδέχονταν και οι ίδιοι, αυτοί που οδήγησαν την πατρίδα μας εδώ που την οδήγησαν. Μας καλούν να ψηφίσουμε αυτό το νομοσχέδιο, αυτοί που προεκλογικά υπόσχονταν εντελώς διαφορετικά θέματα και ζητήματα, που αφού υφάρπαξαν την ψήφο κάποιων αφελών εφαρμόζουν τα εντελώς διαφορετικά. 
Στην περίπτωση των αιολικών πάρκων του εν λόγω νομοσχεδίου, βλέπουμε να εφαρμόζεται μία πολιτική πολύ διαφορετική από αυτήν που ακολουθήσατε στην περίπτωση με τα μικρά φωτοβολταϊκά, όπου διάφοροι μικροεπενδυτές, όταν τους μιλούσατε για εγγυημένες τιμές σας πίστεψαν, δανείστηκαν, εγκατέστησαν φωτοβολταϊκά -είτε στις στέγες των σπιτιών τους είτε σε κάποιο μικρό χωράφι που είχαν είτε κάπου αλλού- και στην πορεία τους «ρίξατε» και τους φορολογήσατε. Πάνε και οι εγγυημένες τιμές, πάνε όλα! Τι δεν τους τάξατε! Τους βάλατε ακόμα και παραγωγικά κτήματα να τα καταστρέψουν επί της ουσίας για να βάλουν φωτοβολταϊκά και σε ελάχιστο χρόνο ήρθατε στη Βουλή και νομοθετικά τους τα «κουρέψατε». «Τρέχουν» τα δάνεια, τρέχουν οι άνθρωποι να καταλάβουν τι έγινε, να συνειδητοποιήσουν την καταστροφή που έχουν υποστεί. Τους ξεγελάσατε και πρέπει να διορθώσετε αυτήν την αδικία, να επανέλθουν οι αποδόσεις στις τιμές που είχατε τάξει, στις τιμές που είχαν συμφωνηθεί, να καταργηθούν όλες οι νομοθετικές παρεμβάσεις που τους καταστρέφουν και μετά ναι, να συζητήσουμε για μεγαλεπήβολα επενδυτικά σχέδια, για αιολικά πάρκα και να δούμε τι μπορεί να γίνει επ’ αυτού. 
Συγχρόνως, όσον αφορά αυτά τα αιολικά πάρκα, βλέπουμε ότι οι μόνοι ωφελημένοι είναι οι ιδιοκτήτες τους, ο Κοπελούζος, ο Μυτιληναίος, οι οποίοι τυγχάνουν και επιδότησης και φοροαπαλλαγών και προνομιακών τιμών πώλησης προς το δημόσιο και άλλων, ενώ όπως είπαμε, οι μικροεπενδυτές καταστράφηκαν. 
Συγχρόνως, μιας και μιλάμε για ανανεώσιμες πηγές ενέργειας και έχουμε ακούσει πάρα πολλά, θα πρέπει να δείτε έναν οικιακό λογαριασμό της ΔΕΗ που έρχεται σε κάθε Έλληνα πολίτη. Στις ρυθμιζόμενες χρεώσεις, όπου υπάγονται και οι ανανεώσιμες πηγές ενέργειας, τα κόστη έχουν φθάσει στο Θεό και φθάνουν πολλές φορές και στο 50% του λογαριασμού. 
Κάνετε μία πολιτική χωρίς σχέδιο. Έχετε παραδεχθεί και οι ίδιοι ότι η πράσινη ανάπτυξη όπως τη σκεφτήκατε, τη σχεδιάσατε και προσπαθήσατε να την υλοποιήσετε είναι 100% αποτυχημένη και αυτό φαίνεται στους λογαριασμούς, όπου συνεχώς αυξάνετε τις τιμές στις ρυθμιζόμενες χρεώσεις για τις ανανεώσιμες πηγές ενέργειας. 
Αλήθεια, σε τι θα ωφεληθούμε σαν σύνολο από αυτά τα αιολικά πάρκα; Στις τιμές του ρεύματος; Σίγουρα όχι. Σε θέσεις εργασίας; Σίγουρα όχι. Μιλάμε μόνο για έξι θέσεις εργασίας. Δεκάδες εκατοντάδες εκατομμύρια ευρώ επένδυση, για να μην υπάρχουν ούτε καν θέσεις εργασίας. 
Ο εν λόγω επενδυτικός νόμος, εξυπηρετεί μόνο τους συνήθεις μεγάλους και εν πολλοίς διαπλεκόμενους παίκτες, οι οποίοι ωφελούνται και επιτυγχάνουν όχι λόγω των επιχειρηματικών δυνατοτήτων και ικανοτήτων τους αλλά κυρίως λόγω των γνωριμιών τους και της σχεδόν αποκλειστικής ενασχόλησής τους με το δημόσιο.
Επίσης, αυτό που είναι σίγουρο είναι ότι καμμία επενδυτική πολιτική δεν μπορεί να γίνει από τους νεκροθάφτες της οικονομίας της πατρίδος μας, αυτούς που διέλυσαν στην κυριολεξία όχι μόνο τον οικονομικό ιστό αλλά και τον κοινωνικό και τον ηθικό και τα πάντα σε αυτήν τη χώρα, αυτούς που κυβερνάνε αυτόν τον τόπο για περισσότερο από σαράντα χρόνια. 
Οι στυλοβάτες της ελληνικής οικονομίας, όπως και κάθε υγιούς οικονομίας, ήταν, είναι και θα είναι, οι μικρομεσαίοι έμποροι, βιοτέχνες, επιχειρηματίες, αγρότες, κατασκευαστές, τους οποίους εσείς φροντίσατε και τους τσακίσατε στην κυριολεξία, ξέροντας γιατί το κάνατε αυτό. Κανένα πραγματικό success story δεν μπορεί να υλοποιηθεί χωρίς τους εν λόγω. 
Αυτό το οποίο πραγματοποιείτε, είναι περισσότερο ένα personal bank account success story, το δικό σας success story. Και για να το επιτύχετε και να το διατηρήσετε, πολλοί εξ υμών διώκετε όλους όσους αντιστέκονται σε όλα όσα απεργάζεστε και λένε την αλήθεια στον ελληνικό λαό. Φυλακίζετε πολιτικούς Αρχηγούς, εμποδίζετε τη λειτουργία του Κοινοβουλίου και της δημοκρατίας, αφού η Βουλή δεν είναι πλέον των τριακοσίων αλλά είναι Βουλή των διακοσίων ενενήντα τριών και δεν ξέρουμε πού ακόμα θα φτάσετε. 
Χειραγωγείτε τη δικαιοσύνη τόσο απροκάλυπτα, που φαίνεται και με την τροπολογία που έρχεται και που γίνεται τόσος ντόρος και ακόμα και οι κυβερνητικοί Βουλευτές το λένε ότι θα μας πάρουν με τις λεμονόκουπες, με τις πέτρες. Δυστυχώς το χειρότερο όλων είναι ότι ο απλός ελληνικός λαός δεν ξέρει πως μπορεί να βρει το δίκιο του με όλα όσα συμβαίνουν. 
Καταψηφίζουμε το εν λόγω νομοσχέδιο. Με την τροπολογία 1508/79 δίνετε ακόμα μία εξάμηνη παράταση στη θητεία των μελών των ανεξάρτητων διοικητικών αρχών. Δεν ξέρουμε ποια φορά είναι αυτή. Η πέμπτη, η έκτη, η έβδομη; Συνεχίζετε να κρατάτε τις ανεξάρτητες αρχές σε μια κατάσταση υπολειτουργίας και παράνομης λειτουργίας, με σκοπιμότητα. Δεν θέλετε να λειτουργούν σαν ανεξάρτητες αρχές, μόνο ο τίτλος να υπάρχει. Δεν θέλετε να παρεμβαίνουν, γιατί σας χαλάνε τη «σούπα». Στις σοβαρές χώρες όπου οι ανεξάρτητες αρχές λειτουργούν και παρεμβαίνουν, το κράτος λειτουργεί πολύ καλύτερα. Εσείς δεν θέλετε κάτι τέτοιο. Γι’ αυτό διαιωνίζετε αυτήν την άθλια κατάσταση. Δεν είναι τυχαίο, που το ΕΣΡ δεν μπορεί επί της ουσίας να επιβάλει ούτε ένα πρόστιμο.
Όσο για την τροπολογία 1512/80 σχετικά με το «Ερρίκος Ντυνάν», θα μιλήσουμε αργότερα. Θα μιλήσει και ο Κοινοβουλευτικός μας Εκπρόσωπος. Περιμένουμε περισσότερες διευκρινίσεις για το συγκεκριμένο θέμα. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει η ειδική αγορήτρια της Δημοκρατικής Αριστεράς κ. Νίκη Φούντα.</ChairmanSpeech> 
<Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ, κύριε Πρόεδρε. 
Κύριε Υπουργέ, κύριοι συνάδελφοι, κυρώνουμε σήμερα έξι περιπτώσεις μεγάλων επενδυτικών σχεδίων. Πρόκειται για επενδύσεις συμβατές με σκοπούς που είχε θέσει ο επενδυτικός νόμος του 2011 για οικονομική ανάπτυξη με προώθηση της τεχνολογικής καινοτομίας, της περιφερειακής συνοχής και της πράσινης οικονομίας. 
Κύριε Υπουργέ, είπαμε στις επιτροπές πως είναι σίγουρο ότι είναι συμβατές με τις επιτάξεις ουσιαστικά της τεχνολογικής καινοτομίας και της πράσινης οικονομίας αλλά είναι συμβατές και με τις αρχές τις περιφερειακής συνοχής; Προσφέρουν αυτά τα επενδυτικά έργα αυτό που θα έπρεπε στην περιφερειακή ανάπτυξη; 
Να σημειώσουμε ότι ως προς το θέμα της ανάπτυξης των ΑΠΕ, πολλάκις έχουμε ζητήσει πιο φιλόδοξους στόχους ως το 2030 και άρα δεν θα μπορούσαμε να μην υπερψηφίσουμε ένα νομοσχέδιο, το οποίο προσθέτει τόσες μεγαβατώρες ουσιαστικά αιολικής ενέργειας, καθαρής ενέργειας, στο ενεργειακό πλάνο και στην ενεργειακή πολιτική της χώρας μας. 
Ένα κυβερνητικό σχέδιο για οικονομική και κοινωνική ανασυγκρότηση θα έπρεπε όμως να περιλαμβάνει ως απαραίτητη διάσταση έναν πλήρη και σύγχρονο ενεργειακό σχεδιασμό, ορθολογικό και στην κατεύθυνση των ευρωπαϊκών δεσμεύσεων, όχι δέσμιο των αγκυλώσεων του παρελθόντος και ποικίλων συμφερόντων. 
Τα συμφέροντα και εδώ δυστυχώς είναι εμφανή. Έγιναν τεράστια λάθη, κύριε Υπουργέ, με πολιτικές αποφάσεις. Υπάρχουν και τεράστιες ευθύνες. Ειδικά την τριετία 2007-2010 και δυο χρόνια πριν που κάποιοι ευαγγελίζονταν το μεγάλο όραμα της πράσινης ανάπτυξης στην Ελλάδα, ουσιαστικά κατέστρεψαν τη σχέση του Έλληνα πολίτη με αυτήν την προοπτική για τη χώρα. Κατέστρεψαν ένα όραμα για μια πραγματικά βιώσιμη ανάπτυξη στην Ελλάδα. Κατέστρεψαν ένα μοντέλο θέασης των πραγμάτων, το οποίο δυστυχώς φοβάμαι ότι έχει φύγει πίσω ανεπιστρεπτί. 
Δεν είναι τυχαίο που οι Έλληνες πολίτες ακούνε για ΑΠΕ, ακούνε για ανανεώσιμες πηγές ενέργειας και το βάζουν στα πόδια; Ποιος θα απολογηθεί κάποια στιγμή γι’ αυτό; Σε μια χώρα με τόσα συγκριτικά πλεονεκτήματα, σε μια πατρίδα που ο ήλιος, τα γεωθερμικά πεδία, οι υδρογονάνθρακες θα έπρεπε να είναι όπλα και εργαλεία ανάπτυξης εμείς περάσαμε μια οκταετία περίπου συνομιλώντας μόνο με συμφέροντα, δίνοντας αποδόσεις που γνωρίζαμε ότι δεν θα μπορέσουν να επιστρέψουν ως απόσβεση στο κράτος, φουσκώνοντας ελλείμματα όπως αυτό του ΛΑΓΗΕ και δημιουργώντας μια κατάσταση η οποία δεν τιμά κανέναν. 
Πώς γίνεται σήμερα να ερχόμαστε να λέμε ότι η πράσινη ανάπτυξη συνεχίζει να είναι για μας το ζητούμενο; Εμείς μπορούμε νομίζω να το πούμε, αλλά κάποιοι μέσα σ’ αυτήν την Αίθουσα είναι απαγορευτικό να το λένε. Και νομίζω ότι όλοι καταλαβαίνουν ποιους εννοώ. 
Υποτίθεται, λοιπόν, ότι θα έπρεπε στην περίοδο που διανύουμε να κρίνεται ο πολύπαθος ενεργειακός σχεδιασμός της χώρας. Από το ενεργειακό προφίλ, την ενεργειακή στρατηγική και τις επιλογές για τη βελτίωση της ενεργειακής επάρκειας θα μπορούσε να φανεί κατά πόσο μακροπρόθεσμα η Ελλάδα θα μπορούσε να μετατραπεί σε ενεργειακό κόμβο. Έχουμε πει πάρα πολλές φορές ότι για μας ενεργειακά δυνατή Ελλάδα είναι και πολιτικά δυνατή Ελλάδα. Η ενέργεια είναι το μεγάλο παιχνίδι που παίζεται σε ευρωπαϊκό αλλά και σε παγκόσμιο επίπεδο αυτήν τη στιγμή. 
Στο πλαίσιο αυτό η Κυβέρνηση, λοιπόν, θα πρέπει να πάψει να αντιμετωπίζει τις ανανεώσιμες πηγές ενέργειας ως πρόβλημα και να τις ξαναδούμε από την αρχή ως μοχλό πράσινης αειφόρου ανάπτυξης και ως ένα από τα αναγκαία βήματα για να βγούμε επιτέλους από την κρίση και να ανιχνεύσουμε ένα διαφορετικό και αποδοτικό αναπτυξιακό μοντέλο. 
Εμείς ως Δημοκρατική Αριστερά έχουμε απαντήσει σε μια ερώτηση: Θέλουμε την επιχειρηματικότητα; Θέλουμε να υπάρξει ανάπτυξη μεγάλου μεγέθους σ’ αυτήν τη χώρα; Φυσικά και θέλουμε. Φυσικά και δεν πρέπει να διώχνουμε τις επενδύσεις από την Ελλάδα και φυσικά πρέπει να δίνουμε μικρότερες αποδόσεις στους επενδυτές οι οποίοι πρέπει να επενδύουν με μεγαλύτερα επιχειρηματικά και επενδυτικά ρίσκα. Αυτή για μας είναι η χρυσή τομή, η ισορροπία με την οποία θα έπρεπε να κινηθεί η Κυβέρνηση. Νομίζω, κύριε Υπουργέ -δε θα διαφωνήσετε και εσείς- ότι δεν κινείται με αυτόν τον τρόπο. 
Πέρα όμως από το ζήτημα της συμβολής των αιολικών πάρκων στη βελτίωση του ενεργειακού μείγματος -είπα ότι αυτός είναι ο βασικός λόγος για τον οποίον υπερψηφίζουμε αυτήν τη σειρά συμβάσεων- μπορεί να εντοπίσει κανείς μια σειρά προβλημάτων όσον αφορά στο τι αποδίδουν οι συγκεκριμένες επενδύσεις στο επίπεδο της αξιοποίησης του ανθρώπινου δυναμικού για να δούμε κατά πόσο αυτό ουσιαστικά συνάδει και με τους στόχους που εμείς θέλαμε να προσπαθήσουμε να βάλουμε μέσα στον επενδυτικό νόμο. Να σταθούμε, δηλαδή, σε έναν διατυπωμένο σκοπό του επενδυτικού, αυτόν της αξιοποίησης του ανθρώπινου δυναμικού της χώρας. 
Ήταν μια συνολικότερη κριτική που έγινε, κύριε Υπουργέ, στον αναπτυξιακό νόμο και με την ευκαιρία της επικαιροποίησής του το 2013, ότι δεν ήταν αρκούντως συνδεδεμένος με τη δημιουργία βιώσιμων θέσεων απασχόλησης. Και το βλέπουμε δυστυχώς και σ’ αυτές τις συμβάσεις. 
Γνωρίζουμε, άλλωστε, ότι διαχρονικά, από τον αναπτυξιακό νόμο του 1982, ενώ το ύψος των επενδύσεων αλλά και των επιχορηγήσεων, αυξάνεται, μειώνονταν σταθερά και εντυπωσιακά οι θέσεις εργασίας που δημιουργούνταν από τα επιδοτούμενα επενδυτικά σχέδια. 
Θα πω κάποια νούμερα, γιατί είναι πραγματικά εντυπωσιακό. Από τις ενενήντα δύο χιλιάδες επτακόσιες ενενήντα εννέα θέσεις εργασίας με το νόμο του 1982 περνάμε στις τριάντα εννέα χιλιάδες εξακόσιες εβδομήντα έξι θέσεις με το νόμο του 1990 -το 1/3- στις δεκαεννέα χιλιάδες διακόσιες τριάντα εννιά με το νόμο του 1998 και μόλις στις οκτώ χιλιάδες τετρακόσιες ενενήντα δύο με το νόμο του 2004. Αυτό το πράγμα είναι ακατανόητο. Προφανώς, έχει να κάνει με λάθος χειρισμούς και πολιτικές αποφάσεις.
Κανονικά, λοιπόν, θα έπρεπε η βαρύτητα του κριτηρίου της δημιουργίας βιώσιμων θέσεων εργασίας στην επιλεξιμότητα μιας επένδυσης να είναι πολύ μεγάλη. Δυστυχώς, δεν είναι. Ζητήσαμε και στην επιτροπή μια εκτίμηση για το πόσες θέσεις εργασίας αναμένεται να δημιουργηθούν -και να διατηρηθούν όμως- αναλυτικά ανά κυρούμενη επένδυση. Τα δικά μας στοιχεία, οι πληροφορίες, είναι ότι για κάθε επένδυση από αυτές τις έξι θα διατηρηθεί μόνο μια θέση εργασίας, δηλαδή έξι θέσεις εργασίας για τα 94.000.000, τα οποία θα δοθούν ως επιχορήγηση σε αυτά τα έξι πάρκα.
Ζητήσαμε, επίσης, στο βαθμό που η φορολογική απαλλαγή κατοχυρώνεται σε ένα χρονικό εύρος δεκαπενταετίας -και αυτό το χρονικό εύρος είναι πάρα πολύ μεγάλο- να δούμε και πόσες θέσεις εργασίας θα μπορούσαμε να υποχρεώσουμε τον επενδυτή να έχει. Δυστυχώς, δεν έγινε καμμία τέτοια συζήτηση ούτε στην επιτροπή. Ελπίζουμε αυτό να αλλάξει σήμερα.
Ας μείνουμε για λίγο στο θέμα των ενισχύσεων. Στις περιπτώσεις που συζητάμε η συνολική δαπάνη και η απώλεια εσόδων λόγω των ενισχύσεων, υπερβαίνει σε αυτήν την περίπτωση τα 94.000.000. Θέλουμε, όμως, να κάνουμε και τρεις επισημάνσεις για το πώς θα έπρεπε να λειτουργήσουμε από εδώ και πέρα.
Ο επενδυτικός νόμος προσδιόριζε τρία είδη ενισχύσεων, που παρέχονται στα υπαγόμενα επενδυτικά σχέδια της κατηγορίας των μεγάλων επενδυτικών σχεδίων, οι οποίες μπορούν να παρέχονται είτε μεμονωμένα ή συνδυαστικά. 
Κύριε Υπουργέ, είπαμε ότι εφόσον δεν ξέρουμε εάν αυτά τα επενδυτικά σχέδια αποδίδουν αυτά που θα θέλαμε να αποδώσουν στην ελληνική κοινωνία, μήπως θα μπορούσαμε να δούμε μεμονωμένα και όχι συνδυαστικά, δίνοντας όλα αυτά τα κίνητρα στις συγκεκριμένες επιδοτήσεις;
Ο επενδυτικός προβλέπει φορολογική απαλλαγή, επιχορήγηση και επιδότηση χρηματοδοτικής μίσθωσης. Γιατί δεν μπορούμε να διαχωρίσουμε αυτές τις επενδύσεις και να πούμε ότι για αυτές θα δώσουμε, ας πούμε, μόνο επιχορήγηση ή μόνο φορολογική απαλλαγή, αν θέλουμε να δώσουμε κίνητρα ώστε να μπορέσουν να ξεκινήσουν και όντως να στραφούμε σε ένα πιο καθαρό ενεργειακό μείγμα στη χώρα;
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Η φορολογική απαλλαγή -και αυτό αφορά τις προβλέψεις του επενδυτικού νόμου- για δεκαπέντε διαχειριστικές περιόδους είναι ένα εξαιρετικά μεγάλο χρονικό διάστημα. Να σημειώσουμε, άλλωστε, ότι στις τελευταίες ρυθμίσεις για το ΛΑΓΗΕ - σε αυτό το απαράδεκτο νομοσχέδιο που είχε έρθει για την άρση των εγγυημένων τιμών και για όλα τα υπόλοιπα- όσον αφορά τα αιολικά οι πολύ μεγάλες επενδύσεις άνω των 30 MWh βρέθηκαν σαφώς και τότε ευνοημένες σε σχέση με άλλες επενδύσεις.
Ευνοημένα, βέβαια, δεν βρέθηκαν τα οικιακά φωτοβολταϊκά. Τα στατιστικά λένε ότι σαράντα χιλιάδες νοικοκυριά και άνω βρέθηκαν να έχουν εγγυημένες τιμές άλλου είδους τη στιγμή που η ίδια η πολιτεία τους είπε, «Εμείς δεν θέλουμε να σας αντιμετωπίζουμε ως επενδυτές, αλλά ως μια κατηγορία ανθρώπων που επιζητά το συμπληρωματικό εισοδηματικό βοήθημα και μπορούμε να συνεισφέρουμε στην καθαρή ενέργεια του τόπου.».
Ένα ακόμα ζήτημα είναι η ενημέρωση των τοπικών κοινωνιών. Για εμάς η διαβούλευση είναι το μεγάλο ζητούμενο. Και αυτό σε γενικό επίπεδο και ειδικά όταν συζητάμε μεγάλες επενδύσεις. Θα ήταν σημαντικό -βέβαια γνωρίζουμε ότι δεν συνιστά συμβατική υποχρέωση για το Υπουργείο- και ορθότερο αν είχαν ενημερωθεί οι κατά τόπους δήμοι –οι ΟΤΑ δηλαδή- στις περιοχές των επενδύσεων και είχαν δοθεί γνωμοδοτήσεις από τις κατά τόπους αρχές και τα δημοτικά συμβούλια.
Υπάρχει ανασφάλεια από άλλους παραγωγικούς κλάδους -για παράδειγμα από τους κτηνοτρόφους- και καλό θα ήταν να υπάρχουν διαβεβαιώσεις και δεσμεύσεις -τις ζητήσαμε και στην επιτροπή- ότι η μία δραστηριότητα δεν θα βαίνει εις βάρος της άλλης. 
Γνωρίζουμε, για παράδειγμα, για το άρθρο 2, που είναι η επένδυση στην Αμφιλοχία, ότι ο Δήμος εκεί είχε ζητήσει δικλίδες ασφαλείας κατά τη διάρκεια της κατασκευής, αλλά και ανεμπόδιστη κτηνοτροφία στην περιοχή που υπάρχει το αιολικό πάρκο. Δυστυχώς, στην επιτροπή ο Υπουργός δεν μπόρεσε να μας το διασφαλίσει, ούτε και να δεσμευτεί γι’ αυτό. Ελπίζουμε να το κάνει σήμερα. 
Προφανώς, λοιπόν, η προσέλκυση επενδύσεων είναι ζητούμενο μίας συνολικότερης προσπάθειας που υπερβαίνει τον επενδυτικό νόμο. 
Για το σκοπό αυτό -δεν θα κουραστούμε να το λέμε- απαιτείται μία σταθερότητα στο φορολογικό περιβάλλον, που δεν διαθέτουμε, μια σταθερότητα στο πλαίσιο των ΑΠΕ, που δεν συζητάμε καν, πάταξη των φαινομένων της διαφθοράς που δεν είναι και το ατού ούτε τον προηγούμενων κυβερνήσεων ούτε αυτής της Κυβέρνησης, δυστυχώς, αύξηση της διαφάνειας και βελτίωση της ποιότητας των προσφερόμενων υπηρεσιών με εξάλειψη της περιττής γραφειοκρατίας και φυσικά διευκόλυνση της πρόσβασης των επιχειρήσεων στον τραπεζικό δανεισμό, μία ρευστότητα που δεν είναι το ζητούμενο για εμάς μόνο σε αυτήν την περίπτωση φυσικά, στις ΑΠΕ, αλλά για ολόκληρη τη μικρή επιχειρηματικότητα και τις επενδύσεις μικρού και μεσαίου μεγέθους. 
Θα κάνω ένα γενικότερο σχόλιο ως προς το θέμα των επενδύσεων. Ως παρέμβαση στο θεσμικό πλαίσιο για τις ιδιωτικές επενδύσεις προωθήθηκε ο νέος αναπτυξιακός νόμος στην προσπάθεια βελτίωσης του προηγούμενου, όπου δίνεται ιδιαίτερο βάρος στις στρατηγικές ιδιωτικές επενδύσεις.
Βλέπουμε την Κυβέρνηση, λοιπόν, να αναλώνεται σε ένα μονοδιάστατο, σχεδόν, προσανατολισμό προς τις στρατηγικές επενδύσεις. Δεν είμαστε αρνητικοί, προφανώς, στο να υπάρχει τέτοιου είδους επένδυση και επενδυτική δραστηριότητα, αλλά ασκούμε δριμεία κριτική στη μονομέρεια του πράγματος, καθώς και στο γεγονός ότι προωθείται μία λογική fast track που ακυρώνει χωροταξικά σχέδια, περιβαλλοντικές νομοθεσίες, πρότυπα βιώσιμης ανάπτυξης, το υπάρχον φορολογικό πλαίσιο κ.λπ..
Πρέπει να δούμε, όμως, οι στρατηγικές επενδύσεις τι έχουν τελικά επιφέρει και αποφέρει στην ελληνική κοινωνία. Πρέπει να το δούμε συγκεκριμένα, γιατί μάλλον αντιμετωπίζεται το πλαίσιο με σχετική αδιαφορία από τους επενδυτές. Πόσες επενδύσεις έχουν υλοποιηθεί και πόσες θέσεις εργασίας έχουν δημιουργήσει οι επενδύσεις αυτές; 
Επιμένουμε ότι πρέπει επιτέλους να δοθεί έμφαση στις μικρομεσαίες επιχειρήσεις, οι οποίες διαλύονται, λόγω και αυτής της μη ενεργοποίησης των τραπεζών που είπαμε παραπάνω. 
Η μακρά περίοδος χάριτος μετά την ανακεφαλαιοποίηση για τις τράπεζες, που έγινε με εγγύηση το δημόσιο χρήμα των φορολογουμένων πολιτών, δυστυχώς βλέπουμε να παρατείνεται. Η συμβολή των τραπεζών στην παροχή ρευστότητας προς την παραγωγική οικονομία -και το αναφέρω γιατί είναι δική σας κυρίως αρμοδιότητα, κύριε Υπουργέ, μαζί με το Υπουργείο Οικονομικών- έχει παραπεμφθεί στις καλένδες και δυστυχώς δεν έχουμε δει καμμία πίεση εκ μέρους των αρμοδίων Υπουργείων. 
(Στο σημείο αυτό κτυπάει το κουδούνι του λήξεως του χρόνου ομιλίας της κυρίας Βουλευτού)
Ολοκληρώνω, κύριε Πρόεδρε. 
Δεν είναι δυνατόν να εμμένουμε στη φοροαπαλλαγή ως δήθεν πανάκεια -προφανώς υπάρχουν θετικά στοιχεία, ειδικά σε μία περιορισμένων πόρων και προφανώς διαμορφώνει τις προϋποθέσεις για αυτοχρηματοδότηση- και να μην μας απασχολεί ουσιαστικά η εξεύρεση των απαραίτητων πόρων για τη χρηματοδότηση των αναπτυξιακών πρωτοβουλιών, είτε αυτοί προέρχονται από το δημόσιο είτε από τον ιδιωτικό τομέα, έναν ιδιωτικό τομέα που έχουμε παραμελήσει επαρκώς. 
Ολοκληρώνω, λέγοντας ότι είναι απαράδεκτη, φυσικά, η τροπολογία για άλλη μία παράταση της λειτουργίας της θητείας των μελών των ανεξάρτητων αρχών. Προφανώς, δεν έχετε ενημερωθεί πόσο χάλια ήταν το έργο, πόσο ανεπαρκής ήταν η ΡΑΕ, παραδείγματος χάριν, η Ρυθμιστική Αρχή Ενέργειας, μία Ρυθμιστική Αρχή Ενέργειας που δεν έχει έρθει στη Βουλή τόσο καιρό να μας ενημερώσει για τα σκάνδαλα της «ENERGA» και της «HELLAS POWER» τα οποία έχουν κοστίσει 300 εκατομμύρια ευρώ στον ελληνικό λαό, έναν ελληνικό λαό, όμως, που του κόβουμε τους μισθούς, τα δώρα κ.λπ.. 
Θεωρώ ότι αυτό το νομοσχέδιο θα έπρεπε να υπερψηφιστεί απ’ όλους όσοι θεωρούν ότι υπάρχει ευρωπαϊκή προοπτική σε αυτήν τη χώρα, προοπτική η οποία συνάδει με τις ευρωπαϊκές επιταγές που έχουν να κάνουν με την πράσινη ανάπτυξη και τις ανανεώσιμες πηγές ενέργειας. 
Εμείς το υπερψηφίζουμε και δηλώνουμε «παρών» στο άρθρο 6, το οποίο αναφέρεται στην επένδυση που γίνεται στη Βόνιτσα, στην ιδιαίτερη πατρίδα μου, διότι δεν ενημερώθηκε καν η δημοτική αρχή. Και εμείς επιζητούμε αυτήν την διαβούλευση που είπαμε, κύριε Πρόεδρε. 
Επίσης, δηλώνουμε «παρών» στο άρθρο 7, για τους λόγους που προανέφερα στην αναλυτική περιγραφή του νομοσχέδιου. 
Πρέπει να αρχίσουμε να σκεφτόμαστε με άλλο τρόπο και πρέπει να αρχίσουμε, πραγματικά, να ενισχύουμε τις μικρομεσαίες επιχειρήσεις και να θέλουμε να ενισχύουμε κάθε είδους επιχειρηματικότητα, από τις μεγάλες μέχρι τις μικρότερες. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Τον λόγο έχει ο κύριος Υπουργός.</ChairmanSpeech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Ευχαριστώ, κύριε Πρόεδρε. 
Κυρίες και κύριοι συνάδελφοι, πράγματι η χώρα μας πέρασε μια βαθύτατη οικονομική και κοινωνική κρίση τα τελευταία χρόνια. Πληρώνουμε σήμερα λάθος επιλογές δεκαετιών, κάτι το οποίο πρέπει όλοι να έχουμε το θάρρος να παραδεχτούμε. Και πρέπει και όλες οι δυνάμεις της Βουλής να μην προτείνουν στο μέλλον να κάνουμε τα λάθη που μας οδήγησαν τις τελευταίες δεκαετίες στη σημερινή κατάσταση. 
Βέβαια, σε αυτήν την Αίθουσα χωριζόμαστε σε τρεις ομάδες, αν θέλετε. Σε αυτούς που περιγράφουν τη δύσκολη κατάσταση, σε αυτούς που επιζητούν τη μιζέρια ως τρόπο αύξησης της πολιτικής τους δύναμης και σε αυτούς που τελικά είτε δεν προτείνουν ή προτείνουν να επαναλάβουμε τα λάθη του παρελθόντος. 
Η Κυβέρνηση από την άλλη πλευρά, εδώ και δύο χρόνια, αγωνίζεται να επαναφέρει τη χώρα σε μια βιώσιμη ανάπτυξη. Αγωνίζεται να αντιστρέψει την αύξηση της ανεργίας και τη βαθιά ύφεση, την οποία για έξι συναπτά έτη έπρεπε να βιώσουμε. Πώς το κάνει αυτό; 
Πρώτον, επαναφέροντας τη δημοσιονομική ασφάλεια. Επιστρέφουμε τη χώρα σε πρωτογενή πλεονάσματα αντί για πρωτογενή ελλείμματα. 
Δεύτερον, επαναφέροντας τη χώρα σε πλεόνασμα του Ισοζυγίου Τρεχουσών Συναλλαγών το 2013 για πρώτη φορά από το 1948, το οποίο σημαίνει ότι η χώρα μας αρχίζει και πάλι να παράγει. Η χώρα μας εξάγει σε δύσκολο περιβάλλον, με μεγάλες δυσκολίες, τις οποίες γνωρίζουμε πολύ καλά από πρώτο χέρι μιλώντας καθημερινά με την αγορά. 
Τρίτον, επαναφέροντας τη χώρα μας στις διεθνείς αγορές τον Απρίλιο του 2014. 
Οι τρεις λόγοι, δηλαδή, που οδηγήσαν τη χώρα το 2010 να αναγκαστεί να προσφύγει σε μηχανισμό στήριξης έχουν αντιστραφεί. Μπαίνουμε, δηλαδή, στη μετά μνημόνιο εποχή, όπως την ονομάζουμε, με σημαντικές μεταρρυθμίσεις για να αυξήσουμε την παραγωγικότητα της ελληνικής οικονομίας. 
Μην ξεχνιέστε, ο διεθνής ανταγωνισμός είναι μια πραγματικότητα στην οποία δεν μπορείς να κλείσεις τα μάτια. Όπως προσπαθούμε εμείς να εξάγουμε, προσπαθούν όλες οι χώρες του κόσμου. Όπως προσπαθούμε εμείς να προσελκύσουμε επενδύσεις, το ίδιο κάνουν όλες οι χώρες του κόσμου. 
Πρέπει, λοιπόν, διαρκώς να βελτιώνουμε τις δυνατότητες και τις ικανότητες της ελληνικής οικονομίας. Και το κάνουμε! 
Τέταρτον, αυξάνοντας τη ρευστότητα στην αγορά: Με την ανακεφαλαιοποίηση του τραπεζικού συστήματος. Με την επίτευξη το 2013 πλήρους απορρόφησης του ΕΣΠΑ και πλήρους απορρόφησης του Προγράμματος Δημοσίων Επενδύσεων. Με τη χρήση νέων μοντέλων, νέων εργαλείων, όπως το Ελληνικό Αναπτυξιακό Ταμείο που πλέον ιδρύθηκε και τη δημιουργία ειδικών χρηματοδοτικών εργαλείων με την Ευρωπαϊκή Τράπεζα Επενδύσεων, για να στηρίξουμε την ελληνική οικονομία. 
Πέμπτον, ανοίγοντας την ελληνική οικονομία, χρησιμοποιώντας τις δυνατότητες του κράτους ως καταλύτη ανάπτυξης. Όχι όπως γινόταν στο παρελθόν όπου το κράτος δανειζόταν, ξόδευε και τελικά χρωστούσε, αλλά χρησιμοποιώντας τη δημόσια περιουσία ως καταλύτη ανάπτυξης, με ιδιωτικοποιήσεις, με αξιοποίηση της δημόσιας περιουσίας, με ενίσχυση των συμπράξεων δημοσίου και ιδιωτικού τομέα. 
Έκτον, με την αλλαγή του επενδυτικού πλαισίου, με τη δημιουργία, παραδείγματος χάριν, της Κεντρικής Αδειοδοτικής Αρχής, με τη δημιουργία νέου πλαισίου για την αδειοδότηση μικρομεσαίων επιχειρήσεων, για να κόψουμε το βραχνά της γραφειοκρατίας με συγκεκριμένα μέτρα. 
Ποιο είναι το αποτέλεσμα; Σύμφωνα με το ΚΕΠΕ, 37,6 δισεκατομμύρια ευρώ έχει προσελκύσει η ελληνική οικονομία τα τελευταία δύο χρόνια. Είναι ίσως το καλύτερο αποτέλεσμα που έχει κάνει ποτέ η χώρα μας στην προσέλκυση νέων επενδύσεων. 
Ο στόχος τη δεύτερη διετία της παρούσας Βουλής είναι να δούμε την πλειοψηφία αυτών των έργων να υλοποιούνται, να μπουν οι μπουλντόζες, να ξεκινήσουν οι χιλιάδες θέσεις εργασίας όπου τα έργα που έχουν ήδη έρθει στη χώρα μας μπορούν να φέρουν, με πρώτο τον Πρωθυπουργό, ο οποίος έχει αναλάβει μόνος του, μπροστά, την ευθύνη της προσέλκυσης επενδύσεων με ουσιαστικές συναντήσεις, οι οποίες φέρνουν ουσιαστικό αποτέλεσμα. 
Και κάθε εβδομάδα πλέον κάτι καινούργιο ανακοινώνεται το οποίο δημιουργεί θέσεις εργασίας στη χώρα μας, με ένα φορολογικό πλαίσιο το οποίο τα επόμενα χρόνια θα βελτιώνεται. Γιατί πλέον έχουμε ξεπεράσει το σημείο του μέγιστου πόνου, έχουμε ξεπεράσει το σημείο όπου βρισκόταν η χώρα μας σε βαθύτατα ελλείμματα. 
Κάποιοι λένε ότι η ανάπτυξη το 2014 θα είναι ένα όνειρο. Σε λίγους μήνες θα παραδεχθούμε όλοι ότι είναι μία πραγματικότητα. Σας θυμίζω ότι την ίδια συζήτηση κάναμε για το πρωτογενές πλεόνασμα. Την ίδια συζήτηση κάναμε για το κατά πόσο η Ελλάδα θα καταφέρει να παραμείνει στο ευρώ. Πετύχαμε αυτά τα όνειρα και θα πετύχουμε και το επόμενο όνειρο, γιατί η άλλη Ελλάδα είναι αυτή που αγωνίζεται, είναι αυτή που παράγει, είναι αυτή που δημιουργεί. Είναι η άλλη Ελλάδα την οποία τα κόμματα που σήμερα αποτελούν τη συγκυβέρνηση δημιουργούμε απέναντι στη μιζέρια του παρελθόντος.
Σήμερα, κυρίες και κύριοι συνάδελφοι, μιλάμε για επενδυτικά έργα τα οποία έχουν κατατεθεί με τον αναπτυξιακό νόμο. Με το ν. 4146/2013 που ψηφίσαμε πριν από δεκατέσσερις μήνες, κάναμε ουσιαστικές αλλαγές, για να βελτιώσουμε την πρόσβαση των μικρομεσαίων επιχειρήσεων στον αναπτυξιακό νόμο ο οποίος στηρίζεται και στο Πρόγραμμα Δημοσίων Επενδύσεων αλλά και σε σημαντικό βαθμό είναι συγχρηματοδοτούμενο από κονδύλια της Ευρωπαϊκής Ένωσης.
Να σας θυμίσω ότι απαντώντας στα προβλήματα ρευστότητας της αγοράς προχωρήσαμε στην απελευθέρωση της διάρθρωσης του μείγματος επιχορηγήσεων απελευθερώνοντας και τις επιχορηγήσεις και τις φορολογικές απαλλαγές για όλες τις κατηγορίες επενδύσεων, με εξαίρεση τα μεγάλα έργα, τα οποία από ένα σημείο και πάνω δικαιούνται μόνο φορολογικές απαλλαγές. Επειδή αναγνωρίζουμε ότι οι μικρομεσαίες επιχειρήσεις χρειάζονται περισσότερο τη ρευστότητα που μπορεί να δώσει ο αναπτυξιακός νόμος, γι’ αυτό κάναμε αυτήν την πολύ σημαντική αλλαγή.
Επίσης, ιδιαίτερα σημαντική ήταν η αλλαγή –επειδή θα μιλήσουμε για μεγάλα έργα σήμερα- που κατεβάσαμε τον πήχη κύρωσης των μεγάλων έργων από τη Βουλή από τα 150 εκατομμύρια στα 50. Να σας πω πολύ απλά, κυρίες και κύριοι συνάδελφοι, ότι αν δεν είχαμε κάνει αυτήν την τροπολογία, δεν θα συζητούσαμε το σημερινό νομοσχέδιο, γιατί κανένα από τα έξι έργα που συζητάμε σήμερα, δεν περνάνε τον πήχη που προέβλεπε ο ν. 3908/2011 που είχε ψηφίσει το ΠΑΣΟΚ. Αντίθετα, εμείς θέλουμε τη διαφάνεια, θέλουμε τη συζήτηση στη Βουλή και την προκαλούμε μόνοι μας αλλάζοντας τον πήχη και φυσικά εκπληρώνοντας μετά την υποχρέωση που μας δίνει ο ν.4146 φέρνοντας αυτό το νομοσχέδιο στη Βουλή.
Άλλες σημαντικές αλλαγές του ν. 4146 που αναγνώρισε η αγορά είναι οι εξής. Είδατε ότι πλέον με εγγυητική επιστολή δίνουμε το 100% της επιχορήγησης μπροστά. Και αυτό για τις μικρομεσαίες επιχειρήσεις, κυρίες και κύριοι συνάδελφοι, που δυσκολεύονται να έχουν πρόσβαση στο τραπεζικό σύστημα σε μία εποχή που όλοι γνωρίζουμε ότι είναι περιορισμένη ρευστότητα, έκανε μεγάλη διαφορά. 
Και επειδή μιλάμε για προκαταβολή με εγγυητικές επιστολές, να τονίσω ότι τα μέτρα που έχουμε πάρει στο Υπουργείο Ανάπτυξης για την προστασία του δημοσίου χρήματος, το σύστημα που υπάρχει για τον έλεγχο των εγγυητικών επιστολών, όπως γνωρίζετε, πρόσφατα αποδίδει και προστατεύει το δημόσιο χρήμα από οποιαδήποτε προσπάθεια οποιωνδήποτε να πάρουν δημόσια περιουσία. 
Προχωρήσαμε παράλληλα με τον αναπτυξιακό νόμο στη δυνατότητα χρησιμοποίησης πιστοποιημένων φορέων για να αυξήσουμε την ταχύτητα και τη διαφάνεια και προχωρήσαμε και στη θεσμοθέτηση του αυτοτελούς γραφείου επιθεώρησης ιδιωτικών και στρατηγικών επενδύσεων, για να έχουμε έναν εσωτερικό έλεγχο, για να ελέγχουμε τον εαυτό μας, διαφορετικά τμήματα με διαφορετικούς προϊσταμένους, με διαφορετική πολιτική ηγεσία, για να μπορούμε να ελέγχουμε ακόμη καλύτερα πού πάνε τα λεφτά του ελληνικού λαού, μέτρα τα οποία θα μπουν σε πλήρη λειτουργία την παρούσα χρονιά. 
Μεταγενέστερα με το ν. 4242 κάναμε μία τελευταία τροποποίηση στον αναπτυξιακό νόμο, ώστε οι καθυστερήσεις στο τραπεζικό σύστημα για την έγκριση χρηματοδοτήσεων να μην αποτελούν τροχοπέδη για την υπαγωγή νέων επενδύσεων στον αναπτυξιακό νόμο. Είχα ζητήσει και είχα ενημερώσει πρόσφατα την αρμόδια Επιτροπή Παραγωγής και Εμπορίου για τα αποτελέσματα του αναπτυξιακού νόμου.
Κυρίες και κύριοι συνάδελφοι, σας το έχω πει πολλές φορές στην επιτροπή. Είναι πολύ σημαντικό όταν νομοθετούμε, μήνες, χρόνο μετά να κρινόμαστε για τα αποτελέσματα αυτού που νομοθετήσαμε.
Γιατί ο ελληνικός λαός απαιτεί –και πρέπει να απαιτεί- να είναι πιο αυστηρός με τους πολιτικούς, να ακούει τι λέμε ότι θα κάνουμε και μετά να μας κρίνει αν το πετύχαμε και τι πετύχαμε. Και αυτό είναι μια μεγάλη πρόοδος στο ελληνικό πολιτικό σύστημα. Οι ψηφοφόροι δεν είναι αφελείς, όπως κάποιες δυνάμεις θέλουν να πιστεύουν. 
Αποτέλεσμα, λοιπόν, μετά την ψήφιση του ν. 4146 είναι ότι στον πρώτο κύκλο του 2013 είχαμε αύξηση 40% των αιτήσεων, σε σχέση με τον προηγούμενο. Στο δεύτερο κύκλο του 2013 είχαμε αύξηση 57%, πάνω στο 40% του πρώτου κύκλου. Και τώρα, στον πρώτο κύκλο του 2014, τον οποίο χάρη και στη ψήφιση του άρθρου 7 σήμερα ολοκληρώνουμε, είχαμε αύξηση 372% των αιτημάτων μικρομεσαίων επιχειρήσεων για να ενταχθούν στον αναπτυξιακό νόμο. 
Καταφέραμε, επίσης, το 2013 να αυξήσουμε την ολοκλήρωση πληρωμών κατά 20% σε σχέση με το 2012, απορροφώντας το 100% των διαθέσιμων κονδυλίων που είχαμε, κάτι που θα κάνουμε και φέτος στον αναπτυξιακό νόμο. Φέτος το πρώτο εξάμηνο του 2014 ολοκληρώσαμε όλες τις εκκρεμότητες υπαγωγών που υπήρχαν στο Υπουργείο. Δεν έχουμε καμμία πλέον εκκρεμότητα από την 1η Ιουλίου. Και στο δεύτερο εξάμηνο θα εξασφαλίσουμε, όπως και πέρυσι, το 100% της απορρόφησης των κονδυλίων που μας έχει διαθέσει το Υπουργείο Οικονομικών. 
Κυρίες και κύριοι συνάδελφοι, με τα πρώτα έξι άρθρα του υπό συζήτηση νομοσχεδίου σήμερα κυρώνουμε έξι μεγάλα επενδυτικά σχέδια τα οποία έχουν υποβληθεί για έγκριση στον ν. 3908. Είναι έργα που το καθένα από αυτά έχει προϋπολογισμό πάνω από 50 εκατομμύρια ευρώ, κάτω –σας θυμίζω- από το όριο των 150 εκατομμυρίων που αρχικά προέβλεπε ο ν. 3908. 
Τα έργα αυτά αξιολογήθηκαν από ανεξάρτητους αξιολογητές του Εθνικού Μητρώου Πιστοποιημένων Αξιολογητών, που κληρώθηκαν από το Πληροφοριακό Σύστημα Κρατικών Ενισχύσεων το οποίο λειτουργεί στο Υπουργείο Ανάπτυξης. Ελέγχθηκε και αξιολογήθηκε θετικά η τήρηση του συνόλου των όρων και των προϋποθέσεων που θέτει ο ν. 3908. Εκδόθηκε η ΚΥΑ, η περίληψη της οποίας έχει ήδη δημοσιοποιηθεί στην Εφημερίδα της Κυβερνήσεως και αναφέρεται στα άρθρα τα οποία ζητάνε την τελική κύρωση των υπουργικών αποφάσεων. 
Να τονίσω ότι η κύρωση αυτών των έργων δεν εξασφαλίζει την αδειοδότησή τους. Τα έργα αυτά πρέπει να εκπληρώσουν όλες τις περιβαλλοντικές και άλλες προϋποθέσεις που επιβάλλει η ελληνική νομοθεσία. Και αφού αδειοδοτηθούν, αφού ολοκληρωθεί η επένδυση και λειτουργήσει, αφού επιβεβαιωθεί ότι οι επενδυτές έχουν καταβάλει την ίδια συμμετοχή που επιβάλλει ο νόμος, μόνο τότε το ελληνικό δημόσιο θα καταβάλει την κρατική επιχορήγηση, η οποία όπως σας είπα σε μεγάλο βαθμό συγχρηματοδοτείται από το ευρωπαϊκό πλαίσιο ή θα απελευθερωθεί η εγγυητική επιστολή σε περίπτωση που έχει ζητηθεί η προκαταβολή. 
Όπως τόνισα και στην επιτροπή, τα μεγάλα έργα έχουν ανεξάρτητο κωδικό στην κατανομή κονδυλίων, κρίνονται ανεξάρτητα και δεν επηρεάζουν την τύχη αιτημάτων μικρομεσαίων επιχειρήσεων. 2% του προϋπολογισμού του 2012, 0% του προϋπολογισμού του 2013 και 95% του προϋπολογισμού του 2014 έχει διατεθεί για μεγάλα έργα. Δηλαδή, 98%, 100% και 95% έχει διατεθεί για τις μικρομεσαίες επιχειρήσεις. 
Κυρίες και κύριοι συνάδελφοι, έχει γίνει μία ιδιαίτερη συζήτηση για το θέμα της δημιουργίας θέσεων εργασίας και αυτό είναι κάτι το οποίο θα πρέπει να συζητήσουμε όταν κατατεθεί, στο δεύτερο εξάμηνο του 2014, ο νέος αναπτυξιακός νόμος, όπως επιβάλλει κάθε επτά χρόνια η ευρωπαϊκή νομοθεσία, γιατί υπάρχουν ο νέος απαλλακτικός κανονισμός και ο νέος χάρτης περιφερειακών ενισχύσεων. 
Θα πρέπει να ξαναμιλήσουμε για προτεραιότητες γιατί στο παλιό πλαίσιο βασική προτεραιότητα της χώρας μας, όπως είχε ψηφίσει τότε η Βουλή των Ελλήνων, ήταν και η στήριξη των ανανεώσιμων πηγών ενέργειας. Ήταν εθνική πολιτική οι ΑΠΕ. Και γνωρίζω ότι τα κόμματα της Αριστεράς επανειλημμένα έχουν μιλήσει για την ανάγκη ενίσχυσης των ΑΠΕ. Οι ΑΠΕ έχουν καλά και κακά. Ένα από τα κακά είναι ότι δεν δημιουργούν θέσεις εργασίας. Αυτό, όμως, κυρίες και κύριοι συνάδελφοι, δεν είναι κάτι που το ανακαλύπτουμε σήμερα. Είναι κάτι που το γνωρίζαμε. Είναι κάτι που ισχύει.
Και άρα, πρέπει να δούμε το συνολικό μείγμα. Γιατί, στον πρώτο κύκλο του 2014 από τις επενδύσεις που εγκρίνονται, δημιουργούνται τρεις χιλιάδες πεντακόσιες νέες θέσεις εργασίας. Όχι, όμως, από τις ΑΠΕ. Και οι ΑΠΕ δεν είναι μόνο οι μεγάλες ΑΠΕ, είναι και οι μικρές ΑΠΕ. Υπέγραψα τους τελευταίους τρεις μήνες οκτακόσιες πενήντα αποφάσεις υπαγωγής πολύ μικρών φωτοβολταϊκών -μια εκκρεμότητα που υπήρχε εδώ και χρόνια, ολοκληρώθηκε- και εκδόθηκαν ήδη στο ΦΕΚ οι αποφάσεις υπαγωγής και ολοκλήρωσης αυτών των μικρών έργων που είχαν κάνει πολλοί μικροί επενδυτές.
Άρα, εμείς στηρίζουμε και τη μικρή και τη μεσαία και τη μεγάλη επιχειρηματικότητα, όπως στηρίζουμε και τις ελληνικές και τις ξένες επενδύσεις. Γιατί, σε αντίθεση με εσάς έχουμε έναν στόχο, τη μείωση της ανεργίας. Και μείωση της ανεργίας χωρίς επενδύσεις, κυρίες και κύριοι συνάδελφοι του ΣΥΡΙΖΑ, δεν γίνεται. 
Θέλω να σας πω ότι έχω έρθει πολλές φορές στην Αίθουσα -και είναι υποχρέωση μου φυσικά- να απαντήσω σε ερωτήσεις. Δεν έχω λείψει μάλλον ποτέ από απάντηση επίκαιρης ερώτησης. Και ένα από τα πιο συνηθισμένα θέματα επίκαιρων ερωτήσεων είναι από τον ΣΥΡΙΖΑ που διαφωνεί με κάθε μία, μα ειλικρινά με κάθε μία επένδυση που πάει να γίνει σε αυτόν τον τόπο. Έχω ρωτήσει πολλές φορές και είμαι σίγουρος ότι σήμερα μπορείτε να μου απαντήσετε και να μου πείτε μία μεγάλη επένδυση που σας αρέσει, μία μεγάλη επένδυση που θέλετε.
Είναι ίσως το Ελληνικό;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό είναι επένδυση;</Speech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Λέω, είναι 8 δισεκατομμύρια, είναι πενήντα χιλιάδες θέσεις εργασίας.
Είναι ίσως τα μεγάλα έργα ΑΠΕ, είναι τα fast track έργα, είναι τα ΣΔΙΤ, είναι τα έργα που κάνουν ξένες εταιρείες στην Ελλάδα; Δώστε μου μερικά παραδείγματα, να ακούσει και ο ελληνικός λαός τι ανάπτυξη εσείς οραματίζεστε.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Πείτε μας ένα δημόσιο έργο.</Speech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Θα σας πω για τα δημόσια έργα, όταν φτάσω στο άρθρο 8, γιατί το έχω κρατήσει, κυρία συνάδελφε, από την πρωτολογία σας.
Και αν μπορώ, κύριε Πρόεδρε, να ενώσω και τον χρόνο της δευτερολογίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεχίστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Επίσης, εξαιρετικά σημαντική για την υπαγωγή των έργων του αναπτυξιακού νόμου των μικρομεσαίων επιχειρήσεων του 14α, είναι η έγκριση του άρθρου 7, το οποίο λέει ότι η έκδοση του οριστικού πίνακα με αποφάσεις των οικείων οργάνων, δηλαδή, του Υφυπουργού Ανάπτυξης, του Υπουργού Μακεδονίας-Θράκης και των περιφερειαρχών της χώρας αποτελεί το σημείο χρονικής δέσμευσης του ελληνικού δημοσίου ως προς τον αναπτυξιακό νόμο.
Γιατί το κάνουμε αυτό; Γιατί ο χάρτης περιφερειακών ενισχύσεων και ο γενικός απαλλακτικός κανονισμός λήγουν τη Δευτέρα 30 Ιουνίου. Για τον 14α έληξαν οι αιτήσεις στις 5 Μαρτίου. Μέχρι να αξιολογηθεί κάθε μια, να γίνει ο έλεγχος νομιμότητας, να κληρωθεί σε αξιολογητές, να ολοκληρωθούν οι αξιολογήσεις, να συγκεραστούν τα αποτελέσματα, να εκδοθεί ο προσωρινός πίνακας, αυτό απαίτησε πάνω από τρεις μήνες. Και είναι ρεκόρ στην ιστορία και του Υπουργείου και των περιφερειών. Δούλεψαν πολύ σκληρά οι υπάλληλοι. Και θα ήθελα από το Βήμα της Βουλής να ευχαριστήσω όλους τους εργαζόμενους της Γενικής Διεύθυνσης Ιδιωτικών Επενδύσεων του Υπουργείου Ανάπτυξης για τα ξενύχτια, για τις υπερωρίες, για τα σαββατοκύριακα –για τα οποία γνωρίζετε ότι δεν πληρώνονται- που ήρθαν για να ολοκληρώσουν αυτές τις υπαγωγές.
Καταφέραμε, λοιπόν, χθες την Πέμπτη να εκδώσουμε τον προσωρινό πίνακα τον οποίο θα ήθελα να καταθέσω. Είναι τρεις προσωρινοί πίνακες. Είναι οι πίνακες γενικής επιχειρηματικότητας, τεχνολογικής ανάπτυξης και περιφερειακής συνοχής που αναφέρει ονομαστικά όλα τα έργα τα οποία εγκρίθηκαν στον προσωρινό πίνακα. Έχουμε δεχθεί κάποιες αιτήσεις θεραπείας από κάποιες εταιρείες. Τις εξετάζουμε σήμερα, ώστε να μπορέσουμε τη Δευτέρα, εάν έχει γίνει κάποιο λάθος στην εφαρμογή του νόμου, να βγει ο οριστικός πίνακας.
(Στο σημείο αυτό ο Υφυπουργός Ανάπτυξης και Ανταγωνιστικότητας κ. Παναγιώτης Μηταράκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αυτό είναι ένα άρθρο, το οποίο εγώ περίμενα ότι θα ψηφιστεί ομόφωνα από τη Βουλή. Δεν αντιλαμβάνομαι, γιατί ο οποιοσδήποτε θα μπορούσε να έχει αντίρρηση στο να αποτελεί ο οριστικός πίνακας το τελικό σημείο χρονικής δέσμευσης του ελληνικού δημοσίου, αντί των εκατοντάδων αποφάσεων υπαγωγής που απλώς επαναλαμβάνουν το ποσό επιχορήγησης και θέτουν και τους λεπτομερείς όρους, που σας διαβεβαιώ ότι για το Υπουργείο Ανάπτυξης θα εκδοθούν εντός των επόμενων εβδομάδων. Ήδη ξεκινάμε την προσπάθεια να ολοκληρωθούν.
Αυτό, λοιπόν, είναι το άρθρο 7. Τη Δευτέρα θα έχει εκδοθεί στη «ΔΙΑΥΓΕΙΑ» ο οριστικός πίνακας. 
Κυρίες και κύριοι συνάδελφοι, δουλεύουμε πολύ συστηματικά βάσει του εθνικού αναπτυξιακού προτύπου που ανακοίνωσε ο Πρωθυπουργός. Δουλεύουμε πολύ συστηματικά για το νέο ΕΣΠΑ, το οποίο ανακοινώσαμε στα τέλη του 2013 πως στηρίζεται σε συγκεκριμένες μελέτες με πολλή δουλειά που έχει γίνει εντός και εκτός Ελλάδος για την ανάλυση των δυνατοτήτων της ελληνικής οικονομίας. Και το ίδιο πλαίσιο θα συνεχίσουμε όταν συζητήσουμε στο δεύτερο εξάμηνο του 2014 τον νέο αναπτυξιακό νόμο.
Είναι εμφανές, πλέον, ότι έχουν επιλεγεί οι τομείς στους οποίους η ελληνική οικονομία έχει συγκριτικό πλεονέκτημα και στηρίζουμε, με το ΕΣΠΑ συγκεκριμένα, με ειδικούς νόμους πλαίσια, όπως ο νόμος-πλαίσιο για την εφοδιαστική αλυσίδα, αυτούς τους τομείς της ελληνικής οικονομίας στους οποίους έχουμε συγκριτικό πλεονέκτημα. Δεν δέχομαι, λοιπόν, καθόλου την κριτική που άσκησαν κάποιοι συνάδελφοι ότι δεν υπάρχει συγκεκριμένο πλαίσιο. Αντίθετα, για πρώτη φορά είναι τόσο ξεκάθαρο το πού μπορεί η ελληνική οικονομία να προχωρήσει και να διαπρέψει.
Το άρθρο 8 είναι αυτό που αναφέρεται και στα ευρωπαϊκά έργα κοινού ενδιαφέροντος. Ζητήθηκε από την Ευρωπαϊκή Επιτροπή, η οποία επέλεξε αυτά τα έργα. Κάποια από αυτά τα έργα είναι δημόσια έργα και αναφέρονται ξεχωριστά, κάποια είναι ιδιωτικά έργα και αναφέρονται και αυτά ξεχωριστά στις παραγράφους 1 και 2 του άρθρου 8. 
Ορίζεται, λοιπόν, μία εθνική αρχή, η οποία θα έχει την ευθύνη για την παρακολούθηση και την αδειοδότηση αυτών των επενδύσεων. Και επιλέχθηκε η κεντρική αδειοδοτική αρχή της Γενικής Γραμματείας Στρατηγικών και Ιδιωτικών Επενδύσεων, η οποία δημιουργήθηκε με το ν. 4146. Και θέλω να σας πω ότι είμαι ιδιαίτερα περήφανος που μια νέα υπηρεσία, η οποία άρχισε να στελεχώνεται τον Απρίλιο του 2013 και τώρα ολοκληρώνεται και ο πρώτος κύκλος μετατάξεων, επιλέχθηκε για τόσο σημαντικά έργα, έργα τα οποία στηρίζουν την ενεργειακή ασφάλεια και της χώρας μας και της Ευρώπης.
Με τη διάταξη αυτή, βέβαια, δεν αποφασίζουμε ούτε προτείνεται η χρηματοδοτική ενίσχυση αυτών των έργων. Η αναγνώριση αυτών των έργων της απόφασης της Ευρωπαϊκής Επιτροπής και ο ορισμός της ενιαίας αρχής στο Ελληνικό Δίκαιο δεν έχει καμμία σχέση με τον αναπτυξιακό νόμο και ούτε προτείνεται, όπως είπα, χρηματοδότηση αυτών των έργων. Ούτε θέτουμε διαφορετικούς όρους για την αδειοδότησή τους. Αυτά τα έργα θα πρέπει να προχωρήσουν, όπου δεν έχει ήδη γίνει, τις απαραίτητες στρατηγικές μελέτες περιβαλλοντικών επιπτώσεων και να συμμορφωθούν πλήρως με την κείμενη ελληνική νομοθεσία. 
Τίθεται το θέμα των δημοσίων επενδύσεων. Και βέβαια οι δημόσιες επενδύσεις αποτελούν πάντα ένα μοχλό ανάπτυξης της ελληνικής οικονομίας. Κυρίες και κύριοι συνάδελφοι, όμως, πρέπει να αρχίσουμε να βλέπουμε τα πράγματα κατάματα ως χώρα και να κάνουμε αυτό που δεν μπορέσαμε ποτέ να κάνουμε, δηλαδή να κάνουμε επιλογές, να βάλουμε προτεραιότητες. Αν αυτήν τη στιγμή αρχίζουν και «περισσεύουν» λεφτά στα κρατικά ταμεία ως αποτέλεσμα των περιορισμών των δαπανών, ως αποτέλεσμα της επιστροφής της χώρας στην ανάπτυξη το 2014, πρέπει και εμείς να επιλέξουμε πού θέλουμε να διαθέσουμε αυτά τα λεφτά; Θέλουμε να τα διαθέσουμε στο κοινωνικό κράτος, στην παιδεία, στην υγεία, στην αποκατάσταση αδικιών, στο κοινωνικό μέρισμα ή σε νέα δημόσια έργα ή σε νέες επιδοτήσεις σε κρατικές εταιρείες; Αυτήν την επιλογή πρέπει να τη συζητήσουμε και να την κάνουμε. Διότι η δική μας άποψη είναι ότι εκεί που μπορεί η ιδιωτική πρωτοβουλία, μέσα σε ένα ρυθμιστικό πλαίσιο που πάντα θα καθορίζει το δημόσιο, αυτές τις επενδύσεις, να τις κάνει ο ιδιωτικός τομέας. Να προχωρήσει στις απαραίτητες επενδύσεις, για τον εκσυγχρονισμό των δικτύων παραδείγματος χάριν, διότι ακούω πολλούς συναδέλφους να μιλάνε για δίκτυα, αλλά τα δίκτυα θέλουν επενδύσεις κάθε χρόνο για να παραμείνουν ενεργά, για να ανταποκρίνονται στις προϋποθέσεις ασφάλειας, δημόσιας υγείας και κάλυψης αναγκών. Εμείς πιστεύουμε ότι πρέπει να τις κάνει ο ιδιωτικός τομέας, Αν μπορούμε να προσελκύσουμε νέα κεφάλαια μέσω των ιδιωτικοποιήσεων για την αξιοποίηση της δημόσιας περιουσίας και την κάλυψη μελλοντικών αναγκών της χώρας, αντί να πάμε πάλι στο φαύλο κύκλο ελλειμμάτων, χρεών και νέων μέτρων. Εμείς επιλέγουμε το πρώτο. Το κάνουμε συστηματικά και αποδίδει.
Κυρίες και κύριοι συνάδελφοι, κλείνοντας θέλω να πω ότι το μόνο αποτελεσματικό φάρμακο για μια οικονομία που περνάει την κρίση σαν τη δική μας είναι η προσέλκυση επενδύσεων. Πλέον, επενδύσεις έρχονται στη χώρα μας με ονοματεπώνυμο και τις έχω αναφέρει πολλές φορές -πολλά τα παραδείγματα- στην Ολομέλεια. Αυτή η Κυβέρνηση δούλεψε και δουλεύει συστηματικά και φέρνει σιγά-σιγά μια αλλαγή. Την είδαμε το 2013 στα δημοσιονομικά μεγέθη, θα τη δούμε το 2014 στην επιστροφή σε θετικούς ρυθμούς ανάπτυξης και στη μείωση της ανεργίας. Έχουμε πάρα πολλά ακόμα να κάνουμε και θα συνεχίσουμε να δουλεύουμε για να τα πετύχουμε. Αλλά, πλέον η χώρα έχει μπει σε ένα νέο σταθερό, ασφαλές δρόμο βιώσιμης ανάπτυξης.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τον λόγο έχει ο κ. Μουτσινάς.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν θα μιλήσουν οι Κοινοβουλευτικοί Εκπρόσωποι;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να σας εξηγήσω. Πριν μίλησε ο κύριος Υπουργός, αλλά έχουμε τον κ. Μουτσινά ως ειδικό αγορητή που δεν έχει μιλήσει και δύο ακόμη Βουλευτές. Θα μιλήσουν αυτοί και μετά θα πάρουν τον λόγο οι Κοινοβουλευτικοί Εκπρόσωποι. 
Κύριε Μουτσινά, έχετε τον λόγο.</ChairmanSpeech> 
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Ευχαριστώ, κύριε Πρόεδρε. 
Σας άκουσα κύριε Υπουργέ, με προσοχή, γιατί το θέμα της ανάπτυξης είναι κομβικό ζήτημα για την επίλυση των χρόνιων προβλημάτων της κοινωνίας και πρώτα απ’ όλα, της ανεργίας που μαστίζει ιδιαίτερα τους νέους ανθρώπους και κυρίως τους επιστήμονες, νέους ανθρώπους οι οποίοι έχουν πραγματικά συγκριτικά πλεονεκτήματα και δυστυχώς, απογοητευμένοι εντελώς, πολλοί εξ αυτών εγκαταλείπουν τη χώρα μας. Επομένως, το θέμα της ανεργίας το οποίο επικαλεστήκατε δεν είναι το καλύτερο θέμα που πρέπει να επικαλείστε σήμερα. Δεν έχει αντιμετωπιστεί παρά στο ελάχιστο. 
Το πρωτογενές πλεόνασμα, στο οποίο αναφερθήκατε και το οποίο είναι μια απαρχή για ένα κλίμα αισιοδοξίας περισσότερο παρά για ουσία πολιτικής, μπορεί να το επικαλείστε για να δημιουργείτε εντυπώσεις και στους εταίρους, αλλά εάν θέλουμε μεταξύ μας να συζητήσουμε σοβαρά, θα δούμε ότι τελικά αυτό το πλεόνασμα δεν έχει δημιουργήσει προϋποθέσεις για την επανεκκίνηση της οικονομίας. 
Αναφερθήκατε σε κομβικές εκφράσεις -και αναφέρομαι και εγώ σε αυτές- όπως είναι οι μεταρρυθμίσεις. Εάν οι μεταρρυθμίσεις δεν εκπληρώνουν ένα στόχο, που είναι, πρώτον, η αποτελεσματικότητα λειτουργίας του δημοσίου και δεύτερον, ένα κράτος δικαίου, τότε δεν έχουν νόημα. Αυτά τα δύο στοιχεία λείπουν εντελώς από την πολιτική σας και κυρίως λείπουν, γιατί δεν έχετε στοχεύσει, δεν έχετε αξιοποιήσει το ανθρώπινο δυναμικό στο δημόσιο τομέα, για να μπορέσετε να ανατρέψετε τα δεδομένα και να δημιουργήσετε προϋποθέσεις μιας πραγματικά δυναμικής μεταρρύθμισης στο δημόσιο τομέα. 
Δεν μπορείτε να επιλύσετε ακόμα το μικρό ζήτημα των καθαριστριών, οι οποίες πραγματικά έχουν αποδείξει έναν πολιτισμό ιδιαίτερο σήμερα και με τον αγώνα τους, που είναι σταθερός, σίγουρος και κοινωνικός -δεν είναι ένας ιδιωτικός αγώνας- έχουν ανατρέψει τις κυβερνητικές εξαγγελίες με τον πιο πειστικό τρόπο. Πρέπει να απαντήσετε σε αυτά, κύριε Υπουργέ. 
Επιπλέον, μιλάτε για τη ρευστότητα των μικρομεσαίων επιχειρήσεων, όταν πολύ καλά γνωρίζετε ότι τα λουκέτα συνεχίζουν να μπαίνουν στις μικρομεσαίες επιχειρήσεις. Δεν μας έχετε πείσει τελικά ότι ο αναπτυξιακός νόμος έχει στηρίξει τις μικρομεσαίες επιχειρήσεις, αφού το τραπεζικό σύστημα κρατά ερμητικά κλειστά τους κρουνούς της ελάχιστης διάθεσης χρήματων για τις μικρομεσαίες επιχειρήσεις. 
Έχουμε, λοιπόν, σοβαρό θέμα, γιατί αυτά τα οποία εξαγγείλατε και διά στόματος Πρωθυπουργού στη Βουλή, ότι δηλαδή θα στηρίξετε τις μικρομεσαίες επιχειρήσεις με μια προγραμματική συμφωνία με τις τράπεζες, δεν έχουν γίνει πραγματικότητα και σήμερα ακριβώς το αντίθετο συμβαίνει. Θα σας πω, για παράδειγμα, ότι έχετε φτιάξει ένα επενδυτικό ταμείο στην Τράπεζα Πειραιώς, για να στηρίξετε τις αγροτικές επενδύσεις στο πλαίσιο στήριξης των αγροτών. Ξέρετε πολύ καλά, κύριε Υπουργέ, πώς υπάρχουν προτάσεις για οκτώ χιλιάδες επενδύσεις, σχέδια βελτίωσης τα οποία έχουν έγκριση εδώ και πολλά χρόνια στο επταετές πρόγραμμα 2007-2013, ύψους 800 εκατομμυρίων και τι διαθέτει το ταμείο της Τράπεζας Πειραιώς; Διαθέτει 253 εκατομμύρια. Ποιους θα ικανοποιήσετε; Είναι ένα μεγάλο θέμα. 
Το άλλο ζήτημα είναι ότι τελικά μιλάτε για αλλαγή των επενδυτικών πλαισίων με το νέο νόμο κ.λπ. και κυρίως αναφέρεστε με αισιοδοξία και με κάποια έπαρση στην προσέλκυση νέων επενδύσεων. Δεν υποτιμώ την προσέλκυση νέων επενδύσεων, κύριε Υπουργέ, αλλά εάν αυτές οι επενδύσεις που θα έρθουν στη χώρα δεν συνδυαστούν, με την αειφορία, με τη στήριξη των κοινωνικών δομών, με την κοινωνική επιχειρηματικότητα και τις μικρομεσαίες επιχειρήσεις, όλα αυτά θα είναι μια θρυαλλίδα η οποία θα οδηγήσει περισσότερο στην εξυπηρέτηση των μεγάλων συμφερόντων, των πολυεθνικών και των ολιγοπωλίων στα οποία στοχεύετε και πολύ λιγότερο στην αντιμετώπιση της ανεργίας και στα αιτήματα των νέων ανθρώπων και της κοινωνίας μας. 
Επισημαίνω ότι αναφερθήκατε στον πιστοποιημένο φορέα για τις μικρομεσαίες επιχειρήσεις και το ρυθμιστικό φορέα. Δεν διαφωνώ, αυτοί οι φορείς θα είναι θετικοί, εάν παίξουν πραγματικά το ρόλο τους. Πείτε μου, όμως, η ΡΑΕ ως ρυθμιστική ανεξάρτητη αρχή τι ρόλο έχει παίξει, ποιον έχει εξυπηρετήσει και γιατί ένα χρόνο τώρα που της ζητάμε να έρθει στην Επιτροπή Παραγωγής και Εμπορίου, για να μας πει το ρόλο της, το έργο της, την προοπτική και τη στόχευσή της, δεν έρχεται καν να απολογηθεί στο Κοινοβούλιο; Τέτοιους μηχανισμούς θέλουμε ελέγχου της ενεργειακής ή της αναπτυξιακής μας προοπτικής;
Στο ίδιο πλαίσιο κινείται -αν θέλετε- και το άρθρο 8, που πραγματικά θέλουμε να το ψηφίσουμε, γιατί αποτελεί μια συλλογή διευρωπαϊκών έργων που θα γίνουν στη χώρα μας για να την καταστήσουν ένα κέντρο ενεργειακού σχεδιασμού κ.λπ. και ενεργειακής ασφάλειας. Κανένας δεν έχει αντίρρηση, καλό είναι, αλλά δεν μας έχετε πείσει ότι πραγματικά ο κεντρικός στρατηγικός φορέας, που θα παίξει αυτόν τον ρόλο που θέλουμε να παίξει, θα μπορέσει να υπερισχύσει πραγματικά στη χώρα μας και δεν θα υπερισχύσουν άλλα συμφέροντα.
Έχουμε λοιπόν πραγματικά μια πολιτική αμφισβήτηση στην πολιτική σας μέχρι τώρα και αυτό επισημαίνουμε κάθε φορά. Δεν διαφωνούμε με τις προθέσεις, οι προθέσεις μπορεί να είναι καλές, αλλά στην ουσία καταλήγουν να γίνονται αρνητικές για τη χώρα και την κοινωνία μας. 
Σε αυτό το πλαίσιο κινείται και ο νόμος – για να μπω λίγο γρήγορα και στον νόμο. O αναπτυξιακός ν. 3908/2011 είναι ο εθνικός αναπτυξιακός νόμος της χώρας, ο οποίος το δεύτερο εξάμηνο θα ανανεωθεί. Πού στοχεύει και τι εξυπηρετεί ο αναπτυξιακός νόμος; Στοχεύει ακριβώς στο να στηρίξει επενδύσεις υψηλού ρίσκου που θα φέρουν θέσεις εργασίας. Αυτό που σήμερα έρχεται για κύρωση έξι επενδύσεων κατά βάση –και οι υπόλοιπες στο άρθρο 7– νομίζω ότι κάθε άλλο παρά αυτά τα κριτήρια εξυπηρετεί. 
Πρόκειται για έξι μεγάλες επενδύσεις, οι οποίες δίνονται σε συγκεκριμένους κρατικοδίαιτους επιχειρηματίες. Είναι επενδύσεις σταθερής και σίγουρης απόδοσης, δεν έχουν κανένα ρίσκο. Είναι απευθείας κολλημένες πάνω στη ΔΕΗ, άρα αντλούν κεφάλαια από τον ΛΑΓΗΕ, ο οποίος έχει σοβαρά προβλήματα –το ανέφερε ο κ. Μωραΐτης– και χρειάζεται εξυγίανση και επαναπροσδιορισμό.
Αυτές είναι επενδύσεις εντάσεως κεφαλαίου, χωρίς αντιμετώπιση της ανεργίας. Υπάρχουν έξι θέσεις εργασίας. Υπάρχει μόνο μία αίτηση στις μονάδες εργασίας, κύριε Υπουργέ, η οποία μπορεί να είναι θέση επιστήμονα. Εγώ έτσι το ερμηνεύω. Αν είναι δύο, δεν αλλάζει ουσιαστικά το θέμα, αλλά νομίζω ότι έτσι είναι. Ή έξι είναι ή δώδεκα, εν πάση περιπτώσει. Γιατί δεν το διευκρινίζει καλά το σχέδιο. Λέτε «Αιτήσεις στις μονάδες εργασίας: μία» και από κάτω λέτε «Επιστήμονας: ένας». Μπορεί να είναι επιστήμονας, μπορεί και να μην είναι, δεν ξέρω. Επειδή είναι και θέσεις εργασίας που αφορούν την τεχνολογία, μάλλον θα είναι επιστήμονας.
Άρα, ή έξι ή δώδεκα θέσεις εργασίας δεν συνιστούν σοβαρή αντιμετώπιση της ανεργίας. Γιατί να δοθούν αυτά τα μέσα από τον εθνικό επενδυτικό νόμο; Είναι πραγματικά η ΔΕΗ τόσο ευάλωτη, τόσο διαβρωμένη, που δεν μπορεί να κάνει έναν σοβαρό ενεργειακό σχεδιασμό και να προβεί σε τέτοιες επενδύσεις και μάλιστα με πιο ορθολογικό τρόπο, σε περισσότερα νησιά, να μη συγκεντρώνει τέτοιες τεράστιες μονάδες σε λίγα νησιά και σε λίγες περιοχές, όπου δημιουργεί κίνδυνο στο περιβάλλον, απαξία κ.λπ., όπου δημιουργεί πρόβλημα υγείας -ξέρετε- το σύνδρομο των ανεμογεννητριών κ.λπ.; Αλλά όλα αυτά δεν τα έχετε σκεφτεί.
Με ποια κριτήρια, λοιπόν, δίνονται αυτές οι επενδύσεις, όταν θα μπορούσε να τις κάνει η ΔΕΗ, χωρίς καν επιδότηση, με πολύ χαμηλότερο κόστος; Ένας μεγάλος κόλαφος είναι το κόστος, κύριε Υπουργέ. Υπάρχει ένα μεσοσταθμικό κόστος –έχω τα στοιχεία και από συγκεκριμένο περιοδικό για τις ευρωπαϊκές επενδύσεις- στο 1,1 εκατομμύριο ευρώ ανά MWh. Και εδώ οι επενδύσες αυτές είναι για 1,5 εκατομμύριο ευρώ μέχρι 2,2 στα νησιά.
Υπάρχει δηλαδή αυξημένο κόστος επένδυσης, το οποίο -αν θέλετε- είναι η υπερτιμολόγηση που θα καλύψει την ίδια συμμετοχή του επιχειρηματία. Ο επιχειρηματίας, χωρίς ίδια συμμετοχή στην ουσία, θα απολαύσει και φορολογικές απαλλαγές και σταθερό εισόδημα, εις βάρος της ΔΕΗ και του ΛΑΓΗΕ.
Επιπλέον, ο ΛΑΓΗΕ δεν αποδίδει το 1% αντισταθμιστικό όφελος που οφείλει, γιατί δεν έχει εκδοθεί ακόμα η αντίστοιχη ΚΥΑ, όπως απάντησε σε μια Βουλευτή της Νέας Δημοκρατίας ο Υπουργός.
Επίσης, δεν διασφαλίζεται η προστασία του περιβάλλοντος, όπως αναφέρθηκε προηγουμένως. Γίνονται μεγάλες επενδύσεις σε νησιά ή σε περιοχές ιδιαίτερου κάλλους, ενώ θα μπορούσαν να γίνουν περισσότερες επενδύσεις σε όλη την Ελλάδα, να υπάρχει ένα χωροταξικό, μια χωροθέτηση επιτέλους. Πρέπει να γίνει σε πάρα πολλούς τομείς, και στα φωτοβολταϊκά και στα αιολικά πάρκα, αλλά και στις ιχθυοκαλλιέργειες, για να μπορέσουμε να στηρίξουμε και νησιά τα οποία δεν έχουν άλλους πόρους, ερημονήσια, αν θέλετε, με χωροθετημένα οικόπεδα σε ιχθυοκαλλιέργειες, τα οποία θα τα αποδώσουμε σε κάποιους ανθρώπους για να πάνε εκεί να εγκατασταθούν και να τονώσουν την οικονομία του νησιού αυτού, να τονώσουν την εθνική τους ύπαρξη και να μπορέσουμε να ενισχύσουμε και την ΑΟΖ.
Εγώ θα ήθελα τέτοιες κινήσεις σήμερα από την Κυβέρνηση, που να δείχνουν ένα νοικοκύρεμα και μια προοπτική της χώρας προς τα εμπρός. Βλέπουμε όμως ότι δυστυχώς εξυπηρετούνται ωμά και απροκάλυπτα τα ίδια πελατειακά συμφέροντα, τα οποία χρόνια τώρα βυσσοδομούν τον δημόσιο τομέα.
Νομίζω τελικά ότι η κατάσταση γίνεται ακόμα χειρότερη σε αυτές τις κρίσεις. Θα έπρεπε να είχαμε αλλάξει όλοι την πολιτική μας και να έχουμε στηρίξει την κοινωνία, να έχουμε στηρίξει τους φορείς αυτούς που έχουν τη δημόσια ενέργεια. Αντίθετα, στη ΔΕΗ βλέπουμε μια πολιτική – και με τη «μικρή» ΔΕΗ, που θα έρθει και για την οποία υπάρχουν και διαφωνίες στο κυβερνητικό στρατόπεδο – που ακολουθεί τις εργολαβίες.
Αναδείχθηκε ένα θέμα πρόσφατα –βγήκε στον Τύπο– ότι υπάρχει εργολαβία 600 εκατομμυρίων ευρώ για τη συντήρηση δικτύου της ΔΕΗ. Η συντήρηση δίνεται σε εργολάβους. Ενώ δεν επιτρέπεται να μπαίνουν μεταχειρισμένα υλικά, σε αυτήν τη προκήρυξη προβλέπεται να χρησιμοποιηθούν μεταχειρισμένα υλικά που κατεβαίνουν από το δίκτυο της ΔΕΗ, συντηρούνται δήθεν από τον εργολάβο, και ξαναμπαίνουν πάλι στο δίκτυο.
Αυτό σημαίνει απαξίωση, ξήλωμα της ΔΕΗ, ξήλωμα του πουλόβερ της ΔΕΗ, που σημαίνει απαξίωση του δημόσιου χαρακτήρα. Και αυτό θα δημιουργήσει τις προϋποθέσεις -αν θέλετε- και τις δικαιολογίες ότι η ΔΕΗ δεν πάει άλλο, δεν μπορεί να είναι δημόσια, πρέπει να μπουν ιδιώτες κ.λπ.. Ενώ ξέρουμε πολύ καλά ότι όταν μπαίνουν ιδιώτες –όπου μπήκαν ιδιώτες, και στην Γαλλία και αλλού– τα στοιχεία λένε ότι η κιλοβατώρα αυξήθηκε και οι υπηρεσίες υποβαθμίστηκαν και βεβαίως η κοινωνία ζημιώθηκε τα μάλα.
Τελικά, χωρίς να είμαι υπέρμαχος ενός μονοπωλίου στο δημόσιο τομέα χωρίς έλεγχο, χωρίς να είμαι υπέρμαχος των νοσηρών φαινομένων που δημιουργήθηκαν στη ΔΕΗ στο διοικητικό, στο πολιτικό αλλά και στο συνδικαλιστικό επίπεδο –και θεωρώ ότι είναι εξαιρέσεις αυτές οι οποίες θα έπρεπε να διερευνηθούν– θεωρώ ότι γίνονται σήμερα κινήσεις, οι οποίες είναι ακριβώς στην αντίθετη κατεύθυνση.
Γι’ αυτό, λοιπόν, το σχέδιο νόμου, το οποίο θα μπορούσε να είναι εντελώς διαφορετικό, δεν νομίζω ότι ισχύει η επίκληση στη διαφάνεια, ότι έρχονται επενδύσεις πάνω από 50 εκατομμύρια ευρώ. Αυτό είναι θετικό. Όμως είναι επενδύσεις, κύριε Υπουργέ, οι οποίες δεν υπηρετούν αυτά τα οποία είπα προηγουμένως ότι δεν πρέπει να μπαίνουν στον αναπτυξιακό νόμο.
Έχουμε πάρα πολλές ευκαιρίες. Και θ α ήθελα να αναφερθώ εδώ και σε ένα άλλο σοβαρό θέμα. Στα νησιά γίνονται οι πιο μεγάλες επενδύσεις. Και ξέρετε πολύ καλά ότι δεν υπάρχει το καλώδιο μεταφοράς της ενέργειας –η οποία θα περισσεύει κυρίως το χειμώνα, όπου εκεί οι άνεμοι είναι πολύ ισχυροί, αλλά η κατανάλωση είναι μικρότερη– ώστε να μεταφερθεί το ρεύμα αυτό, η ενέργεια αυτή στην ηπειρωτική Ελλάδα.
Εσείς λέτε ότι θα δημιουργηθεί από το Ισραήλ και από την Κύπρο. Όμως, αυτήν τη στιγμή εφόσον δεν έχει δημιουργηθεί, θα ήταν προτιμότερο να υπάρχουν μικρότερες επενδύσεις στα νησιά, που να ικανοποιούν τις τοπικές ανάγκες. Θα έπρεπε να μην σταματάνε οι γεννήτριες, να μην φρενάρουν την κίνηση το χειμώνα, με αποτέλεσμα να μην παράγουν, ενώ έχουν πραγματικά αδρά πληρωθεί από την ελληνική πολιτεία.
Πρόκειται για επενδύσεις πάνω από 400 εκατομμύρια ευρώ και οι επιδοτήσεις ανέρχονται στα 95 εκατομμύρια ευρώ περίπου, σε φοροαπαλλαγές και σε επιδοτήσεις, άρα είναι ζεστό χρήμα στα χέρια των ίδιων συμφερόντων. 
Θεωρώ ότι με όλα αυτά που είπα παραπάνω δεν μπορούμε να ψηφίσουμε το νομοσχέδιο επί της αρχής. Ψηφίζουμε το άρθρο 9, που αφορά το Οικονομικό Επιμελητήριο και την ενημέρωση των λογιστών, και δηλώνουμε στο άρθρο 8 «παρών».
Θεωρούμε ότι δεν διαφωνούμε με τη στρατηγική αλλά έχουμε μεγάλες αμφιβολίες για την κυβερνητική πολιτική.
Ευχαριστώ πολύ.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Τον λόγο έχει η κ. Ουζουνίδου για επτά λεπτά.</ChairmanSpeech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Κύριε Πρόεδρε, κυρίες και κύριοι συνάδελφοι, για άλλη μια φορά –και ξεκάθαρα– αναδεικνύονται μέσα σε αυτήν την Αίθουσα με τα νομοσχέδιά σας, πρώτον, η έλλειψη εθνικής πολιτικής, εθνικού σχεδιασμού στον τομέα της παραγωγικής ανασυγκρότησης της χώρας και δεύτερον, η έλλειψη μακροχρόνιου εθνικού ενεργειακού σχεδιασμού. 
Βεβαίως ενεργειακή πολιτική έχετε και είναι σκληρή, ξεκάθαρη, νεοφιλελεύθερη. Το έχουμε δει, το νιώσαμε στο πετσί μας πώς μετατρέπετε κοινωνικά αγαθά, όπως αυτό της ενέργειας σε εμπορεύματα.
Και το κάνετε με πολύ συγκεκριμένο, οργανωμένο τρόπο αυτό, διαμελίζοντας, διασπώντας τη στρατηγικότερη επιχείρηση της χώρας, τη ΔΕΗ ΑΕ σε κομμάτια, την οποία δίνετε σιγά-σιγά, ξεκινώντας από το σύστημα μεταφοράς ηλεκτρικής ενέργειας, τον ΑΔΜΗΕ, στο ιδιωτικό κεφάλαιο με το 17% των μετοχών στο ΤΑΙΠΕΔ, το οποίο οσονούπω θα εκποιηθεί και αυτό, και τώρα με αυτό με το νομοσχέδιο που έχετε καταθέσει στη Βουλή, τη λεγόμενη «μικρή» ΔΕΗ.
Τελειώσατε, κύριοι! Τελειώσατε. Και ποιο είναι το αποτέλεσμα; Το αποτέλεσμα είναι να μην υπάρχει εργαλείο, για να μπορεί μια οποιαδήποτε αστική Κυβέρνηση να ασκήσει κοινωνική πολιτική. Αυτό, όμως, θα το βρείτε μπροστά σας, γιατί ο ελληνικός λαός τέτοια δεν τα σηκώνει πλέον.
Εν προκειμένω, τα τελευταία χρόνια συνεχώς τροποποιείτε τον αναπτυξιακό νόμο. για να προωθήσετε fast track επενδύσεις, οι οποίες είναι κάθε φορά της μόδας. Παλαιότερα ήταν τα ξενοδοχεία. Εδώ και λίγα χρόνια μιλάμε για την πράσινη ανάπτυξη. Πρόκειται για αναπτυξιακούς νόμους που δεν υπηρετούν κανένα σχέδιο παραγωγικής ανασυγκρότησης.
Ταυτόχρονα, έχουμε χάσει το μέτρημα στα νομοσχέδια, τα οποία αφορούν τις ανανεώσιμες πηγές ενέργειας. Κύριοι, τις fast track επενδύσεις στον τομέα των ανανεώσιμων πηγών ενέργειας τις υλοποιούν μεγάλοι επενδυτές εξωτερικού, εσωτερικού ή από κοινού με ξένους κατασκευαστές.
Εδώ υπάρχει ένα σοβαρό θέμα, το οποίο πολλές φορές το έχουμε πει: Ποια είναι η προστιθέμενη αξία; Έχουμε ένταση κεφαλαίου. Αυτό έχουμε με αυτές τις επενδύσεις. Σε ποιον ενεργειακό σχεδιασμό εντάσσονται αυτές; Μέσα από αυτόν το σχεδιασμό για την ενέργεια, πού είναι ο σχεδιασμός, ώστε να ενισχυθούν ελληνικές επιχειρήσεις στη νέα τεχνολογία, σε αυτόν τον τομέα και να μείνει η προστιθέμενη αξία στον τόπο μας και να δημιουργηθούν νέες θέσεις εργασίας; Που είναι;
Δεν δημιουργούν καμμία θέση εργασίας. Ελάχιστες θέσεις εργασίας δημιουργούνται αναλογικά και την κερδοφορία τους αυτή τη μεταφέρουν σε χώρες με χαμηλότερη φορολογία. Αυτό συμβαίνει εδώ. Και πως, ω του θαύματος, είναι οι ίδιοι και οι ίδιοι. Θέλετε να σας πω ονόματα; Μυτιληναίος, Κοπελούζος και Κοπελούζος, Μυτιληναίος, Μελισσανίδης.
Έρχομαι, τώρα, στα συγκεκριμένα έργα. Έχουμε έξι μεγάλα επενδυτικά σχέδια για τη δημιουργία εννιά αιολικών πάρκων, συνολικού ύψους 418 εκατομμυρίων ευρώ. Οι επιχειρήσεις αυτές θα λάβουν και επιχορήγηση 66 εκατομμύρια και φορολογικές απαλλαγές 28 εκατομμύρια και δάνειο από το ΕΤΕΑΝ με εντολή του κράτους.
Μας είπατε, εδώ, κύριε Μηταράκη, ότι από αυτό το ΕΤΕΑΝ μπορούν να πάρουν και εγγυητικές και οι μικρομεσαίες επιχειρήσεις. Θέλω να μας πείτε ποιες. Ποιες; Εδώ, έχετε «παρκάρει» στο ΕΤΕΑΝ κάτι εκατομμύρια. Αυτό το Ταμείο δεν λειτουργεί εδώ και χρόνια, από τότε που το φτιάξατε. Δεν έχουμε δει μια μικρομεσαία επιχείρηση που να απευθύνθηκε σε αυτό. Πηγαίνουν στις ιδιωτικές τράπεζες, οι οποίες ζητούν μέσα από το ΕΤΕΑΝ να δώσει το Ταμείο εγγυήσεις, για να μπορεί να πάρει ο μικροεπενδυτής έστω κάποιο δάνειο. Τον τελευταίο ένα χρόνο σας το λέω συγκεκριμένα: Πείτε μου μία -ή έστω δύο- επιχείρηση ελληνική μικρομεσαία που έχει πάρει δάνειο, πραγματικά. Αυτές οι συγκεκριμένες, όμως, να παίρνουν απευθείας από το Ταμείο;
Δεύτερον, γιατί να μην υλοποιηθούν οι επενδύσεις με το Νέο Χάρτη Περιφερειακών Ενισχύσεων; Λόγω μείωσης των ποσοστών επιχορήγησης;
Τρίτον, είναι αναληθές ότι εάν δεν ενταχθούν τα επενδυτικά σχέδια θα χαθούν πόροι. Ίσα-ίσα, θα συμβεί το αντίθετο.
Είναι ή δεν είναι υπερδεσμευμένο το ΕΣΠΑ. Αν ενταχθούν οι επενδύσεις θα βαρύνουν την επόμενη προγραμματική περίοδο, με συνέπεια τον κίνδυνο έλλειψης πόρων για συγχρηματοδότηση έργων απόλυτα αναγκαίων για την κοινωνία.
Παραδείγματος χάριν, υπάρχουν πάρα πολλά έργα των δήμων ή των περιφερειών που είναι ανοιχτά και δεν είναι σε ετοιμότητα.
Τέταρτον, μπορούμε να πούμε ότι χρειάζονται άλλες επενδύσεις στα αιολικά τέτοιου μεγέθους, αν δεν ξέρουμε τον ενεργειακό χάρτη και τη στρατηγική της χώρας σε αυτόν τον τομέα;
Κυρίες και κύριοι, για το δεύτερο κομμάτι που αφορά τα δώδεκα έργα που εντάσσονται στον κατάλογο των διακοσίων πενήντα έργων κοινού ευρωπαϊκού ενδιαφέροντος…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα λεπτό ακόμα, κύριε Πρόεδρε.
Μας είπε ο Υπουργός ΠΕΚΑ ο κ. Μανιάτης, στην αρμόδια επιτροπή ότι το καθεστώς λειτουργίας των ενεργειακών αγορών δεν προσδιορίζεται πια όπως πριν δέκα-είκοσι χρόνια, από το ποιος είναι ο κάτοχος, ο ιδιοκτήτης του μέσου παραγωγής ή του μέσου μεταφοράς. Ο τρόπος με τον οποίο λειτουργούν οι ευρωπαϊκές αγορές προσδιορίζεται μόνο από έναν, τη Ρυθμιστική Αρχή Ενέργειας και οι τράπεζες αποφασίζουν ποια έργα θα χρηματοδοτήσουν. Έτσι, λοιπόν, κάποια έργα θα είναι σίγουρα ιδιωτικά.
Ας κάνουμε και κάποια σχόλια σε αυτό. Ας αρχίσουμε από τη ΡΑΕ. Τα έχουμε πει, βεβαίως, πολλές φορές σε αυτή την Αίθουσα – και χθες συγκεκριμένα. Έχουμε ως Επιτροπή Παραγωγής και Εμπορίου, εδώ και ενάμιση χρόνο περίπου, ζητήσει να έρθει η ΡΑΕ να μας απαντήσει για κάποιες απορίες που έχουμε, για κάποιες αποφάσεις που έχει πάρει, για κάποιες βεβαιώσεις που δεν ζήτησε, όπως από την «HELLAS POWER» και την «ENERGA», που έχουν φορτώσει το Δημόσιο περί τα 200 εκατομμύρια ευρώ, για κάποιες αποφάσεις που έχει πάρει, που είναι ξεκάθαρα υπέρ του σκληρού μεγάλου ιδιωτικού κεφαλαίου στο χώρο αυτό.
Αλλά απαξιοί η ΡΑΕ και οι εκπρόσωποί της να έρθουν να αναφερθούν στη Βουλή και να ενημερώσουν τη Βουλή. Απαξιοί. Όπως μάς το είπε και ο κ. Μανιάτης: «Ξέρετε, δεν μπορώ να πάρω εγώ απόφαση. Η ΡΑΕ παίρνει την απόφαση».
Δεύτερον, με ποια κριτήρια ένα καθαρά εθνικό ενεργειακό έργο, όπως το υδροηλεκτρικό αντλησιοταμίευσης στην Αμφιλοχία, εντάσσεται στις ευρωπαϊκές υποδομές; Αληθεύει ή όχι το γεγονός ότι προτάθηκε από την ΤΕΡΝΑ;
Τρίτον, υπάρχει ενεργειακός σχεδιασμός που δείχνει ότι χρειαζόμαστε τρεις εγκαταστάσεις πλωτών σταθμών αποθήκευσης και αεριοποίησης LNG; Υπάρχουν κεφάλαια για πολλαπλές παρόμοιες επενδύσεις τέτοιου μεγέθους;
Ήθελα να πω δυο λόγια και για τη διασύνδεση Ισραήλ-Κύπρου και Ελλάδας. Είναι ή δεν είναι έργο πανάκριβο, ανώριμο από πλευράς μελετών και προωθείται μόνο από την πλευρά του Ισραήλ;
Κύριοι συνάδελφοι, κλείνω με ό,τι ξεκίνησα. Υπάρχει παντελής έλλειψη σχεδίου παραγωγικής ανασυγκρότησης της χώρας, παντελής έλλειψη εθνικού ενεργειακού σχεδιασμού και μια κοινή συνιστώσα: όλα υπέρ των επενδυτών και δη των μεγάλων, χωρίς έλεγχο των επιπτώσεων μεσοπρόθεσμα και μακροπρόθεσμα την κοινωνία. Ιδιωτικοποιήσατε το ΔΕΣΦΑ, τα ΕΛΠΕ, ολοκληρώνετε την ιδιωτικοποίηση της ΔΕΗ και ετοιμάζεστε για την πώληση της «μικρής» ΔΕΗ. Με ποιον δημόσιο ενεργειακό τομέα θα κάνετε ενεργειακό σχεδιασμό;
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία είκοσι δύο μαθητές και μαθήτριες και δύο συνοδοί-νηπιαγωγοί από τον Πρότυπο Παιδικό Σταθμό-Νηπιαγωγείο Καλλιθέας Μάρη Ρεντζέπη.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Τον λόγο έχει ο κ. Πετράκος για εφτά λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, κυρίες και κύριοι συνάδελφοι –ελπίζω να έρθει και ο κύριος Υπουργός– το νομοσχέδιο αυτό είναι ένας κρίκος στην αλυσίδα της ιδιωτικοποίησης της ενέργειας στη χώρα μας. Είναι ένας προκλητικός κρίκος μάλιστα, γιατί από το 1999 με την εφαρμογή της οδηγίας 92/96 της Ευρωπαϊκής Ένωσης για την απορρύθμιση της αγοράς ηλεκτρικής ενέργειας ξεκίνησε η απαξίωση της μεγαλύτερης δημόσιας επιχείρησης και των υποδομών της χώρας μας, της ΔΕΗ.
Είναι χαρακτηριστικό ότι όλα αυτά τα χρόνια οι κυβερνήσεις του ΠΑΣΟΚ και της Νέας Δημοκρατίας, που είναι υπέρ της ανοικτής οικονομίας, δεν επέτρεψαν στη ΔΕΗ να υλοποιήσει ούτε ένα έργο, αφού της απαγορεύτηκε να κάνει επενδύσεις αξιοποίησης των εγχώριων πηγών. Απαγορεύτηκε στη ΔΕΗ η συμμετοχή σε διαγωνισμούς νέων μονάδων.
Στις αρχές του 2000 αποφασίστηκε η αναστολή του επενδυτικού προγράμματος της ΔΕΗ, της απαγορεύτηκε να επενδύσει σε ανανεώσιμες πηγές ενέργειας. Εξαιτίας της τελευταίας απαγόρευσης η ΔΕΗ, η οποία ήταν η πρώτη εταιρεία που είχε εγκαταστήσει και φωτοβολταϊκά και αιολικό, σήμερα δεν κατέχει ούτε το 1% της συνολικής ισχύος από ανανεώσιμες πηγές ενέργειας.
Οι κυβερνήσεις του ΠΑΣΟΚ και της Νέας Δημοκρατίας δημιούργησαν τεχνητά εμπόδια ώστε να εισέλθουν στις ανανεώσιμες πηγές ενέργειας οι κερδοσκόποι με τις τεράστιες βιομηχανικές ανανεώσιμες πηγές ενέργειας που τις πληρώνουμε πολύ ακριβά και για τις οποίες οι τοπικές κοινωνίες αντιδρούν τις περισσότερες φορές. Ως καταναλωτές επιδοτούμε με πάρα πολλά χρήματα τους κερδοσκόπους που έχουν επενδύσει στην ηλεκτροπαραγωγή από φυσικό αέριο. Με τα αποδεικτικά διαθεσιμότητας ισχύος και το μηχανισμό ανάκτησης μεταβλητού κόστους το 2013 όταν χιλιάδες μαγαζιά, μικροεπιχειρήσεις αλλά και η βαριά βιομηχανία της χώρας κλείνει, οι φορολογούμενοι πολίτες και ο ελληνικός λαός επιδότησαν με 470 εκατομμύρια. Και συνολικά στην τριετία 2010-2012 οι επιδοτήσεις από φυσικό αέριο ήταν 1,2 δισεκατομμύριο και στους μεγάλους επενδυτές αιολικών έχουμε παρά πολύ μεγάλες επιδοτήσεις, επίσης. 
Το δημόσιο και συνολικά οι καταναλωτές από την ώρα που ξεκίνησε η περίφημη απορρύθμιση της αγοράς ενέργειας κατέβαλαν άμεσα, έμμεσα επιδοτήσεις, αποζημιώσεις και διακανονισμούς ύψους 10,4 δισεκατομμυρίων. Και μετά μας λέτε γιατί η χώρα χρεοκόπησε. Η χώρα χρεοκόπησε γιατί πληρώνετε αδρά. Κάποιοι ολίγοι επιδοτούνται.
Αυτή η σπατάλη των κεφαλαίων στην ενέργεια, αποτέλεσμα της απελευθέρωσης της αγοράς, έχει οδηγήσει σε αυξήσεις την περίοδο 2001-2013 της τάξης του 102% για τα νοικοκυριά και 76,5% για τη βιομηχανία. Για τις ανάγκες της μετοχοποίησης και ιδιωτικοποίησης κατά 49% της ΔΕΗ ακυρώθηκαν ακόμη και τα τύποις κοινωφελή χαρακτηριστικά που προέβλεπε ο ιδρυτικός νόμος της ΔΕΗ και μεταβλήθηκε από δημόσια βιομηχανική επιχείρηση με αντικείμενο, όπως λέει ο ιδρυτικός της νόμος, την ανάπτυξη της χώρας και την προσφορά του ρεύματος στη φθηνότερη τιμή, σε μετοχοποιημένη Α.Ε. με στόχο -όπως είναι φυσικό στα πλαίσια του νεοφιλελευθερισμού- την προσφορά κερδών και υπεραξίας στους μετόχους της. Σταμάτησαν όλα τα έργα ανάπτυξης υδροηλεκτρικών σταθμών, έργα πολλαπλού σκοπού και μέγιστου κοινωνικού οφέλους καθώς, εκτός από φθηνή ανανεώσιμη ενέργεια η διαχείρισή τους εξασφάλιζε ύδρευση, άρδευση, αντιπλημμυρική προστασία κ.λπ.. 
Επί τη ευκαιρία, κύριε Υπουργέ, κύριοι της Κυβέρνησης, όσον αφορά το Φράγμα της Μεσοχώρας, το οποίο έχει σχεδόν ολοκληρωθεί και στο οποίο υπάρχει ήδη επενδεδυμένο κεφάλαιο 550 εκατομμύρια ευρώ, μπορείτε να μας πείτε τι θα γίνει με αυτήν την υπόθεση; 
Στη συνέχεια ερχόσαστε με το ν. 3908/2011, που είχαμε επισημάνει ότι έχει ιδιαίτερα σκληρό, ταξικό χαρακτήρα και ότι χάριζε γη και ύδωρ στα μεγάλα ιδιωτικά επιχειρηματικά συμφέροντα σε βάρος του κοινωνικού συμφέροντος και της αναπτυξιακής προοπτικής της χώρας. Από τότε σας είχαμε επισημάνει ότι πρόκειται για ένα νόμο που όχι μόνο δεν προωθούσε την περιφερειακή ανάπτυξη και τη μικρομεσαία επιχειρηματικότητα, αλλά δεν προωθούσε ούτε καν την απασχόληση. Αντίθετα εξυπηρετούσε, ως συνήθως, τα γνωστά επιχειρηματικά συμφέροντα, ελληνικά και ξένα, και ιδιαίτερα βέβαια τους γνωστούς μεγαλοεργολάβους που εδώ και χρόνια λυμαίνονται το δημόσιο πλούτο. 
Η κατάληξη είναι μετά από δώδεκα χρόνια από την ώρα που ξεκίνησε και εφαρμόστηκε στη χώρα μας η περίφημη απελευθέρωση να έχει ιδιωτικοποιηθεί σε μεγάλο βαθμό ο ενεργειακός τομέας της χώρας. Σήμερα στο διασυνδεδεμένο σύστημα της χώρας το 46,5% της συνολικής εγκατεστημένης ισχύος ανήκει σε ιδιωτικά συμφέροντα και στη ΔΕΗ μόνο το 53,5%, μια ΔΕΗ που μόνο κατά 51% τύποις είναι στο δημόσιο και ουσιαστικά κατά 34%, αφού μεταβιβάστηκε και το 17% στο ΤΑΙΠΕΔ. 
Αυτό, λοιπόν, το νομοσχέδιο έρχεται να δώσει, όπως τόνισε και η εισηγήτριά μας, ενισχύσεις για έξι μεγάλα αιολικά πάρκα με 94 εκατομμύρια ευρώ επιδοτήσεις για έξι θέσεις εργασίας! Επιδοτείτε 15,5 εκατομμύρια τη μία θέση εργασίας! Αυτό κάνετε με αυτό το νομοσχέδιο.
Όπως σας τόνισε και η προηγούμενη συνάδελφος του ΣΥΡΙΖΑ, είναι γνωστοί αυτοί που επιδοτείτε: ο Μυτιληναίος, ο Κοπελούζος και η εταιρεία της κ. Μέρκελ, η «ENERGON», η οποία κατηγορείται ως «μικρή SIEMENS», όπως σας είπαμε, και είπατε ότι «αυτό είναι άλλο θέμα, θα το βρούμε αργότερα, δεν τρέχει τίποτα».
Αυτή είναι η ανάπτυξη που ευαγγελίζεστε. Αυτή είναι η πράσινη ανάπτυξη, που τόσο όμορφα διαφημίζετε. Δηλαδή, είναι «μαύρη» ανάπτυξη, μαύρη και άραχλη, γιατί την πληρώνει βαριά ο ελληνικός λαός, τη στιγμή που οι μικρομεσαίες επιχειρήσεις κλείνουν κι οι αγρότες δεν έχουν καμμία πρόσβαση σε χρηματοδοτικά εργαλεία. Και τα παίρνετε από το ΕΤΕΑΝ για να τα πάρουν οι τρεις μεγαλοσχήμονες, οι οποίοι έχουν αυτά τα έξι αιολικά πάρκα.
Κυρίες και κύριοι, εμείς στον ΣΥΡΙΖΑ αντιμετωπίζουμε φυσικά το περιβάλλον και τον οικολογικό μετασχηματισμό της παραγωγικής διαδικασίας όχι ως ένα πρόσκομμα στην ανάπτυξη, ως μία πολυτέλεια, αλλά ως βασικό συστατικό του προγράμματός μας. Όμως το περιβάλλον και οι δήθεν περιβαλλοντικές επενδύσεις δεν μπορεί να δίνονται μόνο στα ιδιωτικά συμφέροντα. Είμαστε αντίθετοι στην απορρύθμιση και την ιδιωτικοποίηση του ενεργειακού τομέα, που στόχο έχει να τον αλώσουν οι πολυεθνικές κατά 100% πια, αφού έχουν αλώσει σε μεγάλο βαθμό, όπως είπαμε, τον ενεργειακό χάρτη της χώρας.
Για εμάς στον ΣΥΡΙΖΑ η ΔΕΗ πρέπει να είναι 100% δημόσια και ενιαία, ώστε να εξυπηρετεί τις γενικότερες αναπτυξιακές και κοινωνικές ανάγκες του τόπου. Αποτέλεσμα των ακολουθούμενων νεοφιλελεύθερων πολιτικών, της απορρύθμισης και των ιδιωτικοποιήσεων είναι να γίνει ο ενεργειακός κλάδος στο πλαίσιο των μνημονιακών πολιτικών πεδίο πλιάτσικου από κάθε λογής αετονύχηδες.
Ο κλάδος της ενέργειας, και ειδικά της ηλεκτρικής ενέργειας, αποτελεί ουσιαστικά το φυσικό μονοπώλιο που τροφοδοτεί με πρώτη ύλη την αγροτική παραγωγή, τη βιομηχανία, τη βιοτεχνία, το εμπόριο, τα νοικοκυριά, τα σχολεία, τα νοσοκομεία, κάθε πτυχή της κοινωνικής ζωής της χώρας. Η παράδοσή της στο ιδιωτικό κεφάλαιο απειλεί όλες τις άλλες ανταγωνιστικές αγορές της οικονομίας και τις βασικές κοινωνικές δραστηριότητες, με τεράστιες συνέπειες στην απασχόληση, στα δημόσια έσοδα και στην αξιοπιστία της ηλεκτροδότησης.
Γι’ αυτόν τον λόγο δεν μπορούμε να συμφωνήσουμε με τέτοιου είδους επενδύσεις που μας διαφημίζετε, οι οποίες –επαναλαμβάνω- επιδοτούν μία θέση εργασίας –το λέω για να τ’ ακούσει ο κόσμος- με 15,5 εκατομμύρια.
Γι’ αυτό, λοιπόν, δεν πρόκειται να συμφωνήσουμε. Όμως, σας καλούμε να αποσύρετε άμεσα το επόμενο νομοσχέδιο που ετοιμάζεστε να φέρετε προς συζήτηση την επόμενη εβδομάδα για τη λεγόμενη «μικρή» ΔΕΗ, που είναι η καλή ΔΕΗ, όμως, την οποία θέλετε να ξεπουλήσετε στα ιδιωτικά συμφέροντα και το δημόσιο να έχει παρέμβαση κι όχι έλεγχο. Δεν θα έχει έλεγχο. Λιγότερο από 12% θα είναι η παρέμβαση του δημοσίου στον ενεργειακό τομέα, αν προχωρήσει -που δεν θα προχωρήσει- το νομοσχέδιο για τη «μικρή» ΔΕΗ. Σήμερα ουσιαστικά είναι πολύ λίγη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώνετε, παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Σήμερα έχει φτάσει στο 18%, αφού ουσιαστικά το 66% πλέον δεν υπάρχει. Το 49% της ΔΕΗ ήδη έχει πουληθεί και το υπόλοιπο 17% είναι στο ΤΑΙΠΕΔ.
Γι’ αυτό, λοιπόν, είμαστε αντίθετοι με όλα αυτά. Θέλουμε την ανάπτυξη των ανανεώσιμων πηγών ενέργειας, αλλά θέλουμε οι μεγάλες ανανεώσιμες πηγές ενέργειας να είναι υπό δημόσια ιδιοκτησία και έλεγχο. Τους «μικρούς», όμως, όπως τα φωτοβολταϊκά, τους πετσοκόψατε. Στα αιολικά πάρκα αυξήσατε και την τιμή, μειώσατε και την επιδότηση των ποσών που θα έδιναν στις τοπικές κοινωνίες. Όλα γίνονται για την πάρτη των μεγάλων. Αυτή είναι η πολιτική σας!
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τον λόγο έχει η κ. Χαραλαμπίδου.</ChairmanSpeech> 
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κύριε Πρόεδρε, θα ήθελα να μου δώσετε μόνο τριάντα δευτερόλεπτα, για να πω κάτι που είναι επίκαιρο και το παρέλειψα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν προβλέπεται, κύριε συνάδελφε. Ας προχωρήσουμε και θα έχετε τον χρόνο της δευτερολογίας σας. 
Ορίστε, κυρία συνάδελφε, έχετε τον λόγο.</ChairmanSpeech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Πρόεδρε, κύριε Υπουργέ, είχαμε μία πολύ περίεργη εβδομάδα -το ξέρουν όλοι οι Βουλευτές σ’ αυτό το Τμήμα, το παρακολουθεί, το γνωρίζει και ο ελληνικός λαός- και για την πορεία της δημοκρατίας, αλλά και για το αντικείμενο που συζητάμε, την ενεργειακή πολιτική. 
Έτσι όπως έγιναν οι διαδικασίες αυτήν τη φορά, κατά την πάγια τακτική της Κυβέρνησης, αλλά αυτήν τη φορά έγινε και κάτι παραπάνω, όχι μόνο δεν προλάβαμε να διαβάσουμε τα νομοσχέδια, αλλά μερικά δεν προλάβαμε ούτε να τα πάρουμε στα χέρια μας. Μας ήρθαν νομοσχέδια την τελευταία στιγμή, με εκατοντάδες σελίδες για πολύ σημαντικά θέματα, με κατεπείγοντα χαρακτήρα, με εξπρές διαδικασίες όχι μόνο στην Ολομέλεια, αλλά και στις επιτροπές. Για αυτά τα πράγματα μιλάμε. Είμαστε και σε Θερινό Τμήμα και κλείσατε τη Βουλή νωρίς-νωρίς, δυο βδομάδες νωρίτερα, με το επιχείρημα ότι δεν υπάρχουν νομοσχέδια, για να φέρετε μαζεμένα σε μιάμιση εβδομάδα πολύ σημαντικά νομοσχέδια της Επιτροπής Παραγωγής και Εμπορίου και να τα περάσετε όπως-όπως. 
Τι περνάτε εδώ ακριβώς με αυτό το νομοσχέδιο που συζητάμε σήμερα; Για να δούμε τι επιλέχθηκε να μπει στις διαδικασίες του νόμου, ποια επενδυτικά σχέδια ενισχύονται. 
Μιλάμε για έξι μεγάλες επενδύσεις, για δημιουργία αιολικών πάρκων, για τεράστια έργα που θα ενισχυθούν με 95 εκατομμύρια ευρώ. 
Πώς επιλέχθηκε αυτές οι επενδύσεις να πάρουν τέτοια ενίσχυση; Μιλάμε για σχέδια καθαρά ιδιωτικά και για σχέδια με τουλάχιστον αμφίβολη ωριμότητα, την ίδια στιγμή που εκκρεμούν πολλές, αλλά και ώριμες και αναγκαίες, στρατηγικές επενδύσεις, όπως είναι η ενεργειακή διασύνδεση των Κυκλάδων. 
Μας είπατε ότι αυτά τα ποσά συμπεριλαμβάνονται στο συνολικό ποσό των ενισχύσεων που έχουν προεγκριθεί. Όμως, αυτό δεν είναι αληθές, κύριε Υπουργέ. Επιλέξατε αυτά τα έργα σε βάρος άλλων, περισσότερο αποδοτικών επενδύσεων, για συγκεκριμένους λόγους. 
Μιλάμε εδώ για τη δημιουργία έξι –τονίζω έξι όλων και όλων- θέσεων εργασίας με επένδυση ελάχιστης προστιθέμενης αξίας, που είναι οι ανεμογεννήτριες. 
Ο εισηγητής της Νέας Δημοκρατίας κ. Σενετάκης μάς είπε να συζητήσουμε για εθνικό σχέδιο παραγωγικής ανασυγκρότησης. Νομίζω ότι μας κοροϊδεύετε. Φοροαπαλλαγές 28 εκατομμυρίων ευρώ, επιχορήγηση 66 εκατομμυρίων για έξι θέσεις μισθωτής εργασίας, για τεράστια έργα που επιβαρύνουν το περιβάλλον και αυτό το λέτε «παραγωγική ανασυγκρότηση της χώρας»; Κατά τη γνώμη μας, αλλού πραγματικά βρίσκεται το ζήτημα και το πρόβλημα. 
Το πρόβλημα βρίσκεται στις τρεις εταιρείες που είναι πίσω από τις επενδύσεις. Το πρόβλημα βρίσκεται στην επιχορήγηση των κυρίων Μυτιληναίου και Κοπελούζου. Το πρόβλημα βρίσκεται στη γερμανική «ENERGON» που ελέγχεται από το ελληνικό δημόσιο, από τον εισαγγελέα και το ΣΔΟΕ στην Ελλάδα. Η μητρική της εταιρεία στη Γερμανία ελέγχεται από τα δικαστήρια και εσείς τους δίνετε επιχορηγήσεις σε Θερινά Τμήματα. Γιατί; Γιατί οι επενδύσεις στην αιολική ενέργεια είναι επενδύσεις εξασφαλισμένης αποδοτικότητας. 
Επίσης, έχουμε και τα ευρωπαϊκά έργα κοινού ενδιαφέροντος. Σας ρώτησε και η εισηγήτρια του ΣΥΡΙΖΑ κ. Αμμανατίδου πώς μπορούν να θεωρούνται ιδιωτικές επενδύσεις και η αρμόδια αρχή να είναι η Γενική Γραμματεία Στρατηγικών και Ιδιωτικών Επενδύσεων. Δεν είναι ευρύτερης εθνικής σημασίας έργα; Δεν αφορούν το δημόσιο συμφέρον;
Το σχέδιο νόμου, βέβαια, αφορά τη διαδικασία και θέλει να καθιερώσει τη διαδικασία του fast track για αυτές τις επενδύσεις. 
Εμείς, κύριε Υπουργέ, έχουμε αντιρρήσεις και ενστάσεις στην ουσία αυτών των στρατηγικών σχεδιασμών.
Και τα κριτήρια δεν είναι σαφή και ο σχεδιασμός δεν είναι σαφής, αλλά και η επιλογή για τους αγωγούς και τα ενεργειακά έργα –κι αυτό είναι επικίνδυνο- εντάσσονται σε συγκεκριμένες γεωπολιτικές στρατηγικές. Μπλέκουν όλο και περισσότερο τη χώρα μας σε ευρωατλαντικούς σχεδιασμούς. Δημιουργούν σοβαρά ζητήματα εθνικής, ενεργειακής ασφάλειας και εκθέτουν με αυτόν τον τρόπο τη χώρα μας σε μεγάλους κινδύνους. Αυτά δεν είναι απλά θέματα. Δεν είναι θέματα να τα χειρίζεται η Γενική Γραμματεία Ιδιωτικών Επενδύσεων. 
Και για να κλείσω, θα επανέλθω στο ζήτημα της έλλειψης ενός μακροχρόνιου ενεργειακού σχεδιασμού και του οργάνου που θα παρακολουθεί την εφαρμογή του. Έχουμε το αρνητικό παράδειγμα των φωτοβολταϊκών, που λέει πάρα πολλά ή τουλάχιστον θα πρέπει να λέει πάρα πολλά στην Κυβέρνηση. 
Επομένως εμείς ρωτάμε: Όταν ιδιωτικοποιήσετε πλήρως τη ΔΕΗ, όπως θέλετε να κάνετε, μετά την ιδιωτικοποίηση που κάνατε στη ΔΕΣΦΑ, στα ΕΛΠΕ, στη ΔΕΠΑ και σε άλλες επιχειρήσεις, με ποιον δημόσιο ενεργειακό τομέα θα μπορεί η χώρα μας να κάνει ενεργειακό σχεδιασμό; 
Πιστεύουμε ότι η φιλοσοφία της Κυβέρνησης από τον σχεδιασμό που κάνει φαίνεται από το γεγονός ότι οι τράπεζες αποφασίζουν ποια έργα θα χρηματοδοτήσουν. Φαίνεται, επίσης, από το γεγονός ότι για τη λειτουργία του ενεργειακού τομέα, όπως είπε ο κ. Μανιάτης, μόνη αρμόδια αρχή είναι η ΡΑΕ. Η ΡΑΕ, όπως επίσης είπε ο κ. Μανιάτης, είναι πέραν και πάνω από τα Υπουργεία και τις κυβερνήσεις. Αυτό είναι επικίνδυνο για την ίδια τη δημοκρατία. Είναι επικίνδυνο για την ίδια τη χώρα. 
Ευχαριστώ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώθηκε ο κατάλογος των ομιλητών. 
Περνούμε τώρα στους Κοινοβουλευτικούς Εκπροσώπους. 
Τον λόγο έχει ο κ. Λαφαζάνης.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο κ. Υπουργός Ανταγωνιστικότητας, Ανάπτυξης κ.λπ., κ.λπ., δεν απέφυγε τις θριαμβολογίες για την πορεία της οικονομίας. Καλά, σε ποια χώρα ζείτε; Έχετε υπ’ όψιν σας τη χώρα όπου ζείτε; Διότι άκουσα μία ομιλία εκτός τόπου και χρόνου, χωρίς καμμία συναίσθηση της κατάστασης και του εφιάλτη που κυριαρχεί σε αυτήν τη χώρα. 
Ξέρετε ότι οι εξαγωγές τον Απρίλιο κατέρρευσαν πάνω από 20%;</Speech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): …(Δεν ακούστηκε)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το ξέρετε; Ε, τότε για ποιο success story μάς λέτε; 
Οι εξαγωγές πάνε από το κακό στο χειρότερο. Μόνο τουριστικός προορισμός -και αυτός με χίλια δυο άλλα προβλήματα- θα είναι αυτή η χώρα; Έτσι θα την ορίσουμε; ΕΛΛΑΣ: Τουριστικός Προορισμός, τελεία και παύλα; Μάλιστα, όπως σας είπα, με χίλια δυο προβλήματα όσον αφορά και αυτό το θέμα. Όμως, αυτά δεν είναι της ώρας. 
Ξέρετε πού έχουν οδηγηθεί οι επενδύσεις στη χώρα; Συνεχώς καταρρέουν. Βουτιές! Από το κακό στο χειρότερο. Πώς θα γίνει ανάκαμψη χωρίς επενδύσεις; Δεν μιλάω μόνο για τις ιδιωτικές. Είναι και οι ιδιωτικές και οι δημόσιες επενδύσεις. Και οι δημόσιες επενδύσεις δεν πάνε καθόλου καλά.
Κάθε φορά, κάθε χρόνο, όταν θέλετε να κόψετε, λέτε «τι να κόψουμε, από εδώ, από εκεί;». Κόβουμε τις δημόσιες επενδύσεις, για να βγάλουμε πλεονάσματα στον προϋπολογισμό. Βεβαίως έτσι υποθηκεύουμε τη χώρα και το μέλλον της, για να κάνουμε δήθεν επικοινωνιακή προπαγάνδα με το πλεόνασμα.
Αυτή είναι η κατάσταση σε μια πολιτική που έχει παραδώσει τα πάντα στις αγορές, δηλαδή στα μεγάλα ιδιωτικά συμφέροντα. Εδώ μας φέρατε έξι επενδύσεις, την αιολική ενέργεια. Στην ουσία το νομοσχέδιό σας έπρεπε να ονομάζεται «ο άλλος τρόπος που παραδίδουμε την ενέργεια στα ιδιωτικά συμφέροντα», γιατί αυτός είναι ο στόχος του νομοσχεδίου, η παράδοση του τομέα της ενέργειας συνολικά στα μεγάλα ιδιωτικά μπλοκ. Όλα έχουν όνομα και επώνυμο. 
Ξεκινάτε από τη ΔΕΗ και όλον τον τομέα ενέργειας, την αιολική ενέργεια, τα φωτοβολταϊκά κ.λπ.. Λέτε «όλα στους ιδιώτες, όλα στα ιδιωτικά συμφέροντα». Είναι έξι πολύ μεγάλες επενδύσεις, όταν θα μπορούσε να υπάρχει ένας πολύ μεγάλος διασκορπισμός εδώ, να έχουμε πολλές μικρομεσαίες επενδύσεις και δυνατότητες. 
Κυρίως όμως θα έπρεπε να έχουμε τη ΔΕΗ πρωτοπόρο σε αυτόν τον τομέα. Η ΔΕΗ θα μπορούσε να παίξει κεντρικό ρόλο και στην ενέργεια, την παραγόμενη από άλλες πηγές, αλλά και στις ανανεώσιμες πηγές. Όμως η «ΔΕΗ Ανανεώσιμες» στην ουσία καταστράφηκε. Δεν αναδείχθηκε ο ρόλος της, που θα έπρεπε να είναι κεντρικός. 
Η παράδοση της ενέργειας στον ιδιωτικό τομέα ξέρετε τι σημαίνει; Ότι τινάζουμε την οικονομία, την παραγωγικότητα, την αποδοτικότητά της στον αέρα. Αυτό έχετε κάνει. Διότι όλη αυτή η λογική της απελευθέρωσης και ιδιωτικοποίησης στον τομέα της ενέργειας, πού έχει οδηγήσει την ηλεκτρική ενέργεια; Στα ύψη. Αυτό ισχύει και για το οικιακό ηλεκτρικό ρεύμα και για το βιομηχανικό ρεύμα, με αποτέλεσμα η ελληνική βιομηχανία αυτήν τη στιγμή να έχει εκρηκτικό πρόβλημα από τις πανύψηλες τιμές στον τομέα της ενέργειας και να αντιμετωπίζει και εξ αυτού του λόγου μεγάλα προβλήματα. Μέχρι και εταιρείες κλείνουν για αυτόν τον λόγο, όπως ξέρετε. 
Είναι ασύμφορες οι τιμές στον τομέα της ενέργειας για την ελληνική παραγωγή. Αυτό είναι η ιδιωτικοποίησή σας. Η «κακιά» δημόσια ΔΕΗ -που δεν ήταν της Αριστεράς- επί δεκαετίες διασφάλιζε σχετικά φθηνό ρεύμα στην ελληνική οικονομία. Από τότε που ξεκινήσατε το εκσυγχρονιστικό θαύμα των απελευθερώσεων και της ιδιωτικοποίησης τινάξατε τα πάντα στον αέρα και οι τιμές πήγαν στα ύψη. Αδιέξοδο. 
Ξέρετε πολύ καλά ότι οι απελευθερώσεις πουθενά δεν οδήγησαν σε μειώσεις των τιμών. Πουθενά δεν υπάρχει μείωση τιμών με απελευθέρωση. Καρτέλ υπάρχουν και από αυτά αρχίζει να επιβαρύνεται η οικονομία και ο καταναλωτής. Αυτό ισχύει πολύ περισσότερο στον τομέα της ενέργειας και για αυτόν στον συγκεκριμένο τομέα δημιουργήθηκαν τεράστια προβλήματα, προβλήματα και επάρκειας και τιμών. 
Αυτή είναι η κατάσταση. Και εδώ έχετε ως μοντέλο την απελευθέρωση και την ιδιωτικοποίηση. Βεβαίως, θα μας φέρετε εδώ και τη «μικρή» ΔΕΗ, με ό,τι αυτό συνεπάγεται για το ξεπούλημα και τη διάλυση της ΔΕΗ και την παράδοσή της σε ιδιωτικά συμφέροντα.
Επενδύσεις 400 εκατομμυρίων, επιδοτήσεις 90 εκατομμυρίων, άμεσες, είτε με ενίσχυση είτε με φοροαπαλλαγές, και έξι θέσεις -άντε, εσείς λέτε δώδεκα θέσεις- εργασίας.
Επενδύσεις, λοιπόν, 400 εκατομμυρίων και περίπου 100 εκατομμύρια σε ενισχύσεις και όλα εισαγόμενα. Ποια θα είναι η ελληνική προστιθέμενη αξία στον εξοπλισμό των αιολικών πάρκων, αυτών που θα διαμορφωθούν; Ποια θα είναι; Μπορείτε να μου πείτε; Τουλάχιστον να διαμορφωθούν εμμέσως θέσεις απασχόλησης. Δεν υπάρχουν. Εισαγωγές υπάρχουν. Η τεχνολογική προσφορά των σχετικών επενδύσεων είναι μηδενική. Και είναι εξασφαλισμένες επενδύσεις.
Έχουμε και το εξής. Βλέπω, για παράδειγμα, μια επένδυση 80 εκατομμυρίων. Από τα 80 εκατομμύρια τα 20 εκατομμύρια είναι ίδια κεφάλαια και από τα 20 εκατομμύρια ίδια κεφάλαια, τα 10 εκατομμύρια είναι η επιδότηση και η επιδότηση όσον αφορά την ενίσχυση δίνεται 100% προκαταβολή.
Αντιλαμβάνεστε ότι απλώς ένα προφίλ στις τράπεζες να έχει ο λεγόμενος επενδυτής, παίρνει τα λεφτά του δημοσίου και κάνει επένδυση. Μετά ακολουθεί το γνωστό παιγνίδι υποτιμολογήσεων και υπερτιμολογήσεων και με σχεδόν μηδενικά ίδια κεφάλαια και λεφτά του δημοσίου και λεφτά του ΕΤΕΑΝ κάνει την επένδυση. Αυτοί είναι οι επενδυτές στην Ελλάδα, επενδυτές του δημοσίου χρήματος, επενδυτές με το υστέρημα του φορολογούμενου, με μηδέν θέσεις εργασίας, με εισαγωγές όσον αφορά την επένδυση που κάνουν. Μην ψάχνετε, έτσι είναι τα νούμερα ακριβώς. Τα λέτε στην έκθεσή σας.
Αν κάνουμε έναν αναλυτικό καταλογισμό, δεν θα βάλουν ούτε ένα ευρώ οι περίφημοι επενδυτές, τους οποίους ψηφίζετε τώρα. Προκαταβολή 100% άμεση ενίσχυση; Πού ακούστηκε αυτό; Προκαταβολή 100% η επιχορήγηση; Ούτε καν η σχετική πρόοδος του έργου, χωρίς να βάλει ίδια κεφάλαια, απλώς με μία εγγυητική επιστολή;
Με συγχωρείτε, αλλά αυτά δεν ξέρω πού γίνονται. Τζάμπα επενδύσεις μπορεί να κάνουμε όλοι, αλλά βεβαίως πρέπει να έχουμε μία σχετική πρόσβαση στο τραπεζικό σύστημα. Εάν υπάρχει η σχετική πρόσβαση, με μια μικρή εγγυητική επιστολή έληξε το θέμα.
Αυτά είναι τα έργα που μας παρουσιάζατε. Μας λέτε ότι δεν θέλουμε επενδύσεις. Δεν κατάλαβα πού το ακούσατε αυτό, ότι δεν θέλουμε επενδύσεις. Δική σας ανακάλυψη είναι αυτό τώρα;</Speech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Δώστε ένα παράδειγμα.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, με συγχωρείτε, αλλά αν θέλουν να κάνουν επενδύσεις αυτοί οι κύριοι, ας κάνουν χίλιες δυο επενδύσεις. Εδώ μιλάμε για το δημόσιο χρήμα. Εδώ μιλάμε για ιδιώτες επενδυτές με δημόσιο χρήμα και το λέτε επενδύσεις αυτό; Και λέτε ότι δεν θέλουμε εμείς επενδύσεις; Εξασφαλισμένες επενδύσεις, ιδιωτικοποίηση του τομέα της αιολικής ενέργειας, πλήρης ιδιωτικοποίηση με αυτά τα έργα, παράδοσή τους σε μία κλίκα και σε μια γερμανική εταιρεία με αμαρτωλό βίο και λέτε ότι δεν θέλουμε επενδύσεις; Ας κάνουν επενδύσεις, λοιπόν, οι άνθρωποι, να πάνε να επενδύσουν. Εδώ, όμως, δεν γίνεται έτσι το πράγμα. Άλλα πράγματα βλέπουμε.
Στα fast track, στα ΣΔΙΤ, πληρώνει αδρά το δημόσιο χρήμα. Χαριστικές εκτάσεις τις δίνουμε από εδώ και από εκεί, για να βρούμε αετονύχηδες επενδυτές. Αυτά είναι οι επενδύσεις;
Όλα αυτά, βεβαίως, γίνονται για να τελειώνουμε με τον δημόσιο τομέα. Επένδυση είναι η ιδιωτικοποίηση; Έχετε δει εσείς να ιδιωτικοποιούνται προβληματικές εταιρείες του δημοσίου; Είπατε για επιδότηση του δημοσίου. Αν υπάρχει εταιρεία που επιδοτείται από το δημόσιο – δηλαδή, που δεν βγαίνει-, δεν ιδιωτικοποιείται. Αγοράζονται μόνο οι κερδοφόρες επιχειρήσεις, οι δυναμικές επιχειρήσεις που έχουν προοπτική. Αυτές τις λέτε «επενδύσεις» στην Ελλάδα; Δηλαδή, θα πουλήσουμε τη ΔΕΗ και μετά θα λέμε ότι είναι ιδιωτική επένδυση; 
Το δημόσιο χάνει τις προοπτικές του και τις δυνατότητές του. Αντί το ίδιο να παίξει έναν ρόλο ανασυγκρότησης, καθώς έφτιαξε μία επιχείρηση η οποία είναι κερδοφόρα, να της δώσει νέα προοπτική, να διασφαλίσει την απασχόληση και να διαμορφώσει έναν προγραμματισμό συνολικά για την οικονομία, το παραδίδει στα ιδιωτικά συμφέροντα. Αυτό το λέτε «επένδυση»; Και μετά, δεν θέλει την επένδυση ο ΣΥΡΙΖΑ; Να τις χαίρεστε αυτές τις επενδύσεις!
Σας μίλησα, βεβαίως, για το πού οδηγούμεθα από την άποψη των επενδύσεων τα τελευταία χρόνια, γιατί εσείς που δημιουργήσατε τα ελλείμματα, εσείς που συσσωρεύσατε τα χρέη, έρχεστε τώρα να τα καταγγείλετε. Μιλάτε για ελλείμματα, χρέη, αδιέξοδα. Μα, εσείς τα κάνατε αυτά. Όταν εμείς τα καταγγέλλαμε αυτά, τα οποία ήταν ελλείμματα χωρίς αναπτυξιακό έρεισμα και χρέη χωρίς προοπτική, που τροφοδοτούσαν μία μη βιώσιμη ανάπτυξη –απ’ αυτό το Βήμα τα καταγγέλλαμε- μας λέγατε ότι ζούμε σ’ άλλον κόσμο. Τώρα, πάλι τα ίδια λέτε. 
Αφού κάνατε αυτά που κάνατε, έρχεστε τώρα και καταγγέλλετε τον εαυτό σας –λες και τα έκανε τρίτος, αντί να έχετε φύγει απ’ αυτές τις θέσεις, να έχετε εξαφανιστεί μ’ αυτά τα καταστροφικά έργα, τα οποία έχετε κάνει σ’ αυτήν τη χώρα- και λέτε «τώρα πάμε διαφορετικά».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ πολύ, κύριε συνάδελφε, ολοκληρώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ποιο είναι το διαφορετικό; Το διαφορετικό είναι η παράδοση στα ιδιωτικά συμφέροντα, η οποία οδηγεί σε πλήρες και απόλυτο αδιέξοδο τη χώρα.
Αυτοί είναι οι λόγοι για τους οποίους εμείς καταψηφίζουμε το συγκεκριμένο νομοσχέδιο. Θέλουμε ενεργειακό σχεδιασμό και στρατηγική για την ενέργεια. Θέλουμε το δημόσιο να έχει κεντρικό ρόλο στον ενεργειακό προγραμματισμό, στην ενεργειακή στρατηγική, γιατί αυτό ωφελεί τη χώρα, την ανάπτυξη, τον ελληνικό λαό, την απασχόληση, την προοπτική μας.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο κ. Καραγκούνης έχει τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, σε μία οικονομία σε μία χώρα υπάρχουν τρεις βασικοί πυλώνες, τρεις βασικές πηγές χρηματοδότησης. Η μία πηγή είναι η φορολογία. Η άλλη πηγή είναι να μπορεί η χώρα να βγαίνει στις αγορές, δηλαδή να δανείζεται. Η τρίτη μεγάλη πηγή εσόδων, που δεν συνδέεται με τα άλλα δύο, είναι το να μπορέσει να αντλεί κεφάλαια από επενδύσεις, από αποκρατικοποιήσεις, από χρήμα, δηλαδή, που κατά βάση έρχεται από έξω προς τα μέσα.
Για τη μεν φορολογία, που είναι το πιο επώδυνο μέτρο, ειδικά όταν μία χώρα βρίσκεται σε μία τέτοια μεγάλη δημοσιονομική ανάγκη, έχεις μόνο μία διέξοδο. Μπορεί η χώρα να έχει πρόσβαση στις αγορές. Τι σημαίνει αυτό; Πρόσφατα πετύχαμε να έχουμε πρόσβαση στις αγορές και μπορέσαμε να μειώσουμε το επιτόκιο δανεισμού. Αυτό είναι πολύ βασικό. Ξέρετε, πολλές χώρες έβγαιναν μέχρι πρόσφατα στο εξωτερικό για να δανειστούν. Δηλαδή, έφευγαν από τη χώρα, διότι δεν υπήρχε δυνατότητα χρηματοδότησης, αιμοδοσίας, της επιχείρησης, με σκοπό να δανειστούν απ’ έξω σε χαμηλότερο επιτόκιο.
Αυτό σήμαινε ότι χάναμε και φορολογικά έσοδα αλλά και θέσεις εργασίας. Αυτό ήταν το αποτέλεσμα. Ας δούμε τώρα τι κάναμε. Μπορέσαμε να βγούμε στις αγορές, να χαμηλώσουμε τα επιτόκια δανεισμού, για να μπορέσουν να μείνουν εδώ οι εταιρείες, να συγκρατήσουμε την ανεργία, να κάνουν επενδύσεις στις εταιρείες τους, να αρχίσει δηλαδή να λειτουργεί, να αιμοδοτείται ξανά η οικονομία. 
Ας δούμε, όμως, τι άλλο κάνουμε. Προσπαθούμε να κάνουμε επενδύσεις και αποκρατικοποιήσεις, για να βρούμε έσοδα και να έχουμε διαθέσιμους πόρους, ώστε να μην επιβαρύνουμε τον κόσμο με φορολογία. Αυτή είναι η απλή εξίσωση. 
Ας δούμε τι λέει ο ΣΥΡΙΖΑ για όλα αυτά. Ο ΣΥΡΙΖΑ λέει ότι κακώς βγαίνουμε στις αγορές, κακώς μειώνουμε τα επιτόκια για τις επιχειρήσεις, κακώς δίνουμε τη δυνατότητα να έχουν αιμοδοσία, να έχουν τη δυνατότητα να μην απολύουν, να έχουν τη δυνατότητα να κάνουν επενδύσεις στις επιχειρήσεις τους, να υπάρξει χρήμα και ρευστότητα στην αγορά. Ο ΣΥΡΙΖΑ λέει ότι κακώς κάνουμε αποκρατικοποιήσεις, κακώς κάνουμε επενδύσεις και ότι δεν χρειάζονται. Δεν θέλουμε αυτούς τους πόρους να έρθουν στην πραγματική οικονομία. Δεν τους έχουμε ανάγκη. Μπορούμε να ζήσουμε και μόνοι μας. Αυτά μάς λέει ο ΣΥΡΙΖΑ. 
Όμως, ο ΣΥΡΙΖΑ λέει και κάτι άλλο για τη φορολογία. Μάλιστα αυτό είναι και το μόνο που έχω ακούσει από επίσημα χείλη του ΣΥΡΙΖΑ, όπως από τον κ. Τσίπρα, αλλά και από άλλα στελέχη του ΣΥΡΙΖΑ. Δεν νομίζω ότι χρειάζεται να αναφέρω τον κ. Σταθάκη. 
Ο ΣΥΡΙΖΑ, λοιπόν, λέει ότι η φορολογία στην Ελλάδα είναι μικρή και ότι πρέπει να ανέβει έξι μονάδες. Αυτές οι έξι μονάδες, σύμφωνα με το ΑΕΠ που έχουμε, σημαίνουν ότι θα πρέπει να ανέβει η φορολογία 11 δισεκατομμύρια ευρώ, να επιβαρύνουμε δηλαδή τον κόσμο με πρόσθετη φορολογία, με άμεσους και έμμεσους φόρους και με άνοδο του ΦΠΑ. Γι’ αυτά θα συζητάμε τώρα; Αυτό το μοντέλο οραματίζεστε για τη χώρα; Αν είναι, πείτε στον κόσμο ότι, όταν έρθει ο ΣΥΡΙΖΑ στην εξουσία –αν έρθει ποτέ, γιατί για μένα και μ’ αυτά που λέει δεν θα έρθει-, δεν θα κάνει καμμιά επένδυση, δεν θα θέλει να βγαίνει στις αγορές, αλλά θα προτιμά να έχει εδώ το Διεθνές Νομισματικό Ταμείο, που θα του δίνει τον δανεισμό. Και τι θα κάνει; Απλά επιφυλάσσει στον κόσμο τεράστια φορολογικά βάρη, τεράστιες φορολογικές επιβαρύνσεις. Εγώ αυτό καταλαβαίνω με όσα λέτε. Βέβαια, δεν αναφέρομαι προσωπικά σε εσάς, κύριε Λαφαζάνη, αλλά στις δηλώσεις στελεχών σας και στις τοποθετήσεις του κόμματός σας. Αυτό δεν λέτε; 
Έρχομαι και στο συγκεκριμένο νομοσχέδιο, το οποίο είναι επίσης μια έκφανση αυτών που λέμε, δηλαδή ότι η χώρα χρειάζεται επενδύσεις και στην ουσία διευκολύνει να γίνουν αυτές οι επενδύσεις των 400 εκατομμυρίων ευρώ, όπως είπατε και εσείς, με την ελάφρυνση που προβλέπει ο επενδυτικός νόμος, ώστε να μπορέσουν αυτά τα χρήματα να πάνε στην πραγματική οικονομία. 
Πώς έγιναν αυτές οι επενδύσεις, αφού ακόμα, όπως σας είπε ο κύριος Υπουργός, δεν υπάρχει αδειοδότηση; Αυτήν τη στιγμή είμαστε στο στάδιο κατά το οποίο καλύφθηκαν οι συγκεκριμένες προϋποθέσεις που προβλέπει η ελληνική και κοινοτική νομοθεσία και προχωράνε προς την κύρωση. Πού είναι, λοιπόν, το μεμπτό σε όλη αυτήν την υπόθεση; Για να καταλάβω! Διότι άκουσα κραυγές, τόσο στην επιτροπή όσο και στο Τμήμα, από όλους τους συναδέλφους του ΣΥΡΙΖΑ. Πού είναι το μεμπτό και το ύποπτο; Υπήρξαν κάποιοι οι οποίοι κατέθεσαν, σύμφωνα με τον νόμο, κάποια επενδυτικά σχέδια και πάνε για την επικύρωση. Και σ’ αυτά λέτε «όχι», όπως «όχι» λέτε και σε κάθε επένδυση, σε κάθε δυνατότητα επένδυσης και ανάκαμψης της οικονομίας. 
Εγώ δεν λέω να μην κάνετε κριτική. Μπορείτε να κάνετε κριτική σε όλα. Όμως, θα πρέπει να συνεννοηθούμε τουλάχιστον στα βασικά και να αναγνωρίσουμε ότι γίνονται κάποια θετικά πράγματα. Για παράδειγμα, άκουσα την εισηγήτρια του ΣΥΡΙΖΑ να λέει ότι η Κυβέρνηση χαρίζει γη και ύδωρ στα μεγάλα ιδιωτικά συμφέροντα σε βάρος του δημοσίου συμφέροντος και σε βάρος των αναπτυξιακών αναγκών της ίδιας της κοινωνίας και της χώρας και ότι υπάρχουν παντού σκάνδαλα. Όπως λέει, χαρίζουμε παντού φοροελαφρύνσεις.
Σας ρωτώ, γιατί τώρα μιλάμε για τον επενδυτικό νόμο: Θέλετε να καταργήσουμε τον επενδυτικό νόμο; Θέλετε να εξαιρέσουμε, για παράδειγμα, την ενέργεια από τον επενδυτικό νόμο; Να τα βγάλουμε αυτά από το αναπτυξιακό; Τι θέλετε άλλο να βγάλουμε; Αφού γενικώς για εσάς οι επενδύσεις είναι κακές. Θέλετε να κάνουμε το ίδιο και σε άλλους κλάδους της οικονομίας; 
Τουρισμός. Να βγάλουμε και από εκεί τις επενδύσεις. Και εκεί έγιναν επενδύσεις. Και εκεί πήραν οι ιδιώτες χρήματα. Να τα βγάλουμε έξω και αυτά. Δεν πειράζει αν ο τουρισμός θα μας δώσει 1% του ΑΕΠ παραπάνω. Δεν πειράζει αν θα μας δώσει διακόσιες ή τριακόσιες χιλιάδες περισσότερες θέσεις εργασίας. Τι τις χρειαζόμαστε; Να τις βγάλουμε από τον επενδυτικό νόμο. Δεν τις χρειαζόμαστε.
Αυτή είναι η λογική σας; Αυτό λέμε το 2014; Ο κόσμος αυτήν τη στιγμή πεινάει. Η ανεργία στους νέους έχει φτάσει, όπως λέτε κι εσείς, πάνω από 60%. Προσπαθούν να βρουν μια θέση εργασίας, προσπαθούν να βρουν μια δουλειά κι εσείς τι έρχεστε και λέτε; «Όχι, δεν χρειάζονται. Ας τα βγάλουμε αυτά από τον επενδυτικό νόμο.».
Παντού υποψιαζόμαστε και βλέπουμε σκάνδαλα. Παντού λέμε: «Αν έρθεις στη χώρα αυτή και επενδύσεις, θα σου πάρουμε πίσω την επένδυση και πιθανότατα να βρεθείς και στον Κορυδαλλό.». Εγώ αυτό ακούω από τα στελέχη του ΣΥΡΙΖΑ και δυστυχώς, κύριοι συνάδελφοι, το ακούω από τον κ. Τσίπρα. Αυτό λέει. Δηλαδή, όταν ένας επενδυτής –ξένος ή εγχώριος- ακούει αυτά τα πράγματα, έχετε υπ’ όψιν σας ότι μπορεί να έρθει να επενδύσει στη χώρα; Γιατί να βάλει τα χρήματά του, όταν πιθανότατα διακυβεύεται η προσωπική του ελευθερία; Γιατί να το κάνει αυτό; Έτσι θα προχωρήσουμε στην ανάπτυξη;
Το είπατε, κύριε Λαφαζάνη, ότι δεν είστε εναντίον των επενδύσεων. Να το δούμε, όμως, έμπρακτα. Να το καταλάβουμε. Γιατί δεν έχετε πει ούτε ένα «ναι» σε οποιαδήποτε αναπτυξιακή προσπάθεια της χώρας. Δεν θυμάμαι ούτε ένα νομοσχέδιο του Υπουργείου Ανάπτυξης, στο οποίο να έχετε ψηφίσει «ναι». Σε επενδυτικούς νόμους, σε οποιαδήποτε αναπτυξιακή διάσταση δεν έχετε πει ούτε ένα «ναι». Έτσι, για να κάνετε την έκπληξη. Δεν το έχετε πει πουθενά.
Ελληνικό είναι αυτό; Σας το είπε ο κύριος Υπουργός. Ξεπούλημα. Αστέρας είναι αυτό; Επίσης ξεπούλημα. Αγωγός TAP είναι αυτό; Παραδίδουμε την εδαφική μας ακεραιότητα στους ξένους και ξεπούλημα. «Μικρή» ΔΕΗ είναι αυτό; Αναφερθήκατε στη «μικρή» ΔΕΗ, κύριε Λαφαζάνη. Και αυτό ξεπούλημα. Έχεις μια κοινοτική υποχρέωση που σου λέει ότι πάνω από 70% έχεις δεσπόζουσα θέση στην αγορά και πρέπει να απελευθερώσεις την ενέργεια, όπως κάναμε και με τις τηλεπικοινωνίες. Τι πάθαμε, δηλαδή, που απελευθερώσαμε; Και τι λέμε; Ότι, για να γίνουν αυτές οι επενδύσεις, για να εκσυγχρονιστούν τα δίκτυα, όπως είπε και ο Υπουργός, να συνδεθεί η κεντρική χώρα με τα νησιά, χρειάζεται να γίνουν επενδύσεις. Και μαθαίνω –όπως όλοι το ξέρετε, το είπε και ο κ. Μανιάτης στην επιτροπή- ότι οι ΥΚΩ στους λογαριασμούς της ΔΕΗ -οι υπηρεσίες κοινής ωφέλειας- επιβαρύνουν κάθε χρόνο τον Έλληνα πολίτη με 900 εκατομμύρια ευρώ! Ένα δισεκατομμύριο ευρώ! Γιατί; Για να μπορούμε να κρατάμε στα νησιά αυτές τις μονάδες παραγωγής ρεύματος. Τι έγινε πέρσι στη Σαντορίνη, που κρατάμε αυτές τις μονάδες; Έσκασε το εργοστάσιο και για τρεις μέρες στο πιο τουριστικό μέρος της χώρας δεν υπήρχε ρεύμα! Η απόλυτη ξεφτίλα της χώρας! Κι εμείς τι λέμε; Όχι, δεν πρέπει να συνδεθούν αυτά τα δίκτυα με το κεντρικό, για να υπάρχει συνεχής ροή ρεύματος και να μην έχουμε κανένα πρόβλημα. Γιατί; Γιατί είναι ξεπούλημα.
Αν μείνουμε έτσι, πραγματικά δεν ξέρω αν υπάρχει μέλλον σ’ αυτήν τη χώρα. Υπάρχει μια συγκυβέρνηση που προσπαθεί να κάνει μεταρρυθμίσεις, να κάνει αλλαγές. Αλλά με αυτήν τη λογική, να μη γίνει τίποτα σ’ αυτήν τη χώρα. Να μην προχωρήσει τίποτα. Καλά είμαστε. Τριάντα χρόνια νομίζω ότι τα έχουμε πάει πάρα πολύ καλά. Δεν χρειάζεται να γίνει καμμία περαιτέρω αλλαγή. Δεν είναι, όμως, έτσι τα πράγματα. 
Λέτε ότι όλες αυτές οι επενδύσεις έγιναν για έξι θέσεις εργασίας. Μάλιστα. Αυτές είναι οι επενδύσεις εντάσεως κεφαλαίου, κύριε Λαφαζάνη. Δεν είναι επενδύσεις εντάσεως εργασίας. Το ξέρουμε αυτό. Πολύ ωραία. Θα υπάρξουν θέσεις εργασίας; Βεβαίως θα υπάρξουν θέσεις εργασίας, γιατί, για να τα στήσεις όλα αυτά τα μηχανήματα, χρειάζονται και οικοδομικά υλικά και οι άνθρωποι που θα δουλέψουν και όλα αυτά. Δηλαδή, να γυρίσω πίσω. Να τα βγάλουμε, λοιπόν, όλα αυτά και από τον επενδυτικό νόμο και από παντού και δεν χρειάζεται να γίνει τίποτα: Ούτε να παράγουμε καθαρή ενέργεια, που στο ισοζύγιο το χρειαζόμαστε. Είναι και κοινοτική υποχρέωση. Να μην το κάνουμε, λοιπόν. Να τα αφήσουμε όλα αυτά έκθετα.
Νομίζω ότι πρέπει να επανέλθουμε στη σοβαρότητα. Η χώρα όντως έχει ανάγκη να προχωρήσει μπροστά, να αλλάξει, να μη μείνει με τα αριστερά ιδεολογήματα του παρελθόντος. Να πούμε ότι έχουμε αυτά τα συγκριτικά πλεονεκτήματα να προχωρήσουμε. Και νομίζω ότι αυτή η Κυβέρνηση αυτό έχει μάθει να κάνει, να προχωράει, να αλλάζει σελίδα και όχι να μένει στα ίδια.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Τον λόγο έχει ο κ. Κουτσούκος.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε.
Δύο σύντομα σχόλια και μια μικρή τοποθέτηση θα κάνω, για την οικονομία του χρόνου.
Το πρώτο θέμα είναι ότι κουβεντιάζουμε σήμερα ένα νομοσχέδιο που, όπως είπε ο εισηγητής μας, ο κ. Μωραΐτης, κυρώνει συμβάσεις, δίνει δηλαδή μια διαφάνεια σε μια αναπτυξιακή διαδικασία, το οποίο ήταν αποτέλεσμα δικών μας προτάσεων και επιλογών, έτσι ώστε να μπορεί ο κ. Λαφαζάνης και οι αγαπητοί συνάδελφοι του ΣΥΡΙΖΑ να κάνουν κριτική για το ποιοι είναι οι επενδυτές, πόσα λεφτά παίρνουν και πώς αξιοποιούνται. Στο προηγούμενο θεσμικό πλαίσιο τρέχαμε να μάθουμε ποιος πήρε τα λεφτά, πώς ξεκίνησαν οι διαδικασίες και πού έχουν καταλήξει και τα σχόλια που γίνονταν ήταν πολύ διαφορετικού χαρακτήρα.
Τώρα, είναι αλήθεια ότι στα επενδυτικά σχέδια και στην αξιοποίηση των πόρων που διατίθενται για την ανάπτυξη έχουν προβάδισμα οι επιχειρήσεις που είναι σε μια καλύτερη οικονομική κατάσταση από τις άλλες. Μπορούν να υποβάλουν επενδυτικό σχέδιο, για να αξιοποιήσουν τους πόρους. Αυτό είναι μία πραγματικότητα. Τι σημαίνει; Σημαίνει ότι πρέπει να ξορκίσουμε ή να καταργήσουμε το αναπτυξιακό σχέδιο, τον αναπτυξιακό νόμο, να μη δίνουμε δηλαδή κίνητρα για τις επενδύσεις ή να δούμε τα προβλήματα και των άλλων επιχειρήσεων και με ποιες διαδικασίες θα τους βάλουμε με ίσους όρους στο παιχνίδι για να διευκολύνουμε την ανάπτυξη; Αυτό πρέπει να το δούμε. Αλλά να λέμε ότι μια επένδυση είναι καταστροφή και είναι σε βάρος της χώρας, νομίζω ότι είναι μία ακραία επιλογή. 
Το δεύτερο σχόλιο έχει να κάνει με το ζήτημα που αφορά την ενεργειακή πολιτική της χώρας. Προφανώς μεθαύριο που θα έρθει το νομοσχέδιο για τη ΔΕΗ, θα έχουμε την ευχέρεια να κάνουμε μία μεγάλη συζήτηση για την ενεργειακή πολιτική, να δούμε εάν διασφαλίζουμε -όντας μέσα στην Ευρωπαϊκή Ένωση και με τις δεσμεύσεις που έχει αναλάβει η χώρα μας για το ότι δεν πρέπει να υπάρχουν μονοπώλια, να υπάρχει και η αγορά στην ενέργεια, στις τηλεπικοινωνίες, παντού- τα στρατηγικά συμφέροντα της χώρας από τη μία μεριά και τα δίκαια των τοπικών κοινωνιών και των εργαζομένων από την άλλη.
Θέλω να σας θυμίσω, αγαπητοί συνάδελφοι και κύριε Πρόεδρε, ότι με βάση τις δεσμεύσεις που έχει αναλάβει η χώρα, τις οποίες μπορεί να κριτικάρουμε -και η Κυβέρνηση- και οι οποίες μπορεί να ήταν με επαχθείς όρους, το ΠΑΣΟΚ έκανε εν πάση περιπτώσει μια προσπάθεια τις τελευταίες μέρες να ξαναγράψουμε μερικά κεφάλαια αυτού του νομοσχεδίου. Πιστεύω ότι θα το δούμε και θα έχουμε την ευκαιρία να το συζητήσουμε στη Βουλή.
Έρχομαι τώρα να κάνω μια μικρή τοποθέτηση σε σχέση με το ζήτημα της ανάπτυξης, μια και είναι ένα νομοσχέδιο του Υπουργείου Ανάπτυξης και η συζήτηση στράφηκε γύρω από αυτό.
Είπε ο κ. Λαφαζάνης -και σωστά- για τη μείωση των επενδύσεων. Έχουμε μία ύφεση από το 2008. Οι ρυθμοί ανάπτυξης έχουν πέσει. Φέτος είμαστε στον πρώτο χρόνο που ισορροπούμε. Έχουμε έναν πολύ μικρό ρυθμό ανάπτυξης. Φαίνεται, δηλαδή, ότι η χώρα κάνει μία στροφή. Τη στροφή αυτήν την κάνει χάρη στις θυσίες και τους κόπους του ελληνικού λαού. Από εδώ και πέρα, λοιπόν, είμαστε υποχρεωμένοι να συζητήσουμε ποιο είναι το μοντέλο της ανάπτυξης και τι στόχους βάζουμε, όταν η Ελλάδα, με βάση αυτήν την καμπή στην οποία βρίσκεται αυτήν τη στιγμή και αυτήν τη στροφή που κάνει, θα απεξαρτηθεί οριστικά από τα μνημόνια και τις δανειακές συμβάσεις.
Παρουσίασε η Κυβέρνηση ένα Εθνικό Αναπτυξιακό Σχέδιο. Το είπε «Ελλάδα 2020». Φαντάζομαι ότι έγιναν οι σχετικές συζητήσεις. Εκείνο που έχει σημασία, κύριε Πρόεδρε, είναι ότι κανένας δεν το πήρε χαμπάρι. Συνήθως αυτά τα γράφουν οι διάφοροι τεχνοκράτες, τα παρουσιάζουν οι Υπουργοί, η Ευρωπαϊκή Ένωση υποτίθεται τα εντάσσει στον ευρύτερο σχεδιασμό της για το 2020. Σημασία έχει ότι δεν γίνονται κτήμα της κοινωνίας και ότι το κενό που υπάρχει είναι ότι δεν στρατεύουν τις παραγωγικές και τις ενεργές δυνάμεις του τόπου κάθε φορά πάνω σε αυτό το σχέδιο.
Αυτό στην Ελλάδα της κρίσης αν δεν το κάνουμε, είναι βέβαιο ότι οποιοδήποτε σχέδιο στα χαρτιά θα αποτύχει. Γιατί είμαστε από τη μία μεριά σε μια χώρα με κατακερματισμένες, λόγω της κρίσης και της ύφεσης, τις παραγωγικές της δυνάμεις, με διεύρυνση των ταξικών και των εισοδηματικών ανισοτήτων και από την άλλη μεριά είμαστε σε μία χώρα στην οποία κυριαρχούν ψεύτικες αντιπαραθέσεις, πάνω στις οποίες καβάλησαν ορισμένες πολιτικές δυνάμεις για να αυξήσουν τα ποσοστά τους, διαιρώντας τους Έλληνες σε μνημονιακούς και αντιμνημονιακούς.
Αυτούς τους δύο διαχωρισμούς έχουμε υποχρέωση να τους υπερβούμε, για να κουβεντιάσουμε το σχέδιο του 2020 με ένα κριτήριο, την απασχόληση. 
Λένε οι οικονομολόγοι –κι εγώ οικονομολόγος είμαι στα χαρτιά, αλλά όχι με τόσους τίτλους όσους έχουν οι άλλοι- ότι όποιον ρυθμό ανάπτυξης και να έχεις, δεν μπορείς να καλύψεις το ένα εκατομμύριο ανέργους. Άρα, αντί να μαλώνουμε μεταξύ του success story από τη μία μεριά και του «όλα είναι ωραία» και της «καταστροφολογίας» από την άλλη, πρέπει να ψάξουμε να βρούμε αν μπορούμε να έχουμε επικεντρωμένες δράσεις σε αυτό το Εθνικό Αναπτυξιακό Σχέδιο που θα μας δώσουν θέσεις εργασίας, για να αντιμετωπίσουμε αυτό το πρόβλημα της ελληνικής κοινωνίας. Τι να την κάνει ο απλός πολίτης την ανάπτυξη στα χαρτιά, όταν δεν του λύνει το άμεσο πρόβλημά του, που είναι οι θέσεις απασχόλησης; 
Αγαπητοί συνάδελφοι, εμείς παρουσιάσαμε στη Θεσσαλονίκη το δικό μας εθνικό σχέδιο παραγωγικής ανασυγκρότησης με στόχο το 2020 με ένα κριτήριο, την απασχόληση. Κάναμε ορισμένες μελέτες, αξιοποιήσαμε τα δεδομένα που υπάρχουν και κάναμε μία προσέγγιση η οποία λέει ότι μπορούμε να έχουμε από τον πρωτογενή τομέα σαράντα χιλιάδες θέσεις εργασίας, από τον τουρισμό διακόσιες εξήντα χιλιάδες, από την ενέργεια και το περιβάλλον εβδομήντα επτά χιλιάδες, από τις δράσεις για την ενίσχυση της απασχόλησης εκατόν πενήντα χιλιάδες, από τη μεταποίηση διακόσιες σαράντα χιλιάδες και από τις υποδομές πενήντα χιλιάδες. Αυτό μάς κάνει ένα σύνολο θέσεων εργασίας πάνω από οκτακόσιες χιλιάδες. 
Εγώ, λοιπόν, λέω ότι αν σε αυτούς τους συγκεκριμένους τομείς δεν επικεντρώσουμε τους διαθέσιμους πόρους, τα εργαλεία που έχουμε στα χέρια μας, ώστε να πιάσουμε αυτόν τον στόχο των θέσεων απασχόλησης –που επαναλαμβάνω τον έχουμε αναλύσει και σας τον είπα μόνο με τα κεφάλαια- κατά συγκεκριμένες δράσεις, η συζήτηση θα είναι άνευ περιεχομένου, διότι το μεγάλο πρόβλημα είναι οι θέσεις απασχόλησης και η ανάπτυξη δεν μπορεί παρά να έχει μόνο αυτόν τον στόχο. 
Έχουμε τους πόρους; Πρώτα-πρώτα έχουμε τους φυσικούς πόρους. Για τον πρωτογενή τομέα και τον τουρισμό έχουμε τους φυσικούς πόρους, τη γη μας, τα νερά μας, τις ομορφιές μας. Έχουμε τα όποια πλεονάσματα συγκεντρώνουμε, με τον τρόπο που τα συγκεντρώνουμε. Έχουμε το ΕΣΠΑ, που πρέπει να προσανατολιστεί προς τις μικρές επιχειρήσεις. Για να δημιουργήσουμε θέσεις εργασίας, πρέπει να ανοίξουν τουλάχιστον είκοσι πέντε χιλιάδες καινούργιες επιχειρήσεις αυτήν την περίοδο. Παρατήρησαν οι συνάδελφοι νωρίτερα και ορθά ότι αυτές οι μεγάλες επενδύσεις των αιολικών πάρκων έχουν ελάχιστες θέσεις απασχόλησης. Δεν μπορούμε να επικεντρωνόμαστε αποκλειστικά εκεί. 
Έχουμε τα καυτά προβλήματα της ρευστότητας. Λειτουργεί το ΕΤΕΑΝ με τον τρόπο που λειτουργεί. Μου λένε ότι το πρόγραμμα «Εξοικονόμηση κατ’ Οίκον», για παράδειγμα, το οποίο έχει ευρωπαϊκούς πόρους δεν περπατάει, γιατί δεν υπάρχει ρευστότητα. Έχουμε το πρόβλημα της ρευστότητας των μικρομεσαίων επιχειρήσεων, δεν δανείζει κανένας. Έχουμε το πρόβλημα της έλλειψης πίστωσης στον αγροτικό τομέα. Το Υπουργείο Αγροτικής Ανάπτυξης είχε πει ότι θα δημιουργήσει ένα ταμείο, ώστε να δώσει ρευστότητα σε συνεργασία με το Υπουργείο Ανάπτυξης. Δεν υπάρχει αυτήν τη στιγμή. Άρα το πρόβλημα της ρευστότητας, από τη μία μεριά, και η ρύθμιση των χρεών και των εισφορών, από την άλλη, είναι δύο ζητήματα που όχι μόνο θα δώσουν τη δυνατότητα στις επιχειρήσεις να λειτουργήσουν δημιουργώντας θέσεις εργασίας, αλλά να αποτρέψουμε και το κλείσιμο. 
Αγαπητοί συνάδελφοι, ξέρετε πολύ καλά το θέμα και πρέπει να συνδράμετε κι εσείς, κύριε Υπουργέ, στη διαπραγμάτευση, διότι, αν δεν ρυθμίσουμε το θέμα των χρεών και των εισφορών όλων των επιχειρήσεων, σας ενημερώνω ότι και τα ασφαλιστικά ταμεία και οι επιχειρήσεις θα αντιμετωπίσουν πρόβλημα στο άμεσο μέλλον. 
Τέλος θα αναφερθώ στο φορολογικό. Το φορολογικό πρέπει να έχει, πρώτον, μία αναπτυξιακή διάσταση, δεύτερον, να δίνει μία σταθερότητα, διότι ο οποιοσδήποτε επενδυτής θέλει να ξέρει τι τον περιμένει αύριο και, τρίτον, να έχει το στοιχείο της κοινωνικής δικαιοσύνης. Άκουσα και είδα σχόλια και διαρροές –δεν ξέρω τι ακριβώς είναι- από το Υπουργείο Οικονομικών ότι θα υπάρξει μία επαναξιολόγηση ορισμένων δράσεων -το είπαν «τεχνική ευαισθησία των μέτρων». Πρέπει να τα δούμε όλα αυτά, έχουμε κάνει κριτική για ορισμένα μέτρα και τον χαρακτήρα που είχαν, αλλά δεν μπορούμε να μιλάμε για «τεχνική ευαισθησία» και από τη μία μεριά να ακούμε προτάσεις για οριζόντια μείωση των συντελεστών και από την άλλη να έχουμε ένα φορολογικό σύστημα που φορολογεί τη μισθωτή εργασία με υψηλότερο συντελεστή από ό,τι φορολογεί τα κέρδη από επιχειρηματική δραστηριότητα. 
Σε αυτά, λοιπόν, ήθελα να επικεντρώσω την παρέμβασή μου, μιας και η συζήτηση αφορά ένα νομοσχέδιο του Υπουργείου Ανάπτυξης και τους στόχους που πρέπει να έχουμε στο μέλλον σαν χώρα.
Θέλω να επαναλάβω ότι εμείς ως ΠΑΣΟΚ με αυτά ως προτεραιότητες θα παρέμβουμε στις εξελίξεις με συγκεκριμένες προτάσεις και δράσεις στο αμέσως επόμενο διάστημα. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Η κ. Χρυσοβελώνη έχει τον λόγο.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, με το συζητούμενο νομοσχέδιο ζητείται η επικύρωση από τη Βουλή της χορήγησης κρατικών ενισχύσεων ύψους άνω των 80 εκατομμυρίων ευρώ σε έξι ιδιωτικές επιχειρήσεις ανανεώσιμων πηγών ενέργειας. 
Μιλούμε για τα γνωστά σε όλους μας αιολικά πάρκα, τα οποία παράγουν ηλεκτρική ενέργεια. Αυτό, λοιπόν, είναι και το επιδοτούμενο προϊόν. Δεν μιλάμε σε καμμία περίπτωση για βιομηχανική παραγωγή, δεν μιλάμε για μεταφορά τεχνογνωσίας, δεν μιλάμε σε καμμία περίπτωση για θέσεις εργασίας. Για να ακριβολογώ, και παρά τα όσα αντίθετα ακούστηκαν εδώ, μιλούμε μονάχα για μία θέση εργασίας ανά αιολικό πάρκο. 
Άρα για τι πράγμα μιλάμε τελικά; Ποιο είναι, λοιπόν, το δημόσιο ή κοινωνικό συμφέρον το οποίο εξυπηρετείται από τέτοιες επενδύσεις στη σημερινή χειμαζόμενη Ελλάδα; Γιατί, λοιπόν, πρέπει -και εν μέσω μάλιστα ελάχιστα διαφανών διαδικασιών και εξαιρετικά αμφισβητούμενων κριτηρίων-να λάβουν 83 εκατομμύρια ευρώ μερικοί επιχειρηματίες από χρήματα του ελληνικού λαού; 
Σε μία χώρα όπου λείπει απόλυτα η παραγωγική, η βαριά, η εξαγωγική βιομηχανία, ο κ. Υπουργός κ. Μηταράκης- στο όνομα της δήθεν ανάπτυξης που συνεχώς εξαγγέλλεται από την πλευρά της Κυβέρνησης, αλλά ποτέ δεν έρχεται, όπως και των συνεχώς διαφημιζόμενων επενδύσεων, οι οποίες όμως δεν έχουν ονοματεπώνυμο- επέλεξε να επιδοτήσει κάποιους ιδιώτες για να πράξουν ακριβώς το αντίθετο. Σε μια χώρα όπου λείπουν από παντού οι θέσεις εργασίας, ο κ. Μηταράκης επέλεξε να επιδοτήσει κάποιους ιδιώτες για να αγοράσουν μηχανήματα, τις ανεμογεννήτριες, οι οποίες πρακτικά λειτουργούν τελείως αυτόνομα, δηλαδή χωρίς ανθρώπινη παρέμβαση ή κάποιον χειρισμό, άρα ουσιαστικά χωρίς να δημιουργούν νέες θέσεις εργασίας, εκτός ίσως από την παρουσία κάποιου επιστάτη ή φύλακα του αιολικού πάρκου. Ποιος, επομένως, ωφελείται από όλην αυτήν την ιστορία; 
Παίρνω σαν παράδειγμα την επένδυση του άρθρου 1, που φέρεται ότι γίνεται στη Θεσσαλία. Η έδρα βέβαια της εταιρείας που λαμβάνει τα σχεδόν 18,5 εκατομμύρια ευρώ της κρατικής ενίσχυσης, βρίσκεται στο Μαρούσι, εδώ στην Αθήνα. Δεν έχει κανένα απολύτως νόημα να αναφέρω το όνομα της επιχείρησης. Και αυτό γιατί θα μπορούσε να είναι οποιαδήποτε θυγατρική οποιασδήποτε ανώνυμης εταιρείας, η οποία με τη σειρά της να ανήκει σε μια άλλη μητρική εταιρεία κ.ο.κ.. Στη συγκεκριμένη περίπτωση, δημοσιογραφικές πληροφορίες φέρουν τον κ. Μυτιληναίο ως τον ουσιαστικό ιδιοκτήτη της εν λόγω επιχείρησης, έναν γνωστό και καθιερωμένο πλέον Έλληνα επιχειρηματία. 
Θα πάω ακόμα πιο πέρα και θα σας πω ότι δεν έχει νόημα ούτε καν το όνομα του ιδιοκτήτη. Αντί του κ. Μυτιληναίου, ο κύριος Υπουργός θα μπορούσε να έχει ενισχύσει τον κ. Κόκκαλη, θα μπορούσε να έχει ενισχύσει τον κ. Βαρδινογιάννη κ.λπ.. Λέω στην τύχη κάποια γνωστά ονόματα άλλων ισχυρών επιχειρηματιών, χωρίς αναγκαστικά αυτά να έχουν κάποια σχέση με τον κύριο Υπουργό και με τη Νέα Δημοκρατία. 
Αυτό που θέλω να πω είναι πως στη θέση του κ. Μυτιληναίου θα μπορούσε να είναι κάποιος άλλος επιχειρηματίας, ο οποίος θα επεδίωκε την ενίσχυσή του από το κράτος με κάθε τρόπο, είτε με άμεση επιχορήγηση είτε βεβαίως και με φοροαπαλλαγές.
Άλλωστε για τον οποιονδήποτε επιχειρηματία 18,5 εκατομμύρια ευρώ δωρεάν οικονομικής βοήθειας είναι πάντοτε απολύτως ευπρόσδεκτα. Το ερώτημα, λοιπόν, δεν είναι γιατί τα παίρνει, για παράδειγμα, ο κ. Μυτιληναίος. Το ερώτημα είναι γιατί τα δίνει το κράτος, δηλαδή, όλοι εμείς οι Έλληνες πολίτες, με εκπρόσωπό μας, στην προκείμενη περίπτωση, τον Υπουργό κ. Μηταράκη.
Η απάντηση είναι απλή. Γιατί αυτό ακριβώς επέτρεψαν να συμβεί οι ψηφοφόροι. Αν κοιτάξει κανείς τις ημερομηνίες των αποφάσεων χρηματοδότησης, θα διαπιστώσει ότι όλες τους είναι μετεκλογικές. Ο κύριος Υπουργός υπέγραψε τις συζητούμενες ενισχύσεις ιδιωτών αμέσως μετά τις ευρωεκλογές. Πριν, δεν τις υπέγραφε. Προφανώς περίμενε να δει τι ψηφίζουν οι υπόλοιποι Έλληνες την Κυριακή 25 Μαΐου, για να διαπιστώσει αν όντως τη Δευτέρα εκείνοι θα φύγουν, όπως έλεγε ο κ. Τσίπρας.
Τελικά, η παράταξη του μνημονίου έχασε πάνω από δεκαέξι ποσοστιαίες μονάδες στις τελευταίες εκλογές. Αλλά δεν έφυγε – ίσως με την εξαίρεση της ΔΗΜΑΡ, η οποία όμως πολιτικά έχει ήδη αποσυρθεί. Κατά τα άλλα, η συγκυβέρνηση έμεινε στη θέση της, έστω και με συνολικό ποσοστό 30%.
Έμεινε, για να υπογράψει αμέσως μετά τις εκλογές, μεταξύ άλλων αποφάσεων, και τις συζητούμενες ενισχύσεις προς ιδιώτες ύψους πολλών δεκάδων εκατομμυρίων ευρώ. Έμεινε γιατί οι ψηφοφόροι της το επέτρεψαν και συνεχίζει να κάνει ακριβώς τα ίδια που έκανε και πριν, γιατί παρέμεινε ουσιαστικά ατιμώρητη από τον ελληνικό λαό.
Τα λέω όλα αυτά, γιατί θα πρέπει πάντοτε να έχουμε υπ’ όψιν μας ότι όχι μόνο οι πολιτικοί, αλλά και οι πολίτες σε μια δημοκρατία έχουν ατομική ευθύνη. Για μένα συνιστά τεράστιο ζήτημα το γεγονός πως μετά από τέσσερα χρόνια μνημονίου, μετά από ανυπολόγιστες κοινωνικές καταστροφές, μετά τη λεηλασία της ατομικής περιουσίας των Ελλήνων, μετά από εκατοντάδες δισεκατομμύρια ευρώ που βγήκαν από τις τσέπες των πολλών, για να καταλήξουν στους λίγους τραπεζίτες και επιχειρηματίες, μετά από όλα αυτά βρέθηκε ένας στους τρεις Έλληνες να ξαναψηφίσει τη μεταλλαγμένη Νέα Δημοκρατία και το δεκανίκι της, το ΠΑΣΟΚ.
Θέλω, λοιπόν, να πω πολύ απλά πως για το γεγονός ότι σήμερα ελαφρά τη καρδία και με μια διαδικασία fast track συζητούμε τη δωρεάν μεταφορά 83 εκατομμυρίων ευρώ από την τσέπη του κράτους στις τσέπες κάποιων ιδιωτών δεν έχει μόνο ευθύνη η Βουλή. Έχουν ασφαλώς ευθύνη και οι πολίτες, που επέτρεψαν σε μια τεχνητή κοινοβουλευτική πλειοψηφία, κοινωνική μειοψηφία, να επιβιώσει, γαντζωμένη στην εξουσία.
Οι ψηφοφόροι της Νέας Δημοκρατίας και του ΠΑΣΟΚ έχουν, λοιπόν, ευθύνες προσωπικές και αμεταβίβαστες για τη συνέχιση της μνημονιακής λεηλασίας, όπως και όλοι εκείνοι οι οποίοι στήριξαν με την ψήφο τους ή την απουσία τους στις ευρωεκλογές τη σημερινή κατάσταση. Ηθικό δίδαγμα: η αδράνεια και η αμφιθυμία πληρώνονται. Κανένα λάθος δεν αναγνωρίζεται μετά την απομάκρυνση από το ταμείο. 
Όσοι δε από τους συμπολίτες οι οποίοι μάς ακούν σήμερα, εξακολουθούν να πιστεύουν πως μόνη οικονομική απώλεια είναι αυτή που βλέπουν στον μισθό ή τη σύνταξή τους, καλό θα είναι να αναλογιστούν λίγο πού πάνε τα χρήματα τα οποία χάνει το κράτος. Πιο σωστά στην προκειμένη περίπτωση: τα χρήματα που χαρίζει το κράτος και τα οποία χάνουν οι ίδιοι.
Όσο όμως οι πολίτες αρνούνται να ασχοληθούν με τα δημόσια οικονομικά θέματα, πιστεύοντας ότι αφορούν μονάχα το απρόσωπο κράτος, τόσο θα γίνονται ολοένα και περισσότερο άβουλα θύματα του μνημονίου.
Στις δημοκρατίες, όμως, κυρίες και κύριοι συνάδελφοι, δεν υπάρχουν μοιραίοι και άβουλοι, όπως είχε πει κάποτε ο ποιητής. Τίποτα δεν είναι μοιραίο. Η κατάληξη της Ελλάδας δεν είναι αναπόφευκτη. Αρκεί να σταματήσουμε εμείς οι πολιτικοί να χαϊδεύουμε τα αυτιά των πολιτών και εκείνοι να σταματήσουν να τα κρατούν πεισματικά κλειστά.
Είναι προφανές, βεβαίως, μετά από όλα αυτά ότι εμείς καταψηφίζουμε το παρόν νομοσχέδιο.
Κλείνω με μια γενική παρατήρηση επί των τροπολογιών, στην ουσία των οποίων θα αναφερθεί η ειδική αγορήτρια των Ανεξάρτητων Ελλήνων, λέγοντας ότι έχουμε επαναλάβει πάρα πολλές φορές ότι είναι απολύτως ανεπίτρεπτη η τακτική που ακολουθεί η Κυβέρνηση να εισάγει, την τελευταία στιγμή πολλές φορές, τροπολογίες το αντικείμενο των οποίων είναι άσχετο κάθε φορά με το συζητούμενο νομοσχέδιο.
Πότε, επιτέλους, θα σταματήσετε αυτήν την τακτική, η οποία σε καμμία περίπτωση δεν συνιστά ορθό τρόπο νομοθέτησης, αλλά θα μου επιτρέψετε να σας πω ότι ευτελίζει απόλυτα την κοινοβουλευτική διαδικασία;
Κλείνω λέγοντας δύο μόνο λόγια για τις τροπολογίες. Θα ξεκινήσω με την τροπολογία του Υπουργείου Υγείας. Κατ’ αρχάς, δεν βλέπω εδώ την παρουσία του κυρίου Υπουργού, για να μπορέσει να μας διασαφηνίσει κάποια πράγματα, ότι δηλαδή η χορήγηση της επιδιωκώμενης ασφαλιστικής ενημερότητας θα είναι προς όφελος των εργαζομένων, δηλαδή θα είναι για να πάρουν τα χρήματά τους οι εργαζόμενοι. Θα μου επιτρέψετε να σας πω ότι υπάρχουν βάσιμες αμφιβολίες από τη δική μας την πλευρά ότι η τροπολογία εισάγεται για να επιτευχθεί αυτό, δηλαδή για να πάρουν τα χρήματά τους οι εργαζόμενοι. Πολύ φοβάμαι ότι αποσκοπεί κάπου αλλού. Ας ελπίσω ότι δεν θα είναι για την πώληση, την μεταβίβαση του «Ερρίκος Ντυνάν».
Από τη στιγμή, λοιπόν, που δεν έχουμε συγκεκριμένες διευκρινίσεις από την πλευρά του κυρίου Υπουργού, έτσι ώστε να διασφαλίζεται ότι η τροπολογία αυτή αποβλέπει ακριβώς στο να πάρουν τα χρήματά τους οι εργαζόμενοι, εμείς δεν μπορούμε να ψηφίσουμε τη συγκεκριμένη τροπολογία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε, αμέσως.
Τέλος, όσον αφορά την παράταση της θητείας των ανεξάρτητων αρχών, ίσως θα είναι και η δέκατη φορά που ερχόμαστε εδώ να δώσουμε παράταση. Με δεδομένο, λοιπόν, αυτό το γεγονός, αλλά και επειδή οι Ανεξάρτητοι Έλληνες είμαστε αντίθετοι στη δομή των ανεξάρτητων αρχών, όπως αυτές λειτουργούν, δηλώνουμε ότι θα καταψηφίσουμε και την τροπολογία αυτή.
Σας ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Γίνεται γνωστό ότι Πρόεδρος της Κοινοβουλευτικής Ομάδας των Ανεξάρτητων Δημοκρατικών Βουλευτών αναλαμβάνει από 27 Ιουνίου 2014 ο Βουλευτής Νομού Μαγνησίας κ. Παρίσης Μουτσινάς.
Επίσης, σας γνωρίζουμε ότι Γραμματέας της Κοινοβουλευτικής Ομάδας των Ανεξάρτητων Δημοκρατικών Βουλευτών ορίζεται ο Βουλευτής Β΄ Πειραιώς κ. Ιωάννης Κουράκος.
(Στο σημείο αυτό κατατίθενται για τα Πρακτικά οι προαναφερθείσες επιστολές, οι οποίες έχουν ως εξής:
(Να καταχωρισθούν οι σελ. 157 έως 159)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τώρα, σχετικά με τις τροπολογίες είναι εδώ ο κ. Μητσοτάκης. Νομίζω όμως ότι με την άδεια του Σώματος μπορούμε να ολοκληρώσουμε τον κύκλο των Κοινοβουλευτικών Εκπροσώπων και μετά να πάρει τον λόγο ο κύριος Υπουργός. Στις δευτερολογίες όποιος θέλει μπορεί να σχολιάσει.
Επομένως τον λόγο έχει ο κ. Ψύρρας.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κύριε Πρόεδρε.
Η ειδική αγορήτρια της ΔΗΜΑΡ, η κ. Φούντα, τοποθετήθηκε εκτενώς για τα έξι επενδυτικά σχέδια και για τη δημιουργία των αιολικών πάρκων.
Εμείς υπερψηφίζουμε την κύρωση. Πρόκειται για επενδύσεις που είναι συμβατές με τους σκοπούς που είχε θέσει ο επενδυτικός νόμος 3908 του 2011 για την οικονομική ανάπτυξη και για την πράσινη οικονομία.
Επιπλέον, θεωρούμε ότι τέτοιου είδους επενδύσεις διευκολύνουν την ελληνική οικονομία, ώστε να καλύψει το 20% της ενέργειας από ανανεώσιμες πηγές ενέργειας, όπως προβλέπεται, για να μην έχουμε προβλήματα αργότερα και με την Ευρωπαϊκή Ένωση.
Ο επενδυτικός νόμος περιλάμβανε την περιφερειακή συνοχή μέσα στη λογική του. Aυτήν όμως δεν τη βλέπουμε σε αυτές τις έξι επενδύσεις.
Θέλω να κάνω, λοιπόν, δυο-τρεις παρατηρήσεις. Ήδη από τον αναπτυξιακό νόμο του ’82, το ύψος των επενδύσεων ήταν μεγάλο και μειώνονταν εντυπωσιακά οι δημιουργούμενες θέσεις εργασίας από τα επενδυτικά σχέδια. Το ’11, που κατατέθηκε ο επενδυτικός νόμος, αλλά και το ’13, που επικαιροποιήθηκε, βασικό επιχείρημα όσων διαφωνούσαν ήταν το γεγονός ότι δεν ήταν συνδεδεμένος με τη δημιουργία θέσεων απασχόλησης.
Πρέπει οπωσδήποτε το κριτήριο των θέσεων εργασίας να είναι καθοριστικό για τον χαρακτηρισμό μιας επένδυσης ως στρατηγικού σχεδιασμού και σημασίας για τη χώρα. Θα δαπανηθούν 94 εκατομμύρια για έξι αιολικά πάρκα, θα δημιουργηθούν λίγες θέσεις εργασίας, φυσικά χωρίς να υπολογίζουμε το προσωπικό που θα χρειαστεί για την εγκατάσταση και συντήρησή τους.
Το δεύτερο στοιχείο αφορά στο ότι, αν και δεν συνιστά συμβατική υποχρέωση, θα ήταν ορθότερο και δημοκρατικότερο να ενημερώνονται οι κατά τόπους ΟΤΑ στις περιοχές των επενδύσεων, να έχουν κυρίαρχο λόγο. Είναι αυτονόητα απαραίτητη η συμμετοχή των τοπικών κοινωνιών για έργα τέτοιου βεληνεκούς.
Υπάρχουν ορισμένα προβλήματα, τα οποία πρέπει να συζητηθούν και πρέπει να συζητηθούν ανοιχτά, ιδίως όταν φτάσουμε στο σημείο να συζητήσουμε για την ενεργειακή πολιτική στον καινούργιο νόμο.
Βεβαίως -αναφέρομαι εδώ- η καινοτομία δεν εξαντλείται στα αιολικά πάρκα, τα οποία από τη φύση τους είπα ότι δεν μπορούν να δημιουργούν πολλές θέσεις απασχόλησης.
Επιπλέον, όμως, πρέπει να συζητήσουμε όσον αφορά στο σχεδιασμό της ενέργειας και ορισμένα άλλα δεδομένα. Για παράδειγμα, η παραγόμενη ενέργεια από τα αιολικά πάρκα δεν είναι μεγάλη. Μπορεί να είναι σημαντική σε κάποιες ηπείρους, όπως στην Αυστραλία, τα οποία εγκαθίστανται σε ερήμους, εκεί βέβαια όπου η συχνότητα και η ένταση των ανέμων είναι η ενδεδειγμένη. Σε εμάς, όμως, υπάρχουν προβλήματα, τα οποία θα πρέπει να αντιμετωπιστούν. Χρειάζεται, λοιπόν, να εξετάσουμε εξαρχής αν και κατά πόσο η αιολική ενέργεια στην κάθε συγκεκριμένη περίπτωση είναι αξιόπιστη και πραγματικά αποτελεί μια λύση. 
Θα πρέπει, λοιπόν, να κάνουμε μια σοβαρή συζήτηση, γιατί πραγματικά θέλουμε να δούμε με πάρα πολλή λεπτομέρεια και προσοχή τις αντίστοιχες επενδύσεις που έχουν γίνει στην Ευρώπη και τι πραγματικά απέδωσαν, να διαβουλευτούμε με την κοινωνία, η οποία να μπορεί να αναπτύξει λογής λογής άμυνες σε ενδεχόμενα προβλήματα.
Με λίγα λόγια, σε αυτόν τον νόμο που θα πρέπει να χτίσουμε, θα πρέπει να ορίσουμε ξανά έννοιες όπως είναι η ανάπτυξη. Τι εννοούμε με αυτό και τι είδους ανάπτυξη επιθυμούμε; Ταυτίζεται μόνο με στρατηγικές επενδύσεις; Τι μέτρα λαμβάνονται για τις μικρομεσαίες επιχειρήσεις;
Ως Δημοκρατική Αριστερά είχαμε καταθέσει μια πρόταση νόμου για τα προβλήματα των επαγγελματιών των εμπόρων του Οργανισμού Ασφάλισης Ελεύθερων Επαγγελματικών, του ΟΑΕΕ και για τη βιωσιμότητα του οργανισμού. Δεν ήρθε σε συζήτηση στην Ολομέλεια. Ελπίζω κάποια στιγμή να έρθει, για να μιλήσουμε για τα μεγάλα προβλήματα ρευστότητας. Δεν θα επεκταθώ περισσότερο. Θα επισημάνω ένα, που ήδη έχει επισημανθεί, ότι η ρύθμιση των χρεών και των εισφορών των επιχειρήσεων είναι το κλειδί για την εκκίνηση της οικονομίας.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Έρχομαι στις δύο τροπολογίες. Υπάρχει μία τροπολογία για τις ανεξάρτητες αρχές. Η πρόνοια του Συντάγματος, για τον ορισμό των μελών των ανεξάρτητων αρχών είναι ξεκάθαρη, απαιτεί ομοφωνία ή τουλάχιστον πλειοψηφία των 4/5 της Διάσκεψης των Προέδρων της Βουλής. Τα τελευταία χρόνια, όμως, διαπιστώνεται η αδυναμία ορισμού από τη Διάσκεψη των Προέδρων, η οποία οδηγεί σε διαρκείς παρατάσεις της θητείας με τροπολογίες. Αυτό δεν μπορεί να συνεχίζεται. Πρέπει να βρεθεί μια πολύ συγκεκριμένη λύση.
Όσον αφορά την τροπολογία για την ασφαλιστική ενημερότητα του «Ερρίκος Ντυνάν» μέχρι τις 30-9-2014, χωρίς παρακράτηση και κατά παρέκκλιση των ισχυουσών διατάξεων, πρέπει να σηκώσουμε ψηλά τα χέρια. Ξανά και ξανά θα συναντάμε το «Ερρίκος Ντυνάν» μπροστά μας. Οι αμαρτίες που του φόρτωσε η διαχείριση του Μαρτίνου, με τις γαλαντομίες προς λογής-λογής ομάδες, και η τρομακτική υπερχρέωση του νοσοκομείου, δεν λύνονται με ημίμετρα. Πρέπει σύντομα να ξεπεράσουμε το πρόβλημα. Σε αυτήν την τροπολογία θα απαντήσουμε «ναι» με βαριά καρδιά, μόνο εφόσον πληρωθούν οι εργαζόμενοι, που μένουν για μήνες απλήρωτοι.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Νικόλαος Καραθανασόπουλος.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ πολύ, κύριε Πρόεδρε. 
Η αποσπασματική αντιμετώπιση ενός ζητήματος ή και της πραγματικότητας βοηθάει κάποιους να ψαρεύουν στα θολά νερά. Με το συγκεκριμένο νομοσχέδιο έχουμε μια αντίστοιχη εξέλιξη των πραγμάτων. 
Κατ’ αρχάς, πού εντάσσεται το συγκεκριμένο νομοσχέδιο, η κύρωση, δηλαδή μιας σειράς επενδυτικών προτάσεων στον τομέα της ηλεκτρικής ενέργειας από ανανεώσιμες πηγές; Το νομοσχέδιο αυτό αντικειμενικά εντάσσεται στο πλαίσιο της Ευρωπαϊκής Ένωσης για την απελευθέρωση της αγοράς ηλεκτρικής ενέργειας, μια πολιτική η οποία έχει ξεκινήσει από τα μέσα της δεκαετίας του ’90 αμέσως μετά τη Συνθήκη του Μάαστριχτ και η οποία, βεβαίως, πολιτική απελευθέρωση έχει περάσει από διάφορα στάδια. Ένα από αυτά τα στάδια είναι βεβαίως οι ιδιωτικοποιήσεις δημόσιων επιχειρήσεων στο σύνολο των κρατών-μελών της Ευρωπαϊκής Ένωσης.
Γιατί έγινε αυτή η επιλογή; Γιατί αφ’ ενός υπήρχαν συσσωρευμένα κεφάλαια, τα οποία δεν είχαν διέξοδο και μέσα από αυτήν τη διαδικασία της απελευθέρωσης και της ιδιωτικοποίησης η Ευρωπαϊκή Ένωση διαμόρφωσε νέους τομείς, ιδιαίτερα κερδοφόρους, για τους επιχειρηματικούς ομίλους. Απ’ αυτήν την άποψη, δεν είναι τυχαίο ότι όλες οι ρυθμίσεις το προηγούμενο χρονικό διάστημα σε αυτόν ακριβώς τον σκοπό απέβλεπαν.
Να θυμίσω, για παράδειγμα, μια σειρά επενδύσεις των ιδιωτικών επιχειρηματικών ομίλων στον τομέα της ενέργειας, όπου ως προϋπόθεση είχαν αφ’ ενός, εκτός από την αδρή, τη μεγάλη κρατική χρηματοδότηση της επένδυσης και τη στήριξη, που είχαν ως αποτέλεσμα τις εγγυημένες τιμές και για τις ανανεώσιμες πηγές ενέργειας και για τις ανεμογεννήτριες και τα φωτοβολταϊκά. Είχαμε την άδεια να αξιοποιείται από ιδιωτικούς επιχειρηματικούς ομίλους η επένδυση σε εισαγόμενο καύσιμο – μιλάμε για το φυσικό αέριο. Βέβαια υπήρχαν και οι αυθαιρεσίες στη χωροθέτηση τέτοιου είδους επενδύσεων.
Αυτή η διαδικασία βεβαίως βρίσκεται σε εξέλιξη και θα συνεχιστεί το επόμενο χρονικό διάστημα με τη διάσπαση της ΔΕΗ και τη δημιουργία της «μικρής» ΔΕΗ.
Το μεγάλο ερώτημα κατά τη γνώμη του ΚΚΕ είναι ποιος κερδίζει και ποιος χάνει από αυτήν τη διαδικασία; Αυτός ο οποίος κερδίζει είναι βεβαίως αυτός που έχει τοποθετήσει κεφάλαια στη ΔΕΗ. Γιατί η ΔΕΗ είναι μια ανώνυμη εταιρεία και εκεί, στο μετοχικό της κεφάλαιο, μιας και εισηγμένη στο Χρηματιστήριο, υπάρχουν τεράστια funds τα οποία έχουν επενδύσει και τα οποία αποβλέπουν στο κέρδος. Κερδίζουν οι ιδιώτες επιχειρηματίες στον τομέα της παραγωγής ηλεκτρικής ενέργειας.
Ποιος χάνει από όλην αυτήν τη διαδικασία; Εμείς το λέμε καθαρά: Αυτοί οι οποίοι χάνουν είναι η ικανοποίηση των λαϊκών αναγκών για φτηνό και με επάρκεια ηλεκτρικό ρεύμα, χάνουν οι ίδιοι οι εργαζόμενοι στον κλάδο.
Απ’ αυτήν την άποψη δεν καλλιεργούμε ως ΚΚΕ αυταπάτες ότι στο συγκεκριμένο πλαίσιο της απελευθέρωσης αγοράς ηλεκτρικής ενέργειας και της λειτουργίας της ΔΕΗ με ιδιωτικοοικονομικά κριτήρια μπορεί, κάτω από ένα άλλο μείγμα διαχείρισης της πολιτικής ή και κάτω από μια άλλη κυβέρνηση, να έχουμε μια πολιτική στον τομέα της ηλεκτρικής ενέργειας που να ικανοποιεί τις λαϊκές ανάγκες.
Όποιοι το ισχυρίζονται αυτό, λένε ψέματα στον ελληνικό λαό και λένε ψέματα ακριβώς γιατί δεν μπορούν να διασφαλίσουν φθηνό ρεύμα. Το ρεύμα θα αυξάνει την τιμή της κιλοβατώρας για τα λαϊκά νοικοκυριά. Για παράδειγμα, με τη σημερινή ΔΕΗ που είναι υπό δημόσιο έλεγχο, θα αυξηθεί από την 1η Ιανουαρίου το ρεύμα στα πιο χαμηλά τιμολόγια κατανάλωσης ηλεκτρικής ενέργειας για το οικιακό ρεύμα.
Δεύτερον, αποτελεί υποκρισία για ορισμένα κόμματα, ακόμα και της συγκυβέρνησης, όπως είναι το ΠΑΣΟΚ, ότι μέσα από αυτόν τον τρόπο θέλουν να διασφαλίσουν τα εργασιακά δικαιώματα. Ποια εργασιακά δικαιώματα θέλουν να διασφαλίσουν, όταν με τη στάση τους έχουν συμβάλει στην ολομέτωπη επίθεση απέναντι στα εργασιακά δικαιώματα, στην κατάληξη επί της ουσίας των συγκροτημένων εργασιακών, ασφαλιστικών και συνδικαλιστικών δικαιωμάτων των εργαζομένων στον δημόσιο και τον ιδιωτικό τομέα και έχουν συμβάλει στην αποφασιστική μείωση της εργατικής δύναμης;
Από την άλλη μεριά, δεν βλέπουμε μια πραγματικότητα σήμερα που βοά, ότι υπάρχουν τέσσερις κατηγορίες εργαζόμενων στη ΔΕΗ; Είναι οι αορίστου χρόνου, οι συμβασιούχοι, οι ενοικιαζόμενοι εργαζόμενοι μέσα από τις εργολαβίες και οι μαθητές. Όλη αυτή, λοιπόν, η πολυσπερμία των εργασιακών σχέσεων υποδηλώνει ακριβώς την επίθεση στα εργασιακά δικαιώματα, η οποία και θα κλιμακωθεί. 
Από αυτήν την άποψη, εμείς ως ΚΚΕ δεν έχουμε στραμμένο το βλέμμα μας στο παρελθόν. Τι καλή που ήταν η κρατική ΔΕΗ! Αλήθεια, η κρατική ΔΕΗ δεν ήταν εκείνη που έδινε με σκανδαλώδη τιμή το ρεύμα στην «PECHINEY» Τα «σπασμένα» ποιος τα πλήρωνε; Τα λαϊκά νοικοκυριά. 
Δυστυχώς, ακόμη δεν έχει βρεθεί, γιατί δεν υπάρχει, αυτή η μαγική συνταγή με την οποία θα ικανοποιούμε ταυτόχρονα τις ανάγκες των επιχειρηματικών ομίλων για φθηνό ρεύμα και από την άλλη μεριά θα παρέχουμε φθηνό ρεύμα σε επάρκεια στον λαό. Τέτοιου είδους συνταγή δεν υπάρχει και όσοι την επικαλούνται καλλιεργούν αυταπάτες στον κόσμο. 
Από αυτήν την άποψη, βεβαίως εμείς ως ΚΚΕ αντιτιθέμεθα με κάθε τρόπο στην περαιτέρω ιδιωτικοποίηση της ΔΕΗ, στο σπάσιμο, στην περαιτέρω απελευθέρωση της αγοράς ηλεκτρικής ενέργειας. Αυτή η πολιτική αντιπαράθεσης, όμως, απέναντι στην ιδιωτικοποίηση της ΔΕΗ έχει στο επίκεντρό της συνολικά την πολιτική της Ευρωπαϊκής Ένωσης στον τομέα της ηλεκτρικής ενέργειας και την πολιτική απελευθέρωσης. Διότι, αν δεν στραφεί απέναντι σε αυτόν τον αντίπαλο, τότε βεβαίως θα είναι ένας αγώνας απέναντι σε ανεμόμυλους. 
Δεύτερο ζήτημα. Εκτός, λοιπόν, από τα έξι επενδυτικά σχέδια υπάρχει και το άρθρο 8, το οποίο συμβάλλει στην υλοποίηση και στον σχεδιασμό τον οποίο έχει η αστική τάξη στη χώρα μας για τη μετατροπή της Ελλάδας σε ενεργειακό κόμβο. Ποιος θα ωφεληθεί από αυτήν τη διαδικασία; Όχι, βέβαια, η ενεργειακή αυτάρκεια της χώρας, όχι βέβαια η φθηνή παροχή ενέργειας για τον λαό. 
Αυτός ο ενεργειακός κόμβος, πολύ περισσότερο με την υλοποίηση των συγκεκριμένων δώδεκα σχεδίων, είναι ενταγμένος στα συνολικότερα ευρωατλαντικά σχέδια για τους ενεργειακούς άξονες, εμπλέκει ακόμα περισσότερο την Ελλάδα στο κουβάρι των ιμπεριαλιστικών αντιθέσεων και μάλιστα σε μια περίοδο ιδιαίτερης αστάθειας στην ευρύτερη περιοχή, λόγω ακριβώς αυτών των ιμπεριαλιστικών επεμβάσεων. 
Τρίτο ζήτημα στο οποίο θέλουμε να αναφερθούμε, καθώς γενικεύεται και η συζήτηση. Η Κυβέρνηση λέει ότι το νομοσχέδιο αυτό αποτελεί ένα κομμάτι του παζλ της νέας πολιτικής που εφαρμόζεται, του νέου αναπτυξιακού μοντέλου. Το ερώτημα, όμως, δεν είναι αν πρόκειται για το νέο ή το παλιό αναπτυξιακό μοντέλο, αλλά προς όφελος ποιου θα είναι αυτό το αναπτυξιακό μοντέλο. Ποιος θα κερδίσει από αυτό το νέο αναπτυξιακό μοντέλο; 
Έχει κανείς αυταπάτες, ότι όσοι κάνουν επενδύσεις το κάνουν για την ψυχή της μάνας τους; Οι καπιταλιστές για να κάνουν επενδύσεις πρέπει να έχουν διασφαλίσει τα κέρδη τους και θα κάνουν επενδύσεις εκεί όπου διασφαλίζονται τα κέρδη τους. Δεν τους ενδιαφέρει ούτε αν θα δημιουργηθούν θέσεις εργασίας ούτε αν θα αξιοποιηθούν οι πλουτοπαραγωγικές πηγές και οι πλουτοπαραγωγικές δυνάμεις και πολλές φορές οι επενδύσεις είναι σε τομείς οι οποίοι δεν έχουν καμμία επί της ουσίας σημασία για τις πραγματικές ανάγκες. 
Από αυτήν την άποψη, λοιπόν, όταν ο κεφαλαιοκράτης έχει τα κλειδιά και τα εργαλεία της οικονομίας στα χέρια του, οι αστικές κυβερνήσεις προσαρμόζουν τις πολιτικές επιλογές με βάση τα συμφέροντα. Γι’ αυτόν ακριβώς τον λόγο το τελευταίο χρονικό διάστημα ακούγεται μια κουβέντα που δεν αμφισβητείται απ’ όλα αυτά τα κόμματα τα οποία αντανακλούν αυτήν τη λογική. Ποια, δηλαδή; Ότι πρέπει να αξιοποιηθούν τα συγκριτικά πλεονεκτήματα. 
Ποιος τα καθορίζει τα συγκριτικά πλεονεκτήματα; Τα συγκριτικά πλεονεκτήματα καθορίζονται από τις υπαρκτές παραγωγικές δυνατότητες που έχει η χώρα μας και οι οποίες δεν καταστράφηκαν μόνο την περίοδο της κρίσης, αλλά και την περίοδο της ανάπτυξης; Είναι αντικειμενικές αυτές οι παραγωγικές δυνατότητες ή καθορίζονται από τις προτεραιότητες που ορίζουν οι κεφαλαιοκράτες στην κατεύθυνση του εξαγώγιμου προσανατολισμού; 
Ένα δεύτερο ζήτημα σχετικά με το νέο μοντέλο είναι ότι δεν είναι τυχαίο πως κατά τη διάρκεια της κρίσης εφαρμόστηκε το σύνολο αυτών των μέτρων που διαμορφώνει συνθήκες ερημοποίησης στην αγορά εργασίας, δηλαδή πολύ φθηνή εργατική δύναμη χωρίς δικαιώματα. 
Τρίτο χαρακτηριστικό γνώρισμα του νέου μοντέλου αποτελεί η απελευθέρωση των αγορών.
Μέσα απ’ αυτήν τη διαδικασία συρρικνώνεται η κρατική καπιταλιστική παρέμβαση –γιατί και το κράτος συλλογικός καπιταλιστής είναι- προς όφελος της δράσης των επιχειρηματικών ομίλων, για να διασφαλίσουν νέα πεδία κερδοφορίας, είτε λέγονται ηλεκτρική ενέργεια, είτε υγεία, είτε παιδεία, είτε διαχείριση απορριμμάτων και υδάτινων πόρων. 
Τέταρτο χαρακτηριστικό στοιχείο, το οποίο είναι και διαχρονικό, είναι η τεράστια κρατική στήριξη του συνόλου της επιχειρηματικής ιδιωτικής δραστηριότητας. Δεν υπάρχει επιχείρηση –όχι μόνο στην Ελλάδα, παντού στον καπιταλιστικό κόσμο- που να μην στηρίζεται στην κρατική παρέμβαση, είτε αυτή είναι με τη μορφή των επενδυτικών και φορολογικών κινήτρων, είτε είναι με τη μορφή των προμηθειών, είτε με μία σειρά από άλλα σύνθετα εργαλεία, τα οποία είναι προς όφελος του κεφαλαιοκράτη.
Απ’ αυτήν την άποψη, η αντιπαράθεση, η οποία έγινε ανάμεσα στην Κυβέρνηση και στην Αξιωματική Αντιπολίτευση, έχει την ίδια βάση, έχει τα ίδια ερμηνευτικά εργαλεία. Ο μεν Υπουργός Ανάπτυξης αξιοποιεί κάποιους θετικούς δείκτες, το δε κόμμα της Αξιωματικής Αντιπολίτευσης κάποιους αρνητικούς δείκτες, λες και οι δείκτες αυτοί είναι ουδέτεροι και δεν έχουν πολιτική σημασία. Πέφτουν, λέει, οι εξαγωγές για παράδειγμα. Η Κυβέρνηση θέλει να θεμελιώσει ότι έχει μία επιτυχημένη ιστορία, ενώ η Αξιωματική Αντιπολίτευση ότι έχει μία αποτυχημένη ιστορία, για να συγκαλύψουν την ουσία, ότι ταυτίζονται στις στρατηγικές επιλογές, ότι σήμερα πρέπει με κάθε τρόπο να στηριχθούν οι ανάγκες των κεφαλαιοκρατών, θυσιάζοντας τις ανάγκες των λαϊκών στρωμάτων και της εργατικής τάξης. 
Έτσι, λοιπόν, η εργατική τάξη και τα λαϊκά μας στρώματα δεν μπορούν να περιμένουν τίποτα από μία τέτοιου είδους αντιπαράθεση εντός των τειχών και υπό την κηδεμονία της Ευρωπαϊκής Ένωσης. Για να υπάρξει ελπίδα για το λαό, πρέπει να δραπετεύσει από τη φυλακή της Ευρωπαϊκής Ένωσης, να σπάσει την κυριαρχία, την εξουσία του κεφαλαίου σήμερα στον τόπο μας. 
Είναι φανερό, λοιπόν, ότι καταψηφίζουμε και επί της αρχής και τα οκτώ πρώτα άρθρα του νομοσχεδίου. Καταψηφίζουμε όμως και το άρθρο 9 που αφορά το λογιστή. Δεν είναι αθώα η διάταξη. Δεν θα κάνει μαθήματα το Οικονομικό Επιμελητήριο στους λογιστές απλά και μόνο. Τα εντάσσει στη διαδικασία αξιολόγησης των λογιστών, στη διαδικασία κατηγοριοποίησης των λογιστών. Και βεβαίως, δεν θα είναι και δωρεάν. Θα κληθούν να τα πληρώσουν πολύ ακριβά. Γι’ αυτό υπάρχει αυτή η γενικόλογη διάταξη.
Έρχομαι τώρα και στις δύο τροπολογίες, τις οποίες επίσης καταψηφίζουμε, κύριε Πρόεδρε, και με αυτό τελειώνω, με την ανοχή σας. 
Όσον αφορά την πρώτη τροπολογία του Υπουργείου Διοικητικής Μεταρρύθμισης και Ηλεκτρονικής Διακυβέρνησης, παραπάει το πράγμα, κύριε Υπουργέ. Δεν είναι προσωπικό το ζήτημα. Είναι η αλλεπάλληλη ανανέωση της θητείας των ανεξάρτητων αρχών. Βεβαίως, εμείς ως ΚΚΕ, έχουμε συγκεκριμένη εκτίμηση από την πρώτη στιγμή για τις ανεξάρτητες αρχές. Είναι ανεξάρτητες από τις λαϊκές ανάγκες και βαθιά εξαρτημένες από τις ανάγκες και τα συμφέροντα των κεφαλαιοκρατών, της αστικής τάξης της χώρας μας. Απ’ αυτήν την άποψη, δεν μπορούμε να την αποδεχθούμε. Φέρτε μία διάταξη που να λέει ότι επ’ αόριστον παρατείνεται η θητεία των ανεξάρτητων αρχών, μέχρι να διαμορφωθούν οι απαραίτητοι συσχετισμοί ή οι συμφωνίες για να αλλάξουν τα πρόσωπα.
Πολύ περισσότερο σκανδαλώδης είναι η τροπολογία για το «Ερρίκος Ντυνάν». Είναι η πέμπτη ή η έκτη φορά που έρχεται μια συγκεκριμένη τροπολογία και μάλιστα σε μία περίοδο που το «Ερρίκος Ντυνάν» πέρασε κάτω από τον έλεγχο της Τράπεζας Πειραιώς στην οποία ανήκει η Marfin και κατ’ επέκταση και η ιδιωτική επιχείρηση στον τομέα της υγείας, η «Υγεία». Βρίσκεται σε μία διαδικασία ενδεχόμενης ιδιωτικοποίησης. Όμως και εάν δεν βρισκόταν σε ιδιωτικοποίηση το «Ερρίκος Ντυνάν», πάλι παραμένει ένα τεράστιο ζήτημα, ότι δεν διασφαλίζεται πως θα πληρωθούν οι εργαζόμενοι τα δεδουλευμένα τους, που είναι από έξι έως οκτώ και για κάποιους έντεκα μήνες. Ούτε βεβαίως εξασφαλίζεται η απρόσκοπτη πληρωμή των μισθών κάθε μήνα. Εμείς λέμε πολύ καθαρά ότι ο εργοδότης πρέπει να πληρώσει άμεσα τις ασφαλιστικές εισφορές, το νοσοκομείο να περάσει στο δημόσιο 100% και να λειτουργήσει με χρηματοδότηση από τον κρατικό προϋπολογισμό, να στελεχωθεί με προσωπικό μόνιμο, πλήρους και αποκλειστικής απασχόλησης και να παρέχει εντελώς δωρεάν όλες τις υπηρεσίες σε όλους, χωρίς όρους και προϋποθέσεις, τη στιγμή μάλιστα που υπάρχει μία διαδικασία απαξίωσης του «Ερρίκος Ντυνάν», για να μπορέσει να ιδιωτικοποιηθεί πιο άμεσα.
Ευχαριστώ, κύριε Πρόεδρε, για την ανοχή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και εγώ ευχαριστώ, κύριε συνάδελφε.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, θα ήθελα να μιλήσω τρία λεπτά επί της τροπολογίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Υπουργέ, έχετε τον λόγο για τρία λεπτά προκειμένου να μιλήσετε για την τροπολογία σας.</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κύριε Πρόεδρε. 
Κυρίες και κύριοι συνάδελφοι, πραγματικά ως Υπουργός Διοικητικής Μεταρρύθμισης δεν είμαι ευτυχής που εισάγω τη συγκεκριμένη τροπολογία στη Βουλή σήμερα. 
Και εξηγώ αμέσως τον λόγο. Τι κάνει η τροπολογία αυτή; Το ανέφερε και ο κ. Καραθανασόπουλος και ο κ. Ψύρρας που μίλησαν πριν από εμένα. Παρατείνει για ένα εξάμηνο τη θητεία των προέδρων και των μελών των πέντε συνταγματικά ανεξάρτητων αρχών, οι οποίες έχουν λήξει εδώ και πολύ καιρό. 
Δεν είναι η πρώτη φορά που το Υπουργείο Διοικητικής Μεταρρύθμισης αναγκάζεται να καταφύγει σε μία τέτοια ρύθμιση. Για την ακρίβεια είναι η έβδομη φορά, κύριε Πρόεδρε, που αναγκαζόμαστε να παρατείνουμε θητείες οι οποίες έχουν λήξει. Και γιατί το κάνουμε αυτό, κυρίες και κύριοι συνάδελφοι; Το κάνουμε διότι, δυστυχώς, διαπιστώνεται αδυναμία της Διάσκεψης των Προέδρων να συγκεντρώσει τα 4/5 της πλειοψηφίας για να μπορέσουν να επιλεγούν καινούργιοι πρόεδροι και καινούργια μέλη στις συνταγματικά κατοχυρωμένες ανεξάρτητες αρχές. 
Και το Σύνταγμα είναι σαφές. Στο άρθρο 101Α΄ ορίζει ότι η επιλογή των συνταγματικά κατοχυρωμένων ανεξάρτητων αρχών γίνεται με απόφαση της Διάσκεψης των Προέδρων και με επιδίωξη ομοφωνίας ή πάντως με την αυξημένη πλειοψηφία των 4/5 των μελών της. 
Το ίδιο το Σύνταγμα ζητά, δηλαδή, αυξημένες συναινέσεις. Και οι συναινέσεις αυτές φαίνεται να μην υπάρχουν. Ως Υπουργός Διοικητικής Μεταρρύθμισης αισθάνομαι την ανάγκη να κάνω μία έκκληση σε όλους τους εκπροσώπους των κομμάτων και πρώτα απ’ όλα σε εσάς, κύριε Λαφανάνη, που εκπροσωπείτε τον ΣΥΡΙΖΑ, να διερευνήσετε…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Γιατί πρώτα απ’ όλα σε μένα;</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Θα σας εξηγήσω γιατί.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Καλύτερα να μην εξηγήσετε, γιατί θα πάμε σε άλλη συζήτηση.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Θα το εξηγήσω αυτό το οποίο λέω. 
Διότι υπάρχει συνταγματική ευθύνη από τα κόμματα να συνεννοηθούν, για να μπορέσουμε επιτέλους να είμαστε σύμφωνοι με τις επιταγές του Συντάγματος.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εσείς είστε υπεράνω κομμάτων; Είστε Υπουργός ανεξάρτητης κυβέρνησης;</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Εγώ δεν έχω αρμοδιότητα, κύριε Λαφαζάνη, να επηρεάσω τη Διάσκεψη των Προέδρων.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι να επηρεάσετε τη Διάσκεψη των Προέδρων;</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Εγώ οφείλω να επισημάνω στο Τμήμα ότι πληροφορήθηκα αρμοδίως, από το δικό σας το κόμμα, ότι αρνείστε να συμμετάσχετε κατά τη διάρκεια των Θερινών Τμημάτων σε οποιαδήποτε διαδικασία διερεύνησης εάν μπορεί να βρεθεί η πλειοψηφία των 4/5.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λέτε ψέματα, ως συνήθως.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Αυτό με πληροφόρησαν. Και να είστε προσεκτικός, κύριε Λαφαζάνη.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Για άλλη μία φορά λέτε ψέματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Λαφαζάνη, σας παρακαλώ. Θα τα πείτε μετά.</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Να μπορέσετε, λοιπόν…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ήρθατε εδώ στη Βουλή να μιλήσετε κατά του ΣΥΡΙΖΑ;</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Βεβαίως και το λέω ανοιχτά, κύριε Λαφαζάνη.
Είχα επίσημη ενημέρωση.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Από ποιον είχατε επίσημη ενημέρωση;</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Είχα επίσημη ενημέρωση από τον κ. Βούτση για το θέμα αυτό, ότι κατά τη διάρκεια των Θερινών Τμημάτων ο ΣΥΡΙΖΑ δεν θα συμμετάσχει σε διαδικασία για να μπορέσει να διερευνηθεί αν μπορούμε να εκλέξουμε καινούργιο πρόεδρο και καινούργια μέλη.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι λέτε τώρα;</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Επίσημη ενημέρωση είχα. Εσείς να ενημερωθείτε καλύτερα, κύριε Λαφαζάνη.</Speech>  
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λέτε ψέματα για άλλη μία φορά.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Δε λέω καθόλου ψέματα. Να ρωτήσετε τον κ. Βούτση, αν υπήρξε ή δεν υπήρξε. 
Εν πάση περιπτώσει, αν δεν είναι έτσι, κύριε Λαφαζάνη, ιδού πεδίον δόξης λαμπρόν. Η Διάσκεψη των Προέδρων έχει την ευκαιρία…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αποσύρετε την τροπολογία.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Τι θέλετε, κύριε Λαφαζάνη; 
Έχετε καταλάβει ότι δεσμεύεστε κι εσείς από το Σύνταγμα της χώρας; Έχετε καταλάβει ότι μέσα στο κρεσέντο του λαϊκισμού σας πρέπει τουλάχιστον με κάποιο τρόπο να βρίσκουμε κάποιες μίνιμουμ συναινέσεις; Αυτό επιβάλλει το Σύνταγμα. 
Γιατί έρχεστε λοιπόν και δυναμιτίζετε αυτήν τη διαδικασία; Γιατί δεν δίνετε τη δυνατότητα στη Διάσκεψη των Προέδρων, με ευθύνη όλων των κομμάτων, να διερευνήσει εάν μπορεί να δοθεί μία λύση σε ένα πρόβλημα το οποίο είναι πια χρόνιο; 
Οφείλετε και εσείς και όλοι να το κάνουν αυτό. Δεν μπορείτε επί της αρχής να λέτε «εμείς δεν συμμετέχουμε σε αυτήν τη διαδικασία». Εάν δεν σας αρέσουν οι προτάσεις της Κυβέρνησης, να καταθέσετε άλλες προτάσεις. 
Κάνω, όμως, μία έκκληση, κύριε Πρόεδρε: Να μπορούμε, επιτέλους, να συνεννοούμαστε γι’ αυτά τα οποία το ίδιο το Σύνταγμα επιβάλλει συνεννόηση. 
Διότι ξέρετε τι θα γίνει, κύριε Λαφαζάνη, στην επόμενη αναθεώρηση, αν δεν μπορούμε να συνεννοηθούμε; Θα βρεθεί κάποιος να πει να αλλάξει η διάταξη. Θα πει: «Γιατί μπήκαν τα 4/5, αφού δεν μπορείτε να συνεννοηθείτε;» Και αυτό θα είναι υποβάθμιση της δημοκρατίας. Δεν θα είναι καλό για τη δημοκρατία, όσον αφορά μία διάταξη η οποία επιβάλλει στη Βουλή συνεννόηση, να διαπιστώνεται ότι τα κόμματα δεν μπορούν να συνεννοηθούν. Έλεος πια!  
Ας κάνουμε, λοιπόν, κύριε Πρόεδρε, μία τελευταία προσπάθεια –κάνω έκκληση σε όλα τα κόμματα- να ξεπεραστεί αυτό το εμπόδιο για να μην αναγκάζεται το Υπουργείο Διοικητικής Μεταρρύθμισης να φέρνει άλλες τροπολογίες παρατείνοντας θητείες άξιων ανθρώπων, οι οποίες όμως έχουν λήξει. Όπως παραδείγματος χάριν στην περίπτωση του ΑΣΕΠ, όπου ο Πρόεδρος του ΑΣΕΠ και οι σύμβουλοι κάνουν μία εξαιρετική δουλειά καθ’ υπέρβασιν –τολμώ να πω- και του ρόλου τους. Εξαιρετική δουλειά! Πλην, όμως, οι θητείες του Προέδρου και επτά μελών του ΑΣΕΠ έχουν λήξει και έχουν λήξει εδώ και αρκετό καιρό. 
Δώστε μια λύση. Η έκκληση που κάνω είναι σε όλα τα κόμματα, κύριε Πρόεδρε. Πρέπει αυτό το θέμα να αντιμετωπιστεί. Αλλιώς να είστε απολύτως βέβαιος ότι στην επόμενη Αναθεώρηση του Συντάγματος θα υπάρχει πρόταση να φύγουμε από τα 4/5, να πάμε σε μειωμένη πλειοψηφία. Γιατί; Διότι, το ίδιο το πολιτικό σύστημα δεν στάθηκε στο ύψος των συνταγματικών επιταγών που το ίδιο ψήφισε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, ζητώ τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δικαίως ζητάτε τον λόγο, γιατί αναφέρθηκε προσωπικά σε εσάς. Έτσι κι αλλιώς είστε στη δευτερολογία σας.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι. Άλλο η δευτερολογία. Εδώ μιλάμε για την τροπολογία συγκεκριμένα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μάλιστα. Θα σας δώσω τον λόγο για δύο λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ δεν θα έπαιρνα τον λόγο. Ήρθε, όμως, εδώ ο κ. Μητσοτάκης για να προβεί σε ένα παραλήρημα κατά του ΣΥΡΙΖΑ με ψεύδη και χωρίς να έχει καμμία επίγνωση της κατάστασης και καμμία γνώση του τι έχει συμβεί στη Διάσκεψη των Προέδρων. 
Εμείς δεν είχαμε καμμία αντίρρηση και θα είχε λήξει το θέμα. Και είχαμε συμφωνήσει. Όμως, αλλού προέκυψε το πρόβλημα. Και το ξέρει ο κύριος Πρόεδρος. Άλλοι είχαν αντιρρήσεις. Να λύσετε τα εσωτερικά σας στην Κυβέρνηση για να δούμε τι θα γίνει με εσάς. Γιατί, βλέπω ότι είστε Κυβέρνηση, αλλά το αλαλούμ μεταξύ σας δίνει και παίρνει. 
Δεν έχει καμμία ευθύνη ο ΣΥΡΙΖΑ. Ο ΣΥΡΙΖΑ έκανε και προτάσεις, αποδέχθηκε πολλά πράγματα, ήταν θετικός, εποικοδομητικός –όσο μπορούσαμε βεβαίως- για να αντιμετωπιστεί το οποιοδήποτε πρόβλημα και να βρεθεί διέξοδος. Αλίμονο!
Βεβαίως, όμως, όταν μιλάμε για ευρεία συναίνεση σημαίνει ότι όλες οι πλευρές θα μπουν σε αυτήν τη λογική της συναίνεσης, θα δεχθούν να κάνουν και κάποιες υποχωρήσεις από θέσεις, απόψεις και εκτιμήσεις σε πρόσωπα και καταστάσεις. Αυτό, όμως, δεν συμβαίνει από την κυβερνητική πλευρά ή δεν συμβαίνει σε όλες τις περιπτώσεις και οι τριβές που υπάρχουν μεταξύ των κυβερνητικών κομμάτων σε αυτήν την περίπτωση τινάζουν στον αέρα οποιεσδήποτε προθέσεις, επιδιώξεις για ευρείες συναινέσεις.
Αυτή, λοιπόν, η καθυστέρηση δεν οφείλεται στον ΣΥΡΙΖΑ. Οφείλεται σε άλλες συμπεριφορές, σε άλλες τακτικές από άλλες πλευρές. Αντί, λοιπόν, να βγει ο ΣΥΡΙΖΑ και να κατηγορήσει, βλέπουμε τον κύριο Υπουργό να έρχεται εδώ με ύφος λες και είναι από άλλο πλανήτη. Επιρρίπτει ευθύνες γενικά για τα κόμματα, για τη Διάσκεψη των Προέδρων.
 Τι είναι η Διάσκεψη των Προέδρων; Καμμιά μαφία είναι; Δεν κατάλαβα. Η Διάσκεψη των Προέδρων και ειδικά σε αυτές τις περιπτώσεις λειτουργεί με κομματικές προτεραιότητες. Εγώ που είμαι στη Διάσκεψη των Προέδρων δεν θα εκφράσω σε αυτό το θέμα μια προσωπική γνώμη. Θα εκφράσω ειδικά σε τέτοιου είδους θέματα τη γνώμη του κόμματος.
Εάν, λοιπόν, υπάρχει κάποια ευθύνη δεν μπορεί να έρχεται ο Υπουργός εδώ και να την αποδίδει εν γένει στο κομματικό σύστημα. Δεν είναι λογικές αυτές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εμείς είμαστε, βεβαίως, υπέρ της ταχύτερης λύσης. Εάν μπορούσε και μέσα στο καλοκαίρι να βρεθεί τέτοια δυνατότητα, εμείς δεν θα είχαμε αντίρρηση. Τα προβλήματα, όμως, δεν προκύπτουν από τη δική μας πλευρά. Προκύπτουν από άλλες πλευρές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και εν πάση περιπτώσει σε αυτήν τη συγκυρία που όλοι καταλαβαίνουμε ότι τα πράγματα έχουν τροποποιηθεί στους πολιτικούς συσχετισμούς, πρέπει όλες οι πλευρές να αντιληφθούν ότι οι νέοι πολιτικοί συσχετισμοί επιβάλλουν και αλλαγές στον τρόπο σκέψης, στον τρόπο που πρέπει να πορεύονται προκειμένου να εξασφαλιστεί συναίνεση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αλλιώς, δεν είναι δυνατό να αξιοποιούν την κατάσταση προκειμένου να επιβάλλουν τετελεσμένα γεγονότα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε και κρατάμε τη θετική σας δήλωση ότι και εντός του θέρους, αν έρθουν προτάσεις, μπορούν να συζητηθούν στη Διάσκεψη των Προέδρων.
Τον λόγο έχει η κυρία Αμμανατίδου για πέντε λεπτά.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Ευχαριστώ, κύριε Πρόεδρε.
Ήδη ο Κοινοβουλευτικός Εκπρόσωπος εκφράστηκε για την τροπολογία με ειδικό αριθμό 1508. 
Θα μιλήσω για την τροπολογία του νοσοκομείου «Ερρίκος Ντυνάν» που στάλθηκε από τον κ. Βορίδη –δεν ήρθε εδώ να την υποστηρίξει- για την τρίμηνη παράταση που δίνει πάλι, που λέει ότι έχει να κάνει με τα ασφαλιστικά ταμεία.
Εμείς αυτήν την τροπολογία δεν θα την υπερψηφίσουμε. Θα πάμε στο «παρών» και για πολύ συγκεκριμένους λόγους. Βλέπουμε την ιδιωτικοποίηση του «Ερρίκος Ντυνάν». Χρόνια τη βλέπουμε. Εδώ είναι η τράπεζα Πειραιώς, είναι τα 80 εκατομμύρια ευρώ από πίσω. Δεν μπορούμε να συναινέσουμε και το γνωρίζουν πάρα πολύ καλά οι εργαζόμενοι. Ξέρουν τις θέσεις μας. Μιλάμε για ένα «Ερρίκος Ντυνάν» τελείως διαφορετικό. Το παλεύουμε χρόνια, από την προηγούμενη κιόλας κοινοβουλευτική περίοδο. Γνωρίζετε τι έχουμε κάνει για το «Ερρίκος Ντυνάν». Δυστυχώς, είναι διαφορετική η πολιτική βούληση και αυτής της συγκυβέρνησης.
Θέλω να κάνω, για λίγο, ένα σχολιασμό για αυτά που μας κατατέθηκαν από τον κ. Μηταράκη, δηλαδή τους προσωρινούς πίνακες κατάταξης βαθμολογίας των επενδυτικών σχεδίων. Ήταν αυτά που είχα ζητήσει και στην επιτροπή. Ποιο γεγονός θέλω να σχολιάσω; Ότι στα εβδομήντα επτά γενικά επενδυτικά σχέδια της περιφερειακής συνοχής τα είκοσι είναι νέες εταιρείες, υπό σύσταση, οι οποίες αν μπουν στον επενδυτικό τότε θα συσταθούν, αλλιώς δεν πρόκειται να γίνουν. Δεν μιλάμε, όμως, για τις μικρές και πολύ μικρές επιχειρήσεις που ακούγαμε. Εδώ μιλάμε για πολύ μεγάλα ποσά επιχορήγησης ή φοροαπαλλαγής τα οποία πολλές φορές είναι και προκλητικά, όπως 10 εκατομμύρια, 6 εκατομμύρια, 7 εκατομμύρια. Αυτό σημαίνει ότι δεν υπάρχουν και τα ίδια κεφάλαια και ίσως όλα αυτά γίνουν μέσα από υπερτιμολογήσεις. Εν πάση περιπτώσει, μπορεί να είναι μέσα στον κατάλογο των εβδομήντα επτά αυτών επενδυτικών σχεδίων, τα οποία είναι στον προσωρινό πίνακα κατάταξης, αλλά το θέμα είναι και τι θέσεις απασχόλησης δημιουργούν. Δεν νομίζω να δημιουργούν, αν λάβουμε υπ’όψιν τα αιολικά πάρκα. Και πολλές φορές σε αυτήν τη γενική επιχειρηματικότητα μπορούν να μπαίνουν μέσα όλα. Εδώ έχουμε δει μέχρι και τα ΕΛΠΕ να παίρνουν. Είναι μία εταιρεία υπό σύσταση που λέγεται «ΤΡΕΙΣ ΕΚΚΛΗΣΙΕΣ Α.Ε.» και μπαίνει και αυτή να πάρει χρήματα, είναι το «ΜΑΚΕΔΟΝΙΑ ΠΑΛΛΑΣ» που παίρνει 6,5 εκατομμύρια. Ξέρουμε την πορεία του «ΜΑΚΕΔΟΝΙΑ ΠΑΛΛΑΣ», ξέρουμε τι ακριβώς γινόταν τα προηγούμενα χρόνια, πού ανήκει το «ΜΑΚΕΔΟΝΙΑ ΠΑΛΛΑΣ», ποιος το έχει σήμερα. 
Υπάρχουν ακόμη εταιρείες οι οποίες είναι νούμερο ένα, νούμερο δύο, νούμερο τρία, νούμερο τέσσερα. Και αν μαζέψουμε όλα τα χρήματα που μπαίνουν στον επενδυτικό νόμο, μαζεύονται πάνω από 15 με 20 εκατομμύρια ευρώ. Η ίδια εταιρεία με το νούμερο ένα, δύο, τρία, τέσσερα όπως προείπα. Και δεν είναι μία και δύο, είναι αρκετές αυτές.
 Τι θέλω να πω με αυτό; Θέλω να πω ότι όντως υπάρχουν και μικρά ποσά. Αυτό, όμως, δεν σημαίνει ότι είναι η πλειονότητα. Είναι ελάχιστα τα χρήματα που διανέμονται στις μικρές και πολύ μικρές επιχειρήσεις. Μπορεί αριθμητικά να φαίνονται κάπως παραπάνω, αλλά είναι ελάχιστα, κάτι 100.000 κάτι 120.000 ευρώ κάτι 80.000 ευρώ. Δεν συζητούμε για τέτοια ποσά. Εδώ μιλάμε ότι κατευθύνονται χωρίς να είναι χρήματα πραγματικής ανάπτυξης και χωρίς να υπάρχει προοπτική πάνω σε αυτά. 
Υπάρχει και μία εταιρεία –δεν ξέρω αν είναι πολωνική, λέει «ΖΜΠΙΓΚΝΙΕΦ» εκεί, νομίζω είναι πολωνικό αυτό- η οποία θα συσταθεί αφού μπει στον επενδυτικό νόμο. 
Θέλω να πω ότι υπάρχουν πάρα πολλοί ξένοι επενδυτές που με αυτά τα χρήματα έρχονται να επενδύσουν στη χώρα μας και οι δικές μας επιχειρήσεις βουλιάζουν. Αυτή είναι η φοβερή μας ένσταση, κύριε Μηταράκη, αν δεν το έχετε καταλάβει τώρα και το είπαμε και αυτήν την εβδομάδα, αλλά και από τον προηγούμενο επενδυτικό νόμο.
Αυτά είχα να πω. Καταψηφίζουμε το νομοσχέδιο.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει η κ. Μακρή για πέντε λεπτά.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ.
Κύριε Καραγκούνη, η εγκατάσταση ενός αιολικού πάρκου δεν αρκεί για την ηλεκτροδότηση ενός νησιού, ιδίως ενός νησιού όπως είναι η Σαντορίνη, το οποίο δέχεται δύο εκατομμύρια τουρίστες τον χρόνο. Αυτό το οποίο θα έλυνε το πρόβλημα της Σαντορίνης με ουσιαστικό τρόπο θα ήταν η διασύνδεση των Κυκλάδων μέσω υποβρύχιου καλωδίου με την ηπειρωτική Ελλάδα. 
Ωστόσο, όμως, θα θέλαμε να σας υπενθυμίσουμε ότι τόσο οι κυβερνήσεις του ΠΑΣΟΚ όσο και οι κυβερνήσεις της Νέας Δημοκρατίας είναι αυτές που δημιούργησαν το συγκεκριμένο πρόβλημα, αλλά εσείς τώρα έρχεστε και εγκαλείτε την Αντιπολίτευση και δεν καταλαβαίνουμε για ποιον ακριβώς λόγο. Μας εγκαλείτε, γιατί απλώς ζητούμε τον έλεγχο στις επιχορηγήσεις; Γιατί απαιτούμε τα λεφτά του ελληνικού λαού να πιάνουν τόπο; Γιατί δεν σας αφήνουμε γενικά να επαναλάβετε την αποτυχία σύνδεσης των νησιών με την ηπειρωτική χώρα; Εσείς ήσασταν αυτοί οι οποίοι δημιουργήσατε το πρόβλημα, εσείς δεν είστε ικανοί να το λύσετε και τώρα, παρουσιάζοντας τον εαυτό σας ως τιμητές, κάνετε κριτική της δικής σας αποτυχίας.
Επειδή εμείς επισκεφθήκαμε πέρυσι τη Σαντορίνη και είδαμε τι έχει συμβεί, ανακαλύψαμε ότι το μπλάκ άουτ δημιουργήθηκε από φωτιά που είχε πάρει μία γεννήτρια λόγω ελλιπούς συντήρησης που εδώ και δύο χρόνια κάνετε στη Δημόσια Επιχείρηση Ηλεκτρισμού με σκοπιμότητα και μεθοδικό τρόπο, προκειμένου να απαξιώσετε τη Δημόσια Επιχείρηση Ηλεκτρισμού και να έρθετε την Τετάρτη να φέρετε αυτό το κατάπτυστο νομοσχέδιο ξεπουλήματός της.
Μιας και αναφερθήκαμε στη Σαντορίνη, είδαμε ένα νησί, όπως είπα, με δύο εκατομμύρια τουρίστες τον χρόνο να διαθέτει ένα υπερσύγχρονο νοσοκομείο, το οποίο δεν λειτουργεί και για το οποίο ο κ. Άδωνις Γεωργιάδης εκβίαζε τους κατοίκους ότι θα το μεταβιβάσει στο ΤΑΙΠΕΔ. Και γιατί το λέω αυτό; Το συνδυάζω αυτό με την περίφημη τροπολογία που φέρατε την τελευταία στιγμή, η οποία αφορά το «Ερρίκος Ντυνάν». 
Όπως σας είπε και η Κοινοβουλευτική μας Εκπρόσωπος, εμείς πιστεύουμε ότι υπάρχει μεθόδευση πίσω από αυτήν την τροπολογία και αυτό το αποδεικνύει η απουσία του Υπουργού Υγείας. Θεωρούμε ότι η μεθόδευση είναι για να ιδιωτικοποιηθεί το «Ερρίκος Ντυνάν» και να το ξεπουλήσετε, και όχι το πραγματικό πρόβλημα που υπάρχει για τη μισθοδοσία των εργαζομένων. Γι’ αυτόν τον λόγο σας ζητούμε να μην βάλετε την υπογραφή σας. Θα ήταν ιδιαίτερη χαρά, βέβαια, να έρθει η τροπολογία λειτουργίας του Νοσοκομείου της Σαντορίνης, που θα είχε πραγματικό όφελος απέναντι στην ελληνική κοινωνία.
Είναι εντυπωσιακό, βέβαια, το πώς ένας Υπουργός προσπαθεί να παρουσιάσει και να δημιουργήσει μία εικόνα, μία εναλλακτική πραγματικότητα ευημερίας σε μία χώρα η οποία ψυχορραγεί από την εφαρμογή ανούσιων πολιτικών λιτότητας και ύφεσης. Είναι πραγματικά εντυπωσιακό πως στα λόγια ο Πρωθυπουργός αναλαμβάνει την ευθύνη των επενδύσεων στη χώρα. Αυτό το κάνει, όπως είπε ο κύριος Υπουργός, μέσω ανακοινώσεων και συναντήσεων. Πολύ σοβαρή δουλειά είναι, βέβαια, οι συναντήσεις και οι ανακοινώσεις. Τα ίδια -σας θυμίζουμε- έκανε και ο κ. Παπανδρέου. Ο κ. Παπανδρέου πήγε τότε στη Μέση Ανατολή, αλλά οι επενδύσεις βέβαια δεν ήρθαν. Και γιατί δεν ήρθαν; Γιατί κανείς σοβαρός επενδυτής δεν θα έρθει ποτέ σε αυτήν τη χώρα, εάν ξέρει ότι υπάρχει ένα φορολογικό σύστημα που αλλάζει κάθε μήνα.
Δεν υπήρχαν επενδύσεις στην Εγγύς Ανατολή και ο κ. Σαμαράς πήγε στην Κίνα. Εξασφάλισε, βέβαια, επενδύσεις. Αυτές οι επενδύσεις που εξασφάλισε είναι για τα κινεζικά ναυπηγεία, ύψους 17 δισεκατομμυρίων ευρώ. Τα δικά μας, βέβαια, κλείνουν, η επισκευαστική ζώνη πεινά και τροπολογίες ντροπής έρχονται γι’ αυτά τα ναυπηγεία με δικαιολογία την πληρωμή του προσωπικού. Παρ’ όλα αυτά, βέβαια, τα κινεζικά ναυπηγεία εξασφαλίστηκαν με εντολή του Αντώνη Σαμαρά.
Μας μιλάτε για ιδιωτικοποιήσεις, για τα οφέλη που θα έχουν τα δημόσια ταμεία.
Βέβαια, δεν μας αναφέρατε, κύριε Υπουργέ, ούτε μία επένδυση και δεν μας είπατε ούτε τι θα κερδίσει. Εμείς βλέπουμε ξεπουλήματα. Βλέπουμε το ξεπούλημα του Ελληνικού για 70 ευρώ το τετραγωνικό, ξεπούλημα της ΔΕΣΦΑ στο ένα τρίτο της αξίας της με δώρο τη νήσο Ρεβυθούσα, του ΟΠΑΠ, του χρυσού της Χαλκιδικής, του παραλιακού μετώπου της Αθήνας και τόσα άλλα παραδείγματα χαρίσματος, τα οποία αν τα αναφέρουμε, δεν θα τελειώσουμε ούτε αύριο.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Επειδή λέτε ότι έχουμε συνέχεια σκληρό αντιπολιτευτικό λόγο, θέλω να σας πω ότι σας έχουμε κάνει επανειλημμένως χιλιάδες προτάσεις. Και μιας και αναφερθήκατε στις εγγυητικές επιστολές, σας είπαμε ότι θα μπορούσατε να δημιουργήσετε έναν ελεγκτικό μηχανισμό μέσα στο Υπουργείο Ανάπτυξης, που σε συνεργασία με την Τράπεζα της Ελλάδος θα λύνει τα προβλήματα, τα οποία είδαμε την προηγούμενη εβδομάδα πως υπήρχαν στο Υπουργείο και σε αυτήν τη συγκεκριμένη Διεύθυνση Ιδιωτικών Επενδύσεων με πλαστές εγγυητικές επιστολές εκατομμυρίων ευρώ. 
Σας λέμε λοιπόν -και κλείνω- ότι σας έχουμε κάνει πάρα πολλές προτάσεις. Σας ζητούμε να πάρετε στα χέρια σας τον έλεγχο των τραπεζών, που έχουν ανακεφαλαιοποιηθεί με τα λεφτά των Ελλήνων πολιτών, να παρέχετε πιστώσεις στις μικρομεσαίες επιχειρήσεις με χαμηλότοκα δάνεια, να ενισχύσετε την ιδιωτική κατανάλωση, να εκμεταλλευθείτε τον δημοσιονομικό πολλαπλασιαστή και να απαγκιστρωθείτε επιτέλους από αυτή την πειθαρχία των Γερμανών, που εξυπηρετεί μόνο αυτούς.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κι εμείς ευχαριστούμε.
Τον λόγο έχει ο κ. Μουτσινάς για να κλείσουμε τον κύκλο των ειδικών αγορητών.</ChairmanSpeech> 
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Ευχαριστώ, κύριε Πρόεδρε. 
Εδώ προκύπτει καθαρά, από όλες αυτές τις κουβέντες, κύριε Υπουργέ, η ανάγκη για την εμπέδωση ενός εθνικού στρατηγικού συστήματος παραγωγικής ανασυγκρότησης της χώρας, το οποίο δεν υπάρχει. Υπάρχουν σπασμωδικές κινήσεις, αλλά για να γίνει ένα τέτοιο εθνικό στρατηγικό σχέδιο χρειάζεται, όπως καταλαβαίνει ο καθένας από εμάς, ένας σοβαρός, αξιόπιστος και παραγωγικός δημόσιος τομέας, τον οποίον δεν θέλετε και αποφεύγετε να δημιουργήσετε. 
Τουναντίον, έχετε δημιουργήσει ένα κλίμα φόβου και ανασφάλειας στους εργαζόμενους, χωρίς τους οποίους δεν μπορεί να γίνει ένας τέτοιος σοβαρός δημόσιος τομέας, με στόχο αυτό το κράτος να είναι ένας απλός ρυθμιστής των συμφερόντων ολιγοπωλίων και μονοπωλίων, σε όλα τα επίπεδα λειτουργίας της οικονομίας. 
Εμείς θέλουμε οπωσδήποτε έναν καλό δημόσιο τομέα και έναν ιδιωτικό τομέα ο οποίος θα λειτουργεί με βάση τις αρχές της οικονομίας και όχι με βάση τις πελατειακές σχέσεις της Κυβέρνησης με τους ιδιώτες. Αυτό είναι ένα σοβαρό θέμα. Με αυτόν τον νόμο, όμως, εξακολουθεί να υπηρετείται αυτό το πελατειακό σύστημα. 
Γι’ αυτό έχουμε και τα προβλήματα που υπάρχουν και στη Σαντορίνη και παντού, γιατί έχετε τελικά καταφέρει να βγάλετε τη ΔΕΗ έξω απ’ την ενεργειακή της προοπτική και πολιτική, την έχετε διασπάσει. Υπάρχει ήδη ένα μεγάλο ιδιωτικοποιημένο μέρος στην παροχή ενέργειας μέσω του αερίου, 46,5%. Έχετε δώσει ένα 17% στο ΤΑΙΠΕΔ. Δημιουργείτε με τον νέο νόμο -και δεν ξέρουμε πώς θα έρθει ο νέος νόμος- τη νέα ΔΕΗ. Κατά συνέπεια την έχετε στην ουσία αποδομήσει. Επιδιώκετε τώρα με τους εργολάβους να βάζετε και τα μεταχειρισμένα υλικά πάνω. Οι ΑΠΕ είναι το 1% στη ΔΕΗ, και το υπόλοιπο 99% είναι στους ιδιώτες. 
Καταλαβαίνετε ότι έτσι δεν μπορεί να γίνει ενεργειακή πολιτική, κύριε Υπουργέ. Αν θέλετε να συζητήσουμε σοβαρά, να δούμε έναν πραγματικά εθνικό αναπτυξιακό νόμο, ο οποίος θα στοχεύει σε στρατηγικές επενδύσεις, σε επενδύσεις οι οποίες να έχουν πραγματικά αναπτυξιακό χαρακτήρα και να λύνουν το σοβαρό θέμα της ανεργίας. Υπάρχουν 60% νέοι σε ανεργία, όπως είπα και προηγουμένως, παιδιά τα οποία έχουν πραγματικές ικανότητες, δυνατότητες και προοπτική για να συνεισφέρουν σε έναν τέτοιο ιδιωτικό και δημόσιο τομέα. 
Χρειάζεται, λοιπόν, να αλλάξει συνολικά η κυβερνητική πολιτική. Χρειάζεται να σταματήσουν να εξυπηρετούνται οι ίδιοι κι οι ίδιοι άνθρωποι, οι οποίοι δεν έχουν προσφέρει παρά ελάχιστα στην ελληνική οικονομία. Χρειάζεται να δούμε και τα άλλα προβλήματα, και τα άλλα προγράμματα. 
Έχουμε, για παράδειγμα, το πρόγραμμα «ΕΞΟΙΚΟΝΟΜΩ», το οποίο είναι ένα σοβαρό πρόγραμμα το οποίο δεν ενισχύεται. Η ρευστότητά του έχει κατεδαφιστεί. Υπάρχουν ιδιώτες που έχουν τοποθετήσει, με βάση αυτό το πρόγραμμα, τα συστήματα και δεν έχουν πληρωθεί εδώ και οκτώ μήνες. Οι εργολαβικές αυτές επιχειρήσεις καταστρέφονται. Είναι μικρές επιχειρήσεις. 
Επίσης, υπάρχει το ΕΤΕΑΝ, το οποίο δεν χρηματοδοτείται, ο ΛΑΓΗΕ, που είναι σε σοβαρή κρίση και πρέπει να εξυγιανθεί. Υπάρχουν σοβαρά θέματα τελικά. Επιπλέον, η ΡΑΕ, η οποία δεν ελέγχει τα του οίκου της κι ούτε έρχεται στη Βουλή να απολογηθεί, παρ’ όλο που το ζητάμε. Υπάρχουν σοβαρά θέματα και οικονομίας, και πολιτικής, και δημοκρατίας, που πρέπει να δούμε συνολικά. 
Χρειαζόμαστε, λοιπόν, στο επόμενο διάστημα έναν αναπτυξιακό νόμο που να υπηρετεί όλα αυτά. 
Υπάρχουν φορολογικές απαλλαγές. Με ποια διαδικασία; Θέλουμε έναν φορολογικό νόμο, κύριε Υπουργέ. Είστε Υπουργός Ανάπτυξης. Θα πρέπει οπωσδήποτε με τον Υπουργό Οικονομικών να στήσουμε ένα φορολογικό νόμο προοπτικής, με ορίζοντα δεκαετίας, με αναπτυξιακή προοπτική και όχι «άρτσι μπούρτσι» να επιδιώκουμε με διάφορους εισπρακτικούς νόμους να λύνουμε τα τρέχοντα προβλήματα της οικονομίας, των φόρων και των χαρατσιών. 
Δεν γίνεται έτσι η πολιτική. Δεν γινόμαστε αξιόπιστοι ως κράτος. Δεν προσελκύουμε έτσι σοβαρές επενδύσεις. Και οποιεσδήποτε επενδύσεις θα έρθουν εδώ, θα έρθουν μόνο για να λεηλατήσουν το δημόσιο πλούτο και να αποχωρίσουν όπως έχει γίνει κατά το παρελθόν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.</ChairmanSpeech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κύριε Πρόεδρε, θέλω να τονίσω και κάτι άλλο το οποίο συμβαίνει. Σήμερα στην Ευρώπη υπάρχει μια αποϊδιωτικοποίηση και στο νερό -στη Γαλλία και στη Γερμανία- και στη ΔΕΗ -στη Γαλλία- όπου ομολογούν ότι ήταν αποτυχημένα τα σχέδια που εφαρμόστηκαν. Πρέπει να δούμε, λοιπόν, λελογισμένα, χωρίς δαιμονοποιήσεις του κρατικού ή του ιδιωτικού τομέα –απ’ όπου κι αν προέρχεται- και να τα ενισχύσουμε σοβαρά. 
Τελειώνοντας, θα αναφερθώ σε ένα θέμα το οποίο είναι σχετικό και με το άρθρο 9. Πρόκειται για ένα σοβαρό το θέμα. Πρέπει να παρατείνουμε την κατάθεση των φορολογικών δηλώσεων, διότι ξέρετε πολύ καλά ότι και εξαιτίας της αλλαγής του γενικού γραμματέα, το σύστημα είχε πέσει, δεν λειτουργούσε. Υπάρχουν εκατοντάδες χιλιάδες πολιτών που δεν έχουν καταθέσει φορολογική δήλωση. Πρέπει, λοιπόν, αυτό να το λύσουμε άμεσα και να δώσουμε μία παράταση μέχρι και ένα μήνα για να λυθεί. 
Ολοκληρώνοντας με τις τροπολογίες θα ήθελα να πω ότι πρέπει να τελειώνει το θέμα των ανεξάρτητων αρχών. Πρέπει να μπει στη βάση της και πρέπει να συζητηθεί. Θεωρώ ότι είναι κυβερνητική η ευθύνη. Δεν μπορεί η Κυβέρνηση κάθε φορά να ρίχνει τις ευθύνες στην Αντιπολίτευση για το γεγονός ότι δεν συγκροτούνται αυτές οι ρυθμιστικές αρχές, ώστε να λειτουργήσουν. Επίσης, οι ρυθμιστικές αρχές πρέπει να απολογούνται στη Βουλή, όπου και ανήκουν. Εμείς έχουμε πει κατά καιρούς ότι για τη ΡΑΕ έχουμε σοβαρά παράπονα. 
Τελειώνοντας, θέλω να πω ότι καταψηφίζουμε και αυτήν την τροπολογία, αλλά και για το «Ερρίκος Ντυνάν», όπου πραγματικά πρέπει να δώσετε οριστική λύση. Δεν μπορεί να πάνε άλλο αυτές οι παρατάσεις. Εφτά παρατάσεις και δύο, τρεις φορές στη Βουλή. Πρέπει να τελειώνει αυτό. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.
Τον λόγο έχει από τους Κοινοβουλευτικούς Εκπροσώπους ο κ. Λαφαζάνης για τρία λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Μηταράκη, δεν είναι δυνατόν να ονομάζετε «επενδύσεις» το χάρισμα της ενέργειας σε μερικούς ολιγάρχες, εγχώριους και πολυεθνικούς ομίλους. Το χάρισμα της ενέργειας και μάλιστα με λεφτά του δημοσίου σε μία ολιγαρχία σε ένα κλειστό κλαμπ ιδιωτιών συμφερόντων, δεν είναι επενδύσεις σε αυτήν τη χώρα. 
Και σας ρωτάω: Αν έκανε η ΔΕΗ επενδύσεις στην αιολική ενέργεια θα επιδοτείτο η ΔΕΗ; Θα επιδοτούσατε τη ΔΕΗ; Όχι, δεν θα επιδοτούσατε τη ΔΕΗ. Γιατί δεν θα επιδοτούσατε τη ΔΕΗ; Διότι λέτε ότι οι δημόσιες επιχειρήσεις που έχουν δημόσια ιδιοκτησία πάνω από 49% δεν επιδοτούνται με τον αναπτυξιακό νόμο. Άρα μιλάτε για αναπτυξιακό νόμο, ο οποίος αφορά αποκλειστικά και μόνο ιδιωτικά συμφέροντα. Αποκλειστικά και μόνο ιδιωτικά συμφέροντα! 
Επομένως, όταν μιλάμε για αναπτυξιακό επενδυτικό νόμο εννοούμε πώς θα παραδώσουμε την Ελλάδα με δημόσιο χρήμα, ακόμη και με επιδοτήσεις μέχρι 50%, στους ημετέρους, στους διαπλεκόμενους ιδιώτες, οι οποίοι, δυστυχώς, ελέγχουν από τα μέσα μαζικής ενημέρωσης μέχρι την ενέργεια, τις κατασκευές, τα πετρέλαια κ.λπ.. Γιατί περί αυτού πρόκειται. 
Και κλείνω, κύριε Πρόεδρε, λέγοντας στην Κυβέρνηση «κάτω τα χέρια από τη ΔΕΗ!». Είσαστε μία Κυβέρνηση μειοψηφίας, μία Κυβέρνηση η οποία δεν ανταποκρίνεται στη βούληση του ελληνικού λαού, σύμφωνα με τις πρόσφατες εκλογές. Δεν έχετε κανένα δικαίωμα να εκποιείτε τον εθνικό πλούτο και ιδιαίτερα να εκποιείτε στρατηγικές δημόσιες επιχειρήσεις που παίζουν κρίσιμο ρόλο για την προοπτική και το μέλλον της χώρας. Δεν έχετε κανένα απολύτως δικαίωμα! 
Σας καλούμε, λοιπόν, να μην φέρετε το νομοσχέδιο για τη λεγόμενη «μικρή» ΔΕΗ. 
Αυτό το νομοσχέδιο δεν θα περάσει. Και δεν πρόκειται εμείς να αποδεχθούμε σε Θερινά Τμήματα με διαδικασίες εξπρές να περάσετε τέτοιου είδους νομοσχέδια, τα οποία υποθηκεύουν στην ουσία το μέλλον της χώρα, διότι η ενέργεια είναι το μέλλον της χώρας μας. 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κι εμείς ευχαριστούμε, κύριε Λαφαζάνη. 
Τον λόγο έχει ο κ. Καραγκούνης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ευχαριστώ, κύριε Πρόεδρε.
 Κύριε Λαφαζάνη, σας άκουσα και πάλι. Εμμένετε στο να θέλετε να αναιρέσετε στην ουσία τον επενδυτικό και αναπτυξιακό νόμο. Εγώ αυτό καταλαβαίνω από τις τοποθετήσεις σας. Κάτι, δηλαδή που ισχύει πανευρωπαϊκά, κάτι που ισχύει στην Ελλάδα, στην Ισπανία, στην Αγγλία, στην Ιταλία, παντού, εσείς έρχεστε και λέτε ότι πρέπει να το αναιρέσουμε. Εγώ αυτό καταλαβαίνω με αυτά που λέτε. 
Κι επειδή σας άκουσα και προηγουμένως κι άκουσα, βεβαίως, και πολλές τοποθετήσεις των στελεχών σας, βλέπω να προσωποποιείτε την επιχειρηματικότητα. Αναφέρεστε σε συγκεκριμένους ομίλους, σε συγκεκριμένα ονόματα. Εγώ από ό,τι ξέρω –κι αυτό μπορεί να σας το πει και ο κύριος Υπουργός- όποιος έχει τις προϋποθέσεις –εγώ μένω σε αυτό που λέει ο νόμος, δεν λέω κάτι παραπάνω- υποβάλλει την αίτηση του, υποβάλλει το σχέδιο επένδυσης και παίρνει ή δεν παίρνει αυτήν την άδεια, αν έχει τις νόμιμες προϋποθέσεις. Εγώ έτσι ξέρω ότι λειτουργούν οι νόμοι. Έτσι νομίζω ότι λειτουργεί και ο συγκεκριμένος νόμος. 
Εσείς δεν καταλαβαίνω τι λέτε. Λέτε ότι αυτοί έχουν όλα τα νόμιμα, όχι μόνο οι μεγάλοι επενδυτές, αλλά και οι μικρομεσαίοι. Από ό,τι κατάλαβα δηλαδή, το 98% όλων αυτών των χρημάτων που λέτε πηγαίνει σε μικρομεσαίες επιχειρήσεις. Εκτός αν μας τα λέει λάθος ο Υπουργός. Δεν το νομίζω. Κι εκεί δηλαδή θα πρέπει να πούμε στο 98% «ποιος είσαι;», «τι είσαι;», «γιατί φέρνεις αυτήν την επένδυση;»; Ή θα του πούμε «ναι, έχεις τα νόμιμα, πληροίς τις νόμιμες υποχρεώσεις και προϋποθέσεις και θα προχωρήσει αυτή η επένδυση και θα ενταχθείς στο αναπτυξιακό»; Εγώ έτσι νομίζω ότι λειτουργούν τα κράτη, τα ευνομούμενα κράτη, τουλάχιστον. 
Δεν καταλαβαίνω αυτό που λέτε. Δεν καταλαβαίνω γιατί προσωποποιείτε συνεχώς όλο αυτό το επιχειρηματικό ζήτημα. Δηλαδή, εσείς, αν αύριο έρθει ο Καραγκούνης και ζητήσει να υπαχθεί στον αναπτυξιακό νόμο και έχει όλες τις προϋποθέσεις τις νόμιμες, θα του πείτε «Α, δεν μας αρέσει η φάτσα σας, κύριε Καραγκούνη, δεν μας αρέσει αυτό το οποίο μας φέρνετε, δεν θα υπαχθείτε στον αναπτυξιακό νόμο»; «Γιατί; Μα, έχω τις νόμιμες προϋποθέσεις». «Όχι, δεν μπορείτε». Αυτό μας λέτε; Πείτε μας για να καταλάβουμε. 
Έγινε αναφορά στην τροπολογία του Υπουργείου Υγείας. Όσον αφορά την πρώτη τροπολογία, νομίζω δόθηκαν οι εξηγήσεις από τον Υπουργό. Τι μας λέτε δηλαδή; Τι λέτε όλα τα κόμματα της Αντιπολίτευσης; Ότι δεν ψηφίζουμε την τροπολογία για χορήγηση ασφαλιστικής ενημερότητας μέχρι 30 Σεπτεμβρίου 2014, διότι προφανώς, υπάρχει -και το λέει και η αιτιολογική- σε εξέλιξη το σχέδιο εξυγίανσης στο πολύπαθο «ΕΡΡΙΚΟΣ ΝΤΥΝΑΝ» που για όσους γνωρίζουν, εκατοντάδες άνθρωποι δουλεύουν εκεί και έχουν πρόβλημα με τη μισθοδοσία τους.
 Έρχεται, λοιπόν, αυτή η τροπολογία και τι λέει; Λέει να πληρωθούν οι εκατοντάδες αυτοί εργαζόμενοι. Και τι λέτε εσείς; Λέτε «όχι, δεν πρέπει να πληρωθούν».</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν λέει αυτό.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Βεβαίως, αυτό λέει. Λέει για χορήγηση ασφαλιστικής ενημερότητας για να πληρωθούν.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Πού λέει για εργαζόμενους η τροπολογία;</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Πείτε, λοιπόν, στον κόσμο ότι δεν πρέπει να πληρωθεί για να το καταλάβουμε. 
Δεύτερον, όσον αφορά αυτά που αναφέρατε για τη ΔΕΗ…</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Βάλτε ένα κόμμα, λοιπόν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, κύριοι συνάδελφοι.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Το ίδιο λέμε. Πήγατε και είδατε από κοντά το τι έγινε στη Σαντορίνη.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Βάλτε ένα κόμμα. Κάντε μια παρέμβαση νομοτεχνική.</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Το ίδιο λέμε, να υπάρξει επιτέλους εκσυγχρονισμός των δικτύων για να μπορέσει να διασυνδεθεί με το κεντρικό σύστημα για να μην έχουμε αυτά τα ζητήματα. Πώς θα γίνουν αυτά χωρίς επενδύσεις; 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε κι εμείς. 
Τον λόγο έχει η κ. Χρυσοβελώνη για τρία λεπτά.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.
 Παρά το γεγονός ότι φτάνουμε στο τέλος της συζήτησης του παρόντος νομοσχεδίου, ειλικρινά θεωρώ ότι η Κυβέρνηση εκφραζόμενη διά του κυρίου Υπουργού δεν μας έχει πείσει για το ποιο είναι το δημόσιο ή έστω το κοινωνικό –θα έλεγα- συμφέρον, το οποίο εξυπηρετείται από παρόμοιες επενδύσεις σε μια Ελλάδα που όλοι γνωρίζουμε ότι χειμάζεται, εξαθλιώνεται, ισοπεδώνεται όπως βεβαίως και οι Έλληνες πολίτες. 
Δηλαδή, δεν καταλάβαμε ακριβώς γιατί θα πρέπει εν μέσω εντελώς, θα έλεγα, μη διαφανών διαδικασιών ή μέσω κριτηρίων τα οποία αμφισβητούνται να πάρουν 83.000.000 ευρώ κάποιοι επιχειρηματίες χωρίς -παρά τα όσα είπε ο κ. Καραγκούνης στην αρχική του τοποθέτηση- να δημιουργούνται επί της ουσίας θέσεις εργασίας. Δημιουργείται μία ή δύο θέσεις εργασίας κατά περίπτωση -και πολύ λέω. Από ’κει και πέρα δεν δημιουργούνται θέσεις εργασίας, επομένως δεν μας έχετε πείσει προς την κατεύθυνση αυτή.
Ακούσαμε για ανάπτυξη και κατά τη διάρκεια της συζήτησης του συγκεκριμένου νομοσχεδίου. Ακούσαμε για επενδύσεις. Ακούσαμε το πόσο πολύ ο Πρωθυπουργός κοπιάζει προς την κατεύθυνση αυτή. Όμως, αυτές οι επενδύσεις -και ξαναρωτάω για άλλη μία φορά- δεν έχουν ονοματεπώνυμο; Κάτι συγκεκριμένο δεν έχουμε ακούσει επ’ αυτού, παρά μόνο μεγάλο λόγια και κορώνες.
Τώρα, όσον αφορά την τροπολογία του Υπουργείου Υγείας, θέλω να πω ότι η απουσία του καθ’ ύλην αρμόδιου Υπουργού στην προκείμενη περίπτωση, ο οποίος θεωρώ ότι θα όφειλε να είναι παρών και θα όφειλε να αναπτύξει, άλλως υποστηρίξει, την τροπολογία, ενισχύει τις υποψίες μας. Πλέον τώρα με βάση τα όσα έχουν διαδραματιστεί στο «Ερρίκος Ντυνάν», δεν μιλάμε για υποψίες, αλλά λέμε πλέον με απόλυτη βεβαιότητα ότι η τροπολογία ασφαλώς και δεν αποβλέπει στο να εξυπηρετήσει τα συμφέροντα των εργαζομένων, δηλαδή να πληρωθούν οι εργαζόμενοι τις αποδοχές τους, διότι δεν υπάρχει πουθενά η συγκεκριμένη ασφαλιστική δικείδα μέσα στο κείμενο της τροπολογίας, αλλά πολύ φοβάμαι -ή μάλλον είμαι σίγουρη- ότι πίσω από αυτήν την τροπολογία κρύβεται η προσπάθεια, η απόπειρα της Κυβέρνησης να ξεπουλήσει το «Ερρίκος Ντυνάν», διότι ξέρουμε πάρα πολύ καλά ότι δεν μπορεί να γίνει καμμία μεταβίβαση αν δεν υπάρχει ασφαλιστική ενημερότητα.
Υπό τα δεδομένα, βεβαίως, αυτά και επειδή κλείνει η συζήτηση του νομοσχεδίου και εξακολουθούμε να μην έχουμε λάβει καμμία απάντηση από την πλευρά του καθ’ ύλην, υπογραμμίζω, αρμόδιου Υπουργού, εμείς θα καταψηφίσουμε βεβαίως, και τη συγκεκριμένη τροπολογία. 
Για τις λοιπές, βεβαίως, τοποθετήθηκε η ειδική αγορήτρια μας, όπως ασφαλώς και για το νομοσχέδιο στο σύνολό του.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.
Κύριε Υπουργέ, έχετε τον λόγο για έξι λεπτά, για να κλείσετε τη συζήτηση.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Κυρίες και κύριοι συνάδελφοι, με ρώτησε πριν ο κ. Λαφαζάνης σε ποια χώρα ζω. Εδώ και τέσσερα χρόνια γύρισα και ζω στην Ελλάδα, σε μία χώρα που πονάει, σε μία χώρα που παλεύει, σε μία χώρα που βγαίνει από την κρίση, επιστρέφει σε θετικούς ρυθμούς ανάπτυξης το 2014 και ήδη βλέπουμε εδώ και έξι μήνες η ανεργία να υποχωρεί.
Κύριε Λαφαζάνη, εσείς ζείτε στο χθες, στη μιζέρια, στο κρατικοδίαιτο κράτος, στο μεγάλο δημόσιο, το οποίο όμως, πλέον δεν έχουμε τους πόρους να συντηρήσουμε. Νομίζαμε ότι είχαμε τους πόρους να το συντηρήσουμε, αλλά το πληρώνει η δικιά μου η γενιά με τα χρέη των προηγούμενων δεκαετιών.
Δεν θριαμβολογώ -ποτέ δεν θριαμβολόγησα- λέω, όμως, ότι τα πράγματα αλλάζουν σε αυτήν τη χώρα. Όταν η Τράπεζα της Ελλάδος λέει ότι το 2013 οι ξένες άμεσες επενδύσεις στην Ελλάδα έφτασαν στο επίπεδο που ήταν την εφταετία προ κρίσης, όταν το ΚΕΠΕ παρουσιάζει τριάντα επτά δισεκατομμύρια νέες επενδύσεις, όταν οι εξαγωγές έφτασαν στο ρεκόρ των είκοσι επτά δισεκατομμυρίων το 2012, παραμείναν στα είκοσι επτά δισεκατομμύρια το 2013, ανέβηκαν το πρώτο τρίμηνο του 2014 και πράγματι έπεσαν τον Απρίλιο, όταν η εξωστρέφεια της ελληνικής οικονομίας αυξάνεται συστηματικά και σε απόλυτα νούμερα και σε αριθμούς του ΑΕΠ, αυτό είναι κάτι το θετικό. 
Όταν στον Α΄ κύκλο του 2014 μιλάμε για τετραπλασιασμό των αιτήσεων των ελληνικών μικρομεσαίων επιχειρήσεων για ένταξη στον επενδυτικό νόμο, αυτό είναι θετικό. Και να διευκρινίσω ότι ο αναπτυξιακός νόμος πάντα μιλάει για τον ιδιωτικό τομέα. Το δημόσιο δεν αντλεί πόρους από τον αναπτυξιακό νόμο, αντλεί πόρους από το Πρόγραμμα Δημοσίων Επενδύσεων και το ΕΣΠΑ. Είναι διαφορετικά προγράμματα για διαφορετικά θέματα.
Τέθηκε μία μεγάλη συζήτηση για την Κίνα, για τη Μέση Ανατολή. Παραδείγματα να σας πω όσα θέλετε. Μέση Ανατολή: η επένδυση της «Al DAHRA» στο Λούλη, η επένδυση της «Al MAABAR» στο Ελληνικό, η επένδυση της «QATAR RETROLEUM» στην ενέργεια, η επένδυση του Κατάρ σε ξενοδοχεία στην Ελλάδα. Από την Κίνα: η επένδυση της «COSCO», η επένδυση της «FOSUN» στο Ελληνικό, της «HUAWEI», της «ΖΤΕ», η επένδυση που θέλουν να κάνουν –αυτή δεν έχει γίνει- στο σιδηροδρομικό δίκτυο, η επένδυση της «FOSUN GROUP» στη «SELLAS». 
Ναυπηγεία. Μιλήσατε για ναυπηγεία πριν. Είπαμε -ενδιαφέρουσα άποψη- γιατί πανηγυρίζουμε για τα δισεκατομμύρια ευρώ ελληνικών επενδύσεων της ελληνικής ναυπηγίας σε κινεζικά ναυπηγεία;
Θα θέλαμε να γίνουν στην Ελλάδα. Συμφωνώ μαζί σας σε αυτό. Δεν μπορώ να διαφωνήσω. Όμως, η κινεζική κυβέρνηση χρηματοδοτεί με δισεκατομμύρια δολάρια την κατασκευή τους. Αν ερχόταν σήμερα η Κυβέρνηση στη Βουλή και σας έλεγε ότι το 100% των δανείων που θα δοθούν στην Ελλάδα τους επόμενους δώδεκα μήνες θα πάει μόνο στην ελληνική ναυτιλία -τα δισεκατομμύρια που χρειάζεται η ελληνική ναυτιλία για να μείνει η πρώτη παγκόσμια δύναμη στον κόσμο- θα το δεχόσασταν; Αν το δεχόσασταν, ας το συζητήσουμε.
Όμως, κάποια στιγμή ως χώρα -και αυτό είπα και στην πρωτολογία μου- πρέπει να κάνουμε επιλογές. Δυστυχώς, δεν έχουμε τους πόρους να κάνουμε τα πάντα.
Μιλήσαμε για τις ανανεώσιμες πηγές ενέργειας, για το αν πρέπει να είναι στον αναπτυξιακό νόμο, αν θα έπρεπε να στηρίζουμε την ενεργειακή ασφάλεια της χώρας ή θα πρέπει να στηριζόμαστε μόνο σε εισαγωγή ενέργειας. Ας το συζητήσουμε, αν θέλετε, στον νέο αναπτυξιακό νόμο. Όμως, όταν συζητάγαμε τον ν. 4146 το 2013, είπα στον ΣΥΡΙΖΑ, που έλεγε τότε «δεν έχετε στόχευση, τα βάζετε όλα στον αναπτυξιακό», «Ωραία, πείτε μου τι θέλετε να βγάλω». Το είπα στην πρωτολογία, το είπα στη δευτερολογία, το είπα στην τριτολογία. 
Ένας Βουλευτής του ΣΥΡΙΖΑ η αλήθεια είναι, κύριε Πρόεδρε, απάντησε «να βγάλετε τα γήπεδα γκολφ». Ήταν η μόνη ουσιαστική παρέμβαση του ΣΥΡΙΖΑ στον ν. 4146. 
Θα την κάνουμε ξανά αυτήν την συζήτηση όταν έλθει ο νέος αναπτυξιακός νόμος και θα μου πείτε τι θέλετε να βγάλουμε. Δεν θέλετε ανανεώσιμες πηγές ενέργειας; Ας τις βγάλουμε. Δεν θέλετε ξενοδοχεία; Ας τα βγάλουμε. Δεν θέλετε μεταποίηση; Ας τη βγάλουμε. Πείτε μου τι θέλετε να αλλάξουμε, γιατί ο αναπτυξιακός νόμος σήμερα είναι ανοιχτός, ενισχύει όλους τους τομείς, στους οποίους μπορεί να υπάρξει παραγωγή στη χώρα μας.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κάνετε λάθος.</Speech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Στον τομέα της ενέργειας ο ρόλος του κράτους αλλάζει, κυρίες και κύριοι συνάδελφοι. Ο ρόλος τους κράτους, όμως, δεν υποβιβάζεται, δεν υποτιμάται, παραμένει πάντα ο ρυθμιστής.
Θα σας πω κάτι για τη «μικρή» ΔΕΗ. Διαμαρτύρεται πάντα η Αριστερά με τις ιδιωτικοποιήσεις ότι πάμε, λέει, από δημόσια μονοπώλια σε ιδιωτικά μονοπώλια. Το έχω ακούσει πολλές φορές. Είναι ενδιαφέρουσα άποψη. Το σπάσιμο της ΔΕΗ εξασφαλίζει ότι δεν υπάρχει κίνδυνος ποτέ να υπάρξουν ιδιωτικά μονοπώλια. Άρα δουλεύει θετικά γι’ αυτό που εσείς έχετε πει τόσες φορές. 
Θα κλείσω με δύο σχόλια για τον αναπτυξιακό νόμο. Η κ. Χρυσοβελώνη προφανώς δεν έχει διαβάσει τον επενδυτικό νόμο, γιατί είπε ότι ο κύριος Υπουργός επέλεξε επενδύσεις.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Αφού τον διαβάσατε εσείς…</Speech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Σας θυμίζω ότι οι Υπουργοί δεν επιλέγουν επενδύσεις στον αναπτυξιακό νόμο. Κατατίθενται αιτήματα, γίνεται έλεγχος νομιμότητας, αν είναι επιλέξιμη η δαπάνη και αν υπάρχει ίδια συμμετοχή, αξιολογείται η επένδυση από εξωτερικούς αξιολογητές που κληρώνονται από το ηλεκτρονικό πληροφοριακό σύστημα -και είμαι σίγουρος ότι πιθανόν όλοι σας να έχετε κάποιον φίλο ή γνωστό που να είναι σε αυτό το μητρώο- βγαίνει ένας πίνακας και κατανέμεται.
Αυτό, όμως, που μου έχει κάνει εντύπωση με τους Ανεξάρτητους Έλληνες είναι ότι τρεις φορές έχουν μιλήσει για τον αναπτυξιακό νόμο: μία σήμερα με ρωτάνε γιατί επέλεξα κάποιον, πριν μήνες με ρωτήσανε με επίκαιρη ερώτηση γιατί επέλεξα μία επένδυση και πέρυσι το καλοκαίρι που επιτέθηκαν με επίκαιρη ερώτηση γιατί δεν επέλεξα κάποιον που ήθελαν αυτοί και τον απέρριψα.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Απαντήσατε;</Speech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Και έχω απαντήσει σε όλα αυτά. Πάντα απαντάω.
Όσον αφορά το θέμα της κ. Μακρή για τις εγγυητικές επιστολές, υπάρχει μηχανισμός στο Υπουργείο και γι’ αυτό πιάσαμε την απάτη. Δεν πήγε ευρώ δημόσιου χρήματος σε αυτά τα κυκλώματα και κανένας υπάλληλος του Υπουργείου Ανάπτυξης δεν αναμείχθηκε, γιατί γίνεται έλεγχος επιβεβαίωσης.
Δύο τελευταία θα πω και θα πω μία λέξη για το «Ερρίκος Ντυνάν». Ως προς το «υπό σύσταση εταιρείες», είναι το πιο ευχάριστο που είπατε σήμερα. Νέοι άνθρωποι και νέες εταιρείες έρχονται να κάνουν νέες επενδύσεις. Αυτό δεν ζητάμε; Δεν μου λέτε τόσο καιρό ότι κλείνουν οι εταιρείες και δεν δημιουργούνται καινούριες; Εδώ έρχονται νέες εταιρείες και ο αναπτυξιακός νόμος από το ευρωπαϊκό πλαίσιο ενισχύει νέες επενδύσεις.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μην διαφωνείτε τώρα. Οι διαφωνίες τελείωσαν.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Θέλω ακόμη ένα λεπτό, κύριε Πρόεδρε.
Είπατε, επίσης, για τον προϋπολογισμό στο πρόγραμμα. Είπατε ότι τα έργα που διαβάσατε είναι πάνω από κάποια εκατομμύρια. Πράγματι, το κεντρικό Υπουργείο εκδίδει ό,τι είναι πάνω από 3 εκατομμύρια προϋπολογισμού και οι περιφέρειες εκδίδουν ότι είναι κάτω από 3 εκατομμύρια.
Θα δείτε, λοιπόν, στη «ΔΙΑΥΓΕΙΑ» τη Δευτέρα από κάθε περιφέρεια τα έργα που είναι κάτω από 3 εκατομμύρια, που εκδίδει ο αιρετός περιφερειάρχης και ανά περιοχή υπάρχουν και τ’ ανάλογα. Στην Κρήτη, παραδείγματος χάριν, βλέπετε στον πίνακα δέκα ξενοδοχεία. Σας φαίνεται αφύσικο στην Κρήτη να επενδύουμε στον τουρισμό; Εδώ πήγε ο Πρωθυπουργός της Κίνας να κάνει διακοπές στην Κρήτη.
Θα πω κάτι τελευταίο για το «Ερρίκος Ντυνάν». Επειδή είναι ένα θέμα, το οποίο το παρακολουθώ από την αρχή, είπατε κάποιοι εδώ μέσα ότι υπάρχει κίνδυνος ιδιωτικοποίησης. Θα σας πω ότι δεν είναι δημόσιο νοσοκομείο το «Ερρίκος Ντυνάν». Δεν μπορεί να ιδιωτικοποιηθεί γιατί είναι ιδιωτικό. Απλώς, είναι ένα μεγάλο νοσοκομείο, το οποίο ανήκει σε ίδρυμα, λειτουργεί ως ιδιωτικό, έχει τεράστια χρέη, έχει χίλιους εργαζόμενους και γίνεται μία μεγάλη προσπάθεια να μην κλείσει.
Θα ήθελα να δω απ’ όλες τις πλευρές της Βουλής περισσότερη συμπάθεια στην προσπάθεια που κάνει η Κυβέρνηση να σώσει το «Ερρίκος Ντυνάν».
Εγώ τουλάχιστον θα μπορέσω να κοιτάξω τους εργαζόμενους στα μάτια και να πω ότι εμείς προσπαθούμε να σώσουμε το «Ερρίκος Ντυνάν», κάτι που η Αντιπολίτευση δεν μπορεί να πει. 
Ευχαριστώ.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα ήθελα τοn λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν θέλω να απαντήσω, για το «Ερρίκος Ντυνάν» θέλω να πω κάτι.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε και εγώ θα ήθελα τον λόγο.</Speech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Θα τριτολογήσω τότε και εγώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, μην πυροδοτείτε συζητήσεις τώρα, χωρίς λόγο κιόλας. Είχαμε τελειώσει το νομοσχέδιο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα ήθελα μόνο για ένα λεπτό τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Λαφαζάνη, έχετε τον λόγο για ένα λεπτό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το «Ερρίκος Ντυνάν» δεν είναι ιδιωτικό, κύριε Μηταράκη.</Speech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Κι όμως.</Speech> 
 <Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το «Ερρίκος Ντυνάν» ανήκει και λειτουργεί στο πλαίσιο ενός ιδρύματος. Είναι του «Ερυθρού Σταυρού» και σε αυτήν την κατεύθυνση λειτουργεί. 
Εν πάση περιπτώσει, εδώ μας φέρατε μία τροπολογία, όχι εσείς, ο κ. Βορίδης, ο αρμόδιος Υπουργός Υγείας, ο οποίος, όμως, δεν είναι εδώ.</Speech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Είμαι εγώ.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι το ίδιο, δεν είναι καθόλου το ίδιο, διότι δεν έχετε αρμοδιότητα και επί της υγείας πέραν του γεγονότος, βεβαίως, ότι είσαστε και Υφυπουργός, αν δεν κάνω λάθος. 
Μην τα μπλέκουμε όλα τα πράγματα. Τιμούμε την παρουσία σας, σεβόμαστε το ρόλο σας –αλίμονο!- δεν υπάρχει καμμία περίπτωση να μην το σεβόμαστε, αλλά άλλος είναι ο αρμόδιος για να απαντήσει. 
Αν στην τροπολογία, λοιπόν, βάλετε δύο πράγματα, πρώτον, την αποτροπή ιδιωτικοποίησης -πουλήματος, ξεπουλήματος του νοσοκομείου- την πληρωμή των δεδουλευμένων των εργαζομένων και την κανονική πληρωμή τους από εδώ και εμπρός, εμείς θα ψηφίσουμε την τροπολογία με χέρια και πόδια. Όσο δεν έχετε αυτά τα δύο στοιχεία, εμείς δεν μπορούμε να την ψηφίσουμε, θα ψηφίσουμε «παρών».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία, ευχαριστούμε πολύ. 
Η κ. Χρυσοβελώνη έχει τον λόγο για ένα λεπτό.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Τελείως συμπληρωματικά με αυτά τα οποία είπα, εμείς αναφερθήκαμε, κύριε Υφυπουργέ –και δεν έχετε μόνο εσείς το προνόμιο να διαβάζετε, το έχουν και άλλοι αυτό το προνόμιο- στο ξεπούλημα του «Ερρίκος Ντυνάν». Είναι αυτό το οποίο φοβόμαστε, διότι γνωρίζουμε πάρα πολύ καλά –και εγώ προσωπικά διότι έχω απευθύνει και σχετικά ερωτήματα- την πονεμένη ιστορία του «Ερρίκος Ντυνάν». 
Εν πάση περιπτώσει –και για να είμαστε πρακτικοί- εφόσον βάλετε αυτήν την ασφαλιστική δικλίδα, την οποία σας ζητά και ο ΣΥΡΙΖΑκαι εμείς, εφόσον πραγματικά αποσκοπεί η συγκεκριμένη τροπολογία στο να πληρωθούν οι αποδοχές των εργαζομένων και μόνον οι αποδοχές -κάτι το οποίο δεν προκύπτει σαφώς- τότε πραγματικά δεν θα έχουμε πρόβλημα να την ψηφίσουμε. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, μπορώ να έχω και εγώ τον λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Καραθανασόπουλε, έχετε τον λόγο για ένα λεπτό.</ChairmanSpeech> 
 <Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ας σταματήσουν κάποιοι να παίζουν με τις αγωνίες των εργαζόμενων και δεν είναι μόνο η Κυβέρνηση που το κάνει. 
Η επίκληση της άσχημης οικονομικής κατάστασης του συγκεκριμένου νοσοκομείου –που με βάση αυτήν την επίκληση προωθείται το συγκεκριμένο μέτρο της τροπολογίας- αποτελεί το προκάλυμμα για την ενίσχυση της επιχειρηματικής δράσης του νοσοκομείου είτε παραμείνει στην εκμετάλλευση του «Ελληνικού Ερυθρού Σταυρού», είτε μισθωθεί, είτε πωληθεί ολόκληρο ή μέρος του σε ιδιώτες επιχειρηματίες. 
Η λύση για εμάς είναι να περάσει στο δημόσιο. Αυτή είναι η λύση και όλα τα υπόλοιπα είναι «άλλα λόγια να αγαπιόμαστε».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είναι και αυτή μία πρόταση.
Έχω την τιμή να ανακοινώσω στο Τμήμα ότι οι Υπουργοί Τουρισμού, Οικονομικών, Εσωτερικών, Ανάπτυξης και Ανταγωνιστικότητας, Διοικητικής Μεταρρύθμισης και Ηλεκτρονικής Διακυβέρνησης, Υγείας, Αγροτικής Ανάπτυξης και Τροφίμων, Περιβάλλοντος, Ενέργειας και Κλιματικής Αλλαγής, Δικαιοσύνης, Διαφάνειας και Ανθρωπίνων Δικαιωμάτων, Ναυτιλίας και Αιγαίου και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Απλούστευση διαδικασιών λειτουργίας τουριστικών επιχειρήσεων και τουριστικών υποδομών, ειδικές μορφές τουρισμού και άλλες διατάξεις». 
Παραπέμπεται στην αρμόδια Διαρκή Επιτροπή. 
Έχω, επίσης, την τιμή να ανακοινώσω στο Τμήμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 «Ποινική ευθύνη των Υπουργών», όπως ισχύει, δικογραφίες που αφορούν: 
1. Τον Υπουργό Ανάπτυξης και Ανταγωνιστικότητας και τον Υφυπουργό Οικονομικών κ.κ. Νικόλαο-Γεώργιο Δένδια και Γεώργιο Μαυραγάνη.
2. Το διατελέσαντα Υπουργό Οικονομίας και Οικονομικών κ. Γεώργιο Παπακωνσταντίνου. 
3. Τον Πρωθυπουργό κ. Αντώνιο Σαμαρά, το διατελέσαντα Υπουργό Δημόσιας Τάξης και Προστασίας του Πολίτη κ. Νικόλαο-Γεώργιο Δένδια και τον Υπουργό Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπο Αθανασίου (δύο δικογραφίες).
4. Το διατελέσαντα Υπουργό Εσωτερικών κ. Ιωάννη Μιχελάκη.
5. Τους Υπουργούς Εξωτερικών, Περιβάλλοντος, Ενέργειας και Κλιματικής Αλλαγής και Εθνικής Άμυνας κ.κ. Ευάγγελο Βενιζέλο, Ιωάννη Μανιάτη και Δημήτριο Αβραμόπουλο. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και επί των τροπολογιών του σχεδίου νόμου του Υπουργείου Ανάπτυξης και Ανταγωνιστικότητας «Κύρωση αποφάσεων υπαγωγής επενδυτικών σχεδίων ν.3908/2011 και άλλες διατάξεις». 
Ερωτάται το Τμήμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το νομοσχέδιο του Υπουργείου Ανάπτυξης και Ανταγωνιστικότητας: «Κύρωση αποφάσεων υπαγωγής επενδυτικών σχεδίων ν.3908/2011 και άλλες διατάξεις» έγινε δεκτό επί της αρχής κατά πλειοψηφία.
Εισερχόμαστε στην ψήφιση των άρθρων. 
Ερωτάται το Τμήμα: Γίνεται δεκτό το άρθρο 1 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο 1 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 2 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο 2 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 3 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο 3 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 4 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο 4 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 5 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο 5 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 6 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο 6 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
<Speech><Parlmember>ΘΩΜΑΣ ΨΥΡΡΑΣ</Parlmember>: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Τμήμα: Γίνεται δεκτό το άρθρο 8 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο 8 έγινε δεκτό, ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 9 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Παρών.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο 9 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτή η τροπολογία με γενικό αριθμό 1508 και ειδικό 79 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
<Speech><Parlmember>ΘΩΜΑΣ ΨΥΡΡΑΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς η τροπολογία με γενικό αριθμό 1508 και ειδικό 79 έγινε δεκτή, ως έχει, κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1512 και ειδικό 80 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς η τροπολογία με γενικό αριθμό 1512 και ειδικό 80 έγινε δεκτή, ως έχει, κατά πλειοψηφία και εντάσσεται στο νομοσχέδιο ως ίδιον άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Τμήμα: Γίνεται δεκτό το ακροτελεύτιο άρθρο του νομοσχεδίου;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Ανάπτυξης και Ανταγωνιστικότητας: «Κύρωση αποφάσεων υπαγωγής επενδυτικών σχεδίων ν.3908/2011 και άλλες διατάξεις» έγινε δεκτό κατά πλειοψηφία επί της αρχής και επί των άρθρων.
Ερωτάται το Τμήμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το σχέδιο νόμου του Υπουργείου Ανάπτυξης και Ανταγωνιστικότητας «Κύρωση αποφάσεων υπαγωγής επενδυτικών σχεδίων του ν.3908/2011 και άλλες διατάξεις» έγινε δεκτό σε μόνη συζήτηση επί της αρχής, των άρθρων και του συνόλου κατά πλειοψηφία και έχει ως εξής:
(Να καταχωριστεί το κείμενο του νομοσχεδίου 227α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Τμήμα παρέσχε τη ζητηθείσα εξουσιοδότηση.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Τμήματος και ώρα 14.47΄ λύεται η συνεδρίαση για την Τρίτη 1η Ιουλίου 2014 και ώρα 18.00΄, με αντικείμενο εργασιών του Τμήματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
 Ο</Speech> ΠΡΟΕΔΡΟΣ                                                 ΟΙ ΓΡΑΜΜΑΤΕΙΣ 
Τελευταία Αποθήκευση:3/7/2014 1:00:00 μμΑπό:K.arapi
Εκτυπώθηκε:3/7/2014 12:24:00 μμ</body>
</html>