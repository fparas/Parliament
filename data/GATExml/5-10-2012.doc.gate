<html><head><meta name="cp:revision" content="2"><meta name="date" content="2012-10-12T08:10:00Z"><meta name="Company" content="OTS"><meta name="Keywords" content=""><meta name="meta:word-count" content="38986"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-10-11T08:45:00Z"><meta name="Word-Count" content="38986"><meta name="dcterms:created" content="2012-10-12T08:10:00Z"><meta name="dcterms:modified" content="2012-10-12T08:10:00Z"><meta name="Last-Modified" content="2012-10-12T08:10:00Z"><meta name="Last-Save-Date" content="2012-10-12T08:10:00Z"><meta name="meta:character-count" content="210526"><meta name="Template" content="Normal"><meta name="meta:save-date" content="2012-10-12T08:10:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-10-12T08:10:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-10-12T08:10:00Z"><meta name="Last-Printed" content="2012-10-11T08:45:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2012-10-12T08:10:00Z"><meta name="xmpTPg:NPages" content="1"><meta name="resourceName" content="5-10-2012.doc"><meta name="Last-Author" content="n.tasoula"><meta name="w:comments" content=""><meta name="Character Count" content="210526"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 5.10.12                                                                            σελ.5
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΜΒ΄
Παρασκευή  5 Οκτωβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας των Βουλευτών κ. κ. Κ. Μητσοτάκη, Γ. Παπανδρέου και Ν. Φούντα, σελ. 
3. Ανακοινώνεται ότι τη συνεδρίαση παρακολουθούν μαθητές από το 75ο Δημοτικό Σχολείο Αθήνας, το 77ο Δημοτικό Σχολείο Αθήνας, το 11ο Γυμνάσιο Νίκαιας &quot;Γιάννης Ρίτσος&quot; και το 19ο Γυμνάσιο Πάτρας, σελ. 
4. Συλλυπητήρια αναφορά για το χαμό του πρώην Υφυπουργού Εσωτερικών Λ. Τζανή, σελ. 
5. Η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις στις αιτήσεις εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών, σελ. 
6. Αναφορά στη συμπλήρωση 100 χρόνων από την έναρξη των Βαλκανικών Πολέμων, σελ. 
7. Αναφορά στα επεισόδια έξω από το Υπουργείο Εθνικής  Άμυνας, σελ. 
8. Επί διαδικαστικού θέματος, σελ. 
9. Επί προσωπικού θέματος, σελ. 
10. Αναφορά στην επικείμενη επίσκεψη στην Ελλάδα της Καγκελαρίου της Λαϊκής Δημοκρατίας της Γερμανίας κ.  Άγκελα Μέρκελ, σελ. 
11. Αποχώρηση της Κοινοβουλευτικής Ομάδας του Λαϊκού Συνδέσμου-Χρυσή Αυγή από τη συζήτηση της επίκαιρης επερώτησης, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση επικαίρων ερωτήσεων:
   α) Προς τον Υπουργό Αγροτικής Ανάπτυξης και Τροφίμων, σχετικά με την πιστοποίηση του ελαιόλαδου βάσει των βιοδραστικών ουσιών, σελ. 
   β)Προς τον Υπουργό Οικονομικών:
       i)σχετικά με την αντιμετώπιση της λαθρεμπορίας τσιγάρων, σελ. 
        ii)σχετικά με την αντιμετώπιση του λαθρεμπορίου καυσίμων, σελ. 
         iii)σχετικά με τους ελέγχους &quot;Πόθεν  Έσχες&quot; και φορολόγηση των χρημάτων που διοχετεύτηκαν στο εξωτερικό από καλλιτέχνες και πολλούς &quot;επώνυμους&quot;, σελ. 
    γ)Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων: 
       i)σχετικά με την ανάγκη εφαρμογής ποινικών διατάξεων για την βλασφημία των Θείων, σελ. 
       ii)σχετικά με την λήψη μέτρων αποτροπής περιστατικών βίας κατά αλλοδαπών, σελ. 
   δ)Προς τον Υπουργό Εσωτερικών:
      i)σχετικά με τις δωρεάν μετακινήσεις των μαθητών, σελ. 
       ii)σχετικά με την κατανομή των θέσεων στους παιδικούς και βρεφονηπιακούς σταθμούς σε βάρος των Δήμων της Κρήτης, σελ. 
        iii)σχετικά με την ανάγκη καταβολής των δεδουλευμένων στους εργαζόμενους της Δημοτικής Κοινωφελούς Επιχείρησης Πολιτισμού και Αθλητισμού του Δήμου Κερατσινίου-Δραπετσώνας, σελ. 
4. Συζήτηση επίκαιρης επερώτησης του Προέδρου του Λαϊκού Συνδέσμου - Χρυσή Αυγή κ. Νικόλαου Μιχαλολιάκου και δεκαεπτά Βουλευτών του κόμματός του, προς τον Υπουργό Εξωτερικών, σχετικά με την ανακήρυξη της Ελληνικής Αποκλειστικής Οικονομικής Ζώνης, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση σχεδίου νόμου: 
Οι Υπουργοί Οικονομικών, Εξωτερικών, Εθνικής  Άμυνας, Εσωτερικών, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Υγείας, Αγροτικής Ανάπτυξης και Τροφίμων, Δημόσιας Τάξης και Προστασίας του Πολίτη, Τουρισμού, Ναυτιλίας και Αιγαίου, Μακεδονίας και Θράκης και Επικρατείας κατέθεσαν σχέδιο νόμου: &quot;Κύρωση της Πράξης Νομοθετικού Περιεχομένου &quot;Τροποποίηση του τελευταίου εδαφίου της παραγράφου 1 του άρθρου 3 του νόμου 3986/2011 &quot;Επείγοντα μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012-2015&quot; (Α΄152), όπως ισχύει&quot;, της Πράξης Νομοθετικού Περιεχομένου &quot;Κατάργηση ελάχιστου ποσοστού Ελληνικού Δημοσίου σε ΕΛΠΕ, ΔΕΗ, ΟΠΑΠ, ΟΔΙΕ, ΕΥΔΑΠ, ΕΥΑΘ, ΕΛΤΑ, Οργανισμό Λιμένος Πειραιώς, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας, καθώς και κατάργηση του άρθρου 11 του νόμου 3631/2008 (Α΄6)&quot; και άλλες επείγουσες ρυθμίσεις&quot;, σελ. 

ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ., σελ.
ΝΑΚΟΣ Α., σελ.
ΤΡΑΓΑΚΗΣ Ι., σελ.
ΟΜΙΛΗΤΕΣ

Α. Επί της συλλυπητήριας αναφοράς για το χαμό του πρώην Υφυπουργού Εσωτερικών Λ. Τζανή:
ΚΟΥΡΟΥΜΠΛΗΣ Π. , σελ.
ΜΑΥΡΑΓΑΝΗΣ Γ. , σελ.
ΤΡΑΓΑΚΗΣ Ι. , σελ.

Β. Επί της αναφοράς για τη συμπλήρωση των 100 χρόνων από την έναρξη των Βαλκανικών Πολέμων:
ΚΑΣΙΔΙΑΡΗΣ Η. , σελ.

Γ. Επί της αναφοράς στα επεισόδια στο Υπουργείο Εθνικής  Άμυνας:
ΒΟΥΛΤΕΨΗ Σ. , σελ.
ΔΡΙΤΣΑΣ Θ. , σελ.
ΚΑΣΙΔΙΑΡΗΣ Η. , σελ.

Δ. Επί διαδικαστικού θέματος:
ΓΡΗΓΟΡΑΚΟΣ Λ. , σελ.
ΜΑΡΙΑΣ Ε. , σελ.
ΝΑΚΟΣ Α. , σελ.

Ε. Επί προσωπικού θέματος:
ΒΟΥΛΤΕΨΗ Σ. , σελ.
ΜΑΝΙΑΤΗΣ Ι. , σελ.
ΜΑΡΙΑΣ Ε. , σελ.
ΝΑΚΟΣ Α. , σελ.
ΠΑΠΠΑΣ Χ. , σελ.

ΣΤ. Επί της επίσκεψης στην Ελλάδα της Καγκελαρίου της Λαϊκής Δημοκρατίας της Γερμανίας κ.  Άγκελας Μέρκελ:
ΔΡΙΤΣΑΣ Θ. , σελ.
ΜΑΡΙΑΣ Ε. , σελ.
ΤΣΙΑΡΑΣ Κ. , σελ.

Ζ. Επί των επικαίρων ερωτήσεων:
ΓΚΙΟΚΑΣ Ι. , σελ.
ΚΑΡΑΓΚΟΥΝΗΣ Κ. , σελ.
ΚΑΣΑΠΙΔΗΣ Γ. , σελ.
ΚΕΓΚΕΡΟΓΛΟΥ Β. , σελ.
ΚΟΥΡΟΥΜΠΛΗΣ Π. , σελ.
ΚΥΡΙΑΖΙΔΗΣ Δ. , σελ.
ΜΑΝΩΛΑΚΟΥ Δ. , σελ.
ΜΑΥΡΑΓΑΝΗΣ Γ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΟΙΚΟΝΟΜΟΥ Β. , σελ.
ΠΑΠΠΑΣ Χ. , σελ.
ΣΤΥΛΙΑΝΙΔΗΣ Ε. , σελ.
ΤΣΑΥΤΑΡΗΣ Α. , σελ.

Η. Επί της επίκαιρης επερώτησης:
ΒΟΥΛΤΕΨΗ Σ. , σελ.
ΔΡΙΤΣΑΣ Θ. , σελ.
ΖΗΣΙΜΟΠΟΥΛΟΣ Π. , σελ.
ΗΛΙΟΠΟΥΛΟΣ Π. , σελ.
ΚΑΣΙΔΙΑΡΗΣ Η. , σελ.
ΚΟΥΖΗΛΟΣ Ν. , σελ.
ΜΑΝΙΑΤΗΣ Ι. , σελ.
ΜΑΡΙΑΣ Ε. , σελ.
ΜΑΤΘΑΙΟΠΟΥΛΟΣ Α. , σελ.
ΜΙΧΟΣ Ν. , σελ.
ΟΙΚΟΝΟΜΟΥ Β. , σελ.
ΠΑΝΑΓΙΩΤΑΡΟΣ Η. , σελ.
ΠΑΠΠΑΣ Χ. , σελ.
ΤΣΙΑΡΑΣ Κ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΜΒ΄
Παρασκευή 5 Οκτωβρίου 2012
Αθήνα, σήμερα στις 5 Οκτωβρίου, ημέρα Παρασκευή και ώρα 10.04΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΙΩΑΝΝΗ  ΤΡΑΓΑΚΗ. 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται η κυρία Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από την κ. Ασημίνα Ξηροτύρη-Αικατερινάρη, Βουλευτή Α΄ Θεσσαλονίκης, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  ο κ. Θεόφιλος ΑΪβατζόγλου αιτείται να ακυρωθεί η απόφαση της Γ΄Διοίκησης Στρατολογικών Υπηρεσιών η οποία τον κήρυξε ως ανυπότακτο.
2) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  ο κ. Χρήστος Οικονόμου αιτείται να προχωρήσει άμεσα η διαδικασία επανεξέτασης για τη συνέχιση της αναπηρικής του σύνταξης.
3) Ο Βουλευτής Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ κατέθεσε αναφορά με την οποία  οι ψαράδες της Κορώνης του Δήμου Πύλου-Νέστορος Ν. Μεσσηνίας καταγγέλλουν ότι οι εργασίες συγκεκριμένης εταιρείας στην περιοχή καταστρέφουν την περιοχή γύρω από το νησί Βενέτικο.
4) Ο Βουλευτής Α΄ Θεσσαλονίκης κ. ΑΝΤΩΝΙΟΣ ΓΡΕΓΟΣ κατέθεσε αναφορά με την οποία  ο Δήμος Καστοριάς αιτείται την ανάκληση της απόφασης περί μετακινήσεως 195 συνοριοφυλάκων.
5) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Δήμος Μινώα Πεδιάδας Ν. Ηρακλείου αιτείται τη συνέχιση της λειτουργίας του ΙΚΑ Αρκαλοχωρίου και την αναβάθμισή του σε Υποκατάστημα.
6) Οι Βουλευτές, Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  ο Πανελλήνιος Σύνδεσμος Επενδυτών Φωτοβολταϊκών αιτείται την επανεξέταση θέματος που αφορά την επιβολή προσωρινής εισφοράς στους παραγωγούς ανανεώσιμων πηγών ενέργειας που έχουν ήδη συμβάσεις.
7) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά στην απόφαση μεταφοράς της έδρας του ENISA σπό το Ηράκλειο σε άλλη περιοχή.
8) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Ομοσπονδία Πολυμελών Οικογενειών με  Τρία Τέκνα Ελλάδος διαμαρτύρεται για τη μείωση του αφορολόγητου, γεγονός που συνεπάγεται σοβαρές συνέπειες για τις οικογένειές τους. 
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο πρόβλημα του Εθνικού Πάρκου Υγρότοπου Κοτυχίου - Στροφιλιάς.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Πολυτέκνων Δυτικής Μακεδονίας  εκφράζει τη διαμαρτυρία του για τα υφιστάμενα οικονομικά μέτρα, καθώς και τον αυξημένο ΦΠΑ.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η ΄Ενωσιη Ιατρών ΕΟΠΥΥ αιτείται άμεση συνάντηση με τον αρμόδιο Υπουργό με σκοπό τη  λήψη μέτρων στήριξης του Ταμείου υπό το βάρος των τεράστιων χρεών.
12) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  το Εργατικό Κέντρο Ηρακλείου διαμαρτύρεται για τις συνοπτικές και αδιαφανείς διαδικασίες με τις οποίες κατεδαφίζεται η κοινωνική ασφάλιση και υγεία.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι Ομοσπονδίες των Σωμάτων Ασφαλείας εκφράζουν τη διαμαρτυρία τους για πειθαρχική  δίωξη συναδέλφου τους που υπερασπίστηκε συνδικαλιστικά τους δικαιώματα.
14) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  ο Σύλλογος Εργαζομένων του Ταχυδρομικού Ταμιευτηρίου αιτείται την επανακεφαλαιοποίηση του Ταχυδρομικού Ταμιευτηρίου.
15) Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία  η Πανελλήνια Ομοσπονδία Σωματείων Εργαζομένων ΥΠΕΧΩΔΕ αιτείται την ανάκληση της απόφασης δίωξης του Γραμματέα της Ομοσπονδίας για μια λειτουργικά ανεξάρτητη δημόσια διοίκηση.
16) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  ο Δήμος Φλώρινας αιτείται την οικονομική του ενίσχυση εν όψει του χειμώνα και των δυσμενών καιρικών συνθηκών στην περιοχή.
17) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία ο κ. Δημήτριος Σεβαστάκης διαμαρτύρεται για την άρνηση  ιατροφαρμακευτικής περίθαλψης σε ζήτημα υγείας του πατέρα του.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη διαμαρτυρία για τον αποκλεισμό των οικιακών φωτοβολταικών από την Πελοπόννησο λόγω χαρακτηρισμού της περιοχής ως περιοχής κορεσμένου δικτύου για απορρόφηση ισχύος από σταθμούς ΑΠΕ.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις ελλείψεις σε τεχνικά μέσα και σε οικονομικούς πόρους για τον καθαρισμό ποταμών και χειμάρρων της Αιγιάλειας του Νομού Αχαίας.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στα οικονομικά προβλήματα των εργαζομένων στα ΕΑΣ Αιγίου.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην αγωνία των γονέων πενταμελούς οικογένειας σχετικά με τη βοήθεια για την προμήθεια ειδικών παπουτσιών για το επτάμηνο αγοράκι τους. 
22) Ο Βουλευτής Β΄ Αθηνών κ. ΟΔΥΣΣΕΑΣ ΒΟΥΔΟΥΡΗΣ κατέθεσε δημοσίευμα εφημερίδας αιτείται ενημέρωση από τον αρμόδιο Υπουργό σχετικά με την επικείμενη συγχώνευση και λειτουργία του Τμήματος Σκολίωσης και Σπονδυλικής Στήλης του Νοσοκομείου ΚΑΤ.
23) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  Η Ομοσπονδία Υπαλλήλων Λιμανιών Ελλάδας εκφράζει τη δυσαρέσκειά της για τη μη συμμετοχή εκπροσώπων των εργαζομένων, των πολιτικών κομμάτων και άλλων εμπλεκόμενων φορέων στη διοργάνωση ημερίδας από το Υπουργείο Ναυτιλίας και Αιγαίου.
24) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  οι εργαζόμενοι της ATE LEASING A.E. αιτούνται τη διασφάλιση της θέσης εργασίας τους και την ίση μεταχείριση όλων των εργαζομένων της ATEBANK.
25) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  το Τελωνείο Σκύδρας Ν. Πέλλας αιτείται τη συστέγαση της ΔΟΥ Σκύδρας και του Γενικού Χημείου του Κράτους στο ίδιο κτήριο με το Τελωνείο Σκύδρας.
26) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  οι κυρίες Κωνσταντίνα και Νεκταρία Τσίρμπα καταθέτουν έγγραφα με τα οποία αποδεικνύεται η ασθένειά τους και η κατάσταση ανεργίας στην οποία βρίσκονται, κάνοντας απαραίτητη την εύρεση εργασίας.
27) Οι Βουλευτές, Αρκαδίας κ. ΚΩΝΣΤΑΝΤΙΝΟΣ ΖΑΧΑΡΙΑΣ και  Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσαν αναφορά με την οποία  ο Δήμος Νότιας Κυνουρίας Ν. Αρκαδίας αιτείται τη μείωση των τιμών εκκίνησης και των συντελεστών αύξησης του προσδιορισμού της φορολογητέας αντικειμενικής αξίας των ακινήτων της περιοχής.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην άσχημη κατάσταση που επικρατεί στην Πλατεία Όλγας Πατρών καθώς και στην αδιαφορία των αρμόδιων τοπικών αρχών.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο Σκαγιοπούλειο κληροδότημα, καθώς και στις ΕΔΕ που πρέπει να γίνουν ώστε να αξιοποιηθεί.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε ιατρό της Πάτρας που προβαίνει σε συναλλαγές με ιδιώτες ενώ υπηρετεί σε Κέντρο Υγείας.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην άσκοπη δαπάνη στην περιφέρεια σχετικά με ληγμένα χρώματα που χρησιμοποιήθηκαν για τη διαγράμμιση δρόμου.
32) Η Βουλευτής Β΄ Θεσσαλονίκης κ. ΕΥΑΓΓΕΛΙΑ (ΛΙΤΣΑ) ΑΜΜΑΝΑΤΙΔΟΥ - ΠΑΣΧΑΛΙΔΟΥ κατέθεσε αναφορά με την οποία  ο Σύλλογος Εργαζομένων της «Εγνατία Οδός Α.Ε.» καταγγέλλει την επιδιωκόμενη από την Κυβέρνηση εκποίηση της Εγνατίας Οδού και των κάθετων αξόνων της ως εξαιρετικά επιζήμια για τους πολίτες και το δημόσιο συμφέρον.
33) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία  οι εκπρόσωποι του Επαγγελματικού Επιμελητηρίου Αθηνών και του Δικηγορικού Συλλόγου Αθηνών διαμαρτύρονται για τη φορολογική στοχοποίηση των ελεύθερων επαγγελματιών με τη σχεδιαζόμενη αλλαγή στον τρόπο φορολόγησής τους.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε αλλοδαπές αποκλειστικές νοσοκόμες που απασχολούνται  παράνομα στο Πανεπιστημιακό Γενικό Νοσοκομείο Πατρών και στον «Άγιο Ανδρέα».
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ανοιχτή επιστολή προς τον αρμόδιο Υπουργό και ειδικότερα στην ανάγκη για ριζοσπαστικές αλλαγές που πρέπει να γίνουν στην Παιδεία.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αδυναμία της Δημοτικής Αστυνομίας να επιβάλει την τάξη στο κέντρο της Πάτρας.
37) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία  η ΄Ενωση Οινοποιητικών Συνεταιρισμών Σάμου καταγγέλλει την απόπειρα ακύρωσης στην πράξη του αναγκαστικού νόμου 6085/1934 σχετικά με τα προβλήματα των αμπελοπαραγωγών.
38) Ο Βουλευτής Καρδίτσης κ. ΠΑΥΛΟΣ ΣΙΟΥΦΑΣ κατέθεσε αναφορά με την οποία αιτείται την παράταση της προθεσμίας υπαγωγής στη ρύθμιση των ληξιπρόθεσμων οφειλών, των αγροτών οφειλετών προς τους ΟΤΑ Α΄ βαθμού.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 167/17-07-2012 ερώτηση των Βουλευτών κυρίων Στρατούλη Δημήτριο, Μπόλαρη Μαρίας, Χαραλαμπίδου Δέσποινας δόθηκε με το υπ’ αριθμ. Φ90022/18237/1862/6-9-2012 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
�
2. Στην με αριθμό 893/21-08-2012 ερώτηση του Βουλευτή κ. Κασιδιάρη Ηλία δόθηκε με το υπ’ αριθμ. 936/10-9-2012 έγγραφο από τον Υπουργό Εσωτερικών η ακόλουθη απάντηση:
3. Στην με αριθμό 894/21-08-2012 ερώτηση του Βουλευτή κ. Λαγού Ιωάννη δόθηκε με το υπ’ αριθμ. 364/5-9-2012 έγγραφο από τον Υπουργό Δικαιοσύνης, Διαφάνειας και Ανθρωπίνων Δικαιωμάτων  η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, οι Βουλευτές, κύριοι Κυριάκος Μητσοτάκης και Γεώργιος Παπανδρέου, ζητούν άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Η Βουλή ενέκρινε τις ζητηθείσες άδειες.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριοι συνάδελφοι, εισερχόμεθα στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 361/2-10-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Γεωργίου Κασαπίδη προς τον Υπουργό Αγροτικής Ανάπτυξης και Τροφίμων, σχετικά με την πιστοποίηση του ελαιολάδου βάσει των βιοδραστικών ουσιών.
Κύριε συνάδελφε, έχετε δύο λεπτά, για να αναπτύξετε την επίκαιρη ερώτησή σας.</ChairmanSpeech>
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, αγαπητέ κύριε καθηγητά στη Γεωπονική Σχολή, είναι ένα εξειδικευμένο θέμα, αλλά πολύ σημαντικό και για τους ελαιοπαραγωγούς και για τη χώρα και για την εθνική μας οικονομία. Είναι μια μεγάλη ευκαιρία για την πατρίδα μας από αυτήν τη χρονιά, γιατί με την εφαρμογή του Ευρωπαϊκού Κανονισμού 432, δίνεται η δυνατότητα να πιστοποιούνται και να σημαίνονται τα ελαιόλαδα, τα οποία έχουν μια αυξημένη περιεκτικότητα σε κάποιες βιοδραστικές ουσίες, όπως λέγονται, ωφέλιμες για την υγεία, συγκεκριμένα με την ονομασία τους: ελαιοκανθάλη και ελαιασίνη.
Αυτό τι σημαίνει στην πράξη; Σημαίνει ότι βάσει επιστημονικών ερευνών, επειδή αυτές οι ουσίες έχουν υγειοπροστατευτική δράση, ιδιαίτερα για το καρδιαγγειακό σύστημα, θα δίνεται η δυνατότητα στον παραγωγό να προσφέρει το προϊόν του αυτό σε καλύτερες αγορές και σίγουρα σε καλύτερες τιμές, αφού θα έχει πρόσθετα πλεονεκτήματα, όπως αυτά που προαναφέραμε.
Δεδομένου ότι έχει γίνει και μία έρευνα από πολλά ερευνητικά δείγματα στη χώρα και τελευταία από τη Φαρμακευτική Αθηνών, από το Τμήμα Φαρμακογνωσίας, βρέθηκε μέσα σε δείγματα που αναλύθηκαν από όλη την Ελλάδα, ότι το ελληνικό ελαιόλαδο στην συντριπτική του πλειοψηφία, έχει αυξημένα ποσοστά αυτών των ουσιών και μπορεί κάλλιστα να περάσει αυτό το όριο που θέτει ο Ευρωπαϊκός Κανονισμός. Και μπορούμε να προχωρήσουμε από φέτος κιόλας στη σήμανση και την οργάνωση της παραγωγής, με αυτές τις προδιαγραφές. 
Χρειάζεται όμως μια ενημέρωση στους παραγωγούς, να μάθουν ότι κάτω από συγκεκριμένες συνθήκες και προϋποθέσεις, παράγονται και διαφυλάσσονται αυτές οι ουσίες μέσα στο ελαιόλαδο και παράλληλα να προχωρήσουμε και στην πιστοποίηση ενός εργαστηρίου ή περισσοτέρων άλλων, για να μπορούν να κάνουν αυτήν τη διαπίστευση και την πιστοποίηση στο ελαιόλαδο και αυτό θα πρέπει προφανώς να γίνει από το Υπουργείο σας.
Το ερώτημα είναι τι γίνεται μέχρι σήμερα, από πλευράς του Υπουργείου πρώτον, ως προς την ενημέρωση των παραγωγών για αυτά τα νεότερα δεδομένα, επιστημονικά και διοικητικά, του Ευρωπαϊκού Κανονισμού και δεύτερον, τι γίνεται ως προς τις ενέργειες για την οργάνωση του μηχανισμού πιστοποίησης του ελαιολάδου στη χώρα μας, με πρωτοβουλία του Υπουργείου σας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Κασαπίδη.
Στην επίκαιρη ερώτηση θα απαντήσει ο Υπουργός Αγροτικής Ανάπτυξης και Τροφίμων, κ. Αθανάσιος Τσαυτάρης.
Ορίστε, κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε, και ευχαριστώ και τον κ. Κασαπίδη που είναι και φοιτητής μου, για τη συγκεκριμένη επίκαιρη ερώτηση, γιατί μας δίνει την ευκαιρία να εξειδικεύσουμε λίγο περισσότερο τη γενικότερη πολιτική που λέμε: «ενίσχυση της ποιότητας των ελληνικών γεωργικών προϊόντων».
Γιατί το λέω αυτό; Γιατί όπως κι εσείς επισημάνατε για τη συγκεκριμένη περίπτωση του ελαιολάδου, υπάρχουν αντίστοιχες τέτοιες μετρήσεις πέραν αυτών που έκαναν ο κ. Μαγιάτης και η κ. Μέλλιου, για την ελιά. Θα σας αναφέρω και συγκεκριμένα νούμερα. Υπάρχουν αντίστοιχες μετρήσεις για το κρασί και τη ρεσβερατρόλη. Υπάρχουν αντίστοιχες μετρήσεις από τις δικές μας μάλιστα ομάδες στη Θεσσαλονίκη για τις σουλφοραφάνες των ελληνικών λαχανικών και ιδιαίτερα του μπρόκολου και του σκόρδου, όπως επίσης αντίστοιχες μετρήσεις της κ. Τριχοπούλου για τις χορτόπιτες κ.ο.κ.. Ο κατάλογος είναι μεγάλος.
Η δική μας προσπάθεια γίνεται στo πλαίσιo αυτού του Κανονισμού. Θα πρέπει να διευκρινίσω μάλιστα ότι δεν πρόκειται περί ενός νέου κανονισμού. Ο Κανονισμός που διέπει τις συγκεκριμένες διαδικασίες είναι σε ισχύ από το 2006 και είναι ο 1924. Στο άρθρο 13 ο Κανονισμός αυτός επιτρέπει πλέον για πρώτη φορά, να δημιουργηθεί ένας κατάλογος στην Ευρωπαϊκή Ένωση για το ποια προϊόντα και ποιες ουσίες μπορούν να δηλώνονται και με ποιον τρόπο, στην ετικέτα, ότι το συγκεκριμένο προϊόν περιέχει αυτήν τη βιοδραστική ουσία.
Στην ουσία αυτός ο κατάλογος έχει φτιαχτεί και δημοσιοποιήθηκε. Μάλιστα, όπως θα είδατε, ήδη το Υπουργείο έκανε προσπάθειες και στον κατάλογο αυτόν είναι και μία τέτοια πολυφαινολική βιοδραστική ουσία για το λάδι. Όμως πρέπει να γνωρίζετε ότι ο κατάλογος αυτός δεν αφορά μονάχα τη συγκεκριμένη ουσία για την Ελλάδα. Είναι κοινός πλέον κατάλογος για τα ευρωπαϊκά κράτη και μπορεί κάποιος, βάσει αυτού του καταλόγου, να πει «ναι, το δικό μου ελαιόλαδο έχει αυτήν την ουσία» ή «το δικό μου κρασί έχει αυτήν την ουσία» σ’ αυτά τα χαρακτηριστικά. Όπως κι εσείς επισημάνατε όμως χρειάζεται καλή επιστημονική τεκμηρίωση για να μπορεί κανείς να υποστηρίξει αυτήν την ιδιότητά του. 
Δεύτερον, δεν πρόκειται περί πιστοποίησης. Πρόκειται περί δυνατότητας να βάλεις στην ετικέτα χημικές διακρίσεις. Ο Κανονισμός αυτό που προσπαθεί να κάνει, είναι να βάλει κανόνες σ’ αυτό το πράγμα, προκειμένου να μην πάμε στην άλλη πλευρά. Να δώσουμε ακριβείς πληροφορίες, τεκμηριωμένες πληροφορίες, να δείξουμε πότε ισχύει αυτό το ευεργετικό αποτέλεσμα και να μην παραπλανήσουμε τον καταναλωτή.
Όμως το δικό μας περιβάλλον, η δική μας βιοποικιλότητα, η πληθώρα των ποικιλιών που έχουμε, μας δίνει τη δυνατότητα πραγματικά να αναγνωρίσουμε κατάλληλες ποικιλίες. Όπως κι εσείς επισημαίνετε, τα λάδια μαζεύτηκαν από το Υπουργείο Γεωργίας και δόθηκαν τυποποιημένα, αλλά πιστοποιημένα προϊόντα ονομασίας προέλευσης. Αυτά ανέλυσε και το συγκεκριμένο εργαστήριο και έτσι πρέπει να γίνεται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Προσπαθούμε με τα υπάρχοντα εργαστήρια πιστοποιώντας τα εργαστήρια αυτά, καθ’ εαυτά, κατά κατηγορία. Δεν μας ενδιαφέρει αν είναι ένα εργαστήριο στο πανεπιστήμιο ή αν είναι του Γενικού Χημείου του Κράτους ή αν είναι στη Θεσσαλονίκη, στο ΜΑΙΧ ή αν είναι στα δικά μας ινστιτούτα του ΕΘΙΑΓΕ. Προσπαθούμε χωρίς μεγάλες δαπάνες, δικτυώνοντας αυτά τα εργαστήρια και αναπτύσσοντας το καθένα για την κατάλληλη μέτρηση, να αξιοποιήσουμε τις υπάρχουσες υποδομές. Το πιο σημαντικό όμως είναι να έχουμε ακριβείς και τεκμηριωμένες μετρήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων):  Θέλω να τελειώσω, κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε και μια δευτερολογία, κύριε Υπουργέ. Θα πείτε και μερικά στη δευτερολογία σας.
Ορίστε, κύριε Κασαπίδη, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Κύριε Υπουργέ, χαίρομαι για την εξειδίκευση που μπορεί να προχωρήσει και στον τομέα της γεωργίας, σύμφωνα με τα νεότερα επιστημονικά δεδομένα και τις δυνατότητες που μας δίνει η επιστήμη, για να μπορέσουμε να αναβαθμίσουμε πραγματικά την ελληνική γεωργία και την ελληνική παραγωγή. Δράττομαι της ευκαιρίας, της παρουσίας τού συναδέλφου σας Υπουργού, κ. Μαυραγάνη, να πω ότι αν προχωρήσουμε σωστά και οργανωμένα σ’ αυτήν την οργάνωση της παραγωγής και τη σωστή συσκευασία, τυποποίηση και ιχνηλασιμότητα –έτσι είναι πράγματι αυτά τα ελαιόλαδα που φτάνουν στην αγορά όπως προκύπτουν από τις αναλύσεις- τότε εκτιμάται ότι θα ανέβει η τιμή του παραγωγού μέχρι και ένα ευρώ στο λίτρο.
Αν σήμερα δηλαδή πωλείται στα 2 ευρώ, μπορεί από φέτος -αν προχωρήσουμε έγκαιρα- από τις 14 Δεκεμβρίου και μετά, να αυξηθεί η τιμή τού παραγωγού κατά ένα ευρώ το λίτρο, διότι τα ελαιόλαδα αυτά με τα συγκεκριμένα χαρακτηριστικά, της ίδιας ποιοτικής κατηγορίας, στην Αμερική πωλούνται στα 15 δολάρια το μισό λίτρο. 
Δεν λέμε εμείς ότι θα φτάσουμε σε αυτήν την τιμή για τον παραγωγό, αλλά έστω και ένα ευρώ, καταλαβαίνετε τι σημαίνει, κύριε Υπουργέ, και για τον παραγωγό, αλλά και τα έσοδα του κράτους, αν αναλογιστούμε ότι περίπου εκατόν πενήντα χιλιάδες τόνοι ελαιολάδου θα δώσουν περίπου 150.000.000 επιπλέον, έσοδα στους παραγωγούς και κατ’ επέκταση στο κράτος. 
Εγώ ήθελα να επισημάνω, κύριε Υπουργέ, ότι ο μηχανισμός για τη σήμανση και τη διάθεση αυτών των ελαιολάδων θα πρέπει να γίνει γρήγορα, να διαπιστευθεί και η μέθοδος αλλά και τα εργαστήρια. Πρέπει να λάβουμε υπ’ όψιν  ότι έχουμε και τρεις ανενεργές υποδομές, μία στα Χανιά, μία στη Μεσσηνία και μία στη Μυτιλήνη, πέραν των εργαστηρίων που αναφέρατε όπου υπάρχουν μηχανήματα «του κουτιού» και παραμένουν ανενεργά εδώ και πέντε χρόνια. Φοβάμαι μάλιστα ότι τα μηχανήματα αυτά, αξίας μερικών εκατομμυρίων ευρώ, είναι πλέον άχρηστα λόγω της μη χρησιμοποίησής τους εδώ και τόσα χρόνια. Δεν πρέπει να περιμένουμε άλλο προς αυτήν την κατεύθυνση. 
Ένα πολύ σημαντικό είναι, ότι αν δεν ενημερωθούν από φέτος οι παραγωγοί ότι θα πρέπει να κάνουν, για παράδειγμα ψυχρή έκθλιψη, για να μην καταστρέφουν τις πολυφαινόλες, να συλλέγουν πρώιμα τον καρπό, το αγουρέλαιο και να διαλέγουν τις ποικιλίες ξεχωριστά και όχι όλες μαζί, για να βγάλουν αυτά τα ποιοτικά χαρακτηριστικά στο ελαιόλαδο, τότε δεν θα μπορέσουμε από φέτος να φτάσουμε στο επίπεδο που θέλουμε. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Το λόγο έχει ο Υπουργός για τρία λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Έχετε δίκιο, γι’ αυτό με είδατε ότι είμαι επιφυλακτικός στο να φτιάξουμε και άλλα καινούργια εργαστήρια. Προσπαθώ να δείξω ότι αξιοποιώντας τις υπάρχουσες υποδομές, δίνοντας εξειδίκευση και πιστοποίηση σε αυτά που υπάρχουν, μπορούμε να κάνουμε τη δουλειά μας χωρίς να ξοδεύουμε πολύ περισσότερα πράγματα, γιατί ακόμα και για το ελαιόλαδο, όπως επισημάνατε, βρήκαμε εξαιρετικές υποδομές. 
Θέλω να επισημάνω δύο ακόμα θέματα. Πέραν του ελαιολάδου έχουμε αντίστοιχες μετρήσεις για το μασλινικό οξύ για τις ελιές. Είδαμε για παράδειγμα τις αμερικανικές ελιές που ποτίζονται, να έχουν από είκοσι έως σαράντα mg από αυτήν την ουσία, ενώ οι ισπανικές με τον τρόπο που εξάγονται, εκθλίβονται, όπως είπατε και εσείς, με το καυστικό οξύ, το καυστικό κάλλιο και έχουν γύρω στα πεντακόσια mg. Έχουμε δει και δικές μας κορωναίικες ελιές να έχουν περίπου χίλια πεντακόσια mg. Ειδικά οι πράσινες βιολογικές έχουν τόσο ψηλά, οι δε θρούμπες που είναι στεγνωμένες –ας το πούμε- με ξηρό τρόπο και αλάτι έχουν  τρεις χιλιάδες mg. Με μια ελιά δηλαδή, μπορεί κανείς να πάρει τόσο λάδι όσο θα έπαιρνε με τρία κιλά από τον άλλο τρόπο. Είναι καταπληκτικά αυτά τα αποτελέσματα. 
Τελειώνοντας, θέλω να πω ότι ο ΕΦΕΤ είναι υπεύθυνος γι’ αυτήν τη διαδικασία και είναι ο competent authority για την Ευρωπαϊκή Ένωση. Αυτός μαζεύει τα στοιχεία. Αυτός μαζεύει, μαζί με το δικό μας ελληνικό Οργανισμό «ΔΗΜΗΤΡΑ», τα εργαστήρια και τα πιστοποιούν, για να κάνουν αυτές τις δουλειές. Επίσης αυτός στέλνει τα επιστημονικά δεδομένα στον ΕFSA, τον Ευρωπαϊκό Οργανισμό για την επιστημονική γνωμάτευση των σχετικών δεδομένων, για τη διατροφή και μόνο, όταν αυτοί πουν ότι συμφωνούν με αυτά τα δεδομένα, η διεργασία έχει τη δυνατότητα να ενταχθεί στον κατάλογο κ.ο.κ.
Επίσης θέλω να πω κάτι που πρέπει να μας κάνει προσεκτικούς και θα σας παρακαλούσα να ακούσετε την επιστημονική μου εμπειρία σε αυτό το θέμα. Εμείς προσπαθούμε να δείξουμε κάποιο σύνολο συστατικών, που οργανωμένα και συνολικά, δίνουν ένα ευεργετικό αποτέλεσμα. Δεν θέλουμε να πολυεστιάσουμε μόνο σε ένα συστατικό. 
Θα σας πω το παράδειγμα της ρεσβερατρόλης για το κρασί. Ξέρετε ότι το κόκκινο κρασί οφείλει τα ευεργετικά του αποτελέσματα, ως προς το καρδιαγγειακό μας σύστημα, κυρίως σε αυτήν την ουσία. Γιατί το λέω αυτό; Γιατί πραγματικά κάποιες ποικιλίες κρασιών μας, σε κάποια συγκεκριμένα περιβάλλοντα της Ελλάδος –με βάση δηλαδή τις εδαφοκλιματικές συνθήκες ή ιδιαίτερα σε κάποιες ξηροθερμικές χρονιές- έχουν πολύ υψηλά ποσοστά ρεσβερατρόλης. Θα κάνουμε τέτοιου είδους διεργασίες για να υποστηρίξουμε και αυτό το θέμα. 
	Ιδιαίτερα μάλιστα οι διεργασίες μας εστιάζονται στην αλυσίδα διακίνησης, στην τυποποίηση και στη διακίνηση, στο να τονίσουμε αυτά τα χαρακτηριστικά στις δράσεις προώθησης της αγοράς που κάνουμε είτε στο εσωτερικό είτε κυρίως στο εξωτερικό.  Θέλει όμως μία προσοχή, διότι αν εστιάσεις όλη την πολιτική σου σε μία ουσία, ας πούμε στη ρεσβερατρόλη στο κρασί, έρχονται οι Γάλλοι και τη συνθέτουν χημικά πλέον. Εμείς λέμε: «πάρτε το δικό μας, γιατί έχει είκοσι τέσσερα  μιλιγκράμ». Αυτοί βάζουν σαράντα  -διότι το συνέθεσαν χημικά, με επιστημονικό τρόπο- και σου ακυρώνουν αυτήν τη διεργασία πλέον, δείχνοντας ότι το κρασί τους είναι ποιοτικότερο ως προς το συγκεκριμένο στοιχείο. Γι’ αυτό θέλουμε να αναδείξουμε τον φυσικό τρόπο παρουσίας μιας συγκεκριμένης σύστασης οργανοληπτικών χαρακτηριστικών, όπως επίσης και δευτερογενών μεταβολιτών βιοδραστικών ουσιών έτσι, ώστε να είμαστε πιο ασφαλείς σ’ αυτές τις διεργασίες. 
Σας ευχαριστώ πάντως για την ερώτησή σας.</Speech> 
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς σας ευχαριστούμε, κύριε Υπουργέ. Ήσασταν πολύ κατατοπιστικός και νομίζω ότι το συμπέρασμα είναι, ότι πρέπει να πίνουμε ελληνικά κρασιά!
Θα συζητηθεί τώρα η δεύτερη με αριθμό 380/2-10-2012 επίκαιρη ερώτηση πρώτου κύκλου του Βουλευτή του Συνασπισμού Ριζοσπαστικής Αριστεράς –Ενωτικού Κοινωνικού Μετώπου κ. Παναγιώτη Κουρουμπλή προς τον Υπουργό Οικονομικών, σχετικά με την αντιμετώπιση της λαθρεμπορίας τσιγάρων. 
Ορίστε, κύριε Κουρουμπλή, έχετε το λόγο για δύο λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, ανθρώπινα –πιστεύω ότι διερμηνεύω και τα αισθήματα της Αίθουσας- θα ήθελα να εκφράσω τα συλλυπητήριά μου στην οικογένεια ενός πρώην συναδέλφου, ο οποίος βρέθηκε σ’ ένα αποτέλεσμα τραγικό για τη ζωή, στα δύο παιδιά του και στη γυναίκα του και ας γίνει αυτό παράδειγμα για όλους –είναι ένα από τα πολλά θύματα της κρίσης, γιατί στην Ελλάδα πλέον οι αυτοκτονίες πήραν εκρηκτικές διαστάσεις- ώστε πριν υπάρξει η οποιαδήποτε τεκμηρίωση, να μην κατηγορείται ένας άνθρωπος και να υπάρχει μία προσοχή σ’ αυτού του είδους τις δημοσιεύσεις.
Κύριε Πρόεδρε, το λαθρεμπόριο καυσίμων ανθεί και δεν τολμούμε, ενώ υπάρχουν συστήματα, να βάλουμε το ηλεκτρονικό σύστημα εκροών και εισροών από την κάνουλα, όπως λένε οι ειδικοί. Το εμπόριο κι αυτό βασιλεύει και λέγεται από τους φορείς των επιμελητηρίων ότι πάνω από 6 δισεκατομμύρια ευρώ χάνονται από ΦΠΑ, ενώ υπάρχει και θα μπορούσε να χρησιμοποιηθεί το περίφημο σύστημα X-RAY -το οποίο μάλιστα πληροφορούμαι ότι και το κόμμα της Νέας Δημοκρατίας το προέβλεπε στις προγραμματικές, προεκλογικές του δεσμεύσεις- που μπορεί να «ακτινογραφεί» τις νταλίκες και τα κοντέινερ κι έτσι να κλείσει αυτή η δυνατότητα, να εισάγονται τέτοιου είδους προϊόντα. Όταν σήμερα ζούμε μαρτυρικές στιγμές στο πλαίσιο της διαπραγμάτευσης και ακούμε ότι η τρόικα αιτείται 3,5 από τα 13 δισεκατομμύρια να πέσουν επί της κεφαλής των συνταξιούχων, των επιδοματούχων και των εργαζομένων και μάλιστα να κοπεί και η απαλλαγή των παιδιών από το φόρο, κύριε Πρόεδρε, τη στιγμή που έχουμε δημογραφικό πρόβλημα, υπάρχει άλλος ένας τομέας λαθρεμπορίας, αυτός των τσιγάρων, και μάλιστα κύριε Πρόεδρε, το κράτος στην περίπτωση αυτή, κατά μονάδα, χάνει το μεγαλύτερο ποσοστό, πάνω από 80% με 85%! 
Και δεν έχουμε μόνο τη λαθρεμπορία, κύριε Πρόεδρε. Έχουμε και πρόβλημα υγείας, διότι δεν είναι μόνον τα τσιγάρα που εξάγονται και εισάγονται με διάφορους τρόπους λόγω της αδυναμίας του συστήματος να παρακολουθήσει αυτού του είδους τις διαδικασίες, αλλά ακούγεται ότι εισάγονται και «μαϊμού» τσιγάρα, τα οποία είναι πολύ επιβαρυντικά και για την υγεία των πολιτών. Αυτό λοιπόν είναι ένα πάρα πολύ μεγάλο ζήτημα, το οποίο δεν το έχουμε αγγίξει. 
Ακούγεται, κύριε Πρόεδρε, ότι ακόμα και τα σκάφη του Λιμενικού που δεν έχουν βενζίνη ή είναι αγκυροβολημένα –γιατί τα περισσότερα είναι χαλασμένα- είναι ίσως ένας λόγος κάποιων δυνάμεων, που θέλουν να συντηρήσουν αυτόν τον τομέα της λαθρεμπορίας, γιατί μιλάμε για εκατοντάδες εκατομμύρια που χάνει το κράτος, όταν –από την άλλη μεριά- αναγκάζεται να κάνει περικοπές και σε ζητήματα υγείας και σε ζητήματα κοινωνικών παροχών. 
Το ερώτημα που τίθεται, κύριε Πρόεδρε, είναι γιατί γι’ άλλη μια φορά το πολιτικό σύστημα και το πολιτικό προσωπικό βρίσκεται εκτεθειμένο στη συνείδηση της κοινωνίας, η οποία καλείται να πληρώσει το μάρμαρο, όταν ορισμένα συμφέροντα και κυκλώματα ανθούν. 
Επ’ αυτού είναι το αίτημα, να μας απαντήσει η Κυβέρνηση, διότι ακούγεται, κύριε Πρόεδρε, ότι ακόμα και οι εταιρείες καπνού εμπλέκονται σε αυτήν την εταιρεία. Και ποιος χάνει; Το κράτος και οι περιπτερούχοι! Αυτοί είναι που χάνουν απ’ αυτήν την υπόθεση, η οποία μέχρι σήμερα για τον άλφα ή βήτα λόγο μένει στα αζήτητα.</Speech>  
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. Θα έχετε το λόγο και στη δευτερολογία σας να πείτε τα υπόλοιπα.
Κύριε Υπουργέ, πριν σας δώσω το λόγο, οφείλω και εγώ διερμηνεύοντας τα αισθήματα όλης της Αίθουσας και όλων των πλευρών, όλων των κομμάτων, να στείλω τα ειλικρινή μας συλλυπητήρια προς την οικογένεια του εκλιπόντος συναδέλφου μας, ο οποίος τουλάχιστον απέδειξε με περίτρανο –με τον δυσκολότερο- τρόπο, ότι  οι Έλληνες πολιτικοί έχουν φιλότιμο. 
Ορίστε, κύριε Υπουργέ, έχετε το λόγο για τρία λεπτά για να απαντήσετε.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, και εγώ με τη σειρά μου, ως άνθρωπος, νιώθω βαθύτατα συγκινημένος από την πράξη τού συνανθρώπου μας και εκφράζω τα βαθιά συλλυπητήρια στην οικογένειά του. Από αυτήν την Αίθουσα είχα δηλώσει κατ’ επανάληψη, ότι όποιος ερευνάται –και αν ερευνάται- είναι αθώος μέχρι να αποδειχθεί η ενοχή του. 
Ως προς την επίκαιρη ερώτηση που υπέβαλε ο κύριος Βουλευτής, θα ήθελα να απαντήσω ότι το Υπουργείο Οικονομικών, παραλαμβάνοντας την κατάσταση τον προηγούμενο Ιούνιο, είχε βρει ένα πόρισμα που είχε συνταχθεί μετά από μια ανοιχτή πρόσκληση εκδήλωσης ενδιαφέροντος, για τεχνολογικές λύσεις, που έχουν αναπτυχθεί και μπορούν να εφαρμοστούν για την επισήμανση των προϊόντων καπνού και των αλκοολούχων ποτών. 
Λαμβάνοντας υπ’ όψιν ότι η επιλογή τού κατάλληλου συστήματος αποτελεί αντικείμενο στάθμισης, η ηγεσία του Υπουργείου Οικονομικών έχει δώσει εντολή στην αρμόδια διεύθυνση να προχωρήσει στην προετοιμασία ενός διαγωνισμού, για να υλοποιήσει και τη νομοθετική επιταγή. Θα ήθελα πάντως να επισημάνω ότι ακόμα και μέχρι τώρα, υπάρχουν αποτελέσματα στον αγώνα κατά της λαθρεμπορίας, η οποία έχει σοβαρές συνέπειες, όπως αυτές που ανέφερε ο κ. Κουρουμπλής πριν από λίγο. 
Από τα στοιχεία των κατασχέσεων τσιγάρων προκύπτει ότι το σύνολο των τσιγάρων, που αποτελούν αντικείμενο λαθρεμπορίας και παράνομης διάθεσης στην εγχώρια αγορά, δεν φέρει ένσημες ταινίες φορολογίας, ενώ δεν έχουν εμφανιστεί μέχρι σήμερα πλαστές ταινίες. 
Επιπλέον θα ήθελα να δώσω και τα εξής συγκεκριμένα στοιχεία: Κατ’ εφαρμογή των ανωτέρω δράσεων που έχει διαταχθεί το ΣΔΟΕ να κάνει, για το πρώτο επτάμηνο του 2012, στον τομέα των καπνοβιομηχανικών προϊόντων, πραγματοποιήθηκαν ογδόντα τέσσερις έλεγχοι. Βρέθηκαν είκοσι παραβάτες. Βεβαιώθηκαν δώδεκα φορολογικές παραβάσεις και τριάντα λαθρεμπορίες. Μόνο σε πέντε σημαντικές υποθέσεις που εξιχνιάστηκαν από το ΣΔΟΕ  κατασχέθηκαν τριάντα έξι εκατομμύρια οκτακόσιες σαράντα τέσσερις χιλιάδες οκτακόσια τεμάχια τσιγάρων. 
Αξίζει να σημειωθεί ότι κατά το πρώτο εξάμηνο του 2012, σημειώθηκε αύξηση των κατασχέσεων περίπου 100%, σε σχέση με το αντίστοιχο εξάμηνο του 2011. Βεβαίως οι έλεγχοι θα προχωρήσουν και βεβαίως θα προχωρήσει και αυτή η εφαρμογή με ένα νέο σύστημα μέσα από επιλογή, όπως σας προανέφερα. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε, κύριε Μαυραγάνη. 
Ορίστε, κύριε Κουρουμπλή, έχετε το λόγο για τρία λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, πραγματικά, ψηλαφίζοντας κανείς αυτήν την πραγματικότητα, βρίσκεται προ εκπλήξεων. 
Μου λένε λοιπόν ότι υπάρχει ένα ραντάρ στην Ηγουμενίτσα και ένα ραντάρ στην Πάτρα, το οποίο ελέγχει τις παράκτιες περιοχές από την Ηγουμενίτσα έως την Πάτρα και τη Δυτική Πελοπόννησο. Στο σημείο επαφής των δύο ραντάρ υπάρχει ένα κενό. Δεν εφάπτεται, δηλαδή, ο έλεγχος του ενός ραντάρ προς το άλλο και εκεί γίνεται το μεγάλο πάρτι των τσιγαράδων. Το καταγράφω και το καταθέτω, κύριε Πρόεδρε, γιατί μου έκανε ιδιαίτερη εντύπωση.
Θέλω λοιπόν να πω ότι, αν δεν τολμήσουμε να συγκρουστούμε με όλα αυτά τα κυκλώματα τα οποία πραγματικά ανθούν και διαπράττουν καθημερινά παρανομίες εις βάρος του ελληνικού λαού, σε μία πάρα πολύ δύσκολη περίοδο, νομίζω ότι είναι φυσικό η ελληνική κοινωνία, ο ελληνικός λαός να φορτώνει τις ευθύνες, κύριε Πρόεδρε, στους πολιτικούς. Διότι, καταγράφεται ίσως από όλη αυτήν την ολιγωρία, μία κατάσταση που πραγματικά, δεν πείθει τον κόσμο ότι δεν συμβαίνει τίποτα. Γι’ αυτό για άλλη μία φορά, θεωρώ ότι θα πρέπει σε αυτά τα ζητήματα, κύριε Υπουργέ, να υπάρξει μία αποφασιστικότητα.
Επίσης ένα άλλο σχετικό θέμα που τίθεται, κύριε Πρόεδρε, έχει να κάνει με την φοροαποφυγή  των πολυεθνικών εταιρειών και με τη συγκεκριμένη Διεύθυνση, κύριε Υπουργέ, των Ενδοομιλικών Συναλλαγών, η οποία παραμένει –παρακαλώ!- επί τέσσερα χρόνια με έναν υπάλληλο.
Το Υπουργείο Οικονομικών έχει συντάξει μία μελέτη, κύριε Υπουργέ, η οποία κατετέθη από τη συγκεκριμένη επιτροπή που είχε συγκροτηθεί τον Σεπτέμβριο του 2011 και μέχρι σήμερα, δεν έχετε προβεί σε καμμία πρωτοβουλία σε αυτό το συγκεκριμένο ζήτημα. Έχω ζητήσει ως Βουλευτής -και νομίζω ότι δικαιούμεθα εδώ στη Βουλή, γιατί δεν νομίζω ότι είναι κρατικό απόρρητο ένα τέτοιο πόρισμα- να κατατεθεί και δεν μας το έχετε καταθέσει, κύριε Υπουργέ. Και αυτό σ’ εμένα, τουλάχιστον, ενοχλεί την κοινοβουλευτική μου αισθητική.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Το λόγο έχει ο Υφυπουργός Οικονομικών, κ. Μαυραγάνης για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κατ’ αρχάς σε αυτό που αναφέρθηκε ο κύριος Βουλευτής, σχετικά με τα ραντάρ. Σας ευχαριστώ που κοινοποιήσατε αυτήν την πληροφορία και θα την εξετάσω πολύ προσεκτικά. Νομίζω ότι μέσα σε αυτήν την Αίθουσα, θα πρέπει να υπάρχει η σύμπνοια και η συνεργασία όλων των πλευρών, προκειμένου να αντιμετωπίσουμε το μεγάλο θέμα της φοροδιαφυγής.
Τουλάχιστον προσωπικά, έχω έρθει σε αυτήν τη θέση, για να κάνω μερικά πράγματα που δεν έγιναν. Και θα το θεωρήσω μεγάλη επιτυχία, εάν ελάχιστα έστω από αυτά, επιτευχθούν αυτήν τη φορά. 
Συμφωνώ –και το έχω πει και σε αυτήν την Αίθουσα- ότι εάν όλοι είχαμε συνταχθεί στον αγώνα κατά της φοροδιαφυγής, η εικόνα της χώρας μας σήμερα, θα ήταν πολύ διαφορετική. Βεβαίως, εάν είχαμε αποτελέσματα, θα μπορούσαμε να στραφούμε σε άλλες μορφές ανάπτυξης και να προχωρήσουμε μπροστά, χωρίς να χρειάζεται να κοιτάζουμε μόνο το σκέλος των δαπανών.
Μία από τις πρωτοβουλίες που έχω πει και γίνεται -και υπάρχει και άλλη ερώτηση συναδέλφου σας- είναι η αξιοποίηση των πληροφοριών που υπάρχουν μέχρι σήμερα. Σε αυτόν τον τομέα θα προχωρήσουμε πάρα πολύ αποφασιστικά και θα δώσω και λεπτομέρειες στην άλλη ερώτηση. Άρα λοιπόν υπάρχει αποφασιστικότητα και θα το δείτε.
Όσον αφορά αυτό που είπατε για τη Διεύθυνση Ενδοομιλικών Συναλλαγών, στις προγραμματικές δηλώσεις είχα πει ότι χρειάζεται ενοποίηση του πλαισίου. Είμαστε η μόνη χώρα στον κόσμο που διαθέτει δύο διαφορετικά νομοθετικά πλαίσια, το ένα στο Υπουργείο Οικονομικών και το άλλο στο Υπουργείο Ανάπτυξης. Χρειάζεται ενοποίηση των πλαισίων και μεγάλος αγώνας.
Βεβαίως πρέπει να ενισχυθούν οι υπηρεσίες, πρέπει να χρησιμοποιήσουμε την τεχνογνωσία που μας προσφέρεται δωρεάν, από την τεχνική βοήθεια και θα πρέπει να έχουμε πολύ σύντομα ελέγχους στον τομέα αυτό.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα τα δούμε, κύριε Υφυπουργέ. Αυτά ζητάμε. Δεν ζητάμε τίποτε άλλο, αυτά μόνο.</Speech>
<Speech><Parlmember>ΠΑΝΑΓΙΩΤΗΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Βεβαίως και θα τα δείτε, διότι εγώ δεν τα λέω για πρώτη φορά. Από εκεί που ήμουν, στην  προηγούμενη θέση μου, πάντα υποστήριζα ότι το μυστικό για την ανάπτυξη της Ελλάδας είναι η αύξηση των εσόδων μέσω της καταπολέμησης της φοροδιαφυγής και της φοροαποφυγής. Μάλιστα στο Υπουργείο έχει συνταχθεί και κείμενο που τροποποιεί τη νομοθεσία, σχετικά με τις ενδοομιλικές συναλλαγές, για να την κάνει πιο αποτελεσματική. Το κείμενο αυτό σύντομα θα έλθει στο Κοινοβούλιο για θεσμοθέτηση.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ, και περιμένουμε απαντήσεις σας και στη συνέχεια.
Ακολουθεί η έκτη με αριθμό 374/2-10-2012 επίκαιρη ερώτηση πρώτου κύκλου της Βουλευτού της Δημοκρατικής Αριστεράς κ. Ασημίνας Ξηροτύρη - Αικατερινάρη προς τους Υπουργούς Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την αντιμετώπιση του λαθρεμπορίου καυσίμων.
Κυρία συνάδελφε, έχετε το λόγο για δύο λεπτά.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ–ΑΙΚΑΤΕΡΙΝΑΡΗ</Parlmember> : Ευχαριστώ, κύριε Πρόεδρε.
Το χρόνιο πρόβλημα της καταπολέμησης του λαθρεμπορίου καυσίμων έχει πάρει πλέον εκρηκτικές διαστάσεις, παρ’ όλο που τα τελευταία χρόνια έχουν υπάρξει ρυθμίσεις και δεσμεύσεις από τις εκάστοτε κυβερνήσεις για την πάταξή του. Αποτέλεσμα είναι να χάνονται δισεκατομμύρια ευρώ από φόρους. Σύμφωνα με τις εκτιμήσεις, οι ετήσιες απώλειες ξεπερνούν το 1 δισεκατομμύριο, χωρίς να συμπεριλαμβάνονται και οι έμμεσες απώλειες.
Η ανεξέλεγκτη δράση των λαθρεμπόρων είναι αποτέλεσμα της μη ύπαρξης συγκεκριμένης υποδομής, αλλά και της ανυπαρξίας ισχυρής πολιτικής βούλησης μέχρι σήμερα, να υλοποιηθούν και να εφαρμοστούν σωστές νομοθετικές πρωτοβουλίες και διατάξεις και εγκύκλιοι τόσο όσον αφορά τον έλεγχο της διακίνησης των καυσίμων στο εσωτερικό της χώρας με ηλεκτρονικό τρόπο -έναν έλεγχο που θα διασφαλίζει τόσο τον όγκο της διακίνησης των καυσίμων όσο και την ποιότητά τους από την πηγή ως τον τελικό καταναλωτή- όσο και το πολύ μεγάλο πρόβλημα της φοροδιαφυγής, που εντοπίζεται στις εικονικές εξαγωγές, στο διασυνοριακό λαθρεμπόριο.
Η Ελλάδα δηλώνει ότι εξάγει μια ορισμένη ποσότητα καυσίμων, παραδείγματος χάριν προς τα Σκόπια, ενώ από τα στοιχεία, τα οποία υπάρχουν, ακόμη και από τους πίνακες του ΟΗΕ, αυτές οι ποσότητες είναι εντελώς διαφορετικές κ.ο.κ.. Αντίστοιχο πρόβλημα υπάρχει με τη διακίνηση μέσω των πλωτών βυτιοφόρων κ.ο.κ..
Με το ν. 3784/2009 προβλεπόταν η εφαρμογή ενός συστήματος εισροών-εκροών, καθώς και η σύσταση μιας επιτροπής, για να κάνει τις τεχνικές προδιαγραφές, προκειμένου να δουλέψει αυτό το σύστημα. 
Επί κυβερνήσεως Παπαδήμου με το άρθρο 320 του ν. 4072, κύριε Υπουργέ, είχαν προβλεφθεί μία σειρά ρυθμίσεων για όλα αυτά τα βήματα της διακίνησης των καυσίμων, καθώς και με μία σειρά από ΚΥΑ, τις οποίες αναφέρω στην ερώτησή μου, πάνω από εννέα. Βέβαια είχε εξαγγελθεί τότε και ένα ολοκληρωμένο ηλεκτρονικό σύστημα για τον έλεγχο της διακίνησης, η αναδιοργάνωση και η ενίσχυση των τελωνείων και των ΣΔΟΕ και τα συστήματα ηλεκτρονικής παρακολούθησης της πορείας των πλοίων κ.ο.κ..
Σας ρωτώ λοιπόν: Τι γίνεται με αυτές τις ΚΥΑ, ποιες έχουν υπογραφεί και αν κάποιες δεν έχουν υπογραφεί, γιατί; Όσον αφορά αυτές που είναι υπογεγραμμένες, γιατί δεν δημιουργείται όλη αυτή η υποδομή ούτως, ώστε πράγματι, να έχουμε αποτελέσματα στην πάταξη του λαθρεμπορίου των καυσίμων;
Τελικά από νόμους και ρυθμίσεις δεν πάσχουμε σ’ αυτήν τη χώρα. Όμως εδώ, είναι μνημείο μη εφαρμογής των νόμων και των ρυθμίσεων κι έτσι συσσωρεύονται τα προβλήματα και η φοροδιαφυγή διογκώνεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κυρία συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκαεννιά μαθητές και μαθήτριες και δύο εκπαιδευτικοί συνοδοί από το 75ο Δημοτικό Σχολείο Αθήνας. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Ορίστε, κύριε Υπουργέ, έχετε το λόγο για τρία λεπτά, για να απαντήσετε.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Θα ήθελα να ξεκινήσω από το σύστημα εισροών-εκροών, που είναι πάρα πολύ σημαντικό για την καταπολέμηση της λαθρεμπορίας. Θα σας πω ότι βρήκα μία επιτροπή, η οποία συνέτασσε το πόρισμα και δεν είχε ολοκληρώσει την εργασία της. Με δική μου πρωτοβουλία και με πίεση –θα έλεγα- στους υπηρεσιακούς παράγοντες, ολοκληρώθηκε το πόρισμα και αυτήν τη στιγμή, το επεξεργάζονται τα συναρμόδια Υπουργεία, προκειμένου να προχωρήσουμε στις υπουργικές αποφάσεις και να τελειώνουμε με το ζήτημα που θέσατε. 
Δεύτερον, σε σχέση με την ιχνοθέτηση, γίνονται όλες οι απαραίτητες ενέργειες, για να προχωρήσει και αυτή η πρωτοβουλία. Έχετε δίκιο. Καθυστέρησε. Αυτήν τη φορά όμως δεν νομίζω ότι δεν θα γίνει. 
Τρίτον, όσον αφορά τους ελέγχους, οι έλεγχοι συνεχίζονται με βάση το επιχειρησιακό σχέδιο και τον ειδικό οδηγό για τη διενέργεια ελέγχων στους εμπλεκόμενους στη διακίνηση, διάθεση και χρήση των παραπάνω προϊόντων, δηλαδή των προϊόντων πετρελαιοειδών. Οι περιφερειακές διευθύνσεις και οι υπηρεσίες του ΣΔΟΕ διενεργούν εκτεταμένους και εξειδικευμένους ελέγχους.
Μάλιστα στο πρώτο οκτάμηνο του 2012, στον τομέα των ενεργειακών προϊόντων, πραγματοποιήθηκαν δύο χιλιάδες εκατόν είκοσι δύο έλεγχοι, βρέθηκαν τριακόσιοι σαράντα εννιά παραβάτες, βεβαιώθηκαν τρεις χιλιάδες οκτακόσιες εξήντα δύο φορολογικές και απλές τελωνειακές παραβάσεις και εκατόν σαράντα τρεις λαθρεμπορίες. Επίσης εντοπίστηκαν δεκαοχτώ παράνομες υπόγειες και υπέργειες δεξαμενές καυσίμων. 
Συνεπώς το συμπέρασμα είναι, ότι με τα τεχνικά μέσα που θα εφαρμοστούν μέσω των υπουργικών αποφάσεων που θα εκδοθούν σύντομα, αλλά και με τους εντατικούς ελέγχους από τις φορολογικές αρχές –τελωνεία, ΣΔΟΕ κ.λπ.- αισιοδοξούμε ότι για πρώτη φορά, θα έχουμε αποτελέσματα στον τομέα της λαθρεμπορίας καυσίμων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Κυρία Ξηροτύρη, έχετε το λόγο.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Υπουργέ, σας βλέπω λίγο κουρασμένο. Τα προβλήματα είναι πάρα πολλά. 
Αν δει κανείς ότι ούτε οι εν λόγω ΚΥΑ έχουν υπογραφεί, πόσο χρόνο να περιμένει κανείς, για να μπορέσουν να εγκατασταθούν και να δουλέψουν αυτά τα ηλεκτρονικά συστήματα παρακολούθησης εισροών-εκροών, που ακολουθούν το βυτιοφόρο από την αποθήκη, από τα διυλιστήρια μέχρι εκεί που πάει, τα GPS και ένα σωρό άλλα τεχνικά μέσα ελέγχου; Πώς θα δουλέψουν και παράλληλα θα έχουν ενισχυθεί αυτές οι υπηρεσίες των τελωνείων και του ΣΔΟΕ για αυτήν ακριβώς τη δουλειά, για τη μεγάλη φοροδιαφυγή που υπάρχει στη διασυνοριακή διακίνηση; Πώς, σύμφωνα πάλι με άλλη ΚΥΑ, θα δουλέψει το σύστημα ελέγχων στη διακίνηση μέσω των πλοίων, που την ευθύνη εδώ έχει και ο αρμόδιος Υπουργός Ναυτιλίας; Και τελικά πώς θα αποδώσουν οι έλεγχοι και πώς θα επιβληθούν τα πρόστιμα; 
Όπως σας είπα, στη χώρα μας η εφαρμογή των συστημάτων και η εξασφάλιση της υποδομής αργεί να γίνει, μερικές φορές από αδιαφορία, άλλες φορές για άλλους λόγους, γιατί τελικά δεν θέλουμε να πατάξουμε το λαθρεμπόριο, επειδή πράγματι εκεί, εμπλέκονται και διακινούνται πολλά και μεγάλα συμφέροντα. Μακριά από εμάς και από εσάς αυτό το θέμα!
Εμείς θέλουμε αυτήν τη στιγμή, με πολύ γρήγορα βήματα, να παταχθεί η φοροδιαφυγή, το λαθρεμπόριο των καυσίμων. 
Έχω κάτι συμπληρωματικό να καταθέσω, κύριε Πρόεδρε, ότι αυτήν τη στιγμή, με την εξίσωση του πετρελαίου θέρμανσης και κίνησης -που γίνεται και για λόγους καταπολέμησης του λαθρεμπορίου στα καύσιμα- ο ελληνικός λαός επιβαρύνεται πάρα πολύ -και ιδιαίτερα στις περιοχές που είναι πολύ φτωχότερες- και θα υποφέρει πολύ το χειμώνα. 
Εδώ είμαστε όλοι μας υποχρεωμένοι να έχουμε ένα ισοδύναμο μέτρο, να ανακουφίσουμε τους Έλληνες πολίτες από αυτήν τη φορολογία, από αυτήν την εξίσωση με τα έσοδα από την πάταξη της φοροδιαφυγής, που σας είπα ότι φθάνει μέχρι και 1 δισεκατομμύριο και πάνω το χρόνο. 
Διότι, όταν κάνουμε κάτι, πρέπει να κάνουμε ένα άλλο ισοδύναμο. Και εδώ υπάρχουν όλα τα μέσα και πρέπει να υπάρξει η πολιτική βούληση ούτως, ώστε πράγματι, να καλύψουμε αυτές τις ανάγκες των πολιτών. Ενδεχομένως θα περισσέψουν και χρήματα, για να καλύψουμε και άλλες ανάγκες σε αυτές τις πολύ υποβαθμισμένες περιοχές, που αντιμετωπίζουν πολλαπλάσια προβλήματα από την κρίση που περνά η χώρα μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κατ’ αρχάς, θα ήθελα να πω ότι η λέξη «κουρασμένος» στο δικό μου λεξιλόγιο, δεν υπάρχει και δεν υπήρξε ποτέ, γιατί αυτό το οποίο αναλαμβάνω, το αναλαμβάνω με συνέπεια και με προσήλωση. Συνεπώς το «κουρασμένος» δεν αφορά εμένα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Καλά, ευφυολόγημα ήταν. Ίσα-ίσα που διευκρίνισε ότι εσείς δεν κουράζεστε ποτέ, παρά τα πόσα προβλήματα έχετε στο Υπουργείο Οικονομικών, αυτήν την περίοδο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Ευχαριστώ πολύ. Είναι κατανοητό αυτό το οποίο ειπώθηκε, απλώς ήθελα και εγώ να πω με τη σειρά μου, ότι δεν μπορείς, όταν έχεις αναλάβει ένα τόσο κρίσιμο πόστο, να κουράζεσαι. Δεν σου επιτρέπεται.
Θα ήθελα επίσης να πω ότι όσον αφορά το πετρέλαιο θέρμανσης, εκεί υπάρχει μία πρόνοια τουλάχιστον, να βοηθήσουμε επιδοματικά τις ασθενείς εισοδηματικά τάξεις, τους ανθρώπους που έχουν ανάγκη και σε αυτό πήραμε πρωτοβουλία, συζητήσαμε και φτάσαμε σε ένα συμπέρασμα και εξαγγείλαμε τις πρωτοβουλίες, στο πλαίσιο των δημοσιονομικών δεδομένων που είχαμε στη διάθεσή μας. Βεβαίως η καταπολέμηση της λαθρεμπορίας θα μας βοηθήσει να ενισχύσουμε περισσότερο τις τάξεις των ανθρώπων που έχουν μεγάλη ανάγκη.
Όσον αφορά τώρα το ζήτημα που είπατε, ότι θα πρέπει να προχωρήσουμε γρήγορα στις αποφάσεις, συμφωνώ απόλυτα μαζί σας. Όλες αυτές οι κοινές υπουργικές αποφάσεις έχουν ήδη προγραμματιστεί για την έκδοσή τους. Δέχομαι ότι υπάρχει καθυστέρηση, αλλά θα πρέπει να αντιληφθείτε ότι από το σημείο εκείνο που παραλάβαμε εμείς, έχουμε πλέον τρέξει. Και με το πόρισμα που σας είπα, αλλά και με τις πρωτοβουλίες που έχουν αναλάβει τα συναρμόδια Υπουργεία, τις καθημερινές, θα έλεγα, συσκέψεις, πολύ σύντομα θα έχουμε καταλήξει όχι μόνο στην έκδοση των υπουργικών αποφάσεων, αλλά και στην υλοποίησή τους.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε Υπουργέ.
Η τρίτη με αριθμό 375/2-10-2012 επίκαιρη ερώτηση πρώτου κύκλου του Ε΄ Αντιπροέδρου της Βουλής και Βουλευτή του Πανελλήνιου Σοσιαλιστικού Κινήματος κ. Λεωνίδα Γρηγοράκου προς τον Υπουργό Υγείας, σχετικά με την καθυστέρηση της πληρωμής των εφημεριών των ειδικευόμενων γιατρών, δεν συζητείται λόγω κωλύματος του κυρίου Υπουργού και διαγράφεται.
Η τέταρτη με αριθμό 365/2-10-2012 επίκαιρη ερώτηση πρώτου κύκλου της ΣΤ΄ Αντιπροέδρου της Βουλής και Βουλευτού των Ανεξαρτήτων Ελλήνων κ. Μαρίας Κόλλια-Τσαρουχά προς τον Υπουργό Υγείας, σχετικά με την ανάγκη δημιουργίας Κέντρου Υγείας Αστικού Τύπου στην πόλη των Σερρών, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί τώρα η πέμπτη με αριθμό 371/2-10-2012 επίκαιρη ερώτηση δευτέρου κύκλου του Βουλευτή της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με τους ελέγχους «πόθεν έσχες» και φορολόγηση των χρημάτων που διοχετεύτηκαν στο εξωτερικό από καλλιτέχνες και πολλούς «επώνυμους».
Κύριε, Οικονόμου, έχετε το λόγο για δύο λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Στη συνέχεια των προηγούμενων δύο επίκαιρων ερωτήσεων, κύριε Πρόεδρε -γιατί τελικά όλες έχουν συνάφεια και έναν κοινό προβληματισμό και του κ. Κουρουμπλή και της κ. Ξηροτύρη- η δική μου επίκαιρη ερώτηση έρχεται να επιβεβαιώσει και να προσθέσει στον προβληματισμό των Βουλευτών, αλλά και της κοινής γνώμης ότι δεν μπορεί ειδικά τα τελευταία δυο-δυόμισι χρόνια, αλλά και το προηγούμενο διάστημα εν πολλοίς να φορτώνεται το βάρος δημοσιονομικών προσαρμογών και μιας βάρβαρης και ανελέητης λιτότητας στα μεσαία και χαμηλά εισοδήματα, ο μισθωτός και ο συνταξιούχος και την ίδια στιγμή να διαφεύγουν τεράστια ποσά από το λαθρεμπόριο τσιγάρων, από το λαθρεμπόριο καυσίμων, να διαβάζουμε έκπληκτοι στις εφημερίδες και να παρελαύνουν στα τηλεοπτικά πάνελ ονόματα και πρόσωπα του καλλιτεχνικού και εν γένει δημόσιου βίου, οι οποίοι δηλώνουν 3.000 ευρώ εισόδημα το χρόνο. Μιλάμε για γνωστότατη αοιδό.
Μάλιστα ο κ. Πλούταρχος, γνωστός τραγουδιστής, ο οποίος δήλωσε 820.000 ευρώ εισόδημα πέρσι θεωρείται λαϊκός ήρωας από πολλούς κι εγώ μάλιστα τον βλέπω με πολύ μεγάλη συμπάθεια πλέον, αλλά κάποιοι άλλοι λένε ότι μπορεί να είναι ο κουτός της χώρας! Δήλωσε τέτοιο εισόδημα γιατί φυσικά ο άνθρωπος είχε αντίστοιχη δραστηριότητα η οποία τού απέδωσε αυτά τα ποσά και καταλαβαίνω ότι λόγω της φορολογίας του πρέπει να πλήρωσε γύρω στις 300.000 ευρώ φόρο για περσινή χρονιά. Αυτός δεν είναι ένα παράδειγμα που πρέπει εσείς να το αναδείξετε έναντι αυτών που δήλωσαν 3.000 ευρώ το χρόνο όπως γνωστή τραγουδίστρια και άλλοι επώνυμοι;
Άρα, λοιπόν, πολλές φορές «διυλίζετε τον κώνωπα» σαν Υπουργείο. Δεν λέω για σας προσωπικά, είστε Υφυπουργός εδώ και τρεις μόνο μήνες. Έρχεται το κράτος και γίνεται αυστηρό στον απλό επαγγελματία, στον ψιλικατζή της γειτονιάς, στον επαγγελματία της γειτονιάς και έχετε εδώ μπροστά σας, χωρίς να ψάξετε, φανερές καταστάσεις που «βγάζουν μάτι».
Θα παρακαλούσα ένα πρώτο σχόλιό σας γιατί καταλαβαίνετε ότι η αγανάκτηση μεγαλώνει. Χθες είχαμε τραγικές εικόνες. Θα υπάρχουν συνέχεια τέτοιες εικόνες όσο αφήνετε τα λαθρεμπόρια να κυκλοφορούν εύκολα και οι λαθρέμποροι να παίζουν δημόσιο ρόλο και να έχουν λόγο. Η κοινή γνώμη αγανακτεί και προκαλείται όταν δημόσια πρόσωπα, πρώην διοικητές τραπεζών βγάζουν οκτώ εκατομμύρια στις τράπεζες του εξωτερικού και γνωστοί καλλιτέχνες δεν δηλώνουν τίποτα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε τον κύριο συνάδελφο.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Το πρόβλημα που τέθηκε από τον κ. Οικονόμου είναι υπαρκτό και το έχω τονίσει κι εγώ πολλές φορές με αφορμή τις επίκαιρες ερωτήσεις που μου έχουν τεθεί. Έχω όμως κάτι που μπορεί να σας ενδιαφέρει. Ίσως το διαβάσατε και στον Τύπο. Για πρώτη φορά, όπως υποσχέθηκα, όσον αφορά στα στοιχεία που έχει στείλει η Τράπεζα της Ελλάδος για τις τελευταίες χρονιές σε σχέση με εμβάσματα εξωτερικού, έχουν προχωρήσει πάρα πολύ στην επεξεργασία τους οι υπηρεσίες του Υπουργείου και έχουμε αποτελέσματα. Στο επόμενο σύντομο χρονικό διάστημα θα δείτε και τις δράσεις. 
Εδώ είναι αυτό που έλεγα πάντα, ότι δηλαδή τα στοιχεία υπάρχουν. Σημασία έχει να τα αξιοποιήσει κάποιος. Νομίζω ότι για πρώτη φορά γίνεται ένα σημαντικό βήμα στην καταπολέμηση της φοροδιαφυγής. Ελέγχουμε αυτούς οι οποίοι δεν δικαιολογούν τα ποσά που έβγαλαν έξω και θα είμαστε πάρα πολύ αυστηροί. Θα εφαρμόσουμε το νόμο και σας το λέω υπεύθυνα απ’ αυτή τη θέση ότι όλοι όσοι δεν πλήρωσαν τους φόρους και τους βρίσκουμε, θα πληρώσουν τους φόρους γιατί, όπως πολύ σωστά είπατε, όλοι αυτοί ενεργούν εις βάρος αυτών οι οποίοι είναι νομιμόφρονες και εκπληρώνουν τις φορολογικές τους υποχρεώσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ.
Κύριε Οικονόμου, έχετε το λόγο για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Οι πολίτες δεν είναι μόνο ότι είναι νομιμόφρονες. Δεν μπορούν να ξεφύγουν γιατί είναι έτσι η κατάσταση. Είναι μισθωτοί, είναι συνταξιούχοι, είναι δηλωμένα τα εισοδήματά τους. 
Έκπληκτος, κύριε Υπουργέ, έμαθα χθες ότι για το 2011 από μισθωτές υπηρεσίες δηλώθηκαν και φορολογήθηκαν 70 δισεκατομμύρια και οι ελεύθεροι επαγγελματίες της χώρας δήλωσαν 3,5 δισεκατομμύρια. Προσέξτε. Αυτά είναι τα προβλήματα που πρέπει να αντιμετωπίσετε. Η διοικητική δομή του Υπουργείου σας πρέπει να γίνει πιο ευέλικτη. Ας πάρουμε παραδείγματα άλλων χωρών.
Βέβαια στην ευελιξία σας δεν πρέπει να βάλετε μέσα άλλα στοιχεία, όπως ακούσαμε κάποιες φήμες ότι σε όποιον φέρει το «μαύρο» χρήμα πίσω στη χώρα θα δώσουμε μπόνους φορολογίας 5%-10%. Γράφτηκαν αυτά στον Τύπο και παρακαλώ να διαψεύσετε ρητά και κατηγορηματικά το θέμα αυτό, ότι δηλαδή οι πονηροί της χώρας θα βγάλουν έξω το χρήμα και θα το φέρουν πίσω με μία ευτελούς μορφής φορολόγηση και θα γίνουν πάλι κύριοι και άρχοντες αυτής της χώρας. Με 5%-10% φορολόγηση –λέει- «καθαρίζεις» το χρήμα. Θα μου πείτε ότι είναι φημολογία, είναι σενάρια, είναι γραφόμενα στον τύπο.
Όμως η Δημοκρατική Αριστερά, πρέπει να ξέρετε, θα είναι απέναντι στις πολιτικές αμνήστευσης, θα είμαστε απέναντι στις πολιτικές που θα επιβεβαιώνουν λάθρες συμπεριφορές και λάθρες πολιτικές, οι οποίες ευνόησαν αυτά τα φαινόμενα στο παρελθόν. 
Άκουσα με πολλή προσοχή και ενδιαφέρον αυτά που είπατε. Δεν λέτε κάτι συγκεκριμένο αυτή τη στιγμή, πιστεύω ότι στο επόμενο διάστημα θα είστε πιο συγκεκριμένος. Για τον ελληνικό λαό ξέρετε ποιο είναι το συγκεκριμένο και για εμάς τους Βουλευτές που εκφράζουμε το λαϊκό αίσθημα, αλλά ειδικά για το μέσο πολίτη αυτής της χώρας; Να ακούσει τι έχετε βάλει στο ταμείο, να ακούσει νούμερα, κύριε Υπουργέ. Δηλαδή πιάσατε τον καλλιτέχνη, το Βουλευτή, τον ηθοποιό και τον οποιονδήποτε. Τι έφερε στο ταμείο αυτή η σύγκριση της δεκαετίας που είπατε; Πού τον πιάσατε να παραβαίνει τους κανόνες; Πόσα έβγαλε και από ποιες συμπεριφορές της ζωής του έγιναν αυτά τα παράδοξα φαινόμενα;
Ξέρετε υπάρχει ο νόμος για τα προσωπικά δεδομένα και δεν μας ενδιαφέρει το κουτσομπολιό, γι’ αυτό βλέπετε δεν λέω ονόματα. Είπα μόνο το όνομα του τραγουδιστή, ο οποίος προς έκπληξή μου -και άλλων πολλών- δήλωσε όλα τα εισοδήματά του. Αυτόν να το μνημονεύσω, τους υπολοίπους όχι, γιατί καμμιά φορά πέφτουμε και σε καταστάσεις οι οποίες δεν χρειάζεται. 
Όμως εσείς είστε μία απρόσωπη διοίκηση, μία διοίκηση η οποία πρέπει να είναι αυστηρή απέναντι σε όλους. Άρα, λοιπόν, όποιο και να είναι το όνομα, όποια και να είναι η ακτινοβολία του, όποια και να είναι η απήχησή του, πρέπει να είστε σκληροί και άμεμπτοι. Γι’ αυτό, λοιπόν, εμείς ζητάμε τη δέσμευσή σας, ότι δεν θα υπάρξουν ούτε καν σαν σκέψη ευνοϊκά σενάρια για το μαύρο χρήμα για την επιστροφή του και, δεύτερον, να μας δώσετε ένα χρονοδιάγραμμα παρακαλώ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Να ξέρετε ότι η Δημοκρατική Αριστερά δεν υπάρχει περίπτωση να σας αφήσει ήσυχο, με την έννοια δηλαδή ότι συνέχεια θα επανερχόμαστε σ’ αυτό το θέμα, κάθε εβδομάδα. Κάθε εβδομάδα θα υπάρχει επίκαιρη επερώτηση για το ζήτημα, θα γίνουμε κουραστικοί, θα γίνουμε ενοχλητικοί, δεν ξέρω τι θα γίνουμε, αλλά αυτήν τη δήλωσή σας σήμερα σε κάποια στιγμή εν ευθέτω χρόνω κι επειδή ζορίζουν τα πράγματα κι ο εύθετος χρόνος πρέπει να καταλάβετε ότι είναι οι επόμενες ημέρες κι όχι στο μακρύ μέλλον, θα δώσετε συγκεκριμένα ποσά, όχι ονόματα. Πήραμε από τους χίλιους 1 δισεκατομμύριο. Αν δεν δηλώσετε αυτά τα πράγματα, από εδώ και πέρα το αρχηγείο θα πυροβολεί με πολύ βαριά μέσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, δέχομαι αυτό το οποίο είπε περί πυροβολισμών ο Βουλευτής κ. Οικονόμου, αλλά θα σας έλεγα «μην πυροβολείτε τον πιανίστα». Διότι όταν μπαίνει κάποιος στο σαλούν στην Αμερική πυροβολεί κατά λάθος τον πιανίστα. Συνεπώς θα ήθελα να σας πω ότι αυτά τα οποία είπατε, τα συμμερίζομαι αλλά θα πρέπει να σκεφτείτε και δύο-τρία πράγματα. 
Πρώτον, μιλήσατε για ευελιξία υπηρεσιών, θα πρέπει να αναρωτηθείτε όμως, πώς φτάσαμε στο να μην είναι ευέλικτες οι υπηρεσίες.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Φτιάξτε τις.</Speech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Θα πρέπει κάποτε να συζητηθεί κι αυτό το θέμα. Θα πρέπει να δούμε γιατί ο ελεγκτικός μηχανισμός δεν είναι στην καλύτερή του κατάσταση. Θα το κάνουμε κι αυτό, αλλά έχουμε άλλες προτεραιότητες, να τον αποκαταστήσουμε και κάποτε να πούμε γιατί ο ελεγκτικός μηχανισμός έφτασε σε αυτήν την κατάσταση. 
Δεύτερον, η φορολόγηση όλων όσοι παραβαίνουν το νόμο, γίνεται πάντα με την ισχύουσα νομοθεσία και υπάρχει νομοθεσία. 
Το τρίτο που ήθελα να πω είναι ότι στο πλαίσιο της ανίχνευσης και της φορολόγησης υπάρχει κάποια διαδικασία. Η νομιμότητα πρέπει να τηρείται πάντα και δεν θα πρέπει προς χάριν του κοινού που θέλει να δει ονόματα, να θυσιάζεται αφ’ ενός η νομιμότητα και αφ’ ετέρου ο σκοπός που είναι σε γρήγορο χρονικό διάστημα, να έχουμε αποτέλεσμα και να μην κοινοποιούνται τα πάντα που έχουν αρνητικό αποτέλεσμα σε σχέση με την πρόοδο των ερευνών και τη φορολόγηση. Άλλωστε και σε ευνομούμενες πολιτείες θα δείτε ότι στο τέλος ανακοινώνονται πράγματα, δεν ανακοινώνονται στην πορεία. 
Πολύ σύντομα εμείς θα έχουμε προχωρήσει και, βεβαίως, θα σας ενημερώνω στο πλαίσιο των δυνατοτήτων που μου επιτρέπει η νομοθεσία. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι δύο μαθητές και μαθήτριες και δύο εκπαιδευτικοί από το 77ο Δημοτικό Σχολείο Αθήνας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Θα συζητηθεί τώρα η πέμπτη με αριθμό 379/2-10-2012 επίκαιρη ερώτηση πρώτου κύκλου του Βουλευτή του Λαϊκού Συνδέσμου–Χρυσή Αυγή κ. Χρήστου Παππά προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την ανάγκη εφαρμογής ποινικών διατάξεων για τη βλασφημία των Θείων.
Ο κ. Παππάς έχει το λόγο για δύο λεπτά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, θα αναρωτηθούν κάποιοι γιατί συζητάμε σήμερα εν έτει 2012 για βλαστήμιες, θρησκείες κ.λπ. 
Δεν μας κάνει εντύπωση η απορία αυτών των κάποιων. Και οι Αριστεροί αλλά και οι φιλελεύθεροι μεταξίτες δεν μπορούν να αντιληφθούν ότι υπάρχουν κάποια πράγματα πέρα από τα καθημερινά, πέρα από τα μίζερα. Υπάρχουν κάποια πράγματα πέρα από τις αγορές, πέρα από τα υλικά. Υπάρχουν αρχές, αξίες, ιδανικά, που κράτησαν αυτόν το λαό όρθιο, που δεν τον άφησαν να σκύψει το κεφάλι. Ενάντια σε κατακτητές, σε απειλές, σε πόλεμο, σε δύσκολες περιόδους η ορθόδοξη πίστη κράτησε τον ελληνισμό, κράτησε την Ελλάδα.
Το ξέρω ότι σας στεναχωρεί αλλά οι αγωνιστές του ’21 λέγανε πως πολεμούσαν «για του Χριστού την πίστη την Αγία και της πατρίδας την ελευθερία»...</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Πού ξέρει τι έλεγαν το ’21;</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Συγγνώμη, που δεν έλεγαν ότι πολεμούσαν για πολυπολιτισμική κοινωνία, για το δείκτη NASDAQ και για διάφορες άλλες αηδίες. 
Στο Σύνταγμά μας προστατεύεται η ελεύθερη άσκηση της θρησκευτικής λατρείας. Προστατεύεται η θρησκευτική ελευθερία. Είναι αγαθό του απλού Έλληνα πολίτη. Είναι δικαίωμα, είναι αγαθό, πείτε το όπως θέλετε. Είναι όμως, ιερό. Δεν μπορεί όλο αυτό να διασφαλιστεί, όταν καθημερινά η ορθόδοξη πίστη καθυβρίζεται και χλευάζεται. Είναι γνωστό ότι διάφορα κέντρα υλοποιούν σχέδια αλλοίωσης του εθνικού και κοινωνικού μας ιστού. Η Ορθοδοξία είναι στενά συνδεδεμένη με τον ελληνικό λαό σε όλες τις εκφάνσεις του. 
Η προστασία, λοιπόν, του θρησκευτικού συναισθήματος δεν είναι μόνο προστασία ενός συνταγματικά κατοχυρωμένου δικαιώματος αλλά είναι προστασία στην ουσία της ίδιας της ψυχικής οντότητας του Έλληνα. 
Αυτό βέβαια και η συγκυβέρνηση και το αριστερό κατεστημένο είναι κάτι το οποίο δεν ξέρουν, αφού δεν έχουν καμμία επαφή ουσιαστικά με το λαό. Δεν μπορεί να προστατευτεί το συναίσθημα αυτό, δεν μπορεί να προστατευθεί η πίστη μας, όταν αφήνεται ελεύθερα να καθυβρίζονται τα θεία, να προσβάλλεται ο θεός. 
Δεν ζητούμε, λοιπόν, τίποτα το περίεργο, τίποτα το ακραίο. Ζητούμε το αυτονόητο. Ζητούμε αυτό που ισχύει και σε άλλες πολιτισμένες χώρες: δηλαδή, δεν μπορεί κάποιος να προσβάλει την πίστη του καθενός. 
Το μόνο το οποίο απαιτούμε είναι η εφαρμογή του νόμου. Ο νόμος είναι σαφής. Υπάρχει το άρθρο 198 για την κακόβουλη βλασφημία, όπου τιμωρείται όποιος κακόβουλα και δημόσια βρίζει με οποιονδήποτε τρόπο το θεό. Και στο άρθρο 2 τιμωρείται όποιος εκδηλώνει δημόσια με βλασφημία την έλλειψη σεβασμού προς τα θεία.
Ζητάμε λοιπόν, το θέμα της βλασφημίας να πάψει να αντιμετωπίζεται με τυπική προσέγγιση αλλά και να εφαρμοστούν οι νόμοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Βουλευτά.
Δεν νομίζω ότι στεναχωρηθήκατε, κύριε Κεγκέρογλου. Όχι, έτσι;</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Εγώ ιδιαίτερα που κατάγομαι από την Καππαδοκία...</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Επειδή σας είδα και διαμαρτυρηθήκατε, γι’ αυτό απευθύνομαι σε εσάς.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κατάγομαι από εκεί και δεν δέχομαι…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Υπουργέ, έχετε το λόγο να απαντήσετε για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πολύ, κύριε Πρόεδρε.
Κατ’ αρχάς να κάνω ένα σχόλιο ότι, όπως ξέρετε, η ανεξιθρησκία είναι συνταγματικώς κατοχυρωμένη και σε αυτήν την Αίθουσα, όπως και παντού στην ελληνική επικράτεια, ο καθένας πιστεύει αυτό που θέλει. 
Όπως επίσης, η συντριπτική πλειοψηφία των Ελλήνων είναι χριστιανοί ορθόδοξοι και κανένας δεν μπορεί να μονοπωλήσει το να είναι περισσότερο πατριώτης, λιγότερο πατριώτης, περισσότερο χριστιανός ή λιγότερος χριστιανός, τόσο σε αυτή την Αίθουσα, όσο και παντού στην επικράτεια. 
Επιτρέψτε μου να συμφωνήσω μαζί σας στο γεγονός ότι η ορθόδοξη πίστη ήταν και είναι συνυφασμένη με τους Έλληνες, με τη ζωή τους, με την καθημερινότητά τους. Και πολύ εύστοχα αναφέρεστε για το ρόλο της Ορθοδοξίας, που, πράγματι, πάντα αποτελούσε και αποτελεί στήριγμα για τον Ελληνισμό αλλά και για τους Έλληνες πολίτες και συμφωνώ απόλυτα. 
Είναι ευκαιρία –και ας παρεκκλίνω λίγο της συζητούμενης ερώτησης- να εξάρω το ρόλο της Εκκλησίας της Ελλάδος και ιδιαίτερα του Αρχιεπισκόπου Αθηνών και πάσης Ελλάδος κ. Ιερωνύμου, που σήμερα στην πολύ δύσκολη αυτήν περίοδο για τη χώρα η συμβολή της Εκκλησίας είναι, θα έλεγα, κομβικής σημασίας μέσα από το φιλανθρωπικό της έργο, αλλά και μέσα από όλο το κοινωφελές έργου που προσφέρει στον ελληνικό λαό, όπου χιλιάδες συμπολίτες μας ανακουφίζονται και βοηθιούνται.
Η αδιάρρηκτη αυτή σχέση, κύριοι συνάδελφοι, της Ορθοδοξίας και των Ελλήνων πολιτών γαλουχήθηκε στο πέρασμα των αιώνων. Και για το λόγο αυτόν, όπως και εσείς προαναφέρατε, στο πρώτο μέρος «Βασικές Διατάξεις του Συντάγματος» περιλαμβάνεται το Τμήμα Β΄ το οποίο στο άρθρο 3 προσδιορίζει τις σχέσεις Εκκλησίας και Πολιτείας. 
Στην παράγραφο 1 του άρθρου αυτού ορίζεται: «Επικρατούσα θρησκεία στην Ελλάδα είναι η θρησκεία της Ανατολικής Ορθόδοξης Εκκλησίας του Χριστού» και γίνεται ρητή αναφορά στη διοίκησή της από την Ιερά Σύνοδο και τη Διαρκή Ιερά Σύνοδο. 
Την προστασία περαιτέρω της θρησκευτικής ειρήνευσης προβλέπει ο Ποινικός μας Κώδικας διά της ποινικοποιήσεως της βλασφημίας. 
Έχω ήδη απαντήσει γι’ αυτό σε πρότερη επίκαιρη ερώτηση άλλου συναδέλφου και πρόσφατα έχω αναφέρει ποιες είναι οι διατάξεις που προστατεύουν την κακόβουλη βλασφημία. 
Γνωρίζετε το άρθρο 198 παράγραφος 1 του Ποινικού Κώδικα που λέει: «Με φυλάκιση μέχρι δύο ετών τιμωρείται όποιος δημόσια και κακόβουλα βρίζει με οποιονδήποτε τρόπο το θεό», ενώ κατά την παράγραφο 2 του ιδίου άρθρου «Όποιος, εκτός από την περίπτωση της παραγράφου 1, εκδηλώνει δημόσια με βλασφημία έλλειψη σεβασμού προς τα θεία, τιμωρείται με κράτηση έως έξι μήνες ή με πρόστιμο έως τρεις χιλιάδες ευρώ». 
Επίσης, κατά το άρθρο 199: «Όποιος δημόσια και κακόβουλα καθυβρίζει με οποιονδήποτε τρόπο την Ανατολική Ορθόδοξη Εκκλησία του Χριστού ή άλλη θρησκεία ανεκτή στην Ελλάδα τιμωρείται με φυλάκιση μέχρι δύο ετών». 
Οι διατάξεις αυτές, όπως προκύπτει από τη διατύπωσή τους αλλά και σύμφωνα με τη νομολογία των ελληνικών δικαστηρίων, αποσκοπούν στην απόκρουση της τελούμενης δημοσίως, κακοβούλως και καθ’ οιονδήποτε τρόπο καθυβρίσεως του θεού και καθυβρίσεως της Ανατολικής Ορθόδοξης Εκκλησίας, που είναι ανεκτή στην Ελλάδα και στην εντεύθεν, προς εξασφάλιση της θρησκευτικής ειρήνευσης των πολιτών προστασία αυτών, η οποία εκδηλούται από την πολιτεία γιατί είναι μέλημα της.
Με βάσει τις ως άνω διατάξεις –και απαντώ εμμέσως στα ερωτήματα που μου θέτετε- παραπέμφθηκε και ο εικοσιεπτάχρονος χρήστης του διαδικτύου σε δίκη, αφού ο εισαγγελέας άσκησε ποινική δίωξη για κακόβουλη βλασφημία και καθύβριση θρησκευμάτων. 
Αυτό το νομικό οπλοστάσιο είναι στη διάθεση κάθε φορά του εισαγγελέα να ασκεί ποινικές διώξεις, αν το κρίνει σκόπιμο και αν πληρούται η αντικειμενική υπόσταση του εγκλήματος. Αυτά προβλέπει η νομοθεσία και αυτά εφαρμόζονται.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα ήθελα, κύριε Πρόεδρε, πολύ λίγο χρόνο και τελειώνω.
Σε κάθε περίπτωση έκφανση της προσωπικότητας που πρέπει να προστατεύεται από κάθε προσβολή είναι και το θρησκευτικό συναίσθημα που έμμεσα προστατεύεται, όπως είπαμε, από τα άρθρα 198 έως 200 του Ποινικού Κώδικα. 
Το αντικείμενο της προστασίας εντοπίζεται στη θρησκευτική ειρήνη και είναι πολύ σημαντικό αυτό και έμμεσα στο θρησκευτικό συναίσθημα των πολιτών, δηλαδή, στο ατομικό δικαίωμα της θρησκευτικής ελευθερίας. Υπάρχει σχετική απόφαση του Μονομελούς Πρωτοδικείου Αθηνών. Παράλληλα, στα διεθνή κείμενα διακηρύσσεται και η θρησκευτική ελευθερία στο προστατευτικό πεδίο της οποίας υπάγεται και η αρνητική εκδήλωση της, δηλαδή η μη προσβολή των θρησκευτικών πεποιθήσεων έκαστου. 
Από την άλλη, οφείλω να τονίσω ότι η ελευθερία της έκφρασης συνιστά ακρογωνιαίο λίθο μιας δημοκρατικής κοινωνίας, περιλαμβάνει τις ιδέες και πληροφορίες που αντιβαίνουν στις επικρατούσες αντιλήψεις. Και το κράτος υποχρεούται να απέχει από μη αναγκαίες επεμβάσεις. Θέλω να το τονίσω αυτό ότι η ελευθερία της έκφρασης είναι συνταγματικώς κατοχυρωμένη.
Οφείλω να αναφέρω ότι στην υπόθεση Μίλερ και λοιποί κατά Ελβετίας, το Ευρωπαϊκό Δικαστήριο Δικαιωμάτων του Ανθρώπου πράγματι συμπεριέλαβε στην κρίση του αυτές τις παραδοχές περί της ελευθερίας της έκφρασης. Εντούτοις –και οφείλω να το πω- ξεκαθάρισε ότι όποιος ασκεί το δικαίωμα της ελευθερίας της έκφρασης υπόκειται στους περιορισμούς της παραγράφου 2 του άρθρου 10 της Ευρωπαϊκής Σύμβασης Δικαιωμάτων του Ανθρώπου και έχει καθήκοντα και υποχρεώσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, δεν αφήνετε και κάτι για τη δευτερολογία σας; Θα σας κόψω χρόνο από τη δευτερολογία σας.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Βεβαίως, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Παππά, έχετε το λόγο για τρία λεπτά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ευχαριστώ, κύριε Πρόεδρε. 
Ευχαριστώ τον κύριο Υπουργό για την απάντησή του. Βλέπω, όμως, ότι μετεκλογικά μετεξελίσσεστε σε κεντρώο κόμμα -όπως πάντα θέλετε να λέγεστε- σε μια κεντρώα συγκυβέρνηση. Ξεχάσατε ως Νέα Δημοκρατία τις προεκλογικές εξαγγελίες που βλέπαμε στα μπαλκόνια «πατρίς, θρησκεία, οικογένεια», «είμαστε η γνήσια Δεξιά» κ.λπ.. 
Χλιαρή, λοιπόν, η απάντησή σας, κύριε Υπουργέ, όπως χλιαρή ήταν και η απάντησή σας σε μια ανάλογη ερώτηση του αντιπάλου κόμματος προς τις θέσεις της Χρυσής Αυγής, του ΣΥΡΙΖΑ, όπου ο κ. Τατσόπουλος ζητούσε την κατάργηση της νομοθεσίας περί βλασφημίας. Όσο χλιαρά απαντήσατε στον κ. Τατσόπουλο, το ίδιο χλιαρά απαντάτε και στη Χρυσή Αυγή. 
Κύριε Υπουργέ, άκουσα τις θέσεις σας και λέω ότι εμείς δεν θέλουμε να χλευάζεται και να γελοιοποιείται η θρησκευτική πίστη, η οποιαδήποτε θρησκευτική πίστη. Οι Έλληνες είναι κατά 98% χριστιανοί ορθόδοξοι και θέλουν να παραμείνουν χριστιανοί ορθόδοξοι. Όσα μας είπατε περί άρθρων του Συντάγματος, είναι γνωστά. Δεν απαντήσατε, όμως, στην ουσία της ερώτησης. Εμείς ζητάμε να εφαρμοστούν οι νόμοι. 
Αν είχατε αυτή τη στιγμή ένα μαγνητοφωνάκι και μαγνητοφωνούσατε τα υπουργικά συμβούλια, τις κατ’ ιδίαν συζητήσεις της κυβερνήσεώς σας και συζητήσεις που γίνονται στο καφενείο της Βουλής και ακούγατε συναδέλφους σας –τους δήθεν «εθνοπατέρες»- πώς μιλούν για τα θεία, για Χριστούς και για Παναγίες, τι εντύπωση δίνουν στον απλό Έλληνα θρησκευόμενο πολίτη; Άρα το ψάρι βρωμάει από το κεφάλι. Γι’ αυτό και δεν θέλετε να εφαρμοστούν οι νόμοι. 
Χθες το βράδυ, θα ξεκινούσε –ευτυχώς δεν ξεκίνησε- η παράσταση «Corpus Christi» ενός Αλβανού κίναιδου, στην οποία καθυβρίζεται ο Ιησούς Χριστός και οι Απόστολοι. 
Με την παρέμβαση, λοιπόν, κάποιων πολιτών, αυτή η παράσταση ανεβλήθη για τις 11 Οκτωβρίου. Αυτό, όμως, έγινε με την παρέμβαση πολιτών. Χωρίς, λοιπόν, να είμαστε φανατικοί, αυτή τη στιγμή ζητάμε την εφαρμογή του νόμου, διότι νόμος δεν υπάρχει. Διαπιστώνουμε, όπως διαπιστώνει και ο ελληνικός λαός ότι δεν υπάρχει κράτος. Το κράτος έχει μεταβληθεί σε κλωτσοσκούφι. Βλέπουμε πολίτες να μπαίνουν μέσα στο Υπουργείο Εθνικής Άμυνας και στο Γενικό Επιτελείο Στρατού, κάτι πρωτοφανές στα χρόνια της νεοελληνικής ιστορίας, όσα χρόνια είμαστε –εντός εισαγωγικών- «ελεύθερο κράτος». Επίσης, βλέπουμε πολίτες να αναβάλλουν μια παράσταση και πολίτες να διαμαρτύρονται στο Παρανέστι Δράμας για το στρατόπεδο, πράγματα τα οποία έπρεπε να κάνει το κράτος. Το κράτος, λοιπόν, είναι ανύπαρκτο. 
Θα σας καταθέσω, λοιπόν, στα Πρακτικά τα σχετικά με αυτήν την παράσταση και αν υπάρχει κράτος, θα αναμένουμε να μη γίνει αυτή η χυδαία παράσταση. Χρειάστηκε να γίνει συγκέντρωση διαμαρτυρίας στις 4 Οκτωβρίου για να μη γίνει η παράσταση. 
Καταθέτω, λοιπόν, στα Πρακτικά το σχετικό έγγραφο και αναμένουμε να δούμε τι θα κάνει το κράτος μέχρι τις 11 Οκτώβρη γι’ αυτήν την παράσταση. 
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, είπατε για την περίφημη ιστοσελίδα όπου έχει ξεσπάσει θύελλα στο διαδίκτυο για την καθύβριση μιας αγίας μορφής της Ορθοδοξίας. Ξέρετε, οι άγιοι δεν δημιουργούνται μόνο βάσει της επίσημης θέσης της Εκκλησίας. Οι άγιοι και οι όσιοι υπάρχουν και στη συνείδηση του ελληνικού λαού. Ο γέροντας Παΐσιος είναι πλέον ένας όσιος, ένας άγιος στη συνείδηση του θρησκευόμενου λαού. Χρειάστηκε, λοιπόν, η ερώτηση της Χρυσής Αυγής για την καθύβριση του γέροντα Παΐσιου για να ενεργοποιηθεί το κράτος. 
Έχουμε βαρύ το φορτίο πάνω μας και πιστεύουμε ότι η ύπαρξη του Λαϊκού Εθνικιστικού Κινήματος συν τοις άλλοις αποτελεί και μια ύπαρξη για να ενεργοποιηθεί το κράτος, για να γίνουμε επιτέλους κράτος, κράτος ελεύθερο, κράτος χριστιανικό και ορθόδοξο, όπως ήμασταν και όπως θέλουμε να παραμείνουμε. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε, κύριε συνάδελφε. 
Το λόγο έχει ο κύριος Υφυπουργός για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Πραγματικά δεν αντιλαμβάνομαι τι εννοείτε όταν λέτε ότι δεν υπάρχει κράτος. Ο νομοθέτης οφείλει να κάνει αυτά που πρέπει να κάνει και οι αρμόδιες δικαστικές εισαγγελικές αρχές θα κάνουν αυτό που πρέπει να κάνουν, εκτός αν εννοείτε ότι ο εισαγγελέας και τα δικαστήρια δεν κάνουν καλά το καθήκον τους. 
Για να συνοψίσω και για να τελειώνουμε, ο Ποινικός μας Κώδικας ορίζει ξεκάθαρα το πότε τιμωρείται η βλασφημία και μάλιστα το εντάσσει σε χωριστό κεφάλαιο, στο Κεφάλαιο Ζ΄, όπως ανέφερα και πριν, που αφορά τη θρησκευτική ειρήνευση. 
Ποια είναι η αντικειμενική υπόσταση του εγκλήματος, κύριε συνάδελφε; Να είναι κακόβουλη βλασφημία. Να αποδεικνύεται, δηλαδή, στο δικαστήριο ότι έγινε με τρόπο που ενοχλεί τον άλλο, διαταράσσει το θρησκευτικό του συναίσθημα, διαταράσσει δηλαδή, ευρύτερα τη θρησκευτική ειρήνευση. Το έχω πει και είναι πάρα-πάρα πολύ σημαντικό το κεφάλαιο αυτό. Διαχωρίζει, λοιπόν, την κακόβουλη βλασφημία από τη μη κακόβουλη βλασφημία. Αυτό καμμία σχέση δεν έχει με την ελευθερία της έκφρασης ή με την ελευθερία της τέχνης, η οποία καθ’ οιονδήποτε τρόπο δεν επηρεάζεται –και οφείλω να το πω- και δεν περιορίζεται. 
Σε κάθε περίπτωση ήδη με το ν. 4055/2012 υποβιβάστηκαν σε πταίσμα οι πράξεις της μη κακόβουλης βλασφημίας και κατ’ αυτόν τον τρόπο προστατεύεται επαρκέστατα, μέσα στα όρια της λογικής, η ελευθερία της έκφρασης και η ελευθερία της τέχνης. Και αναφέρω «προστατεύεται» διότι δεν παραγνωρίζω το γεγονός ότι θα μπορούσαν να υπάρχουν περιπτώσεις -και υπάρχουν τέτοιες σας διαβεβαιώνω- όπου προκαλείτο κάποιος να προχωρήσει σε βλασφημία ή δεν είχε τέτοιο σκοπό, αντιμετωπίζοντας παλαιότερα πλημμεληματικού χαρακτήρα ποινές. Με τον τρόπο αυτόν αντιμετωπίζονται και οι ανησυχίες που πολλοί εκφράζουν –και καλώς το κάνουν- αλλά και η θρησκευτική ειρήνευση, πράγμα το οποίο είναι επίσης, πολύ σημαντικό.
Σκοπός του νομοθέτη, λοιπόν, είναι να υπάρξει μία ισορροπία μεταξύ των δύο αυτών δικαιωμάτων. Σκοπός του δικαίου είναι να αναγνωρίζει δικαιώματα, να τα προστατεύει και να τα εξισορροπεί. Είναι λογικό, υπό την έννοια αυτή, να υπάρχουν διατάξεις που θα προστατεύουν και την ελευθερία της έκφρασης και την ελευθερία της τέχνης, αλλά βεβαίως και τη θρησκευτική ειρήνευση. Ο νομοθέτης μείωσε τη στάθμιση, για την οποία μίλησα πριν, κάνοντας πταίσμα το πλημμέλημα της μη κακόβουλης βλασφημίας, αλλά από την άλλη κρατά τη στάθμιση του άλλου έννομου συμφέροντος. Και ποιο είναι αυτό; Αυτό που έχει να κάνει με τη θρησκευτική ειρήνευση.
Δεν νομίζω ότι πρέπει να πιάσουμε τα άκρα σε καμμία από τις δύο περιπτώσεις. Ο νόμος τιμωρεί κάποιον που κακόβουλα βρίζει τη θρησκεία, όποια κι αν είναι αυτή. Και στη δημοκρατία, κύριε συνάδελφε, δεν είναι σωστό, κατά την ταπεινή μου άποψη, να είμαστε υπέρ αυτών που είναι υβριστές και μάλιστα κακόβουλοι υβριστές.
Αφήστε το δικαίωμα –επαναλαμβάνω- της θρησκευτικότητας ή μη να είναι στον καθέναν και μην τάσσεστε ότι μόνο εσείς έχετε το δικαίωμα της θρησκευτικότητας, ενώ οι άλλοι δεν το έχουν. Επαναλαμβάνω ότι υπάρχει ανεξιθρησκία, αλλά ο καθένας έχει και τα πιστεύω του.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υφυπουργέ.
Θα συζητηθεί η πρώτη με αριθμό 362/2-10-2012 επίκαιρη ερώτηση δεύτερου κύκλου του Βουλευτή της Νέας Δημοκρατίας κ. Δημητρίου Κυριαζίδη προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Δημόσιας Τάξης και Προστασίας του Πολίτη, σχετικά με τη λήψη μέτρων αποτροπής περιστατικών βίας κατά αλλοδαπών.
Ο κ. Κυριαζίδης έχει το λόγο για τρία λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Κύριε Πρόεδρε, κύριοι Υπουργοί, κύριοι συνάδελφοι, με αφορμή τα πρόσφατα περιστατικά βίας κατά των αλλοδαπών που εκδηλώθηκαν στο πλαίσιο υλοποίησης διαφόρων ιδεολογικών πολιτικών περί μεταναστών, ανεξαρτήτως του γεγονότος εάν οι τελευταίοι διαμένουν παράνομα ή μη στη χώρα, τίθεται το βασικό ζήτημα της παράλειψης άσκησης εκ μέρους της πολιτείας των κατασταλτικών της αρμοδιοτήτων, αφήνοντας έτσι το περιθώριο δράσης σε πολιτικούς φορείς, όπως η Χρυσή Αυγή στην περίπτωση της Ραφήνας, να υποκαθιστούν το κράτος. 
Η άσκηση εκ μέρους των ιδιωτών καθηκόντων διωκτικών αρχών, πέραν του μη νόμιμου χαρακτήρα αυτών, καταδεικνύει το πολιτειακό έλλειμμα εφαρμογής των νόμων. Από την άλλη, η παράνομη είσοδος και παραμονή των λαθρομεταναστών, πέραν των όποιων οικονομικών, κοινωνικών προβλημάτων που δημιουργεί, αποδεικνύει κατ’ ουσίαν την ελλειμματική άσκηση της κρατικής κυριαρχίας, εμφανίζοντας την εικόνα της πολιτείας που αδυνατεί να ασκήσει την πρωτογενή και αυτοδύναμη κυριαρχία της. 
Κατόπιν αυτών και εν όψει αυτού του γεγονότος, η υποκατάσταση των κρατικών μηχανισμών εκ μέρους ιδιωτών είναι φαινόμενο κατακριτέο σε μία ευνομούμενη πολιτεία, πρέπει να στηλιτεύεται, αλλά και να αποτελεί γεγονός αφύπνισης του κρατικού μηχανισμού.
Κύριε Υπουργέ, ποια μέτρα σκοπεύει να λάβει άμεσα η Κυβέρνηση ούτως ώστε αφ’ ενός να αποτρέπονται φαινόμενα αυθαίρετης άσκησης καθηκόντων εκ μέρους ιδιωτών που προσιδιάζουν σε δημόσιους λειτουργούς και όργανα, αφ’ ετέρου δε να πατάξει φαινόμενα ανομίας εκ μέρους των μεταναστών, όπως λόγου χάριν το παρεμπόριο; 
Υπάρχει πρόθεση της Κυβέρνησης να αναλάβει σχετική νομοθετική πρωτοβουλία για τη θέσπιση ιδιώνυμου ποινικού αδικήματος για τις περιπτώσεις της απρόκλητης άσκησης παράνομης βίας, της αντιποίησης δημόσιας αρχής και της αυθαίρετης άσκησης δημοσίων εξουσιών ή δικαιωμάτων από πολιτικούς φορείς; 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Ο κύριος Υφυπουργός έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Ευχαριστώ, κύριε συνάδελφε, για την επίκαιρη ερώτηση που καταθέσατε. 
Ας ξεκινήσουμε από το βασικό ότι υπάρχει όντως ένα ακανθώδες και ένα κοινωνικά, θα έλεγα, παθογενές ζήτημα της παράνομης μετανάστευσης σε συνδυασμό με την πανθομολογούμενη ολιγωρία που επιδείχθηκε στο παρελθόν από τον κρατικό μηχανισμό ως προς την αντιμετώπισή του.
Θα μπορούσα κατ’ αρχάς να συμφωνήσω ότι εξέθρεψε στην πορεία φαινόμενα απόπειρας υποκατάστασης του κρατικού μηχανισμού και της έννομης τάξης από ιδιώτες. Σε κάθε περίπτωση, όμως, η παρούσα Κυβέρνηση διά του αρμοδίου Υπουργού Προστασίας του Πολίτη, προασπίζοντας τους θεσμούς και διαφυλάττοντας την έννομη τάξη, επέδειξε άμεσα αντανακλαστικά ως προς την αντιμετώπιση τέτοιων φαινομένων. Είναι βέβαια μια προσπάθεια που πρέπει να έχει συνέχεια  και έχει συνέχεια. Είναι ένα πολύ δύσκολο ζήτημα. 
Από την πλευρά του Υπουργείου μας, του Υπουργείου Δικαιοσύνης, Διαφάνειας και Ανθρωπίνων Δικαιωμάτων, λειτουργώντας στο πλαίσιο του σεβασμού της ανεξαρτησίας της δικαστικής λειτουργίας όπως αυτή κατοχυρώνεται στο Σύνταγμά μας, πρέπει απλά και μόνο να επισημανθεί ότι το δικαιικό μας σύστημα διά του αρμοδίου ποινικού νομοθέτη έχει δημιουργήσει ένα νομοθετικό πλαίσιο το οποίο τιμωρεί σε ένα βαθμό οποιαδήποτε προσπάθεια υποκατάστασης της έννομης τάξης και του θεσμού είτε από οργανωμένες ομάδες με πολιτικό μανδύα είτε από μεμονωμένα άτομα. Η πρόβλεψη από τον ποινικό νομοθέτη πληθώρας αδικημάτων που στρέφονται κατά του έννομου αγαθού, όπως της απρόσκοπτης άσκησης πολιτικής εξουσίας, της αντιποίησης δημόσιας αρχής, της παράνομης βίας, της αυτοδικίας, δημιουργούν ένα νομικό οπλοστάσιο στις εισαγγελικές αρχές στο επίπεδο της άσκησης ποινικής δίωξης και στο φυσικό δικαστή στο πλαίσιο της επιβολής ποινής για την αντιμετώπιση και ανάσχεση τέτοιων φαινομένων.
Πρέπει να σημειωθεί ότι στις περιπτώσεις που από την παράνομη συμπεριφορά οργανωμένων ομάδων πληρούται η αντικειμενική υπόσταση των παραπάνω αδικημάτων, μια στατιστική επισκόπηση των ποινικών διώξεων που έχει ασκηθεί από τις αρμόδιες εισαγγελικές αρχές, καταδεικνύει τη ζέση και την αυστηρότητα που έχει επιδειχθεί εναντίον τους. Και σε πλείστες περιπτώσεις ασκούνται διώξεις και για συναφή αδικήματα όπως η διατάραξη της κοινής ειρήνης και η φθορά ξένης ιδιοκτησίας όπως συνέβη στα τελευταία περιστατικά στη Ραφήνα Αττικής. 
Αποκλίνουσες συμπεριφορές, ποινικά αξιολογήσιμες μείζονος μάλιστα κοινωνικοηθικής απαξίας, που στρέφονται εναντίον αρχών και θεσμών, αντιμετωπίζονται από το υπάρχον νομοθετικό πλαίσιο και ειδικότερα τα ως άνω περιγραφόμενα αδικήματα που σας προανέφερα. Τιμωρούνται, επίσης, από τα οικεία άρθρα του Ποινικού Κώδικα.
Η πολιτική εξουσία σεβόμενη όλα τα στάδια της ποινικής διαδικασίας, από την αφετηρία αυτής με την άσκηση ποινικής δίωξης μέχρι το πέρας με την έκδοση καταδικαστικής απόφασης, δεν δύναται ούτε νομικά να επέμβει ούτε βέβαια δικαιοπολιτικά να αναμειχθεί σε εκκρεμούσα διαδικασία. Για του λόγου το αληθές, χρήσιμη θα ήταν μια πιο ενδελεχής αναφορά στο υφιστάμενο νομοθετικό πλαίσιο, πράγμα το οποίο θα κάνω στη συνέχεια. Θα σας αναφέρω και ποια νομοθετική πρωτοβουλία σκοπεύει σύντομα το Υπουργείο Δικαιοσύνης να φέρει ως προς την αντιμετώπιση τέτοιων δραστηριοτήτων με φυλετικό ή άλλο χαρακτήρα. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ.
Ο κ. Κυριαζίδης έχει το λόγο για τρία λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Κύριε Υπουργέ, με ικανοποίηση όχι μόνο προσωπική, αλλά πιστεύω και οι συνάδελφοι που βρίσκονται εδώ στο Κοινοβούλιο αλλά και η κοινωνία που μας παρακολουθεί, διαπιστώνω ότι πράγματι λαμβάνονται μέτρα. Υπάρχει παρέμβαση της δικαιοσύνης από πλευράς των εισαγγελικών και αστυνομικών αρχών για την αντιμετώπιση αυτών των φαινομένων που προαναφέρατε.
Σε μια προηγούμενη ερώτηση ακούστηκε εδώ το οξύμωρο, θα έλεγα το φαρισαϊκό, με την έννοια της εφαρμογής του νόμου, με την έννοια της βλασφημίας των θείων, της ύβρης για τα σύμβολα της πίστης. 
Αναρωτιέται κανείς πώς είναι δυνατόν οι ίδιοι να κάνουν χρήση του συμβόλου της πίστης, της πατρίδας, παραδείγματος χάριν στη Ραφήνα, έχοντας μπροστά το σταυρό και να σαρώνουν με τη σημαία, σαν να ήταν σκουπόξυλο, τις πραμάτειες των μικροπωλητών.
Να εφαρμοστεί ο νόμος, κύριε Υπουργέ. Το ζήτησε και η οργάνωση με κοινοβουλευτικό μανδύα. Δεν μπορεί να έρχεται εδώ σήμερα, για άλλους επικοινωνιακούς λόγους, επειδή απέτυχε να εκμεταλλευθεί τη φτώχεια της κοινωνίας με τον τρόπο που λειτούργησε και να θέλει να μπει στο θρησκευτικό συναίσθημα των Ελλήνων, να πραγματοποιήσει με μια άλλη διάσταση, μια διαίρεση εκμεταλλευόμενη αυτό το θρησκευτικό συναίσθημα. Είναι πάρα πολύ λυπηρό. Ζητούμε όλοι μας να εφαρμοστεί ο νόμος αδιακρίτως. Είναι υποκριτικό, επαναλαμβάνω αυτοί που παραβιάζουν το νόμο διαρκώς και μονίμως να έρχονται εδώ στο Κοινοβούλιο και να ζητάνε να εφαρμοστεί ο νόμος.
Από την άλλη πλευρά ακούσαμε και το παράδοξο για την είσοδο στο Υπουργείο Άμυνας των διαμαρτυρομένων, με την έννοια της αυτοδικίας πάλι με την οποία δεν συμφωνεί κανείς. Αλλά και οι ίδιοι δεν πραγματοποιούν το ίδιο; Δεν παίρνουν το νόμο στα χέρια τους; Δεν αυτοδικούν; 
Δεν μπορώ να καταλάβω πώς από την μια πλευρά ζητούν την εφαρμογή των νόμων, την παρέμβαση και του Κοινοβουλίου μέσω των ερωτήσεων και των θεμάτων, που υποκριτικά παραθέτουν και  από την άλλη πλευρά οι ίδιοι να τους παραβιάζουν ασύστολα και προκλητικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Να αναφέρω απλά ότι ο Ποινικός Κώδικας επαρκώς ως ένα σημείο προστατεύει τα έννομα αυτά αγαθά απέναντι σε τέτοιες έκνομες πράξεις. Αναφέρω τα άρθρα 331 και 175 του Ποινικού Κώδικα. 
Υπήρξε, όπως γνωρίζετε μια εγκύκλιος του Αρείου Πάγου, η υπ’ αριθμόν 14/18-9-2012, η οποία βέβαια αφορούσε παρόμοια πράξη και έκρινε ότι  περίπτωση αντιποίησης αποτελεί και εκείνη… κατά την οποία ο δράστης, χωρίς να αντιποιείται την ιδιότητα του φορέα δημόσιας κ.λπ. υπηρεσίας, επιχειρεί πράξη επιτρεπόμενη σε υπάλληλο.
Στην ίδια εγκύκλιο διευκρινίζεται ότι δεν περιλαμβάνει το δικαίωμα διενέργειας ανακριτικών πράξεων στην άσκηση δικαιώματος του πολίτη για σύλληψη δράστη αυτοφώρου εγκλήματος, όπως ρυθμίζεται αυτό στο άρθρο 275, παράγραφος 1 του Κώδικα Ποινικής Δικονομίας. Όποιος πολίτης προβαίνει σε τέτοιες ενέργειες και έπειτα συλλαμβάνει κάποιο άτομο διαπράττει κατά τον κύριο εισαγγελέα αξιόποινη πράξη αντιποίησης. 
Να τονίσω επίσης, ότι σύντομα, στο επόμενο νομοσχέδιο που θα καταθέσει το Υπουργείο Δικαιοσύνης κάνουμε μια τροποποίηση στο άρθρο 79 του Ποινικού Κώδικα που αναφέρεται στην επιμέτρηση της ποινής. 
Στην παράγραφο 3 αναφέρεται ότι «η τέλεση της πράξης από μίσος εθνοτικό, φυλετικό, θρησκευτικό ή μίσος λόγω διαφορετικού γενετήσιου προσανατολισμού κατά του παθόντος συνιστά επιβαρυντική περίσταση». Προστίθεται εκεί, λοιπόν, ότι «η τέλεση της πράξης από μίσος εθνοτικό, φυλετικό, θρησκευτικό, ή μίσος λόγω διαφορετικού γενετήσιου προσανατολισμού κατά του παθόντος συνιστά επιβαρυντική περίσταση και σε περίπτωση πλημμελήματος η ποινή είναι ανώτερη των τριών ετών. Η δε ποινή δεν αναστέλλεται και δεν μετατρέπεται». Οπότε θα μπει ένα τέλος στις όποιες αυτές έκνομες πράξεις γίνονται από οποιονδήποτε φορέα με οποιοδήποτε πολιτικό μανδύα θέλει να βάλει αυτός.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Κυρίες και κύριοι συνάδελφοι, θέλω να ανακοινώσω προς το Σώμα ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις στις αιτήσεις εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών. 
Επίσης, οι Υπουργοί Οικονομικών, Εξωτερικών, Εθνικής Άμυνας, Εσωτερικών, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Υγείας, Αγροτικής Ανάπτυξης και Τροφίμων, Δημόσιας Τάξης και Προστασίας του Πολίτη, Τουρισμού, Ναυτιλίας και Αιγαίου, Μακεδονίας και Θράκης και Επικρατείας κατέθεσαν σχέδιο νόμου: «Κύρωση της Πράξης Νομοθετικού Περιεχομένου «Τροποποίηση του τελευταίου εδαφίου της παραγράφου 1 του άρθρου 3 του ν.3986/2011 «Επείγοντα μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012 – 2015» (Α’ 152), όπως ισχύει», της Πράξης Νομοθετικού Περιεχομένου «Κατάργηση ελάχιστου ποσοστού Ελληνικού Δημοσίου σε ΕΛΠΕ, ΔΕΗ, ΟΠΑΠ, ΟΔΙΕ, ΕΥΔΑΠ, ΕΥΑΘ, ΕΛΤΑ, Οργανισμό Λιμένος Πειραιώς, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας, καθώς και κατάργηση του άρθρου 11 του ν.3631/2008 (Α’ 6)» και άλλες επείγουσες ρυθμίσεις.»
Παραπέμπεται στην αρμόδια Διαρκή Επιτροπή.
Θα συζητηθεί τώρα η έβδομη με αριθμό 383/2-10-2012 επίκαιρη ερώτηση  πρώτου κύκλου του Βουλευτή του Κομμουνιστικού Κόμματος Ελλάδας κ. Ιωάννη Γκιόκα προς τους Υπουργούς Εσωτερικών και Οικονομικών, σχετικά με τις δωρεάν μετακινήσεις των μαθητών.
Κύριε συνάδελφε, έχετε το λόγο για δύο λεπτά.</ChairmanSpeech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, δεν υποτιμάμε κανένα πρόβλημα που αντιμετωπίζουν αυτή τη στιγμή τα σχολεία και το εκπαιδευτικό σύστημα συνολικότερα, προβλήματα τα οποία, άλλωστε, πολλαπλασιάζονται και επιδεινώνονται σε συνθήκες υποχρηματοδότησης και περικοπών. Ωστόσο, το θέμα της ερώτησής μας, το ζήτημα της μεταφοράς των μαθητών, έχει από την αρχή της χρονιάς εξελιχθεί, στην κυριολεξία, σε έναν πραγματικό εφιάλτη για τους γονείς, για τις λαϊκές οικογένειες. 
(Στο σημείο αυτό την Προεδρική Έδρα καταλαμβάνει ο Ε’ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Έχει διαμορφωθεί –από πέρυσι επί της ουσίας- με ευθύνη και της προηγούμενης κυβέρνησης και της σημερινής, μια τραγική κατάσταση όπου χιλιάδες παιδιά μετακινούνται με ευθύνη των γονιών τους, με αποτέλεσμα να χάνονται μεροκάματα, να δίδονται δεκάδες ποσά σε ταξί και να αδειάζουν οι τσέπες και χιλιάδες παιδιά της Ειδικής Αγωγής να μένουν στα σπίτια τους, το οποίο ακυρώνει και την όποια πρόοδο έχουν κάνει αυτά τα παιδιά. Υπάρχουν καταγγελίες από σχολεία Ειδικής Αγωγής όπου τα μισά παιδιά πηγαίνουν στο σχολείο.
Υπάρχουν τα παιδιά των μουσικών σχολείων -τα σχολεία αυτά, όπως ξέρετε, έχουν κι έναν υπερτοπικό χαρακτήρα- τα οποία πρέπει να μετακινούνται είκοσι και τριάντα χιλιόμετρα καθημερινά και είναι στον αέρα. 
Και, βέβαια, αυτή η κατάσταση στην επαρχία ή σε πιο απομακρυσμένες περιοχές της Αττικής, για παράδειγμα, στον Ωρωπό, στο Σαρωνικό, είναι ακόμα πιο οξυμένη, ακόμα χειρότερη.
Αυτή τη στιγμή, από την αρχή της σχολικής χρονιά –και όπως είπα, από πέρυσι υπάρχει αυτή η κατάσταση- παίζεται ένα παιχνίδι στις πλάτες των μαθητών και των γονιών τους. Η ευθύνη έχει γίνει μπαλάκι, από τους δήμους στις περιφέρειες και από τις περιφέρεις στους δήμους. Οι οφειλές προς τους μεταφορείς δεν έχουν ακόμη καταβληθεί. Οι συμβάσεις είναι στον αέρα. Και η κατάσταση αυτή επιβαρύνει τις λαϊκές οικογένειες.
Υπάρχει και το φαινόμενο -ιδιαίτερα στην επαρχία- να παίρνονται πίσω από τους μαθητές τα μαθητικά πάσα, επειδή, λέει, δεν καλύπτονται από τις χιλιομετρικές αποστάσεις που θέτει ο νόμος.
Επίσης, υπάρχει το φαινόμενο στα αστικά κέντρα παιδιά που κινούνται με τα μέσα μαζικής μεταφοράς να μην έχουν να πληρώσουν το εισιτήριο –κάτι πάρα πολύ φυσιολογικό- και οι ελεγκτές να τους κατεβάζουν στη μέση του δρόμου, με ό,τι αυτό συνεπάγεται για την ασφάλειά τους.
Εμείς θεωρούμε ότι η Κυβέρνηση πρέπει να πάρει την ευθύνη της. Να μην κρύβεται πίσω από δήμους ή περιφέρειες. Να αποπληρωθούν άμεσα οι οφειλές προς τους μεταφορείς και κυρίως να εξασφαλιστεί η δωρεάν και ασφαλής μετακίνηση των μαθητών με ευθύνη του κράτους. Να καταργηθεί ο χιλιομετρικός περιορισμός για τη χορήγηση μαθητικών πάσων και να εξασφαλιστεί η δωρεάν μετακίνηση για τα αστικά μέσα μαζικής μεταφοράς.
Θα θέλαμε την απάντηση του κυρίου Υπουργού σε αυτές μας τις ερωτήσεις.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κ. Γκιόκα.
Το λόγο έχει ο Υπουργός Εσωτερικών κ. Στυλιανίδης.
Κύριε Υπουργέ, έχετε τρία λεπτά.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Κύριε συνάδελφε, θα ήθελα να σας ευχαριστήσω που αγγίζετε ένα τόσο επίκαιρο και ευαίσθητο θέμα και μου δίνετε τη δυνατότητα να παρουσιάσω την εικόνα όπως την παραλάβαμε και όπως προσπαθούμε να τη διαμορφώσουμε αυτή τη στιγμή.
Οι μεταφορές αφορούν περίπου διακόσιες χιλιάδες μαθητές σε ολόκληρη την Ελλάδα. Και είναι αλήθεια ότι από την πρώτη μέρα που αναλάβαμε εντοπίσαμε τον κίνδυνο να καταρρεύσει πλήρως το σύστημα για τρεις κυρίως λόγους:
Πρώτον, διότι οφείλονταν πάνω από 150.000.000 ευρώ στους μεταφορείς για τα δύο προηγούμενα έτη, τα οποία δεν είχαν καταβληθεί.
Δεύτερον, διότι η εφαρμοζόμενη κοινή υπουργική απόφαση για τον τρόπο υπολογισμού ήταν διαμορφωμένη με τέτοιο τρόπο που δημιουργούσε εξαιρετικά μεγάλες δαπάνες.
Τρίτον, διότι ενδεχομένως και ο αριθμός των δικαιούχων δεν ήταν με ακρίβεια προϋπολογισμένος σωστά, με αποτέλεσμα να σπαταλούνται τα προηγούμενα χρόνια κονδύλια και έτσι σήμερα να έχουμε δυστοκία στην αποτελεσματικότητα.
Εμείς διαπιστώσαμε ότι το 2012 είχαν καταβληθεί από τα 98 εκατομμύρια που οφείλονταν μόνο 15 εκατομμύρια στους μεταφορείς, ενώ το 2011 είχαν καταγραφεί περίπου 52 εκατομμύρια οφειλών προς τους μεταφορείς συνολικά, δηλαδή 150 εκατομμύρια μείον τα 15 που κατεβλήθησαν- όταν αναλάβαμε οφείλονταν περίπου 135 εκατομμύρια.
Το πρώτο ζήτημα που αντιμετωπίσαμε ήταν η εφαρμογή του σχετικού άρθρου του «Καλλικράτη», το οποίο δεν επέφερε το προσδοκώμενο αποτέλεσμα. Μετεφέρθη η αρμοδιότητα στους Δήμους. Έδωσα εντολή οι Αποκεντρωμένες  διοικήσεις να καταγράψουν σε τι φάση βρίσκονταν οι διαγωνισμοί και η αποτύπωση της πραγματικότητας μας είπε ότι όλοι οι διαγωνισμοί που είχαν τρέξει, περίπου τριάντα έως σαράντα, βγαίνουν άγονοι και ότι δεν θα έχουμε μεταφορές το Σεπτέμβριο. Μιλάμε για το μήνα Ιούλιο, λοιπόν. Εντατικοποιήσαμε τις ενέργειές μας για να αντιμετωπίσουμε αυτό το ζήτημα. Και αυτό έγινε.
Παρετάθη για τρίτη φορά με πράξη νομοθετικού περιεχομένου, η οποία θα κυρωθεί τις επόμενες ημέρες, η δυνατότητα αυτή να παραμείνει στις Περιφέρειες και αποφασίσαμε να οριστικοποιηθεί αυτή η αρμοδιότητα, να κατακυρωθεί στις Περιφέρειες και αυτές -και για λόγους διαφάνειας και για λόγους αποτελεσματικότητας αλλά και για λόγους οικονομίας κλίμακος- θα κάνουν τους διαγωνισμούς από εδώ και πέρα. Με την ανωτέρω πράξη καλύπτεται η μεταφορά  για το επόμενο σχολικό έτος. Θα ήθελα εδώ να ευχαριστήσω και τους μεταφορείς που προσέφεραν έκπτωση 17% στα τιμήματα για τη χρονιά 2012 – 2013, όταν κάναμε τη σχετική συζήτηση.
Επίσης, αφού λύθηκε το νομικό ζήτημα, δώσαμε να πληρωθούν 22 εκατομμύρια έναντι των οφειλομένων και δεδουλευμένων, ώστε να αρχίσει να απομειώνεται η οφειλή και έτσι να προσέλθουν οι μεταφορείς. Και οι μεταφορείς προσήλθαν σ’ όλη σχεδόν τη χώρα, κυρίως τα ΚΤΕΛ και τα ΤΑΞΙ, με εξαίρεση κάποιες περιοχές, τις οποίες νομίζω κι εσείς αναφέρατε. Εκεί υπάρχει μια εμπλοκή με το Γενικό Λογιστήριο του κράτους, το οποίο εφαρμόζει μια εγκύκλιο του αρμοδίου Διευθυντή,  περί περικοπής 20% των οφειλομένων και δεδουλευμένων χρημάτων.  Μετά θα δούμε πως θα αντιμετωπιστεί από το αρμόδιο Υπουργείο εκείνο το ζήτημα.
Οφείλω πάντως να σας πω ότι το επόμενο διάστημα εμείς προσπαθούμε να εκταμιεύουμε πόρους με βάση τη ρευστότητα που μας δίνει τη δυνατότητα να έχουμε το  Γενικό Λογιστήριο του Κράτους, για να συνεχίσουμε να πληρώνουμε με συνέπεια τους μεταφορείς, ώσπου να καλυφθεί το συνολικό χρέος και βάζουμε μπροστά, εκτός από την ολοκλήρωση της νομοθετικής διαδικασίας όχι μόνο για την κύρωση της πράξης αλλά και για την οριστική μεταφορά της αρμοδιότητας στις περιφέρειες, και τη διαπραγμάτευση για την αναμόρφωση της κοινής υπουργικής απόφασης, ώστε να μειωθούν πραγματικά τα κόστη, να εναρμονιστούν με τις τιμές της αγοράς και να εξυπηρετηθούν κατά το καλύτερο δυνατό τρόπο το σύνολο των μαθητών που έχουν ανάγκη.
Αντιλαμβάνεστε ότι απλωνόμαστε ως Υπουργείο Εσωτερικών ως εκεί που μας δίδει την οικονομική δυνατότητα το αρμόδιο χρηματοδοτούν Υπουργείο, το Υπουργείο Οικονομικών. Θα το κάνουμε αυτό μέχρι τέλος, προσπαθώντας να επιτύχουμε το καλύτερο δυνατό αποτέλεσμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):   Ο κ. Ιωάννης Γκιόκας έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κύριε Υπουργέ, απαντήσατε με μια περιγραφή της κατάστασης που παραλάβατε και των ενεργειών που κάνετε για να λύσετε το πρόβλημα. Πείτε μας συγκεκριμένα, αν γίνεται, στη δευτερολογία σας πότε τα παιδιά θα έχουν δωρεάν μετακίνηση στα σχολεία τους. Αυτήν τη στιγμή τα τηλέφωνα που λάβαμε σήμερα με αφορμή τη συζήτηση της σημερινής επίκαιρης ερώτησης, μας λένε ότι υπάρχουν σε διάφορες περιοχές κινητοποιήσεις, διαμαρτυρίες γονιών, συλλόγων γονέων, επειδή ακόμη η κατάσταση είναι στο ντουλάπι. Πείτε μας πότε θα ξεκινήσει η μετακίνηση των μαθητών.
Δεύτερο ζήτημα: Η μεταφορά της αρμοδιότητας στην περιφέρεια δεν θα λύσει το πρόβλημα, απλά μπορεί να το ανακυκλώσει ή να το παρατείνει. Από τη στιγμή που τα κονδύλια θα παραμείνουν παγωμένα, από τη στιγμή που η περιφέρεια δεν θα έχει τη δυνατότητα, απλά θα αλλάξει ο υπόχρεος φορέας για να λύσει το πρόβλημα. Το πρόβλημα όμως θα παραμένει.
Αναφερθήκατε επίσης σε διακόσιους χιλιάδες δικαιούχους του δικαιώματος της μεταφοράς. Είναι διακόσιοι χιλιάδες δικαιούχοι με βάση τους νόμους που εσείς έχετε θεσπίσει. Διότι σας λέω –και το αναφέραμε και στην ερώτηση- ότι υπάρχουν παιδιά, στα οποία κανονικά θα έπρεπε να τους δίνετε το δικαίωμα της απόκτησης μαθητικού πάσο και δεν το έχουν, λόγω των χιλιομετρικών αποστάσεων –απαράδεκτων, εμείς λέμε- που θέτει ο νόμος: Τέσσερα χιλιόμετρα για μαθητή του λυκείου. Διανύει τέσσερα και τέσσερα χιλιόμετρα -δηλαδή, οκτώ χιλιόμετρα- ο μαθητής του λυκείου καθημερινά και αυτός δε δικαιούται μαθητικό πάσο. Άρα, και ο αριθμός των δικαιούχων, κατά τη γνώμη μας, θα έπρεπε να είναι πολύ μεγαλύτερος.
Επιπρόσθετα, δεν μπορούμε να παραβλέψουμε το γεγονός ότι αυτήν τη στιγμή με τη διαδικασία των συγχωνεύσεων των σχολικών μονάδων που υλοποιείται, αντικειμενικά πολλαπλασιάζεται και ο αριθμός των παιδιών που έχουν ανάγκη μετακίνησης. Εδώ έχουμε πληροφορίες, καταγγελίες από αγροτικές περιοχές, ότι μετακινούνται ολόκληρες οικογένειες προκειμένου τα παιδιά τους να είναι δίπλα στο σχολείο. Αυτή είναι η κατάσταση σήμερα. Το πρόβλημα είναι ενιαίο ανεξάρτητα με τις επιμέρους αρμοδιότητες. Πρέπει να υπάρχει δωρεάν και ασφαλής μεταφορά των μαθητών. 
Διαφορετικά, κύριε Υπουργέ, οδηγούμαστε σε μια κατάσταση όπου είτε σχολεία θα κλείσουν εξαιτίας αυτού του προβλήματος –κι έχουμε το προηγούμενο των αθλητικών σχολείων που διακόπηκε η μεταφορά και τα σχολεία αυτά επί της ουσίας έκλεισαν- είτε θα λειτουργούν τα σχολεία με βάση την οικονομική δυνατότητα των οικογενειών. Οδηγούμαστε σε μια κατάσταση δηλαδή όπου τα σχολεία, σχεδόν εξ ολοκλήρου, θα λειτουργούν με βάση την «τοπική κοινωνία», όπως λέγεται. Έχουμε δηλαδή νέα βάρη και νέα χαράτσια στις λαϊκές οικογένειες. 
Ήδη σήμερα ζητείται από διευθύνσεις σχολείων, σε γονείς, σε φτωχούς ανθρώπους, σε άνεργους. να καταβάλουν για μια σειρά λειτουργικά έξοδα του σχολείου –για αναλώσιμα, για πετρέλαιο- από την ίδια τους την τσέπη. Κι αυτή η κατάσταση παγιοποιείται και γίνεται καθεστώς πλέον. 
Βέβαια εμείς θεωρούμε ότι αυτό είναι το αποτέλεσμα του «Καλλικράτη». Έχουν ευθύνη όσοι υλοποίησαν και στήριξαν τον «Καλλικράτη», τη μεταφορά δηλαδή αρμοδιοτήτων από την κεντρική διοίκηση, όπως θα πρέπει να είναι, στους δήμους και στις περιφέρειες και σήμερα διαμορφώνεται βάσει του «Καλλικράτη» ένα νέο αποκεντρωμένο σχολείο, το οποίο θα είναι και ιδιωτικοποιημένο και ταξικά διαφοροποιημένο. Αυτή είναι η κατάσταση που επικρατεί.
Το ΚΚΕ είχε προειδοποιήσει εδώ και πάρα πολύ καιρό. Επειδή, όμως, το πρόβλημα παραμένει, πείτε μας πότε θα λυθεί, πότε δηλαδή τα παιδιά θα αποκτήσουν μετακίνηση. 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Ευχαριστώ, κύριε Πρόεδρε.
Κύριε συνάδελφε, περιγράφετε ένα πραγματικά σημαντικό πρόβλημα, το οποίο κι εμείς κληρονομήσαμε και προσπαθούμε με τις υφιστάμενες δυνατότητες να αντιμετωπίσουμε. 
Η συσσώρευση χρεών και ο τρόπος με τον οποίο οργανώνονταν οι μεταφορές αναμφισβήτητα χρήζουν εξορθολογισμού. Κι αυτό θα προσπαθήσουμε –και προσπαθούμε- να κάνουμε καθ’ όλη τη διάρκεια των θερινών μηνών. 
Δεν θέλω να υποτιμήσουμε στη σημερινή μας κουβέντα την αξία της μεταφοράς των αρμοδιοτήτων στις περιφέρειες, οι οποίες έχουν την εμπειρία -και από το θεσμό των παλιών νομαρχιών- να οργανώνουν τη μεταφορά. 
Το λέω αυτό, διότι η προσπάθεια που έγινε από τους δήμους να εφαρμοστεί η σχετική διάταξη του «Καλλικράτη» προσέκρουσε ακριβώς εκεί που επισημάνατε, στο ότι μετεφέρθησαν αρμοδιότητες, χωρίς να μεταφερθούν πόροι και τεχνογνωσία, με αποτέλεσμα η αποτίμηση των περιφερειών, που μου ήρθε εμένα το μήνα Ιούλιο, να λέει ότι σε σαράντα δήμους έχουμε άγονους διαγωνισμούς και ότι, στην καλύτερη περίπτωση, θα μπορούμε να έχουμε μεταφορά μαθητών σε τριάντα δήμους από τριακόσιους είκοσι πέντε στο τέλος της διαδικασίας. 
Αυτό μας οδήγησε στην απόφαση να μεταφέρουμε την αρμοδιότητα στις περιφέρειες, οι οποίες είχαν την εμπειρία, και μέσα από πενήντα τέσσερις διαγωνιστικές διαδικασίες στο μέλλον θα μπορούν να τακτοποιούν έγκαιρα τη μεταφορά μαθητών, για να μην εμφανίζονται τα προβλήματα που εμφανίστηκαν τις τελευταίες δυο χρονιές. 
Επομένως, δεν νομίζω ότι είναι λάθος η απόφαση αυτή- είναι σωστή. Επιμένω σε αυτό. Και θα ήθελα να ευχαριστήσω και τους περιφερειάρχες για την προσπάθεια που κάνουν. 
Όσον αφορά στη χρηματοδότηση, ξέρετε τι χρέη κληρονόμησε το Υπουργείο Εσωτερικών. Στον προϋπολογισμό ήταν εγγεγραμμένα τριακόσια εκατομμύρια ευρώ λιγότερα και τα απέδιδαν οι διαχειριστές του ζητήματος, οι πολιτικοί, σε τυπογραφικό λάθος. Πρέπει, λοιπόν, τώρα να διορθώσουμε μια στρέβλωση, διότι επί έξι μήνες πλήρωναν οι ΟΤΑ τους ΚΑΠ, τους κεντρικούς αυτοτελείς πόρους, σαν να ήταν να πάρουν στο τέλος του οικονομικού έτους 2,7 δισεκατομμύρια ευρώ, ενώ πήραν 2,4 δισεκατομμύρια, τα οποία συρρικνώθηκαν ακόμη περισσότερο, διότι συρρικνώθηκαν τα έσοδα.
Εμείς ό,τι μπορούμε και ό,τι περισσεύει από το κάθε δωδεκατημόριο το διασφαλίζουμε, ώστε η ροή χρηματοδότησης των μεταφορέων να είναι κανονική. Επαναλαμβάνω ότι οι διαφορές που αυτή τη στιγμή εμφανίζονται μεταξύ του Γενικού Λογιστηρίου του Κράτους και κάποιων περιφερειαρχών θα πρέπει να διευθετηθούν, για να μπορέσουμε να λύσουμε τελικά το ζήτημα. Εμείς προσπαθούμε ως ενδιάμεσο Υπουργείο να συμβάλλουμε σε αυτήν την κατάσταση και στην τελική επίλυση, για να μην έχουμε ζήτημα.
Τέλος, θέλω να πω ότι είναι πολύ σημαντικό να επαναπροσδιορίσουμε ποιοι είναι οι δικαιούχοι της μεταφοράς, πόσο στοιχίζει το επιβατοχιλιόμετρο, με ποιον τρόπο πρέπει να οργανώνονται τα δρομολόγια, για να μην γίνεται το πάρτι που γινόταν τα προηγούμενα χρόνια, ώστε να καλύπτονται οι μαθητές που πραγματικά έχουν ανάγκη και όχι να πληρώνουν οι μαθητές που έχουν ανάγκη αυτούς που πραγματικά θέλουν σπάταλα να διαχειριστούν αυτό το σύστημα.
Αυτό, λοιπόν, θα προκύψει μέσα από μία διαπραγμάτευση που θα γίνει, αμέσως μετά τη νομοθετική πρωτοβουλία που θα εκδηλώσουμε τις αμέσως επόμενες ημέρες για την οριστική διευθέτηση του ζητήματος μεταξύ όλων των εμπλεκομένων Υπουργείων και φορέων, του Υπουργείου Παιδείας, που καταγράφει -και πρέπει να το κάνει με αυστηρότητα- ποιοι είναι οι πραγματικά δικαιούχοι, των αρμοδίων υπηρεσιών του Υπουργείου Εσωτερικών και του Υπουργείου Οικονομικών. Βεβαίως, εφόσον μπαίνουμε και στα χωράφια των αστικών ή υπεραστικών μεταφορών και των πάσο -εκεί ενδεχομένως να χρειαστεί να εμπλακεί και το συναρμόδιο Υπουργείο- το οποίο, όταν είχα την τιμή να διοικώ, θα θυμάστε ότι είχε μειώσει τη μεταφορά για τις ευαίσθητες κοινωνικά ομάδες, μέσα στις οποίες ήταν πρώτοι οι μαθητές και οι φοιτητές.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα μαθητές και μαθήτριες και τρεις εκπαιδευτικοί από το 11ο Γυμνάσιο Νίκαιας «Γιάννης Ρίτσος», το 1ο Τμήμα.
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)
Η Βουλευτής Αιτωλοακαρνανίας κ. Νίκη Φούντα ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η Βουλή ενέκρινε τη ζητηθείσα άδεια. 
Θα συζητηθεί τώρα η δεύτερη με αριθμό 369/2-10-2012  επίκαιρη ερώτηση δευτέρου κύκλου του Βουλευτή του Πανελληνίου Σοσιαλιστικού Κινήματος κ. Βασιλείου Κεγκέρογλου προς τους Υπουργούς Εργασίας, Κοινωνικής Ασφάλισης και Πρόνοιας και Εσωτερικών, σχετικά με την κατανομή των θέσεων στους παιδικούς και βρεφονηπιακούς σταθμούς σε βάρος των δήμων της Κρήτης.
Κύριε Κεγκέρογλου, έχετε το λόγο για δύο λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε.
Κατ’ αρχάς, κύριε Υπουργέ, θα ήθελα να πω ότι τα προηγούμενα χρόνια το πρόγραμμα «Εναρμόνιση οικογενειακής και επαγγελματικής ζωής» είχε στηρίξει τις οικογένειες των αδύναμων, προκειμένου τα παιδιά στους παιδικούς σταθμούς να έχουν τη φροντίδα που χρειάζεται και ο άνεργος ή εργαζόμενος γονιός να μπορεί είτε να αναζητήσει εργασία είτε να εργαστεί. 
Φέτος, το πρόβλημα για τις αδύναμες οικογένειες, για τους ανέργους και τους εργαζόμενους, είναι ασφαλώς μεγαλύτερο. Δυστυχώς, έχουν συσσωρευτεί πολλά προβλήματα σε αυτές τις οικογένειες και το πρόγραμμα δεν κατάφερε, όπως ανακοινώθηκε στην αρχή, να ανταποκριθεί.
Τα δύο Υπουργεία, το Εσωτερικών και το Εργασίας, προχώρησαν σε μία προσπάθεια να εξορθολογήσουν το σύστημα. Όμως, η απόφαση, η οποία ελήφθη, αφενός περί μείωσης των ποσών ανά παιδί, που είναι κατά την άποψή μας προς τη σωστή κατεύθυνση, και αφετέρου περί κατανομής των πρόσθετων πόρων δημιούργησε νέα προβλήματα. Γιατί; Διότι περιφέρειες που είχαν ένα αρχικό ποσοστό στην πρώτη κατανομή, παρ’ ότι μπήκαν 22 εκατομμύρια επιπλέον, βρέθηκαν στη δεύτερη κατανομή να παίρνουν λιγότερα χρήματα. 
Στην επίκαιρη ερώτησή μου αναφέρομαι συγκεκριμένα για την Περιφέρεια Κρήτης, όπου η πρόσκληση ήταν για 20 εκατομμύρια ευρώ. Η αρχική κατανομή έδινε στην Περιφέρεια Κρήτης 12,8 εκατομμύρια ευρώ και η τελική κατανομή, αφού μπήκαν τα 22 εκατομμύρια ευρώ, είναι μόνο 10 εκατομμύρια ευρώ. Εκεί, βέβαια, μπορούν να προστεθούν και τα 2.488.000 ευρώ που έχουν μείνει από πέρυσι.
Εμείς ζητάμε να υπάρξει δυνατότητα πρόσθετης χρηματοδότησης από συγκεκριμένη πηγή του επιχειρησιακού προγράμματος, προκειμένου να αρθούν οι νέες αδικίες που προκλήθηκαν. Και, βεβαίως, κανείς δεν αντιλέγει ότι και με την αρχική κατανομή υπήρχαν προβλήματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Στην ερώτηση του κυρίου συναδέλφου θα απαντήσει ο Υπουργός Εσωτερικών, κ. Ευρυπίδης Στυλιανίδης.</ChairmanSpeech> 
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Κύριε συνάδελφε, πρώτα απ’ όλα για το γενικό θέμα θα επαναλάβω στην Αίθουσα –το έχω ξαναπεί- ότι ο προϋπολογισμός φέτος για το συγκεκριμένο πρόγραμμα ήταν 125 εκατομμύρια με αυτές τις δύο κινήσεις που έγιναν από πλευράς μας και από το Υπουργείο Εργασίας. Το Υπουργείο Εργασίας προσέθεσε άλλα 20 εκατομμύρια πόρους από το ευρωπαϊκό πρόγραμμα και η μείωση των τροφείων από τους δήμους αμέσως-αμέσως αύξησε τη χωρητικότητα. Αυτό το επιπλέον ποσό που διασφαλίστηκε –έχετε δίκιο- αποφασίστηκε, μετά από πρόταση και της ΚΕΔΕ να δοθεί σε περιοχές που είχαν χαμηλό ποσοστό απορρόφησης στο πρόγραμμα. Και διετέθη, κυρίως, στα μεγάλα αστικά κέντρα, στην Αθήνα και τη Θεσσαλονίκη, εκεί που τα ποσοστά υπολείπονταν από τα ποσοστά απορρόφησης της υπόλοιπης Ελλάδος. 
Στην περιοχή της Κρήτης, όπως με ενημερώνουν οι χειριστές του προγράμματος, είχαμε στατιστικά, δηλαδή ποσοστιαία, χαμηλότερη αύξηση ζήτησης –γιατί αύξηση υπήρχε σε όλη την Ελλάδα, λόγω της κρίσης- από το μέσο όρο. Δηλαδή, ενώ η αύξηση ήταν γύρω στο 43% κατά μέσο όρο πανελλαδικά, στην Κρήτη η αύξηση ζήτησης ήταν γύρω στο 37%. 
Για να θεραπεύσουμε, λοιπόν, αυτό το οποίο λέτε, εμείς έχουμε ενθαρρύνει την Κρήτη, όπως κι άλλες περιοχές της ελληνικής περιφέρειας, να συμμετέχουν προνομιακά στο πρόσθετο ποσό, το οποίο έχουμε προκαλέσει να έρθει στο Υπουργείο Εσωτερικών από μόχλευση ιδιωτικών κεφαλαίων –είχαμε μία σχετική χορηγία και από το Ίδρυμα Νιάρχος περίπου 4,5 εκατομμυρίων ευρώ- και βεβαίως ο στόχος της κάθε παρέμβασής μας κινείται προς αυτήν την κατεύθυνση, ώστε τα ποσοστά απορρόφησης στο πρόγραμμα σε όλες τις περιφέρειες της Ελλάδος να είναι στο ίδιο περίπου ύψος, για να μη δημιουργούνται αδικίες. 
Το ζήτημα είναι, όμως –και πρέπει να το πούμε αυτό- ότι αυτό το πρόγραμμα σταδιακά εξαντλείται. Έτρεξε μερικά χρόνια και σχεδόν τελειώνει φέτος. Μένουν λίγα κεφάλαια για του χρόνου. Εμείς, βεβαίως, αναζητούμε άλλα τέτοιου είδους προγράμματα από το Ευρωπαϊκό Κοινωνικό Ταμείο, για να μπορέσουμε να κρατήσουμε όρθιο το πρόγραμμα, αλλά θα πρέπει οπωσδήποτε να αντιμετωπιστεί συνολικότερα το ζήτημα, για να μπορέσει η χώρα να αντέξει την κοινωνική πίεση και την επόμενη χρονιά και να στηρίξει τις οικογένειες που έχουν ανάγκη.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Ο συνάδελφος κ. Κεγκέρογλου έχει το λόγο για δύο λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κύριε Υπουργέ, ίσως χρειάζεται –επειδή αναφερθήκατε στις ανάγκες των επόμενων ετών- από τώρα να προετοιμαστεί, να προταθεί και να ζητηθεί από την Ευρωπαϊκή Ένωση η ανακατανομή πόρων του ΕΣΠΑ.
 Ναι, το Ευρωπαϊκό Κοινοτικό Ταμείο είναι αυτό που μπορεί να δώσει τη δυνατότητα για να στηρίξουμε τις αδύναμες οικογένειες σε πολιτικές κοινωνικής προστασίας και εν προκειμένω το πρόγραμμα εναρμόνισης οικογενειακής επαγγελματικής ζωής, αλλά πιστεύω ότι θα πρέπει να γίνει μία γενναία ανακατανομή των πόρων του ΕΣΠΑ με τη συμφωνία της Ευρωπαϊκής Ένωσης, ούτως ώστε η κοινωνική προστασία, τη δύσκολη οικονομική περίοδο που βιώνουν δυστυχώς βαρύτερα τα αδύναμα οικονομικά στρώματα, να αντιμετωπιστεί και να στηριχθούν προκειμένου να έχουμε μία ανεχτή διαβίωση τους στη δύσκολη περίοδο που όπως είπα περνάμε.
Το νέο πρόβλημα το οποίο ανέκυψε και στο οποίο αναφέρθηκα, ποιο είναι; Ένας παιδικός σταθμός ενός δήμου, με βάση τον αριθμό των παιδιών που μπορεί να απασχολήσει, έχει ένα συγκεκριμένο κόστος. Αυτό το κόστος καλύπτεται από συγκεκριμένες πηγές. Εν προκειμένω από το ΕΣΠΑ, από το πρόγραμμα «Εναρμόνιση οικογενειακής και επαγγελματικής ζωής», όπου είχε ένα συγκεκριμένο ποσό. Με τη μείωση που έγινε, ανά παιδί, αυτόματα μειώνεται η οικονομική δυνατότητα για το συγκεκριμένο παιδικό σταθμό.
Άρα, κατά την άποψή μου, θα έπρεπε να υπάρξει αύξηση του αριθμού των παιδιών στο συγκεκριμένο παιδικό σταθμό, αλλά και σε κάθε παιδικό σταθμό, ούτως ώστε να καλύψει το ποσοστό που μειώθηκε, δηλαδή με το ίδιο ποσό να απασχολήσει περισσότερα παιδιά -και αυτό νομίζω ότι δεν θα αύξανε το λειτουργικό κόστος κατακόρυφα ή αναλογικά, γιατί το ίδιο σχεδόν προσωπικό θα διατηρήσει, μιλάμε για ένα 10%- και το υπόλοιπο ποσό να κατανεμηθεί στις περιφέρειες που θεωρείται ότι είχαν αδικηθεί στην πρώτη κατανομή.
Το ότι δεν έγινε μία πρώτη κατανομή στους παιδικούς σταθμούς στις περιφέρειες που μειώνεται το συνολικό ποσό, δημιουργεί τεράστιο πρόβλημα. Θεωρώ ότι και τώρα μπορεί να γίνει αυτό. Ούτως ή άλλως τα υπολειπόμενα χρήματα για του χρόνου, όπως αναφερθήκατε, δεν μπορούν να λύσουν συνολικά το πρόβλημα και πρέπει να βρούμε πιο ριζικές λύσεις.
Θεωρώ, λοιπόν, ότι πρέπει να το επανεξετάσετε διότι και οι παιδικοί σταθμοί θα χρεωθούν και θα έχουν πρόβλημα του χρόνου και πολλά παιδιά εργαζομένων και ανέργων μένουν ως επιλαχόντες χωρίς να μπορούν να απασχοληθούν στους παιδικούς σταθμούς. 
Θα σας καταθέσω τον πίνακα σε στοιχεία του οποίου αναφέρθηκα που δείχνουν αυτό το οποίο σας είπα. Ο αρχικός προϋπολογισμός ήταν 19 εκατομμύρια και μειώθηκε στα 10. Το ίδιο ισχύει και για λίγες ακόμη περιφέρειες. Η απορρόφηση η οποία έγινε από τα μεγάλα αστικά κέντρα δεν άφησε πολλά περιθώρια. Στις άλλες περιφέρειες όμως θα μπορούσε να στηριχθεί η λειτουργία των παιδικών με μικρά ποσά και να καλυφθούν οι επιλαχόντες.
Κάντε μία προσπάθεια να ξαναδείτε το θέμα, γιατί δεν έχει κλείσει για την κοινωνία, δεν έχει ικανοποιηθεί με άλλους τρόπους η ανάγκη της οικογένειας που έχει δύο εργαζόμενους ή που είναι και οι δύο άνεργοι και ψάχνουν δουλειά, να αφήσουν το παιδί τους. Δεν έχει καλυφθεί αυτή η ανάγκη. Επομένως θα πρέπει να κάνουμε μία ακόμη προσπάθεια ούτως ώστε τις επόμενες ημέρες να δώσουμε λύση σε αυτές τις περιπτώσεις.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Κύριε συνάδελφε, εγώ κατανοώ την πρακτική λογική με την οποία προσεγγίζετε το ζήτημα, θέλω όμως να επισημάνω έναν κίνδυνο που κρύβεται πίσω από αυτή τη λογική, τον οποίο βεβαίως δεν μπορείτε ίσως να αντιληφθείτε, γιατί δεν έχετε ενημέρωση για τον τρόπο με τον οποίο εφαρμόζεται αυτό το πρόγραμμα.
Η κοστολόγηση ανά μαθητή που έκανε το πρόγραμμα, έχει μία συγκεκριμένη τιμή, η οποία απομειώθηκε. Είναι βέβαιο ότι, εάν υιοθετηθεί αυτή η λογική που περιγράψατε, αυτή η υπερκοστολόγηση αποτελεί έμμεση χρηματοδότηση προς τους δήμους, για να μπορέσουν να κρατήσουν τον παιδικό και βρεφονηπιακό σταθμό. Αυτό, όμως, αντιβαίνει τις βασικές αρχές εφαρμογής του προγράμματος. 
Εμάς μας ενδιαφέρει όχι το ποσό που απορροφάται, αλλά να καλύπτεται ο αριθμός των εξυπηρετουμένων. Γι’ αυτό ζητήσαμε να μειωθεί το κόστος ανά μαθητή ώστε να μπορέσουμε να εξυπηρετήσουμε κατά το δυνατόν περισσότερους. Η δε ιδιωτική χορηγία, η οποία αξιοποιήθηκε, κοστολογεί πολύ χαμηλότερο το κόστος ανά μαθητή και εξυπηρετεί πολύ μεγαλύτερο αριθμό μαθητών, περίπου τρεις χιλιάδες, αν θυμάμαι καλά, σε όλη την Ελλάδα, μέσα στην οποία θα ενταχθεί ένας σημαντικός αριθμός και μαθητών της Κρήτης, για να αντιμετωπίσουμε στην πράξη το κοινωνικό πρόβλημα.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Να τα πάρετε από εκεί, κύριε Υπουργέ, όχι από αλλού…</Speech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Εμείς, λοιπόν, αυτήν τη στιγμή έχουμε υποχρέωση να τηρήσουμε τους κανόνες εφαρμογής αυτού του προγράμματος, διότι, όπως ξέρετε, ελέγχεται η ελληνική Κυβέρνηση για τη σωστή εφαρμογή. Διαφορετικά μπορεί να χρειαστεί να πληρώσει και χρήματα πίσω, αν δεν εφαρμόζει σωστά το πρόγραμμα και δεν εκπληρώνει τους σκοπούς του.
Παρ’ αυτά έχετε απόλυτο δίκιο στην ανάγκη να δούμε αναπορρόφητα κονδύλια από το Ευρωπαϊκό Κοινωνικό Ταμείο που μπορεί να υπάρχουν σε άλλα προγράμματα και να προετοιμαστούμε για την επόμενη χρονιά. Γι’ αυτό έχουμε προκαλέσει δύο απανωτές συσκέψεις με το συναρμόδιο Υπουργείο Εργασίας, αλλά έχει γίνει σχετική συνάντηση και σύσκεψη και με το Υπουργείο Ανάπτυξης, που έχει τον πρώτο λόγο στην ανακατανομή των κονδυλίων του ΕΣΠΑ, ώστε να αθροίσουμε κατά το δυνατόν τα μεγαλύτερα ποσά, για να μπορέσουμε και του χρόνου να αντιμετωπίσουμε σε μεγάλο ποσοστό τις ανάγκες, οι οποίες προκύπτουν από την οικονομική κρίση.
Σε κάθε περίπτωση η απορροφητικότητα στην Κρήτη ήταν 55,6%, δηλαδή καλύφθηκαν τέσσερις χιλιάδες εννιακόσιες εξήντα μία θέσεις, επί συνόλου περίπου οκτώ χιλιάδων εννιακοσίων αιτήσεων. Τώρα ζητήσαμε να ενταχθεί και η Κρήτη στο πρόγραμμα επέκτασης, για να μπορέσουμε να αυξήσουμε τον αριθμό των εξυπηρετουμένων.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Πόσο, κύριε Υπουργέ;</Speech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Δεν θυμάμαι ακριβώς. Αυτό θα προσδιοριστεί. Τις επόμενες ημέρες βγαίνουν τα αποτελέσματα από την ΕΕΤΑΑ που διαχειρίζεται και το πρόσθετο κομμάτι του προγράμματος.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Η τρίτη με αριθμό 366/2-10-2012 επίκαιρη ερώτηση δευτέρου κύκλου του Βουλευτή Ανεξαρτήτων Ελλήνων κ. Παύλου Χαϊκάλη προς τον Υπουργό Εργασίας και Κοινωνικής Ασφάλισης και Πρόνοιας, σχετικά με την εγκύκλιο του ΙΚΑ-ΕΤΑΜ για τη χρήση του δικαιώματος αυτασφάλισης, δεν συζητείται λόγω κωλύματος του κυρίου Υπουργού και διαγράφεται.
Επίσης, η τέταρτη με αριθμό 376/2-10-2012 επίκαιρη ερώτηση δεύτερου κύκλου του Βουλευτή του Λαϊκού Συνδέσμου - Χρυσή Αυγή κ. Δημητρίου Κουκούτση προς τον Υπουργό Δημόσιας Τάξης και Προστασίας του Πολίτη, σχετικά με τη δυσλειτουργία του 6ου Σ.Π. Κορίνθου ως Κέντρου Φύλαξης λαθρομεταναστών, δεν συζητείται λόγω κωλύματος του κυρίου Υπουργού και διαγράφεται.
Τελευταία επίκαιρη ερώτηση είναι η έκτη με αριθμό 384/2-10-2012 επίκαιρη ερώτηση δευτέρου κύκλου της Βουλευτού του Κομμουνιστικού Κόμματος Ελλάδας κ. Διαμάντως Μανωλάκου προς τον Υπουργό Εσωτερικών, σχετικά με την ανάγκη καταβολής των δεδουλευμένων στους εργαζόμενους της Δημοτικής Κοινωφελούς Επιχείρησης Πολιτισμού και Αθλητισμού του Δήμου Κερατσινίου-Δραπετσώνας.
Η κ. Μανωλάκου έχει το λόγο για δύο λεπτά για να αναπτύξει την επίκαιρη ερώτησή της.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Υπουργέ, διακόσιοι εργαζόμενοι είναι απλήρωτοι εδώ και έντεκα μήνες από το Δήμο Κερατσινίου-Δραπετσώνας. Απορούμε πώς ζουν αυτοί οι άνθρωποι. Έχουν εξαντληθεί τα όριά τους και παρόλα αυτά συνεχίζουν και δουλεύουν. Προσφέρουν τόσο σε προγράμματα αθλητισμού, σε καλλιτεχνικά μαθήματα του δήμου, όσο και στο «Βοήθεια στο Σπίτι», σε παιδικούς σταθμούς κ.λπ.. Και πρέπει να σας πω ότι πολλοί από αυτούς ανήκουν στην κατηγορία των ΑΜΕΑ που ουσιαστικά επιδοτείται ο δήμος μέσω των προγραμμάτων του ΟΑΕΔ, όπως και από άλλα προγράμματα. Ωστόσο αυτά τα λεφτά δεν φτάνουν στους δικαιούχους.
Η δημοτική αρχή επανειλημμένα τους έχει υποσχεθεί ότι θα εκπληρώσει τις υποχρεώσεις της, όμως, επικαλείται συνεχώς δικαιολογίες. Βέβαια, τώρα τους τελευταίους μήνες, επικαλείται ότι δεν έχει τους απαραίτητους πόρους και πραγματικά δεν τους έχει.
Οι εργαζόμενοι έχουν φτάσει στα όρια της οικονομικής εξαθλίωσης. Δεν μπορούν να ζήσουν τις οικογένειές τους. Δεν μιλούμε για λογαριασμούς ΔΕΗ και ΟΤΕ, μιλάμε για την καθημερινή τροφή. Και απειλούνται μερικοί που πληρώνουν και νοίκι με έξωση. 
Σε αυτή την κατάσταση, βεβαίως, έχει ευθύνες και η σημερινή Κυβέρνηση, όπως και η προηγούμενη. Εσείς μειώσατε τη χρηματοδότηση στους δήμους από τον Αύγουστο και μετά κατά 30%. Έχουν στερηθεί οι δήμοι αρκετά εκατομμύρια και βέβαια αυτό έχει απήχηση και στους εργαζόμενους, γιατί δεν πληρώνονται, αλλά και στις υπηρεσίες -ουσιαστικά μιλάω μια τις κοινωνικές υπηρεσίες- οι οποίες συρρικνώνονται. Εξυπηρετούν βέβαια στόχους και απολύσεις εργαζομένών, αλλά και εκχώρηση υπηρεσιών σε ιδιώτες. 
Εμείς τι ζητάμε και το λέμε καθαρά; Να συμβάλετε άμεσα να πληρωθούν αυτοί οι άνθρωποι επιχορηγώντας έκτακτα το Δήμο Δραπετσώνας για την εξόφληση αποκλειστικά και μόνο αυτών των διακοσίων εργαζομένων ή, σε τελευταία ανάλυση, να παγώσετε τις δόσεις του δήμου προς το Ταμείο Παρακαταθηκών και Δανείων, ώστε να εξοικονομηθούν πόροι και να πληρωθούν οι εργαζόμενοι. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υπουργός Εσωτερικών.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Ευχαριστώ, κυρία συνάδελφε, για την ευκαιρία που μου δίνετε να ενημερώσω για το συγκεκριμένο θέμα την Εθνική Αντιπροσωπεία. 
Στο πλαίσιο της ΔΗΚΕΠΑ, έτσι λέγεται η εταιρεία στην οποία υπάγονται αυτοί οι εργαζόμενοι του Δήμου Κερατσινίου-Δραπετσώνας, παρέχονται υπηρεσίες, όπως είπατε, αθλητικού και πολιτιστικού χαρακτήρα, αλλά και κοινωνικής προσφοράς. Πενήντα επτά είναι οι υπάλληλοι, ορισμένου και αορίστου χρόνου, και εκατόν δώδεκα είναι οι εργαζόμενοι με επαναλαμβανόμενες συμβάσεις. 
Η καθυστέρηση στα δεδουλευμένα, όπως επιβεβαιώνει και ο δήμος και η ίδια η επιχείρηση, οφείλεται στη μη καταβολή της τακτικής χρηματοδότησης από το Δήμο Κερατσινίου-Δραπετσώνας, λόγω έλλειψης φορολογικής και ασφαλιστικής ενημερότητας της ΔΗΚΕΠΑ, της δημοτικής εταιρείας. 
Ο προϋπολογισμός της ΔΗΚΕΠΑ ανέρχεται για το 2012 στα 3.600.000 ευρώ, εκ των οποίων τα 2.880.000 ευρώ είναι από την τακτική επιχορήγηση του δήμου. Εμείς έχουμε παρέμβει ήδη και προς το Προεδρείο της δημοτικής επιχείρησης, το οποίο επιβεβαίωσε ότι την ερχόμενη εβδομάδα θα μπορεί η επιχείρηση να λάβει τις σχετικές ενημερότητες, για να ανταποκριθεί στις υποχρεώσεις που έχει έναντι των εργαζομένων. Αυτό όσον αφορά στη λειτουργία της επιχείρησης.
Όσον αφορά τώρα στην επιχορήγηση, επειδή κωδικός εκτάκτου επιχορηγήσεως δεν υπάρχει ισχυρός αυτή τη στιγμή στο Υπουργείο Εσωτερικών, αυτό που θα μπορούσαμε να κάνουμε για να τους διευκολύνουμε –κι έχουμε σε εκκρεμότητα μία συνάντηση με το δήμαρχο του δήμου- είναι αυτό που κάναμε και σε άλλους δήμους, δηλαδή να τους προκαταβάλουμε χρήματα που είναι τα πάρουν από τις επόμενες χρηματοδοτήσεις, προκειμένου να αντιμετωπίσουν το οξύ πρόβλημα αυτή τη στιγμή και, στη συνέχεια, να δούμε πώς θα στηρίξουμε τη βιωσιμότητα του δήμου όσον αφορά στα χρέη που έχει προς το Ταμείο Παρακαταθηκών και Δανείων.
Και απαντώ και στο τρίτο ερώτημά σας που είναι καίριο για τη συνέχεια αυτής της κοινής προσπάθειας που κάνετε και εσείς και εμείς, να κρατήσουμε το δήμο όρθιο. Επίκειται η ανάληψη νομοθετικής πρωτοβουλίας από το αρμόδιο Υπουργείο Οικονομικών, η οποία προβλέπει αναστολή της καταβολής δόσης στο Ταμείο Παρακαταθηκών και Δανείων αυτό το μήνα, για να μην υπάρξει πρόβλημα, περίοδο χάριτος για δύο χρόνια, επέκταση του χρόνου αποπληρωμής για οκτώ χρόνια και μείωση του επιτοκίου δανεισμού κατά 0,5%. Αυτό θα δώσει ανάσα στους Δήμους που έχουν τέτοιου είδους προβλήματα –είναι περίπου εξήντα ένας Δήμοι- και, παράλληλα τους επιτρέπει να περάσουν αυτή τη δύσκολη περίοδο και να διασφαλίσουν περίπου 7 εκατομμύρια όφελος από τα τοκοχρεολύσια και ρευστότητα στους κεντρικούς αυτοτελείς πόρους, γύρω στα 90 με 100 εκατομμύρια, ανάλογα με τα έσοδα, για την επόμενη χρονιά. Σε κάθε περίπτωση, αυτή η λύση θα δημιουργήσει αντοχές στο δήμο, για να μπορέσουμε να ξεπεράσουμε αυτές τις δυσκολίες.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Μανωλάκου για τρία λεπτά.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Υπουργέ, τα προβλήματα δεν είναι σημερινά, αλλά οξύνονται και θα οξυνθούν και τα μέτρα που αναφέρατε απλώς μετατοπίζουν το πρόβλημα. Δεν είναι ανάσα και σας το λέω καθαρά. 
Εμείς όταν ήρθε ο «Καλλικράτης» τον καταψηφίσαμε και είπαμε τους λόγους και επιβεβαιωνόμαστε σήμερα. Ουσιαστικά καταρρέουν γιατί έχει στόχο τη συρρίκνωση των κοινωνικών υπηρεσιών και την ιδιωτικοποίηση του αντικειμένου και βέβαια τις απολύσεις εργαζομένων.
Λέτε ότι υπόσχεται για την επόμενη εβδομάδα ο δήμαρχος. Ξέρετε πόσες υποσχέσεις έχουν πάρει αυτοί οι εργαζόμενοι επί έντεκα μήνες; Προχθές πήγε να αυτοκτονήσει εργαζόμενος γιατί δεν άντεχε άλλο. Από υποσχέσεις έχουν χορτάσει. Αυτό που θέλουν είναι άμεσα, εδώ και τώρα. 
Σε ό,τι αφορά την έκτακτη επιχορήγηση, λέτε ότι δεν προβλέπεται. Να σας πω κάτι. Μέχρι να έρθει το νομοθέτημα του Υπουργείου Οικονομικών και μάλιστα για χρήματα που οφείλονται στους δήμους, εδώ λέμε ότι έχουν παρακρατηθεί από την τοπική διοίκηση πόροι δισεκατομμυρίων και αυτή τη στιγμή τους τα δανείζετε με 6%. Και θα έρθει το Υπουργείο Οικονομικών να μειώσει το επιτόκιο για ποσά που έπρεπε να έχουν πάρει κατά 5%. Με συγχωρείτε, αλλά αυτά πρέπει να τους δοθούν άμεσα, άτοκα και να εξυπηρετήσουν τις ανάγκες τους και κυρίως πρέπει να εξυπηρετήσουν την αμοιβή των εργαζομένων, ειδικά εκεί που έχουν καθυστέρηση, και βεβαίως να λειτουργήσουν βασικές υπηρεσίες. 
Στο Δήμο Κερατσινίου, σας λέω ότι από την 1η Σεπτεμβρίου τελείωσαν τα υλικά καθαριότητας στους παιδικούς σταθμούς. Δεν έχουν υλικά. Και από χθες τελείωσε το πρόγραμμα σίτισης. Περιττό να σας πω ότι τριακόσια εβδομήντα τρία παιδιά στους παιδικούς σταθμούς δεν έγιναν δεκτά και εκατόν εξήντα προνήπια έμειναν εκτός των νηπιαγωγείων. Και μιλάμε για εργατογειτονιές, για τη Δραπετσώνα και το Κερατσίνι όπου η ανεργία σπάει κόκαλο και όπου σε πολλές επιχειρήσεις δεν πληρώνονται κιόλας. 
Τέλος, εγώ θα σας δώσω τα οικονομικά του δήμου -θα σας τα καταθέσω- και τις προτάσεις τους. Αλλά με αυτά που αναγγείλατε απλά μεταθέτετε το πρόβλημα της κατάρρευσης στην κυριολεξία σε όλους τους δήμους.
Αυτή η πολιτική δεν πάει άλλο. Μπορεί να χρησιμοποιείτε τα μέσα καταστολής. Είναι και πεινασμένοι και δαρμένοι. Για λίγο καιρό όμως υπάρχουν αντοχές. Ο κόσμος θα ξεσηκωθεί, όχι για να αλλάξει η Κυβέρνηση, αλλά για να αλλάξει η πολιτική. Έχει σαπίσει αυτή η κατάσταση.
(Στο σημείο αυτό η Βουλευτής κ. Διαμάντω Μανωλάκου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός κ. Στυλιανίδης έχει το λόγο για τρία λεπτά.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός  Εσωτερικών): Κυρία συνάδελφε, θα ήθελα να σας ενημερώσω ότι αυτά δεν είναι οφειλόμενα χρήματα. Αυτά τα έχουν πάρει και πρέπει να τα επιστρέψουν, διότι κάποια στιγμή πρέπει να γίνει και ένα νοικοκύρεμα και μέσα στους ΟΤΑ. Αυτά τα χρήματα τα έχουν δανειστεί από το Ταμείο Παρακαταθηκών και Δανείων και κρατούνται από την κρατική επιχορήγηση…</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Τα 13 εκατομμύρια δεν τα δώσατε…</Speech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός  Εσωτερικών):  …κάθε φορά, όταν παίρνουν το δωδεκατημόριο του μηνός. 
Εμείς αυτό που δίνουμε είναι ανάσα και όχι μετατόπιση του προβλήματος, διότι αναστέλλουμε αυτή τη δόση που έχουν ανάγκη και, μόλις εκδηλωθεί η νομοθετική πρωτοβουλία τις επόμενες εβδομάδες από το Υπουργείο Οικονομικών, τους δίνεται μία περίοδος αναστολής, μία περίοδος χάριτος για άλλα δύο χρόνια, για να μπορέσουν να ορθοποδήσουν και να νοικοκυρέψουν τα οικονομικά τους.
Όποια χρηματοδότηση όμως κι αν κάνουμε, δεν θα μπορούσε τελικά να φτάσει στους εργαζόμενους, εάν προηγουμένως η συγκεκριμένη δημοτική επιχείρηση δεν λάβει τη σχετική ενημερότητα. Επομένως, δεν έχει νόημα να ρίχνουμε χρήματα σε ένα βαρέλι χωρίς πάτο. Σημασία έχει να βοηθήσουμε τους εργαζόμενους να μείνουν όρθιοι και συμφωνώ μαζί σας σε όλες τις κοινωνικές αξιολογήσεις που κάνετε. Για να μπορέσουμε όμως να κάνουμε αυτό, πρέπει οι δομές που τους παρέχουν εργασία να λειτουργήσουν σωστά και νοικοκυρεμένα. 
Εγώ δεν αμφισβητώ τις προσπάθειες που μπορεί να κάνει η δημοτική αρχή. Ο καθένας, όμως, κληρονομεί μια κατάσταση που πρέπει να την αντιμετωπίσει σωστά, για να μπορέσουμε στο τέλος να βγάλουμε το αποτέλεσμα που θέλουμε. 
Εμείς, όπου μπορούμε να βοηθήσουμε, θα το κάνουμε, χωρίς όμως να παρατείνουμε στρεβλώσεις, λάθη, παραλείψεις του παρελθόντος που δημιούργησαν τα σημερινά αδιέξοδα. Η διάθεσή μας είναι θετική. Οι δυνατότητές μας είναι περιορισμένες, αλλά αυτές τις περιορισμένες δυνατότητες θα τις αξιοποιήσουμε με τον καλύτερο δυνατό τρόπο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, εισερχόμεθα στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ’ αριθμόν 9/6/18-9-2012 επίκαιρη επερώτηση του Προέδρου του Λαϊκού Συνδέσμου-Χρυσή Αυγή κ. Νικόλαου Μιχαλολιάκου και Βουλευτών του κόμματός του, των κ.κ. Ηλία Κασιδιάρη, Χρήστου Παππά, Ηλία Παναγιώταρου, Ελένης Ζαρούλια, Πολύβιου Ζησιμόπουλου, Ιωάννη Λαγού, Γεωργίου Γερμενή, Αρτέμη Ματθαιόπουλου, Νικολάου Μίχου, Παναγιώτη Ηλιόπουλου, Ευσταθίου Μπούκουρα, Μιχάλη Αρβανίτη, Νικολάου Κούζηλου, Αντωνίου Γρέγου, Δημητρίου Κουκούτση, Κωνσταντίνου Μπαρμπαρούση και Χρυσοβαλάντη Αλεξόπουλου προς τους Υπουργούς Περιβάλλοντος, Ενέργειας και Κλιματικής Αλλαγής, Εθνικής Άμυνας και Εξωτερικών, σχετικά με την ανακήρυξη της Ελληνικής Αποκλειστικής Οικονομικής  Ζώνης.
Ο Πρόεδρος της Κοινοβουλευτικής Ομάδας του ΣΥΡΙΖΑ κ. Αλέξης Τσίπρας ορίζει ως Κοινοβουλευτικό Εκπρόσωπο τον κ. Θεόδωρο Δρίτσα. Από το ΠΑΣΟΚ ορίζεται ως Κοινοβουλευτικός Εκπρόσωπος ο κ. Ιωάννης Μανιάτης.
Το λόγο έχει ο κ. Ηλίας Κασιδιάρης για δώδεκα λεπτά.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Έχω την τιμή κατ’ αρχάς σήμερα –μεγάλη και ιστορική μέρα- να μιλήσω για τον ελληνικό Στρατό, διότι σήμερα κλείνουν ακριβώς εκατό χρόνια από την ημέρα έναρξης της εποποιίας των Βαλκανικών πολέμων. Ο ελληνικός Στρατός, δηλαδή ο ανθός της ελληνικής νεολαίας, σαν σήμερα, εκατό χρόνια πριν, εξόρμησε και διπλασίασε την Ελλάδα. Απελευθέρωσε τα νησιά του Αιγαίου, την Ήπειρο και τη Μακεδονία.
Να θυμίσω πως είχε ήδη χαθεί ο Παύλος Μελάς, ο Τέλλος Άγρας και οι αθάνατοι ήρωες του Μακεδονικού Αγώνα. Ο μέγας Ίων Δραγούμης, για τη γενιά εκείνη των Μακεδονομάχων και των πολεμιστών –μια γενιά από την οποία μας χωρίζει χάος, εμάς, τους μικρούς και ασήμαντους Έλληνες του σήμερα- για το Μακεδονικό Αγώνα και τη Μακεδονία είχε πει: «Η Μακεδονία είναι τόπος αληθινής ζωής, όχι ψεύτικης, όπως η Αθήνα, κόσμος άλλος, αλύπητος, περιστοιχισμένος από στοιχειά και αίματα και Βουλγάρους. Όσοι  Έλληνες πήγαν στη Μακεδονία, ελευθερώθηκαν από την ψευτιά, που φέρνει την παραλυσία και τη νάρκη». Νάρκη, δυστυχώς, έχει κατακλύσει σήμερα ολόκληρη τη χώρα. Και επιτέλους, κύριε Υφυπουργέ, βλέποντας πως είστε παρών, θέλω να σας ζητήσω να πάψετε να κάνετε χρήση του ονόματος της «Μακεδονίας», εσείς και οι προϊστάμενοί σας στο Υπουργείο των Εξωτερικών, όταν προσφωνείτε το κρατίδιο των γύφτων, των Σλάβων και των Βουλγάρων. Τι συνταγματικές ονομασίες και ανοησίες; Να μάθουμε όλοι να λέμε «Σκόπια», τίποτα άλλο! Να μάθουμε σ’ αυτήν την Αίθουσα να λέμε «Σκόπια»! 
Φυσικά σ’ αυτήν την Αίθουσα έχει επέλθει πλήρως η νάρκη, που λέει ο Δραγούμης, και μαζί με τη νάρκη ήρθε και η διαφθορά, η απάτη, η κλοπή του δημοσίου χρήματος, η προδοσία του εθνικού συμφέροντος και η ισοπέδωση κάθε αληθινής αξίας.
Μέσα στο γενικό κλίμα της απαξίωσης και της παρακμής, λοιπόν, αμαυρώσατε μόλις χθες το κύρος των Ενόπλων μας Δυνάμεων. Το αμαυρώσατε με την ανυπαρξία και την ανικανότητά σας και είδαμε εικόνες θλιβερές, πρωτοφανείς. Αναφέρομαι βεβαίως στις εικόνες από το Υπουργείο Εθνικής Άμυνας. Θέλω να αφήσω στην άκρη ασφαλώς τους εργαζομένους, οι οποίοι πράγματι είναι απελπισμένοι, πράγματι έχουν δίκαια αιτήματα τα οποία, όπως θυμάστε πολύ καλά, η Χρυσή Αυγή τα έφερε μέσα στη Βουλή και έκανε σχετική ερώτηση και στον κύριο Υφυπουργό Εθνικής Αμύνης, ο οποίος δεν απήντησε επί της ουσίας. Τους ανθρώπους, λοιπόν, αυτούς που έχουν παιδιά και οικογένειες τους έχετε κοροϊδέψει όλοι. Θα μπορούσαν όμως, αντί να πάνε στο Υπουργείο, να διαμαρτυρηθούν εδώ, στη Βουλή. Θα μπορούσαν να είχαν εισβάλει στη Βουλή. Όμως τη Βουλή τη φυλάει με εκατό διμοιρίες και με χιλιάδες αστυνομικούς το Υπουργείο «ΠροΠο»  και την ίδια ώρα έχει αφήσει ακάλυπτο το Υπουργείο Εθνικής Άμυνας. Τουλάχιστον ο αρμόδιος Υπουργός, ο για εμάς ανεκδιήγητος Υπουργός «ΠροΠο» είχε αυτή τη φορά την «ευθιξία» να μας πει ότι τα έκανε θάλασσα κι ευτυχώς δεν άρχισε πάλι τις γνωστές δικαιολογίες και τις γνωστές ασυναρτησίες. 
Η πιο θλιβερή εικόνα, λοιπόν, από χθες, ένας απόλυτος συμβολισμός, ήταν η εικόνα του Αρχηγού ΓΕΕΘΑ να μιλάει στους διαδηλωτές. Και ρωτάμε: Τι δουλειά είχε ο Αρχηγός ΓΕΕΘΑ να μιλάει σε διαδηλωτές ένστολος; Να πάει ο κ. Παναγιωτόπουλος και ο κ. Ελευσινιώτης, οι οποίοι είναι πολίτες. Δεν μπορεί ένας ένστολος, ένας στρατηγός, να πηγαίνει και να μιλάει σε διαδηλωτές.  Θέλατε όμως –αυτή είναι η γνώμη μας- να ξεφτιλίσετε το Στρατό. Γιατί αυτό το πράγμα το κάνετε με σύστημα, από το 1974 μέχρι σήμερα. Ξεφτιλίζετε το Στρατό, διότι τον φοβάστε. Διότι ο Στρατός είναι ο μοναδικός θεσμός με κύρος, του οποίου το κύρος σέβεται ολόκληρος ο ελληνικός λαός. 
Εμφανίζεται, λοιπόν, ένας θλιβερός Αρχηγός ΓΕΕΘΑ μπροστά σε κάμερες, ασκεπής, με ντουντούκα στο χέρι, λες και είναι κανένας εργατοπατέρας και σε λίγο καιρό θα τον δούμε με μούσια και με κοτσίδα! Τι άλλο να περιμένουμε όμως όταν αυτός ο άνθρωπος, αντί να καταστρώνει επιτελικά σχέδια, είναι όλη μέρα με ένα tablet πάνω στο twitter και γράφει μηνύματα; Αυτά τα βλέπουν οι Τούρκοι, κύριοι, και κάνουν πάρτι. Κι αυτά είναι δείγματα του εκφυλισμού και της κατάντιας στην οποία έχετε οδηγήσει σήμερα την Ελλάδα. Και να μην πει κανείς ότι ξεφεύγω από το θέμα, γιατί αυτή είναι η ουσία του θέματος, της ελληνικής αποκλειστικής οικονομικής ζώνης: ο εκφυλισμός και η κατάντια της σημερινής Ελλάδας. 
Θα ήθελα να πω ότι στην αντίπερα όχθη αυτής της άθλιας εικόνας υπάρχει η Ελλάδα του δικού μας ονείρου και της δικής μας φιλοδοξίας και οφείλω να πω ότι σήμερα, προ μίας ώρας, βρέθηκα στην ορκωμοσία των νεοσυλλέκτων στο Κέντρο Εκπαίδευσης Ειδικών Δυνάμεων στη Νέα Πέραμο Αττικής, όπου προετοιμάζονται οι νέοι καταδρομείς, πεζοναύτες και αλεξιπτωτιστές του Ελληνικού Στρατού. 
Το καταδρομικό πνεύμα, το πνεύμα του επιράμματος «ο τολμών νικά», που πολλοί από εμάς είχαμε την τιμή να φέρουμε στο αριστερό μανίκι της φόρμας παραλλαγής, ταυτίζεται απόλυτα με το δόγμα της Χρυσής Αυγής. Το δόγμα της Χρυσής Αυγής είναι το δόγμα του στρατηγικού βάθους. Η Ελλάς διαθέτει τεράστιο στρατηγικό βάθος, το οποίο μπορεί να της εξασφαλίσει ανεξάντλητη ισχύ και διεθνή επιρροή. 
Το στρατηγικό βάθος της Ελλάδος είναι ο χώρος του Αιγαίου Πελάγους και η θαλάσσια προέκτασή του που φθάνει μέχρι και τη νήσο Κύπρο. Η γεωπολιτική αξία της εν λόγω περιοχής και οι ακόμη αναξιοποίητες, δυστυχώς, πλουτοπαραγωγικές πηγές που περικλείει μπορούν όχι απλά να λύσουν τα οικονομικά προβλήματα του σύγχρονου ελληνικού κράτους, αλλά και να του χαρίσουν περίοπτη θέση στη διεθνή οικονομική και στρατηγική σκακιέρα.
Για να γίνει όμως πράξη αυτό το σενάριο, απαιτείται εθνική ηγεσία και κάθαρση της πολιτικής ζωής της χώρας από τους υπηρέτες ξένων συμφερόντων. Οι κινήσεις, οι ενέργειες που πρέπει να γίνουν και δεν έχουν γίνει μέχρι σήμερα είναι οι εξής: 
Άμεση χάραξη, θέσπιση και οριοθέτηση των ορίων της ελληνικής αποκλειστικής οικονομικής ζώνης με βάση την αρχή της μέσης γραμμής και λαμβάνοντας ως ενιαίο σύνολο τα θαλάσσια όρια της Ελλάδας με την Τουρκία από τις εκβολές του Έβρου μέχρι και το Καστελόριζο. 
Εθνικοποίηση όλων των ενεργειακών μας κοιτασμάτων και απόδοση των κερδών από την εκμετάλλευσή τους στον ελληνικό λαό, με στόχο η χώρα να ξαναγίνει αυτάρκης και παραγωγική, να ξεκινήσει επιτέλους και πάλι να λειτουργεί ο πρωτογενής τομέας παραγωγής. 
Άμεσα πρέπει να συναφθεί αμυντική συμφωνία και να ξεκινήσει πραγματική στρατιωτική συνεργασία με τα κράτη εκείνα, με τα οποία είναι δυνατόν να υπάρχει σύγκλιση γεωπολιτικών συμφερόντων και όχι φύσει και θέσει αντιπαλότητα, των οποίων κρατών οι κοινοπραξίες θα πλειοδοτήσουν στο διεθνή διαγωνισμό για την ανάθεση του τεραστίου έργου της έρευνας και εξόρυξης πετρελαίου και φυσικού αερίου που περικλείεται στην ελληνική αποκλειστική οικονομική ζώνη.
Πρέπει, επιτέλους, να εφαρμοστεί στην πράξη το δόγμα του ενιαίου αμυντικού χώρου Ελλάδας και Κύπρου, το οποίο σε συνδυασμό με τις εφαπτόμενες αποκλειστικές οικονομικές ζώνες των δύο κρατών θα ισοδυναμεί με de facto ένωση της νήσου με την Ελλάδα. 
Οι παραπάνω ενέργειες προσφέρουν στη χώρα μας τη δυνατότητα εξοικονόμησης τεραστίων κερδών από την εξόρυξη υδρογονανθράκων από όλα τα πλάτη και τα μήκη του Αιγαίου Πελάγους, καθώς και από το χρυσοφόρο γεωπολιτικά ελληνικό τρίγωνο Κρήτης-Κύπρου-Δωδεκανήσου. Κατ’ ουσίαν, μέσω αυτών των κινήσεων θα μετατραπεί η Ελλάς σε κεντρική δύναμη στον ευαίσθητο γεωπολιτικά χώρο της Ανατολικής Μεσογείου. 
Θα ήθελα εδώ να ανοίξω μια παρένθεση και να θέσω το εξής εύλογο ερώτημα: Πότε επιτέλους ξυπνήσατε εσείς, οι κύριοι των κομμάτων εξουσίας, και αρχίσατε να μιλάτε για υδρογονάνθρακες; Διότι όλες τις προηγούμενες δεκαετίες που μιλάγαμε για τα ελληνικά πετρέλαια, μας αποκαλούσατε γραφικούς, ενδεχομένως και φασίστες. 
Γνωρίζατε όμως όλοι το αυτονόητο, ότι η Ελλάς παράγει πετρέλαιο από το 1973, οπότε και επί στρατιωτικού καθεστώτος ξεκίνησαν εξορύξεις στο κοίτασμα του Πρίνου με τα πρωτόλεια μέσα της εποχής. Ξεκίνησαν να παράγουν πετρέλαιο και σήμερα ακόμα το κοίτασμα του Πρίνου παραμένει παραγωγικό. 
Απαντώ, λοιπόν, στο ερώτημα, το οποίο έθεσα και σας λέω ότι ξυπνήσατε και θυμηθήκατε την ενέργεια και τους υδρογονάνθρακες, αμέσως μόλις ήρθε στη χώρα το μνημόνιο, μόλις δηλαδή υποθηκεύσατε τον εθνικό μας πλούτο στους ξένους πιστωτές μας. 
Θα ήθελα να υπενθυμίσω ορισμένες φράσεις, κάποιες από τις οποίες ειπώθηκαν και εντός αυτής της Αιθούσης, για να σας δείξω το μέγεθος της υποκρισίας. Την ημέρα, λοιπόν, που ζητούσε ο κ. Γιωργάκης Παπανδρέου ψήφο εμπιστοσύνης από τη Βουλή για να φέρει μετά στη χώρα τον κ. Λουκά Παπαδήμο –ο οποίος είναι άνθρωπος της τριμερούς επιτροπής της Δαυίδ Ροκφέλερ και ουδέποτε το αρνήθηκε αυτό- είχε πει από αυτό εδώ το Βήμα «θα απαντήσουμε στις αγορές ξεκινώντας εξορύξεις φυσικού αερίου από τα νότια της Κρήτης» και ανέφερε και κάτι άλλο για το μεγάλο παραμύθι σχετικά με το πρόγραμμα ΗΛΙΟΣ. 
Δεν είναι όμως μόνο αυτό. Δεν είναι μόνο τι είχε πει ο κ. Παπανδρέου. Θα θυμίσω και μια δήλωση του προσώπου, του τηλεαστέρα, των ημερών αυτών, του κ. Βενιζέλου, ο οποίος –όταν έκαιγε το ζήτημα της Λιβύης- σε ερωτήσεις δημοσιογράφων είχε απαντήσει για το θέμα της ελληνικής αποκλειστικής οικονομικής ζώνης τα εξής τραγελαφικά: «Η ΑΟΖ» –τάδε έφη Βενιζέλος- «είναι μια θαλάσσια ζώνη που συνδέεται με τα κύματα, τον αέρα και τους ζώντες οργανισμούς». 
Τα κύματα, ο αέρας και οι ζώντες οργανισμοί! «Λίγο κρασί, λίγο θάλασσα και το αγόρι μου»! Αυτά είχε πει ο Πρόεδρος του ΠΑΣΟΚ, του οποίου η διαφθορά σήμερα έχει προκαλέσει στην κυριολεξία εμετό σε ολόκληρη την ελληνική κοινωνία!
Βγαίνει μάλιστα ο κ. Βενιζέλος και μας κάνει και μαθήματα ηθικής και υψώνει τον τόνο της φωνής του στα κανάλια της διαπλοκής! Εκεί όμως αντιμετωπίζει τον κ. Πρετεντέρη και την κ. Τρέμη. Αντιμετωπίζει τηλεανακριτές, γιατί δεν βρέθηκε ένας αληθινός ανακριτής σε αυτή τη χώρα να τον καλέσει και, αν πάει να υψώσει τον τόνο της φωνής του, να του πει «σκάσε!». 
Αυτό πρέπει να γίνει επιτέλους στην Ελλάδα. Σε αυτούς τους ανθρώπους που μας έχουν διαλύσει όλα αυτά τα χρόνια, να βρεθεί ένας ανακριτής και να πει «σκάσε!» Αυτό θα γίνει όταν έλθουμε εμείς στα πράγματα, οπότε και θα ξεκαθαρίσει τελείως το τοπίο από τους δοτούς και τους διεφθαρμένους.
Θέλω να κλείσω την εισήγησή μου με ένα ιστορικό παράδοξο, μια ειρωνεία της ιστορίας -είναι λες και μας παρακολουθεί ο Θεός από ψηλά και μας εμπαίζει εμάς τους Έλληνες για τη σημερινή μας κατάντια- και να επιστρέψω στους Βαλκανικούς Πολέμους στο 1913, στο τέλος των Βαλκανικών Πολέμων, στην επικότερη ίσως και φονικότερη μάχη για την απελευθέρωση του Κιλκίς όπου υπήρχε ο πιο οργανωμένος βουλγαρικός θύλακας.
Εκεί, λοιπόν, ήταν κλεισμένοι χιλιάδες Βούλγαροι οπλισμένοι σαν αστακοί, με βαρύ πυροβολικό, με δεκάδες χιλιάδες οπλίτες. Οι Έλληνες κατέλαβαν την πόλη με μία επική έφοδο με εφ’ όπλου λόγχη. Εκεί χάθηκε ο ανθός των εκλεκτών. Έπεσαν πέντε χιλιάδες ήρωες, ο ταγματάρχης Βελισσαρίου, αλλά και ο λοχίας Πεζικού Παπανδρέου Νικόλαος, ένας ήρωας εφορμών που χάνεται όρθιος μέσα σε μία κόλαση από βολίδες και θραύσματα. 
Ο ήρωας αυτός, λοιπόν, πρέπει να γνωρίζετε ότι ήταν κατά 25% πρόγονος του ανεκδιήγητου τέως Πρωθυπουργού της χώρας μας, αυτού του κατά 25% Έλληνα που ευθύνεται σε τεράστιο βαθμό για το σημερινό κατάντημα της Ελλάδος.
Εις μνήμην του ήρωα, λοιπόν, του λοχία Πεζικού Παπανδρέου Νικόλαου οφείλουμε όλοι οι Έλληνες να σκύψουμε το κεφάλι και με ταπεινότητα να δώσουμε τον καλύτερο εαυτό μας για τη τεράστια υπόθεση της σωτηρίας της πατρίδας μας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Πολύβιος Ζησιμόπουλος, Βουλευτής Β΄ Θεσσαλονίκης, για πέντε λεπτά.</ChairmanSpeech>
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Πρόεδρε, η θέση της Κυβέρνησης είναι πως πρέπει να γίνει συστηματική προετοιμασία και διαπραγμάτευση για την ανακήρυξη και οριοθέτηση της ελληνικής αποκλειστικής οικονομικής ζώνης στο πλαίσιο των διμερών σχέσεων, του διεθνούς δικαίου και των διεθνών οργανισμών. Αυτό είναι από μία άποψη κατανοητό.
Η άσκηση, όμως, των δικαιωμάτων που προβλέπονται από το διεθνές δίκαιο δεν γίνεται σε ιδανικές συνθήκες ούτε συνθήκες εργαστηρίου, αλλά σε ένα πλαίσιο ρεαλιστικών δεδομένων που καθορίζονται από ένα και μόνο παράγοντα, την ισχύ, τη δύναμη. Επομένως, είναι βέβαιο πως αν στηριχτούμε μόνο στο διεθνές δίκαιο, το θέμα της αποκλειστικής οικονομικής ζώνης δεν θα έχει αίσια έκβαση για τα εθνικά θέματα. 
Εάν η ελληνική Κυβέρνηση πιστεύει ότι από μόνο του το γεγονός πως μας καλύπτει το διεθνές δίκαιο αρκεί για να αναχαιτίσει την αμφισβήτηση των όποιων δικαιωμάτων μας από την Τουρκία, τότε πάσχει από ουτοπικό ιδεαλισμό. Εάν η Τουρκία δεν συγκρατηθεί, δεν υπάρχει περίπτωση να σπεύσει η διεθνής κοινότητα να τη συνετίσει. Για το λόγο αυτό είναι απαραίτητο να δοθεί ιδιαίτερη έμφαση στις Ένοπλες Δυνάμεις της χώρας. Να δοθεί σημασία σε αυτές, όχι γενικά και αόριστα αλλά συγκεκριμένα.
 Πρέπει οι Ένοπλες Δυνάμεις της χώρας να είναι σε θέση να υπερασπιστούν αποτελεσματικά τα νησιωτικά, ηπειρωτικά εδάφη, αλλά και τις θαλάσσιες ζώνες αυτής. Πρέπει να γίνει κατανοητό από την πλευρά μας πως όσες υποχωρήσεις και αν κάνουμε, όσες φορές και αν παραχωρήσουμε κυριαρχικά δικαιώματα δεν θα ικανοποιήσουμε τις μαξιμαλιστικές απαιτήσεις της Τουρκίας. Σε όποιο συμβιβασμό και αν προχωρήσουμε με τη γείτονα χώρα, αυτή ποτέ δεν πρόκειται να πάψει να αμφισβητεί τα κυριαρχικά μας δικαιώματα. 
Η Τουρκία θα επιδιώκει πάντοτε, χρησιμοποιώντας κάθε μέσο, να μας οδηγεί σε περαιτέρω υποχωρήσεις. Ο παράγοντας που θα μας επιτρέψει να ασκήσουμε χωρίς κωλύματα τα κυριαρχικά μας δικαιώματα είναι η στρατιωτική ισχύ. Μόνο με ισχυρές Ένοπλες Δυνάμεις εξασφαλίζεται η άσκηση των κυριαρχικών δικαιωμάτων της χώρας μας και εν προκειμένω η κήρυξη και η εκμετάλλευση της αποκλειστικής οικονομικής ζώνης. 
Ποια είναι, όμως, σήμερα η κατάσταση στο στρατηγικό κομμάτι στις σχέσεις Ελλάδος και Τουρκίας; Πώς διαμορφώνεται το σημερινό ισοζύγιο δυνάμεων μεταξύ των δύο χωρών; 
Δυστυχώς, εδώ και μερικά χρόνια το ισοζύγιο δυνάμεων έχει γείρει εις βάρος της χώρας μας και υπέρ της Τουρκίας. Από τη μια πλευρά έχουμε μία Τουρκία που διατηρεί μία σαφώς επιθετική διάταξη εναντίον μας με πλήρως επανδρωμένες δυνάμεις. Ενισχύεται συνεχώς με νέα οπλικά συστήματα, ενώ αναβαθμίζει τα ήδη υπάρχοντα. Προμηθεύεται μέσα που θα της επιτρέψουν σε μία ενδεχόμενη σύρραξη να διαβεί ταχύτατα το φυσικό εμπόδιο του ποταμού Έβρου και προχωρά σε ασκήσεις κατάληψης νήσων.
 Έχει αναπτύξει τα τελευταία χρόνια μια σημαντική πολεμική βιομηχανία και ήδη καλύπτει σημαντικό ποσοστό των αναγκών της από την εγχώρια παραγωγή. Προχωρεί μάλιστα σε εξαγωγές στρατιωτικού υλικού σε χώρες της Μέσης Ανατολής και της Ασίας. Για το 2011 οι εξαγωγές στρατιωτικού υλικού της γείτονος χώρας ξεπέρασαν σε αξία το ένα δισεκατομμύριο ευρώ.
Από την άλλη πλευρά η Ελλάδα εδώ και χρόνια ακολουθεί μία πολιτική υποβάθμισης των Ενόπλων Δυνάμεών της.
Οι μονάδες του Ελληνικού Στρατού πάσχουν έντονα από ελλιπή επάνδρωση. Οι προσλήψεις επαγγελματιών οπλιτών έχουν παγώσει εδώ και χρόνια, ενώ η πολυσυζητημένη αύξηση της στρατιωτικής θητείας έχει μείνει μόνο στα χαρτιά. Κλείνουν στρατόπεδα στρατηγικής σημασίας, οπλικά συστήματα αποσύρονται χωρίς να αντικαθίστανται και δεν προχωρούν οι απαραίτητες αναβαθμίσεις παλαιότερων συστημάτων.
Η αλλεπάλληλη μείωση του εισοδήματος του προσωπικού των Ενόπλων Δυνάμεων, καθώς και η γενικότερη απαξίωσή τους ως θεσμού από τις κυβερνήσεις των τελευταίων ετών, έχει οδηγήσει στην κατακόρυφη πτώση του ηθικού των αξιωματικών, υπαξιωματικών και οπλιτών του Ελληνικού Στρατού.
Όλοι αυτή η κατάσταση έχει μειώσει σημαντικά την επιχειρησιακή ικανότητα των ελληνικών Ενόπλων Δυνάμεων. Για ελληνική πολεμική βιομηχανία δεν μπορεί να γίνει καν λόγος. Οι μοναδικές εταιρείες πολεμικού υλικού, η ΕΛΒΟ και τα Ελληνικά Αμυντικά Συστήματα, οδηγούνται εδώ και χρόνια σε απαξίωση και ήδη δρομολογείται το ξεπούλημά τους σε ιδιώτες.
Απαιτείται άμεση αλλαγή πολιτικής όσον αφορά την εθνική άμυνα. Δεν μπορούμε να συζητάμε για αποκλειστική οικονομική ζώνη και κυριαρχικά δικαιώματα χωρίς ισχυρές Ένοπλες Δυνάμεις. Δεν πρέπει να συνεχίσει η πολιτική μείωσης των κονδυλίων για την άμυνα. Πρέπει να αυξηθεί η επάνδρωση των μονάδων του Ελληνικού Στρατού, να αναβαθμιστεί το ήδη υπάρχον πολεμικό υλικό και να γίνουν οι απαραίτητες προμήθειες σε νέο υλικό όπου αυτό απαιτείται.
Το εισόδημα των στελεχών των Ενόπλων Δυνάμεων πρέπει να αποκατασταθεί και να γίνουν όλες εκείνες οι κινήσεις για να αποκτήσουν πάλι το απαραίτητο υψηλό ηθικό. Καμμιά άλλη περικοπή στους φρουρούς της εθνικής μας κυριαρχίας. Πρέπει να προχωρήσουμε στη δημιουργία μιας δυναμικής εγχώριας πολεμικής βιομηχανίας, που θα στηρίζει και θα προμηθεύει με υλικό τον Ελληνικό Στρατό και -γιατί όχι;- να εξάγει το πολεμικό υλικό, συμβάλλοντας έτσι στην ευρύτερη ανάπτυξη της χώρας μας.
Θα ήθελα να σταθώ και λίγο στο θέμα των συμμαχιών. Κατ’ αρχάς, είναι σημαντικό να αναφερθεί πως καμμιά συμμαχική ομπρέλα δεν καλύπτει τη χώρα μας από τη συγκεκριμένη απειλή της Τουρκίας. Το ΝΑΤΟ δεν επεμβαίνει σε περίπτωση σύγκρουσης δύο μελών της συμμαχίας, ενώ από την άλλη η Ευρωπαϊκή Ένωση δεν αποτελεί αμυντικό σύμφωνο. Σε περίπτωση επιθετικής ενέργειας της Τουρκίας εναντίον της χώρας μας η κοινοτική αλληλεγγύη των εταίρων μας θα περιοριστεί στην πολιτική και φραστική στήριξη.
Το ζήτημα είναι πως χωρίς στρατιωτική ισχύ δεν υπάρχει πολιτική συμμαχιών. Η χώρα μας εδώ και χρόνια προσπαθεί να ασκήσει πολιτική, βασιζόμενη μόνο στο Διεθνές Δίκαιο. Ασκώντας τέτοια πολιτική, είναι εύκολο να βρει συνηγόρους, αλλά όχι συμμάχους. Επειδή, όμως, οι διεθνείς διαφορές δεν λύνονται στο πεδίο του δικαίου, αλλά στο πεδίο της ισορροπίας ισχύος, δεν χρειαζόμαστε συνηγόρους, αλλά συμμάχους και συμμάχους μπορούμε να βρούμε μόνο ασκώντας πολιτική ισχύος. Όταν είσαι ανύπαρκτος από άποψη ισχύος, δεν μπορείς να βρεις συμμάχους. Και να συνάψεις συμμαχίες κάτω από τέτοιες συνθήκες, αυτές θα έχουν χαρακτήρα υποτέλειας σε ξένες δυνάμεις και δεν θα εξυπηρετούν σε καμμία περίπτωση τα εθνικά συμφέροντα.
Τέλος, θα ήθελα να αναφερθώ στο γεγονός πως η περίφημη τρόικα έχει λόγο στα ζητήματα εθνικής άμυνας, δημόσιας τάξης και εξωτερικών, έχοντας πρόσβαση και ασκώντας έλεγχο στα αντίστοιχα Υπουργεία.
Κύριε Πρόεδρε, μια σοβαρή χώρα, ένα κυρίαρχο κράτος δεν θα επέτρεπε σε ξένους επιτρόπους να πατήσουν πόδι σε κανένα απ’ αυτά τα Υπουργεία, δηλαδή, σε Υπουργεία που αφορούν θεμελιώδεις λειτουργίες του κράτους. Την ώρα της οικονομικής κρίσης, της ύφεσης, της κατάρρευσης του κοινωνικού ιστού, οι Ένοπλες Δυνάμεις, τα Σώματα Ασφαλείας και οι Υπηρεσίες του Υπουργείου Εξωτερικών είναι οι πρώτες που πρέπει να στηριχθούν και να ενισχυθούν και όχι το αντίθετο. Τώρα παρά οποτεδήποτε άλλοτε είναι που οι εσωτερικοί διασπαστές, οι εξωτερικοί εχθροί θα κινηθούν για την αμφισβήτηση και προσβολή της εθνικής μας κυριαρχίας.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Βουλευτής Μαγνησίας κ. Παναγιώτης Ηλιόπουλος έχει το λόγο, για πέντε λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κύριε Πρόεδρε, κυρίες και κύριοι Βουλευτές, είναι κοινός τόπος ότι για την επανεκκίνηση της οικονομίας θα χρειαστούν επενδύσεις που θα φέρουν επανέναρξη της παραγωγής και κατ’ επέκταση, πρωτογενές πλεόνασμα που τόσο έχει ανάγκη η χώρα μας, ώστε να εξέλθει από την κρίση την οποία βιώνει.
Μετά την οριοθέτηση της ΑΟΖ και τις διπλωματικές κινήσεις που απαιτείται να πράξει η χώρα μας, η αξιοποίηση και εκμετάλλευση του ενεργειακού πλούτου της μπορεί να αποφέρει τεράστια έσοδα στον κρατικό προϋπολογισμό της. Ταυτόχρονα, όμως, υπάρχει δυνατότητα για άμεση άντληση κεφαλαίων ύψους αρκετών δισεκατομμυρίων ευρώ, με την έκδοση εταιρικών ομολόγων δεκαετούς διάρκειας με την εγγύηση της κρατικής εταιρείας η οποία θα έχει τα δικαιώματα εκμετάλλευσης των οικοπέδων. Αυτά τα άμεσα έσοδα θα πρέπει εξ ολοκλήρου να διοχετευθούν στην πρωτογενή παραγωγή, τη βιομηχανία και τη βιοτεχνία. Παράδειγμα στην Ευρωπαϊκή Ένωση αποτελεί η Νορβηγία, η οποία το σύνολο των εσόδων από τα πετρέλαιά της το διαθέτει στον ασφαλιστικό της φορέα, ο οποίος με τη σειρά του επενδύει το ποσό για μεγαλύτερα οφέλη προς τους ασφαλισμένους και έτσι, έχει ήδη εξασφαλίσει τη βιωσιμότητά του για δεκάδες χρόνια από σήμερα.
Ο δικός μας στόχος, όμως, πρέπει να είναι η επιστροφή της χώρας μας σε πρωτογενές πλεόνασμα. Δεν μπορεί να υπάρξει ανεξάρτητο κράτος, αν δεν καλύπτονται ούτε οι βασικές ανάγκες των πολιτών του, όπως η τροφή και η στέγαση. 
Πρέπει να στηρίξουμε, επιδοτώντας τους, τους νέους μας, ώστε να γυρίσουν στην ύπαιθρο. Πρέπει να στηρίξουμε τα πρώτα τους βήματα παραχωρώντας τους για μεγάλο χρονικό διάστημα ικανές καλλιεργήσιμες εκτάσεις, αλλά και όλα τα απαραίτητα εφόδια που θα χρειαστούν τα πρώτα δύο με τρία χρόνια που δεν θα υπάρχει παραγωγή. Σαφώς, μέσα στους όρους υπαγωγής στο πρόγραμμα θα είναι η μη απασχόληση αλλοδαπών.
Με μία τέτοια κίνηση πετυχαίνουμε, ταυτόχρονα, πολλά οφέλη για το έθνος μας, όπως είναι η μείωση της ανεργίας και η αποκέντρωση του πληθυσμού της πατρίδας μας. Έχουμε χρέος να ενισχύσουμε την κτηνοτροφική και αλιευτική δύναμη της Ελλάδος μέσω εκσυγχρονισμού των κτηνοτροφικών και αλιευτικών μονάδων και να διευκολύνουμε την αύξηση της υπάρχουσας παραγωγής μέσω χρηματοδοτήσεων με σχεδόν μηδενικό επιτόκιο στους δικαιούχους.
Η Ελλάδα θα πρέπει να δημιουργήσει βαριά βιομηχανία με στόχο να αυξήσει το εξαγωγικό της ισοζύγιο και να δημιουργήσει χιλιάδες θέσεις εργασίας. Είναι απαράδεκτο να βρίσκεται στα πρόθυρα κλεισίματος και να έχει μείνει χωρίς αντικείμενο το ναυπηγείο του Σκαραμαγκά, το οποίο μπορεί να παράγει τα πάντα, ακόμη και αυτοκίνητα και την ίδια ώρα να δίνουμε για ναυπήγηση τα πλοία μας στο εξωτερικό. 
Είναι επιτακτική ανάγκη, επίσης, η ίδρυση εθνικής αμυντικής βιομηχανίας, η οποία θα κατασκευάζει και πρωτότυπα ελληνικά οπλικά προϊόντα εξ ολοκλήρου, αλλά και τμήματα εξοπλιστικών προγραμμάτων, τα οποία θα παράγονται στο εξωτερικό. 
Οι βιοτεχνίες πρέπει να ανοίξουν ξανά, ακόμα πιο σύγχρονες γιατί αυτές είναι η ραχοκοκαλιά της μεσαίας επιχειρηματικότητας, που στηρίζει την ελληνική οικονομία. Σίγουρα χρειάζονται εξυγίανση μέσω ειδικών συμβούλων και επιδοτήσεις για το άνοιγμα νέων. 
Τέλος, θα ήθελα να προτείνω τη δημιουργία από το μηδέν ενός πάρκου, που θα φιλοξενήσει εταιρείες υψηλής τεχνολογίας τύπου Silicon Valley, οι οποίες παράγουν πολύ μεγάλη υπεραξία και στο μεγαλύτερο μέρος τους τα έσοδά τους προέρχονται από το εξωτερικό. Αυτό το πάρκο μπορεί να δημιουργηθεί έξω από μία μεγάλη πόλη και να αποτελέσει κοιτίδα τεχνολογίας και ανάπτυξης.
Για να μπορέσουν να πραγματοποιηθούν οι παραπάνω επενδύσεις, θα πρέπει να υπάρχει ένα σταθερό φορολογικό σύστημα, το οποίο δεν θα αλλάζει κάθε τρεις με τέσσερις μήνες ανάλογα με τα κέφια του εκάστοτε Υπουργού και ένα φιλικό περιβάλλον επιχειρηματικότητας μακριά από τις αγκυλώσεις της γραφειοκρατίας του κράτους-«τέρατος», που έχει αναπτυχθεί από τη μεταπολίτευση μέχρι σήμερα.
Πρέπει, λοιπόν, με λίγα λόγια με τις επενδύσεις από τα κεφάλαια που θα αντληθούν από την  εκμετάλλευση των υδρογονανθράκων να κρατήσουμε τη νεολαία στην πατρίδα μας και να της δώσουμε κίνητρα, ώστε να δώσει λύση στο δημογραφικό πρόβλημα της χώρας, αλλά και να μεγαλουργήσει στον εργασιακό τομέα.
Πρέπει να δημιουργήσουμε εκατοντάδες διαφορετικές θέσεις εργασίας, που θα καλύπτουν όλο το φάσμα του εργατικού δυναμικού και να βάλουμε μπρος την εθνική μας παραγωγή σε όλους τους τομείς της. Ο πλούτος μας είναι το έμψυχο δυναμικό μας. Ας μην το θυσιάσουμε και αυτό στο βωμό της κρίσης.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθητές και μαθήτριες και τρεις εκπαιδευτικοί συνοδοί από το 11ο Γυμνάσιο Νικαίας «Γιάννης Ρίτσος», από το 2ο τμήμα. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Αρτέμιος Ματθαιόπουλος, Βουλευτής Σερρών, για πέντε λεπτά.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ευχαριστώ, κύριε Πρόεδρε.
Εδώ και τριάντα χρόνια η χώρα μας εμμένει στην άποψη ότι μοναδική διαφορά με την Τουρκία αποτελεί η νομικής φύσεως οριοθέτηση της υφαλοκρηπίδας του Αιγαίου.
Η πραγματικότητα, ωστόσο, έχει προ πολλού ξεπεράσει την άποψη αυτή και η ελληνική πλευρά θα έπρεπε πλέον να μιλάει για οριοθέτηση αποκλειστικής οικονομικής ζώνης, πρώτον, επειδή το Δίκαιο της Θάλασσας έχει υποκαταστήσει την παρωχημένη γεωλογική έννοια της ΑΟΖ και, δεύτερον, επειδή το διεθνές δίκαιο προβλέπει ρητά ότι νησιά που κατοικούνται και έχουν οικονομική δραστηριότητα δικαιούνται αποκλειστικής οικονομική ζώνης με τον ίδιο ακριβώς τρόπο, που καθορίζεται και για τις ηπειρωτικές περιοχές.
Αυτό σημαίνει πως το Καστελόριζο, κομβικής σημασίας περιοχή για την οριοθέτηση της ελληνικής ΑΟΖ, δικαιούται ΑΟΖ. Αυτό αναβαθμίζει άμεσα τη διαπραγματευτική μας ισχύ στο σχετικό ζήτημα, με την Τουρκία να μη δύναται να χρησιμοποιήσει τα ίδια επιχειρήματα για την ΑΟΖ που προβάλλει για την υφαλοκρηπίδα των νησιών του Αιγαίου, ότι δηλαδή τα νησιά μας δεν διαθέτουν υφαλοκρηπίδα ή ότι κάθονται πάνω στην υφαλοκρηπίδα της Ανατολίας.
Η σημασία, μάλιστα, ανακήρυξης της ΑΟΖ αποτυπώνεται στη δήλωση του πρώην Αρχηγού του Τουρκικού Ναυτικού Μετίν Ατάτς, ο οποίος επί λέξει ανέφερε τον Οκτώβριο του 2008: «Εκτιμώ ότι η Ανατολική Μεσόγειος θα καταστεί εστία προστριβών, συγκρούσεων, επειδή προσεχώς θα αποκτήσει ιδιαίτερη σημασία. Λόγω των κοιτασμάτων πετρελαίου που διαθέτει θα μετατραπεί σε ένα δεύτερο Κόλπο. Η Τουρκία πρέπει να επαγρυπνεί και να αντιδράσει».
Ας περάσουμε, όμως, από τον Οκτώβριο του 2008 και ας επανέλθουμε στον Οκτώβριο του 2012, για να μελετήσουμε τα δεδομένα που έχουν προκύψει υπό μία σκοπιά της γεωπολιτικής, της επιστήμης δηλαδή που αντιλαμβάνεται το κράτος ως μία ζώσα πραγματικότητα και οντότητα. 
Κατ’ αρχάς, όλα τα νησιά της Μεσογείου ανήκουν στην Ευρωπαϊκή Ένωση. Κατά συνέπεια, η μεγαλύτερη έκταση της Μεσογείου αποτελεί τμήμα της ΑΟΖ της Ευρωπαϊκής Ένωσης. Επιπλέον, η ιδιότητα της ΑΟΖ της Ευρωπαϊκής Ένωσης ως συνεκτικής την καθιστά ιδιαιτέρως πρόσφορη για αγωγούς φυσικού αερίου και πετρελαίου. Δεδομένης και της πάγιας αναζήτησης της Ευρωπαϊκής Ένωσης για ανεξάρτητη πηγή ενέργειας, η Ελλάδα θα μπορούσε να εκμεταλλευτεί την υπάρχουσα κατάσταση προς όφελός της. 
Θα πρέπει να πάψουμε να αντιμετωπίζουμε το ζήτημα της ΑΟΖ αποκλειστικά με οικονομικά κριτήρια, αλλά να δώσουμε τη δέουσα βαρύτητα και στη γεωπολιτική της διάσταση. Δεν είναι καθόλου τυχαία η προσεχής ένταξη στα μέσα του 2013 της Κροατίας στην Ευρωπαϊκή Ένωση, καθώς η Κροατία διαθέτει τη μεγαλύτερη ΑΟΖ από όλες τις χώρες της πρώην Γιουγκοσλαβίας. Με λίγα λόγια, χρειάζονται απλοί και κατάλληλοι χειρισμοί και η κατάλληλη χρήση του όπλου της οικονομικής κρίσης, προκειμένου να εξασφαλίσουμε την ανεπιφύλαχτη στήριξη των εταίρων μας στη χάραξη της ελληνικής ΑΟΖ. 
Εξάλλου, η θέσπιση της κυπριακής ΑΟΖ και οι σχετικές συμφωνίες με Αίγυπτο, Λίβανο και Ισραήλ δείχνουν το δρόμο. 
Οι κατάλληλες συνθήκες υφίστανται και το μόνο που λείπει είναι μία τολμηρή ηγεσία για να τις εκμεταλλευτεί και να στείλει προς πάσα κατεύθυνση το μήνυμα της ελληνικής ενεργειακής αφύπνισης. 
Ως προς την Τουρκία, την κύρια αιτία της ελληνικής αδράνειας, έχοντας αναγάγει προ πολλού το νεοοθωμανισμό σε βασικό δόγμα της εξωτερικής πολιτικής, εξακολουθεί να αγνοεί τις επιταγές του Διεθνούς Δικαίου, οι οποίες εξάλλου δεν συμβαδίζουν με τις επεκτατικές της βλέψεις. 
Παρ’ όλα αυτά, όπως περίτρανα απέδειξε η περίπτωση της Κύπρου, η Τουρκία δεν είναι σε θέση να επιβάλλει με τρόπο δυναμικό τα συμφέροντά της, όταν βρεθεί ενώπιον σοβαρών, αποφασισμένων κρατών με σωστά σχεδιασμένη γεωστρατηγική πολιτική και μελετημένες κινήσεις. 
Επομένως, θα πρέπει να αντιληφθούμε πως όσο κωλυσιεργούμε στην έναρξη των διαδικασιών οριοθέτησης της ΑΟΖ τόσο αυξάνει και ο κίνδυνος να βρεθούμε μελλοντικά ενώπιον δυσάρεστων εξελίξεων. Και ο λόγος είναι απλός. Γεωστρατηγικά και τοπογραφικά η ελληνική ΑΟΖ έχει τεράστια σημασία όχι μόνο για εμάς, αλλά και για τους ανταγωνιστές μας. Προτιμούν να απέχουμε από τη θέσπισή της και να μη συμπράξουμε σε διακρατικές συμφωνίες, γιατί η αδράνειά μας αυτή θα τους παρέχει το απαραίτητο πεδίο κινήσεων σε ένα εντελώς ελεύθερο πλαίσιο. Σε εμάς εναπόκειται να μην τους κάνουμε τη χάρη. 
Επειδή η ελληνική Κυβέρνηση προβάλλει ως κύριο κατασταλτικό παράγοντα το casus belli της Τουρκίας, ας δούμε πώς χειρίστηκαν το θέμα αυτό άλλα κράτη, σαφώς κατώτερα από την Ελλάδα και σαφώς κατώτερα από τους ανταγωνιστές τους, όπως ο Ισημερινός και η Ισλανδία. Αναφέρω δύο συγκεκριμένα παραδείγματα. 
Στις αρχές του 1970 ο Ισημερινός διεκδίκησε την επέκταση των εθνικών του υδάτων στα διακόσια ναυτικά μίλια. Προχώρησε, μάλιστα, σε κατάσχεση αμερικανικών αλιευτικών που δραστηριοποιούνταν στην επίμαχη περιοχή και υποχρέωσε τις ΗΠΑ να πληρώσουν βαριά πρόστιμα για καταπάτηση περιοχής εθνικής κυριαρχίας. 
Ένα άλλο παράδειγμα αδύναμης χώρας που ύψωσε το ανάστημά της σε ένα ισχυρό κράτος ως προς την άσκηση των κυριαρχικών δικαιωμάτων είναι ο λεγόμενος «πόλεμος του μπακαλιάρου». Η Ισλανδία, παρ’ ότι είχε ήδη εμπλακεί σε δύο ένοπλες συγκρούσεις με τη Μεγάλη Βρετανία με αντικείμενο την επέκταση σε διακόσια ναυτικά μίλια, το 1975 οδήγησε τη Βρετανία σε άλλη μία επτάμηνη σύρραξη. Η Ισλανδία απείλησε μέχρι και με κλείσιμο της βάσης του ΝΑΤΟ που βρίσκονταν επί των εδαφών της και η Βρετανία αναδιπλούμενη υποχώρησε και συμμορφώθηκε με τις ισλανδικές αξιώσεις. 
Ο μόνος, λοιπόν, ανασταλτικός παράγοντας είναι η δειλία της Κυβέρνησής σας και όχι η Τουρκία. Αποβάλετε, λοιπόν, τα φοβικά σύνδρομα, αφουγκραστείτε τις απαιτήσεις των καιρών και γίνετε η πρώτη κυβέρνηση της Μεταπολίτευσης που θα προχωρήσει σε μία πραγματικά εθνικά ωφέλιμη κίνηση στρατηγικού χαρακτήρα, γιατί, κυρίες και κύριοι συνάδελφοι, κύριε Υπουργέ, η Ελλάδα δεν είναι ούτε Λιχτενστάιν ούτε Άγιος Μαρίνος ούτε καν Μάλτα ή κάποια άλλα ανύπαρκτα κρατίδια στο διεθνή χάρτη. Είναι η Ελλάδα που πρέπει να ξαναγίνει ο παγκόσμιος γίγαντας κι αυτό μάλλον θα είναι μάταιο να το συζητάμε σήμερα, όταν εσείς βάσει Διεθνούς Δικαίου δεν έχετε επεκτείνει από τα έξι στα δώδεκα ναυτικά μίλια και συζητάμε σήμερα την επέκταση στα διακόσια ναυτικά μίλια. 
Αν θέλετε να κλείσω με μία πρόταση: Αν η Τουρκία είναι ο μόνιμος βραχνάς, υπάρχει κι άλλη θάλασσα το Ιόνιο Πέλαγος εκμεταλλευτείτε το, εκτός αν η Τουρκία έχει αξιώσεις και στο Ιόνιο Πέλαγος, επομένως κάθε συζήτηση επ’ αυτού είναι μάταιη. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Ο Βουλευτής κ. Νικόλαος Κούζηλος, Α΄ Πειραιά, έχει το λόγο για πέντε λεπτά.</ChairmanSpeech>
<Speech><Parlmember>ΝΙΚΟΛΑΟΣ ΚΟΥΖΗΛΟΣ</Parlmember>: Κύριε Πρόεδρε, σύμφωνα με τη σύμβαση για το Δίκαιο της Θάλασσας του 1982 η χώρα μας έχει τη δυνατότητα να κηρύξει ΑΟΖ και μάλιστα μονομερώς. Η ΑΟΖ όμως αυτή θα πρέπει να κατοχυρωθεί και να διασφαλιστεί στην πράξη από τις Ένοπλες Δυνάμεις και το Λιμενικό Σώμα. 
Κύριοι, γνωρίζετε πολύ καλά ότι διεθνώς, αλλά και στη χώρα μας ο έλεγχος αλλά και η επιτήρηση των θαλάσσιων ζωνών εν καιρώ ειρήνης έχει ανατεθεί στο Λιμενικό Σώμα-Ελληνική Ακτοφυλακή. 
Θα πρέπει να θυμίσω το πρόσφατο θερμό επεισόδιο μεταξύ Κίνας και Ιαπωνίας στη θάλασσα της ανατολικής Κίνας, όπου οι δύο χώρες επενέβησαν σε κρίσιμη περιοχή αποκλειστικά με την ακτοφυλακή τους. Αξίζει λοιπόν να δούμε ποιες είναι οι σημερινές δυνατότητες του Λιμενικού Σώματος της χώρας μας στον τομέα αυτό και τι θα έπρεπε να γίνει. 
Κατ’αρχάς, το ηλεκτρονικό εθνικό σύστημα ελέγχου θαλάσσιας κυκλοφορίας διαθέτει σταθμούς σε δέκα μόλις σημεία της χώρας μας. Για να ελεγχθεί το σύνολο των θαλάσσιων ζωνών της χώρας μας, όπως αυτές θα διαμορφωθούν μετά την κήρυξη της ΑΟΖ, απαιτούνται περισσότεροι τέτοιοι σταθμοί. Η Τουρκία έχει ήδη αναπτύξει ανάλογο σύστημα σε όλο το μήκος των μικρασιατικών παραλίων. 
Το Λιμενικό Σώμα σήμερα διαθέτει τρία πλωτά ανοιχτής θαλάσσης τύπου SAR4 εκτοπίσματος τετρακοσίων πενήντα τόνων, πέντε ναυαγοσωστικά τύπου Arun 60, έξι παράκτια περιπολικά τύπου LCS 53, επτά παράκτια περιπολικά τύπου LCS 57, οχτώ παράκτια περιπολικά τύπου L 65, εννιά τύπου D 52, τρία τύπου CB 90, καθώς επίσης και διαφόρων τύπων φουσκωτά. 
Επομένως, βλέπουμε ότι το Λιμενικό Σώμα έχει παράκτιο προσανατολισμό και πολύ μικρές δυνατότητες για υπεράκτιες περιπολίες. Με τρία ΠΑΘ, με ελλιπή στελέχωση, με μισθούς πείνας για τα στελέχη του, δεν μπορεί να φέρει εις πέρας την αποστολή του, όπως είναι η διενέργεια νηοψιών, ο έλεγχος συμμόρφωσης πλοίων σε θέματα ασφάλειας ναυσιπλοΐας και αποστολές που αφορούν την εθνική ασφάλεια της χώρας. Πρέπει απαραιτήτως να αποκτήσουμε σκάφη μεγαλύτερου εκτοπίσματος με σύγχρονα συστήματα επιτήρησης μέρας-νύχτας, καθώς και οπλισμού. 
Κύριοι, μιλάτε για Λιμενικό Σώμα και Ελληνική Ακτοφυλακή. Για να δούμε ακτοφυλακή πρέπει πρώτα απ’ όλα να έχουμε πάνω από δέκα χιλιάδες στελέχη, ενώ σήμερα έχει επτά οκτακόσια. Θα πρέπει να έχουμε υπεράκτιο προσανατολισμό. Υπεράνθρωπες προσπάθειες των στελεχών του Λιμενικού Σώματος αντισταθμίζουν την έλλειψη σε πλωτά, εναέρια και χερσαία μέσα. Από πλευράς εναέριων μέσων το Λιμενικό Σώμα διαθέτει μόνο τρία αεροσκάφη τύπου F440, 406 caravan ΙΙ αυτονομίας δύο χιλιάδων διακοσίων ναυτικών μιλίων και τέσσερα ελικόπτερα SUPER PUMA έρευνας και διάσωσης. 
Εδώ διαπιστώνουμε ότι ο αριθμός των διαθέσιμων μέσων είναι ελάχιστος μπροστά σε υπηρεσιακές ανάγκες, σε εκτεταμένο χώρο του Αιγαίου και της ανατολικής Μεσογείου. Τα σύγχρονα υπηρεσιακά δεδομένα για την ευρύτερη περιοχή της Ανατολικής Μεσογείου δείχνουν το νέο σχεδιασμό δόγμα που πρέπει να ακολουθήσουμε για την αναβάθμιση του Λιμενικού Σώματος. Το Λιμενικό Σώμα θα πρέπει να μπορεί να υπερασπιστεί την ΑΟΖ σε θερμά σημεία της, όπως είναι το Καστελόριζο και η Στρογγύλη. 
Κύριε Πρόεδρε, όπως ορίζει το άρθρο 73 του Διεθνούς Δικαίου Θαλάσσης 1982, το παράκτιο κράτος δύναται κατά την άσκηση των κυριαρχικών του δικαιωμάτων να ερευνά, να εκμεταλλεύεται, να διατηρεί, να διαχειρίζεται τους βιολογικούς του πόρους στην ΑΟΖ. 
Το άρθρο 61, 62 καθορίζει το επιτρεπτό όριο αλίευσης των  βιολογικών πόρων στην ΑΟΖ. Επομένως η χώρα μας θα μπορεί να ορίσει νέα αλιευτική πολιτική και να υπάρξει η μέγιστη δυνατή απόδοση των αλιευτικών κοινοτήτων. Το 2010 η χώρας μας εξήγαγε εκατόν εβδομήντα ένα χιλιάδες τόνους θαλασσινών αξίας 442.000.000 ευρώ ενώ εισάγαμε εκατόν τριάντα τρεις χιλιάδες τόνους αξίας 524.000.000 ευρώ.
Με την ανακήρυξη της ΑΟΖ, η αποκλειστική αλιευτική εκμετάλλευση από τον αλιευτικό μας στόλο θα μειώσει τις εισαγωγές στο ελάχιστο. Δηλαδή, θα έχουμε κάνει ένα βήμα προς την κατεύθυνση της αυτάρκειας ιχθυοαποθεμάτων, της πρωτογενούς παραγωγής στον τομέα της αλιείας. 
Η συγκυβέρνηση έχει ιστορικό καθήκον να ανακηρύξει ΑΟΖ. Όμως, η παθητική στάση έχει στοιχίσει στη χώρα. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Και εμείς ευχαριστούμε. 
Το λόγο έχει για τρία λεπτά ο κ. Ηλίας Παναγιώταρος, Βουλευτής Β΄ Αθήνας.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κύριε Πρόεδρε, ένα κράτος για να θεωρείται σοβαρό και κυρίαρχο και όχι προτεκτοράτο, θα πρέπει να διαφυλάττει και να εκμεταλλεύεται τα συμφέροντά του καθ’ οιονδήποτε τρόπο και με όσα μέσα διαθέτει. 
Δυστυχώς, στην περίπτωση της πατρίδας μας παρατηρούμε ότι από τις αρχές της δεκαετίας του ’90 υπάρχει μια σταθερή μειοδοτική πολιτική υπαναχώρησης σε όλα τα εθνικά ζητήματα και στις παραμέτρους τους. Ενώ με τη σύμβαση των Ηνωμένων Εθνών για το Δίκαιο της Θάλασσας μπορούμε να ασκήσουμε το αναφαίρετο δικαίωμά μας για αύξηση των χωρικών μας υδάτων στα δώδεκα μίλια και να καθοριστεί η αποκλειστική οικονομική ζώνη, εμείς δεν κάνουμε απολύτως τίποτα και υπάρχει συνεχής υπαναχωρητική, ραγιάδικη, προδοτική στάση όλων των κυβερνήσεων από το ’90 και μετά και ειδικότερα στις μέρες μας. 
Η έλλειψη αποφασιστικότητας και η ολιγωρία των αρμόδιων στην τραγική οικονομική κατάσταση στην οποία έχουμε περιέλθει από τις προαναφερθείσες κυβερνήσεις έχει σαν αποτέλεσμα να είμαστε υποτελείς στους τροϊκανούς και στους πάσης φύσεως τραπεζίτες εγχώριους και αλλοδαπούς και ειδικότερα η σημερινή συγκυβέρνηση να αδυνατεί να ασκήσει τα νόμιμα και αναφαίρετα δικαιώματά της που θα έδιναν πνοή και προοπτική στην πραγματική οικονομία της πατρίδας μας. 
Αν από το 1994 είχαμε ασκήσει το κυριαρχικό μας δικαίωμα που συνίσταται στην αύξηση των χωρικών μας υδάτων στα δώδεκα ναυτικά μίλια, αν δεν υπήρχαν οι παράλογες περιπτώσεις διεκδικήσεων από τους γείτονές μας, όπως στην περίπτωση των Ιμίων το 1996, όπου δυστυχώς στην ηγεσία της χώρας βρίσκονταν κάποιοι στην καλύτερη των περιπτώσεων «προδότες», κάποια «ανθρωπάκια» που ευχαριστούσαν τους Αμερικανούς και κάποιοι ευτραφείς Υπουργοί οι οποίοι έλεγαν ότι τη σημαία την πήρε ο αέρας και αν δεν συνεχιζόταν μέχρι τις ημέρες μας αυτή η τραγική κατάσταση όπου οι διεκδικήσεις των γειτόνων μας έχουν φτάσει να αμφισβητούν αυτή τη στιγμή μέχρι και το Καστελόριζο –με προφανέστατους λόγους- τότε τα πράγματα θα ήταν διαφορετικά. 
Και φυσικά, αν δεν υπήρχε και η σημερινή Κυβέρνηση με τον Πρωθυπουργό κ. Σαμαρά που προεκλογικά διατυμπάνιζε την ΑΟΖ -ήταν στη δέκατη όγδοη θέση του εθνικού σχεδίου εξόδου από την κρίση που θα μπορούσε να καλύψει και τα επόμενα δεκαεπτά, αλλά φυσικά δεν έχει τηρήσει κανένα από τα δεκαεπτά- ίσως τα πράγματα να ήταν διαφορετικά. 
Αντ’ αυτού, δεν ευχαριστήσαμε μόνο τους Αμερικανούς, αλλά η σημερινή Κυβέρνηση έχει ευχαριστήσει τους πάντες, όπως τους δανειστές μας, τους τραπεζίτες και όλους όσους επιβουλεύονται την πατρίδα μας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Είναι επιτακτική ανάγκη ο καθορισμός, ο τεμαχισμός σε οικόπεδα και η άμεση έναρξη εξορύξεων της ελληνικής ΑΟΖ για προφανέστατους οικονομικούς λόγους που θα μπορέσουν να δώσουν τα αναγκαία σ’ αυτή τη χώρα, προκειμένου να μπορέσει να καλύψει τρύπες και να λειτουργήσει στοιχειωδώς, αν όχι σε όλα τα τμήματα του κράτους, σε κάποια επίμαχα ζωτικής σημασίας. Μιλάμε για χιλιάδες θέσεις εργασίας στις κατασκευές των πλωτών πύργων και των παραπλεύρων έργων υποδομών. Η ναυτιλία θα ωφεληθεί πολλαπλά και θα αυξηθεί η ζήτηση σε πλοία πάσης φύσεως, όπως σε πλοία μεταφοράς, ρυμουλκά και υδροφόρες μεταφοράς αργού πετρελαίου. 
Επίσης, τα νησιά που θα βρίσκονται κοντά σε αυτά τα οικόπεδα στα οποία θα γίνεται εκμετάλλευση, θα αποκτήσουν ένα επιπλέον πολύ μεγάλο οικονομικό έσοδο, γιατί θα υπάρχει έντονη κινητικότητα δώδεκα μήνες το χρόνο κι όχι μόνο τρεις μήνες το καλοκαίρι, την τουριστική σεζόν. 
Πάνω απ’ όλα, η χώρα θα ωφεληθεί από τα τεράστια κέρδη από την πώληση αυτών των προϊόντων, θα ωφεληθεί από το αδιαμφισβήτητο γεγονός του ότι η Ελλάδα θα μπει στον παγκόσμιο ενεργειακό χάρτη, με όσα αυτό συνεπάγεται, όπως παραδείγματος χάριν έκανε η μικρή Κύπρος, όπου η θέση της στην παγκόσμια γεωστρατηγική σκακιέρα έχει αναβαθμιστεί σημαντικά και πολύ σύντομα θα δρέψει και τους πρώτους καρπούς των προσεγμένων ενεργειών του αειμνήστου Προέδρου της Τάσου Παπαδόπουλου.
Θα μπορούσε από τα κέρδη των διαφόρων εξορύξεων να γίνει επανεκκίνηση του κράτους. Θα μπορούσαν να γίνουν πολλά, αλλά όλα αυτά προϋποθέτουν κυβερνήσεις με σθένος, με πυγμή και ηγέτες. Όχι ηγέτες σαν τον Γεώργιο Παπανδρέου που πάλι σήμερα ζήτησε ολιγοήμερη άδεια λες και ήταν ποτέ εδώ τρεις μήνες. Έχει εξαφανιστεί, τρεις φορές έχει έρθει όλες κι όλες. Θα μπορούσε στο Καστελόριζο όχι να βάζει την Ελλάδα στη μέγγενη της τρόικας, αλλά να αναγγέλλει την έναρξη της ελληνικής ΑΟΖ. Όχι σαν τον κ. Βενιζέλο που θα δώσει σύντομα λόγο στη δικαιοσύνη ό,τι και να γίνει. Να θυμηθούμε και μια πολύ μικρή ιστορία του ’85 που έχει άμεση σχέση με τώρα. Τότε που ψήφιζαν για Πρόεδρο της Δημοκρατίας τον κ. Σαρτζετάκη με χρωματιστά ψηφοδέλτια για να ξεχωρίζουνε το «ΝΑΙ» από το «ΌΧΙ» με μια κάλπη που φαινόταν ποιος ρίχνει τι και επειδή δεν τους έβγαιναν τα κουκιά, έβαλαν να ψηφίσει και ο Πρόεδρος της Βουλής και ζητούσαν τότε γνώμες. Τότε εμφανίστηκε από το πουθενά ένας έγκριτος συνταγματολόγος, ο κ. Βενιζέλος, που δεν τον ήξερε κανείς. Αυτόν παρουσίαζε το τότε ΠΑΣΟΚ. Να οι επιταγές που ξεπληρώνονται τώρα, Υπουργεία, ιστορίες κ.λπ.. Αυτά είναι. Αλλά η ικανότητα του φάνηκε. Ό,τι πήρε, το διέλυσε σε ελάχιστο χρόνο.
Δυστυχώς, απ’ ό,τι φαίνεται, την ανακήρυξη της ΑΟΖ θα την κάνει η Χρυσή Αυγή όταν θα έρθει στην εξουσία κι αυτό θα γίνει πολύ σύντομα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, προς ενημέρωση του Σώματος και ειδικά των ομιλητών οι οποίοι προηγήθηκαν, σας αναφέρω το άρθρο 77 του Κανονισμού της Βουλής των Ελλήνων, το οποίο μιλάει για ανάρμοστη συμπεριφορά.
Θα υπενθυμίσω στους συναδέλφους της Χρυσής Αυγής, σήμερα που μιλάνε κι έχουν την επερώτηση, ότι ανάρμοστη συμπεριφορά αποτελούν η χρησιμοποίηση προσβλητικών εκφράσεων κατά της τιμής και της υπόληψης του Προέδρου της Δημοκρατίας, των μελών της Βουλής, του Προεδρείου και των μελών της Κυβέρνησης, η καταφρόνηση του Συντάγματος και των πολιτειακών θεσμών με λόγια ή έργα. Επειδή, λοιπόν, σήμερα οι εκφράσεις που χρησιμοποιούνται κατά την επερώτηση είναι πάρα πολύ σκληρές και προσβλητικές για ανθρώπους οι οποίοι απουσιάζουν από το Κοινοβούλιο, θα σας παρακαλούσα πάρα πολύ, κύριε Κασιδιάρη, κύριε Παππά, να τηρηθεί ο Κανονισμός της Βουλής.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ας έρθουν εδώ. Δεν τους βλέπει κανείς.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας είπα τι λέει ο Κανονισμός της Βουλής το άρθρο 77.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Δικαιούστε να μας βάλετε πρόστιμο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Επαναλαμβάνω, σας λέω τι αναφέρει το άρθρο 77 του Κανονισμού.
Ο κ. Μανιάτης έχει ζητήσει το λόγο. 
Έχετε το λόγο για ένα λεπτό, κύριε Μανιάτη.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Κύριε Πρόεδρε, στην Ολομέλεια πριν λίγα λεπτά γίναμε μάρτυρες εκτόξευσης φασιστικών, λεκτικών σκουπιδιών, ανάξιων οποιουδήποτε σχολιασμού.
Όταν θα έρθει η σειρά μου να τοποθετηθώ ως Κοινοβουλευτικός Εκπρόσωπος του ΠΑΣΟΚ θα αποδείξω ποια παράταξη και ποιοι ηγέτες υπερασπίστηκαν και υπερασπίζονται τα εθνικά συμφέροντα και ποιοι χρησιμοποιούν τα εθνικά συμφέροντα μόνο για να υφαρπάξουν ψήφους απελπισμένων συνελλήνων.</Speech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ποιος τους απέλπισε τους συνέλληνες;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Μίχος έχει το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Κύριε Πρόεδρε, κύριε Υπουργέ, θα ξεκινήσω την ομιλία μου με μια πρόσφατη δήλωση ενός αξιωματούχου του κ. Γκιόκη Μοράτωφ στο ελληνικό περιοδικό «CRASH» τον Ιούλιο του 2012. Ο συγκεκριμένος είναι αντιπρόεδρος του κρατικού οργανισμού διεθνούς συνεργασίας του Υπουργείου Εξωτερικών της Ρωσίας. Δήλωσε: «Η Ελλάδα έχει τόσο πετρέλαιο όσο έχει ο Κόλπος του Μεξικού. Έχουμε εδώ και χρόνια στα χέρια μας φωτογραφίες από δορυφόρο που το αποδεικνύουν». Και συμπληρώνει: «Έχουμε τους επιστήμονες και τις εταιρίες να σας στηρίξουν στις εξόρυξη των υδρογονανθράκων. Η απόφαση είναι δική σας». 
Βεβαίως εμείς δεν θα βασιστούμε απόλυτα στα λεγόμενα του συγκεκριμένου ανθρώπου, διότι είναι σίγουρο ότι από την πλευρά του κοιτάει να εξυπηρετήσει τα συμφέροντα της δικής του χώρας. Παίρνουμε, όμως, αφορμή από τα παραπάνω για να σας ρωτήσουμε το εξής: Ποιες ενέργειες έχετε κάνει προκειμένου να συνεργαστούμε και να πάρουμε βοήθεια από τους Ρώσους στο θέμα των ΑΟΖ και των υδρογονανθράκων; Διότι από όσο έχει υποπέσει στην αντίληψή μας, κάποια μέλη της Κυβέρνησης φοβούνται να πουν και τη λέξη «Ρωσία». 
Ο μόνος τρόπος για να ασκήσουμε τα κυριαρχικά μας δικαιώματα είναι να εκμεταλλευτούμε τον ανταγωνισμό μεταξύ των μεγάλων δυνάμεων για να αποσπάσουμε τα μεγαλύτερα δυνατά οφέλη για τη χώρα μας. Διότι είναι αλήθεια ότι τόσα χρόνια τι καλό είδαμε από τους συμμάχους μας; Το μόνο που κάνανε ήταν να μας ρουφήξουν το αίμα και μάλιστα όχι μόνο δεν κερδίσαμε, αλλά χάσαμε και κεκτημένα δικαιώματα. 
Επειδή αναφέρθηκα στη Ρωσία που είναι μια χώρα πιο δυνατή από τη δική μας, θα ήθελα να αναφερθώ και στις διαπραγματεύσεις που γίνονται με μια χώρα μικρότερη από την Ελλάδα, όπως είναι η Αλβανία.
Είναι γνωστό ότι το 2009 οι Αλβανοί αναγκάστηκαν να υπογράψουν μια συμφωνία για οριοθέτηση των θαλασσίων συνόρων, προκειμένου να τους δώσουμε το «ΟΚ» για να ενταχθούν στην Ευρωπαϊκή Ένωση. Μόλις έκαναν τη δουλειά τους, το ανώτατο δικαστήριο της Αλβανίας αποφάσισε την ακύρωση της συμφωνίας. Για μια ακόμη φορά είχαμε μηδέν εις το πηλίκο. 
Τώρα μαθαίνουμε από δημοσιεύματα ότι η Αλβανία πιέζει τη χώρα μας να επιτρέψει τη διέλευση μέσω Ελλάδος του αγωγού φυσικού αερίου που θα διασχίζει την Αδριατική και θα τροφοδοτεί με φυσικό αέριο την Αλβανία. Για να το πετύχει αυτό αφήνει υποσχέσεις στη χώρα μας ότι αφού υπογράψουμε για τον αγωγό, θα δεχθεί να επικυρώσει τη συμφωνία για ΑΟΖ μαζί μας.
Ελπίζουμε ότι η Κυβέρνηση σας θα φροντίσει να «δέσει» καλά αυτή τη φορά την υπόθεση της ΑΟΖ με την Αλβανία και δεν θα πέσει πάλι θύμα της πονηριάς των Αλβανών, οι οποίοι όπως ξέρουμε έχουν υπογράψει πολλές συμφωνίες με την Τουρκία, τις οποίες και τηρούν. 
Επειδή μας χαρακτηρίζετε ανεύθυνους που ζητάμε να ανακηρύξει μονομερώς η Ελλάδα ΑΟΖ, θα επικαλεστώ για το τέλος τις δηλώσεις δυο πολύ γνωστών Ελλήνων επιστημόνων που ασχολούνται με το θέμα της ΑΟΖ και μάλιστα συμμετέχουν σε ανεπίσημη επιτροπή που έχει συστήσει η Κυβέρνηση για το συγκεκριμένο θέμα. Αναφέρομαι στο Νίκο Λυγερό και τον καθηγητή του Πολυτεχνείου Κρήτης Αντώνη Φώσκολο, οι οποίοι τον Αύγουστο του 2012 έδωσαν συνέντευξη στο περιοδικό «ΕΠΙΚΑΙΡΑ» και τοποθετήθηκαν ανοικτά υπέρ της άμεσης ανακήρυξης ΑΟΖ από την Ελλάδα, δηλώνοντας κατά λέξη για τις εκάστοτε ελληνικές κυβερνήσεις: «Ο λαός μας δεν έχει ανάγκη να ακούει κότες να φωνάζουν για τους κινδύνους. Τις έχει βαρεθεί και βλέπει τα αποτελέσματα της δράσης τους».
Πραγματικά θέλουμε να μας πείτε αν και αυτούς τους επιστήμονες τους θεωρείτε ανεύθυνους.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε πολύ.
Το λόγο έχει ο Υφυπουργός Εξωτερικών κ. Κωνσταντίνος Τσιάρας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Σας ευχαριστώ, κύριε Πρόεδρε.
Κυρίες και κύριοι συνάδελφοι, προφανώς θα μπορούσα να απαντήσω σε πολλά από τα σχόλια που ακούστηκαν νωρίτερα. Οκτώ χρόνια όμως, τώρα υπηρετώντας τον κοινοβουλευτικό θεσμό, υποστηρίζω πως ένας από τους σοβαρούς λόγους υποβάθμισης όσων γίνονται, όσων ακούγονται σε αυτή την Αίθουσα ή και της εικόνας που δημιουργείται, είναι η πρακτική να μεταφέρουμε τη συζήτηση σε ένα εντελώς διαφορετικό τοπίο από αυτό που κάθε φορά η Ημερήσια Διάταξη προβλέπει.
(Στο σημείο αυτό την Προεδρική Έδρα  καταλαμβάνει ο  Β’ Αντιπρόεδρος της Βουλής κ.  ΑΘΑΝΑΣΙΟΣ ΝΑΚΟΣ )
Βεβαίως και είναι ένα ελεύθερο βήμα το Βήμα του ελληνικού Κοινοβουλίου. Ελεύθερο στην έκφραση, στην κατάθεση, στην καταγραφή απόψεων. Ωστόσο αν κάθε φορά σε κάθε περίπτωση ανακαλύπτουμε και όλα τα ζητήματα τα οποία μπορούν να αφορούν το εσωτερικό ή το εξωτερικό της χώρας, η συζήτηση επί της ουσίας σπάνια γίνεται. 
Θα προσπαθήσω λοιπόν κατ’αρχάς να μείνω στη συζήτηση της ημερήσιας διάταξης και βεβαίως εάν χρειαστεί, θα πούμε και τα ιδιαίτερα.
Η Ελλάδα όπως όλοι γνωρίζουμε παραμένει ένας σημαντικός και αναγνωρισμένος παράγοντας σταθερότητας και ασφάλειας σε ένα εξαιρετικά ρευστό γεωπολιτικό και γεωστρατηγικό περιβάλλον στη Νοτιοανατολική Μεσόγειο. 
Η ανακάλυψη μεγάλων κοιτασμάτων φυσικού αερίου στη Νοτιοανατολική Μεσόγειο προφανώς αλλάζει τον ενεργειακό χάρτη της περιοχής μας αλλά και της Ευρώπης και προσφέρει τη δυνατότητα διαφοροποίησης των ενεργειακών πηγών αλλά και των οδών διέλευσης. Η εξαγωγή του φυσικού αερίου Ισραήλ και Κύπρου προς την Ευρώπη μέσω Ελλάδος, θα ενισχύσει τη συνεργασία των τριών χωρών δημιουργώντας νέες αναπτυξιακές προοπτικές. Η κρίση επιβάλλει να μην αφήσουμε καμμία ευκαιρία αναξιοποίητη αλλά και να δημιουργήσουμε νέες ευκαιρίες και πεδία συνεργασίας με σημαντικούς, παραδοσιακούς αλλά και νέους εταίρους μας.
Όπως έχει κατ’ επανάληψη επισημάνει ο Υπουργός Εξωτερικών, το ζήτημα της οριοθέτησης της αποκλειστικής οικονομικής ζώνης με τις παράκτιες χώρες δεν εξετάζεται μεμονωμένα. Διερευνάται μέσα στο ευρύτερο πλαίσιο θέσπισης αλλά και οριοθέτησης θαλασσίων ζωνών σύμφωνα με τις προβλέψεις του Διεθνούς Δικαίου και ειδικότερα της διεθνούς συμβάσεως για το Δίκαιο της Θάλασσας του 1982. Στρατηγικός στόχος της Ελλάδας είναι η οριοθέτηση όλων των θαλασσίων ζωνών με όλους τους γείτονές της, εξέλιξη που θα συμβάλει στην εμπέδωση της σταθερότητας αλλά και θα αποδειχθεί παράγοντας ανάπτυξης στην ευρύτερη περιοχή. Ο Υπουργός Εξωτερικών έχει αναφερθεί και σε κατ’ ιδίαν συναντήσεις του με ομολόγους του, όπως πρόσφατα με τον Αιγύπτιο ομόλογό του, στο ζήτημα της αποκλειστικής οικονομικής ζώνης και στην αναγκαιότητα οριοθέτησης όλων των θαλασσίων ζωνών μεταξύ των δύο χωρών.
Βεβαίως υπάρχει και το θέμα της συμφωνίας του 2009 με την Αλβανία για την οριοθέτηση των θαλασσίων ζωνών και βέβαια της αποκλειστικής οικονομικής ζώνης. Έχουμε συμφωνήσει με την άλλη πλευρά να εργαστούμε από κοινού ώστε η εκκρεμότητα αυτή να διευθετηθεί το συντομότερο δυνατόν.
Η Ελλάδα δεν απεμπολεί οποιοδήποτε κυριαρχικό της δικαίωμα και φυσικά η ανακήρυξη της αποκλειστικής οικονομικής ζώνης δεν μπορεί να αποτελέσει εξαίρεση. Στο πλαίσιο αυτό η θέσπιση ΑΟΖ στον ελληνικό θαλάσσιο χώρο αποτελεί κυριαρχικό δικαίωμα το οποίο η χώρα μας είναι αποφασισμένη να ασκήσει μετά από καλή προετοιμασία στο πλαίσιο της ευρύτερης στρατηγικής της.
Ήδη από το 1995 κατά την επικύρωση της σύμβασης για το Δίκαιο της Θάλασσας η οποία αναφέρεται στο 1982, όπως σας ανέφερα, η Ελλάδα κατέθεσε την εξής δήλωση στο κείμενο της οποίας παραμένουμε σταθεροί: «Η Ελλάδα, επικυρώνοντας τη σύμβαση των Ηνωμένων Εθνών για το Δίκαιο της Θάλασσας, διασφαλίζει όλα τα δικαιώματά της και αναλαμβάνει όλες τις υποχρεώσεις που απορρέουν από τη σύμβαση. Η Ελλάδα θα αποφασίσει πότε και πώς θα ασκήσει τα εν λόγω δικαιώματα σύμφωνα με την εθνική της στρατηγική. Τούτο δεν σημαίνει ούτε κατ’ ελάχιστον απεμπόληση εκ μέρους της Ελλάδος των δικαιωμάτων αυτών». Αυτή ουσιαστικά είναι η δήλωση η οποία κατετέθη στο χρόνο που αναφέρθηκα. Άλλωστε η Ελλάδα έχει δρομολογήσει συγκεκριμένες διαδικασίες για την εκμετάλλευση των υποθαλάσσιων κοιτασμάτων υδρογονανθράκων. 
Στο πλαίσιο αυτό το Υπουργείο Περιβάλλοντος, Ενέργειας και Κλιματικής Αλλαγής, μετά τον εκσυγχρονισμό του νομικού πλαισίου που διέπει τη διαδικασία αδειοδότησης, την αναζήτηση, την έρευνα και την εκμετάλλευση των υδρογονανθράκων –θα σας θυμίσω το ν. 2289/1995, όπως τροποποιήθηκε και συμπληρώθηκε με το ν. 4001/2011- προχώρησε στην προκήρυξη διεθνούς δημόσιας ανοικτής πρόσκλησης για συμμετοχή σε σεισμικές ερευνητικές εργασίες απόκτησης δεδομένων μη αποκλειστικής χρήσης εντός της θαλάσσιας ζώνης στη δυτική και νότια Ελλάδα, ώστε να εξασφαλιστεί η απόκτηση, επεξεργασία και ερμηνεία δεδομένων, σύμφωνα με τα σύγχρονα πρότυπα που ακολουθούνται στη βιομηχανία του πετρελαίου και του φυσικού αερίου. Τα δεδομένα αυτά, θα βοηθήσουν στην αξιολόγηση του δυναμικού της περιοχής σε υδρογονάνθρακες αλλά βεβαίως και στην προώθηση του διεθνούς γύρου αδειοδότησης για την έρευνα και την εκμετάλλευση υδρογονανθράκων σ’ ένα σύντομο χρονικό διάστημα.
Συνολικά –νομίζω ότι κάποιος εκ των ομιλητών το ανέφερε- οκτώ μεγάλες εταιρείες εξειδικευμένες στον τομέα των σεισμικών ερευνών για τον εντοπισμό υδρογονανθράκων με παγκόσμια παρουσία και εμπειρία κατέθεσαν δεσμευτικές προσφορές στο ΥΠΕΚΑ για πραγματοποίηση σεισμικών ερευνών μη αποκλειστικής χρήσης στο Ιόνιο πέλαγος και στη θαλάσσια περιοχή νοτίως της Κρήτης. Η αξιολόγηση των προσφορών ολοκληρώθηκε από την αρμόδια επιτροπή του ΥΠΕΚΑ με την επιλογή της εταιρείας πετρελαίων «GEO-SERVICES» και εντός των προσεχών ημερών πρόκειται να υπογραφεί η σχετική σύμβαση.
Επιπροσθέτως, το ΥΠΕΚΑ προχώρησε στην προκήρυξη διεθνούς δημόσιας ανοιχτής πρόσκλησης εκδήλωσης ενδιαφέροντος για παραχώρηση δικαιώματος έρευνας και εκμετάλλευσης υδρογονανθράκων στις θαλάσσιες περιοχές Πατραϊκός Κόλπος και Κατάκολο και στην χερσαία περιοχή Ιωάννινα με τη διαδικασία της ανοιχτής πρόσκλησης open door. Κατατέθηκαν οκτώ προσφορές στο συγκεκριμένο διαγωνισμό, στη συγκεκριμένη πρόσκληση ενδιαφέροντος. Για την προώθηση των διαδικασιών του διαγωνισμού συγκροτήθηκε επιτροπή που έργο της έχει την αξιολόγηση των προτάσεων και τη διεξαγωγή διαπραγμάτευσης με τους υποψηφίους επενδυτές. 
Σύμφωνα με την ενημέρωσή μας, από το ΥΠΕΚΑ μετά την ολοκλήρωση της αξιολόγησης και της διαπραγμάτευσης η επιτροπή θα εισηγηθεί προς τον Υπουργό Περιβάλλοντος Ενέργειας και Κλιματικής Αλλαγής τους προτεινόμενους επενδυτές για την περιοχή. 
Όπως βλέπετε, η χώρα μας επιδιώκει με τρόπο συστηματικό την αξιοποίηση των πλουτοπαραγωγικών πηγών σε πείσμα περί του αντιθέτου αιτιάσεων. Παράλληλα, τα Υπουργεία Εθνικής Άμυνας και Εξωτερικών, σε στενό συντονισμό μεταξύ τους, διαχειρίζονται με ψυχραιμία ζητήματα που ανακύπτουν σχετικά με τις θαλάσσιες ζώνες από γειτονικές χώρες καθιστώντας σαφή έναντι όλων την αποφασιστικότητά μας και  την απόκρουση κάθε προσπάθειας που θα υπονόμευε την ασφάλεια της χώρας. 
Ειδικά στον τομέα της άμυνας, παρά τη γνωστή δημοσιονομική συγκυρία, εκτελούνται τα απαραίτητα προγράμματα συντήρησης και αναβάθμισης των υπαρχόντων οπλικών μέσων και συστημάτων καθώς και απόκτησης νέων.
Και εδώ, αν θέλετε να κάνω ένα μικρό σχόλιο θα σας έλεγα ότι το να φάσκει κανείς και να αντιφάσκει προφανώς δεν είναι λογικό στα μάτια των όποιων τηλεθεατών ή ακροατών αυτήν τη στιγμή. Δεν μπορεί από τη μια πλευρά να υποβαθμίζετε το στράτευμα και από την άλλη να αισθανόμαστε  υπερήφανοι όταν βρισκόμαστε στην ορκωμοσία των καταδρομέων σήμερα το πρωί. Είναι άλλο το ένα, άλλο το άλλο.</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Θα σας απαντήσουμε, αν θέλετε.</Speech> 
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Ωστόσο στοχεύουμε στην οργάνωση και διατήρηση σύγχρονων στρατιωτικών μονάδων με ικανή στελέχωση, άρτια εκπαίδευση και επαρκή ισχύ με κυρίαρχα στοιχεία αυτά της ετοιμότητας, διαθεσιμότητας, άμεσης αντίδρασης, ευκινησίας, ευελιξίας, υποστήριξης μάχης και υποστήριξης διοικητικής μέριμνας, προκειμένου να αντιμετωπίσουμε αποτελεσματικά όλα τα ενδεχόμενα κρίσης υπερασπιζόμενες την ασφάλεια, την εδαφική ακεραιότητα και όλα τα κυριαρχικά μας δικαιώματα μεταξύ των οποίων βεβαίως είναι και η υπεράσπιση της αποκλειστικής οικονομικής ζώνης της χώρας.
Στο σημείο αυτό θα ήθελα να τονίσω πως η προερχόμενη από τα ανατολικά σύνορά μας απειλή πολέμου, γνωστή με τον όρο casus belli, είναι απαράδεκτη, αντίθετη  με το χάρτη τον Ηνωμένων Εθνών αλλά και με το διαπραγματευτικό πλαίσιο της ενταξιακής πορείας της Τουρκίας στην Ευρωπαϊκή Ένωση. Το γεγονός αυτό, το υπογραμμίζουμε με κάθε ευκαιρία στην τουρκική πλευρά επισημαίνοντας πως αποτελεί ουσιαστικό παράγοντα-πρόσχωμα στην πλήρη ομαλοποίηση των ελληνοτουρκικών σχέσεων και πως η άρση του, καθώς και η συμμόρφωση της Άγκυρας με το Διεθνές Δίκαιο και ειδικότερα με τις προβλέψεις του Δικαίου της Θάλασσας αποτελεί αυτονόητη υποχρέωση κάθε σύγχρονου κράτους. Παράλληλα ενημερώνουμε ανελλιπώς για το ζήτημα αυτό τους εταίρους και συμμάχους μας αλλά και το σύνολο των διεθνών συνομιλητών μας. Ταυτόχρονα, η ανάγκη άρσης του casus belli έχει επανειλημμένως καταγραφεί σε ευρωπαϊκά κείμενα αλλά και σε συμπεράσματα. 
Από πλευράς μας έχουμε διασαφηνίσει προς κάθε πλευρά ότι επιδιώκουμε καλές σχέσεις με την Τουρκία. Σχέσεις όμως, που αναπτύσσονται με γνώμονα το Διεθνές Δίκαιο και το σεβασμό της εθνικής κυριαρχίας. Σεβόμαστε εμπράκτως την αρχή των σχέσεων καλής γειτονίας και καλούμε σθεναρά και σταθερά την Τουρκία να πράξει το ίδιο. Αυτό άλλωστε υπαγορεύεται από την επιλογή μας η εξωτερική πολιτική της χώρας να βασίζεται στις σταθερές αρχές της καλής γειτονίας, του σεβασμού τους Διεθνούς Δικαίου, με στόχο, βεβαίως, την εμπέδωση κλίματος σταθερότητας και ασφάλειας στην ευρύτερη περιοχή.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ, κύριε Υπουργέ. 
Εισερχόμεθα στις ομιλίες των Κοινοβουλευτικών Εκπροσώπων. 
Το λόγο έχει ο κ. Χρήστος Παππάς, Κοινοβουλευτικός Εκπρόσωπος της Χρυσής Αυγής για δώδεκα λεπτά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα μείνω στην ουσία αλλά θα σας πω και τα ιδιαίτερα που είπατε κι εσείς, κύριε Υπουργέ, γιατί τρίβεστε στη γκλίτσα του τσοπάνη κι εσείς και ο κ. Μανιάτης. Θα τα ακούσετε.
Είπατε στην ομιλία σας «θα ασκήσουμε τα κυριαρχικά μας δικαιώματα», «θα κάνουμε τα δώδεκα μίλια», «θα δούμε», είπατε ημερομηνίες που πολλοί από τους Βουλευτές μας –γιατί εκφράζουμε τη νέα γενιά- ήσαν αγέννητοι. Είπατε για 1982, για 1995 «θα…», «θα…», «θα…». Ελληνική ταινία, δηλαδή.</Speech> 
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Το 1982 αφορά η συμφωνία.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Το ξέρω. Τι είπαμε τότε, τι κάνουμε τώρα…</Speech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Δεν αφορά κάτι άλλο.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Αν θέλετε να κάνουμε διάλογο, ευχαρίστως.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Υπουργέ, μισό λεπτό. Η διαδικασία έχει ως εξής: Ερωτάτε διά του Προεδρείου, τον ομιλητή εάν θέλει διακοπή και ερώτηση κι αν ο ίδιος το αποφασίσει, τότε γίνεται. Αλλιώς, αυτό δεν γίνεται.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κατά τα άλλα σας πόνεσε το «σκάσε» του Κασιδιάρη. Έπρεπε κάποτε να ακουστεί.
Να μπω τώρα στην ουσία. Είναι γεγονός ότι η Ελλάδα συνορεύει με έναν κακό, πολύ κακό και εχθρικό γείτονα –γνωστό τοις πάσι- την Τουρκία, ένα γείτονα ο οποίος αδιαφορεί για το Διεθνές Δίκαιο και το καταπατά. Οι Τούρκοι, σε ολόκληρη την ιστορική τους διαδρομή ήταν ένας νομαδικός λαός. Κι ένας νομαδικός λαός παραμένει μέχρι σήμερα, παρ’ όλη την οικονομική τους ανάπτυξη. Έχουν συνηθίσει, λοιπόν, να ρυθμίζουν τις σχέσεις τους περισσότερο με βάση το δίκαιο του ισχυροτέρου, παρά με την τήρηση αμοιβαία αποδεκτών κανόνων που έχουν συμφωνηθεί εκ των προτέρων.
Από τη στιγμή, λοιπόν, που το διακύβευμα σχετικά με την οριοθέτηση της ελληνικής αποκλειστικής οικονομικής ζώνης αφορά κατά κύριο λόγο περιοχές στα σύνορα με την Τουρκία, επιβάλλεται να εξετάσουμε τη στάση που έχει τηρήσει μέχρι σήμερα η συγκεκριμένη χώρα σε σχέση με την εφαρμογή του Διεθνούς Δικαίου της Θάλασσας.
Κατ’ αρχάς, καταψήφισε. Και δεν είναι μέρος ούτε της Σύμβασης της Γενεύης για την υφαλοκρηπίδα του 1958, ούτε της Σύμβασης του Μοντέγκο Μπέι του 1982, που προέβλεπε αιγιαλίτιδα ζώνη δώδεκα ναυτικών μιλίων και την έννοια της ΑΟΖ.
Παρά ταύτα, έχει επεκτείνει τα χωρικά της ύδατα στη Μαύρη Θάλασσα και την Ανατολική Μεσόγειο στα δώδεκα ναυτικά μίλια. Επιπλέον, έχει υπογράψει δύο συμβάσεις με τη Σοβιετική Ένωση, το 1978 και το 1982, βάσει των οποίων απέκτησε ΑΟΖ και οριοθέτησε τόσο την υφαλοκρηπίδα της όσο και την αποκλειστική οικονομική της ζώνη στη Μαύρη Θάλασσα.
Στις συμφωνίες αυτές η υφαλοκρηπίδα και η ΑΟΖ μεταξύ Σοβιετικής Ένωσης και Τουρκίας οριοθετήθηκε με βάση την αρχή της «μέσης γραμμής». 
Παρ’ όλα αυτά, στα σχετικά άρθρα των συμβάσεων αναφέρεται: «Τα δύο μέρη συμφώνησαν να προχωρήσουν στην οριοθέτηση με βάση την αρχή της ευθυδικίας». Ο λόγος είναι απλός: Για να μπορεί κάποτε να επικαλεστεί η Τουρκία την αρχή της ευθυδικίας, εάν αυτό απαιτηθεί για οριοθέτηση με την Ελλάδα.
Σε ό,τι αφορά το Αιγαίο και την Ανατολική Μεσόγειο η Τουρκία δεν αναγνωρίζει υφαλοκρηπίδα και ΑΟΖ στα ελληνικά νησιά, παρά μόνο χωρικά ύδατα περιορισμένης έκτασης και αξιώνει την οριοθέτηση των υπολοίπων θαλασσίων ζωνών με σημεία βάσης αποκλειστικά τις ηπειρωτικές ακτές των δύο κρατών. 
Από τη δική μας πλευρά, η χώρα μας έχει υπογράψει και τη σύμβαση του 1958 για την υφαλοκρηπίδα και τη σύμβαση, όπως είπα, του 1982. Παρά ταύτα, από τότε δεν έχει επεκτείνει την αιγιαλίτιδα ζώνη της στα δώδεκα ναυτικά μίλια αλλά διατηρεί το προπολεμικό νομικό καθεστώς, σύμφωνα με το οποίο το 1931 καθορίσαμε αιγιαλίτιδα ζώνη δέκα ναυτικών μιλίων ειδικώς και μόνο για τα θέματα της αεροπορίας και της αστυνομεύσεως αυτής, ενώ από το 1936 ορίσαμε χωρική θάλασσα έξι ναυτικών μιλίων.
Επιπλέον, η χώρα μας δεν έχει καθιερώσει τις γραμμές βάσης που προβλέπονται από το άρθρο 7 της Σύμβασης του Μοντέγκο Μπέι αλλά διατηρεί τη φυσική της ακτογραμμή για την οριοθέτηση των θαλασσίων ζωνών της.
Αναφέρω στο σημείο αυτό ότι η υιοθέτηση των γραμμών βάσης έναντι της αρχαιοτάτης μεθόδου της φυσικής ακτογραμμής, θα παράσχει στη χώρα μας τη δυνατότητα για πραγματική αιγιαλίτιδα ζώνη μεγαλύτερη από το νομικό εύρος των δώδεκα ναυτικών μιλίων. Μέχρι στιγμής η χώρα μας, έχει οριοθετήσει την υφαλοκρηπίδα της μόνο με την Ιταλία, ενώ έχει υπογράψει και διμερή συμφωνία για οριοθέτηση θαλασσίων ζωνών με την Αλβανία, η οποία, όμως, παραμένει σε εκκρεμότητα.
Στην περιοχή του Αιγαίου και κυρίως της Ανατολικής Μεσογείου, εκεί δηλαδή που παίζεται όλο το ενεργειακό παιχνίδι, η Ελλάς όχι μόνο δεν έχει οριοθετήσει τις θαλάσσιες ζώνες της αλλά έχει κάνει και πολύ λίγα πράγματα για την επίτευξη αυτού του στόχου.
Βεβαίως, το συμπέρασμα αυτό, από τη στιγμή που βγαίνει από το στόμα ενός Βουλευτή της Χρυσής Αυγής, θα το αποδώσετε στο λαϊκισμό, στο φανατισμό, που όπως όλοι εσείς λέτε - μας διακρίνει. 
Ακούστε, λοιπόν, την άποψή μας για το συγκεκριμένο ζήτημα και αν θέλετε ακούστε και την άποψη ενός επιφανούς Κυπρίου πολιτικού του κ. Νικόλαου Ρολάνδη. Θυμίζω ότι είναι ο πρώην Υπουργός Εμπορίου της Κύπρου, ο οποίος το 2003, υπέγραψε την πρώτη συμφωνία οριοθέτησης της αποκλειστικής οικονομικής ζώνης της Κύπρου με την Αίγυπτο. Ο κ. Ρολάνδης, λοιπόν, καταλογίζει ανεπάρκεια και ενδοτικότητα στην πολιτική που ακολούθησαν οι προηγούμενες ελληνικές κυβερνήσεις στο θέμα της ΑΟΖ. 
Συγκεκριμένα σε τηλεοπτική εκπομπή, τον Ιούλιο 2011 ειπώθηκε: «Ρολάνδης: «Η Ελλάδα ήταν πάντα διστακτική να εγείρει θέματα της διαφοράς που έχει με την Τουρκία πάνω στο θέμα αυτό, το θέμα του Δικαίου της θάλασσας»». Σ’ άλλο σημείο ο ίδιος Υπουργός της Κύπρου λέει και αποκαλύπτει: «Ύστερα από παραινέσεις της Ελλάδος, το δυτικότερο σημείο της μέσης γραμμής μεταξύ Κύπρου και Αιγύπτου μετατοπίστηκε δώδεκα με δεκαπέντε χιλιόμετρα ανατολικότερα από την πραγματική του θέση». Και κατέληξε λέγοντας: «Δεν θέλησε, δηλαδή, η ελληνική πλευρά να ληφθεί υπ’όψιν στη διαδικασία καθορισμού ΑΟΖ Κύπρου και Αιγύπτου το Καστελλόριζο». Εκεί είναι όλο το παιχνίδι.
Και σας ερωτώ, κύριε Υπουργέ: Και εσείς την ίδια πολιτική θα ακολουθήσετε; Βεβαίως, γνωρίζουμε ότι θα επαναλάβετε την πάγια θέση των ελληνικών κυβερνήσεων ότι διαπραγματεύεστε, θα δείτε, θα διαπραγματευτείτε την ίση απόσταση, τη μέση γραμμή. 
Θα μου επιτρέψετε, λοιπόν, να σας πω κάποια πράγματα και να ζητήσω κάποιες διευκρινήσεις. 
Πρώτον: Για τη χάραξη της ΑΟΖ, θα επιλεγούν σημεία βάσης σ’ όλα τα ελληνικά νησιά ή μόνο σ’ ορισμένα απ’ αυτά που θα θεωρηθούν νησιά παρυφής; 
Δεύτερο ερώτημα: Θεωρείτε δεδομένο ότι όλα τα ελληνικά νησιά δικαιούνται πλήρους ΑΟΖ και υφαλοκρηπίδας ή πρόκειται να διαπραγματευτείτε την απόδοση μειωμένης ή και μηδενικής επήρειας στη χάραξη θαλασσίων ζωνών σ’ ορισμένα από τα νησιά, όπως είναι παραδείγματος χάριν η Ρόδος, η Κάσος, η Κάρπαθος και κυρίως το νησιωτικό σύμπλεγμα του Καστελλόριζου; 
Τρίτον και πιο σημαντικό: Η αρχή της ίσης απόστασης και της μέσης γραμμής, αποτελεί την αποκλειστική μέθοδο με την οποία θα χαραχθεί η ελληνική ΑΟΖ ή την θεωρείτε μια απλή αφετηρία, μια βάση, όπως λέτε, για τις διαπραγματεύσεις οι οποίες όμως ενδέχεται να καταλήξουν σε εντελώς διαφορετικά αποτελέσματα απ’ αυτά που προκύπτουν βάσει της μέσης γραμμής;
Κύριε Υπουργέ, είναι ξεκάθαρο ότι οι διεθνείς σχέσεις χτίζονται στη συνδυασμένη βάση του Διεθνούς Δικαίου και της δύναμης. Για το λόγο αυτό ο Λαϊκός Σύνδεσμος Χρυσή -Αυγή θεωρεί ότι η πολιτική της ελληνικής Κυβέρνησης πρέπει να κινηθεί στους εξής βασικούς άξονες:
Πρώτον, κινηθείτε γρήγορα και αποφασιστικά. Μην κινήστε σαν τον κάβουρα. Μην αφήνετε το θέμα να σέρνεται. Χρησιμοποιήστε την οικονομική κρίση που μαστίζει τη χώρα μας ως όπλο. Πρέπει να καταστεί σαφές στους εταίρους μας της Ευρωπαϊκής Ένωσης και όχι μόνο ότι είναι αναγκαίο για την ελληνική οικονομία, να ξεκινήσει το ταχύτερο δυνατό η αξιοποίηση του ενεργειακού μας πλούτου. Να ξεκαθαρίσετε στους εταίρους μας ότι έχουμε κοινά συμφέροντα και κοινή μοίρα. Πρέπει να τους προειδοποιήσετε με τρόπο σκληρό ότι αν συνεχίσουν να μας στραγγαλίζουν οικονομικά με απάνθρωπα μέτρα λιτότητας χωρίς να μας δίνουν κάποια διέξοδο, τότε είναι βέβαιο ότι θα καταρρεύσουμε. Και θα φροντίσουμε η κατάρρευση να τους συμπαρασύρει. 
Απαιτήστε από τους συμμάχους μας, να μας στηρίξουν έμπρακτα και με δυναμικό τρόπο στη χάραξη των θαλασσίων ζωνών. Συγκεκριμένα. Να πιέσουν ασφυκτικά την Αίγυπτο, μια χώρα με πολιτική αστάθεια, μια χώρα με αδύναμη κυβέρνηση, να δεχτεί να οριοθετήσει ΑΟΖ με τη χώρα μας. Άλλωστε η Αίγυπτος έχει ήδη δεχτεί τη μέθοδο της μέσης γραμμής στην οριοθέτηση με την Κύπρο. 
Σας πειράζει να ακούγονται αυτά;</Speech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Όχι. Λέτε μόνος σας αυτά που έχουν γίνει.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Σας πειράζει;</Speech> 
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): ΄Ισα – ίσα. Μόνος σας τα λέτε.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Δεν τα βλέπουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Υπουργέ, έχετε δευτερολογία.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα σας ακούσουμε.</Speech> 
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Απήντησα στο σχόλιο.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Εσείς δεν πάτε με την Αίγυπτο, γιατί φοβάστε τις αντιδράσεις της Τουρκίας; Πολύ το φοβούμαι.</Speech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): …(δεν ακούστηκε).</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Υπάρχει και μυστική διπλωματία. Το ξέρουμε αυτό. 
Η οριοθέτηση ΑΟΖ με την Αίγυπτο είναι ιδιαίτερα σημαντικό θέμα και θεωρούμε ότι πρέπει να προχωρήσει άμεσα. 
Ωραίος είστε, κύριε Υπουργέ. Μου το χαλάτε, ε;</Speech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Ορίστε;</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Εντάξει, θα σας τα πω μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μήπως ενοχλούμε εδώ και θέλετε να μιλήσετε οι δυο σας;	 
Κύριε Υπουργέ, αφορά κι εσάς αυτό. Σας παρακαλώ πάρα πολύ!</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα μιλούσαμε πολύ ευχαρίστως, κύριε Πρόεδρε, αν έδειχναν οι κυβερνητικοί Βουλευτές και οι Υπουργοί το σεβασμό που πρέπει στους πεντακόσιους χιλιάδες Έλληνες ψηφοφόρους κι αν μας καλούσαν στο Υπουργείο επισήμως, κάτι το οποίο αρνήθηκε ο Υπουργός Άμυνας. Κι ενώ κάλεσε τη Δημοκρατική Αριστερά, ένα κόμμα μετά από εμάς, ενώ κάλεσε το ΣΥΡΙΖΑ, δεν κάλεσε τη Χρυσή Αυγή εισέτι. 
Περιμένουμε, λοιπόν, κι εμείς επίσημη πρόσκληση –και όχι στους διαδρόμους- και από το Υπουργείο Εξωτερικών και από το Υπουργείο Εθνικής Άμυνας. Τι φοβούνται; 
Θα τα ακούσετε τώρα. Είχα πολλά να σας πω αλλά δεν σας τα λέω. 
Αυτό είναι όλο το ζουμί. «Εθνικό σχέδιο εξόδου από την κρίση», «Αύξηση χαμηλών συντάξεων, πολυτεκνικών επιδομάτων», «Επίδομα ανεργίας σε μη μισθωτούς», «Όχι άλλες μειώσεις μισθών», «Τέλος στο χαράτσι». Το έβδομο είναι. Δεν ξέρω αν γράφει πουθενά «Τσακίστε στην Χρυσή Αυγή». Έχει δεκαεπτά θέσεις. 
Δείτε την τελευταία θέση. Νάτη, να την πάρει και η κάμερα. «Ανακήρυξη ΑΟΖ». Με αυτά βγήκατε. Με ψέματα βγήκατε. «Προχωράμε υπεύθυνα, αποφασιστικά. Νέα Δημοκρατία, η παράταξη…».
Κρατήστε, λοιπόν, τις προεκλογικές σας υποσχέσεις. Και το πρωί σας είπαμε «Εφαρμόστε το νόμο». Δεν σας λέμε κάτι ακραίο. Σας λέμε να κρατήσετε τις προεκλογικές μας υποσχέσεις. Κάντε το. Διότι, διαφορετικά αποδεικνύεστε στα μάτια του ελληνικού λαού κοινοί ψεύτες.
Ακούστηκαν κι άλλα διάφορα μέσα στην Αίθουσα από Βουλευτές ειλικρινών παρατάξεων που σε άλλες εποχές μας είχαν φλομώσει στα «θα, θα, θα…», από τον κ. Μανιάτη του ΠΑΣΟΚ. 
Κύριε Μανιάτη, περιμένω την τοποθέτησή σας. Το Σαββατοκύριακο πηγαίνετε στην Αργολίδα; Έχετε το θάρρος να πάτε; Πάμε παρέα.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Μανιάτη, σας παρακαλώ πάρα πολύ και μην απαντήσετε.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα απαντήσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Τι θα απαντήσει, κύριε συνάδελφε; Εσείς θα αποφασίσετε, ποιος θα απαντάει και ποιος δεν θα απαντάει; Σας παρακαλώ, κύριε Παππά!</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Εσείς θα φάτε γιαούρτια ή μάλλον καλύτερα πορτοκάλια, μιας και είστε από την Αργολίδα κι εμάς θα μας χειροκροτεί ο κόσμος. Αυτό σας φοβίζει. Γι’ αυτό γίνεστε σήμερα «Βενιζέλος». Είστε ένας «μικρός Βενιζέλος». Θα σας ακούσουμε με μεγάλη χαρά και θα σας απαντήσουμε. 
Αποδειχθήκατε και με τη στάση του Αρχηγού σας, ενός κοινού υποθάλπτη εγκληματία…
(Στο σημείο αυτό εξέρχεται της Αιθούσης ο Βουλευτής κ. Μανιάτης)
Δεν τα ακούτε, ε; Φοβάστε.  ΠΑΣΟΚ, τέλος.
Ευχαριστώ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η Κοινοβουλευτική Εκπρόσωπος της Νέας Δημοκρατίας η Βουλευτής Β΄ Αθήνας κ. Σοφία Βούλτεψη για έξι λεπτά.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ, κύριε Πρόεδρε.
 Θα κάνω αρχικά μερικές επισημάνσεις, σχετικά με όσα μέχρι τώρα έχουν ακουστεί στην Αίθουσα. 
Πρώτον, αυτά που είπατε για το όνομα της Μακεδονίας και για τα περί ραγιαδισμού επιστρέφονται. Μπορεί η Χρυσή Αυγή να καταβάλλει κάθε προσπάθεια αυτοπροσδιορισμού της ως μοναδικής πατριωτικής δύναμης, όλοι οι Έλληνες, όμως, και όλοι οι Μακεδόνες γνωρίζουν, ποιοι, πραγματικά, όλα αυτά τα χρόνια, όταν δεν υπήρχε υποψία Χρυσής Αυγής, έχουν θέσει υπηρεσίες και γνώση στην υπεράσπιση της Μακεδονίας από τον αλυτρωτισμό των Σκοπίων και το Σλαβομακεδονικό ουράνιο τόξο. 
Επίσης, ουδείς σε αυτήν τη χώρα και σε αυτήν την Αίθουσα, έχει χρηστεί αρμόδιος να μοιράζει πιστοποιητικά ελληνοφροσύνης κάνοντας αναλύσεις αίματος. 
Δεύτερον, όσον αφορά τα χθεσινά επεισόδια στο Πεντάγωνο, προφανώς, είναι απαράδεκτα. Οι Τούρκοι, όμως, δεν κάνουν κανένα πάρτι. Πρώτον, γιατί έχουν δικά τους προβλήματα και δεύτερον, διότι γνωρίζουν οι ίδιοι, πως δεν έχουν καμμιά ελπίδα να διανοηθούν ότι μπορεί να κερδίσουν σε μια αντιπαράθεση με την Ελλάδα. Επομένως, δεν χρειάζεται καν να ακούγονται αυτά. 
Όσον αφορά στα ναυπηγεία Σκαραμαγκά, ήδη έχουν δρομολογηθεί κάποιες ενέργειες. Διότι, πράγματι, είναι ντροπή μια χώρα σαν την Ελλάδα με δεκαέξι χιλιάδες χιλιόμετρα ακτογραμμή να μην έχει ένα ναυπηγείο.
Αυτά, όμως, θα συζητηθούν σε συνεδρίαση της Επιτροπής Εξωτερικών Υποθέσεων και Άμυνας και δεν είναι θέματα τα οποία μπορούσαν να λυθούν χθες. Είναι θέματα πάρα πολύ σοβαρά. Εγώ δεν θα ξαναλάβω το λόγο σήμερα. Ξέρω, όμως, πολύ καλά το θέμα. Με όσους από εσάς είστε στην επιτροπή θα τα πούμε. 
Για την περίπτωση της ΑΟΖ δεν υπάρχει χρεία τουρκοφάγων. Δεν μας απασχολούν οι Τούρκοι στο θέμα της ΑΟΖ. Την ΑΟΖ την ανακήρυξε η Κύπρος και δεν έπαθε τίποτα ούτε θα πάθει. Άρα, δεν είναι δυνατόν να μη φοβάται η Κύπρος και να φοβηθεί η Ελλάδα.</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Αφού τη χαρίζετε στο Ισραήλ την Κύπρο, τι λέτε τώρα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ποιος σας έδωσε το λόγο, κύριε Κασιδιάρη;</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Δεν μπορώ να ακούω ασυναρτησίες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εάν δεν μπορείτε, να βγείτε έξω.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Με συγχωρείτε, κύριε Πρόεδρε, αλλά δεν δύναμαι να ακούω ασυναρτησίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ!
Συνεχίστε, κυρία Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Η ΑΟΖ για τη χώρα μας, αποτελεί πλέον –διότι κρούετε ανοιχτές πόρτες- όχι μόνο οικονομικό αλλά και στρατηγικό στόχο. Πράγματι, υπάρχει μέσα στα προγράμματα και στις σκέψεις όλων των κομμάτων της χώρας. Δεν χρειάζεται να γίνουμε τουρκοφάγοι, διότι η Τουρκία είναι η τελευταία χώρα με την οποία θα χρειαστεί να έρθουμε σε συνεννόηση, καθότι εμείς συζητούμε αυτήν τη στιγμή με χώρες, όπως η Αίγυπτος, η Λιβύη, η Ιταλία. Δεν θέλει κανείς το Αιγαίο, που είναι τόπος διακοπών, να γίνει ξαφνικά τόπος των τρυπανιών. Δεν είναι εκεί το ζήτημα. 
Και επειδή αναφερθήκατε στους επιστήμονες, στο Νίκο Λυγερό, στο Φώσκολο, στον Κονοφάγο, στον Καρυώτη, σας λέω ότι αυτά τα λένε αυτοί. Αυτούς συμβουλευόμαστε. Δεν είμαστε εμείς ειδικοί. Με αυτούς επικοινωνούμε. Αυτοί αποτελούν μία άτυπη επιτροπή και αυτοί είναι σύμβουλοι όλων των συντεταγμένων πολιτικών δυνάμεων της χώρας αυτήν τη στιγμή. Και αυτοί δεν λένε ασυναρτησίες. Το ξέρουν πολύ καλά το θέμα. 
Η ΑΟΖ θα κηρυχθεί. Είναι, πράγματι, στο πρόγραμμα της Νέας Δημοκρατίας. Δεν έχει σημασία εάν είναι πρώτο ή τελευταίο. Είναι κάποια σημεία που δεν έχουν πρώτο ή δεύτερο, κάπως θα μπουν. Είναι ένα εξωτερικό ζήτημα σχετιζόμενο με άλλες χώρες και πάει τελευταίο, γιατί προηγούνταν άλλα. Μη λέτε πράγματα προς εντυπωσιασμό. 
Θα ανακηρυχθεί, λοιπόν, η ΑΟΖ σύντομα και πάντως σε χρόνο που θα συμφέρει τη χώρα και θα γίνει και σε συνεννόηση με όλους αυτούς τους επιστήμονες που ανήκουν σε όλο το πολιτικό φάσμα, δεν ανήκουν σε ένα κόμμα. Μετά, θα υπάρξει το θέμα της οριοθέτησης. Αυτό είναι ένα δεύτερο θέμα και απ’ ό,τι κατάλαβα από τις τοποθετήσεις, δεν το έχετε ξεκαθαρίσει πολύ καλά. Είναι άλλο πράγμα η ανακήρυξη που μπορεί να γίνει μονομερώς και άλλο πράγμα η οριοθέτηση, η οποία απαιτεί διαπραγματεύσεις και συνεννοήσεις με άλλες χώρες, διότι σε πολλά σημεία υπάρχουν κοιτάσματα πάνω στα σύνορα της ΑΟΖ. Υπάρχουν επιστήμονες που το γνωρίζουν αυτό το θέμα. Όλοι ασχολούνται μ&apos; αυτό το θέμα αυτήν τη στιγμή. Υπάρχει το Αιγαίο, τα νότια της Κρήτης, τα αποθέματα. Τα ξέρουμε όλα αυτά.
Τέλος, κάνατε πάλι επίκληση στις πεντακόσιες χιλιάδες ψηφοφόρους που σας ψήφισαν. Όλα με την ψήφο του λαού έτσι και αλλιώς έχουν γίνει και όλα με την ψήφο του λαού γίνονται στη δημοκρατία. Άλλους τους ψηφίζει ο λαός με πεντακόσιες χιλιάδες, άλλους με ένα εκατομμύριο, άλλους με δύο εκατομμύρια, άλλους με τρία εκατομμύρια. Όμως, κύριοι συνάδελφοι, σας λέω απ’ αυτό το Βήμα ότι ουδείς έχει το δικαίωμα ούτε απ’ αυτό το Βήμα ούτε από πουθενά να λέει «σκάσε», σε κανέναν. Διότι, εάν ο εισηγητής της Χρυσής Αυγής χρησιμοποίησε αυτήν την προστακτική «σκάσε», πιστεύοντας ότι έτσι ικανοποίει το αίσθημα μερίδας του ελληνικού λαού, που ακούμε και έξω να λένε «κάποιος να τους πει σκάσε», ας ξέρουν οι Έλληνες, αυτοί οι οποίοι αυτήν τη στιγμή δείχνουν να σας ακούν, πως κάποτε, πολύ σύντομα, ίσως να είναι οι επόμενοι που από το στόμα σας θα ακούσουν να τους λέτε «σκάσε». 
Ευχαριστώ, κύριε Πρόεδρε.
(Χειρoκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ, κυρία Βούλτεψη.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, παρακαλώ το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν έχετε το λόγο.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ-Ενωτικό Κοινωνικό Μέτωπο κ. Θεόδωρος Δρίτσας.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, ζητώ το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα ξαναέρθει η σειρά σας, κύριε Παππά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα διευκολύνω τη συζήτηση, εάν μου δώσετε ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν υπάρχει ένα λεπτό.</ChairmanSpeech> 
 <Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Μετά από τόσες προσωπικές επιθέσεις, το δικαιούται ένα λεπτό!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Υπάρχει θέμα προσωπικό, κύριε Παππά;</ChairmanSpeech> 
 <Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Βεβαίως και υπάρχει!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Παππά, υπάρχει δικό σας προσωπικό θέμα;</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ναι, υπάρχει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα σας δώσω το λόγο, για να ακούσω το προσωπικό. Εγώ, πάντως, το όνομά σας δεν το άκουσα.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ο κ. Κασιδιάρης ανέφερε «σκάσε».</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Υπάρχει θέμα προσωπικό του κ. Κασιδιάρη;</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ανέφερα και εγώ τη λέξη «σκάσε» και απευθυνθείτε και προς εμένα, κυρία Βούλτεψη.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ποιανού είναι το προσωπικό θέμα;</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Αναφερθείτε και σε εμένα, κυρία Βούλτεψη, γιατί και εγώ χρησιμοποίησα αυτήν τη λέξη. Θέλω, λοιπόν, να τοποθετηθώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Πείτε μας, λοιπόν. Εσείς προσβληθήκατε από...</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Η τοποθέτησή μου, λοιπόν, κύριε Πρόεδρε, θα είναι πολιτική και θα διευκολύνει και τη συζήτηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Διευκρινίστε το, λοιπόν, ότι είναι πολιτική τοποθέτηση το «σκάσε», δεν έχει την κανονική έννοια και θεωρείται λήξαν.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Σας παρακαλώ. Θα είναι πολιτική η τοποθέτηση, ούτε υβριστική. Ακούσαμε ένα «σκάσε» εδώ και κάτι έγινε! Δεν είπαμε «σκύψε», «σκάσε» είπαμε.</Speech> 
<Speech><Parlmember>ΚΥΡΙΑΚΟΣ ΓΕΡΟΝΤΟΠΟΥΛΟΣ</Parlmember>: Τι σημαίνει αυτό, κύριε Πρόεδρε;</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Η πολιτική τοποθέτηση είναι η εξής.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Έχετε τοποθετηθεί πολιτικά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Καταθέτουμε για πρώτη φορά -θα διευκολυνθούν οι συνάδελφοι- σχέδιο νόμου για τα Πρακτικά. Είναι για την …</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Σε ποιον αναφέρεται, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Παππά, δεν έχετε το λόγο, ούτε εσείς, κυρία Βούλτεψη, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Πάρτε τον να τον διαβάσετε για να καταλάβετε ποια είναι η δημοκρατία εδώ μέσα. Ποιοι είναι οι πατριώτες και ποιοι οι μειοδότες!
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κ. Δρίτσας έχει το λόγο για έξι λεπτά.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κύριε Πρόεδρε.
Κύριε Πρόεδρε, μόλις τώρα ενημερώθηκα ότι έχουμε πολύ σημαντικές εξελίξεις. Το Διεθνές Νομισματικό Ταμείο, σύμφωνα με αυτήν την ενημέρωση, αποστασιοποιείται από το σχήμα της τρικομματικής διαχείρισης του χρέους, διαδικασία που έχει επιβληθεί στη χώρα μας. Και υπάρχει η πληροφορία ότι εσπευσμένα έρχεται η κ. Μέρκελ στην Ελλάδα την Τρίτη. 
Εάν αυτά επαληθευτούν και φαίνεται να επαληθεύονται, μπαίνουμε στην κορύφωση του δράματος. Αυτό που ο ΣΥΡΙΖΑ χρόνια τώρα επιμένει ότι είναι η μεγάλη στιγμή για την ελληνική κοινωνία και για την πλειοψηφία του ελληνικού λαού, να συγκροτήσει την εναλλακτική διέξοδο από την κρίση σε εντελώς διαφορετική κατεύθυνση από αυτήν που έχει επιβληθεί. Η Βουλή των Ελλήνων πρέπει να συγκληθεί ταχύτατα και να συζητήσει πάνω σε αυτές τις εξελίξεις. 
Κύριε Πρόεδρε, έχει αναπτυχθεί από χθες μία σπέκουλα, σχετικά με την ανασφάλεια, για το αν το Γενικό Επιτελείο Εθνικής Άμυνας και το Υπουργείο Εθνικής Άμυνας φυλάσσεται επαρκώς. Είχα την τιμή να επικοινωνήσω με πολύ αξιόπιστους αξιωματικούς, ανώτερους και ανώτατους,  χωρίς κομματικές και πολιτικές σκοπιμότητες και με διαβεβαίωσαν ότι το Υπουργείο Εθνικής Άμυνας και το ΓΕΕΘΑ φυλάσσεται επαρκώς από οποιαδήποτε εχθρική απειλή. 
Δεν θέλουμε να μετατρέψουμε τους εργαζόμενους των ναυπηγείων που έξι μήνες είναι απλήρωτοι και είναι σε κατάσταση απόγνωσης σε «εχθρό λαό» και σε «εχθρική απειλή». Ας το πούμε ευθέως. Θα έπρεπε, όσοι το κάνουν αυτό, να ονομάσουν εχθρό λαό και τους απόστρατους που λίγο καιρό πριν, επίσης, εισέβαλαν στο Πεντάγωνο.
Ανεξάρτητα από όλα αυτά και ανεξάρτητα από όποια γνώμη έχει κανείς για τα χθεσινά γεγονότα, είναι αδιανόητο οι εργαζόμενοι των ναυπηγείων να οδηγούνται δεμένοι πισθάγκωνα σήμερα το πρωί στα δικαστήρια ως κοινοί εγκληματίες και να δημιουργείται ένα τέτοιο κλίμα εις βάρος τους, αντί να απολογηθούν όσοι ιδιωτικοποίησαν τα ναυπηγεία και η ιδιωτικοποίηση αυτή απέφερε διαφθορά, αδιέξοδα και κατάπτωση του παραγωγικού δυναμικού της χώρας σε καιρούς που αποθεώνουν οι ίδιοι άνθρωποι τις ιδιωτικοποιήσεις. Να αφεθούν ελεύθεροι, να τους αναγνωριστεί η απόγνωση στον αγώνα που δίνουν και να τελειώνει αυτή η εκμετάλλευση να μετατραπούν σε στόχο οι εργαζόμενοι των ναυπηγείων Σκαραμαγκά.
Προχωρώ στο θέμα μας, κύριε Πρόεδρε. Ο ΣΥΡΙΖΑ ήδη και παλαιότερα αλλά και με τον πιο επίσημο τρόπο στην προγραμματική του εξαγγελία το Μάιο του 2012 στην «ΑΘΗΝΑΪΔΑ» πήρε συνοπτική και σαφή θέση για το θέμα της ΑΟΖ.
Σταθερή θέση του ΣΥΡΙΖΑ-Ενωτικό Κοινωνικό Μέτωπο είναι ότι η Ελλάδα έχει αναφαίρετο δικαίωμα στην ανακήρυξη ΑΟΖ και στην αξιοποίηση του υποθαλάσσιου πλούτου της με βάση το Διεθνές Δίκαιο και τη σύμβαση για το Δίκαιο της Θάλασσας. Για την κατοχύρωση του δικαιώματος αυτού και την οριοθέτηση της ελληνικής ΑΟΖ, χρειάζεται να αρχίσουν οι αναγκαίες διαδικασίες για την υπογραφή διμερών συμφωνιών με τις ενδιαφερόμενες γειτονικές χώρες. 
Αυτό, κύριε Πρόεδρε, έκανε και η Κύπρος -που όντως μπορούμε να τη χρησιμοποιήσουμε ως υπόδειγμα- ακριβώς για δέκα χρόνια πριν φτάσει στο σημείο να οριοθετήσει την ΑΟΖ. Υπάρχουν, βέβαια, πολλά ερωτηματικά και πολλές ευθύνες για το τι έχει γίνει από το 1982 ή έστω από το 1995 που επικυρώθηκε και στη χώρα μας το Διεθνές Δίκαιο της Θάλασσας και κατά πόσο οι προηγούμενες κυβερνήσεις διαχρονικά προώθησαν με ένα συστηματικό τρόπο αυτή τη διαδικασία και δεν το έκαναν. 
Υπάρχει και το ερώτημα γιατί ενεργοποιείται τώρα όλη αυτή η ιστορία. Μήπως μόνο εξαιτίας της οικονομικής κρίσης ή μήπως γιατί τώρα κάποιες μεγάλες εταιρείες με διεθνή εποπτεία και ισχύ, έδειξαν πρόσφατα ενδιαφέρον μέσα από τις γενικότερες γεωστρατηγικές και οικονομικές εξελίξεις στον τομέα της ενέργειας παγκοσμίως; 
Όλα αυτά είναι ζητήματα, που δεν μπορεί κανείς να τα βγάλει έξω από την οποιαδήποτε συζήτηση. Μίλησε τότε μάλιστα, ο ίδιος ο Πρόεδρος της Κοινοβουλευτικής Ομάδας, ο Αλέξης Τσίπρας, για τη θέση του ΣΥΡΙΖΑ, που δεσμεύεται να προωθήσει μία νέα ανεξάρτητη, πολυδιάστατη, ενεργητικά φιλειρηνική εξωτερική πολιτική στηριγμένη στις αρχές του Διεθνούς Δικαίου και να ενεργοποιήσουμε όλες εκείνες τις διαδικασίες –εμείς θα το κάνουμε αν αναλάβουμε ρόλο κυβερνητικής ευθύνης- για την υπογραφή διμερών συμφωνιών με τις ενδιαφερόμενες γειτονικές χώρες. Εκεί έχουμε να θέσουμε –και το θέτουμε και ως ΣΥΡΙΖΑ- την απαράδεκτη διατήρηση σε ισχύ του casus belli εκ μέρους της γειτονικής Τουρκίας.
Όλα αυτά είναι ένα σαφές πλαίσιο, για να αντιμετωπίσουμε, πραγματικά, ένα θέμα που δεν χωρά ψευτοπατριωτισμούς, κύριε Πρόεδρε. Είναι επικίνδυνοι οι ψευτοπατριωτισμοί, διότι είναι ανάλογης βαρύτητας και σημασίας, με όλες εκείνες τις διακηρύξεις που στην πρόσφατη ελληνική ιστορία και σε πολλές άλλες περιπτώσεις την έχουμε ζήσει με την κυπριακή τραγωδία. Είναι τα ίδια επιχειρήματα, τα ίδια λόγια του Σαμψών και των προστατών του Σαμψών, εναντίον της πολιτικής ηγεσίας της Κύπρου τότε, του Μακαρίου, του ΑΚΕΛ και όλων των δυνάμεων που πάλευαν για μία ανεξάρτητη, ελεύθερη, δημοκρατική Κύπρο και που οδήγησαν στη μεγάλη κυπριακή τραγωδία. Είναι ακριβώς αυτό που κάνει και την κυπριακή ηγεσία τώρα, που έχει προχωρήσει σε όλη αυτή τη σοβαρή μεθόδευση κατοχύρωσης των κυπριακών δικαιωμάτων, να λένε σε όλο το πολιτικό φάσμα –και σας το βεβαιώνω κύριε Πρόεδρε αυτό- ότι αυτή η μεγάλη περιπέτεια στην οποία μπήκαμε και την οποία επιδιώξαμε συστηματικά επί συνεχή χρόνια, μπορεί να είναι ευλογία, μπορεί να είναι και κατάρα. Από εμάς εξαρτάται και πρέπει να έχουμε τα μάτια μας ανοιχτά για το πώς το κατοχυρώνουμε.
Το θέμα είναι τεράστιο κύριε Πρόεδρε, αλλά όχι πολεμοκάπηλοι ψευτοπατριωτισμοί, για τους οποίους το ΝΑΤΟ είναι έτοιμο να τρίψει τα χέρια του απέναντι σε αυτό. Το έχει κάνει πολλές φορές. Εκεί οδηγούν τέτοιου είδους απόψεις και τέτοιου είδους προσεγγίσεις.
Ο ΣΥΡΙΖΑ, δεσμεύεται για μία, πραγματικά, ορθολογική και σύμφωνα με τα δίκαια της χώρας μας αντιμετώπιση του θέματος για τη συστηματική προώθησή του.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Ιωάννης Μανιάτης για έξι λεπτά.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Κύριε Πρόεδρε, θέλω και από το Βήμα αυτό να επαναλάβω ότι είναι ανάξια οποιουδήποτε σχολιασμού η εκτόξευση φασιστικών λεκτικών σκουπιδιών από οπουδήποτε και αν προέρχονται και ο οχετός ύβρεων…</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Τη λίστα, κύριε Μανιάτη! Να φέρετε τη λίστα!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Αυτό είναι συμπεριφορά τώρα; Πώς το βλέπετε; Δηλαδή, πώς το έχετε δει; Σας διέκοψε κανένας; Εγώ δεν είδα κανέναν να σας διακόπτει όταν μιλούσατε!</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Τα σκουπίδια ποια είναι; 
Αυτήν την ορολογία τη δέχεστε, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα μπει λογοκρισία;
Συνεχίστε, κύριε Μανιάτη.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Ο οχετός των ύβρεων και οι συμπεριφορές παρακράτους, «καρφίτσας» και ταγμάτων εφόδου, δεν θα περάσουν.
(Θόρυβος – έντονες διαμαρτυρίες από την πτέρυγα της Χρυσής Αυγής)</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Άντε ρε κλέφτες! Να φέρετε τη λίστα!</Speech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Η δημοκρατία θα νικήσει, όσο κι αν κάποιοι την πολεμούν!
(Θόρυβος – έντονες διαμαρτυρίες από την πτέρυγα της Χρυσής Αυγής)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ!
Κύριε Μανιάτη, με συγχωρείτε.
Κύριοι συνάδελφοι, διακόπτεται η συνεδρίαση.
(Στο σημείο αυτό αποχωρούν από την Αίθουσα οι Βουλευτές της Χρυσής Αυγής)
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Όπως υπάρχει δικαίωμα -για την αποφυγή καταστάσεων που δεν τιμούν το Κοινοβούλιο και κανέναν από εμάς- διέκοψα τη συνεδρίαση προσωρινά. 
Ερωτάται το Σώμα: Θέλετε να συνεχιστεί η συνεδρίαση ή να διακοπεί; 
Κυρία Βούλτεψη, ως Κοινοβουλευτικός Εκπρόσωπος έχετε το λόγο.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, η συνεδρίαση δεν μπορεί να διακόπτεται. Η συνεδρίαση θα συνεχιστεί έστω και απούσης της Χρυσής Αυγής. Και κάποια στιγμή, θα ήθελα το λόγο επί παρεμπίπτοντος θέματος που ετέθη.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κ. Δρίτσας δεν είπε την άποψή του. Είναι μέσα. Συνεχίζεται η συνεδρίαση.
Κύριε Μανιάτη, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Συνεχίζω, λοιπόν, κύριε Πρόεδρε, και λέω ότι τη στιγμή, που εδώ και δύο χρόνια για πρώτη φορά μετά από δεκαπέντε-είκοσι χρόνια ανυπαρξίας και ακινησίας στα θέματα του πετρελαίου και του φυσικού αερίου, έχουν ξεκινήσει όλα τώρα και πηγαίνουν φυσιολογικά -όπως σε κάθε ευρωπαϊκή χώρα- είναι εξαιρετικά ύποπτο να υποσκάπτουν κάποιοι αυτή την εθνική προσπάθεια και πρέπει να απολογηθούν στον ελληνικό λαό. Γιατί τώρα, που όλα πάνε καλά, τώρα που ο τομέας του πετρελαίου είναι ο μοναδικός τομέας που συγκεντρώνει επενδυτές, που συγκεντρώνει διαφάνεια, που συγκεντρώνει τη σύμφωνη γνώμη του μεγαλύτερου μέρους του πολιτικού συστήματος της χώρας; Ποιοι είναι αυτοί που θέλουν να κρατήσουν την Ελλάδα στη μιζέρια της Ψωροκώσταινας; Ποιοι είναι αυτοί που πολεμούν την προσπάθεια που εδώ και δύο χρόνια έχει ξεκινήσει, για να αποκαλύψουμε και να αξιοποιήσουμε τους ελληνικούς υδρογονάνθρακες;
Θέλω να απαντήσω σε μία ερώτηση, γιατί -και λυπάμαι- τέθηκε και από το συνάδελφο του ΣΥΡΙΖΑ. Πότε ξεκίνησε αυτή η προσπάθεια; 
Να σας πω λοιπόν, κύριοι συνάδελφοι, ότι η προσωπική μου δέσμευση δόθηκε το Νοέμβριο του 2009, ένα μήνα μετά το σχηματισμό κυβέρνησης, στην Ομοσπονδία Εργαζομένων των ΕΛΠΕ, όταν προετοιμάζαμε το Πανελλήνιο Συνέδριο Πετρελαιοειδών μαζί με τους εργαζομένους. 
Η εξαγγελία της δημιουργίας Εθνικού Φορέα Αξιοποίησης Υδρογονανθράκων έγινε από εμένα στο συνέδριό τους τον Ιανουάριο του 2010. Αυτή είναι η απάντηση και παρακαλώ πολύ να μην ξανατεθεί τέτοιο θέμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μπορώ να έχω δύο λεπτά ακόμα, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Βεβαίως, κύριε συνάδελφε.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Θέλω όμως να θυμίσω ότι οι κήνσορες του εθνικοπατριωτισμού είναι αυτοί που αποπειράθηκαν να δολοφονήσουν το Μακάριο και είναι οι αίτιοι της κυπριακής τραγωδίας, μιας τραγωδίας που εν μέρει απάλυνε η εθνική επιτυχία, η μοναδική εθνική επιτυχία των τελευταίων τριάντα ετών, να γίνει η Κύπρος ισότιμο μέλος της Ευρωπαϊκής Ένωσης από την κυβέρνηση ΠΑΣΟΚ. 
Κύριοι του ΣΥΡΙΖΑ, για να είμαστε καθαροί και μεταξύ μας, όταν φέραμε τον Αύγουστο του 2011 το ν.4001 για την έρευνα υδρογονανθράκων, εσείς το καταψηφίσατε. Καταψηφίσατε τη δημιουργία του φορέα, καταψηφίσατε τη διενέργεια ερευνών, καταψηφίσατε τις διαδικασίες διαφάνειας που θέτει.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Με ποια επιχειρήματα και ποια τεκμηρίωση; Πείτε τα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μη διακόπτετε, κύριε Δρίτσα.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Θα τα πείτε, κύριε Δρίτσα.
Και δύο φράσεις μόνο θέλω να προσθέσω γιατί στο λεκτικό οχετό δεν έχει νόημα να απαντά κανείς.
Κυρίες και κύριοι συνάδελφοι, η οικογένεια Παπανδρέου, ο Γέρος της Δημοκρατίας, ο Γεώργιος Παπανδρέου, ο Ανδρέας Παπανδρέου και ο Γιώργος Παπανδρέου έχουν δεχθεί τα τελευταία χρόνια σωρεία επιθέσεων από ακραία και τραμπούκικα στοιχεία, επιθέσεις που χτυπούσαν στην καρδιά της δημοκρατίας.
Η δημοκρατική παράταξη και οι Παπανδρέου άντεξαν. Η δημοκρατία άντεξε γιατί ο δημοκρατικός λαός στηρίζει απόλυτα αυτό που βλέπει ότι είναι η μοναδική διέξοδός του. 
Θέλω επίσης να αναφερθώ σε όσα ακούστηκαν για τον Ευάγγελο Βενιζέλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε όμως, κύριε Μανιάτη, γιατί αυτά μάλιστα είναι εκτός θέματος.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Για ένα λεπτό, κύριε Πρόεδρε.
Ο Ευάγγελος Βενιζέλος ως Αντιπρόεδρος της Κυβέρνησης Γιώργου Παπανδρέου ήταν ο άνθρωπος που κατάφερε να σβηστεί το μεγαλύτερο χρέος στην παγκόσμια ιστορία. Είναι ο Υπουργός Οικονομικών που για πρώτη φορά στη θητεία του θεσμοθετήθηκε το άνοιγμα τραπεζικών λογαριασμών. Όλες αυτές οι λίστες που υπάρχουν, υπάρχουν και ανοίγονται, γιατί πια οι εισαγγελείς μπορούν να δίνουν εντολές στις τράπεζες να ανοίγουν τραπεζικούς λογαριασμούς.
Κύριε Πρόεδρε, για να έλθω στο κύριο θέμα της σημερινής μας συζήτησης, θέλω να ξεκαθαρίσω μόνο για λόγους πρακτικούς τρία πολύ βασικά σημεία. Η Κυβέρνηση Παπανδρέου με Αντιπρόεδρο Βενιζέλο ήταν η Κυβέρνηση που άνοιξε μετά από δεκαπέντε χρόνια ακινησίας το φάκελο «Ελληνικά Πετρέλαια», το πιο πατριωτικό καθήκον της τελευταίας εικοσαετίας.
Άνοιξε το φάκελο και το έκανε με διαφάνεια, με ηρεμία, με αποφασιστικότητα, με τεκμηρίωση και με συναποδοχή μεγάλου μέρους του πολιτικού συστήματος της χώρας. Δεν έχει ξαναγίνει ποτέ το να υπάρχει διακομματική επιτροπή με Βουλευτές –συμμετείχαν όλοι οι συνάδελφοι της προηγούμενης Βουλής- όπου ενημερώνονταν σε τακτά χρονικά διαστήματα για το πώς πηγαίνει αυτή η εθνική προσπάθεια.
 Κύριοι συνάδελφοι, δεν πρέπει να επιτρέψουμε αυτή η προσπάθεια που ξεκίνησε ήρεμα, χωρίς κομματισμούς, χωρίς ακρότητες, χωρίς κανενός είδους σκιά στη διαφάνεια να αμαυρωθεί από κανέναν.
Η προσπάθεια αυτή μας ξεπερνά. Είναι πάνω και πέρα από μας, είναι πάνω και πέρα από σημερινούς Υπουργούς και Πρωθυπουργούς, είναι πάνω και πέρα από τη σημερινή συγκυρία. Αφορά τον ελληνικό λαό, γιατί αφορά την είσπραξη δημοσίων εσόδων που μπορούν σε βάθος εικοσαετίας και τριακονταετίας να φέρουν την ανάσταση του ασφαλιστικού συστήματος της χώρας. Δεν έχει κανένας μας το δικαίωμα να δει μικροκομματικά και μικρόνοα αυτήν την προσπάθεια!</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Εμάς εννοείτε;</Speech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Όχι. Εσείς και στη Διακομματική Επιτροπή φερθήκατε σωστά και ενημερωθήκατε. Το λέω προς όλες τις πλευρές. Εμείς θα φύγουμε αύριο. Εμείς είμαστε περαστικοί σ’ αυτήν την Αίθουσα. Τα επόμενα τριάντα χρόνια όμως η Ελλάδα ως ένα σοβαρό ευρωπαϊκό κράτος πρέπει να συνεχίσει με ακόμη μεγαλύτερη αποφασιστικότητα την αξιοποίηση των κοιτασμάτων υδρογονανθράκων. Και θέλω να έχετε στο μυαλό σας κάτι. Είναι η πρώτη φορά που η Ελλάδα δημοσίευσε χάρτη ΑΟΖ με Αλβανία – Ιόνιο- Ιταλία και νότια Κρήτη - Λιβύη. Ο χάρτης για τις σεισμικές έρευνες που έχει δημοσιευθεί στο ελληνικό ΦΕΚ, στο Φύλλο της Εφημερίδας της Κυβέρνησης, και στην Εφημερίδα των Ευρωπαϊκών Κοινοτήτων, ο χάρτης αυτός με τον οποίο η νορβηγική PGS θα  ξεκινήσει σε λίγο τις σεισμικές έρευνες, είναι χάρτης ελληνικής υφαλοκρηπίδας με βάση αυτά που προβλέπει το Δίκαιο της Θάλασσας για την ΑΟΖ.</Speech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Το στείλατε στον ΟΗΕ;</Speech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Το στείλαμε στην Εφημερίδα της Ευρωπαϊκής Ένωσης.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Μαριά, σας παρακαλώ. Θα τα πείτε σε λίγο που θα μιλήσετε.
Κι εσείς κύριε Μανιάτη, ολοκληρώστε, παρακαλώ.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Τελειώνω, κύριε Πρόεδρε. 
Καλώ όλους τους συναδέλφους να διαβάσουν το άρθρο 156 του ν. 4001/2011, το νόμο για τους υδρογονάνθρακες, που περάσαμε πέρυσι τον Αύγουστο. Για πρώτη φορά η ελληνική πολιτεία, η Ελληνική Δημοκρατία λέει, δηλώνει και δεσμεύει νομικά οποιονδήποτε έρθει ως κυβέρνηση μετά το 2011 ότι όταν θα κηρυχθεί η ΑΟΖ, η χάραξη της ΑΟΖ δεν θα γίνει όπως θέλει ο κάθε διαπραγματευτής. Η χάραξη της ΑΟΖ θα γίνει με βάση την αρχή της μέσης γραμμής ίσων αποστάσεων. Είναι η πρώτη φορά που αποτυπώνεται σε νόμο της Ελληνικής Δημοκρατίας αυτό που μέχρι πριν από ένα χρόνο ήταν απλώς διαπραγματευτική θέση των Ελλήνων εμπειρογνωμόνων όταν συζητούσαν με γειτονικές χώρες. Αυτό για πρώτη φορά από απλή διαπραγματευτική θέση έχει γίνει νόμος, νομική υποχρέωση, δέσμευση για όλους τους επόμενους Πρωθυπουργούς και Υπουργούς Εξωτερικών. Ας πατήσουμε πάνω σ’ αυτό. Ό,τι καταφέρνουμε ως Ελλάδα, ό,τι είναι θετικό, να το αξιοποιούμε και να διεκδικούμε και κάτι ακόμη καλύτερο.  Να μην γκρεμίζουμε, επιτέλους, σε στιγμές σαν κι αυτές που ζούμε και ό,τι καλό έχει δημιουργηθεί! 
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Επαμεινώνδας Μαριάς.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, κύριοι συνάδελφοι, κύριε Υπουργέ, το θέμα που συζητούμε σήμερα βεβαίως είναι πάρα πολύ σοβαρό. Αφορά την ανακήρυξη της ΑΟΖ, προβλήματα που υπάρχουν γύρω απ’ αυτό το θέμα. Όμως βεβαίως όλα αυτά πρέπει να τα δούμε μέσα στο ευρύτερο παγκόσμιο κλίμα το οποίο υπάρχει. 
Θυμάστε ότι χθες βράδυ –ήταν ορισμένοι συνάδελφοι της Νέας Δημοκρατίας παρόντες- και στην πρωτολογία και στη δευτερολογία και στην τριτολογία μου, που θεωρήθηκε ότι καθ’ υπέρβαση πήρα το λόγο μέχρι αργά χθες το βράδυ, σας είχα πει ότι και τα θέματα που έχουν σχέση και με τα υπερχρεωμένα νοικοκυριά και με το μνημόνιο πρέπει να τα δούμε στη βάση της διεθνούς σύγκρουσης η οποία υπάρχει, μιας σύγκρουσης μεταξύ των Ηνωμένων Πολιτειών, που εκφράζονται μέσα από το ΔΝΤ, και της Ευρωπαϊκής Ένωσης και της Γερμανίας. Πληθαίνουν, λοιπόν, οι ενδείξεις ότι η σύγκρουση αυτή θα γίνει. Και γίνεται. Και φυσικά γίνεται για άλλη μία φορά πάνω στο πειραματόζωο που λέγεται Ελλάς. Έτσι, λοιπόν, είναι δεδομένο και επιβεβαιώνεται ότι σπεύδει η κ. Μέρκελ την Τρίτη να έρθει εδώ, μετά από πέντε ή έξι χρόνια που είχε να έρθει κάποιος Γερμανός καγκελάριος, διότι έχει μπλοκάρει η όλη διαδικασία. 
Όπως επίσης, είναι δεδομένο ότι οι όροι που έβαλε πριν λίγο το Διεθνές Νομισματικό Ταμείο για να συνεχίσει τη χρηματοδότηση της χώρας είναι τέτοιοι που επί της ουσίας οδηγούν τη χώρα σε δύο πράγματα. 
Για να γίνει βιώσιμο το χρέος  -εγώ θα έλεγα μέσα σε αυτήν την Αίθουσα να χρησιμοποιούμε την λέξη «διαχειρίσιμο», διότι «βιώσιμο» είναι σαν να θέλουμε πάντα να υπάρχει χρέος- για να είναι διαχειρίσιμο το χρέος θα πρέπει να κουρευτεί το επίσημο χρέος δηλαδή αυτό, το οποίο έχει η Ευρωπαϊκή Κεντρική Τράπεζα, που το αρνήθηκε εχθές ο Ντράγκι, και στη βάση αυτή το Διεθνές Νομισματικό Ταμείο ετοιμάζεται να αποχωρήσει.
Είχα πει, λοιπόν, στους συναδέλφους ότι η τρικομματική Κυβέρνηση θα καταρρεύσει, δεν υπάρχει περίπτωση να μπορεί να σταθεί και να ετοιμάζονται για την επόμενη φάση. Απλά, είχαμε πει ότι θα παλέψουμε να μην διαλυθεί αυτή η χώρα, γιατί μετά την πτώχευση της ελληνικής οικογένειας δεν θα επιτρέψουμε ως αντιμνημονιακές δυνάμεις να πτωχεύσει και η χώρα. Και στη βάση αυτή, είχαμε χθες τις διαπιστώσεις. Αποδεικνύεται ότι τα πράγματα προχωρούν προς αυτήν την κατεύθυνση.
Το δεύτερο στοιχείο είναι η παγκόσμια κατάσταση, τα θέματα με τη Συρία, τα οποία επίσης πρέπει να λάβουμε υπ’ όψιν.
Είναι ευκαιρία επειδή μέσα από την τηλεόραση τη ς Βουλής μας βλέπει ο ελληνικός λαός, να πούμε μερικά συμπεράσματα για τα θέματα της ΑΟΖ, γιατί υπάρχει σύγχυση:
Πρώτον, η υφαλοκρηπίδα, έχει σχέση με τη Σύμβαση της Γενεύης του 1958 και οποιαδήποτε διαφωνία κρίνεται στο Διεθνές Δικαστήριο της Χάγης υπό τον όρο όμως, υπογραφής συνυποσχετικού. Άρα κάποιος που δεν θέλει να πάει εκεί δεν υπογράφει το συνυποσχετικό. Πενήντα τρείς συναντήσεις έχουν γίνει στο Υπουργείο Εξωτερικών με την Τουρκία, για το θέμα της υφαλοκρηπίδας τόσα χρόνια και δεν προχωρά.
Η ΑΟΖ αφορά το Διεθνές Δίκαιο της Θάλασσας, είναι άλλη η σύμβαση του 1982 και αρμόδιο για να επιλύσει τις δικαστικές διαφορές είναι το Διεθνές Δικαστήριο για το Δίκαιο της Θάλασσας στο Αμβούργο. Αυτά είναι πολύ σημαντικά. Εκεί δεν χρειάζεται συνυποσχετικό για να πάει μια υπόθεση. 
Η ΑΟΖ για να ξεκινήσει μια διαδικασία -γιατί άκουσα και τον κ. Μανιάτη που είπε ορισμένα πράγματα- πρώτα απ’ όλα πρέπει να ξεκαθαρίσει και να διαμορφώσουμε και να χαράξουμε τις γραμμές βάσεις. Εάν δεν διαμορφωθούν, δεν χαραχθούν οι γραμμές βάσεις, από όπου εκκινεί στην ουσία να μετρήσουμε τα διακόσια μίλια, νομίζω ότι δεν μπορούμε να ξεκινήσουμε ορθά μια διαδικασία. 
Αυτή η πράξη εάν γίνει και εφόσον γίνει, είναι πράξη εσωτερικού δικαίου και βεβαίως δημιουργεί προοπτικές, δημιουργεί ζητήματα στο διεθνές πεδίο, αλλά είναι μια πράξη εσωτερικού δικαίου. Από την ώρα που θα κάνεις τη χάραξη των γραμμών βάσης προχωρείς στη διαδικασία που στα ελληνικά διάφοροι επιστήμονες και στο νομικό βήμα την ονομάζουν ως «προκήρυξη της ΑΟΖ», δηλαδή επεκτείνεις στα διακόσια μίλια και διαμορφώνεις μια κατάσταση. Αυτό πρέπει σύμφωνα με τον νόμο να το περάσεις σε ΦΕΚ, αλλά δεν αρκεί. Πρέπει να το κοινοποιήσεις σύμφωνα με τη Συνθήκη της Θάλασσας και στο Γενικό Γραμματέα του ΟΗΕ.
Και τι συμβαίνει, λοιπόν; Όποιος έχει αντίρρηση -και αυτό είναι το βασικό- θα έρθει να το αμφισβητήσει. Και η αμφισβήτηση θα εξεταστεί διά της διπλωματικής οδού που μπορεί να καταλήξει σε συμφωνία οριοθέτησης της ΑΟΖ ή εάν θέλει να πάει δικαστικά θα πάει στο δικαστήριο του Αμβούργου. Έτσι γίνονται τα πράγματα. 
Άρα, λοιπόν, εμείς δεν χρειάζεται να έχουμε μια λογική που λέει η Κυβέρνηση πρώτα θα συζητήσουμε ατύπως με την Ιταλία, με την Αλβανία, δεν ξέρω με ποιόν και μετά θα καθορίσουμε ΑΟΖ και θα την ανακηρύξουμε.
Εμείς κατά την άποψη μας και το λέμε, πρέπει να ανακηρύξουμε την ΑΟΖ καθ’ όλη την ελληνική επικράτεια συμπεριλαμβανομένων και του συμπλέγματος του Καστελορίζου -αυτή νομίζω είναι η ορθή έκφραση, επειδή την άκουσα μόνο από έναν ομιλητή, διότι υπάρχουν δεκατρία νησιά και επομένως μιλάμε για σύμπλεγμα του Καστελορίζου- και όποιος έχει αμφισβήτηση ας έρθει να μας πει το αντίθετο και ας έρθει σε μια συζήτηση. 
Αυτό όμως που έχει γίνει είναι:
Πρώτον, ότι η Λιβύη  έχει επί της ουσίας διαμορφώσει ΑΟΖ δικιά της. Ο Καντάφι ξεκίνησε να μετράει έξω από τον Κόλπο της Σύρτης και έφτασε να έχει στους χάρτες του ακόμα και τη Γαύδο, μέσα στην ΑΟΖ της Λιβύης. 
Τι έχουμε κάνει γι’ αυτό, κύριε Υπουργέ; Και μάλιστα τι έχουμε κάνει σε μια εποχή που μας είχαν ανάγκη διάφορες δυνάμεις στην υπόθεση της Λιβύης; Περιθάλψαμε τόσους τραυματίες στη Θεσσαλονίκη και ακόμα χρωστούν στα ξενοδοχεία εκεί να τα πληρώσουν όλα αυτά τα οποία έχουν ξοδέψει. Γιατί δεν αξιοποιήθηκε εκείνη η στρατηγική στιγμή από όπου η Κρήτη ουσιαστικά, ήταν ένα ορμητήριο βομβαρδισμών της υπόθεσης στη Λιβύη; 
Δεν λέω ότι έπρεπε εμείς να στήσουμε αυτή την ιστορία. Όμως, το αξιοποιήσατε; Αφού τους δώσατε και τη Σούδα και το αεροδρόμιο των Χανίων!
Δεύτερο θέμα. Η Τουρκία έχει δημοσιεύσει χάρτες όπου θεωρεί ότι το Καστελόριζο και η ευρύτερη περιοχή του συμπλέγματος της ανήκει και έδωσε άδεια για έρευνες. Εσείς κάνατε μια διαμαρτυρία στη νορβηγική εταιρεία. Και τι έγινε; Κάνατε επίσημη διαμαρτυρία στον ΟΗΕ; Κοινοποιήσατε τα έγγραφα εκεί που πρέπει; Προχωρήστε ουσιαστικά στη διαμόρφωση και ανακήρυξη της ΑΟΖ στην περιοχή για να έρθουμε σε συζήτηση, διότι διαφορετικά όσο το αφήνετε, αυτό είναι επικίνδυνο. 
Με την Ιταλία, ακόμα αναμένουμε. Διότι με την Ιταλία έγινε οριοθέτηση της υφαλοκρηπίδας, αρνούνται όμως οι Ιταλοί την οριοθέτηση της ΑΟΖ. 
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Εδώ, λοιπόν, υπάρχουν δυο-τρεις αρχές που εκτέθηκαν. Η μία αρχή είναι της ίσης απόστασης ή της μέσης γραμμής και η άλλη αρχή είναι της ευθυδικίας του equity. Όμως, ευθυδικία –γιατί μας ακούει ο ελληνικός λαός- σημαίνει ότι δεν λαμβάνω υπ’ όψιν την ισότητα των μερών, αλλά λαμβάνω υπ’ όψιν και άλλους παράγοντες. 
Παραδείγματος χάριν, η Ιταλία –επειδή είναι πολύ μεγαλύτερη από την Ελλάδα- λέει ότι αρχή της ευθυδικίας σημαίνει να δώσουμε σε αυτούς πολύ περισσότερα στη διαμόρφωση απ’ ό,τι με βάση την αρχή της ισότητας ή της μέσης γραμμής. Το ίδιο λέει και η Τουρκία. 
Για εμάς, λοιπόν –και εφόσον το έχετε αυτό στο νόμο- είναι πολύ σημαντικό που είπατε για τη μέση γραμμή. Όμως, θα ήθελα μόνο να επισημάνω ότι και πολιτικά είναι ορθό –δεσμεύει τους επόμενους- αλλά δεν αποκλείεται μια άλλη κυβέρνηση να έλθει να κάνει κάτι άλλο. 
Ερχόμαστε, λοιπόν, στο θέμα του πώς ξαφνικά εμφανίστηκε η ιστορία της ΑΟΖ. Εδώ έχω και ένα χθεσινό δημοσίευμα της «ΝΑΥΤΕΜΠΟΡΙΚΗΣ», σχετικά με εκτιμήσεις για αποθέματα αερίου αξίας 600 δισεκατομμυρίων δολαρίων και διάφορες μελέτες. 
Η ιστορία με το μνημόνιο έχει άμεση σχέση και με αυτό, κύριε Μανιάτη, διότι υπάρχει ειδική ρύθμιση στο μνημόνιο που λέει ότι το 50% -και θα σας το φέρω, αν έχω δευτερολογία- ...</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Μαριά, παρακαλώ. Έχει αρχίσει και ξεπερνιέται κατά πολύ ο χρόνος.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Ο κ. Μανιάτης μίλησε δεκατρία λεπτά. Δώστε μου ένα λεπτό τουλάχιστον.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το μετρήσατε τόσο καλά;</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Τόσο περίπου ήταν.</Speech> 
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Δεν μπόρεσε καν να μιλήσει τα πρώτα έξι λεπτά!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Τα πρώτα έξι λεπτά εδώ γινόταν χαμός! Τα δεκατρία μετρήσατε;</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Έχω τουλάχιστον ένα λεπτό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Έχετε δύο. Παρακαλώ συνεχίστε.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Εμείς, λοιπόν, λέμε τα εξής: Η υπερχρέωση της χώρας γίνεται από τους δανειστές εν γνώσει τους. Δεν θέλουν να σώσουν ούτε τον ελληνικό λαό ούτε τίποτα. Υπερχρεώνουν τη χώρα για να βάλουν χέρι στα ασημικά της πατρίδας μας. Τα «ασημικά» είναι και ο υποθαλάσσιος πλούτος. 
Υπάρχει ειδική διάταξη στο μνημόνιο που δίνει προνομιακά το 50% όλων των εσόδων που θα υπάρξουν από την εξόρυξη φυσικού αερίου και πετρελαίου –και αν υπάρχει αμφισβήτηση, μεθαύριο θα είμαστε εδώ, θα φέρω και τη σύμβαση, με την ευκαιρία άλλης ομιλίας- όπου τους δίνει προνομιακά το δικαίωμα αυτό να πάρουν τα έσοδα. 
Εμείς, λοιπόν, ως πολιτική δύναμη λέμε ότι, πρώτον, πρέπει βεβαίως να φύγουμε από το μνημόνιο, να σπάσουμε αυτές τις ιστορίες, δεύτερον, να ιδρύσουμε κρατική εταιρεία για τους υδρογονάνθρακες, τρίτον, να τιτλοποιήσουμε τα έσοδα με CDOs –Collateralized Debt Obligations- που σημαίνει ότι μπορούμε να τα βάλουμε στα διεθνή χρηματιστήρια και να προεισπράξουμε με ρήτρα φυσικού αερίου ή πετρελαίου πάνω από 150 δισεκατομμύρια και με αυτό τον τρόπο να έχουμε μια άνεση, για να μπορούμε να προχωρήσουμε σε μια τέτοια κατεύθυνση, η οποία να μας απεμπλέκει από την ιστορία «μνημόνιο».
Άρα, λοιπόν –και απευθύνομαι προς τον κύριο Υπουργό, γιατί νομίζω ότι δεν έχουμε δευτερολογία για να τα εκθέσω- ζητάμε τα ακόλουθα: 
Πρώτον, άμεσα σε αυτήν τη φάση, όπου πολιτικά και ιστορικά η Τουρκία έχει προβλήματα –και εμείς οι ίδιοι ως χώρα πρέπει να έχουμε δικαίωμα αυτήν τη στιγμή να αξιοποιήσουμε αυτόν τον υποθαλάσσιο πλούτο, διότι πεινάει ο λαός μας, η χώρα βρίσκεται στη χειρότερη οικονομική κατάσταση- να προχωρήσετε τώρα και χωρίς χρονοτριβή στην προκήρυξη και ανακήρυξη μονομερώς της ΑΟΖ καθ’ όλη την επικράτεια και όποιος έχει πρόβλημα, ας έλθει να το αμφισβητήσει. 
Ταυτόχρονα να κόψουμε τα υποθαλάσσια οικόπεδα που πρέπει, προκειμένου οι ενδιαφερόμενες εταιρείες να έλθουν να δώσουν προσφορά. Όμως, όλα αυτά θα πρέπει να γίνουν με προστασία των δικαιωμάτων του ίδιου του ελληνικού λαού και όχι να μπουν στη λογική της εξόφλησης των δανειστών. 
Γι’ αυτό, λοιπόν, λέμε ότι είμαστε ενάντια στην ιστορία «μνημόνιο». Θέλουμε να καταγγείλουμε το μνημόνιο, να διαγράψουμε το χρέος και να πάμε αυτόνομα ως χώρα σε μια πορεία. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Πριν δώσω το λόγο στον κ. Οικονόμου, θα ήθελα να...</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Κύριε Πρόεδρε, ζητώ το λόγο επί προσωπικού!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Μανιάτη, δεν υπάρχει προσωπικό θέμα. Μην ανοίξουμε τέτοια ιστορία τώρα.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Κύριε Πρόεδρε, απειλήθηκε η ζωή μου και θέλω να κάνω μια δήλωση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Πότε απειλήθηκε;</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, έγιναν επεισόδια εδώ που δεν τα είδατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κύριε Μανιάτη, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Πριν κατέλθω από του Βήματος, συνάδελφος απείλησε ότι αν κατέβω στην εκλογική μου περιφέρεια θα προπηλακισθώ. Εγώ, κύριε Πρόεδρε, είμαι εκλεγμένος Βουλευτής από τον ελληνικό λαό. Δεν φοβάμαι! Όπως κατέβαινα, θα κατέβω και σήμερα και θα κατεβαίνω και κάθε φορά που μπορώ στην εκλογική μου περιφέρεια. Όποιος θέλει να απειλήσει εκλεγμένο Βουλευτή του ελληνικού Κοινοβουλίου, θα αναλάβει και τις ευθύνες του.
Εγώ δηλώνω ότι θα συνεχίσω με την ίδια συχνότητα που το έκανα στο παρελθόν, παρά τις απειλές που ακούστηκαν από τη Χρυσή Αυγή σε βάρος μου προσωπικά εδώ, να κατεβαίνω και να συνομιλώ με τους ανθρώπους της Αργολίδας.
Αυτό θέλω να γραφτεί με σαφήνεια, να είναι ξεκάθαρο και να είναι σαφές ότι δεν φοβάμαι. Είμαι όρθιος, θα συνεχίσω να είμαι όρθιος και θα κρατηθώ μέχρι τέλους όρθιος, όχι μόνο εγώ αλλά όλοι οι Βουλευτές του ελληνικού Κοινοβουλίου που σέβονται στοιχειώδεις δημοκρατικές αρχές. 
Θέλω να πω και ένα δεύτερο, επειδή ελέχθη κάτι από το συνάδελφο κ. Μαριά, ελπίζω -είμαι βέβαιος- εκ παραδρομής. Έχει να κάνει με τη δημόσια συζήτηση των τελευταίων ημερών σχετικά με το πού θα πάνε τα λεφτά από τα πετρέλαια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Μανιάτη..</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Απαντώ με μια φράση. Καταθέσαμε πρόταση νόμου οι τριάντα τρεις Βουλευτές του ΠΑΣΟΚ. Όλα τα δημόσια έσοδα από τα πετρέλαια και το φυσικό αέριο θα πάνε στο Ταμείο Κοινωνικής Αλληλεγγύης Γενεών που προτείναμε στην Κυβέρνηση, και ο Υπουργός Εργασίας κ. Βρούτσης απεδέχθη την πρότασή μας.
 Άρα, σε λίγες εβδομάδες και με νόμο του ελληνικού Κοινοβουλίου όλα τα δημόσια έσοδα από τους ελληνικούς υδρογονάνθρακες θα πάνε μόνο για τη στήριξη του ασφαλιστικού συστήματος της χώρας μετά από πρωτοβουλία που αναλάβαμε εμείς ως Κοινοβουλευτική Ομάδα του ΠΑΣΟΚ.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ενώ η πρώτη δήλωσή σας ήταν αναγκαία και γι’ αυτό σας έδωσα το λόγο και νομίζω ότι κανείς σ’ αυτήν την Αίθουσα δεν έχει αντίρρηση για τη δήλωση που κάνατε, η δεύτερη ήταν παράβαση του Κανονισμού, την οποία παράβαση προσπαθεί να εκμεταλλευτεί ο κ. Μαριάς για να παραβιάσει και αυτός τον Κανονισμό. Γι’ αυτό και δεν γίνονται παραβάσεις διότι ανοίγει ένα απερίγραπτο γαϊτανάκι.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, ζητώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ, κύριε Μαριά, θα δώσουμε το λόγο σε όλους τώρα; Θα κάνουμε δηλαδή τον Κανονισμό κόσκινο;</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν είχα διερευνητή εγκεφάλου, κύριε Μαριά, για να δω τι θα πει μετά απ’ αυτά που είπε. Δυστυχώς, δεν έχω και γι’ αυτό δεν παίρνετε το λόγο.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Με συγχωρείτε, κύριε Πρόεδρε αναφέρθηκε στο όνομά μου.  Να μου δώσετε το λόγο επί προσωπικού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν πρόκειται εν γνώσει μου να παραβιάσω τον Κανονισμό.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Έπρεπε να τον διακόψετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Τον διέκοψα. 
Να μην αναγράφονται στα Πρακτικά αυτά που λέει ο κ. Μαριάς.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν υπάρχει προσωπικό.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν σας δίνω το λόγο.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μου ζητάτε το λόγο και απαντώ ότι δεν σας δίνω το λόγο. Είναι πάρα πολύ απλό. 
Το λόγο έχει ο κ. Οικονόμου.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Η σημερινή επίκαιρη επερώτηση ήταν σαφέστατα χρήσιμη διότι είναι ένα πολύ κρίσιμο ζήτημα το οποίο πρέπει να απασχολήσει την ελληνική Κυβέρνηση και τον ελληνικό λαό και να μη μένουμε σε μια συζήτηση μόνο για μέτρα, για οικονομικά προβλήματα γιατί καταλαβαίνετε ότι η συζήτηση περί των κυριαρχικών δικαιωμάτων της ελληνικής πολιτείας αφορά τους  πάντες. 
Βέβαια, όπως εξελίχθηκε η συζήτηση με αυτόν τον τραγικό τρόπο δείχνει ότι η Χρυσή Αυγή ως πολιτική δύναμη δεν μπορεί να διαχειρισθεί τα κοινοβουλευτικά της δικαιώματα. Είναι αστεία αυτή η εικόνα να αποχωρεί σε δική της επίκαιρη επερώτηση που θα μπορούσε να αρθρώσει το λόγο της, αυτό το «λόγο» που έχει. Και βέβαια οι απειλές έναντι συναδέλφων, τουλάχιστον από τη Δημοκρατική Αριστερά και εμένα προσωπικά δεν μπορούν να γίνουν ανεκτές. 
Και δεν θα γίνονται ανεκτές, γιατί μπορεί να τους ψήφισαν πεντακόσιες χιλιάδες ή τον άλλον να τον ψήφισαν κάποιες άλλες χιλιάδες. Το γεγονός είναι ότι όλοι έχουν το λόγο τους και κανένας δεν θα μπει εδώ μέσα σε μια συζήτηση του πιο μάγκα από τον άλλον. Να τελειώνουμε με αυτά μέσα στο Κοινοβούλιο.
Κύριε Πρόεδρε, νομίζω ότι γενικά όλο το Προεδρείο πλέον έχει την ευθύνη να κρατήσει την κατάσταση έτσι όπως πρέπει και όπως τα παιδιά που είναι σήμερα εδώ πέρα και μας παρακολουθούν, περιμένουν και απαιτούν από τους εκπροσώπους του ελληνικού λαού να έχουν την εικόνα που τους αναλογεί. Τα προβλήματα είναι τεράστια. Αυτό που είπε ο κ. Δρίτσας είναι ένα γεγονός το οποίο αιωρείται αυτή τη στιγμή πάνω από την ελληνική Κυβέρνηση και από τον ελληνικό λαό, άρα η εξέλιξη των πραγμάτων δεν είναι δεδομένη. Το λέγαμε εδώ πέρα, το λέγατε και εσείς, αλλά το λέγαμε και εμείς και όλοι το λέμε. Δεν είναι τίποτα σίγουρο. Γίνεται μια συζήτηση, είμαστε σε μια πολύ κρίσιμη καμπή για την ιστορική διαδρομή της χώρας.
Και βέβαια, αν τη σύγκρουση των βουβαλιών την πληρώσουν τα βατράχια, καταλαβαίνετε ποια θα είναι η δυσχερής θέση τους. Εγώ το έχω πει από αυτό εδώ το Βήμα. Καταλαβαίνετε, βέβαια, αν ένας Υπουργός Οικονομικών και ένας Πρωθυπουργός έχει το δυσάρεστο και θλιβερό έργο και καθήκον να εξαγγείλει περικοπές 5 δισεκατομμυρίων σε έναν προϋπολογισμό γενικής Κυβέρνησης 88 δισεκατομμυρίων που ήταν το 2012 για το 2013, ποιο θα είναι το βάρος, η ευθύνη του και οι συνθήκες που θα επικρατήσουν αν θα εξαγγείλει περικοπές 50 δισεκατομμυρίων, κύριε Μαριά:</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Οικονόμου, ζητώ συγγνώμη για μια μικρή διακοπή τώρα που ηρέμησαν τα πράγματα, προκειμένου να καλωσορίσουμε τα παιδιά που μας παρακολουθούν, διότι θα αποχωρήσουν και δεν θα τα έχουμε χαιρετήσει.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις μαθητές και μαθήτριες και τρεις εκπαιδευτικοί από το 19ο Γυμνάσιο Πάτρας.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Θα ήθελα να πω, συμπληρώνοντας, ότι σήμερα ημέρα Παρασκευή υπάρχει κοινοβουλευτικός έλεγχος -απευθύνομαι τόσο στους εκπαιδευτικούς όσο και στους μαθητές και τις μαθήτριες- γι’ αυτό και η παρουσία των Βουλευτών είναι περιορισμένη, διότι συζητείται εξειδικευμένο θέμα, επίκαιρη επερώτηση που έχει υποβάλει ένα κόμμα. Αυτή είναι η διαδικασία, διότι από κάθε κόμμα παίρνει το λόγο ένας.
Συγγνώμη για τη διακοπή, κύριε Οικονόμου, αλλά ήταν απαραίτητη.
Παρακαλώ, συνεχίστε.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Βέβαια, χρειάζεται, ήταν απαραίτητη, κύριε Πρόεδρε, για να μαθαίνουν τα παιδιά και τη λειτουργία αυτών των διαδικασιών, που φαίνονται στον πολύ κόσμο λίγο δυσνόητες, αλλά έχουν τη λογική τους.
Θα ήθελα να σας πω, κύριε Υπουργέ, κατ’ αρχάς, τη θέση της Δημοκρατικής Αριστεράς, ότι εμείς συμφωνούμε -και είναι και στη βασική μας προγραμματική συγκρότηση- ότι η ΑΟΖ είναι ένα κυριαρχικό δικαίωμα της χώρας και πρέπει να ασκηθεί. Ως προς αυτό τελειώνει η συζήτηση.
Από εκεί και μετά, πότε, πώς και όλη η διαδικασία είναι στη δική μας ευχέρεια και συμφωνώ απόλυτα με το λόγο σας. Σας άκουσα με πολλή προσοχή. Μιλήσατε με νηφαλιότητα και με σοβαρότητα.
Από εκεί και μετά, λοιπόν, πώς θα λειτουργήσουμε δεν είναι θέμα της πιέσεως πολιτικών δυνάμεων οι οποίες θέλουν να καπηλευτούν αυτές τις εθνικές υποθέσεις ή διαγκωνισμών αντιπολιτευτικού, μικροκομματικού χαρακτήρα του τύπου «το έκανες τώρα;», «το έκανες μετά από μια εβδομάδα;», «το έκανες μετά από ένα μήνα;», για να πούμε «πότε θα το φέρεις το θέμα αυτό, την Τρίτη ή την Πέμπτη;».
Αυτά μακριά από μας. Ξέρετε γιατί; Διότι όσες φορές υπέκυψε η επίσημη Κυβέρνηση της χώρας, η ελληνική πολιτεία σε αυτές τις φωνές, πάντα οδηγηθήκαμε σε πανωλεθρίες, όχι σε ήττες. Θυμίζω το 1897, όπου οι υπερπατριώτες της τότε εποχής έλεγαν να πάμε να κάνουμε τον πόλεμο με την Τουρκία. Χάσαμε πανηγυρικά, ανέτοιμη η χώρα. Επίσης, θυμίζω το 1922 και άλλες τέτοιες αποτυχίες. Άρα, λοιπόν, σύνεση και σοβαρότητα.
Δεύτερον, είναι ανοικτό το θέμα της υφαλοκρηπίδας, κύριε Υπουργέ. Την υφαλοκρηπίδα -και το λέω εδώ, γιατί κάποιοι δεν γνωρίζουν τις τεχνικές ορολογίες και πώς λειτουργούν αυτές οι έννοιες- δεν χρειάζεται να την ανακηρύξεις καν, ως γνωστόν. Είναι απόλυτο κυριαρχικό δικαίωμα. Αφ’ εαυτής υπάρχει η υφαλοκρηπίδα. Υπάρχει κράτος, υπάρχει υφαλοκρηπίδα.
Όμως, είκοσι πέντε-τριάντα χρόνια, κύριε Μαριά -το γνωρίζετε- η μόνιμη συζήτηση είναι τι θα κάνουμε με την υφαλοκρηπίδα, αν θα πάμε  το συμφωνητικό με την Τουρκία στη Χάγη.
Ναι, όντως έτσι είναι και όχι γιατί είναι προδότες ή γιατί είναι λιγότερο λεβέντες αυτοί που κυβερνήσανε και κάποιοι άλλοι είναι περισσότερο. Όμως, ξέρετε γιατί έγινε αυτό; Γιατί έχεις απέναντι ένα γείτονα, ο οποίος εκ των πραγμάτων,  είναι κακόπιστος.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Θα μου επιτρέψετε να έχω το λόγο ακόμη ένα λεπτό, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ναι, κύριε συνάδελφε, έχετε δύο λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ευχαριστώ πολύ.
Δυστυχώς η χώρα μας έχει απέναντι ένα γείτονα, ο οποίος δεν συνεννοείται. 
Εδώ αναφέρατε το πρόβλημα της Λιβύης και είναι γεγονός. Προσέξτε! Είναι μία χώρα, με την οποία θα έπρεπε να ήταν «μέλι-γάλα» οι σχέσεις μας. Κι, όμως, τώρα –που να το πεις και πώς να το πιστέψει κάποιος- κάνει μία ΑΟΖ και βάζει μέσα τη Γαύδο! Προσέξτε! Και πρέπει το θέμα  να το χειριστείς με μία λεπτότητα και με μία σοβαρότητα. Με ποιον; Με τη Λιβύη!
Μπορεί να μου πει κάποιος εδώ ή αν ήταν εδώ οι λεβέντες που αποχώρησαν, θα έλεγαν: «Ας στείλουμε και πέντε αποβατικά να τους καθαρίσουμε τους Λίβυους». Δεν είναι και πολλοί, είναι λίγοι. Γιατί όταν είναι πολλοί, είναι πιο προσεκτικοί.
Εδώ, λοιπόν, απέναντι στην Τουρκία πώς θα μιλήσουμε μέσα σε ένα Αιγαίο, αν δεν θέλουμε να παρασύρουμε το λαό και τη χώρα σε μία περιπέτεια άνευ προηγουμένου;
Εγώ, λοιπόν, προτείνω και ως Δημοκρατική Αριστερά να είμαστε σοβαροί, συνετοί, ψύχραιμοι στις κινήσεις μας. Η Κυβέρνηση έχει κάθε λόγο να διακηρύσσει πρώτον, ότι τα κυριαρχικά δικαιώματα υπάρχουν και δεύτερον, ότι θα ασκηθούνε όταν η δικιά μας η προσέγγιση σαν Κυβέρνηση και σαν χώρα θα προβλέπει ότι είναι επ’ ωφελεία του ελληνικού λαού και όχι να τον εμπλέξουμε σε περιπέτειες. Από εκεί και μετά -να μην μπούμε στα τεχνικά, τα είπαν και προηγούμενοι ομιλητές- η διαφοροποίηση σε τεχνικό επίπεδο και νομικό της υφαλοκρηπίδας ή της ΑΟΖ είναι δεδομένη και τη γνωρίζουμε. Αυτοί που πρέπει να τα γνωρίζουν αυτά τα πράγματα, τα γνωρίζουν. Σε τελική ανάλυση είναι πολιτικό το θέμα, δηλαδή πότε θα γίνουν οι κινήσεις. 
Οι κινήσεις πρέπει να γίνουν, κύριε Υπουργέ, σε στιγμές που μπορούν να ωφελήσουν τη χώρα μας. Κατά τη γνώμη μου, η ωφέλεια της χώρας είναι να μην παρασυρθεί σε περιπέτειες και σε καταστάσεις στις οποίες δεν μπορείς να κάνεις πίσω. Τα έχουμε ζήσει στο παρελθόν. Αυτή η γενιά –εγώ είμαι σαράντα τεσσάρων χρονών- δεν έχει ζήσει πολέμους και περιπέτειες τέτοιες και αυτό είναι επιτυχία, ότι αυτή η γενιά έχει ζήσει σε ειρήνη τουλάχιστον. Όμως, οι πιο παλαιοί από εμάς έχουν ζήσει τέτοιες περιπέτειες.
Νομίζω ότι είναι υποχρέωση και καθήκον κάθε κυβέρνησης -όχι μόνο αυτής, στην οποία εσείς είστε μέλος- να εξασφαλίζει την ειρήνη και πάνω στην ειρήνη να αποκομίζει η χώρα τα καλύτερα δυνατά κέρδη από τα δικά της δικαιώματα και τις δικές τις δυνατότητες.
Αυτή είναι η άποψή της Δημοκρατικής Αριστεράς. Σας λέω ξανά ότι ήταν χρήσιμη η σημερινή συζήτηση. Έπρεπε να ανοίξει και σας ενημερώνω ότι θα πάρουμε πρωτοβουλία να τη φέρουμε ξανά την υπόθεση, για να μπορεί να διαφωτιστεί ο ελληνικός λαός ποιες είναι οι πραγματικές καθαρές θέσεις των κομμάτων και αν έχουν σταθμίσει όλα τα δεδομένα και όλες τις προοπτικές μιας τέτοιας απόφασης που θα πάρει ο καθένας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εμείς ευχαριστούμε.
Κύριοι συνάδελφοι, έχουν διανεμηθεί τα Πρακτικά της Πέμπτης 30 Αυγούστου 2012, της Παρασκευής 31 Αυγούστου 2012 και της Δευτέρας 3 Σεπτεμβρίου 2012 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς τα Πρακτικά της Πέμπτης 30 Αυγούστου 2012, της Παρασκευής 31 Αυγούστου 2012 και της Δευτέρας 3 Σεπτεμβρίου 2012  επικυρώθηκαν.
Το λόγο για να ολοκληρωθεί η συζήτηση έχει ο κύριος Υφυπουργός Εξωτερικών κ. Κωνσταντίνος Τσιάρας.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Μπορούμε να έχουμε δευτερολογία;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι, κύριε Μαριά. Απάντησα και στην κ. Βούλτεψη και στον κ. Δρίτσα. Δεν προβλέπεται από τον Κανονισμό.
Τα δέκα λεπτά, κύριε Υπουργέ;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Ναι, κύριε Πρόεδρε, είναι αρκετά. Σας ευχαριστώ πολύ.
Αγαπητοί κύριοι συνάδελφοι, η μεγαλύτερη κατάκτηση της κοινωνίας εδώ και αιώνες είναι η δημοκρατία και οι θεσμοί της. Η δημοκρατία και οι θεσμοί της έχουν όμως, συγκεκριμένους κανόνες. Η διαφορετικότητα των απόψεων ενισχύει τη δημοκρατία. Η κατάλυση, όμως, των κανόνων της την υποβαθμίζει και την κάνει κάτι διαφορετικό, τουλάχιστον σε σχέση με αυτό που προσδοκούν οι πολίτες. 
Αυτούς τους τρεις μήνες ο Πρωθυπουργός και η Κυβέρνηση δίνουν μία τεράστια μάχη να κρατήσουν τη χώρα στα πόδια της και κυρίως να της δώσουν τη δυνατότητα της προοπτικής και του μέλλοντος. Αυτή η μάχη, δυστυχώς, συνδυάζεται και με έναν παράλληλο αγώνα, τον αγώνα του πώς θα επικρατήσει το αυτονόητο και η κοινή λογική, που, δυστυχώς, απουσιάζουν από ένα πολύ μεγάλο κομμάτι του πολιτικού συστήματος. 
Κύριε Κοινοβουλευτικέ Εκπρόσωπε του ΣΥΡΙΖΑ, θα ήθελα να μη δημιουργούμε λανθασμένες εντυπώσεις σε σχέση με αυτό που υποστηρίζουμε. Ουσιαστικά, θα κάνω μια αναφορά σε σχέση με την αρχή της ομιλίας σας. 
Το Διεθνές Νομισματικό Ταμείο δεν δήλωσε κάτι τέτοιο, όπως ισχυριστήκατε. Απλώς, επανέλαβε αυτό που κάθε φορά επαναλαμβάνει, πως χρειάζονται διασφαλίσεις για τη βιωσιμότητα του ελληνικού χρέους και βεβαίως, της χρηματοδότησης. Αυτή είναι μία σταθερή, πάγια θέση του Διεθνούς Νομισματικού Ταμείου, η οποία δεν άλλαξε ούτε στην παρούσα εξαιρετικά κρίσιμη φάση. 
Θα σας επαναλάβω ότι ο Πρωθυπουργός και η Κυβέρνηση δίνουν μία τεράστια μάχη αυτήν την στιγμή. Εάν κάποιος το αντιμετωπίζει με τέτοιο τρόπο ή με τέτοια άρνηση, αντιλαμβάνεστε ότι όχι μόνο δεν βοηθάει, αλλά αντίθετα, λειτουργεί προς την ακριβώς απέναντι κατεύθυνση. Εμείς θέλουμε τη χώρα όρθια, δεν θέλουμε τη χώρα να σέρνεται και προσπαθούμε –το ξέρετε πάρα πολύ καλά- με όλες μας τις δυνάμεις, με βάση την επιταγή που έχει δώσει πρόσφατα μέσα από εκλογές ο ελληνικός λαός, εκτιμώντας ότι οι συγκεκριμένες επιλογές θα βοηθήσουν τη χώρα να ξαναβρεί το δρόμο της.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μην επαναπαύεστε.</Speech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Επιπλέον, αν θέλετε να μιλήσουμε σοβαρά και να καταγράψουμε την επικείμενη επίσκεψη της Καγκελαρίου κ. Μέρκελ, θα μπορούσε κανείς εύκολα να πει ότι αυτό είναι απλώς ένα πολύ θετικό σημάδι εν όψει των εξελίξεων. Και έτσι το εκτιμούμε, όταν για πρώτη φορά -από την εποχή τουλάχιστον που η Ελλάδα μπήκε σε αυτήν την τρομερή οικονομική περιδίνηση- επισκέπτεται την Ελλάδα ο ανώτατος πολιτειακός αξιωματούχος της Γερμανίας. 
Άρα, λοιπόν, αν θέλουμε να είμαστε ελάχιστα σοβαροί σε σχέση με το μήνυμα που εκπέμπουμε στους πολίτες μέσα από αυτήν την Αίθουσα, θα σας έλεγα ότι θα πρέπει να είμαστε και προσεκτικοί σε σχέση με τον τρόπο που προβάλλουμε ορισμένα γεγονότα ή εν πάση περιπτώσει κάποιες ειδήσεις. 
Για τη Χρυσή Αυγή δεν ξέρω αν πρέπει να κάνω κάποιο ιδιαίτερο σχόλιο. Για όλη αυτήν την προσπάθεια που γίνεται από την πλευρά των συναδέλφων Βουλευτών και κυρίως του Κοινοβουλευτικού Εκπροσώπου περί δήθεν αποκλεισμού της από διάφορα όργανα ή από τη μη συμμετοχή της σε διάφορες αποφάσεις, όταν λαμβάνονται από κοινού διακομματικά, θα σας πω μόνο ότι έχουν προσκληθεί για το Συμβούλιο Εξωτερικής Πολιτικής που θα γίνει τη Δευτέρα από τον Υπουργό κ. Αβραμόπουλο και ακόμη μέχρι σήμερα που είναι Παρασκευή δεν έχουν απαντήσει. 
Εγώ ο ίδιος από αυτό το Βήμα ζήτησα από τον κύριο Κοινοβουλευτικό Εκπρόσωπο της Χρυσής Αυγής να μου φέρει τις προτάσεις του για τις ειδικές οικονομικές ζώνες σε μια ερώτηση που αφορούσε τη Θράκη και βεβαίως, τις περιμένω. Αν αυτό θεωρείται αποκλεισμός, προφανώς, έχει να κάνει με κάτι διαφορετικό. 
Το ζήτημα, όμως, είναι πώς εκτιμά καθένας το δικό του ρόλο και τη δική του συμμετοχή στην πεμπτουσία της δημοκρατίας που είναι η κοινοβουλευτική διαδικασία. Άρα, λοιπόν, οποιοδήποτε σχόλιο περιττεύει. 
Για τις αποκλειστικές οικονομικές ζώνες ξέρετε ότι ο Πρωθυπουργός και προεκλογικά, αλλά και μετεκλογικά έχει τοποθετηθεί και το έχει κάνει με ένα πολύ συγκεκριμένο τρόπο, εκτιμώντας ότι οι διαδικασίες θα προχωρήσουν γρήγορα με βάση όλα αυτά τα οποία έχουν δρομολογηθεί εδώ και ένα συγκεκριμένο χρονικό διάστημα. 
Όπως τόνισα και κατά την πρωτολογία μου, η θέσπιση της αποκλειστικής οικονομικής ζώνης στον ελληνικό θαλάσσιο χώρο αποτελεί κυριαρχικό δικαίωμα, το οποίο η χώρα μας θα ασκήσει στον κατάλληλο χρόνο, συνεκτιμώντας, βεβαίως, τις συνθήκες, καθώς και τις εξελίξεις στις διαπραγματεύσεις με τις παράκτιες χώρες. Οι διεθνείς σχέσεις δεν κινούνται -ούτε θα μπορούσαν, άλλωστε, να κινούνται- σε κενό αέρος. Αναφέρθηκα ήδη στις επαφές -είναι τα συγκεκριμένα βήματα που έχουν γίνει- του Υπουργού με τους ομολόγους του, της Αιγύπτου, αλλά και της Αλβανίας. 
Είναι προφανές, άλλωστε, ότι για όλες τις χώρες της Μεσογείου οι αποκλειστικές οικονομικές ζώνες, που σύμφωνα με το Διεθνές Δίκαιο της Θάλασσας δύνανται να εκτείνονται έως και τα διακόσια ναυτικά μίλια από τις ακτές, επικαλύπτονται. Το ξέρουμε πάρα πολύ καλά αυτό. 
Συνεπώς τίθεται θέμα εκ των πραγμάτων οριοθέτησης μεταξύ γειτονικών παρακτίων κρατών. Η επισήμανση αυτή καθιστά –νομίζω- πρόδηλο πως η κήρυξη ΑΟΖ από την Ελλάδα δεν πρόκειται από μόνη της να λύσει τη χρονίζουσα διαφορά της οριοθέτησης της υφαλοκρηπίδας με την Τουρκία. 
Άρα, σας επαναλαμβάνω, δίνουμε μία μάχη του αυτονόητου πλέον εδώ και δεν είναι τίποτα περισσότερο. Εμείς θα συνεχίσουμε να εργαζόμαστε για αμοιβαία επωφελή πρόοδο στις διμερείς μας σχέσεις με την Τουρκία. Το Ανώτατο Συμβούλιο Συνεργασίας ελπίζουμε ότι θα δώσει την ώθηση στις σχέσεις μας σε πολλούς τομείς. Στο πλαίσιο προετοιμασίας της επόμενης συνεδρίασης του οργάνου αυτού, όπως ανακοίνωσε και ο Υπουργός στην ομιλία του ενώπιον της Διαρκούς Επιτροπής Άμυνας και Εξωτερικών Υποθέσεων, την επόμενη εβδομάδα, όπως είναι τουλάχιστον μέχρι σήμερα τα δεδομένα, αναμένεται να επισκεφθεί τη χώρα μας ο Υπουργός Εξωτερικών κ. Νταβούτογλου.
Πέραν αυτού όμως, στο πλαίσιο της επιθυμίας μας για επίτευξη προόδου στις ελληνοτουρκικές σχέσεις, εντάσσονται και οι προσπάθειές μας για την επίλυση της διαφοράς οριοθέτησης της υφαλοκρηπίδας με την Τουρκία, μέσω της εμπιστευτικής διαδικασίας διερευνητικών επαφών που ξεκίνησαν από το 2002. Αυτό βεβαίως επ’ ουδενί σημαίνει ότι εφησυχάζουμε και δεν βρισκόμαστε σε πλήρη εγρήγορση για την άμεση και αποτελεσματική υπεράσπιση της ασφάλειας της εδαφικής ακεραιότητας και των κυριαρχικών δικαιωμάτων της χώρας μας. 
Υπογράμμισα ήδη κατά την πρωτολογία μου το γεγονός πως η χώρα μας κινείται με δραστήριο και συστηματικό τρόπο στην κατεύθυνση της εκμετάλλευσης του υποθαλάσσιου ορυκτού πλούτου της χώρας. Και τούτο, όπως προηγουμένως σημείωσα, επιβεβαιώνεται και από την πρόσφατη ανάθεση από το ΥΠΕΚΑ, βάσει της διεθνούς δημόσιας πρόσκλησης, στη νορβηγική εταιρεία πετρελαίων «GEO-SERVICES» της διενέργειας σεισμικών ερευνών, απόκτησης δεδομένων, μη αποκλειστικής χρήσης στο Ιόνιο και νότιο Κρητικό Πέλαγος, αλλά και την τρέχουσα διαδικασία ανοιχτής πρόσκλησης για τρεις περιοχές στη δυτική Ελλάδα, εκ των οποίων οι δύο είναι θάλασσες. 
Είναι συγκεκριμένα τα βήματα, κύριοι συνάδελφοι, που έχουν γίνει μέχρι σήμερα και νομίζω ότι σ’ αυτούς τους τρεις μήνες μία καινούργια Κυβέρνηση η οποία στηρίζεται όντως από τρία διαφορετικά πολιτικά κόμματα του ελληνικού Κοινοβουλίου, μία Κυβέρνηση εθνικής ενότητας, εθνικού σκοπού, δείχνει και τη διάθεση και το δρόμο αντιμετώπισης του συγκεκριμένου ζητήματος. 
Άρα, επαναλαμβάνω για άλλη μία φορά. Αν θέλουμε να είμαστε ελάχιστα πειστικοί προς τους πολίτες ως πολιτικό σύστημα απέναντι σε διαδικασίες που τους αφορούν, απέναντι σε διαδικασίες για τις οποίες αγωνιούν, για εξελίξεις που θα καθορίσουν σε ένα πολύ μεγάλο βαθμό το μέλλον της πατρίδας μας, θα πρέπει να είμαστε και συγκεκριμένοι και σοβαροί και τα βήματα να είναι προσεκτικά, αλλά ταυτόχρονα το σύνολο των συμμετεχόντων, το σύνολο των συναδέλφων, το σύνολο των παρατάξεων εδώ στο ελληνικό Κοινοβούλιο, με ευθύνη και σοβαρότητα να αντιμετωπίζει την κάθε εξέλιξη. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εγώ σας ευχαριστώ, κύριε Υπουργέ. 
Κυρίες και κύριοι συνάδελφοι, κηρύσσεται περαιωμένη η συζήτηση επί της υπ’ αριθμόν 9/6/18-9-2012 επίκαιρης επερώτησης του Προέδρου του Λαϊκού Συνδέσμου - Χρυσή Αυγή κ. Νικόλαου Μιχαλολιάκου και των Βουλευτών του κόμματός του, προς τους Υπουργούς Περιβάλλοντος, Ενέργειας και Κλιματικής Αλλαγής, Εθνικής Άμυνας και Εξωτερικών, σχετικά με την ανακήρυξη της Ελληνικής Αποκλειστικής Οικονομικής Ζώνης.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 14.33΄ λύεται η συνεδρίαση για τη προσεχή Δευτέρα 8 Οκτωβρίου 2012 και ώρα 18.00΄, με αντικείμενο εργασιών του Σώματος κοινοβουλευτικό έλεγχο: συζήτηση επικαίρων ερωτήσεων. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	12/10/2012 10:49:00 πμ	Από:	Σκότη Δέσποινα
Εκτυπώθηκε:	11/10/2012 11:45:00 πμ</body>
</html>