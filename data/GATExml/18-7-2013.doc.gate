<html><head><meta name="cp:revision" content="2"><meta name="date" content="2013-07-31T09:02:00Z"><meta name="Company" content="OTS"><meta name="Keywords" content=""><meta name="meta:word-count" content="75583"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-07-31T05:38:00Z"><meta name="Word-Count" content="75583"><meta name="dcterms:created" content="2013-07-31T09:02:00Z"><meta name="dcterms:modified" content="2013-07-31T09:02:00Z"><meta name="Last-Modified" content="2013-07-31T09:02:00Z"><meta name="Last-Save-Date" content="2013-07-31T09:02:00Z"><meta name="meta:character-count" content="408154"><meta name="Template" content="Normal"><meta name="meta:save-date" content="2013-07-31T09:02:00Z"><meta name="dc:title" content="(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)"><meta name="Application-Name" content="Microsoft Office Word"><meta name="modified" content="2013-07-31T09:02:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-07-31T09:02:00Z"><meta name="Last-Printed" content="2013-07-31T05:38:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2013-07-31T09:02:00Z"><meta name="xmpTPg:NPages" content="1"><meta name="resourceName" content="18-7-2013.doc"><meta name="Last-Author" content="a.marini"><meta name="w:comments" content=""><meta name="Character Count" content="408154"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)</head>
<body>PAGE  
390
ΣΥΝΕΔΡΙΑΣΗ 18/7/2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΣΙΘ΄
Πέμπτη  18 Ιουλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ειδική Ημερήσια Διάταξη: 
Συζήτηση και λήψη απόφασης επί της προτάσεως του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς / Ενωτικού Κοινωνικού Μετώπου κ. Αλέξη Τσίπρα και 71 Βουλευτών του κόμματός του, για τη σύσταση Εξεταστικής Επιτροπής «που θα διερευνήσει τις άκρως επιζήμιες για τη Δημοκρατία και το δημόσιο συμφέρον ενέργειες, πράξεις και παραλείψεις παντός υπευθύνου που σχετίζονται με την απόπειρα βίαιης κατάργησης της ΕΡΤ ΑΕ και την παρεμπόδιση λειτουργίας και εκπομπής της Δημόσιας Ραδιοτηλεόρασης στην Επικράτεια», σύμφωνα με τα άρθρα 68 παρ. 2 του Συντάγματος και 144 του Κανονισμού της Βουλής, σελ. 
3. Ονομαστική ψηφοφορία επί της Ειδικής Ημερήσιας Διάταξης, σελ. 
4. Επιστολικές ψήφοι επί της ονομαστικής ψηφοφορίας, σελ. 
5. Επί διαδικαστικού θέματος, σελ. 
6. Επί προσωπικού θέματος, σελ. 
7. Αναφορά στην επίσκεψη του Γερμανού Υπουργού Οικονομικών κ. Σόϊμπλε στην Αθήνα και τις γερμανικές αποζημιώσεις, σελ. 
8. Αναφορά στο κανάλι της Βουλής, σελ. 
9. Επί του Κανονισμού, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση σχεδίου νόμου:
Οι Υπουργοί Οικονομικών και Δημόσιας Τάξης και Προστασίας του Πολίτη κατέθεσαν σχέδιο νόμου: «Κύρωση της από 10 Ιουνίου 2013 Πράξης Νομοθετικού Περιεχομένου «Τροποποίηση των διατάξεων του άρθρου 14Β του ν. 3429/2005 (Α΄ 139)», σελ. 

ΠΡΟΕΔΡΟΣ
ΜΕΪΜΑΡΑΚΗΣ Ε. , σελ.

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΤΡΑΓΑΚΗΣ Ι. , σελ.

ΟΜΙΛΗΤΕΣ

Α. Επί της Ειδικής Ημερήσιας Διάταξης:
ΑΘΑΝΑΣΙΟΥ Χ. , σελ.
ΑΝΑΓΝΩΣΤΑΚΗΣ Δ. , σελ.
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΑΣΗΜΑΚΟΠΟΥΛΟΥ  Ά. , σελ.
ΑΥΓΕΝΑΚΗΣ Ε. , σελ.
ΒΑΜΒΑΚΑ Ε. , σελ.
ΒΑΡΕΜΕΝΟΣ Γ. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΒΟΥΔΟΥΡΗΣ Ο. , σελ.
ΒΟΥΤΣΗΣ Ν. , σελ.
ΓΙΑΝΝΑΚΑΚΗ Μ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΚΙΟΚΑΣ Ι. , σελ.
ΓΛΕΖΟΣ Ε. , σελ.
ΔΕΝΔΙΑΣ Ν. , σελ.
ΔΗΜΑΡΑΣ Ι. , σελ.
ΔΗΜΑΣ Χ. , σελ.
ΔΡΙΤΣΑΣ Θ. , σελ.
ΗΛΙΟΠΟΥΛΟΣ Π. , σελ.
ΚΑΚΛΑΜΑΝΗΣ Α. , σελ.
ΚΑΠΕΡΝΑΡΟΣ Β. , σελ.
ΚΑΡΑΓΚΟΥΝΗΣ Κ. , σελ.
ΚΑΨΗΣ Π. , σελ.
ΚΕΔΙΚΟΓΛΟΥ Σ. (ΝΔ), σελ.
ΚΕΦΑΛΟΓΙΑΝΝΗΣ Ι. , σελ.
ΚΟΝΤΟΝΗΣ Χ. , σελ.
ΚΟΥΙΚ Τ. , σελ.
ΚΟΥΚΟΥΤΣΗΣ Δ. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΝΤΑΣ Χ. , σελ.
ΜΑΡΙΑΣ Ε. , σελ.
ΜΑΤΘΑΙΟΠΟΥΛΟΣ Α. , σελ.
ΜΙΧΕΛΑΚΗΣ Ι. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΝΟΥΣΗΣ Ι. , σελ.
ΠΑΠΑΔΗΜΟΥΛΗΣ Δ. , σελ.
ΠΑΦΙΛΗΣ Α. , σελ.
ΠΕΤΡΑΚΟΣ Α. , σελ.
ΡΗΓΑΣ Π. , σελ.
ΣΤΑΜΑΤΗΣ Δ. , σελ.
ΤΡΙΑΝΤΑΦΥΛΛΟΣ Κ. , σελ.
ΤΣΑΒΔΑΡΙΔΗΣ Λ. , σελ.
ΤΣΟΥΚΑΛΗΣ Ν. , σελ.
ΦΩΤΙΟΥ Θ. , σελ.
ΧΡΥΣΟΒΕΛΩΝΗ Μ. , σελ.

Β. Επί διαδικαστικού θέματος:
ΒΟΥΤΣΗΣ Ν. , σελ.
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΛΑΝΤΖΗΣ Γ. , σελ.
ΚΑΠΕΡΝΑΡΟΣ Β. , σελ.
ΚΕΔΙΚΟΓΛΟΥ Σ. (ΝΔ), σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΙΑΣ Ε. , σελ.
ΠΑΦΙΛΗΣ Α. , σελ.
ΡΗΓΑΣ Π. , σελ.
ΤΡΑΓΑΚΗΣ Ι. , σελ.
ΤΡΙΑΝΤΑΦΥΛΛΟΣ Κ. , σελ.
ΨΥΧΑΡΗΣ Α. , σελ.

Γ. Επί προσωπικού θέματος:
ΔΡΑΓΑΣΑΚΗΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΝΤΟΝΗΣ Χ. , σελ.
ΤΡΙΑΝΤΑΦΥΛΛΟΣ Κ. , σελ.

Δ. Αναφορά στην επίσκεψη του Γερμανού Υπουργού Οικονομικών κ. Σόϊμπλε στην Αθήνα και τις γερμανικές αποζημιώσεις:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΒΑΡΕΜΕΝΟΣ Γ. , σελ.
ΒΛΑΧΟΓΙΑΝΝΗΣ Η. , σελ.
ΒΟΥΤΣΗΣ Ν. , σελ.
ΔΕΝΔΙΑΣ Ν. , σελ.
ΗΛΙΟΠΟΥΛΟΣ Π. , σελ.
ΜΑΡΙΑΣ Ε. , σελ.
ΜΑΤΘΑΙΟΠΟΥΛΟΣ Α. , σελ.
ΠΑΠΑΔΗΜΟΥΛΗΣ Δ. , σελ.

Ε. Αναφορά στο κανάλι της Βουλής:
ΚΑΚΛΑΜΑΝΗΣ Α. , σελ.
ΤΡΑΓΑΚΗΣ Ι. , σελ.

ΣΤ. Επί του Κανονισμού:
ΜΕΪΜΑΡΑΚΗΣ Ε. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΣΙΘ΄
Πέμπτη 18 Ιουλίου 2013
Αθήνα, σήμερα στις 18 Ιουλίου 2013, ημέρα Πέμπτη και ώρα 10.13΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ’ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 17-7-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΣΙΗ΄ συνεδριάσεώς του, της Τετάρτης 17 Ιουλίου 2013, καθ’ ο μέρος αφορούν την ειδική ημερήσια διάταξη.)
Εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Συζήτηση και λήψη απόφασης επί της προτάσεως του Προέδρου της Κοινοβουλευτικής Ομάδας του ΣΥΡΙΖΑ–ΕΚΜ κ. Αλέξη Τσίπρα και εβδομήντα ενός Βουλευτών του κόμματός του, για τη σύσταση Εξεταστικής Επιτροπής «που θα διερευνήσει τις άκρως επιζήμιες για τη δημοκρατία και το δημόσιο συμφέρον ενέργειες, πράξεις και παραλείψεις παντός υπευθύνου που σχετίζονται με την απόπειρα βίαιης κατάργησης της «ΕΡΤ Α.Ε.» και την παρεμπόδιση λειτουργίας και εκπομπής της Δημόσιας Ραδιοτηλεόρασης στην επικράτεια», σύμφωνα με τα άρθρα 68 παράγραφος 2 του Συντάγματος και 144 του Κανονισμού της Βουλής. 
Η συζήτηση της πρότασης θα διεξαχθεί με ανάλογη εφαρμογή του άρθρου 137 παράγραφος 2 του Κανονισμού της Βουλής, δηλαδή σύμφωνα με τη διαδικασία της γενικευμένης συζήτησης επερώτησης. 
Προτείνω η συζήτηση να αρχίσει με τον πρώτο κύκλο οκτώ κατά προτεραιότητα ομιλητών, δηλαδή με έναν από κάθε Κοινοβουλευτική Ομάδα και με έναν από τους Ανεξάρτητους Βουλευτές. Οι επτά πρώτοι ομιλητές θα είναι εκείνοι που θα οριστούν από τις Κοινοβουλευτικές Ομάδες στις οποίες έκαστος ανήκει και ο Ανεξάρτητος Βουλευτής θα είναι εκείνος που θα εγγραφεί πρώτος με το ηλεκτρονικό σύστημα. Ο κάθε ομιλητής από αυτόν τον πρώτο κύκλο θα λαμβάνει το λόγο για δεκαπέντε λεπτά χωρίς δικαίωμα δευτερολογίας. 
Πρώτος θα μιλήσει ο Βουλευτής που θα υποδείξει η Κοινοβουλευτική Ομάδα που κατέθεσε την πρόταση για σύσταση εξεταστικής επιτροπής, δηλαδή Βουλευτής του ΣΥΡΙΖΑ-ΕΚΜ. Όποιος άλλος Βουλευτής επιθυμεί να μιλήσει, θα εγγραφεί με το ηλεκτρονικό σύστημα έως και το τέλος της ομιλίας του τρίτου αγορητή.
Επίσης, τα κόμματα πέραν των ανωτέρω, εφόσον το επιθυμούν, μπορούν να δώσουν κατάλογο ομιλητών, κατ’ εφαρμογή της διάταξης της παραγράφου 5 του άρθρου 65 του Κανονισμού της Βουλής, οι οποίοι θα προηγηθούν εκείνων που θα εγγραφούν με το ηλεκτρονικό σύστημα. 
Στη συνέχεια θα καταρτιστεί ενιαίος κατάλογος με κύκλους ομιλητών, κατ’ αναλογία της κοινοβουλευτικής δύναμης του κόμματος που εκπροσωπούν, όπως έχει γίνει σε ανάλογες συζητήσεις στο παρελθόν. 
Οι ομιλητές του ενιαίου καταλόγου θα λάβουν το λόγο για πέντε λεπτά. Διευκρινίζω ότι οι πρώτοι ομιλητές μιλούν δεκαπέντε λεπτά και οι επόμενοι πέντε λεπτά, χωρίς δικαίωμα δευτερολογίας. Ο χρόνος ομιλίας των Προέδρων των Κοινοβουλευτικών Ομάδων ορίζεται από το άρθρο 97 του Κανονισμού της Βουλής. 
Οι Κοινοβουλευτικοί Εκπρόσωποι θα μιλήσουν δώδεκα λεπτά. Εφόσον όμως προηγηθεί η ομιλία του Προέδρου της Κοινοβουλευτικής τους Ομάδας, θα μιλήσουν έξι λεπτά. Οι Υπουργοί δικαιούνται να μιλήσουν δεκαοκτώ λεπτά, όποτε το επιθυμούν, σύμφωνα με το Σύνταγμα και τον Κανονισμό της Βουλής. 
Τέλος, προτείνω η συζήτηση να ολοκληρωθεί στις 17.00’, εκτός αν εξαντληθεί ο κατάλογος των ομιλητών νωρίτερα. Στη συνέχεια θα ακολουθήσει ονομαστική ψηφοφορία. 
Συμφωνεί το Σώμα;</Speech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Βούτση.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Νομίζουμε ότι χρειάζεται και η διαδικασία της δευτερολογίας. Ενδεχομένως σε αυτά τα χρονικά πλαίσια που είπατε να μπορούμε να κάνουμε και αυτό ή αν χρειαστεί, να έχουμε μια πολύ μικρή παράταση.</Speech>  
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να βάλουμε στους εισηγητές;</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Η διαδικασία της δευτερολογίας τουλάχιστον για τους εισηγητές είναι απαραίτητη, γιατί είναι κρίσιμο ζήτημα που «τρέχει». Δεν είναι επί της ιστορίας να συζητήσουμε. Οι εισηγητές δικαιούνται δευτερολογία και νομίζω ότι μπορούμε να το κάνουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Με αυστηρή τήρηση του χρόνου, όμως. Αν κάποιος εισηγητής υπερβεί το χρόνο του, δεν θα μπορεί να έχει και δευτερολογία.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και γενικά επειδή η διαδικασία έχει αυτόν το χαρακτήρα, προτείνω να είμαστε όλοι συνεπείς με το χρόνο. 
Θέλω να κάνω μια διευκρίνιση, επειδή και χθες το είχα πει. Το νόημα της ανοχής του Προεδρείου έχει να κάνει με το ότι κάποιος θέλει να τελειώσει τη φράση του, να παρουσιάσει ένα επιχείρημα κ.λπ.. Αν ο χρόνος των οκτώ λεπτών γίνεται δέκα λόγω της ανοχής, τότε χάνει το νόημά του. Ας κάνουμε μια προσπάθεια, όσο μπορούμε, προς αυτήν την κατεύθυνση. 
Η πρόταση λοιπόν έγινε δεκτή, με την παρατήρηση να προβλέψουμε δυνατότητα δευτερολογίας σε όποιον από τους εισηγητές το επιθυμεί, εφόσον ο χρόνος το επιτρέψει. 
Συνεπώς έχω την τιμή να ανακοινώσω τους επτά πρώτους ομιλητές που τα κόμματα έχουν υποδείξει. Είναι η Βουλευτής κ. Ζωή Κωνσταντοπούλου από το Συνασπισμό Ριζοσπαστικής Αριστεράς-Ενωτικό Κοινωνικό Μέτωπο, ο Βουλευτής κ. Κωνσταντίνος Καραγκούνης από τη Νέα Δημοκρατία, ο Βουλευτής κ. Κωνσταντίνος Τριαντάφυλλος από το ΠΑΣΟΚ, ο Βουλευτής κ. Βασίλειος Καπερνάρος από τους Ανεξάρτητους Έλληνες, ο Βουλευτής κ. Μιχαήλ Αρβανίτης-Αβράμης από το Λαϊκό Σύνδεσμο-Χρυσή Αυγή, ο Βουλευτής κ. Δημήτριος Αναγνωστάκης από τη Δημοκρατική Αριστερά και ο Βουλευτής κ. Ιωάννης Γκιόκας από το Κομμουνιστικό Κόμμα Ελλάδας.
Το λόγο έχει η κ. Ζωή Κωνσταντοπούλου.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Καπερνάρο, επί της διαδικασίας; Δεν προβλέπεται, αλλά θα σας δώσω το λόγο για ένα λεπτό.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, αυτό που είπατε είναι κεφαλαιώδους σημασίας. 
Όταν έρχονται πολυνομοσχέδια αυτής της ουσίας, αυτής της τεράστιας σημασίας, δεν είναι δυνατόν στις δύο μέρες που συζητούνται να δίνουμε πέντε και επτά λεπτά χρόνο ομιλίας στους Βουλευτές. Κάποτε έρχονταν τα νομοσχέδια μέσα σε ανθρώπινα φυσιολογικό –όπως και να το πάρουμε- χρόνο, ώστε να μπορεί ο κάθε Βουλευτής να αναπτύσσει τις προτάσεις του, τις θέσεις του κ.λπ..
Είναι δυνατόν υπό μορφή ταχυβολίας να κάνουμε τις τοποθετήσεις μας; Υπάρχουν Βουλευτές, οι οποίοι δεν μπορούν να καλυφθούν μέσα στα πέντε λεπτά. 
Το Προεδρείο πρέπει να διασκεφτεί και να αποφασίσετε, γιατί αλλιώς δικαιολογημένα θα λέω ότι ο Κανονισμός αυτός είναι γελοίος, διότι η γελοιότητα εξαρτάται από τις συμπεριφορές μας. Εάν αναλογούν πέντε λεπτά στο Βουλευτή για τέτοιας ουσιώδους σημασίας, επαναλαμβάνω, θέματα, αντιλαμβάνεστε ότι τα πέντε λεπτά γίνονται δέκα κι εδώ δεν θα μπορείτε να έχετε αντίρρηση, διότι είναι φυσιολογική αυτή η χρονική επέκταση.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Η παρατήρηση που κάνατε αφορά τη Διάσκεψη των Προέδρων, όταν ορίζεται η διαδικασία των νομοσχεδίων. 
Είναι γεγονός ότι, ειδικά στην περίπτωσή μας, αυτήν την εβδομάδα συνωστίστηκαν πολλά θέματα, ενώ υπήρξαν μακρές περίοδοι που η Βουλή δεν είχε αρκετό έργο. Αυτό δεν θα το σχολιάσω. Είναι κάτι δεδομένο και μπορεί να τεθεί ξανά στη Διάσκεψη των Προέδρων, έστω και εκ των υστέρων.
Σχετικά με το χρόνο, καταγράφω την άποψή σας. Προσωπικά βέβαια –και όχι ως Προεδρείο- έχω την άποψη ότι το θέμα του χρόνου, αν το δούμε σε σχέση και με άλλα Κοινοβούλια, το Ευρωκοινοβούλιο και το Συμβούλιο της Ευρώπης που είμαστε κ.λπ., ίσως πρέπει να το σκεφτούμε. Δηλαδή σε ένα πολιτικό σώμα σημασία έχει η θέση. Αυτό όμως μπορούμε να το δούμε σε άλλη συγκυρία. Είναι γενικότερο θέμα.
Αυτό που έχει όμως σημασία και αφορά όλους μας και πρέπει να είναι θέμα κοινής φροντίδας του Προεδρείου και του Σώματος είναι να εξασφαλίζουμε το μέγιστο αριθμό Βουλευτών, εφόσον υπάρχει τέτοιο ζωηρό ενδιαφέρον, με τα δεδομένα τα οποία έχουμε κάθε φορά, χωρίς να σημαίνει ότι τα δεδομένα είναι πάντα τα καλύτερα.
Αυτές τις διευκρινίσεις είχα να κάνω. 
Εν τω μεταξύ, ενημερώνεται το Σώμα ότι ο Πρόεδρος της Κοινοβουλευτικής Ομάδας του ΣΥΡΙΖΑ ορίζει Κοινοβουλευτικό Εκπρόσωπο τον κ. Βούτση και ο Λαϊκός Σύνδεσμος Χρυσή Αυγή τον κ. Ματθαιόπουλο. Οι ομιλητές ήδη ανακοινώθηκαν.
Ορίστε, κυρία Κωνσταντοπούλου, έχετε το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, επιτρέψτε μόνο για μισό λεπτό, επειδή είναι αρκετά τα έγγραφα της τεκμηρίωσης, να τακτοποιήσω τα έγγραφά μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Να τα τακτοποιήσετε και αν έχετε έγγραφα προς τα Πρακτικά καλό είναι να τα κρατάτε και στο τέλος της ομιλίας να παραδίδονται για να μπορούν και οι υπάλληλοι να κάνουν οργανωμένα τη δουλειά τους. Αυτό ισχύει για όλους
Επίσης, από αυτήν τη στιγμή μπορείτε όσοι επιθυμείτε να εγγράφεστε με τις κάρτες σας στον ηλεκτρονικό κατάλογο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας ευχαριστώ πολύ, κύριε Πρόεδρε.
Κυρίες και κύριοι Βουλευτές, η εκ μέρους του ΣΥΡΙΖΑ κατάθεση πρότασης για τη σύσταση εξεταστικής επιτροπής, που θα διερευνήσει τις άκρως επιζήμιες για τη δημοκρατία και το δημόσιο συμφέρον πράξεις και παραλείψεις παντός υπευθύνου, που σχετίζονται με την απόπειρα βίαιης κατάργησης της «ΕΡΤ Α.Ε.» και την παρεμπόδιση λειτουργίας και εκπομπής της δημόσιας ραδιοτηλεόρασης στην επικράτεια, αποτελεί πράξη ευθύνης προς τη δημοκρατία, προς την κοινωνία και προς την ιστορία.
Εκείνο που συνέβη στη χώρα μας στις 11 Ιουνίου του 2013 δεν μπορεί να χαρακτηριστεί με καμμία άλλη λέξη παρά μόνο με τη λέξη «πραξικόπημα». Το διάγγελμα του κ. Κεδίκογλου, με το οποίο ανακοινώθηκε αιφνιδίως η κατάργηση της ΕΡΤ, ο βίαιος και ξαφνικός θάνατος της «ΕΡΤ Α.Ε.», δεν μπορεί να χαρακτηριστεί παρά μόνο ως χουντικής κοπής. Και οι ενέργειες της Κυβέρνησης προς υλοποίηση μιας πράξης νομοθετικού περιεχομένου, η οποία δεν φέρει κανένα χαρακτηριστικό συνταγματικής και δημοκρατικής λειτουργίας, δεν μπορούν παρά να χαρακτηριστούν ως πράξης επιβουλής της δημοκρατικής λειτουργίας του πολιτεύματος.
Στις 10 Ιουνίου του 2013 φέρεται ότι υπογράφεται πράξη νομοθετικού περιεχομένου με τίτλο «Τροποποίηση των διατάξεων του άρθρου 14β του ν.3429/2005». Αυτή η πράξη νομοθετικού περιεχομένου έφερε τις υπογραφές δεκαεννέα μόνον εκ των Υπουργών της τότε Κυβέρνησης. Δεν έφερε τις υπογραφές των Υπουργών που είχαν τοποθετηθεί από το ΠΑΣΟΚ και τη Δημοκρατική Αριστερά. 
Λυπάμαι πάρα πολύ που στην Αίθουσα αυτήν τη στιγμή δεν είναι παρά ένας μόνο Βουλευτής του ΠΑΣΟΚ. Είναι πράγματι και αυτό δηλωτικό μιας υπαναχώρησης από τις αρχικές διακηρύξεις.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Απουσιολόγο θα σας βάλουμε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Νομίζω ότι αντί να ειρωνεύεστε, θα πρέπει να συνειδητοποιήσετε τη σοβαρότητα των στιγμών και της ευθύνης σας. Αν έχετε την καλοσύνη, να μη διακόπτετε.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Θα τα πούμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, όχι διακοπές και οι ομιλητές να μην προκαλούν διακοπές, ει δυνατόν.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Νομίζω, κύριε Πρόεδρε, ότι δεν την προκάλεσα εγώ τη διακοπή.
Η πράξη νομοθετικού περιεχομένου είναι η εικοστή, την οποία υπέγραψε ο Πρόεδρος της Δημοκρατίας επί διακυβέρνησης Σαμαρά. Είναι η εικοστή, με την οποία παραβιάζεται κατάφωρα η συνταγματική νομιμότητα και λειτουργία, διότι το άρθρο 44 του Συντάγματος ρητώς προβλέπει ότι οι πράξεις νομοθετικού περιεχομένου υιοθετούνται από τον Πρόεδρο της Δημοκρατίας τη προτάσει του Υπουργικού Συμβουλίου μόνο σε έκτακτες περιπτώσεις εξαιρετικά επείγουσας και απρόβλεπτης ανάγκης.
 Εξαιρετικά επείγουσα και απρόβλεπτη ανάγκη δεν συνέτρεξε καμμία ούτε στις 10 Ιουνίου του 2013 ούτε στις 11 Ιουνίου του 2013, πόσω μάλλον ουδέποτε συνέτρεξε εξαιρετικά επείγουσα και απρόβλεπτη ανάγκη τέτοια, η οποία να υπαγορεύει την εν κρυπτώ δράση της Κυβέρνησης και του κυρίου Υπουργού –που έχει υπάρξει συμβασιούχος της ΕΡΤ και έχει επωφεληθεί από τα κονδύλια της ΕΡΤ!- τέτοιας εν κρυπτώ δράσης, ώστε όλοι οι εκπρόσωποι της Κυβέρνησης στις 11 Ιουνίου 2013 στην εκπομπή «ΝΕΤ στα γεγονότα» στην ΕΡΤ, την τελευταία εκπομπή που προβλήθηκε μέσα από τους πομπούς, όλοι οι εκπρόσωποι της Κυβέρνησης –ήταν η κ. Βόζενμπεργκ, ο κ. Πρωτόπαππας και ο κ. Οικονόμου- δήλωσαν ότι δεν είχαν υπ’ όψιν τους καμμία κυβερνητική πρωτοβουλία και ότι η ΕΡΤ δεν μπορεί να κλείσει. 
Μετά από αυτήν τη δήλωση όλων, εμφανίστηκε ο κ. Κεδίκογλου –ο παριστάμενος και σήμερα- το μεσημέρι της ίδιας μέρας και αφού στις 14.15’ είχε δημοσιευτεί αυτή η πράξη νομοθετικού περιεχομένου και εκφώνησε ένα θεατρικό διάγγελμα, με το οποίο διέπραξε και συκοφαντική δυσφήμιση κατά της «ΕΡΤ Α.Ε.».
 Και αναρωτιέμαι, κύριε Κεδίκογλου: Εκχωρήσατε τα δικαιώματα της «ΕΡΤ Α.Ε.» στον κ. Στουρνάρα, ως Υπουργό Οικονομικών, και θα σας κάνει αγωγή για συκοφαντική δυσφήμιση της «ΕΡΤ Α.Ε.» ή επαφίεστε ακριβώς στην αλληλεγγύη, την οποία επιδεικνύετε ο ένας στον άλλον, συμπράττοντες και αδικοπρακτούντες εις βάρος του δημοσίου συμφέροντος και εις βάρος της λαϊκής εντολής, την οποία σφετερίζεστε, παραβιάζετε και προδίδετε;
Μίλησε ο κ. Κεδίκογλου για «ιερή αγελάδα», για φύλακες αδιαφάνειας και δημόσιας σπατάλης και –αυτό που ο ίδιος βάφτισε- για την τιμή της λειτουργίας της δημόσιας ραδιοτηλεόρασης, βάζοντας μια τιμή στη δημοκρατία. Και θεώρησε ότι θα παραπλανήσει τους Έλληνες πολίτες, λέγοντάς τους ότι αν σβήσουμε τη δημόσια ραδιοτηλεόραση, αν σβήσουμε τη δημοκρατία, θα γλιτώσουμε και 100 εκατομμύρια ευρώ. 
Θεώρησε ότι αυτό είναι επαρκής επιχειρηματολογία για να παραιτηθούν οι Έλληνες πολίτες από τα δημοκρατικά τους δικαιώματα και από το δικαίωμα στην ενημέρωση και στη δημόσια πληροφόρηση, όπως κατοχυρώνεται και προστατεύεται από τα άρθρο 5α και 15 του Συντάγματος.
Βεβαίως, εκείνο το οποίο υπήρξε ακόμη ανατριχιαστικότερο από το χουντικής κοπής διάγγελμα Κεδίκογλου, ήταν ο τρόπος με τον οποίο έδρασε η Κυβέρνηση, προκειμένου να ρίξει το σήμα της δημόσιας ραδιοτηλεόρασης. 
Ως προς αυτό, είναι χαρακτηριστικές οι μέθοδοι, οι οποίες προσιδιάζουν σε καρτέλ, μαφίες και έκνομες δραστηριότητες για τη διακοπή μετάδοσης, όπως περιγράφονται από τον Πανελλήνιο Σύλλογο Μηχανικών και Τεχνικών της ΕΡΤ για το πώς διακόπηκαν οι μεταδόσεις των πομπών σε Αθήνα και περιφέρεια. 
Στον Υμηττό εισέβαλε η Ελληνική Αστυνομία με έναν τεχνικό εκτός ΕΡΤ, ο οποίος έριξε το «μαύρο». Οι τεχνικοί βάρδιας εκδιώχθηκαν από το χώρο. Στην Πάρνηθα εισέβαλε η Ελληνική Αστυνομία με τεχνικούς εκτός ΕΡΤ και έπραξαν το ίδιο. Στον Χορτιάτη εισέβαλε η Ελληνική Αστυνομία, έσπασαν τις πόρτες και έπραξαν το ίδιο με τεχνικό, μάλλον, του Υπουργείου Οικονομικών. Στην Καλαμάτα –περίπτωση για την οποία ο Βουλευτής μας Θανάσης Πετράκος υπέβαλε και μηνυτήρια αναφορά- στην Τρίπολη, στα Δολιανά, στα Γεράνια και στην Κεφαλλονιά άγνωστοι έσπασαν τις κλειδαριές και τα λουκέτα των κέντρων εκπομπής, έριξαν «μαύρο», άλλαξαν τα λουκέτα και κλείδωσαν. 
Εν συνεχεία, η μείωση του σήματος μέχρι τη διακοπή εκπομπής περιγράφεται στο ίδιο έγγραφο ως εξής: Με αδιευκρίνιστο τρόπο και παραβιάζοντας τις διεθνείς τηλεπικοινωνιακές συμβάσεις διεκόπησαν όλες οι γραμμές μεταφοράς ραδιοτηλεοπτικών σημάτων, εισερχομένων και εξερχομένων, μέσω ΟΤΕ. 
Κατά τη διάρκεια του δελτίου ειδήσεων διεκόπη απότομα στις 23.15’ το τηλεοπτικό σήμα. Οι εργαζόμενοι ενημερώθηκαν ότι έγινε επέμβαση στα κέντρα εκπομπής Υμηττού, Πάρνηθας και Χορτιάτη και ως αποτέλεσμα σταδιακά έσβηναν τα ραδιόφωνα Αθήνας, Θεσσαλονίκης και ορισμένων περιφερειακών ραδιοφωνικών σταθμών. 
Χαρακτηριστικό είναι ότι από αυτές τις ενέργειες της Κυβέρνησης έπεσε μαύρο στους εξής τηλεοπτικούς σταθμούς: ΕΤ1, ΝΕΤ, ΕΤ3, ERT World, ERT HD, WEB TV ERT, Κανάλι της Βουλής –σταμάτησε να μεταδίδεται και η εργασία στο Κοινοβούλιο- ΡΙΚ SAT, Deutsche Welle, BBC News, TV5, Euronews και στους εξής ραδιοφωνικούς σταθμούς: Πρώτο Πρόγραμμα, Δεύτερο Πρόγραμμα, Τρίτο Πρόγραμμα, Φιλία –ξενόγλωσσο πρόγραμμα-, Kosmos, Φωνή της Ελλάδας, ΕΡΑ Sport, 95,8 FM και 102 FM, ΕΤ3, καθώς και σε δεκαεννιά περιφερειακούς ραδιοφωνικούς σταθμούς. Επιπλέον, μαύρο έπεσε και στο διαδικτυακό ιστότοπο <a href="http://www.ert.gr">www.ert.gr</a> . 
Μόνο ως πραξικόπημα μπορούν αυτά να χαρακτηριστούν και φέρουν –και θα φέρουν- την υπογραφή σας και τη μορφή σας, κύριε Κεδίκογλου, σε αυτό το διάγγελμα, το οποίο έγραψε μια μελανή σελίδα στην ιστορία της χώρας. 
Οι ενέργειές σας, αντίθετα με αυτά τα οποία εξαγγείλατε, προκάλεσαν τη δημόσια κατακραυγή. Χαρακτηριστικό ήταν το μαύρο πρωτοσέλιδο της εφημερίδας «LIBERATION». Χαρακτηριστική ήταν και η επιστολή του κ. Μάρτιν Σουλτς, του Προέδρου του Ευρωπαϊκού Κοινοβουλίου, ο οποίος απεύθυνε έκκληση στον Πρωθυπουργό κ. Σαμαρά να ανακαλέσει αυτές τις αποφάσεις και να επαναφέρει τη λειτουργία της ΕΡΤ, ακριβώς επισημαίνοντας ότι η δημόσια ραδιοτηλεόραση εγγυάται τη δημοκρατία, εγγυάται τον πολιτισμό, εγγυάται το σεβασμό των δικαιωμάτων των πολιτών σε ένα κράτος δικαίου, σε μία δημοκρατική κοινωνία.
Χαρακτηριστική είναι και η έκκληση του Προέδρου της EBU, του Ζαν-Πολ Φιλιππό, ο οποίος ήρθε στη χώρα μας εξ αυτού του λόγου. Χαρακτηριστικές είναι και οι ανακοινώσεις των Ενώσεων Διοικητικών Δικαστών και Δικαστών του Ελεγκτικού Συνεδρίου, που εκφράζουν τη βαθιά ανησυχία τους για την υποβάθμιση της δημοκρατίας στη χώρα μας και για τη δράση εκτός συνταγματικής νομιμότητας, μέσα από την καταιγιστική εισαγωγή πράξεων νομοθετικού περιεχομένου.
Επιχειρήσατε να εμφανίσετε τη δράση σας αυτή ως συμφέρουσα οικονομικά. Τα στοιχεία, όμως, σας διαψεύδουν, διότι –σύμφωνα με τις καταγγελίες των εργαζομένων- είναι άκρως επιζήμια η κατάργηση της ΕΡΤ για το δημόσιο συμφέρον. 
Μένει στον αέρα η τριετής σύμβαση που είχε συνάψει η ΕΡΤ για το δορυφορικό της πρόγραμμα. Στον αέρα μένουν και οι συμβατικές σχέσεις με τον ανάδοχο του διαγωνισμού παγκόσμιας εκμετάλλευσης που απέδιδαν 2 εκατομμύρια ευρώ ετησίως. Στον αέρα μένουν οι συμβάσεις με τον ΟΠΑΠ και εν σχέσει με τη μετάδοση του ΚΙΝΟ και του ΠΑΜΕ ΣΤΟΙΧΗΜΑ. Στον αέρα μένει και η αναμετάδοση αθλητικών γεγονότων, τα οποία εκχωρήσατε αντί πινακίου φακής σε ιδιωτικούς ραδιοσταθμούς. 
Επίσης, στον αέρα μένουν τα μουσικά σύνολα της ΕΡΤ, τα οποία το 2012 έκαναν εβδομήντα έξι συναυλίες, σαράντα έξι εκπαιδευτικά προγράμματα και εκπομπές. Στον αέρα έρμαιο και εγκαταλελειμμένο έμεινε το αρχείο της ΕΡΤ, αυτό που χαρακτηρίσατε ως πραγματικό θησαυρό, αλλά το οποίο ευτυχώς διαφυλάσσουν μόνον οι εργαζόμενοι. Στον αέρα μένουν η εργασία και οι προτάσεις Ελλήνων παραγωγών και Ελλήνων σκηνοθετών που είχαν υποβάλει συγκεκριμένα σχέδια στη διοίκηση της ΕΡΤ. Στον αέρα μένουν είκοσι δύο μαγνητοσκοπημένες συναυλίες, μεταξύ των οποίων μία με συνθέτη τον Νίκο Μαμαγκάκη. 
Περαιτέρω, στον αέρα μένει και η συμμετοχή της Δημόσιας Τηλεόρασης στο ψηφιακό σήμα και εκεί φέρετε αυτοτελή ευθύνη, διότι με τις πράξεις σας προάγετε την κοινοπραξία των ιδιωτικών ραδιοσταθμών, εκείνων δηλαδή που όλοι λειτουργούν εκτός νομιμότητας. Δεν καταβάλλουν ούτε καν το μνημονιακό ως προβλεπόμενο φόρο για τη χρήση του δημοσίου αγαθού των ραδιοσυχνοτήτων. Δεν καταβάλλουν το παραμικρό σε αντάλλαγμα της προνομιακής θέσης που τους έχετε παραχωρήσει. Σε αντίτιμο αυτής σας της ενέργειας, εμφανίζονται πια ως σεΐχηδες του ψηφιακού σήματος, από το οποίο αποκλείεται ολοένα και περισσότερο η «ΕΡΤ Α.Ε.». 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Είναι χαρακτηριστική ως προς αυτό η γνωμοδότηση του Εθνικού Συμβουλίου Ραδιοτηλεόρασης, του φορέα δηλαδή εκείνου που είναι ο μόνος αρμόδιος να ρυθμίζει το ραδιοτηλεοπτικό τοπίο, ασκώντας τον κρατικό έλεγχο του άρθρου 15 του Συντάγματος, του φορέα εκείνου που έχετε αφήσει επίσης στον αέρα, διότι στο Εθνικό Συμβούλιο Ραδιοτηλεόρασης οι τρεις τουλάχιστον από τις επτά θέσεις καλύπτονται από πρόσωπα, των οποίων οι θητείες έχουν προ πολλού λήξη και χθες τις ανανεώσατε για άλλη μία φορά για ένα εξάμηνο, με τρόπο τέτοιο ο οποίος διακυβεύει τα πρόστιμα και την εγκυρότητα των αποφάσεων που επιβάλλει το Συμβούλιο.
Στον αέρα έμειναν δύο χιλιάδες εξακόσιες πενήντα έξι ψυχές, δύο χιλιάδες εξακόσιες πενήντα έξι εργαζόμενοι και οι οικογένειές τους. Στον αέρα έμειναν, κύριε Υπουργέ. 
Και ήσασταν και εσείς συμβασιούχος της «ΕΡΤ Α.Ε.». Αυτοί οι άνθρωποι βρίσκονται στον αέρα για να εισπράττουν την πρακτική του εκβιασμού ή της απόπειρας να τους δελεάσετε μέσα από τις τελευταίες πρακτικές, την ίδια στιγμή που κατά τον τελευταίο χρόνο είχατε συνάψει –και το ξέρετε- προνομιακότατες συμβάσεις με «ημέτερους» δημοσιογράφους. 
Και για να μην υπεισέλθω σε ονοματολογία, θα αναφέρω μόνο το όνομα -επειδή ήταν και υποψήφιος Βουλευτής του ΠΑΣΟΚ στις προηγούμενες εκλογές- του κ. Αντώνη Λιάρου με σύμβαση 3.500 ευρώ μηνιαίως από τις 14-8-2012. Και αυτό το αναφέρω δειγματοληπτικά, για να είμαστε σαφείς ως προς το ποιοι ήταν εκείνοι οι οποίοι προήγαγαν την αδιαφάνεια, την κομματοκρατία και τις σχέσεις διαφθοράς και διαπλοκής στην «ΕΡΤ Α.Ε.». Και αυτοί φυσικά δεν ήταν οι εργαζόμενοι που καταβάλλουν τον ιδρώτα τους και το μόχθο τους αντί πενιχρών αμοιβών από 800 έως 1.200 ευρώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Κωνσταντοπούλου, αν μπορείτε, σας παρακαλώ, θα πρέπει να ολοκληρώσετε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα κάνω μια προσπάθεια, κύριε Πρόεδρε, αλλά τα θέματα είναι πάρα πολλά, ενώ έχουμε και το δεδομένο ότι δεν υπάρχει ενδιαφέρον. Όπως βλέπω, είναι ελάχιστη η προσέλευση και από τη Νέα Δημοκρατία και από το ΠΑΣΟΚ. 
Όλα, λοιπόν, είναι στον αέρα και θεματοφύλακες της νομιμότητας είστε εσείς! Ποιοι, λοιπόν, είναι θεματοφύλακες της νομιμότητας; Εσείς, κύριε Κεδίκογλου, που πρέπει να δώσετε την προσωπική σας αναφορά για τη θητεία σας στη ΝΕΤ και ο κ. Στουρνάρας που επέλεξε να μην είναι σήμερα εδώ, αλλά θα πρέπει και αυτός να δώσει τις εξηγήσεις του. Διότι χθες, απευθυνόμενος στον Πρόεδρο του ΣΥΡΙΖΑ, επικαλέστηκε μία ταινία, η οποία μάλλον δεν ξέρει σε τι αναφέρεται. Θα ήθελα, λοιπόν, να του πω ότι η ταινία «Όμορφα χωριά, όμορφα καίγονται» αναφέρεται στον εμφύλιο πόλεμο της Βοσνίας. Οπότε, το χιούμορ του ήταν εντελώς άστοχο. 
Όμως, έχω να πω ότι όταν προσκαλεί το ΣΥΡΙΖΑ να του πει τι θα κάνει, θα πρέπει και ο ίδιος με πολλή ειλικρίνεια να πει όχι τι θα κάνει, αλλά τι κάνει, καθώς και να εξηγήσει πώς είναι δυνατόν τη στιγμή κατά την οποία περικόπτει τα δημόσια οικονομικά και εμφανίζεται ως θεματοφύλακας και σωματοφύλακας της νομιμότητας, την ίδια ώρα οι στενοί του συγγενείς να εισπράττουν –οι εταιρείες στις οποίες συμμετέχουν η σύζυγος και οι θυγατέρες του- με αποφάσεις του ΕΟΦ σχεδόν μισό εκατομμύριο ευρώ για διαφημιστική καμπάνια κατά της πολυφαρμακίας. Πρόκειται για εταιρείες συμφερόντων του κ. Στουρνάρα και της οικογένειας του αδερφού τού Υπουργού Ναυτιλίας κ. Βαρβιτσιώτη. Και όλα αυτά, την ίδια ώρα που γνωρίζετε ότι η «ΕΡΤ Α.Ε.» μετέδιδε δωρεάν μηνύματα κοινωνικού περιεχομένου και οι εργαζόμενοι στον ΕΟΦ παρήγαγαν δωρεάν τέτοιου είδους καμπάνια. 
Τα καταθέτω για τα Πρακτικά, μιας και στην υπόθεση αυτή εμπλέκεται και ο γνωστός, επίσης από την υπόθεσης της λίστας Λαγκάρντ, κ. Παπασταύρου, μέλος του Διοικητικού Συμβουλίου της εταιρείας του κ. Βαρβιτσιώτη. 
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εσείς, λοιπόν, εμφανίζεστε ως θεματοφύλακες της νομιμότητας, ενώ θέσατε και τοποθετήσατε ως εκπρόσωπο και ειδικό διαχειριστή για τα δικαιώματα και τις υποχρεώσεις της «ΕΡΤ Α.Ε.» τον κ. Γκίκα Μάναλη, πρώην επιτελή του ΤΑΙΠΕΔ, συνυπηρετούντα με την κ. Ελένη Παπακωνσταντίνου στην ίδια Υπηρεσία. 
Ο κ. Γκίκας Μάναλης την ίδια ώρα που ο κ. Στουρνάρας καλεί τους εργαζομένους να εκκενώσουν το χώρο –λες και τον έχουν καταλάβει- καλεί τους εργαζόμενους να περιφρουρήσουν και να διαφυλάξουν τη δημόσια περιουσία, η οποία τους έχει ανατεθεί. 
Και ο κ. Καψής που παρίσταται σήμερα εδώ και διορίστηκε από πλευράς ΠΑΣΟΚ και συμμετείχε και στο άτυπο Υπουργικό Συμβούλιο του ΠΑΣΟΚ για να βγάλει το φίδι από την τρύπα –όταν ο κ. Βενιζέλος αποφάσισε να ανταλλάξει τις διακηρύξεις του περί δημοκρατίας με τη θέση του Αντιπροέδρου και του Υπουργού Εξωτερικών- και ήταν διευθυντής της εφημερίδας «ΤΑ ΝΕΑ», Υπουργός Επικρατείας επί κυβέρνησης Παπαδήμου, αρθρογράφος στην εφημερίδα «ΕΘΝΟΣ» και συνδεδεμένος με πρόσωπα και με συμφέροντα που υπηρετούν στην ιδιωτική Ραδιοτηλεόραση, δήλωσε άγνοια εν αρχή για το έγγραφο Μάναλη, ενώ εν συνεχεία δήλωσε ότι το γνωρίζει, αλλά ότι δεν γνωρίζει γιατί δεν φέρει υπογραφή. Επίσης, ο κ. Καψής δήλωσε ότι δεν γνωρίζει τι συμβαίνει με το περιοδικό «ΡΑΔΙΟΤΗΛΕΟΡΑΣΗ». 
Και χαίρομαι που σας έχουμε εδώ, κύριε Κεδίκογλου, γιατί όσον αφορά το περιοδικό «ΡΑΔΙΟΤΗΛΕΟΡΑΣΗ», είπατε ότι η «ΕΡΤ Α.Ε.» συντηρεί περιοδικό δίχως αναγνώστες. 
Πείτε μας, σας παρακαλώ, αυτό το περιοδικό «Ραδιοτηλεόραση» -το οποίο συκοφαντήσατε και άρα επιχειρήσατε να απομειώσετε την αξία του- που κυκλοφορεί από το 1939 και είχε υπερβεί τα δύο χιλιάδες τεύχη και εσείς το χαρακτηρίσατε ως «περιοδικό χωρίς αναγνώστες», πώς βρέθηκε να κυκλοφορεί με κλεψίτυπο λογότυπο και τίτλο «Ο Κόσμος στη Ραδιοτηλεόραση» στις 21 Ιουνίου 2013 με αριθμό τεύχους «1»; 
Πώς κυκλοφορεί…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Κωνσταντοπούλου, σας παρακαλώ, να ολοκληρώσετε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, συντομεύω. Σε λίγο θα ολοκληρώσω. Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, κυρία Κωνσταντοπούλου, θα ήθελα κάτι πιο συγκεκριμένο. Είστε ήδη στα είκοσι δύο λεπτά. Υπάρχουν και άλλοι εισηγητές και το Προεδρείο πρέπει να είναι σαφές.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα έχω ολοκληρώσει σε δύο λεπτά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Είναι υπερβολικός ο χρόνος που ζητάτε, κυρία Κωνσταντοπούλου.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, δώστε μου την ανοχή σας, γιατί είναι σοβαρό και σημαντικό αυτό που θα πω ειδικά για τη «Ραδιοτηλεόραση».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Κωνσταντοπούλου, το Προεδρείο δίνει ανοχή σε όλους τους εισηγητές και γι’ αυτό ακριβώς υπάρχει πρόβλημα χρόνου. 
Σας παρακαλώ, λοιπόν, να κάνετε προσπάθεια για να ολοκληρώσετε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα την κάνω, κύριε Πρόεδρε. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σέβομαι το φόρτο των εισηγητών και την προσπάθεια που καταβάλλουν για να είναι σαφείς κλπ, αλλά έχουμε πρόβλημα χρόνου.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ας κάνουμε μία προσπάθεια, κύριε Πρόεδρε. Άλλωστε, τα υπόλοιπα θα τα πω και στη δευτερολογία μου. 
Όμως, ειδικά για τη «Ραδιοτηλεόραση», επειδή θα παρεμβληθεί η απάντηση του κ. Κεδίκογλου, θα ήθελα μια απάντηση σχετικά με το πώς φροντίσατε ο κ. Κωνσταντίνος Γέρου -ο οποίος είναι ο εκδότης της εφημερίδας «ΤΟ ΑΡΘΡΟ», συνδέεται με την Κυβέρνησή σας, φιλοξενεί άρθρα του κ. Φαήλου Κρανιδιώτη και δεν είναι εκπρόσωπος της φερόμενης «ΧΡΩΜΑΞ Ε.Π.Ε.», η οποία εμφανίζεται ως δήθεν εκδότης, αλλά της «ΠΕΛΑΣΓΙΚΟΣ ΤΥΠΟΣ Α.Ε.» που εκδίδει τα έντυπα «ΤΟ ΑΡΘΡΟ», «ΛΟΙΠΟΝ», «ΧΑΪ»- να βρίσκεται με κατοχυρωμένο και το περιεχόμενο και τον τίτλο του περιοδικού «Ραδιοτηλεόραση» και να υφαρπάζει το αναγνωστικό κοινό αμέσως μόλις εσείς ανακοινώσατε και επιβάλατε πραξικοπηματικά το κλείσιμο της «ΕΡΤ Α.Ε.» και το κλείσιμο του περιοδικού «Ραδιοτηλεόραση». 
Ποιοι ωφελούνται και ποιοι επωφελούνται από τις πράξεις και τις παραλείψεις σας; Πώς βρίσκεται εκπρόσωπος του Υπουργείου Οικονομικών και πάλι ο κ. Μπάνος, Πάρεδρος του Νομικού Συμβουλίου του Κράτους, ο οποίος -θυμίζω- ήταν εκείνος τον οποίο συμβουλεύθηκαν για το πώς θα διαχειριστούν τη λίστα Λαγκάρντ επί κ. Παπακωνσταντίνου; Πώς πάλι ο κ. Μπάνος εκπροσωπεί το δημόσιο και σ’ αυτήν την υπόθεση και σ’ αυτήν την αντιδικία με τους εργαζομένους; 
Είναι πάμπολλα τα ζητήματα, είναι πάμπολλα τα πεδία στα οποία είστε εκτεθειμένοι. Όμως, εκείνο το οποίο είναι βέβαιο και νομίζω ότι σας έγινε σαφές από τη μαζική συρροή των πολιτών κατά δεκάδες χιλιάδες όλες αυτές τις μέρες στο Ραδιομέγαρο της «ΕΡΤ Α.Ε.» και στον προαύλιο χώρο, είναι ότι οι πολίτες δεν εκχωρούν τη δημοκρατία ούτε για 100.000 ευρώ ούτε για καμμία άλλη τιμή. 
Οι πολίτες παρίστανται, διεκδικούν την ενημέρωση, διεκδικούν τη δημόσια ραδιοτηλεόραση, συμπαρίστανται στους εργαζομένους και τραγουδούν κάθε βράδυ, «Της δικαιοσύνης ήλιε νοητέ και μυρσίνη συ δοξαστική, μη, παρακαλώ σας, μη λησμονάτε τη χώρα μου». Αυτό σας λένε οι πολίτες. 
Εσείς έχετε λησμονήσει προ πολλού τη δημοκρατία, τη δικαιοσύνη και τη χώρα μας. Εμείς, όμως, αυτά δεν θα τα ξεχάσουμε ποτέ και δεν θα πάψουμε να τα υπηρετούμε ποτέ!
Εμείς ζητούμε μία εξεταστική επιτροπή που θα ερευνήσει τις ευθύνες σας και θα ερευνήσει ακόμη - ακόμη εκείνα που ζήταγε το ΠΑΣΟΚ, κύριε Τριαντάφυλλε, δηλαδή την παραβίαση της δημοκρατικής νομιμότητας, αυτά που λέτε με την κατάθεση πρότασης νόμου, με την οποία ζητείτε να μην κυρωθεί η πράξη νομοθετικού περιεχομένου, εκείνα που έλεγε η ΔΗΜΑΡ -και λέει- στην κοινή πρόταση νόμου για την πράξη νομοθετικού περιεχομένου και την ανάκλησή της. Αυτά όλα ζητούμε εμείς να διερευνηθούν, για να πάψει αυτή η σύληση, αυτή η λεηλασία, αυτό το πλιάτσικο στη δημόσια ραδιοτηλεόραση, στο δημόσιο κεκτημένο, στο ευρωπαϊκό δικαιϊκό και δικαιοκρατικό κατακτημένο πεδίο και στη δημοκρατία.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Το λόγο έχει ο κ. Καραγκούνης για δεκαπέντε λεπτά.
(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, διάβασα με προσοχή τη σχετική πρόταση του ΣΥΡΙΖΑ για την ΕΡΤ. Άνθρακας ο θησαυρός! Μοιάζει περισσότερο με προπαγανδιστικό κείμενο. Είναι ένα κείμενο τριάντα σελίδων πολιτικών ύβρεων και σλόγκαν, χωρίς να υπάρχει νομικό και διερευνητικό αντικείμενο. 
Επιτρέψτε μου να πω ότι φέρνετε τώρα αυτήν την εξεταστική, ζητώντας να διερευνήσετε τυχόν ευθύνες ή, μάλλον, στην ουσία, να αμφισβητήσετε μία πολιτική απόφαση της Κυβέρνησης νοικοκυρέματος και εξορθολογισμού της λειτουργίας της δημόσιας τηλεόρασης. Περί αυτού πρόκειται.
Είναι εντυπωσιακό, πάντως, κύριοι του ΣΥΡΙΖΑ, ότι τόσα χρόνια δεν προβληματιστήκατε ποτέ για τον τρόπο λειτουργίας της ΕΡΤ, την αδιαφάνεια, το πλιάτσικο, τις διοικητικές αδυναμίες που είχε, τον απαρχαιωμένο και προκλητικό εσωτερικό κανονισμό λειτουργίας και την εν γένει αναποτελεσματική λειτουργία της.
Κι εξηγούμαι: Δεν αναφερόμαστε στους δημοσιογράφους της ΕΡΤ και τους τεχνικούς, για τους οποίους, άλλωστε, η Κυβέρνηση έλαβε ιδιαίτερη μέριμνα επαναπρόσληψης στο νέο σχήμα που θα δημιουργηθεί. Αναφερόμαστε στους γνωστούς εργατοπατέρες και συνδικαλιστές της ΕΡΤ, του αμαρτωλού παρελθόντος του κρατισμού. 
Τώρα ενοχληθήκατε, λοιπόν, και τώρα σας έπιασε ο πόνος. Τώρα που αποφασίσαμε να γυρίσουμε σελίδα. 
Επειδή ο χρόνος είναι λίγος και τα ζητήματα που θέτω ως αντικείμενο ερεύνης αρκετά, θα κάνω γρήγορη αναφορά σε καθένα από αυτά.
Πρώτα από όλα, ως προς την κατάργηση της «ΕΡΤ Α.Ε.» η Κυβέρνηση ενήργησε σύμφωνα με το Σύνταγμα και το νόμο, αφού η δυνατότητα αυτή δεν χορηγήθηκε με την επίμαχη πράξη νομοθετικού περιεχομένου, αλλά προβλεπόταν ήδη από το ισχύον νομοθετικό πλαίσιο. Απλά με την πράξη αυτή καθορίστηκαν οι αναγκαίες λεπτομέρειες, σχετικά με την εφαρμογή ήδη υφισταμένου νόμου. Προβλεπόταν στο ν. 3429/2005 όπως τροποποιήθηκε με το ν. 4002/2011.
Ουδέν θέμα αντισυνταγματικότητας των εν λόγω διατάξεων τίθεται. Άλλωστε, το επιβεβαίωσε με την απόφασή του το Συμβούλιο της Επικρατείας, αφού απέρριψε τους σχετικούς ισχυρισμούς της ΠΟΣΠΕΡΤ περί πρόδηλης αντισυνταγματικότητας της προσβαλλόμενης ΚΥΑ.
Το Σ.τ.Ε. έκρινε ως νόμιμη την κατάργησή της και παράλληλα έκρινε ως αναγκαίο την οργάνωση και λειτουργία ενός μεταβατικού φορέα μέχρι τη σύσταση του νέου δημόσιου ραδιοτηλεοπτικού φορέα, ενώ αναφέρει ότι θα επανέλθει εντός ευλόγου χρόνου για να διαπιστώσει τη συμμόρφωση με την εν λόγω απόφαση.
Δεύτερο ζήτημα: Τι έχει κάνει η Κυβέρνηση μέχρι σήμερα; Το Υπουργείο Οικονομικών ικανοποίησε μέσω «DIGEA» τις υποχρεώσεις που είχε η ΕΡΤ για εκπομπή των καναλιών «Βουλή Τηλεόραση», «ΡΙΚ», «Deutsche Welle», «BBC» με σχεδόν μηδενικό κόστος. Έχει ήδη προχωρήσει σε όλες τις απαιτούμενες ενέργειες για συνέχιση των υφιστάμενων συμβάσεων προγράμματος με προμηθευτές της τέως ΕΡΤ, ενώ προχώρησε σε εξώδικα και διαδικασίες ασφαλιστικών μέτρων για την προστασία του τίτλου της ραδιοτηλεόρασης στην οποία αναφερθήκατε. 
Τα ασφαλιστικά μέτρα δικάζονται την 19η Ιουλίου του 2013, ενώ βρίσκεται σε διαδικασία ενεργοποίησης των εγκαταστάσεων της Κατεχάκη για την εκπομπή προγράμματος για τη μεταβατική περίοδο.
Το τρίτο ζήτημα αφορά τα όσα ισχυρίζεται περί συρρικνωμένης και ελεγχόμενης ΕΡΤ. Πρέπει να σας πω ότι πράγματι η φιλοσοφία της Κυβέρνησης είναι ο περιορισμός του εύρους του δημοσίου τομέα, ώστε να διοικείται αποτελεσματικότερα, αποδοτικότερα και να μην επιβαρύνει υπέρμετρα τον κρατικό προϋπολογισμό. Με αυτήν τη λογική, ναι, συρρικνώνουμε την ΕΡΤ, προσπαθούμε να την κάνουμε πολύ πιο αποδοτική με λιγότερο κόστος και ποιοτικότερη παροχή υπηρεσιών.
Τα όσα αναφέρατε περί διαπλοκής και διαφθοράς, νομίζω πως αρκετοί συνάδελφοι που θα ακολουθήσουν, θα σας αναφέρουν πολλά στοιχεία για τα έργα και τις ημέρες της ΕΡΤ.
Τέταρτο ζήτημα: Κάνατε αναφορά για τη μη υπογραφή της πράξης νομοθετικού περιεχομένου από τέσσερις Υπουργούς. Η απάντηση είναι στο άρθρο 13 του π.δ. 63 του 2005. Ουδεμία παραβίαση διάταξης νόμου υπάρχει, αφού προβλέπεται αφ’ ενός μεν η διά περιφοράς υπογραφή της πράξης νομοθετικού περιεχομένου, αφ’ ετέρου, δε, ότι αρκεί αυτή να υπογράφεται από τα δύο τρίτα των μελών της Κυβέρνησης.
Το πέμπτο ζήτημα αφορά τη συνδρομή των προϋποθέσεων του Συντάγματος και τα σχόλιά σας περί δικαίου της ανάγκης. Επιτρέψτε μου να σας απαντήσω με μία ερώτηση: με όσα σας προανέφερα περί κατασπατάλησης των χρημάτων του Έλληνα φορολογούμενου από την κακοδιαχείριση της ΕΡΤ σε συνδυασμό με την αναγκαιότητα εκπλήρωσης των υποχρεώσεων όσον αφορά την εφαρμογή των διατάξεων του ν. 4046/2012 και ν. 4093/2012, θεωρείτε ότι δεν αποτελεί ζήτημα επείγουσας και εξαιρετικής ανάγκης η εξυγίανση της ΕΡΤ; Θα πρέπει να συνεχίσουμε στην ίδια λογική σπατάλης, κακοδιαχείρισης και διαφθοράς, όταν, μάλιστα, η δημοσιονομική ανάγκη είναι μεγάλη, ενώ η ελληνική οικονομία έχει απόλυτη ανάγκη τα 100 εκατομμύρια ευρώ που φιλοδοξούμε να εξοικονομήσουμε από το νέο φορέα;
Έκτο ζήτημα, σχετικά με την αναφορά περί του ότι με την κατάργηση της ΕΡΤ θίγεται το κατοχυρούμενο από το Σύνταγμα δικαίωμα πληροφόρησης: Κανένα συνταγματικό ζήτημα δεν υπάρχει. Φανταστείτε να λέμε σήμερα, στην εποχή του διαδικτύου και των τόσων μέσων ενημέρωσης, ότι υπάρχει ζήτημα έλλειψης πληροφόρησης. Νομίζω πως είναι και αστείο να το αναφέρετε. 
Σε κάθε περίπτωση -και για να μπούμε στην ουσία- με μία ΕΡΤ που είχε το μικρότερο μερίδιο τηλεθέασης, θεωρεί ο ΣΥΡΙΖΑ ότι εξυπηρετεί τη δημόσια πληροφόρηση; Μέσω ενός απαξιωμένου και κακώς λειτουργούντος φορέα, όπως η ΕΡΤ, με τις παθογένειες που πολλοί γνωρίζουν, η απήχηση του οποίου ήταν υπερβολικά περιορισμένη, μέσω ενός φορέα ο οποίος εβρισκόμενος διαρκώς σε απεργία, αρνούνταν την παροχή πληροφόρησης στους πολίτες; Αν ο ΣΥΡΙΖΑ θεωρεί ότι έτσι πραγματώνονται οι επιταγές του Συντάγματος, εμείς διαφωνούμε.
Η Κυβέρνηση επιθυμεί τη δημιουργία ενός νέου οργανισμού, προτύπου, απαλλαγμένου από τα βάρη του παρελθόντος, που θα συμβάλλει ουσιαστικά στην ενημέρωση, μόρφωση και ψυχαγωγία των Ελλήνων πολιτών και της ομογένειας και ο οποίος θα αποτελεί πρώτη επιλογή των περισσοτέρων Ελλήνων.
Έτσι θεωρούμε ότι υπηρετείται το Σύνταγμα, με μεταρρύθμιση θεσμών και όχι με τυφλή προσκόλληση στο παρελθόν και συντήρηση του παλαιού καθεστώτος. 
Εξάλλου, ήδη λειτουργεί ο τηλεοπτικός σταθμός με την επωνυμία «Ελληνική Δημόσια Τηλεόραση», που εκπέμπει από τις συχνότητες της ΕΡΤ, το πρόγραμμα του οποίου καθημερινά εμπλουτίζεται.
Ειδικά ως προς το κανάλι της Βουλής και τα αλλοδαπά τηλεοπτικά δίκτυα που εκπέμπουν μέσω της ΕΡΤ, η διοίκηση έχει πλήρως συμμορφωθεί διότι η μετάδοση του σήματος των εκπομπών των σταθμών αυτών έχει αποκατασταθεί πλήρως. 
Επομένως προσβολή του συνταγματικού δικαιώματος της πληροφόρησης σε καμμία περίπτωση δεν υπάρχει.
Έβδομο ζήτημα: Με την υπό συζήτηση πρόταση ο ΣΥΡΙΖΑ εγκαλεί την Κυβέρνηση για δήθεν μη συμμόρφωση στην από 17-6-2013 προσωρινή διαταγή του Προέδρου του Σ.τ.Ε., καθώς και στην από 20-6-2013 απόφαση της Επιτροπής Αναστολών, οι οποίες εκδόθηκαν επί σχετικής αιτήσεως αναστολής της ΠΟΣΠΕΡΤ. 
Σας ανέφερα πριν -και με στοιχεία- τις ενέργειες που έχει κάνει η Κυβέρνηση για να συμμορφωθεί με την προσωρινή διαταγή και με το διατακτικό της απόφασης της Επιτροπής Αναστολών. 
Θα πρέπει να τονιστεί, δε, ότι όλες οι απαιτούμενες ενέργειες ανελήφθησαν από την Κυβέρνηση άμεσα, χωρίς καμμία χρονοτριβή και σε κάθε περίπτωση εντός του ευλόγου χρόνου που έθεσε το ανώτατο δικαστήριο το οποίο, όπως ήδη έχω αναφέρει, επιφυλάχθηκε να επανέλθει αυτεπαγγέλτως εντός ευλόγου χρόνου για να διαπιστώσει τη συμμόρφωση προς την απόφασή του. 
Και όλα αυτά, παρά την επίμονη προσπάθεια κάποιων συνδικαλιστών, υποστηριζόμενων από την Αξιωματική Αντιπολίτευση, να μην εφαρμοστεί η απόφαση του Σ.τ.Ε., μέσω της μη νόμιμης κατάληψης των εγκαταστάσεων την πρώην ΕΡΤ, επικαλούμενοι τη δήθεν παρανομία της απόφασης με την οποία η ΕΡΤ καταργήθηκε, η οποία όμως κατά το μέρος αυτό ουδέποτε ανεστάλη και αγνοώντας τη σχετική έκκληση το Υπουργείου Οικονομικών να εκκενώσει τις εγκαταστάσεις.
Τέλος, όσον αφορά τις αιτιάσεις σας περί οικονομικής ζημίας και διερεύνησης πιθανών ενεργειών διαφθοράς: Πρώτα απ’ όλα, όπως γνωρίζετε, η Κυβέρνηση έχει ήδη στείλει στους εισαγγελείς τις περιπτώσεις στις οποίες αναφέρεστε, οπότε δεν χρειάζεται να επαναλάβω κάτι. 
Όσα αναφέρετε για δήθεν ζημίες και διαφυγόντα κέρδη, αντιποίηση πνευματικών δικαιωμάτων, μη τήρηση συμβατικών υποχρεώσεων, κατάπτωση ποινικών μητρώων και άλλα, να επαναλάβω τα εξής: Έχουν γίνει όλες οι αναγκαίες ενέργειες για τη διασφάλιση των κάθε είδους δικαιωμάτων και συμφερόντων που ανήκαν στην καταργηθείσα ΕΡΤ από το δημόσιο ως καθολικός διάδοχος αυτής. Και, βεβαίως, θα συνεχιστούν από το νέο φορέα που θα δημιουργηθεί. Ουδεμία ποινική ρήτρα κατέπεσε. Ουδέν δικαίωμα απωλέσθη. 
Επίσης, καμμία καθυστέρηση στην απορρόφηση κονδυλίων ΕΣΠΑ δεν υπάρχει. Και υποθετικά, η όποια μικρή καθυστέρηση και αν υπάρξει, θα αντισταθμιστεί από τους ταχύτερους ρυθμούς απορρόφησης στο πλαίσιο του νέου και πιο αποτελεσματικά οργανωμένου φορέα. 
Βεβαίως, δεν υφίσταται κίνδυνος αχρήστευσης  του εξοπλισμού HD, αξίας εκατομμυρίων ευρώ, που έχει προμηθευτεί μέχρι σήμερα η ΕΡΤ. 
Ο νέος φορέας θα λειτουργήσει το φθινόπωρο και στο πλαίσιο του νέου επιχειρησιακού του σχεδίου, αναμένεται καλύτερη αξιοποίηση του εξοπλισμού HD. 
Κυρίες και κύριοι συνάδελφοι, όπως είπα και στην αρχή, η εν λόγω πρόταση του ΣΥΡΙΖΑ είναι μία προσχηματική πρόταση, αφού δεν είναι ερευνητέο, τουλάχιστον στο επίπεδο κοινοβουλευτικής εξεταστικής επιτροπής, αν πρέπει να υφίσταται. Πρόκειται, δηλαδή, για μια πρόταση χωρίς ουσιαστικό κοινοβουλευτικό αντικείμενο. 
Γιατί γίνεται; Από πού υπαγορεύεται; Μα, φυσικά -όπως αποδεικνύει η απλή ανάγνωσή της- η πρόταση αυτή υπαγορεύεται από διαφανή πολιτική σκοπιμότητα και μάλιστα εσωκομματικού τύπου. Το ακροατήριό της είναι το ακροατήριο διάφορων περιφερόμενων συνδικαλιστών και βολεμένων του κρατισμού, που έχουν μείνει χωρίς πολιτική στέγη και έχουν βρει στέγη στο κόμμα σας ως ισχυρή, αν και ανώνυμη, συνιστώσα. 
Σε αυτούς απευθύνεστε και το χρειάζεστε, γιατί ο κρατισμός αυτός, τον οποίο επάξια πλέον εκφράζετε, σας επιτρέπει -προσωρινά τουλάχιστον- να αναβάλετε την πραγματική εσωκομματική σας συζήτηση, που όλοι ξέρουμε ποια είναι, δηλαδή το «δραχμή ή ευρώ». Γιατί ό,τι και να λέτε επίσημα, οι θέσεις σας βγάζουν νόημα μόνο με την επιλογή της εξόδου από την Ευρωζώνη. Και το ξέρουμε όλοι μας, όπως το ξέρει –και ουσιαστικά το λέει- η αριστερή σας πρωτοβουλία. 
Αυτές τις εσωκομματικές ερινύες πάτε να ξορκίσετε με την πρόταση -πυροτέχνημα, με το αζημίωτο φυσικά, γιατί έχει ομολογουμένως και τα μικροκομματικά της πλεονεκτήματα, όπως είπα. Κυκλοφορούν πλέον άεργοι οι πάλαι ποτέ εισπράκτορες του κρατισμού και έχετε αποφασίσει να σμίξετε τις μοναξιές σας. Αυτά είναι τα κίνητρα και, βεβαίως, αυτό είναι το ακροατήριο. 
Δεν είναι, όμως -και δεν μπορεί να γίνει- ακροατήριό σας ο ελληνικός λαός. Ο ελληνικός λαός έχει καταδικάσει στη συνείδησή του τον κρατισμό, τον οποίο πληρώνει πανάκριβα σήμερα. Η δε ΕΡΤ υπήρξε –σας αρέσει, δεν σας αρέσει- σύμβολο όλων αυτών που ρήμαξαν τον τόπο, δηλαδή σύμβολο σπατάλης, αδιαφάνειας και διαφθοράς! 
Μένω κατάπληκτος ότι το μόνο που βρήκατε να πείτε για την αφαίμαξη του ελληνικού λαού από την περίφημη εισφορά στην ΕΡΤ είναι ότι έχουμε από τις χαμηλότερες εισφορές στην Ευρώπη. Τέτοια άγνοια έχετε για την αγανάκτηση που προκαλούσε το διαχρονικό αυτό χαράτσι για το τίποτα;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τέσσερα ευρώ, κύριε Καραγκούνη!</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Αλήθεια; Από τις χαμηλότερες; Το λέτε προφανώς σε απολύτους αριθμούς. Και χαμηλότερες σε σχέση με ποιες παρεχόμενες υπηρεσίες, κυρία Κωνσταντοπούλου; Άρα, είστε ικανοί να αναγορεύσετε την ΕΡΤ και σε BBC! Πολιτική πελατεία να υπάρχει!
Εν κατακλείδι, η πρότασή σας αποτελεί μνημείο ιδεολογικής και πολιτικής εμπάθειας. Το αντιλαμβάνομαι. Δεν έχετε ακόμη εξοικειωθεί με την έννοια της ελεύθερης ιδιωτικής τηλεόρασης, την οποία εμείς, η Νέα Δημοκρατία –υπενθυμίζω- καθιερώσαμε και την οποία ο ελληνικός λαός αγκάλιασε. Η ιδιωτική τηλεόραση είχε, έχει και θα έχει πάντα τηλεθέαση. Καθετί ελεύθερο και μη ελεγχόμενο από το γκουβέρνο σας ενοχλεί. Τι να κάνουμε; 
Απ’ ό,τι κατάλαβα προχθές, με αυτήν την αποστροφή για τα γουναράδικα, ενδεχομένως σας ενοχλεί πλέον κάθε διαφορετική άποψη και γενικότερα ο ελεύθερος λόγος. Ατυχώς για εσάς, πρέπει να εξοικειωθείτε με την πραγματικότητα της ανοικτής δημοκρατικής μας κοινωνίας, στην οποία δεν υπάρχει ελεγχόμενος πολιτικός λόγος. Και η δημόσια τηλεόραση οφείλει να υφίσταται με βάση τους κανόνες του ελεύθερου ανταγωνισμού, διατηρώντας, βέβαια, τη δημόσια αποστολή της, και όχι ως ιερή και παμφάγα αγελάδα, που δώσατε αγώνα χαρακωμάτων να διατηρήσετε. 
Όσο για το αν υπήρξε διαφθορά στην ΕΡΤ, γιατί άραγε ταράζεστε με την εμπλοκή  της δικαιοσύνης στο θέμα;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς γιατί  ταράζεστε;</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Φυσικά και θα εμπλακεί ο εισαγγελέας. Αυτή είναι η αρμοδιότητά του. Εδώ εσείς για την άνευ αντικειμένου πρότασή σας αποπειράστε να ελέγξετε και να ποινικοποιήσετε  τις πολιτικές μας αποφάσεις, που αποτελούν αποφάσεις της πλειοψηφίας του ελληνικού λαού και δεν θα ελέγξει ο αρμόδιος εισαγγελέας τυχόν πράξεις διαφθοράς; Προς τι ο πανικός; 
Είναι φαιδρό η Αξιωματική Αντιπολίτευση να ταράζεται και να πανικοβάλλεται με την εμπλοκή της δικαιοσύνης σε τέτοια θέματα. Αντίθετα, νομίζω ότι όλοι μας πρέπει να επιδιώκουμε την εμπλοκή και τον τελευταίο έλεγχο και λόγο της δικαιοσύνης.  
Αν κάποιοι έχουν ήδη χάσει τον ύπνο τους, ας εξοικειωθούν με την ιδέα του δημοκρατικού ελέγχου. Οι αθώοι, άλλωστε, δεν έχουν τίποτα να φοβηθούν. Και αντίθετα με εσάς, η δικαιοσύνη ακούει και τη μία και την άλλη πλευρά και μετά αποφαίνεται. Δεν λύνει τα θέματα όπως εσείς, στα γουναράδικα. Για το λόγο αυτό λέγεται «δικαιοσύνη» και όχι «τρομοκρατία». 
Η πρότασή σας, λοιπόν, αποτελεί πρωτίστως πρόταση πολιτικής και ιδεολογικής εμπάθειας, άνευ ουσιαστικού περιεχομένου. Μου έκαναν, δε, εντύπωση και τα αντιδημοκρατικά σας αντανακλαστικά στα όσα είπατε περί δήθεν μη υπογραφής των Υπουργών -εξ όλων των κομμάτων- της συγκυβέρνησης της επίμαχης πράξης νομοθετικού περιεχομένου. 
Δεν το λέω νομικά –άλλωστε εξήγησα προηγουμένως επαρκώς- αλλά πολιτικά. Λέτε ότι στις κυβερνήσεις συνεργασίας οφείλει να υπάρχει ομοφωνία. Άλλως, υφίσταται έλλειμμα δημοκρατίας. 
Μα, φυσικά, αν πάρουμε κατά γράμμα αυτό που λέτε, τότε η μειοψηφία ελέγχει πάντοτε την πλειοψηφία. Όμως, οι συγκυβερνήσεις δεν αποτελούν συνεταιρισμούς αρνησικυρίας,  όπως ερμηνεύετε, γιατί τότε είναι που χάνουν το δημοκρατικό τους έρεισμα. 
Κρατήστε, λοιπόν, τα μαθήματα δημοκρατίας για τους εαυτούς σας. Η συγκυβέρνηση στο θέμα της ΕΡΤ -όπως είπα και προηγουμένως- είχε τη μεγαλύτερη νομιμοποίηση όλων. Και δεν προέρχεται από Υπουργούς με δικαιώματα βέτο, αλλά από τη διάχυτη υποστήριξη της πλειοψηφίας του ελληνικού λαού που δεν ενέκρινε να συμμετάσχουν εκτός από τον ίδιο, και οι μονίμως βολεμένοι και υποστηρικτές του κρατισμού. Η, δε, λυσσαλέα σας αντίδραση έχει εκτιμηθεί από τον ελληνικό λαό ως αυτό που πραγματικά είναι, ως αντιδημοκρατική, δηλαδή υπεράσπιση των ολίγων έναντι των πολλών. 
Το ανησυχητικότερο, δε, όλων είναι -γιατί η ιδεολογία σας και η εμπάθειά σας είναι ήδη γνωστά- ότι όσα λέτε μαρτυρούν επικίνδυνη έλλειψη επαφής με την πραγματικότητα. Μιλάτε για διασυρμό της χώρας λόγω της ΕΡΤ και του περίφημου «μαύρου». 
Κύριοι του ΣΥΡΙΖΑ, δεν υπάρχει διασυρμός της χώρας, επειδή η Κυβέρνηση έλαβε την πολιτική απόφαση να αγγίξει τη μία ή την άλλη ιερή αγελάδα του κρατισμού. Σε μια παγκοσμιοποιημένη οικονομία, όπου ο περιορισμός του κράτους αποτελεί όρο αυτονόητης εξυγίανσης των δημοσιονομικών, αυτό αποτελεί πράξη ευθύνης και μονόδρομο. 
Το αν η Ελλάδα διασύρεται, δεν θα το κρίνουμε από τα εξώφυλλα της αριστερής «LIBERATION». Η Ελλάδα δεν διασύρεται όταν αυτή η Κυβέρνηση, με μεγάλο για εμάς πολιτικό κόστος, επιχειρεί να στήσει την οικονομία στα πόδια της, οικονομία που κατέρρευσε κάτω από το βάρος της ΕΡΤ και των χιλιάδων άλλων ΕΡΤ. 
Νομίζω ότι η Ελλάδα, κυρίες και κύριοι συνάδελφοι του ΣΥΡΙΖΑ, διασύρεται, όταν η Αξιωματική Αντιπολίτευση, ο Αρχηγός της και τα στελέχη της κυκλοφορούν ανά την υφήλιο, λέγοντας τη μία να μην πληρώσουμε τα χρέη μας, την άλλη να γίνουμε Αργεντινή, την τρίτη ότι οι καταθέσεις των 20.000 ευρώ δεν χρειάζονται και ανήκουν στο κράτος. Η χώρα διασύρεται, όταν κάποιος απίθανος εμφανίζεται ενώπιον του Αρχηγού σας και εισηγείται ότι όσοι δεν ψηφίζουν ΣΥΡΙΖΑ, να μπουν στα γκουλάγκ κι εκείνος υπομειδιά. 
Έτσι διασύρεται, κύριοι του ΣΥΡΙΖΑ, η χώρα. Όχι με την ΕΡΤ και την προσπάθεια να διαφυλαχθεί το δημόσιο χρήμα, να περιοριστεί το αδηφάγο κράτος. Πραγματικά στο σπίτι του κρεμασμένου δεν μπορούν να μιλούν για σκοινί. 
Συμπερασματικά, η πρότασή σας δεν έχει νομικό και ερευνητικό αντικείμενο. Αποτελεί πρόταση πυροτέχνημα, υποκινούμενη από μικροκομματισμό και απευθυνόμενη στο εσωκομματικό σας ακροατήριο. Είναι άνευ αντικειμένου και χωρίς κοινοβουλευτικό, εξεταστικό αντικείμενο. Επιδέχεται μόνο πολιτικού σχολιασμού, ως μνημείο υπεράσπισης ενός κρατισμού που πεθαίνει και αντιδημοκρατικής προτάξεως των συμφερόντων των βολεμένων απέναντι στα συμφέροντα του ελληνικού λαού. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο συνάδελφος κ. Κωνσταντίνος Τριαντάφυλλος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κυρίες και κύριοι Βουλευτές, ερχόμαστε σήμερα να συζητήσουμε μία πρόταση για εξεταστική επιτροπή. Από την προφορική ανάπτυξη της πρότασης -όσο ήταν δυνατόν να καταλάβουμε- που έκανε η αρμόδια Βουλευτής του ΣΥΡΙΖΑ, έγινε αντιληπτός ο λόγος για τον οποίο κατατέθηκε η συγκεκριμένη πρόταση για την εξεταστική επιτροπή. Έγινε κατανοητό ότι το ζήτημα, προφανώς, δεν είναι ποινικό. Προφανώς κανένας, όταν κατέθεσε τη συγκεκριμένη πρόταση, δεν είχε στο νου του ότι υπήρχε πιθανότητα να διερευνηθούν ποινικές ή άλλες ευθύνες.
Τι, έγινε, όμως, κατανοητό, κυρίες και κύριοι Βουλευτές; Έγινε κατανοητό ότι η Αξιωματική Αντιπολίτευση -ευελπιστώ χωρίς τη στήριξη άλλων κομμάτων της Αντιπολίτευσης- οδηγεί τη χώρα σε μία μονομερή ποινικοποίηση, ποινικολογία, ακατάσχετη πραξικοματικολογία, η οποία, προφανώς, δεν λύνει κανένα πρόβλημα.
Κυρίες και κύριοι Βουλευτές του ΣΥΡΙΖΑ, γνωρίζοντας ότι πολλοί από εσάς -που σας τιμώ- έχετε δικούς σας αγώνες, γνωρίζοντας ότι πολλοί από εσάς είσαστε έγκριτοι νομικοί, αντιλαμβάνεστε ποια εργαλεία δίνει στην Αξιωματική Αντιπολίτευση ή σε ένα μεγάλο κόμμα ο Κανονισμός της Βουλής προκειμένου να συζητήσει μείζονα ζητήματα, τα οποία απασχολούν την κοινή γνώμη και τα οποία πρέπει να απασχολούν και την πολιτική ζωή. Βεβαίως, αναφέρομαι σε άλλες προτάσεις, που μπορεί να καταθέσει ένα κόμμα, ένας πολιτικός Αρχηγός, προκειμένου να φέρει προς συζήτηση εδώ στην Ολομέλεια θέματα τα οποία εκτιμά ο ίδιος ότι είναι κρίσιμα και χρήσιμα να συζητηθούν ενώπιων του ελληνικού λαού που μας ακούει.
Κυρίες και κύριοι Βουλευτές του ΣΥΡΙΖΑ, είμαι σίγουρος ότι με το χέρι στην καρδιά δεν συναινείτε στην ποινικοποίηση της πολιτικής ζωής. Είμαι σίγουρος ότι εξεταστικές επιτροπές γνωρίζετε για ποιους λόγους πρέπει ή δεν πρέπει να γίνονται στην Ολομέλεια. Γνωρίζετε ποιες προτάσεις στέκουν, ποιες δεν στέκουν, ποιες προτάσεις έχουν πολιτικό ή νομικό υπόβαθρο. 
Επίσης, είμαι σίγουρος ότι πολλοί από εσάς διαφωνήσατε και στην εσωτερική, δημοκρατική σας διαδικασία. Διότι εάν σήμερα ακούμε από τον εισηγητή του ΣΥΡΙΖΑ ότι το πραξικόπημα συνέβη στις 11 του Ιούνη, αν σήμερα ακούμε επτά ή οκτώ φορές τη λέξη «πραξικόπημα» και άλλες τόσες φορές τη φράση «χουντικής κοπής», προφανώς αντιλαμβανόμαστε -κυρίως εσείς οι μεγαλύτεροι, που δώσατε αγώνα γι’ αυτόν τον τόπο, που δώσατε αγώνα για τη δημοκρατία, που γνωρίζετε τι σημαίνει χούντα, τι σημαίνει δημοκρατία, τι σημαίνει ο αγώνας για τα ανθρώπινα δικαιώματα- σε ποιο κίνδυνο θέτουμε την ίδια την υπόσταση της αντιπροσωπευτικής δημοκρατίας. Διότι η ταυτότητα στο λόγο, όχι μόνο στα κοινωνικά, αλλά κυρίως στα ζητήματα της δημοκρατίας, με τους ακραίους και τους νεοναζιστές, ποτέ μα ποτέ δεν οδήγησε σε πολιτικό κέρδος της Αριστεράς.
Γι’ αυτό, κυρίες και κύριοι Βουλευτές του ΣΥΡΙΖΑ, εγώ ζητώ από όσους λάβετε το λόγο, να μιλήσετε ειλικρινά και να μας πείτε αν εκτιμάτε ότι αυτή η εξεταστική επιτροπή πρέπει να προχωρήσει, εάν εκτιμάτε, δηλαδή, ότι πρέπει να μπουν ποινικές και πολιτικές ευθύνες σε μία λαθεμένη, κατά την προσωπική μου άποψη και την άποψη του κόμματός μας, πολιτική, όμως, απόφαση. 
Αυτή η πολιτική απόφαση, κύριοι Υπουργοί, δυστυχώς για εμάς, ήταν λαθεμένη. Και ήταν λαθεμένη όχι γιατί υπήρξε αιφνιδιασμός, δηλαδή δεν διαβουλεύθηκε με κανέναν ο Πρωθυπουργός ή ο αρμόδιος Υπουργός τη συγκεκριμένη απόφαση πριν τη λάβει, όχι γιατί ουσιαστικά υποτίμησε τα κόμματα τα οποία συμμετείχαν σε αυτήν την κοινοβουλευτική, πρωτόγνωρη διαδικασία συνεργασίας σε μία πολύ δύσκολη συγκυρία για την πατρίδα, όχι γιατί ο ίδιος ο Πρωθυπουργός είπε ότι δεν θα έχουμε άλλες ΕΡΤ, αλλά κυρίως γιατί η δημόσια τηλεόραση όσο κι αν συκοφαντηθεί, παραμένει στη συνείδηση του λαού η έκφραση του κράτους, η έκφραση της πολιτείας μέσα σε κάθε νοικοκυριό.
Γι’ αυτό το «μαύρο» στην οθόνη του κάθε νοικοκυριού οδήγησε στη γενική αντίδραση του πληθυσμού. 
Γι’ αυτό υπάρχει ζήτημα, για εμάς, δημοκρατίας. Γι’ αυτό υπάρχει ζήτημα λαθεμένης και αιφνίδιας πολιτικής απόφασης. 
Η θέση του ΠΑΣΟΚ είναι μία και καθαρή: Πρέπει να έλθει η μεταρρύθμιση. Γίνεται το βήμα. Μπήκε στην επιτροπή. Θα συζητηθεί αύριο. 
Η μεταρρύθμιση, όμως, αυτή θέλει και κάποιες βελτιώσεις, διότι σε κάποια σημεία υπάρχουν διαφωνίες. Χρειάζονται χρονοδιαγράμματα, χρειάζεται να δούμε τα ζητήματα, τα οποία έχουν να κάνουν με τον τρόπο με τον οποίο θα λειτουργήσει στο μεσοδιάστημα η συγκεκριμένη μεταρρύθμιση, ούτως ώστε όταν θα πάμε στο τελικό σχήμα, να έχει εκείνα τα χαρακτηριστικά αντικειμενικότητας, αξιοκρατίας, που θα οδηγήσει τη δημόσια ραδιοτηλεόραση σε καλύτερη εποχή.
Ήταν λαθεμένη η απόφαση, γιατί προφανώς έθεσε τη χώρα σε κίνδυνο πολιτικής αποσταθεροποίησης, γιατί προφανώς έβαλε τη χώρα σε ένα μεγάλο ρίσκο. Και αυτό, ναι, ήταν ένα λάθος. 
Ήταν λαθεμένη η απόφαση, διότι, κύριοι Υπουργοί της Κυβέρνησης, στον εργαζόμενο πρέπει πάντοτε να συμπεριφέρεται ο προϊστάμενος με το στοιχείο του σεβασμού και της αξιοπρέπειας. 
Δεν είναι δυνατόν, όντως, τους δύο χιλιάδες εξακόσιους πενήντα έξι εργαζομένους της ΕΡΤ να τους «τσουβαλιάσουμε» όλους. Δεν υπάρχουν καλοί εργαζόμενοι στους δύο χιλιάδες εξακόσιους πενήντα έξι; Είμαι σίγουρος ότι εσείς θα απαντήσετε πρώτος, ότι, ναι, υπάρχουν σοβαροί εργαζόμενοι, υπάρχουν σοβαροί επαγγελματίες, που επιτέλεσαν το καθήκον τους με άψογο τρόπο.
Γι’ αυτόν το λόγο θεωρώ ότι μία σοβαρή μεταρρύθμιση έπρεπε να ξεκινάει -όπως ξεκινήσατε- με τη μεταρρύθμιση που κατέθεσε ο κ. Καψής και όχι με μία μονομερή, αιφνιδιαστική απόφαση, η οποία θέτει ουσιαστικά το βάρος της λήψης και το βάρος της ευθύνης στην πλευρά τη συγκεκριμένη.
Κυρίες και κύριοι Βουλευτές, επανέρχομαι στην πρόταση της εξεταστικής επιτροπής. Είναι ελληνικό φαινόμενο η ποινικοποίηση της πολιτικής ζωής, δηλαδή το να τα αναγάγουμε όλα στο Ποινικό Δίκαιο; Είναι ελληνικό φαινόμενο το να προσπαθούμε τις πολιτικές μας αβελτηρίες, τα πολιτικά μας ελαττώματα, τις πολιτικές μας αδυναμίες, την έλλειψη πολιτικών επιχειρημάτων για το πώς η χώρα θα βγει από το δύσκολο μονοπάτι στο οποίο βρίσκεται, να τα αναγάγουμε όλα σε ποινικολογία, στο Ποινικό Δίκαιο, στην Ποινική Δικονομία; Είναι μόνο ελληνικό το φαινόμενο αυτό στην Ευρωπαϊκή Ήπειρο; Όχι, δεν είναι μόνο ελληνικό το φαινόμενο αυτό. 
Και ο κ. Δραγασάκης, ο οποίος τώρα δεν προεδρεύει, είχε την ευκαιρία -όπως κι εγώ και άλλοι συνάδελφοί μας- να παρακολουθήσουμε, να συμμετάσχουμε, να καταθέσουμε τις απόψεις μας στην Κοινοβουλευτική Συνέλευση του Συμβουλίου της Ευρώπης στις 28 Ιουνίου του 2012, όταν συζητήθηκε σε ανώτατο επίπεδο -του Συμβουλίου της Ευρώπης- το ζήτημα του διαχωρισμού της πολιτικής από την ποινική ευθύνη, όταν συζητήθηκε το γεγονός ότι σε πολλά μέρη της Ευρώπης σήμερα έχουμε άνοδο των λαϊκιστικών δυνάμεων, έχουμε άνοδο των νεοναζιστικών δυνάμεων, έχουμε άνοδο των ακραίων δυνάμεων, οι οποίοι, χωρίς να έχουν κανένα επιχείρημα για την έξοδο της Ευρώπης από την κρίση, φέρουν μονίμως μπροστά στο λαό μία φενάκη, η οποία είναι η ποινικοποίηση. 
Ποινικολογούμε όταν δεν μπορούμε να επιχειρηματολογούμε. Οι λύσεις δεν βγαίνουν μέσα από τα ποινικά δικαστήρια και τις εξεταστικές επιτροπές. Οι λύσεις έρχονται εδώ, σε έναν πολιτικό διάλογο που αναπτύσσεται σε επίπεδο Κοινοβουλίου και Ολομέλειας.
Με αυτές τις λύσεις, λοιπόν, μπορείς να βγεις από το αδιέξοδο. Όταν, όμως, δεν έχεις λύσεις, όταν δεν μπορείς να προτείνεις μία μεταρρύθμιση, όταν δεν συμβάλλεις στο διάλογο, γιατί διαφωνείς μονίμως, τότε προφανώς η μόνη ενέργεια που σου μένει είναι να ποινικολογήσεις, είναι να ξεκινήσεις προτάσεις εξεταστικών επιτροπών, είναι, ουσιαστικά, να δώσεις αίμα, να δώσεις θέαμα, γιατί δεν μπορείς να δώσεις ουσία. Και αυτό είναι ένα μεγάλο πρόβλημα για την Αξιωματική Αντιπολίτευση.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Το ζήτημα που υπάρχει, κυρίες και κύριοι Βουλευτές, είναι το ζήτημα της αξιοπιστίας της πολιτικής ζωής του τόπου. Αξιοπιστία, όμως, που δεν υπάρχει μόνο στην πλευρά των κυβερνώντων αλλά σε όλες τις κατευθύνσεις. 
Η αξιοπιστία μας, κυρίες και κύριοι Βουλευτές, όταν δεν είμαστε κυβέρνηση, εξαρτάται από αυτά που λέμε και πολλές φορές από αυτά που κάνουμε. 
Αξιοπιστία, λοιπόν, είναι το εξής: Δεν μπορείς, όταν λες στις 18 Μαΐου ότι η δημόσια Ραδιοτηλεόραση είναι ΥΕΝΕΔ, να λες στις 18 Ιουνίου ότι δημοκρατία είναι η μη κατάργησή της. Όταν χαρακτηρίζεις «ΥΕΝΕΔ» τη δημόσια Ραδιοτηλεόραση -που είναι ένα στοιχείο όντως της χούντας, είναι ένα στοιχείο το οποίο καταργήθηκε από τη δημοκρατία γιατί προπαγάνδιζε την ανελευθερία- την άλλη μέρα ή τον άλλο μήνα δεν μπορείς να λες ακριβώς το αντίθετο. 
Όσοι παρακολουθούσαν τη δημόσια Ραδιοτηλεόραση θυμούνται ότι υπήρξαν παρεμβάσεις και από την πλευρά Βουλευτών του ΣΥΡΙΖΑ, ακόμη και παρεμβάσεις που ξέφευγαν από τα όρια της σοβαρότητας. Διότι πώς αλλιώς μπορεί να χαρακτηριστεί η παρέμβαση στον αέρα για την αλλαγή της θέσης παραθύρου από Βουλευτή του ΣΥΡΙΖΑ; Ακόμα, δηλαδή, και στον τρόπο που διέτασσε ο σκηνοθέτης τα τηλεπαράθυρα σε μία εκπομπή, υπήρχαν παρεμβάσεις από την πλευρά του ΣΥΡΙΖΑ. 
Ταυτόχρονα, όμως, σήμερα χύνουμε κροκοδείλια δάκρυα, προκειμένου να αποκομίσουμε ψηφοθηρικό, μικροπολιτικό, μικροκομματικό όφελος. 
Είναι η πρώτη φορά που συμβαίνει αυτό; Είναι η πρώτη φορά που υπάρχει αναξιοπιστία ή αναντιστοιχία λόγων και έργων ή λόγων μεταξύ τους από την πλευρά του ΣΥΡΙΖΑ. Προφανώς και δεν είναι. Πριν από τις εκλογές της 6ης Μαΐου –το έχω αναφέρει ξανά στο δημόσιο διάλογο αυτό- ο κ.Τσίπρας και ο ΣΥΡΙΖΑ -όπως και μετέπειτα- έλεγαν ότι θα καταργήσουν το μνημόνιο, ότι θα ακυρώσουν το χρέος, θα ψηφίσουν ένα άρθρο κ.ο.κ..
Μεταξύ Μαΐου και Ιουνίου του 2012, μεταξύ, δηλαδή, των εκλογών, όπου δεν υπήρχε κυβέρνηση, έπρεπε να ληφθεί μία απόφαση συγκεκριμένη. Η απόφαση αυτή ήταν εάν η ελληνική Κυβέρνηση θα κατέβαλε τα χρήματα για ένα συγκεκριμένο ομόλογο που δεν είχε υπαχθεί στο «κούρεμα», ένα ομόλογο, δηλαδή, που δεν είχε μπει στο 98% του PSI. Και αυτό το ομόλογο έπρεπε να αποφασίσουν οι πολιτικοί Αρχηγοί και να δώσουν σχετική εντολή στον Πρωθυπουργό –στον κ. Παπαδήμο τότε ακόμα- αν θα πληρωθεί ή όχι. 
Ποια ήταν η θέση του ΣΥΡΙΖΑ; Πριν τις εκλογές έλεγε, «Να καταργήσουμε, μονομερείς ενέργειες» κ.λπ.. Ποια ήταν η θέση του ΣΥΡΙΖΑ μετεκλογικά; Μετεκλογικά η θέση του ΣΥΡΙΖΑ ήταν μία: Να πληρωθεί ακόμη και αυτό το μη «κουρεμένο» ομόλογο. Να πληρωθεί ακόμα και αυτό που η πλειοψηφία των Υπουργών στο Eurogroup –εκεί, δηλαδή, που θα πάει να διαπραγματευτεί ο κ. Τσίπρας- είχε πει στον αρμόδιο Υπουργό Οικονομικών της Ελλάδας, «Μην το πληρώσεις, να μην πληρώσεις το υπόλοιπο 2% που έμεινε εκτός «κουρέματος».».
Ο κ. Τσίπρας πήρε τότε μία απόφαση. Είπε: «Δεν θα θέσω τη χώρα σε χρεοκοπία. Γι’ αυτόν το λόγο συναινώ να πληρωθεί το συγκεκριμένο ομόλογο ύψους 435 εκατομμυρίων ευρώ.». 
Αυτό, κυρίες και κύριοι Βουλευτές, είναι αναντιστοιχία λόγων και έργων και, μάλιστα, σε πολύ σύντομο χρονικό διάστημα. 
Αναντιστοιχία λόγων και έργων, όμως, είναι και κάτι ακόμα: Είναι να μάχεσαι θεωρητικά τη Χρυσή Αυγή, να μάχεσαι το νεοναζισμό γιατί έρχεσαι από παλιά –η Αριστερά έχει παλιούς αγώνες σε αυτόν τον τόπο- και ταυτόχρονα να συναινείς σε κοινωνικούς τυχοδιωκτισμούς των νεοναζιστών, σε κοινωνικούς, αν θέλετε, αυτοματισμούς, που λειτουργούν στην ελληνική κοινωνία, να εκμεταλλεύεσαι το αντικοινοβουλευτικό κλίμα που υπάρχει στην ελληνική κοινωνία και αντί να προσπαθείς τον αντικοινοβουλευτισμό να τον αντιμετωπίσεις στα ίσα, δηλαδή να υπερασπιστείς το μοναδικό κεκτημένο των τελευταίων τριάντα ετών, δηλαδή την Αντιπροσωπευτική Δημοκρατία, εσύ να μιλάς για πραξικοπήματα, για χούντες και καθημερινά εδώ μέσα ο Έλληνας πολίτης να ακούει ότι δεν υπάρχει δημοκρατία στον τόπο. 
(Θόρυβος στην Αίθουσα)
Και όχι μόνο αυτό! Υπάρχει κι ένα ζήτημα δημοκρατίας στην καθημερινότητα. Η καθημερινότητα είναι αυτή που κρίνει τον καθέναν μας. Όταν υποσκάπτουμε την Αντιπροσωπευτική Δημοκρατία, το κάνουμε και με τον εξής τρόπο: Διαδίδοντας ή προκαλώντας προπηλακισμούς εναντίον πολιτικών προσώπων. Όταν καλύπτουμε τέτοιου τύπου ενέργειες, ακόμα και αν διαφωνούμε, τότε, δυστυχώς, σπέρνουμε ανέμους και πολύ γρήγορα θα θερίσουμε σοβαρές θύελλες. Σοβαρές θύελλες, τις οποίες δυστυχώς, κυρίες και κύριοι Βουλευτές του ΣΥΡΙΖΑ, θα τις πληρώσουμε όλοι. Δεν θα τις πληρώσετε μόνο εσείς που σήμερα σπέρνετε τους ανέμους. 
Δυστυχώς, εάν σας διαβάσω αποσπάσματα από κοινοβουλευτικές τοποθετήσεις των ακραίων, των νεοναζιστών και το απόσπασμα το χθεσινό του Αρχηγού του ΣΥΡΙΖΑ, δεν θα διακρίνετε ποιο είναι ποιου. Δυστυχώς, ειλικρινά αισθάνθηκα…
(Θόρυβος από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχετε γίνει όλοι…</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ειλικρινά, αισθάνθηκα ότι αυτό δεν έθιξε μόνο το ΣΥΡΙΖΑ. Η χθεσινή αναφορά στους παχυλούς μισθούς των Βουλευτών, οι οποίοι καταβάλλονται για να ψηφίζουν μνημόνια, δυστυχώς, κυρίες και κύριοι Βουλευτές του ΣΥΡΙΖΑ, δεν έθιξε μόνο το ΣΥΡΙΖΑ. Έθιξε το σύνολο του δημοκρατικού τόξου της χώρας. Δυστυχώς, αυτός ο ακραίος, αντικοινοβουλευτικός, λαϊκιστικός λόγος δεν έθιξε μόνο τη δική σας πλευρά. 
Γι’ αυτόν το λόγο, κυρίες και κύριοι Βουλευτές του ΣΥΡΙΖΑ, πήρα το λόγο σήμερα. Ήθελα να τονίσω την αναγκαιότητα ο ίδιος ο κ. Τσίπρας να διευκρινίσει τι εννοούσε με τη συγκεκριμένη δήλωση. Διότι γνωρίζω καλά ότι βγήκαν…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Είναι αυταπόδεικτο…
(Θόρυβος από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Μπορώ να το διαβάσω, για να καταλάβετε ποιο είναι το αυταπόδεικτο. Μπορώ να το διαβάσω για να καταλάβει και ο ελληνικός λαός ποιο είναι το αυταπόδεικτο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, παρακαλώ μη διακόπτετε. 
Και, κύριε συνάδελφε, μην προκαλείτε διακοπές.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Όχι, δεν προκαλώ καθόλου διακοπές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ε, εντάξει.
(Θόρυβος-διαμαρτυρίες στην Αίθουσα)
Γιατί διαμαρτύρεστε, κύριοι συνάδελφοι; Ποια είναι η διαμαρτυρία;</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: …(Δεν ακούστηκε).</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν ακούω. Είστε μακριά, κύριε Ψυχάρη.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Επειδή προκλήθηκα, κύριε Πρόεδρε, θα διαβάσω το συγκεκριμένο απόσπασμα, όπως υπάρχει σήμερα στα Πρακτικά της Βουλής των Ελλήνων. 
Λέει, λοιπόν, ο κ. Τσίπρας…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας επισημαίνω ότι ο χρόνος σας έχει λήξει. Εάν θέλετε ανοχή…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Όχι, όχι δεν θέλω ανοχή. Θέλω ίση μεταχείριση. Η πρώτη Βουλευτής του ΣΥΡΙΖΑ μίλησε είκοσι επτά λεπτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Τριαντάφυλλος, λοιπόν, έχει είκοσι επτά λεπτά, διότι έτσι κρίνει ότι πρέπει να λειτουργεί το Κοινοβούλιο. 
Ευχαριστώ, πολύ, κύριοι συνάδελφοι, για τη συμβολή σας στην εύρυθμη λειτουργία του Κοινοβουλίου! Σας ευχαριστώ πάρα πολύ!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Αυτό έπρεπε να το πείτε στην πρώτη Βουλευτή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Στην πρώτη Βουλευτή υπήρξαν οι δέουσες παρατηρήσεις. Διαπιστώνω, όμως, ότι το μέτρο σας είναι…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Της κάνατε, κύριε Πρόεδρε. Ευχαριστώ πολύ.
Αλέξης Τσίπρας: «Από τη μία πλευρά να έχουμε νοσηλευτές, σχολικούς φύλακες, καθηγητές, καθαρίστριες στα σχολειά μας, όλους αυτούς, και από την άλλη να έχουμε Βουλευτές και Υπουργούς που θα παίρνουν παχυλούς μισθούς και δώρα από τη «SIEMENS», για να ψηφίζουν μνημόνια και για να έρχονται στο Κοινοβούλιο να αθωώνουν όλους όσοι έχουν εμπλακεί στο κουκούλωμα.».</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μισθούς και δώρα από τη «SIEMENS».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, όχι διακοπές.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Γνωστή δημοκρατική εφημερίδα «ΣΤΟΧΟΣ»: «Αν ο Στουρνάρας θέλει να εξοικονομήσει χρήμα, ας κόψει τους παχυλούς μισθούς Βουλευτών, Υπουργών και λοιπών golden boys του δημοσίου. Όχι στις απολύσεις. Όχι στο πολυνομοσχέδιο για την εξαθλίωση των Ελλήνων.»</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Μόνο που δεν είπε για τη «SIEMENS».</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ναι, δεν είπε. Όντως. 
Τώρα, όμως, θα σας πω και τι είπε ο κ. Κασιδιάρης προχθές, όχι πολύ μακριά: «Τους βάζω όλους μέσα -και τη Συμπολίτευση και τη δήθεν Αντιπολίτευση- διότι μιλάμε ξεκάθαρα για δωροδοκία προς τους μεν κυβερνητικούς Βουλευτές για να λένε «ναι» σε όλα και προς τους αντιπολιτευόμενους Βουλευτές για να είναι χλιαροί και να μη λένε πολλά. Μιλάω για τους παχυλούς μισθούς των Βουλευτών, που θα εξομοιωθούν με το μισθό του δημοσίου υπαλλήλου μεσαίας βαθμίδας. Μιλάω για όλα αυτά τα προνόμια που έχει σήμερα το πολιτικό σύστημα».
Αυτά, κυρίες και κύριοι, ταυτίζουν τον κοινωνικό και λαϊκιστικό λόγο της συγκεκριμένης παράταξης δυστυχώς με τους νεοναζί. Και όταν…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Τριαντάφυλλε…</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κυρία Κωνσταντοπούλου...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ!</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Και όταν ταυτίζεται ο λόγος μίας ιστορικής…
(Θόρυβος από την πτέρυγα του ΣΥΡΙΖΑ-ΕΚΜ)
(Κωδωνοκρουσίες)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θέλετε το Προεδρείο να αποχωρήσει και να συνεχίσετε…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κύριε Πρόεδρε, μπορώ να συνεχίσω;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μπορείτε, κύριε Τριαντάφυλλε, να πάρετε άλλη μισή ώρα για να αποδείξετε ότι δύο κόμματα είναι το ίδιο. Εάν αυτή είναι η αιτία που ζητάτε το λόγο, έχετε κάθε δικαίωμα να το κάνετε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κύριε Πρόεδρε, θέλω ισότητα των κανόνων. Αυτό ζητάω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θέλετε ισότητα των κανόνων προς ό,τι αποτελεί παραβίαση των κανόνων. Εκπλήσσομαι με τη στάση σας, κύριε Τριαντάφυλλε. Γίνεται, δηλαδή, μία παραβίαση του κανόνα και ζητάτε από το Προεδρείο να είναι συνεπές στην παραβίαση του κανόνα και η παραβίαση να γίνει ο νέος κανόνας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Θα κλείσω, σεβόμενος…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό, έχει διακοπεί η συνεδρίαση. Έχω κι εγώ το δικαίωμα να κάνω ένα σχόλιο. Ανακεφαλαιώνουμε, λοιπόν. Ένας Βουλευτής μίλησε παραπάνω χρόνο, παρά τις εκκλήσεις του Προεδρείου και συζητάτε και με πιέζετε ως Προεδρείο τώρα, να συνεχίσει η παραβίαση και η παραβίαση να γίνει ο νέος κανόνας. Δικαίωμά σας. Αλλά σκεφτείτε αυτό που μου λέτε και μετά από μένα να δείτε πώς θα συνεδριάσετε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Εσείς το κάνετε, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εγώ, λοιπόν, καλώ τον κ. Τριαντάφυλλο να μου πει πότε θέλει να τελειώσει και να συνεχίσει η διαδικασία.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κύριε Πρόεδρε, εγώ ακολουθώ τις οδηγίες του Προεδρείου και δεν σας λέω ότι θα κλείσω σε πέντε λεπτά, σας λέω ότι θα κλείσω με ένα σημείο που θα το διατυπώσω μέσα σε ένα λεπτό, αν έχω την ανοχή σας. Αν θέλετε να κλείσω τώρα και να κατέβω, μπορώ να κατέβω και τώρα, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, ακριβώς. Θέλετε ένα λεπτό; Θέλετε δύο λεπτά;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ένα λεπτό μόνο για να κλείσω.
Ολοκληρώνω, κυρίες και κύριοι συνάδελφοι, λέγοντας ότι, δυστυχώς, λύσεις στα προβλήματα που αντιμετωπίζει ο ελληνικός λαός δεν δίνονται με κορώνες και λαϊκισμούς. Δεν δίνονται προφανώς με ποινικοποίηση πολιτικών ζητημάτων στα οποία μπορούμε να έχουμε τις διαφωνίες μας. Παραδείγματος χάριν το ΠΑΣΟΚ έχει δηλώσει σε κάθε τόνο ότι δεν πρόκειται να ψηφίσει την πράξη νομοθετικού περιεχομένου και αυτή δεν θα κυρωθεί από την ελληνική Βουλή. Γι’ αυτόν το λόγο μένουμε σταθεροί στην άποψή μας. Ταυτόχρονα όμως πρέπει να αναδεικνύουμε σε κάθε στάση, σε κάθε ομιλία το γεγονός ότι ο λαϊκισμός, η ποινικοποίηση της πολιτικής ζωής, η ποινικολογία δεν οδηγούν στην προοπτική, αλλά οδηγούν προς τα πίσω. Μας οδηγούν πίσω στο παρελθόν. 
Και δυστυχώς, κυρίες και κύριοι Βουλευτές του ΣΥΡΙΖΑ, όταν ο ελληνικός λαός ακούει ότι από τους κόπους και τις θυσίες των τελευταίων τριών ετών, από τα 219 δισεκατομμύρια μόνο τα 7,8 δισεκατομμύρια πήγαν στον κρατικό προϋπολογισμό, ενώ όλα τα υπόλοιπα πρωτογενή ελλείμματα καλύφθηκαν από χρήματα που έπεσαν από τον ουρανό προφανώς, διότι άλλος τρόπος δανεισμού του ελληνικού δημοσίου, όπως γνωρίζετε καλά, δεν υπάρχει…</Speech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Από τα 50 δισεκατομμύρια που τσεκουρώσατε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Βαλαβάνη, όχι διακοπές!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Είναι ενδεικτικό της δημοκρατικής αντίληψης και του σεβασμού της διαφορετικής άποψης. Όμως, όσο και αν κοστίζει αυτό, εμείς, οι Βουλευτές του ΠΑΣΟΚ, είμαστε εδώ για να σταθούμε για τη δημοκρατία, για τη σοβαρότητα, για να ακούγεται εδώ μέσα ένας λόγος ο οποίος είναι και ορθολογικός αλλά ταυτόχρονα δίνει και λύσεις. 
Κλείνω λέγοντας το εξής: Κυρίες και κύριοι Βουλευτές, ζητάω να απορριφθεί η συγκεκριμένη πρόταση, όπως είναι αυτονόητο. Αυτονόητο, επίσης, είναι ότι πρέπει να εκμεταλλευτούμε τη συγκεκριμένη συζήτηση, η οποία προφανώς είναι αλυσιτελής ως προς την πρόταση για τη σύσταση εξεταστικής επιτροπής, προκειμένου να συζητήσουμε σοβαρά ζητήματα που απασχολούν τον ελληνικό λαό -σοβαρά ζητήματα που θα έχουμε τη δυνατότητα και αύριο να συζητήσουμε- που απασχολούν τους εργαζόμενους, αλλά κυρίως το κάθε νοικοκυριό που θέλει να ξαναδεί δημόσια ραδιοτηλεόραση στα νοικοκυριά του.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Για ποιο λόγο, κύριε Μαριά;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επί του Κανονισμού θέλω να πω το εξής: Ο συνάδελφος κ. Τριαντάφυλλος στην αρχή επικαλέστηκε την κοινοβουλευτική συνέλευση του Συμβουλίου της Ευρώπης. Εκεί συμμετέχει κι αυτός, συμμετέχετε κι εσείς, συμμετέχω κι εγώ. Εκεί, λοιπόν, όταν σου ορίζουν ομιλία τριών λεπτών, όλοι μας το ξέρουμε και έχουμε προετοιμαστεί. Στα τρία λεπτά τελειώνουμε και κατεβαίνουμε και το Προεδρείο. Δεν επιτρέπεται σε κανέναν να πάει παραπέρα.
Η έκκλησή μου είναι ότι ή θα τηρηθεί ο Κανονισμός προς όλες τις κατευθύνσεις ή θα φτάσουμε σε καταστάσεις να μην μπορούν οι Βουλευτές να μιλήσουν επειδή υπάρχει υπέρβαση χρόνου στους προηγούμενους. Παρ’ ότι αυτό βλάπτει ενδεχόμενα το συνάδελφό μου κ. Καπερνάρο που θα μιλήσει, εμείς θέλουμε αυστηρή τήρηση του χρόνου και όπως εμείς και εσείς και ο κ. Τριαντάφυλλος στα τρία λεπτά έχουμε ετοιμάσει την ομιλία και το ξέρετε και κατεβαίνουμε από το Βήμα και προετοιμαζόμαστε πολλή ώρα πριν για να κάνουμε την ομιλία στο τρίλεπτο και φεύγουμε, εδώ να τηρηθεί ο Κανονισμός. Δεν μπορούμε να προχωρήσουμε διαφορετικά.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Κύριε Πρόεδρε, μπορώ να έχω κι εγώ το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, δεν μπορεί να συνεχιστεί η συζήτηση. Δεν προβλέπεται από τον Κανονισμό να κάνουμε συζήτηση. Το Προεδρείο, όμως, επιφυλάσσεται να ανακοινώσει στο Σώμα τους χρόνους τους οποίους μίλησαν όλοι οι εισηγητές τη Δευτέρα κατά το πόρισμα. Το Προεδρείο -πιστέψτε με- προσπαθεί να είναι αντικειμενικό. Δεν λέω ότι είναι εύκολο, αλλά προσπαθεί να είναι αντικειμενικό. Η έκπληξη ότι για πρώτη φορά συνέβη κάτι σε αυτή την Αίθουσα, δεν ισχύει. Σε λίγο, λοιπόν, που θα έχω τα στοιχεία από τις υπηρεσίες, θα σας ενημερώσω για τους χρόνους για να δείτε ακριβώς τον καθρέφτη του Σώματος σε μερικά θέματα.
Να σας ενημερώσω ότι έκλεισε ο κατάλογος των ηλεκτρονικών εγγραφών, οπότε όσοι γράφτηκαν, γράφτηκαν. Θα δούμε στη συνέχεια τη σειρά.
Το λόγο έχει ο κ. Καπερνάρος για δεκαπέντε λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σας ευχαριστώ πάρα πολύ, κύριε Πρόεδρε. Θα προσπαθήσω να είμαι εντός του πλαισίου ίσως και σε λιγότερο χρονικό διάστημα.
Κύριε Υπουργέ, διά του κυρίου Προέδρου, βεβαίως γιατί είναι λειτουργική η θέση μας, θέλω εκμεταλλευόμενος μία δήλωσή σας που άκουσα τις προάλλες στην τηλεόραση ότι πειθαρχήσατε στην απόφαση του Συμβουλίου Επικρατείας και ότι εφαρμόζεται η απόφαση του Συμβουλίου της Επικρατείας, όπως είπατε, να διαφωνήσω μαζί σας λέγοντας ότι ήσασταν αναληθής. Εάν εμμένετε στην άποψή σας αυτή, εξακολουθείτε να είστε αναληθής. Γιατί; Θα περιοριστώ μόνο σε θέματα ακριβώς νομικά και ουσιαστικά με αφορμή την πρόταση για εξεταστική επιτροπή από το ΣΥΡΙΖΑ, μόνο για τα θέματα αυτά της ΕΡΤ και μόνο για τις αποφάσεις του Συμβουλίου της Επικρατείας. 
Κατ’ αρχάς, όπως έχουμε πει, η θέση μας ως Ανεξάρτητοι Έλληνες είναι καθαρή και ισχύουν όλα όσα έχουμε πει μέχρι τώρα. Σας το τονίζουμε για να μη δοθεί η ερμηνεία ότι το κάνουμε αυτό γιατί είμαστε εναντίον του εξορθολογισμού της ΕΡΤ και άλλα τινά. Για να καταλάβετε τοις πράγμασι τι εννοούμε, σας λέμε ότι από την ημέρα που η Κυβέρνησή σας έχει αρχίσει να ασκεί εξουσία, δηλαδή από τον Ιούνιο του 2012 μέχρι το Νοέμβριο του 2012, εμείς τι κάναμε; Αναγκαστήκαμε να προσφύγουμε με μηνυτήρια αναφορά στον εισαγγελέα του Αρείου Πάγου εναντίον του Εθνικού Ραδιοτηλεοπτικού Συμβουλίου, το οποίο έχει την άμεση και αποκλειστική ευθύνη της εποπτείας σε όλα τα κανάλια, τα οποία σημειωτέον -για να γνωρίζει ο ελληνικός λαός, που του φτιάχνουν την αντίληψη- είναι χωρίς άδεια, είναι έκνομα, διότι στερούνται της κανονικής και νομίμου αδείας λειτουργίας. 
Τι κάνει το Εθνικό Ραδιοτηλεοπτικό Συμβούλιο; Δεν κάνει τη δουλειά του από τους διορισμένους σε αυτό υπαλλήλους. Δηλαδή, σύμφωνα με το έγγραφο της στατιστικής της ΕΡΤ και σύμφωνα με την αρχή της αναλογικότητας θα έπρεπε τουλάχιστον να έχουμε το 7,6% ως συνταγματική μεταχείριση και να καλούνται οι Ανεξάρτητοι Έλληνες σε εκπομπές λόγου στη ΝΕΤ ίσο με το ποσοστό που πήραμε στις εκλογές, δηλαδή τουλάχιστον το 7,6%. Ξέρετε με τις στατιστικές της ΝΕΤ πόσο μας έπαιξε στο διάστημα αυτό η ΝΕΤ που την πληρώνει ο ελληνικός λαός; 4,2%. Πήρατε περίπου 28% νομίζω στις εκλογές και τη Νέα Δημοκρατία η ΝΕΤ, που πληρώνεται από τα λεφτά του ελληνικού λαού, την έπαιξε 42%. 
Αυτά είναι τα μαθήματα δημοκρατίας στα οποία πράγματι πρέπει να προσφύγετε και να αγοράσετε πολλά εγχειρίδια, γι’ αυτή τη δημοκρατική συμπεριφορά της Κυβέρνησής σας απέναντι στους Ανεξάρτητους Έλληνες. Την τελευταία θέση είχαμε εμείς. Το ξέραμε το ριζικό μας. Ξέραμε ότι είμαστε αποκομμένοι από όλα τα Μέσα Μαζικής Ενημέρωσης, όχι όμως, από τα κρατικά. Δεν λέω τα δημόσια, γιατί τα έχετε κάνει κρατικά, δημόσιο δεν ισχύει. Είστε κράτος και τα έχετε κάνει κρατικά. Γι’ αυτό και θα προσφεύγουμε στην εισαγγελία του Αρείου Πάγου.
Εμείς δεν έχουμε Μέσα Μαζικής Ενημέρωσης, δεν έχουμε εφημερίδες. Δεν έχουμε εργολάβους εκδότες να μας υποστηρίζουν από πίσω μας. Έχουμε μόνο μπροστά μας και αντιμετωπίζουμε τους πολιτικούς μας αντιπάλους. 
Όσο, λοιπόν, αδικούμεθα θα προσφεύγουμε στη δικαιοσύνη. Εσείς προσφεύγετε στα Μέσα Μαζικής Ενημέρωσης, εμείς στη δικαιοσύνη. Θα γεμίσουμε την εισαγγελία του Αρείου Πάγου με μηνυτήριες αναφορές και αυτό είναι προειδοποίηση. Τι έχουμε κάνει με τη μηνυτήρια αναφορά; Διετάχθη προκαταρκτική εξέταση και τώρα είναι στον εισαγγελέα, ο οποίος θα ορίσει εισήγηση. 
Εδώ θα κάνω μια παρένθεση. Τι εκβίαση και απειλή έφαγε ο ελληνικός λαός; Και τις τριάντα τρεις έδρες μας του Μαΐου θέλατε να τις κατεβάσετε για ευνόητους λόγους, για να μην έχουμε τριάντα υπογραφές. Έτσι έγινε τον Ιούνιο. Κλείνει η παρένθεση.
Λέμε, λοιπόν, ότι είχαμε είκοσι Βουλευτές.
Από τότε που ορκιστήκατε Κυβέρνηση μέχρι το Νοέμβριο, το 50% δεν είχε κληθεί ούτε μία φορά στη ΝΕΤ να λάβει μέρος σε εκπομπές λόγου. Στο ίδιο χρονικό διάστημα ο κ. Άδωνις Γεωργιάδης είχε κληθεί έντεκα φορές, σύμφωνα με στοιχεία από το προσωπικό του site. 
Λοιπόν, ποια δημοκρατία; Ποια ίση μεταχείριση; Ποιο Σύνταγμα; Ποια αρχή αναλογικότητος; Τα έχετε ξεφτιλίσει όλα!
Σχετικά με το θέμα μας, είπατε ότι πειθαρχήσατε στην απόφαση του Συμβουλίου της Επικρατείας. Αυτό είναι ψευδέστατο. Σύμφωνα με το Συμβούλιο της Επικρατείας «…Ορίζεται πλην άλλων ότι διακόπτεται η μετάδοση ραδιοτηλεοπτικών εκπομπών και η λειτουργία διαδικτυακών ιστοτόπων της «ΕΡΤ Α.Ε.» με αποτέλεσμα να μην επιτελείται η προβλεπόμενη από τις διατάξεις του άρθρου 2 παράγραφος 1 του ν. 1730/1987, όπως τροποποιήθηκε με το άρθρο 19 παράγραφος 1 του ν. 1866/1989 συμβολή…» -προσέξτε- «…δημόσιου ραδιοτηλεοπτικού φορέα στην ενημέρωση, στη μόρφωση και στην ψυχαγωγία του ελληνικού λαού και της ομογένειας». «Λαμβάνοντας υπ’ όψιν αυτόν το νόμο» λέει ο κ. Μενουδάκος «αναστέλλω την ανενέργεια και την κατάργηση και τη διακοπή της μεταδόσεως των ραδιοτηλεοπτικών εκπομπών». Αυτό είναι το σκεπτικό του Συμβουλίου της Επικρατείας. 
Και ερωτώ, όχι εσάς, αλλά ένα παιδί του δημοτικού: Έχει τέτοια ροή η ΕΡΤ, ώστε να εξασφαλίζει, σύμφωνα με το σκεπτικό του κ. Μενουδάκου, τη μόρφωση, την ενημέρωση και την ψυχαγωγία του ελληνικού λαού και της ομογένειας με τον Καραγκιόζη που παίζετε; Ανταποκρίνεται αυτό στο σκεπτικό της πενταμελούς Επιτροπής του Συμβουλίου της Επικρατείας που σας διέταξε, αναστέλλοντας αυτά που αποφασίσατε, να έχει ροή η ΕΡΤ; Σαφώς όχι! Να, γιατί λέτε ψέματα. Να, γιατί κοροϊδεύετε και τον εαυτό σας και τον ελληνικό λαό. 
Και έρχεται και ένα μέλος της πενταμελούς επιτροπής του Συμβουλίου της Επικρατείας, η κ. Καραμανόφ, και λέει «Η κατάργηση του νομικού προσώπου της «ΕΡΤ Α.Ε.» χωρίς την ταυτόχρονη ίδρυση νέου αντίστοιχου φορέα δυναμένου ως εκ της νομικής του φύσεως να τη διαδεχτεί στα δικαιώματα και τις υποχρεώσεις της ως διαχειριστή δημόσιας υπηρεσίας, η οποία αποτελεί συγχρόνως αγαθό μεγάλου οικονομικού ενδιαφέροντος κατά το ενωσιακό δίκαιο, έχει ως σφόδρα πιθανολογούμενη συνέπεια να αποστερηθεί η «ΕΡΤ Α.Ε.», μόνος μέχρι σήμερα φορέας ασκήσεως της δημόσιας υπηρεσίας ραδιοτηλεόρασης υπό τη λειτουργική της έννοια, μεταξύ άλλων δικαιωμάτων και υποχρεώσεων τα οποία θα ηδύνατο να ασκήσει κατά τον μεσολαβούν μέχρι την ίδρυση του νέου δημόσιου φορέα χρονικό διάστημα.
Με άλλα λόγια η κ. Καραμανώφ είπε ότι έπρεπε να έχετε ήδη έτοιμο, πανέτοιμο, το νέο φορέα, έτσι ώστε να μην μπει λουκέτο, να μην μπει «μαύρο». Έπρεπε να έχετε έτοιμο το φορέα που έρχεται σε δεύτερο στάδιο. Λέει σε εσάς και στον κ. Στουρνάρα να φτιάξετε την επόμενη κατάσταση εξορθολογισμού κλπ.
Πάμε στα επόμενα νομικά θέματα. Κατ’ αρχάς με την παράβαση που κάνετε, σύμφωνα με το 232Α, εάν ήσασταν φυσικά πρόσωπα θα είχατε προσωποκρατηθεί διά της αυτοφώρου διαδικασίας, διότι έχετε τελέσει ποινικό αδίκημα. Βέβαια έρχεται ο ν. 3126 που σας απαλλάσσει, αφού προβλέπει ότι Υπουργοί δεν συλλαμβάνονται, δεν κρατούνται, και πολλά άλλα «δεν». Ο Ποινικός Κώδικας στο άρθρο 232Α λέει ότι αν δεν εκτελείτε προσωρινή διαταγή, συλλαμβάνεστε. Εσείς τη γλιτώνετε γιατί είστε Υπουργοί. 
Θα ήθελα να πω και κάτι άλλο. Η έκδοση πράξης νομοθετικού περιεχομένου είναι νομικά ανυπόστατη, κύριε Υπουργέ. Και είναι νομικά ανυπόστατη, διότι λείπει η πρόταση του Υπουργικού Συμβουλίου, η οποία αποτελεί τυπική προϋπόθεση που επιβάλλει το άρθρο 44 παράγραφος 1 του Συντάγματος των Ελλήνων. Οι Υπουργοί που ανήκουν στο ΠΑΣΟΚ και στη ΔΗΜΑΡ δεν την υπέγραψαν, όπως επίσης δεν υπέγραψαν ούτε τη φερόμενη ως πρόταση του Υπουργικού Συμβουλίου, για την οποία πρέπει να διερευνηθεί υπό ποίες συνθήκες υποβλήθηκε και επιβλήθηκε στον Πρόεδρο της Δημοκρατίας για να υπογράψει. Επαναλαμβάνω «και επιβλήθηκε». 
Ο Πρόεδρος της Δημοκρατίας είναι ένας άνθρωπος ο οποίος ό,τι του πας το υπογράφει. Πρέπει, όμως, να τον τιμήσω σήμερα, προσωπικά, διότι δεν ζήτησε -και αυτό είναι προς τιμήν του και προς τιμήν μου εμένα ως Έλληνα πολίτου- να τον συναντήσει ο διεφθαρμένος Σόιμπλε που επισκέπτεται σήμερα τα ιερά χώματα της πατρίδος μου με τα βρώμικα πόδια του. 
Εν πάση περιπτώσει, έχουμε και άλλα νομικά θέματα. Από το κλείσιμο της ΕΡΤ ποιο επαχθές αποτέλεσμα έχουμε; Έχουμε τη ζημία του ελληνικού δημοσίου ύψους 300 εκατομμυρίων έως 500 εκατομμυρίων ευρώ, καθώς τόσο θα κοστίσουν οι αποζημιώσεις προσωπικού, η διακοπή εκμετάλλευσης του δορυφορικού σήματος της ΕΡΤ, η ακύρωση των προγραμματισμένων εκπομπών, η αδυναμία εκτέλεσης συμβατικών υποχρεώσεων, κάλυψης γεγονότων κ.λπ.. 
Εγείρεται, λοιπόν, ζήτημα περί τελέσεως του εγκλήματος της απιστίας κατά του δημοσίου και μάλιστα με την κακουργηματική του μορφή. Θα θυμάστε το άρθρο 256 του Ποινικού Κώδικα. Το έχουμε πρόσφατο. 
Ένα άλλο θέμα το οποίο έρχεται και σας βαρύνει είναι ότι έχετε προβεί σε παράνομη απόλυση του προσωπικού. Αποσύρατε εχθές και το άρθρο 108 και δεν θα τους αποζημιώσετε. Υπάρχει, όμως, εν ισχύι ο νόμος που λέει ότι πρέπει να εξοφλήσετε τον απολυόμενο εφάπαξ. Είστε υπόλογοι απέναντι στο νόμο. Και εδώ είστε παράνομοι. Και στο εργατικό δίκαιο είστε παράνομοι. Ισχύει ο νόμος που λέει ότι απολύεσαι και εξοφλείσαι εφάπαξ; Το κάνατε; Όχι. Είστε παράνομοι. 
Με την πράξη νομοθετικού περιεχομένου, λοιπόν, δυόμισι χιλιάδες υπάλληλοι, εργαζόμενοι της ΕΡΤ, έφυγαν, θεωρητικά. Το θέμα είναι το εξής. Ποια ήταν η επείγουσα κατάσταση; Υπάγεται στο άρθρο 44 του Συντάγματος; Δηλαδή με την έννοια του συνταγματικού νομοθέτη, η απόλυση των δυόμισι χιλιάδων υπάλληλων της ΕΡΤ είναι όπως η κατάσταση θεομηνίας για να επιτάξουμε ξενοδοχείο προκειμένου να στεγαστούν οι σεισμόπληκτοι; Αυτό είναι γεγονός απρόβλεπτης ανάγκης. Αυτό λέει το άρθρο 44. Έτσι είναι η απόλυση των υπαλλήλων της ΕΡΤ; Όχι βέβαια και το ξέρετε. 
Και τι κάναμε; Παραδώσαμε την ΕΡΤ στην «DIGEA», ένα consortium των έξι μεγαλύτερο καναλιών. Εξ ου και η παγκόσμια πρωτοτυπία: Ο Υπουργός Δημόσιας Τηλεόρασης. Υφυπουργός για την ακρίβεια, αν και στην Ελλάδα είναι το ίδιο. Και είναι ο κ. Παντελής Καψής. Ποιος άλλος θα ήταν; Αυτό είναι το ερώτημα ενός μέσου Έλληνα πολίτη. Ο κ. Παντελής Καψής. Και καταρρακτωδώς πέφτουν οι εξαρτημένοι αντανακλαστικοί συνειρμοί. Δεν σχολιάζω έτι περεταίρω. 
Μιλάει η Κυβέρνηση για τον εξορθολογισμό. Συμφωνούμε. 
Κύριε Κεδίκογλου, εγώ θα θέσω το θέμα με ένα ερώτημα, ρητορικό βεβαίως, σύμφωνα με τον Κανονισμό της Βουλής. Εσείς, όμως, έχετε την ηθική υποχρέωση να το απαντήσετε πρώτα στον εαυτό σας και μετά στην ταπεινότητά μου. 
Διορίσατε ή δεν διορίσατε -όπως διάβασα, πιθανόν να είναι σφαλερή η πληροφόρησή μου- είκοσι οκτώ άτομα με αδιαφανείς διαδικασίες, τα οποία στοιχίζουν περίπου 100.000 ευρώ το μήνα; Αυτοί είναι ειδικοί σύμβουλοι. Έχουμε φλομώσει στους ειδικούς συμβούλους. Όλα τα Υπουργεία έχουν ειδικούς συμβούλους. Τι είναι ο ειδικός σύμβουλος, πού προβλέπεται από το νόμο η ειδικότητά του και τι προσφέρει αυτή, είναι άγνωστο. Ωστόσο διορίσατε ειδικούς συμβούλους, ιδιαίτερα γραμματείς και προσωπικό ειδικών θέσεων. Τι σημαίνει «προσωπικό ειδικών θέσεων» θα ρωτήσω έναν-έναν από τους παρευρισκόμενους συναδέλφους μου να μου πει. 
Να πω και κάτι άλλο. Μίλησε ο κ. Τριαντάφυλλος προηγουμένως, τον οποίο εκτιμώ. Τον διαβεβαιώνω ότι ασχολήθηκα με την πολιτική σε αυτήν την ηλικία και θεωρώ υποχρέωσή μου να προστατεύω το μέλλον των παιδιών μας. Επειδή έχω πολύ μεγάλη ηλικία, κύριε Τριαντάφυλλε, σας μιλώ με εκτίμηση. Θα διαφωνήσω κάθετα μαζί σας. Και αυτό το λέω, διότι δεν νοείται αυτό που είπατε «να μην ποινικοποιήσουμε την πολιτική ζωή». 
Θα την ποινικοποιήσουμε, κύριε Τριαντάφυλλε. Διότι δεν μπορώ να συγκρίνω εσάς σε αυτό το κόμμα -δεν χαρακτηρίζω το κόμμα σας, δικαίωμά σας να είστε εκεί- με κάποιους από το κόμμα σας οι οποίοι είναι με περιοριστικούς όρους, με κάποιους που είναι στη φυλακή, με κάποιους που ερευνώνται από εφέτες ανακριτές, με κάποιους που ονομάζει στο σκεπτικό του το γερμανικό δικαστήριο που λέει ότι λαδώσαμε με 2% πολιτικούς λαμόγια της Νέας Δημοκρατίας και του ΠΑΣΟΚ. Το σκεπτικό της γερμανικής απόφασης έχει τα ονοματεπώνυμα των εισπρακτών του ΠΑΣΟΚ, του κόμματός σας.
Συνεπώς, σε σχέση με αυτά δεν είναι δυνατόν –ερευνάται ακόμα- να μην υπάρχει ποινικοποίηση. Και ξέρετε γιατί; Διότι δεν υπάρχει πολιτικοευθυνοδικείο ούτε σπιτικό δίκαιο ούτε τον τιμώρησε ο λαός να πάει σπίτι του. Θα πάει φυλακή. Θα τον τιμωρήσει η ποινική δικαιοσύνη. 
Όσον αφορά στην εξεταστική που αναφέρεστε -να μην πάμε στην εξεταστική, γιατί ποινικοποιείται η πολιτική ζωή- θα πάνε τα λαμόγια φυλακή, θέλουν, δεν θέλουν. Διότι έρχονται τα λαμόγια και δέχονται το άρθρο 86 του Συντάγματος και λένε: «Εμείς φτιάχνουμε μία ομπρέλα-νόμο, διότι σκοπεύουμε να κάνουμε πλιάτσικο στα δημόσια ταμεία, να καταστρέψουμε το μέλλον των Ελληνόπουλων, να την κάνουμε για πάρτη μας σε ξένες offshore σε ξένες τράπεζες. Φτιάχνουμε το άρθρο 86 για να μας προστατεύει». Ωραία πολιτική ζωή! Γι’ αυτό ξεφτιλίσαμε αυτόν τον τόπο! Γι’ αυτό λέει ο άλλος ότι είναι Πρωθυπουργός μιας διεφθαρμένης χώρας, ο διεφθαρμένος! Γι’ αυτό καταντήσαμε εδώ και παραδοθήκαμε στην παγκόσμια χλεύη! 
Θα την ποινικοποιήσουμε, λοιπόν, όταν χρειάζεται και όχι με εξεταστική επιτροπή. Κάνετε λάθος. Η εξεταστική επιτροπή δεν παράγει ποινικά έννομα αποτελέσματα, κύριε Τριαντάφυλλε, και το ξέρετε. Προκαταρκτική επιτροπή θα κάνουμε, γιατί η εξεταστική επιτροπή είναι της πλάκας. Δήθεν μαζευόμαστε, δήθεν έχουμε κάποια στοιχεία, δήθεν λέμε για να λέμε. Είδα για πρώτη φορά στη ζωή μου και προκαταρκτική επιτροπή. Μετά κλείνουμε το φως, τραβάμε την κουρτίνα, κλειδώνουμε την πόρτα και πάμε σπίτι μας. Τι έγινε; Εξεταστική επιτροπή. Έβγαλε πόρισμα. Ε και; Τι έγινε; Αυτά έχουν τελειώσει. 
Τελειώνοντας, κύριε Πρόεδρε, θέλω να πω ότι εμείς είμαστε υποχρεωμένοι να υπερψηφίσουμε, να συμφωνήσουμε με την πρόταση για εξεταστική επιτροπή για λόγους τυπικούς και ουσιαστικούς. 
Το κάνουμε αυτό για να αφυπνίσουμε συνειδήσεις και κυρίως να αφυπνίσουμε τον ελληνικό λαό με όσα μέσα έχουμε. Διότι εμείς οι Ανεξάρτητοι Έλληνες ως αποκομμένοι θα χρησιμοποιήσουμε τη μέθοδο –καλέ μου, νέε συνάδελφε, που σε εκτιμώ- της προσφυγής στη δικαιοσύνη. 
Αυτοί έχουν –δεν βάζω εσένα μέσα- τα Μέσα Μαζικής Ενημέρωσης, εμείς το καράβι μόνοι μας, τα εισιτήρια τα πληρώνουμε εμείς, το καύσιμο εμείς, εμείς οι καπεταναίοι, εμείς τα ναυτάκια, εμείς οι λοστρόμοι, εμείς στη δικαιοσύνη! Όπου κουνιούνται, μηνυτήριες αναφορές! Και θα παρακολουθούμε και την εισαγγελία του Αρείου Πάγου, αν κάνει σωστά τη δουλειά της, γιατί εκεί θα διστάσουν σκεπτόμενοι τις ποινικές συνέπειες και όχι «να μην ποινικοποιήσουμε την πολιτική ζωή» και να έχουμε τα λαμόγια που έκαναν πλιάτσικο στα δημόσια ταμεία να περιφέρονται με περιοριστικούς όρους και να λένε «εις υγείαν του κορόιδου ελληνικού λαού». 
Ολοκληρώνω, κύριε Πρόεδρε, λέγοντας ότι θα ψηφίσουμε κυρίως για λόγους τυπικούς, αλλά και ουσιαστικούς, γιατί πιστεύουμε ότι πίσω από την κίνηση αυτή υπάρχει η εξυπηρέτηση σκοπιμότητας εις βάρος της νομιμότητας. 
Σας ευχαριστώ πολύ. 
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ τον κ. Καπερνάρο και για τη συνέπειά του ως προς το χρόνο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κύριε Πρόεδρε, μπορώ να έχω το λόγο επί προσωπικού;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν υπάρχει προσωπικό.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Αφού αναφέρθηκε σε εμένα, πώς δεν υπάρχει προσωπικό; Εκατό φορές είπε τη λέξη «Τριαντάφυλλος».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ναι, η έννοια του προσωπικού κατά τον Κανονισμό είναι άλλη, δεν είναι αν υπάρχει μία απλή αναφορά. Είναι αν υπάρξει προσβολή.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Επί προσωπικού, κύριε Πρόεδρε,  είναι όταν υπάρχει προσωπικό ζήτημα. Δεν θα μου δώσετε το λόγο;</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εγώ τον εκτιμώ.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Τον επαίνεσε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μπορώ να σας δώσω το λόγο, κύριε Τριαντάφυλλε, κατά μία φορμαλιστική διαδικασία. Θα σας δώσω ένα λεπτό να μιλήσετε, διότι βλέπω αρκετή νευρικότητα από ορισμένους, παρ’ όλο που γνωρίζουμε όλοι ότι δεν υπάρχει προσωπικό. 
Ορίστε, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κύριε Πρόεδρε, ευχαριστώ πάρα πολύ και σε ένα λεπτό θα τελειώσω. 
Εγώ εκτιμώ, όπως του το έχω πει και δημοσίως, τον κ. Καπερνάρο, διότι είναι ένας εξαίρετος νομικός. Ως εξαίρετος νομικός γνωρίζει ότι αυτό το οποίο είπα για την ποινικοποίηση της πολιτικής ζωής έχει να κάνει ακριβώς με την πεμπτουσία αυτού που είπε και εκείνος, δηλαδή ότι όπου υπάρχει ποινικό αδίκημα πρέπει να υπάρχει κοινή ποινική διαδικασία για όλους τους Βουλευτές, Υπουργούς, αιρετούς, αλλά από την άλλη μεριά πρέπει να είναι ξεκάθαρο ότι όταν έχεις πολιτικές αποφάσεις, αυτές κρίνονται από τον έναν και μοναδικό δικαστή, που δεν είναι άλλος από τον ελληνικό λαό. Σε αυτό, λοιπόν, πρέπει να είμαστε καθαροί, γιατί εδώ υπηρετούμε τη δημοκρατία που είναι η πεμπτουσία. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ωραία, ολοκλήρωσε ο κ. Τριαντάφυλλος επί του προσωπικού. 
Επιτρέψτε μου, λοιπόν, τώρα, επειδή υπάρχουν και νέοι Βουλευτές που καλοπροαίρετα ενδεχομένως δεν γνωρίζουν, να αναφέρω το εξής. Κατά το άρθρο 68 του Κανονισμού προσωπικό ζήτημα θεωρείται η μομφή που περιέχει υβριστική εκδήλωση ατομικά εναντίον Βουλευτή ή μέλους της Κυβέρνησης και λοιπά. Περί αυτού πρόκειται. Τώρα, αν εμείς θέλουμε χαλαρά να βρίσκουμε ευκαιρία να ζητούμε το λόγο για να πούμε κάτι, αυτό μπορεί να γίνεται, αλλά όχι να λέμε ότι είναι επί προσωπικού. 
Δεύτερον, επειδή πριν υπήρξαν ορισμένα σχόλια –δεν άκουγα ακριβώς τι λεγόταν, κατανοώ ότι υπήρχε κάποιος θόρυβος για τη στάση του Προεδρείου και για την παρατήρηση που έκανα- δεν μπορεί να ισχύει το επιχείρημα ότι «κάποιος ομιλητής μίλησε σαράντα λεπτά, άρα και εγώ θέλω να μιλήσω σαράντα λεπτά». 
Σας διαβάζω, λοιπόν, τα στοιχεία από τη συζήτηση της Δευτέρας, όπου δεν προήδρευα εγώ αλλά δεν έχει σημασία ποιος προήδρευε. Από τους εισηγητές ένας εισηγητής υπερέβη το χρόνο του κατά ένα λεπτό, δύο εισηγητές υπερέβησαν το χρόνο κατά δύο έως τρία λεπτά, δύο εισηγητές κατά πέντε έως έξι λεπτά και τρεις εισηγητές κατά οκτώ έως εννέα λεπτά. Αυτό είναι το Κοινοβούλιό μας, κυρίες και κύριοι συνάδελφοι. Υπάρχει θέμα. Είτε θα ακολουθήσουμε το αυτονόητο που πρότεινε ο κ. Μαριάς είτε θα σκεφθούμε μέσω της Διάσκεψης των Προέδρων τρόπο επίλυσης του θέματος.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εγώ ήμουν συνεπής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ήσασταν απόλυτα συνεπής. 
Λέω ότι ο κ. Μαριάς έκανε μία πρόταση, η οποία είναι να τηρείται ο Κανονισμός. Εγώ θέλω με τα στοιχεία που σας αναφέρω –και θα κλείσει εδώ η συζήτηση, γιατί δεν προβλέπεται η διαδικασία να το συζητήσουμε περαιτέρω- να διευκρινίσω πως υπάρχει θέμα ότι το όριο του χρόνου είναι τυπικό –όποιος θέλει το τηρεί και όποιος θέλει δεν το τηρεί- και ότι το Προεδρείο έχει πεπερασμένα μέσα. Δεν μπορούμε να κάνουμε κάτι άλλο. Τι να κάνουμε δηλαδή; Κάνεις την παρατήρηση, εάν ο άλλος επιμείνει, τι να κάνεις; Θέλω με το σχόλιο αυτό να σας επιστήσω την προσοχή ότι έχουμε πρόβλημα. Όλοι είμαστε και θύτες και θύματα αυτού του συστήματος. Και αυτό το λέω ως σκέψη, δεν θα πάρουμε κάποια απόφαση αυτήν τη στιγμή, αλλά πρέπει να το σκεφθούμε όλοι και να βρούμε μία λύση και να μην εκλαμβάνεται ότι είναι ένα επιμέρους θέμα, μία παρωνυχίδα. 
Και προσωπικά πρέπει να πω –επειδή υπήρξα αρκετά χρόνια Βουλευτής- ότι κατανοώ πλήρως και το άγχος ενός Βουλευτή που θέλει να πει αυτό που αισθάνεται ότι πρέπει να λεχθεί και το ενδεχόμενο να μην πρόλαβε να συνθέσει κάποιος την ομιλία του, έτσι ώστε να είναι πεντάλεπτη. Αυτά προσπαθώ να τα μεταφράζω στη λειτουργία μου εδώ με τη δική σας κάθε φορά άδεια.</ChairmanSpeech> 
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θεωρώ ότι πρέπει να το λήξουμε, δηλαδή διευκρίνιση έκανα.
Κύριε Ψυχάρη, εάν επιμείνετε, όμως, θα σας δώσω το λόγο στο πλαίσιο αυτής της χαλαρότητας που ανέχτηκα και εγώ. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να προχωρήσουμε;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Για ποιο λόγο να μιλήσει; Να προχωρήσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Ψυχάρη, έχετε το λόγο για ένα λεπτό μόνο επί διαδικαστικού.</ChairmanSpeech> 
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ευχαριστώ, κύριε Πρόεδρε. 
Εγώ έχω σεβαστεί τον Κανονισμό, δεν έχω παραβιάσει ποτέ το χρόνο μου. Από εκεί και πέρα, όμως –επειδή το πρότεινε ο κ. Μαριάς πριν, αλλά δεν έγινε σεβαστό- παρατηρούμε ότι το χρόνο μας τον βλέπει όλος ο κόσμος. Ένας από τους λόγους που δεν σέβεται ο κόσμος έξω τους πολιτικούς, δηλαδή εμάς, είναι επειδή εμείς οι ίδιοι δεν σεβόμαστε τους εαυτούς μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κοιτάξτε, όμως, αν θίγουμε τώρα θέματα γενικότερα, κάθε Βουλευτής μπορεί να ζητήσει το λόγο και να διατυπώσει το δικό του σχόλιο. Είμαστε εκτός διαδικασίας τώρα.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Με όλον το σεβασμό, όμως, θέλω να πω ότι χθες πολλοί συνάδελφοι –γιατί είστε πολύ παλαιότερος και σας σέβομαι και δεν έχω μαλώσει ποτέ εδώ μέσα- δεν πρόλαβαν να μιλήσουν, να διατυπώσουν την άποψή τους, διότι πολλοί άλλοι συνάδελφοι παραβίαζαν το χρόνο τους. 
Από εκεί και πέρα, όμως, με συγχωρείτε, αλλά δεν είναι τυπικό θέμα ο χρόνος. Το Προεδρείο μπορεί να ασκήσει την εξουσία του και να διακόψει τους συναδέλφους, γιατί όσοι συνάδελφοι είναι στο εξωτερικό σέβονται πάντα το χρόνο, επειδή φοβούνται την παράβαση νόμου και εμείς οι Βουλευτές ερχόμαστε εδώ…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ωραία. Συγκρατώ, επομένως, μία ακόμα συνηγορία υπέρ της αυστηρότερης τήρησης του Κανονισμού.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Πρόεδρε, συγγνώμη, επειδή υπάρχει αδημονία και έχουμε πρόβλημα με τους εισηγητές, αν θέλετε, ας μη δώσουμε περαιτέρω έκταση εδώ και να το συζητήσουμε στη Διάσκεψη.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα ήθελα το λόγο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας βλέπω –και, προφανώς, θα σας δώσω το λόγο- αλλά επειδή υπάρχει μία αδημονία από τους εισηγητές και ορθώς, αν δεν έχετε αντίρρηση, να μη δώσουμε έκταση στο θέμα, να το συζητήσουμε στη Διάσκεψη των Προέδρων και να πάρουμε απόφαση. 
Ορίστε, έχετε το λόγο, κύριε Πρόεδρε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Έχω τη γνώμη, κύριε Πρόεδρε, ότι όλα –όπως σε κάθε Σώμα και εδώ στο Κοινοβούλιο- έχουν να κάνουν με το ρόλο του Προεδρείου. 
Το Προεδρείο σε κάθε συλλογική λειτουργία, πολύ περισσότερο σε ένα Κοινοβούλιο που λειτουργεί υπό τα βλέμματα της κοινής γνώμης, έχει κυρίαρχο ρόλο. Σε κάποια Κοινοβούλια διαπιστώνουμε –όποιοι έχουμε επισκεφθεί άλλα Κοινοβούλια- ότι υπάρχουν και κάποιες τελετουργίες, πώς έρχεται το Προεδρείο, πώς συνοδεύεται κ.λπ.. 
Επίσης τα μέλη του Κοινοβουλίου συνήθως εισέρχονται από την κεντρική απέναντι από το Προεδρείο Αίθουσα, κάνουν μία ελαφρά υπόκλιση στο Προεδρείο. Με ό,τι πει ο Πρόεδρος και αν κάνει καμμιά φορά κάποιο λάθος, δεν δημιουργείται αυτό το πρόβλημα που βλέπουμε εμείς πολλές φορές στο Κοινοβούλιό μας, ιδιαίτερα τα τελευταία χρόνια.
Άρα υπάρχει το θέμα του αυτοσεβασμού. Όποιος μιλάει, να λέει τις απόψεις του χωρίς να υπαινίσσεται ή ευθέως να προσβάλλει οποιονδήποτε άλλον. Πάνω απ’ όλα, ακόμη και το θέμα του χρόνου, κατά τη γνώμη μου, είναι ζήτημα στο οποίο αφήνεται το Κοινοβούλιο στο Προεδρείο. Και αυτό μπορεί να γίνεται χωρίς να αισθάνεται αυτός που υπερβαίνει το χρόνο ότι κατά κάποιον τρόπο «κατσαδιάζεται» από το Προεδρείο. 
Όλα αυτά μπορούν να λυθούν αν υπάρξει ένα άλλο πνεύμα στη λειτουργία μας, δηλαδή να καταλάβουμε ότι δεν είμαστε εκτός της Αιθούσης, όπου είμαστε μόνο οι παρόντες που κρίνει ο ένας τον άλλον, αλλά μας κρίνει ολόκληρος ο ελληνικός λαός.
Τέλος, σε ό,τι αφορά τα προσωπικά, για να μη γίνεται κατάχρηση, πράγματι ο Κανονισμός είναι όπως ακριβώς το είπατε. Γι’ αυτό και ο λόγος κατά τον Κανονισμό δίνεται αμέσως σε εκείνον που ο ομιλών έδωσε άλλη έννοια σε αυτά που εκείνος είπε. Σωστά είπατε βέβαια ότι στη Διάσκεψη μπορούμε να τα συζητήσουμε όλα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Αρβανίτης για δεκαπέντε λεπτά. Παράκληση από εδώ και πέρα –το πνεύμα της Αίθουσας είναι αυτό- να είμαστε όσο γίνεται πιο συνεπείς στο χρόνο.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>:  Ευχαριστώ, κύριε Πρόεδρε.
Κυρίες και κύριοι συνάδελφοι, όχι για λόγους αβροφροσύνης, όχι για λόγους προσχηματικούς αλλά για λόγους ουσιαστικούς, λόγους ηθικούς, οφείλω να συγχαρώ τον προλαλήσαντα αγορητή των Ανεξαρτήτων Ελλήνων για τον τρόπο τον ουσιαστικό και εμπεριστατωμένο, με τον οποίο εξέθεσε τη θέση των Ανεξαρτήτων Ελλήνων από την οποία βεβαίως δεν βρίσκω το λόγο να ισχυριστώ ότι απέχουμε ουδέ επ’ ελάχιστον. 
Υπάρχει μόνο μία διαφορά. Βεβαίως και οι Ανεξάρτητοι Έλληνες έτυχαν της ιδίας δημοκρατικής μεταχειρίσεως, όπως και η Χρυσή Αυγή, δημοκρατικότατη μεταχείριση και από τα πολιτικά κόμματα βεβαίως, αλλά κυρίως από τα μέσα ενημερώσεως και την κρατική τηλεόραση, με μια διαφορά: Οι Ανεξάρτητοι Έλληνες δεν κατέστησαν ποτέ θύματα κατασυκοφαντήσεως, ψευδών και ύβρεων, που εξηκοντίστηκαν και εξηκοντίζοντο συστηματικώς κατά την τελευταία διετία κατά της Χρυσής Αυγής, χωρίς καμμία αντίδραση από αυτούς που θα έπρεπε να αντιδράσουν και θα όφειλαν ex officio να αντιδράσουν. Και το έχω κάνει το παράπονο αυτό πολλές φορές. 
Σήμερα σεβόμενος το χρόνο, τα όρια του προβλεπομένου χρόνου, αλλά και για λόγους προσωπικούς –και θα εξηγήσω γιατί- θα αποφύγω την καθ’ εαυτό αγόρευση γιατί είναι γνωστό ότι –και το γνωρίζω εγώ καλύτερα- παρασυρόμενος εγώ, αγορεύων από στήθους, κάνω κατάχρηση του χρόνου και ενδεχομένως να μη συμπεριλάβω όλα τα στοιχεία που θα ήθελα να συμπεριλάβω. 
Βεβαίως, δεν θα κάνω τις νομικές αναλύσεις που έκανε ο αξιότιμος κ. Καπερνάρος. Θα μιλήσω ουσιαστικά για τη θέση της Χρυσής Αυγής. Εξ αρχής λέγω ότι θα υποστηρίξουμε την πρόταση του ΣΥΡΙΖΑ για σύσταση εξεταστικής επιτροπής. 
Προβλέπεται από τον Κανονισμό για ειδικούς λόγους που αφορούν το δημόσιο συμφέρον. Είναι αναγκαία η σύσταση εξεταστικών επιτροπών για τη διερεύνηση σοβαρών θεμάτων που ανακύπτουν εκάστοτε και τη συλλογή αποδεικτικού υλικού, την αξιολόγησή του με αμεροληψία και χωρίς κομματικές ή άλλες προκαταλήψεις. 
Μιλάμε βέβαια για θέματα δημοσίου ενδιαφέροντος και οι εξεταστικές επιτροπές δεν πρέπει να λειτουργούν παρελκυστικά και το εκάστοτε εκδιδόμενο πόρισμα να θεμελιώνεται ούτως ώστε να δίνεται στη Βουλή εναργής και σαφή εικόνα επί της διεξαχθείσης ερεύνης. 
Ο Λαϊκός Σύνδεσμος-Χρυσή Αυγή τοποθετείται πάντοτε με τρόπο ξεκάθαρο για τα κρίσιμα ζητήματα που απασχολούν την ελληνική κοινωνία χωρίς να κρύβεται πίσω από τις λέξεις. Για το λόγο αυτόν δηλώσαμε από την πρώτη στιγμή ότι δεν θρηνούμε για εκείνους τους επίορκους δημοσιογραφίσκους που εκμεταλλεύονταν τη θέση τους στην ΕΡΤ για να μολύνουν τον ελληνικό λαό με μαρξιστικό δηλητήριο, να λασπολογούν σε βάρος του κινήματός μας και να απομυζούν πακτωλούς κρατικού χρήματος.
Επιβάλλεται όμως να αναδειχθεί ο πραγματικός χαρακτήρας της ενέργειας του θλιβερού Πρωθυπουργού, η οποία ούτε από πατριωτισμό ούτε από εντιμότητα έγινε. Ο Σαμαράς κόπτεται αποκλειστικά για να σώσει το πολιτικό του «τομάρι» και να υλοποιήσει τις προσταγές των εντολέων του. 
Είναι βεβαίως υποκριτικό η κατάργηση της Κρατικής Ραδιοφωνίας και Τηλεόρασης να ανακοινώνεται από τον κ. Κεδίκογλου που, ως γνωστόν, διετέλεσε την περίοδο 1990–1995 δημοσιογράφος και παρουσιαστής δελτίου ειδήσεων της Ελληνικής Ραδιοφωνίας και Τηλεόρασης. Αυτός, δηλαδή, πώς προσλήφθηκε από την ΕΡΤ; Με αξιοκρατικές διαδικασίες; Νομίζω ότι λίγη αιδώς δεν βλάπτει. 
Ο κύριος Πρωθυπουργός βεβαίως δεν ενδιαφέρεται καθόλου για την εξυγίανση των κρατικών μέσων ενημερώσεως. Ο πρωταρχικός του στόχος ήταν να αποπροσανατολίσει το λαό, να αποσπάσει την προσοχή των πολιτών από το φιάσκο των ΔΕΠΑ-ΔΕΣΠΑ. 
Εκτός αυτού δεν αποκλείεται η προβοκατόρικη ενέργειά του να αποτελεί την εσκεμμένη θρυαλλίδα για να προκαλέσει αναταραχή, προκειμένου να κρύψει την αποτυχία της οικονομικής του πολιτικής και την αναπόφευκτη ανάγκη για λήψη νέων αιματηρών μέτρων. 
Η ενέργειά του θυμίζει σε πολλά την πρόταση Παπανδρέου, το Νοέμβριο του 2011, για διενέργεια δημοψηφίσματος. Τότε ξαφνικά θυμήθηκε το δημοψήφισμα, το δημοκρατικό καθήκον κάθε κυβερνήσεως, το οποίο βέβαια δεν έγινε ποτέ. 
Προφανώς και τον κ. Παπανδρέου δεν τον είχε πάρει ο πόνος για εφαρμογή της άμεσης δημοκρατίας, απλά πήρε εντολή να ρίξει μια πιστολιά κρότου-λάμψης και τίποτε άλλο, όπως συνήθως έκανε, μαζί με τα ψεύδη που έλεγε, τα ψεύδη χωρίς αιδώ, χωρίς δισταγμό, που δεν έχω ακούσει ποτέ από το στόμα άλλου πολιτικού. 
Και τολμάει και εμφανίζεται εδώ, εις την Βουλή των Ελλήνων και πληρώνεται από τον ελληνικό λαό. Γιατί πληρώνεται; Για τα εγκλήματα που έκανε; Μας έβαλε στο στόμα του Διεθνούς Νομισματικού Ταμείου χωρίς να μας ρωτήσει. Έκανε τα μνημόνια, τα υπέγραψε με τα δύο χέρια, τα μεσοπρόθεσμα, τις συμβάσεις, τα πάντα, ενώ είχε λύσεις. Το έχω πει επανειλημμένως, ουδέποτε το ετόλμησε, παρά το γεγονός ότι τον προτρέψαμε, να ζητήσει λογιστικό έλεγχο του χρέους, γιατί ήξερε πού θα αποβεί αυτό. Ήθελε μόνο να καταποντίσει την πατρίδα μας.
(Στο σημείο αυτό την Προεδρική Έδρα καταλαμβάνει η ΣΤ’ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Σε κάθε περίπτωση οι ανεύθυνες προχειρότητες της Νέας Δημοκρατίας στο θέμα της ΕΡΤ δεν θα έχουν ως αποτέλεσμα την εξοικονόμηση δαπανών, αντιθέτως θα αυξήσουν τις δαπάνες του προϋπολογισμού.
Ειδικότερα, όπως ανακοινώθηκε, θα πληρώσουμε παχυλές αποζημιώσεις με ποσά προ της κρίσεως σε περισσότερους από δύο χιλιάδες εξακόσιους υπαλλήλους, πολλοί εκ των οποίων θα επαναπροσληφθούν μετά από λίγες εβδομάδες ή μήνες στη νέα ΕΡΤ.
Ήδη ο κ. Κεδίκογλου ανακοίνωσε ότι ο νέος φορέας θα έχει από την έναρξη της λειτουργίας του τουλάχιστον χίλιους με χίλιους διακόσιους υπαλλήλους. Αυτό σημαίνει ότι πολύ σύντομα με συμβάσεις και επιπλέον προσλήψεις θα φτάσει στον ίδιο αριθμό της σημερινής ΕΡΤ, κατά τους δικούς μας υπολογισμούς. 
Το σχέδιο νόμου που έφερε η Κυβέρνηση για την ίδρυση του νέου φορέα προβλέπει το κακόηχο ακρωνύμιο «Νέριτ» ή «Νερίτ». Το «Νερίτ» μου θυμίζει ένα φίλο μου Εβραίο, Ααρών Νερίτ. 
Νέα Ελληνική Ραδιοφωνία, Ίντερνετ και Τηλεόραση: Στο κείμενό του δεν θα βρει κανείς πουθενά τη λέξη έθνος ή κάτι που να θυμίζει την Ελλάδα. Θέτουν τη Νέα Ελληνική Τηλεόραση στην υπηρεσία του ρατσισμού και της πολυπολιτισμικότητας, της πολυϊσοπεδώσεως των πάντων και οπωσδήποτε της απεθνοποίησης και του ανθελληνισμού, που είναι οι κύριοι στόχοι.
Επιπλέον, το προσωπικό δεν θα προσλαμβάνεται με αντικειμενικά κριτήρια, καθώς στο νομοσχέδιο δεν αναφέρεται πουθενά σε διαδικασίας ΑΣΕΠ. Οι απολαβές πολλών εξ αυτών δεν θα έχουν τους περιορισμούς των μισθών του δημοσίου τομέα, αλλά θα καθορίζονται κατά περίπτωση, σύμφωνα με τους όρους κάθε ατομικής σύμβασης εργασίας. 
Με λίγα λόγια, ο ελληνικός λαός θα υποχρεωθεί να συνεχίσει να καταβάλλει ανταποδοτικό τέλος για τις παχυλές αμοιβές πολυαρίθμων χρυσοδακτύλων του ιδιωτικού τομέα που θα προπαγανδίζουν το νεοφιλελευθερισμό, τη μετα-εθνική κοινωνία, τον ανθελληνισμό και θα δρουν ανεξέλεγκτα.
Η ελληνική τηλεόραση «τύπου Σαμαρά» είναι πιο φορο-κουλτουριάρικη, πιο προοδευτική, πιο εκσυγχρονιστική –ταιριάζοντας απόλυτα με το χαρακτήρα της λαθρο-δεξιάς Νέας Δημοκρατίας, γι’ αυτό άλλωστε μιλούν για δημόσιο και όχι για κρατικό φορέα- και μου αρέσει να χρησιμοποιώ αυτούς τους όρους, αλλά ποτέ δεν κατάλαβα την έννοιά τους. 
Ή μάλλον κατάλαβα τι εννοούσαν οι προοδευτικοί, όταν έλεγαν πρόοδο. Εννοούσαν την ηθική εξαθλίωση. Εννοούσαν την απαξίωση των αξιών. Εννοούσαν τον ανθελληνισμό, την απεθνοποίηση. Αυτό εννοούσαν και το σκίσιμο και τη προσβολή του εθνικού μας ιερού συμβόλου. Αυτό είναι πρόοδος γι’ αυτούς! Και εκσυγχρονισμός –όρος του κ. Σημίτη, του εβραιοκίνητου και εβραιοπροέλευτου, αυτός είναι, δηλαδή η εξαφάνιση του Ελληνισμού!
Στους κρατικοδίαιτους υβριστές μας που τα «οικονομούσαν», για να χρησιμοποιήσω αυτόν τον όρο, αφού εισέπρατταν σοβαρότατα ποσά, ιλιγγιώδη πολλές φορές –θα μπορούσα να πω σε σύγκριση με τη δική μας τσέπη- από την κρατική τηλεόραση, δεν χρωστάμε απολύτως τίποτα. Το αντίθετο μάλιστα. Αυτοί μας χρωστούν, καθώς εδώ και πολλά χρόνια μάς υβρίζουν και μας συκοφαντούν μέσα από συχνότητες που δεν ανήκουν σε αυτούς αλλά στον ελληνικό λαό. 
Και παρ’ όλο που ένα εκατομμύριο Έλληνες υποστηρίζουν τη Χρυσή Αυγή, η κρατική τηλεόραση δεν έπαψε ούτε στιγμή να μας θάβει και να μας κατασυκοφαντεί, να μας προσβάλλει και ταυτόχρονα να προσβάλλει ένα εκατομμύριο Έλληνες πολίτες που πληρώνουν τέλη από το υστέρημά τους για να σιτίζονται κάποια κομματόσκυλα. Ξαφνικά, ένα εκατομμύριο πολίτες παρεσύρθησαν από εμάς «τους γνωστούς δημαγωγούς» και έγιναν ναζί! Τι σημαίνει ναζί; Γερμανοί εθνικισταί! Καταλαβαίνετε την έννοια των όρων που χρησιμοποιείτε επιτέλους για να σταματήσετε τις ύβρεις; 
Είμαστε Έλληνες πατριώτες, κύριοι! Εγώ είμαι Καλαβρυτινός κατά το ήμισυ! Είναι ντροπή πλέον! Λίγη αυτοκριτική χρειάζεται. Λίγη αυτογνωσία χρειάζεται. Η πολιτική σκοπιμότης δεν μπορεί να σκεπάζει τα πάντα. Έχει όρια.
Η ΕΡΤ είχε οκτώ ολόκληρους μήνες να δώσει ζωντανό βήμα στον εκπρόσωπο της Χρυσής Αυγής. Για την ακρίβεια, είχε προβάλει για δώδεκα ολόκληρα λεπτά τον συναγωνιστή Κασιδιάρη σε ζώνη χαμηλής τηλεθέασης και από τότε τα ανδρείκελα του ΠΑΣΟΚ, της άκρας Αριστεράς και ολίγον της Νέας Δημοκρατίας κατέβασαν οριστικά τους διακόπτες για τη Χρυσή Αυγή, όπως ακριβώς κατέβασε γι’ αυτούς τους διακόπτες ο κ. Σαμαράς. Και τους διακόπτες αυτούς τους κατέβασε σε βάρος του λαού και του έθνους. 
Ξέρετε τι είναι η ομογένεια να βλέπει μία «μαύρη» κρατική τηλεόραση; «Μαύρο» στην κρατική τηλεόραση; Είναι υποτεταγμένο το έθνος; Μήπως ήθελε ο κ. Σαμαράς με αυτόν τον τρόπο να δηλώσει ότι πλέον υπετάγημεν στους Γερμανούς; Ας συνεννοηθεί με τον κ. Σόιμπλε αύριο να επαναλειτουργήσει με το όνομα του «φίλου» μου του Εβραίου, του Νερίτ Ααρών, με Γερμανούς εκφωνητάς και σύμφωνα με πρόγραμμα, το οποίο θα μας δώσει η Μέρκελ κατευθείαν και όλοι οι προπαγανδισταί που την περιτριγυρίζουν. 
Για να ξεκαθαρίσουμε τη θέση μας: η Χρυσή Αυγή δεν χρωστά απολύτως τίποτα ούτε στον Σαμαρά ούτε στον υπάλληλο των τοκογλύφων, το ανδρείκελο της τρόικας, που σε κάθε ευκαιρία υβρίζει και κατασυκοφαντεί το εθνικιστικό κίνημα. 
Ανάμεσα στους υπαλλήλους της ΕΡΤ που χάνουν τη δουλειά τους υπάρχουν και οικογενειάρχες που έβγαζαν τίμια το μεροκάματο, δούλευαν πραγματικά το ωράριό τους, όχι σαν τα πολλά κοπριτόσκυλα που δεν ήξεραν ούτε πού πέφτουν τα στούντιο της κρατικής τηλεόρασης και όμως έπαιρναν παχυλές αμοιβές. 
Αν θέλει να κάνει πραγματικές περικοπές ο κύριος Πρωθυπουργός, ας αφήσει τις εκ του ασφαλούς ενέργειές του και τους λεονταρισμούς του και ας περικόψει δραστικά τις αποζημιώσεις των Βουλευτών, τις κρατικές χρηματοδοτήσεις προς τα κόμματα. Ας απολύσει τους χρυσοδακτύλους του δημοσίου που δεν προσφέρουν απολύτως τίποτα και χρεώνουν κρατικά ταμεία με εκατομμύρια. 
Όσον αφορά την Αριστερά και τους διαφόρους που δήθεν κόπτονται για τα δικαιώματα των εργαζομένων της ΕΡΤ, ιδού πεδίον δόξης λαμπρόν. Ας βάλουν το χέρι στην τσέπη τους κι ας δώσουν ένα μέρος του παχυλού βουλευτικού τους μισθού για τους απολυμένους, αυτό που κάνει συστηματικά η Χρυσή Αυγή και έχει δημιουργήσει ένα άρτιο δίκτυο κοινωνικής αλληλεγγύης, αναγκάζοντας τους διαφόρους συριζαίους να αναρωτιούνται πού βρίσκουμε τόσα λεφτά και ποιοι μας χρηματοδοτούν. Τα δικά μας λεφτά είναι! Από την τσέπη μας τα βάζουμε! 
Το γραφείο Τύπου της Χρυσής Αυγής εξέδωσε σχετική ανακοίνωση η οποία, όπως ακριβώς είχαμε προβλέψει, δεν προβλήθηκε από κανένα κανάλι της διαπλοκής. Αυτοί παριστάνουν τους δημοκράτες και τολμούν να μας αποκαλούν ναζί. Περιφρονούμε την ψευτοδημοκρατία των διαπλεκομένων κρατικών και ιδιωτικών καναλιών και συνεχίζουμε τον εθνικιστικό αγώνα εναντίον όλων. Τον εθνικιστικό ελληνικό αγώνα! Τους ναζί να τους αναζητήσετε στη Γερμανία και όχι εδώ! Στην ελληνική ψυχή μας και στον εθνικό λόγο που εκφέρουμε! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αξιότιμη κυρία Πρόεδρε, ένα μόνο λεπτό θα ήθελα ακόμα.
Η επί λέξει ανακοίνωση της Χρυσής Αυγής ήταν ως εξής: «Η ΕΡΤ ανήκει θεωρητικά στον ελληνικό λαό. Δεν σέβεται όμως ένα εκατομμύριο Έλληνες πολίτες που υποστηρίζουν τη Χρυσή Αυγή. Τους υβρίζει διαρκώς ως νεοναζί και δεν δίνει ποτέ βήμα σε εκπροσώπους του κόμματός μας. Δυστυχώς κανένα από τα διεφθαρμένα κοινοβουλευτικά κόμματα δεν διαμαρτυρήθηκε γι’ αυτό το έλλειμμα δημοκρατίας. Αντιθέτως, το υποστήριξε». Έτσι είναι. Είναι αληθές αυτό. 
Και συνεχίζει: «Τα ίδια και τα χειρότερα πράττουν και τα ιδιωτικά κανάλια κάποιων κυρίων» –δεν θέλω να λέω τέτοιες εκφράσεις, τις αποφεύγω, αλλά τους αρμόζουν βεβαίως- «των οποίων οι συχνότητες ανήκουν στον ελληνικό λαό κι έχουν παραχωρηθεί παράνομα στους καναλάρχες. Εκδίδουμε το παρόν δελτίο Τύπου, γνωρίζοντας ότι δεν πρόκειται να προβληθεί από κανένα δημόσια και ιδιωτικό τηλεοπτικό σταθμό.» Και μετά αποκαλούν εμάς ναζί και αντιδημοκράτες. 
Κάθε δημόσια υπηρεσία πρέπει να αξιολογείται όχι μόνο από την πλευρά του λειτουργικού κόστους το οποίο έχει, αλλά το κόστος αυτό πρέπει να συνδυάζεται και με την ωφέλεια που προκύπτει από την παρεχόμενη υπηρεσία. 
Εν προκειμένω, κλείσατε την ΕΡΤ με το σκεπτικό ότι δεν προσέφερε τίποτα. Αυτό όμως είναι ενδεικτικό του τρόπου σκέψης σας, διότι η δύναμη της εικόνας είναι κάτι το αδιαμφισβήτητο. Στην εποχή μας ο πολίτης δέχεται έναν βομβαρδισμό από ελληνόφωνα και ξενόφωνα μέσα ενημέρωσης. Δέχεται σωρεία ετερόκλητων εικόνων και πληροφοριών. 
Συνεπώς θα έπρεπε η παρουσία της πολιτείας διά της κρατικής ραδιοτηλεόρασης να είναι αδιάλειπτη και εντονότατη, προκειμένου να παιδαγωγεί, να νουθετεί, να διαφωτίζει το λαό σχετικά με τα πολιτικά ζητήματα, να μεταδίδει σε αυτόν αξίες και ιδανικά. Τι είναι αυτά; Τα ξεχάσαμε. 
Από τη στιγμή που υπάρχει ο αντίλογος, η κακολογία –θα έλεγα- των ιδιωτικών των ξενοκίνητων μέσων ενημέρωσης επιβάλλεται να υπάρχει χωρίς διακοπές και ο λόγος της πολιτείας των Ελλήνων, ένας λόγος του πνεύματος της αληθείας, της διδαχής των ιστορικών και φιλοσοφικών πεπραγμένων του έθνους μας, δηλαδή των πνευματικών μας αποθεμάτων που σε αυτά τις προσβάσεις τις απέκοψαν για τριάντα εννιά χρόνια αυτοί οι κύριοι που αυτοχαρακτηρίζονται προοδευτικοί συστηματικά.
Οι νέοι μας δεν έχουν πρόσβαση. Ούτε καν στοιχειωδώς δεν δύναται να ομιλούν την ελληνική γλώσσα. Για εμάς οι κρατική τηλεόραση θα έπρεπε να είναι ένα σχολείο ήθους, ένα μέσο αναπαραγωγής και αξιακών προτύπων για τον Έλληνα πολίτη. 
Για την ονομασία του νέου φορέα έχουν, πράγματι, λεχθεί πολλά. Πολλές ονομασίες έχουν προταθεί. Εμείς προτείνουμε, από πλευράς περιεχομένου, εθνική ελληνική ενημέρωση. Τολμήσατε να ονομάσετε τη νέα τηλεόραση Εθνική Ελληνική Ενημέρωση, ΕΕΕ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Αρβανίτη, παρακαλώ.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ολοκληρώνω, κυρία Πρόεδρε.
Κλείνοντας, αφού ήδη είπα στον πρόλογό μου ότι οπωσδήποτε η Χρυσή Αυγή θα υπερψηφίσει την πρόταση, θα ήθελα να κάνω ένα σχόλιο στο κείμενο της πρότασης του ΣΥΡΙΖΑ για τη σύσταση προανακριτικής επιτροπής που θα διερευνήσει τις άκρως επιζήμιες για τη δημοκρατία και το δημόσιο συμφέρον ενέργειες. Δεν υπάρχει μόνο η δημοκρατία, κύριοι. Δεν υπάρχει μόνο ο πελατειακός κοινοβουλευτισμός. Υπάρχει και το ελληνικό έθνος! Γιατί ντρέπεστε να το αναφέρετε;
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς.
Το λόγο έχει ο κ. Δημήτριος Αναγνωστάκης.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Ευχαριστώ, κυρία Πρόεδρε.
Κύριοι Υπουργοί, κυρίες και κύριοι συνάδελφοι, νομίζω ότι υπήρξαν –θα έλεγα- κάποιες στιγμές αλληλοκαλύψεως στην τοποθέτηση των εισηγητών και αγορητών, σε σχέση με το νομοσχέδιο που θα συζητήσουμε και θα ψηφίσουμε αύριο και με την πρόταση που έχει καταθέσει η Αξιωματική Αντιπολίτευση για σύσταση εξεταστική επιτροπής.
Κύριε Υπουργέ, δυστυχώς έχετε ευθύνη –όχι σε προσωπικό επίπεδο, αλλά σε κυβερνητικό επίπεδο- γιατί εσείς δημιουργήσατε το πρόβλημα με μία μονομερή, αντιδημοκρατική ενέργεια σε μία τότε τρικομματική κυβέρνηση και διακινδύνευσε η χώρα να βρεθεί σε κυβερνητική αστάθεια. Δυστυχώς χθες βιώσαμε το ίδιο περίπου σενάριο και το ίδιο περίπου σκηνικό με την απόσυρση του άρθρου 108 στο φορολογικό νομοσχέδιο. 
Κατά τη δική μου προσωπική εκτίμηση, χθες αναδείχθηκε ό,τι και στις 11 Ιουνίου 2013, δηλαδή τα χαρακτηριστικά μιας, στην ουσία, μονοκομμματικής κυβέρνησης. Βέβαια, στην παρούσα περίοδο τον ενδιαφέρον είναι καθαρά πολιτικό. Στην προηγούμενη περίοδο ήταν η αιτία που δημιούργησε τις προϋποθέσεις αποχώρησης της Δημοκρατικής Αριστεράς από αυτό το κυβερνητικό συνεργατικό σχήμα.
Κύριε Υπουργέ, ήταν όντως –και παραμένει σε εκκρεμότητα- θεσμικό ολίσθημα η πράξη νομοθετικού περιεχομένου της 10 Ιουνίου 2013, καθώς και η υπουργική απόφαση που συνόδευσε αυτή την πράξη νομοθετικού περιεχομένου. Αυτή είναι η γενεσιουργός αιτία του προβλήματος που ταλανίζει και το πολιτικό σύστημα αλλά και την κοινωνία σε ένα πολύ μεγάλο βαθμό. 
Έγινε αυτό, κύριε Υπουργέ, ενώ είχατε όλες εκείνες τις προϋποθέσεις να φέρετε στη Βουλή ένα νομοσχέδιο, το οποίο θα απαντούσε στις παθογένειες και θα έδινε προοπτική στο εξορθολογισμό και στην αναδιάρθρωση της Ελληνικής Δημόσιας Τηλεόρασης που το είχε ανάγκη, Ήταν κάτι που έχει γίνει αποδεκτό τόσο από τη συντριπτική πλειοψηφία των Ελλήνων όσο και από τους ίδιους τους εργαζόμενους. 
Επιλέξατε, όμως, την πολιτική πυγμής, τον πολιτικό τσαμπουκά, για να κυριαρχήσετε, για να ηγεμονεύσετε σε μία περίοδο που το πολιτικό σκηνικό δεν επιτρέπει καν σκέψεις για μονοκομματικές κυβερνήσεις, πόσω μάλλον για μονοκομματικές πολιτικές συμπεριφορές.
Για εμάς η πράξη νομοθετικού περιεχομένου αποτελεί μείζον πολιτικό ζήτημα, όπως μείζον πολιτικό ζήτημα που άπτεται του κράτους δικαίου είναι και η μη συμμόρφωση με τις αποφάσεις του Συμβουλίου της Επικρατείας. Είναι πραγματικά να απορεί κανείς πώς σε μία ευνομούμενη πολιτεία θα απαιτήσουμε από τον πολίτη να συμμορφώνεται με αποφάσεις του δικαστηρίου, όταν η ίδια η πολιτεία αθετεί αυτήν τη συνταγματικά κατοχυρωμένη υποχρέωσή της να πειθαρχούμε στις αποφάσεις των δικαστηρίων. 
Αυτά τα δύο ζητήματα, κύριοι Υπουργοί, δυστυχώς, θα βαραίνουν την πολιτική σας πορεία, τον πολιτικό σας βηματισμό.
Όπως είχαμε πει στην επιτροπή –και θα το επαναλάβουμε και αύριο στη διαδικασία συζήτησης του νομοσχεδίου για την ΕΡΤ- εμείς πιστεύαμε ότι όλη αυτή η προσπάθεια θα μπορούσε να γίνει εν κινήσει, θα μπορούσε να γίνει εν λειτουργία, κάτι που προέβλεπε εξ άλλου και η επιτροπή, υπό την προεδρία του γνωστού καθηγητή Συνταγματικού Δικαίου κ. Αλεβιζάτου, κάτι που επιβεβαιώθηκε από την τοποθέτησή του στη διαδικασίες της Επιτροπής Δημόσιας Διοίκησης. 
Εκτενέστερα θα αναφερθούμε επ’ αυτών αύριο, ωστόσο δεν μπορεί να μη γίνει αναφορά στη γενεσιουργό αιτία που –επαναλαμβάνω- είναι η πράξη νομοθετικού περιεχομένου και η υπουργική απόφαση.
Κυρίες και κύριοι συνάδελφοι, είναι γεγονός ότι ο κάθε πολιτικός σχηματισμός έχει το δικό του σχεδιασμό για το επόμενο διάστημα. Δηλαδή, για το πώς θα αναδείξει τις πολιτικές του θέσεις, πώς θα περιχαρακώσει τον κόσμο του, τους ψηφοφόρους του, τα μέλη του ή και πώς θα προσελκύσει νέους έτσι ώστε να διευρύνει την πολιτική του βάση, την εκλογική του βάση και κάποια στιγμή, από καλύτερη θέση και από θέση ενδυναμωμένη να μπορέσει να προωθήσει τις ιδέες, τις οποίες πρεσβεύει. 
Ο ΣΥΡΙΖΑ, λοιπόν, και Νέα Δημοκρατία τούτη την περίοδο έχουν –αν θέλετε- τη μεγαλύτερη κοινοβουλευτική δύναμη και ως εκ τούτου –δικαιολογημένα-πολλές φορές υπάρχει αντιπαράθεση, η οποία μονοπωλεί το ενδιαφέρον και δίνει ιδιαίτερες εικόνες προς την ελληνική κοινωνία. Αν έχω εκτιμήσει σωστά, υπάρχει και μία προσπάθεια να αναβιώσουν χαρακτηριστικά μιας δικομματικής αντιπαράθεσης δύο πόλων, με ό,τι αρνητικό αυτό συνεπάγεται. Γιατί; Διότι βλέπουμε ότι η χώροι που βρίσκονται ανάμεσα στις δύο αυτές απόψεις, πολλές φορές είτε περιθωριοποιούνται είτε αποδυναμώνονται. Γιατί τι μένει; Μένει αυτή η ένταση και βγαίνει δυνατά αυτή η συγκρουσιακή λογική. Ως γνωστόν αυτό είναι που –εντός εισαγωγικών- «πουλάει». 
Εμείς δεν μπορούμε να μπούμε σε αυτήν τη λογική. Δεν μπορούμε να συμφωνήσουμε στη δημιουργία μιας τεχνητής όξυνσης, μιας τεχνητής πόλωσης. Εμείς θέλουμε με νηφαλιότητα, με ιδιαίτερη ευχέρεια ο κάθε πολιτικός χώρος να έχει τη δυνατότητα να αρθρώνει τον πολιτικό του λόγο, τη δική του ρητορική. 
Τα λέω αυτά επειδή ένα δημοσίευμα της εφημερίδας «ΚΑΘΗΜΕΡΙΝΗ» στις 30-6-2013, γράφει ότι ο ΣΥΡΙΖΑ αναζητεί πολιτικές πρωτοβουλίες εν όψει του Συνεδρίου. Δεν σας διαβάζω την πρώτη παράγραφο, γιατί δεν έχει ενδιαφέρον και δεν σχετίζεται με το σημερινό θέμα που συζητάμε.
Στη δεύτερη παράγραφο –επαναλαμβάνω ότι πρόκειται για άρθρο του κ. Γαλιατσάτου στην «ΚΑΘΗΜΕΡΙΝΗ» στις 30-6-2013- λέει τα εξής: «Στο ΣΥΡΙΖΑ, πάντως, αναζητούν πολιτικές πρωτοβουλίες για την περίοδο έως και αμέσως μετά το Συνέδριο, ώστε να μη φανεί ότι εγκαταλείπουν το πεδίο στην Κυβέρνηση. Δεν πρόκειται, όμως, να κινηθούν με πρόταση μομφής. Αυτό ξεκαθάρισαν στην τελευταία συνεδρίαση του εννιαμελούς, όπου συμφωνήθηκε ότι η ανάληψη μιας τέτοιας κοινοβουλευτικής πρωτοβουλίας προϋποθέτει την ύπαρξη κοινωνικού κινήματος που δεν υπάρχει σ’ αυτήν τη φάση. 
Αυτό που θα προσπαθήσουν πάντως να κρατήσουν με κάθε τρόπο ζωντανό είναι η διαμαρτυρία στην ΕΡΤ, καθώς στο εννιαμελές κρίθηκε ότι αυτό είναι πολύ σημαντικό για τις περαιτέρω εξελίξεις. Η Αριστερή πτέρυγα του κόμματος προκρίνει κινηματικές δράσεις, δηλαδή με καθοδήγηση του ΣΥΡΙΖΑ να γίνονται στο προαύλιο της ΕΡΤ εκδηλώσεις αλληλεγγύης των απολυμένων, παραδείγματος χάριν της εταιρείας «ΚΑΤΣΕΛΗΣ». 
Ωστόσο, η ηγεσία αποφάσισε να δώσει προτεραιότητα σε κοινοβουλευτικές δράσεις και, όπως ανακοίνωσε από την Κρήτη ο κ. Αλέξης Τσίπρας, την ερχόμενη εβδομάδα θα καταθέσουν πρόταση για σύσταση εξεταστικής επιτροπής που θα εξετάσει ποινικές και τυχόν αστικές ευθύνες όλων όσων αποφάσισαν και συνεχίζουν να κρατάνε την ΕΡΤ κλειστή. Στρέφεται, δηλαδή, κατά των κυρίων Ιωάννη Στουρνάρα και Σίμου Κεδίκογλου». 
Και βέβαια, αυτή η προσπάθεια έχει να κάνει μ’ αυτό που είπα προηγουμένως, δηλαδή με τη συντήρηση ενός θέματος που εξυπηρετεί έναν κομματικό σχεδιασμό που έχει ως στόχο να υπάρχει αυτή η ένταση, αυτή η σύγκρουση, με αποτέλεσμα –κατά την προσωπική εκτίμηση- να υπάρχει αρκετές φορές και αποπροσανατολισμός σε κυρίαρχα και μείζονα ζητήματα που απασχολούν την ελληνική κοινωνία, χωρίς βεβαίως να υποβαθμίζω και το συγκεκριμένο, όπως αυτό της ΕΡΤ. 
Όμως, κυρίες και κύριοι συνάδελφοι, αντέχει το πολιτικό σύστημα στην περαιτέρω ποινικοποίηση της πολιτικής ζωής του τόπου; Μπορεί να συνεχιστεί η απαξίωση του πολιτικού προσωπικού; Όλο αυτό που βιώναμε και βιώσαμε μέχρι και την παραπομπή προχθές του κ. Παπακωνσταντίνου είναι μια εικόνα η οποία δημιουργεί θεμέλια για να οικοδομηθεί ή για να ανακτηθεί, αν θέλετε, αυτή η εμπιστοσύνη ανάμεσα στους Έλληνες πολίτες και στους εκπροσώπους- αντιπροσώπους του; 
Θεωρώ ότι οι δυνάμεις της Χρυσής Αυγής –και δεν θα διστάσω να πω, οι δυνάμεις του φασισμού και του νεοναζισμού- καιροφυλακτούν να πλήξουν τη δημοκρατία και τον κοινοβουλευτισμό μας. Μάλιστα, αυτό το βιώσαμε στις συζητήσεις κατά τη διάρκεια των προηγούμενων συνεδριάσεων της Ολομέλειας, όταν ακούσαμε πόσο απαξιωτικά σχόλια ειπώθηκαν για τη Βουλή και για το νομοθετικό της έργο. Και, βεβαίως, η εικόνα που βγαίνει προς τα έξω είναι μια εικόνα πλήρους απαξίωσης του ελληνικού Κοινοβουλίου. 
Η ελληνική κοινωνία σαφώς ενδιαφέρεται να υπάρξει μια μη κρατική τηλεόραση. Η ελληνική κοινωνία θέλει μια δημόσια τηλεόραση, θέλει μια τηλεόραση πολιτισμού, θέλει μια τηλεόραση που να είναι ποιοτική, ανταγωνιστική, πιο μικρή και όχι σπάταλη. Όμως, αυτό δεν μπορεί να διασφαλιστεί μέσω μιας εξεταστικής επιτροπής. Αυτό θα γίνει με την πολιτική αντιπαράθεση, θα γίνει με τον κοινοβουλευτικό έλεγχο της Κυβέρνησης και των συγκεκριμένων Υπουργών, έτσι ώστε να κατορθώσουμε επιτέλους να έχουμε ένα δημόσιο ραδιοτηλεοπτικό φορέα, όπως η ελληνική κοινωνία επιθυμεί και όπως εμείς επιδιώκουμε ως πολιτικό σύστημα. 
Απ’ όπου κι αν προέρχονται οι μικροκομματικές σκοπιμότητες που θέλουν να συντηρείται αυτή η ιστορία και μάλιστα με ένταση, δεν διευκολύνουν στον καταλογισμό των όντως τεράστιων πολιτικών ευθυνών που υπάρχουν στην Κυβέρνηση. Και αν το ΠΑΣΟΚ τηρήσει τις δεσμεύσεις του –τις οποίες ακούσαμε και σήμερα από τον κ. Τριαντάφυλλο, αλλά και στην επιτροπή από τον κ. Ντόλιο- τότε θα υπάρξει μείζον πολιτικό ζήτημα, όταν και όποτε αποφασίσουν να φέρουν την κύρωση της συγκεκριμένης πράξης νομοθετικού περιεχομένου. Και τότε η Κυβέρνηση θα έχει τεράστια ευθύνη για τη διαχείριση. Τότε, ναι, η Βουλή θα πρέπει να καταλογίσει και άλλου είδους πιθανόν ευθύνες. 
Κυρίες και κύριοι συνάδελφοι, με βάση το άρθρο 68 παράγραφος 2 του Συντάγματος και τα άρθρα 144, αλλά και 146 και 147 του Κανονισμού της Βουλής, η Αξιωματική Αντιπολίτευση έφερε σήμερα μία πρόταση για σύσταση εξεταστικής επιτροπής για την ΕΡΤ. Αν έχω αντιληφθεί σωστά, η προσπάθεια είναι να αναδειχθούν οι πολιτικές ευθύνες και βεβαίως να καταλογιστούν ποινικές και αστικές ευθύνες. 
Για εμάς ο πολιτικός έλεγχος ήδη έχει σηματοδοτηθεί από μία κορυφαία πολιτική απόφαση, την αποχώρησή μας από το κυβερνητικό συνεργατικό σχήμα. Πρόκειται για μείζονα πολιτική απόφαση, την οποία παρακαλώ να δείτε, γιατί δεν έχει να κάνει μόνο με τους εργαζόμενους της ΕΡΤ, αλλά με ένα πολύ πιο βαθύ ζήτημα, με το ζήτημα της ίδιας της δημοκρατίας.  
Όσον αφορά το θεσμικό έλεγχο, εμείς στο νομοσχέδιο που θα ψηφίσουμε αύριο, αλλά το οποίο επεξεργαστήκαμε την προηγούμενη εβδομάδα, το καταδικάσαμε λέγοντας ότι δεν μπορεί σε καμμία περίπτωση το νέο σχήμα να μην αποτελεί και τυπικά καθολικό διάδοχο της ΕΡΤ. Για μας ουσιαστικά είναι καθολικός διάδοχος. Βέβαια, αυτό δεν κατοχυρώνεται από το νομοσχέδιο και άρα, υπάρχει μία εκκρεμότητα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, τελειώνω σε ένα λεπτό. 
Σε ό,τι αφορά τώρα το δικαστικό έλεγχο, ο δικαστικός έλεγχος με βάση τα όσα είπε η εισηγήτρια του ΣΥΡΙΖΑ, αλλά και τα όσα αναγράφονται στο ιστορικό της πρότασης, νομίζω ότι έχει πάρει το δρόμο του. Πέρα από τις μηνύσεις που έχουν γίνει από φορείς, από συλλόγους και από μεμονωμένους Βουλευτές, έχω την αίσθηση ότι μετά την ψήφιση του νομοσχεδίου, οι άμεσα ενδιαφερόμενοι –που είναι τα συλλογικά συνδικαλιστικά όργανα των εργαζομένων- θα προσφύγουν όχι μόνο στα ελληνικά δικαστήρια αλλά και στα ευρωπαϊκά. 
Όσον αφορά το διοικητικό έλεγχο, ευελπιστώ ότι θα γίνει από τη νέα διοίκηση, εάν και εφόσον ψηφιστεί αύριο το νομοσχέδιο με τα χαρακτηριστικά που έχει προδιαγράψει η κυβερνητική πρόταση, δηλαδή ότι το εποπτικό συμβούλιο θα απαρτίζεται από ανθρώπους εγνωσμένου κύρους και ευρύτερης δημοκρατικής νομιμοποίησης με βάση –εννοώ- τη δράση τους στην ελληνική κοινωνία. Αν τα ονόματα που έχουν κυκλοφορήσει και διαρρεύσει είναι σωστά, τότε θεωρώ ότι αυτός ο διοικητικός έλεγχος μπορεί να γίνει σε βάθος. 
Επίσης, δεν θα πρέπει να ξεχνάμε ότι ήδη υπάρχει προσφυγή στα δικαστήρια, προκειμένου να αναζητηθούν ευθύνες ως προς τη διασπάθιση του δημόσιου χρήματος από διοικητικά συμβούλια την προηγούμενη περίοδο. 
Και, τέλος, νομίζω ότι επήλθε και ο σπουδαιότερος έλεγχος, δηλαδή ο κοινωνικός έλεγχος. Δεν είναι τυχαίο ότι καθημερινά δεκάδες, εκατοντάδες, χιλιάδες συμπολιτών μας συρρέουν, συναθροίζονται έξω από το προαύλιο της ΕΡΤ στην Αγία Παρασκευή και διατρανώνουν, διαδηλώνουν υπέρ μιας προσδοκίας, που δεν είναι άλλη παρά από μία Ραδιοτηλεόραση που – επαναλαμβάνω- θα λειτουργεί ως δημόσια και όχι ως κρατική. 
Τέλος, η εξεταστική επιτροπή, κατά τη γνώμη μας, όπως και η ψήφιση του νομοσχεδίου, είναι πρωθύστερα. Θα έπρεπε πρώτα να κλείσει το ζήτημα της πράξης νομοθετικού περιεχομένου και αμέσως μετά να έχουμε αυτές τις δύο πρωτοβουλίες, μία από την Κυβέρνηση και μία από την Αξιωματική Αντιπολίτευση. Έτσι, για μας δεν μπορεί να γίνει ο κοινοβουλευτικός έλεγχος εν λειτουργία αυτών των δύο διεργασιών. Ως εκ τούτου, δεν θα μπορέσουμε να συμφωνήσουμε στη σύσταση της εξεταστικής επιτροπής. 
Παρ’ όλα αυτά, όμως, εμείς δηλώνουμε –και θέλω να είμαστε ξεκάθαροι ως Δημοκρατική Αριστερά- ότι θα δώσουμε τη μάχη να ανατρέψουμε και στο Κοινοβούλιο αυτήν την πράξη νομοθετικού περιεχομένου που δημιούργησε το τεράστιο πρόβλημα στην ελληνική κοινωνία και ίσως και στην ελληνική πολιτεία. 
Σας ευχαριστώ πολύ, κυρία Πρόεδρε. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κυρίες και κύριοι συνάδελφοι, με την ανοχή σας θα δώσω το λόγο στον κ. Μανώλη Γλέζο. Έχει ανειλημμένη υποχρέωση προς τον Πρόεδρο της Δημοκρατίας. 
Ορίστε, κύριε Γλέζο έχετε το λόγο.</ChairmanSpeech> 
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Αγαπητή Πρόεδρε, ευχαριστώ για την παραχώρηση, ειδικά του Κομμουνιστικού Κόμματος Ελλάδας, λόγω της ανειλημμένης υποχρέωσης να δούμε μαζί με τον Αλέξη Τσίπρα τον Πρόεδρο της Δημοκρατίας. 
Αγαπητοί συνάδελφοι, θα επιχειρήσω, παρακάμπτοντας οποιαδήποτε προσπάθεια κομματισμού ή κομματικών διοπτρών, να αναλύσω την ενέργεια αυτή που έκανε η Κυβέρνηση. 
Πράξη νομοθετικού περιεχομένου: να το δούμε ουσιαστικά. Πράξη νομοθετικού περιεχομένου δεν είναι, γιατί δεν έχει αποκτήσει νομοθετικό ένδυμα, δεν έχει αποκτήσει νομοθετικό περίβλημα. Θα αποκτήσει. 
Και ποιος είναι βέβαιος ότι θα το αποκτήσει; Ποιος προκαταλαμβάνει τη Βουλή ότι θα αποκτήσει νομοθετική επένδυση η πράξη της εκτελεστικής εξουσίας;  Αυτό είναι το πρόβλημα. Δεν κάνω χαρακτηρισμούς.  Είναι ουσία. 
Αν ξαφνικά πέσει η Κυβέρνηση και πάμε για εκλογές, πού ξέρει η νέα σύνθεση της Βουλής αν μπορεί να το νομοθετήσει ή όχι; Άρα πρόκειται για πράξη πρωθυπουργικού περιεχομένου, χωρίς νομοθετική επένδυση, η οποία θα υπάρξει στο μέλλον. 
Το Σύνταγμα –άρθρο 44- αναφέρει ρητά και κατηγορηματικά ότι μέσα σε σαράντα μέρες πρέπει να έρθει στη Βουλή η πράξη της εκτελεστικής εξουσίας, η ντυμένη από πριν με νομοθετικό περιεχόμενο, δηλαδή προκαταλαμβάνει τη Βουλή. Το Σάββατο λήγουν οι σαράντα μέρες και δεν το έχετε καταθέσει ακόμη. Δεν έχετε καταθέσει ακόμη την πράξη εκείνη, σύμφωνα με το Σύνταγμα, που θα το κάνει νομοθέτημα. 
Τώρα, βέβαια, που το λέω εγώ θα τρέξετε να την καταθέσετε. Γιατί μπορούσατε και αυτό να το έχετε ξεχάσει. Όλα τα παραβλέπετε. Όλα τα παραγράφετε, χάρη και μόνο στην εκτελεστική εξουσία. 
Πρόκειται, λοιπόν, για πράξη πρωθυπουργικού περιεχομένου του μονοκράτορος Πρωθυπουργού! Δεν μιλάμε για τον συγκεκριμένο Πρωθυπουργό. Είναι, όμως, του μονοκράτορος Πρωθυπουργού! Το Σύνταγμα που έχετε ψηφίσει εσείς έχει έναν Πρωθυπουργό μονοκράτορα. Αυτός αποφασίζει ποια θα είναι η σύνθεση του Υπουργικού Συμβουλίου, πότε θα γίνουν εκλογές, τι θα γίνει το ένα και τι θα γίνει το άλλο. Ο μονοκράτορας Πρωθυπουργός αποφασίζει! 
Εδώ το δυστύχημα είναι ότι δεν αποφάσισε ο μονοκράτορας Πρωθυπουργός. Αποφάσισε η τρόικα και ο Πρωθυπουργός εκτελεί τις εντολές της τρόικας, γιατί η ουσιαστική αιτία ήταν να απολυθούν οι υπάλληλοι του τηλεοπτικού και ραδιοφωνικού σταθμού. 
Αυτή ήταν η ουσία. Τα περί αναδιάρθρωσης, τα περί διαφάνειας, τα περί διαφθοράς και περί όλων των σχετικών φληναφημάτων δεν μας ενδιαφέρουν. Είναι εντολή της τρόικας να απολυθούν οι υπάλληλοι και ο μονοκράτορας «δήθεν» Πρωθυπουργός, εντολοδόχος της τρόικας, εκτελεί την εντολή.  
 	Όμως, με ποιο δικαίωμα ταυτόχρονα έκλεισε και ο τηλεοπτικός σταθμός της Βουλής; Με ποιο δικαίωμα; «Μα, δεν είχαν προβλεφθεί τα τεχνικά μέσα κ.λπ.». Ας τα αφήσουμε αυτά! Συνεδρίαζε η Βουλή. Η Βουλή εκείνες τις ημέρες είχε απόψεις -όσο επιτρέπει η δήθεν δεδηλωμένη των πενήντα εδρών που κλέβονται από τα κόμματα να μιλάει η Μειοψηφία- και εξέφραζε τις απόψεις της. Ο δεύτερος στόχος, λοιπόν, ήταν να μην ακουστούν οι απόψεις της Μειοψηφίας της Βουλής!
	Πάμε στον τρίτο στόχο. Το Συμβούλιο της Επικρατείας βγάζει την απόφαση ότι πρέπει να λειτουργήσει το τηλεοπτικό και ραδιοφωνικό κανάλι, η ΕΡΤ κ.λπ.. Η Κυβέρνηση, όμως, αρνείται να συμμορφωθεί στην απόφαση. Όταν μονομελή,  πρωτοβάθμια δικαστήρια παίρνουν αποφάσεις κατ’ εντολή των κυβερνήσεων -δεν υπάρχει περίπτωση, ελάχιστες φορές, όλες οι απεργίες να θεωρούνται παράνομες- επιστρατεύονται οι εργαζόμενοι. Εδώ, όμως, ποιος θα επιστρατεύσει την Κυβέρνηση; Ποιος επιστρατεύει την Κυβέρνηση που αρνείται να εκτελέσει την απόφαση αυτή; Δεύτερη ουσιαστική παρανομία. 
Αγαπητοί φίλοι, έχω περάσει τα χρονικά όρια και δεν με διακόψατε. Γνωρίζετε ότι δεν θέλω ποτέ να υπερβαίνω τα όρια, αλλά δεν πρόσεξα την ώρα. Ολοκληρώνω. 
	Το δικαίωμα της πληροφόρησης είναι μια κατάκτηση του ελληνικού λαού. Αναφέρεται από την εποχή της  επανάστασης του 1821 στο Μεσολόγγι. Τότε πρωτοειπώθηκε και πρωτογράφηκε η δημοσιότητα, το δικαίωμα της πληροφόρησης. Δεν μπορεί κανείς να το καταστρέψει και εσείς το καταστρέψατε. Αυτή είναι η ουσία του προβλήματος: Ο απόλυτος έλεγχος στη μονοκρατορία του Πρωθυπουργού. 
	Αναφέρω μόνο ένα θέμα, για να δείτε. Δεν χρειαζόταν αναδιάρθρωση; Δεν χρειαζόταν. Χρόνος καταναλώθηκε από τότε έως τώρα και ακόμη «μαύρη μαυρίλα πλάκωσε στην πληροφόρηση». Αν ερχόταν εδώ στη Βουλή, το θέμα θα είχε λυθεί. Φοβούνται, όμως, και τη Βουλή, τη Βουλή της δεδηλωμένης, την οποία έχασε χθες με τις εκατόν πενήντα τρεις ψήφους. 
Αν δεν είχε την κλοπή των πενήντα εδρών, ουσιαστικά δεν θα υπήρχε Κυβέρνηση. Το γνωρίζετε πολύ καλά. Έχετε χάσει την εμπιστοσύνη του ελληνικού λαού. Βρίσκεστε σε πλήρη αναντιστοιχία με το λαϊκό αίσθημα. Αν δεν το καταλάβετε, δεν φταίω εγώ. 
	Αναφέρω, λοιπόν, το παράδειγμα, που είναι ένα και μοναδικό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κύριε Γλέζο, ευχαριστούμε. Κλείστε με αυτό το παράδειγμα.</ChairmanSpeech> 
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Υπήρχε όλο αυτό το χρονικό διάστημα εντολή να μην παρουσιαστεί ο Γλέζος στα δελτία των ειδήσεων. Μπορώ να φέρω και τους μάρτυρες. Αν χρειαστεί, θα τους φέρω. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε, κύριε Γλέζο. 
Το λόγο έχει ο κ. Ιωάννης Γκιόκας από το Κομμουνιστικό Κόμμα Ελλάδας.</ChairmanSpeech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κυρία Πρόεδρε. 
Κυρίες και κύριοι Βουλευτές, δεν είναι ανάγκη να περιγράψουμε για μια ακόμη φορά τις αρνητικές, τις τραγικές συνέπειες που θα έχει για τους εργαζόμενους της ΕΡΤ, για τους εργαζόμενους σε άλλους δημόσιους οργανισμούς που παίρνουν σειρά, για όλο το λαό η κυβερνητική πράξη νομοθετικού περιεχομένου και η απόφαση για την ΕΡΤ. 
Με τη συγκεκριμένη πράξη νομοθετικού περιεχομένου, στην οποία στηρίχθηκε και η απόφαση για την ΕΡΤ, η Κυβέρνηση επιδιώκει τη διάλυση, την κατάργηση, τη συρρίκνωση δημοσίων οργανισμών και φορέων. Το κλείσιμο της ΕΡΤ οδηγεί στην απόλυση πάνω από δύο χιλιάδες εργαζόμενους και στην ανατροπή όλων των εργασιακών, μισθολογικών και ασφαλιστικών δικαιωμάτων. 
Αυτή  η απόφαση συνοδεύτηκε από ένα κυβερνητικό μπαράζ συκοφαντικών επιθέσεων κατά εργαζομένων, ενοχοποιώντας τους ως διεφθαρμένους και τσουβαλιάζοντας επί της ουσίας εργαζόμενους που και σήμερα είχαν περιορισμένα δικαιώματα, ζούσαν και δούλευαν με ελάχιστα, με διάφορους παρατρεχάμενους της Νέας Δημοκρατίας και του ΠΑΣΟΚ, που τους αξιοποίησαν οι κυβερνήσεις όλα τα προηγούμενα χρόνια για μια σειρά σκοπούς.  
Η απόφαση για την ΕΡΤ αποτελεί τον προπομπό, τoν πιλότο για την εφαρμογή της πράξης νομοθετικού περιεχομένου, για την επέκτασή της και σε άλλους δημόσιους οργανισμούς, του ευρύτερου δημόσιου τομέα, όπως είναι τα Ελληνικά Αμυντικά Συστήματα, η Αμυντική Βιομηχανία και αλλού, με βασικό στόχο την απόλυση χιλιάδων εργαζομένων, τη συρρίκνωση εργασιακών δικαιωμάτων για το προσωπικό που τελικά θα απομείνει σε αυτούς τους οργανισμούς. 
Και, βέβαια, μέσω αυτών των απολύσεων, μέσω της συρρίκνωσης, υπηρετούνται και άλλοι στόχοι, όπως είναι η πλήρης παραχώρηση, η παράδοση αυτών των δραστηριοτήτων απευθείας στους επιχειρηματικούς ομίλους, η ακόμη μεγαλύτερη προσαρμογή των δημοσίων επιχειρήσεων στις ανάγκες του κεφαλαίου.
Και χθες αυτόν το ρόλο έπαιζαν οι δημόσιες επιχειρήσεις. Και το αναφέρουμε αυτό γιατί και σήμερα και όλο αυτό το διάστημα συνεχίζεται όλη αυτή η συζήτηση -κυρίως από τη μεριά της Νέας Δημοκρατίας- περί κρατισμού του λεγόμενου «κρατικού τομέα», όλη αυτή η ιδεολογική, θεωρητική και ιστορική ανακρίβεια που κρύβει τι επί της ουσίας; Ότι οι κρατικές επιχειρήσεις φτιάχτηκαν τα προηγούμενα χρόνια και στην Ελλάδα και σε μία σειρά από άλλες χώρες της Ευρώπης και από τα σοσιαλδημοκρατικά και από τα φιλελεύθερα κόμματα, γιατί αυτό υπηρετούσε εκείνη τη στιγμή τις ανάγκες της καπιταλιστικής οικονομίας. 
Ποιος θα έφτιαχνε ΔΕΗ; Ποιος θα έφτιαχνε ΟΤΕ; Ο ιδιώτης; Την έφτιαξε το κράτος των επιχειρηματιών εξ ονόματός τους, όπως έκαναν και κρατικοποιήσεις προβληματικών επιχειρήσεων που τις φορτώσανε στον ελληνικό λαό και σήμερα τις ιδιωτικοποιούν. 
Αυτός ήταν ο κρατικός τομέας του χθες. Δικό σας παιδί, δικό σας παρελθόν, που σήμερα το εγκαταλείπετε, γιατί αυτό υπηρετεί τις σημερινές ανάγκες του συστήματος. Είναι άλλο πράγμα, βέβαια, ότι στις τότε συνθήκες έγιναν και ορισμένες παραχωρήσεις προσωρινές προς όφελος των εργαζομένων.
Αυτό επιδιώκετε σήμερα και με το κλείσιμο της ΕΡΤ. Να διευκολυνθεί η συγκέντρωση, η μονοπώληση του χώρου των Μέσων Μαζικής Ενημέρωσης, των συχνοτήτων, των ψηφιακών εκπομπών από μία χούφτα μεγαλοεπιχειρηματίες. Και, βέβαια, αυτή η επιδίωξη δεν αφορά μόνο το χώρο των Μέσων Μαζικής Ενημέρωσης. Αφορά όλους τους τομείς της οικονομίας. 
Για το λόγο αυτόν παίρνετε μία σειρά από μέτρα όπως, φοροελαφρύνσεις για το κεφάλαιο, ιδιωτικοποιήσεις. Ψηφίστηκαν, όμως, και άλλα μέτρα με το χθεσινό πολυνομοσχέδιο. Και κάποια ακόμη είναι προ των πυλών, για το επόμενο διάστημα, ώστε να έρθει η περιβόητη καπιταλιστική ανάπτυξη την οποία υπερασπίζεται και η Κυβέρνηση και η Αξιωματική Αντιπολίτευση. 
Απλά στην περίπτωση της ΕΡΤ, στην περίπτωση των Μέσων Μαζικής Ενημέρωσης, δεν μιλάμε απλά για κάποιες επιχειρήσεις. Μιλάμε για κρατικό μηχανισμό. Μιλάμε για μηχανισμούς προπαγάνδας, για μηχανισμούς αναπαραγωγής της κυρίαρχης ιδεολογίας και πολιτικής. 
Με το κλείσιμο της ΕΡΤ, τη λεγόμενη αναδιοργάνωση της κρατικής ραδιοτηλεόρασης, την αναδιανομή των συχνοτήτων, επιδιώκετε και επιχειρείτε να υπονομευτεί το όποιο δικαίωμα –το περιορισμένο, αλλά το όποιο δικαίωμα- του λαού υπήρχε σήμερα για ενημέρωση, για ψυχαγωγία και να διαμορφωθεί ένας ακόμη πιο ελεγχόμενος, στρατευμένος φορέας στην εξυπηρέτηση της κυρίαρχης πολιτικής. 
Αυτό γίνεται και με το νομοσχέδιο που έρχεται αύριο για τη ΝΕΡΙΤ, μαζί, βέβαια, με τη διάλυση, το τσάκισμα και τη συντριβή των εργασιακών δικαιωμάτων.
Το ΚΚΕ από την πρώτη στιγμή καταδίκασε την πράξη νομοθετικού περιεχομένου και απαίτησε, με επανειλημμένες τροπολογίες στη Βουλή, την κατάργησή της, όπως επίσης και την ακύρωση της απόφασης για την ΕΡΤ. Αναμετάδωσε, μέσω του «902», τις κινητοποιήσεις των εργαζομένων, τα αιτήματά τους, τη φωνή των απεργών - εργαζομένων της ΕΡΤ, παρά τους εκβιασμούς, παρά τις απειλές του κράτους και των μηχανισμών του, τις παρεμβάσεις της «DIGEA» για τη διακοπή του σήματος.
Σήμερα διεκδικούμε να ανοίξει η ΕΡΤ, χωρίς απολύσεις και με τη διασφάλιση των εργασιακών δικαιωμάτων των εργαζομένων. 
Κατά τη γνώμη μας, το κλείσιμο της ΕΡΤ και οι απολύσεις αποτελεί από μόνο του ένα τεράστιο πολιτικό ζήτημα που βαραίνει την Κυβέρνηση, βαραίνει τα κόμματα που στήριξαν και στηρίζουν αυτήν την επιλογή.
Συμφωνούμε αυτές οι ευθύνες να διερευνηθούν παραπέρα και με τη σύσταση εξεταστικής επιτροπής και φυσικά να καταλογιστούν και νομικές ευθύνες αν και σε όσους υπάρχουν. 
Γι’ αυτόν το λόγο και το ΚΚΕ θα στηρίξει την πρόταση για τη σύσταση εξεταστικής επιτροπής, με βάση το άρθρο του Κανονισμού της Βουλής που αφορά τη διερεύνηση θεμάτων δημόσιου συμφέροντος.
Την ίδια στιγμή, όμως, ξεκαθαρίζουμε ότι ο καταλογισμός νομικών ευθυνών δεν αναιρεί ούτε πρέπει να βάλει σε δεύτερη μοίρα τις τεράστιες πολιτικές ευθύνες που έχουν διαχρονικά οι κυβερνήσεις για την πορεία της ΕΡΤ μέχρι σήμερα –και φυσικά για την τελευταία απόφαση- και να κρύψει τον αντιλαϊκό ρόλο που έπαιζαν και χθες και σήμερα οι κρατικές επιχειρήσεις και η κρατική ραδιοτηλεόραση και που –πολύ περισσότερο- θα παίξουν αύριο, το επόμενο διάστημα με βάση την κυβερνητική πολιτική.
Είναι ασφαλώς απαράδεκτος ο τρόπος κλεισίματος της ΕΡΤ, το «μαύρο». Δείχνει τον αυταρχισμό της Κυβέρνησης, την επίδειξη πυγμής για να υλοποιήσει μία αντιδραστική πολιτική. Είναι, όμως, κατά τη γνώμη μας, αποπροσανατολιστική και η συζήτηση που επικεντρώνει στο «μαύρο» και βάζει σε δεύτερη μοίρα τους πραγματικούς στόχους της αναδιάρθρωσης, όπως είναι οι απολύσεις, όπως είναι η προσαρμογή της κρατικής ραδιοτηλεόρασης στις σύγχρονες ανάγκες του κεφαλαίου και τις προπαγανδιστικές, τις ιδεολογικές αλλά και τις οικονομικές.
Είναι επίσης, κατά τη γνώμη μας, αποπροσανατολιστικό η κριτική στην Κυβέρνηση να επικεντρώνεται στα μέσα και στη διαδικασία -που ασφαλώς είναι και αυτά σημαντικά- και όχι στο πραγματικό περιεχόμενο της αντιδραστικής πολιτικής. 
Για εμάς είναι σαφές -και για το λαό πρέπει να είναι ξεκάθαρο- ότι η αντιλαϊκή πολιτική από εδώ και μπρος όλο και πιο συχνά θα συνοδεύεται από τον αυταρχισμό, τη συκοφάντηση των εργαζομένων, την καταστολή των αγώνων, τις επιστρατεύσεις, τις πράξεις νομοθετικού περιεχομένου. Δεν μπορεί να υλοποιηθεί διαφορετικά μία τέτοια πολιτική που γεννά λαϊκές αντιδράσεις, χωρίς την επιστράτευση τέτοιων μεθόδων. Και αυτό δεν είναι κάτι έξω από το πλαίσιο της σημερινής εξουσίας και της σημερινής δημοκρατίας. Αυτή είναι η ουσία τους. Σε συνθήκες κρίσεις, σε συνθήκες όξυνσης της αντιλαϊκής πολιτικής, θα ενεργοποιούνται και μέσα που υπάρχουν σήμερα στο νομικό και θεσμικό οπλοστάσιο και το εθνικό και το ευρωενωσιακό και που ενδεχομένως δεν είχαν αξιοποιηθεί μέχρι σήμερα, ή ακόμη θα δημιουργούνται και άλλοι μηχανισμοί και θεσμοί. 
Αυτή –επαναλαμβάνουμε- είναι η ουσία της αστικής δημοκρατίας που επιβεβαιώνει και αποδεικνύει κάθε μέρα και περισσότερο ότι αποτελεί μία κυνική δικτατορία των μονοπωλίων.
Γι’ αυτόν το λόγο και ο λαός –μέσα από όλες αυτές τις κυβερνητικές πρακτικές- πρέπει να δει τον περιορισμένο χαρακτήρα των λαϊκών δικαιωμάτων σήμερα, να δει τα ασφυκτικά πλαίσια της σημερινής εξουσίας, να δει έξω από αυτά, να δει την ανάγκη να τα αντιπαλέψει και να τα ανατρέψει. 
Είναι άλλο πράγμα, κυρίες και κύριοι Βουλευτές, ο λαός, οι εργαζόμενοι, το κίνημα, να αξιοποιούν όσες δυνατότητες έχουν σήμερα, όσα μέσα τους δίνει το σημερινό πλαίσιο νομιμότητας, το Σύνταγμα, για να αντιπαλέψουν αυτά τα μέτρα, να αντιπαλέψουν τον αυταρχισμό. Και πρέπει να το κάνουν. Και πρέπει να διεκδικήσουν το δικαίωμα –όσο γίνεται- στην αντικειμενική ενημέρωση. 
Είναι, όμως, άλλο αυτό και άλλο να αναγορεύονται οι θεσμοί αυτού του κράτους, το Σύνταγμα, οι νόμοι του, η δικαιοσύνη του, άλλα μέσα που έχει στη διάθεσή του –όπως είναι και η κρατική ραδιοτηλεόραση- σε προστάτες, σε εγγυητές των λαϊκών συμφερόντων, κάτι το οποίο κατ’ επανάληψη κάνει ο ΣΥΡΙΖΑ, υπηρετώντας τους στόχους της κυβερνητικής εναλλαγής, το νέο διπολισμό, που επειδή ακριβώς οι δύο πόλοι που διαμορφώνονται σήμερα στο αστικό πολιτικό σύστημα υπηρετούν -έστω και με διαφορές- τον ίδιο αντιλαϊκό δρόμο ανάπτυξης, η αντιπαράθεση πηγαίνει στα επιμέρους, πηγαίνει στα σημεία. 
Το κείμενο της πρότασης του ΣΥΡΙΖΑ, για παράδειγμα, κάνει λόγο για πλήγμα του λαού στο κατοχυρωμένο από το Σύνταγμα και το άρθρο 15 δικαίωμά του στην ενημέρωση. Στην πραγματικότητα αυτό που έγινε με την ΕΡΤ, ήταν ένα ακόμα χτύπημα στο ούτως ή άλλως -και σήμερα- περιορισμένο δικαίωμα του λαού στην ενημέρωση.
Εδώ τίθεται το εξής ερώτημα: Πότε πραγματικά εξασφαλίστηκε το δικαίωμα του λαού στην ενημέρωση; Η ΕΡΤ ήταν όλα τα προηγούμενα χρόνια φερέφωνο του δικομματισμού. Και το τελευταίο διάστημα είχε γίνει φερέφωνο του νέου διπολισμού. Ούτε στη σημερινή κρατική ΕΡΤ είχαν θέση -ήταν υποβαθμισμένες- η ενημέρωση, οι ειδήσεις για θέσεις κομμάτων -όπως του ΚΚΕ- για τους εργατικούς λαϊκούς αγώνες και ήταν παραγκωνισμένες -έστω κι αν υπήρχαν- πολιτιστικές και ψυχαγωγικές εκπομπές που μπορούσαν να ανεβάσουν το πολιτιστικό και μορφωτικό επίπεδο του λαού. Αντίθετα, είχαν θέση η κυβερνητική προπαγάνδα, ο εξωραϊσμός της Ευρωπαϊκής Ένωσης, τα αντικομουνιστικά ντοκιμαντέρ. 
Και όλα αυτά, ανεξάρτητα, βέβαια, από τις ειλικρινείς προθέσεις δημοσιογράφων, άλλων εργαζομένων στην ΕΡΤ, που επεδίωκαν να υπηρετήσουν την πραγματική ενημέρωση του λαού, αλλά έβρισκαν τείχος στο ασφυκτικό πλαίσιο λειτουργίας και της ΕΡΤ και, φυσικά, των άλλων ιδιωτικών καναλιών. 
Φυσικά, η νέα κρατική ραδιοτηλεόραση θα είναι ακόμη πιο ελεγχόμενη στην ενημέρωση και προσανατολισμένη στην αναπαραγωγή της κυρίαρχης πολιτικής και της κυρίαρχης προπαγάνδας.
Τι αποδεικνύουν όλα αυτά κατά τη γνώμη μας; Αποδεικνύουν ότι η επίκληση μιας σειράς δικαιωμάτων στο Σύνταγμα -όπως και του δικαιώματος στην ενημέρωση- αποτελούν μία τεράστια υποκρισία. Και για δικαίωμα στην εργασία κάνει λόγο το Σύνταγμα και αυτήν τη στιγμή υπάρχουν ενάμισι εκατομμύριο άνεργοι. Και για απαγόρευση της ανήλικης εργασίας κάνει λόγο το Σύνταγμα και αυτήν τη στιγμή, όχι μόνο υπάρχει ανήλικη εργασία, αλλά έχει θεσμοθετηθεί επίσημα κιόλας με μια σειρά νόμων.
Για ποια, λοιπόν, λαϊκά δικαιώματα, που υπερασπίζεται δήθεν αυτό το Σύνταγμα, γίνεται λόγος; Ένα βασικό δικαίωμα υπερασπίζεται το Σύνταγμα: την καπιταλιστική ιδιοκτησία στα μέσα παραγωγής, τη δυνατότητα εκμετάλλευσης ανθρώπου από άνθρωπο. Και όλα τα άλλα –ας πούμε- λαϊκά δικαιώματα ανατρέπονται, υπονομεύονται στο βωμό αυτού του βασικού δικαιώματος.
Είναι, επίσης, προβληματική, κατά τη γνώμη μας, η επίκληση της απόφασης του Συμβουλίου της Επικρατείας και μέσα από το κείμενο του ΣΥΡΙΖΑ για τη σύσταση της εξεταστικής επιτροπής. Η συγκεκριμένη απόφαση του Συμβουλίου της Επικρατείας επί της ουσίας επικυρώνει τις αντιλαϊκές αποφάσεις της Κυβέρνησης και διευκολύνει την Κυβέρνηση να προχωρήσει με τον ίδιο τρόπο και σε άλλους οργανισμούς, αποδεικνύοντας ότι η δικαιοσύνη ούτε αντικειμενική είναι ούτε ουδέτερη ούτε ανεξάρτητη.
Ακόμα και η αναφορά στην απόφαση να λειτουργήσει η δημόσια ραδιοτηλεόραση, δεν συνοδευόταν με ρητή αναφορά στην ΕΡΤ, ανοίγοντας το δρόμο στην Κυβέρνηση να προχωρήσει στο νέο σχήμα για την κρατική Ραδιοτηλεόραση.
Επίσης, είναι τουλάχιστον προβληματική η επίκληση στο κείμενο του ΣΥΡΙΖΑ της δήλωσης του Προέδρου του Ευρωκοινοβουλίου, του Σουλτς, που είναι από τους πιο φανατικούς στυλοβάτες και υποστηρικτές αυτής της πολιτικής.
Βεβαίως, υπήρχαν αντιδράσεις από την Ευρωπαϊκή Ένωση σε σχέση με την ΕΡΤ, οι οποίες είχαν να κάνουν και με συμφωνίες που υπήρχαν με ευρωπαϊκά κανάλια. Δεν τους έπιασε ο πόνος όλους αυτούς για τους εργαζόμενους ή για την ΕΡΤ. 
Στις δηλώσεις, πάλι, όλων αυτών, γινόταν αναφορά για λειτουργία δημόσιου φορέα και όχι αναφορά στην ΕΡΤ. Επίσης, γινόταν αναφορά για υλοποίηση της αναδιάρθρωσης, δηλαδή για απολύσεις και για όλες αυτές τις αντιδραστικές αλλαγές που προωθεί η Κυβέρνηση.
Τελειώνω, κύριε Πρόεδρε, λέγοντας ότι το ΚΚΕ επιμένει ότι πρέπει να καταργηθεί η πράξη νομοθετικού περιεχομένου που αφορά και άλλους εργαζομένους, να καταργηθεί η απόφαση για την ΕΡΤ, να ανοίξει η ΕΡΤ χωρίς απολύσεις, με ταυτόχρονη διασφάλιση των δικαιωμάτων όλων των εργαζομένων, να μη γίνει καμμία απόλυση στο όνομα λίγων «βολεμένων» που θα παραμείνουν και θα την πληρώσουν οι πολλοί. 
Η ΕΡΤ έχει δυνατότητες να αξιοποιήσει τα μέσα και το προσωπικό που διαθέτει και να εξασφαλίσει την ενημέρωση και την ψυχαγωγία του λαού. Η ΕΡΤ έχει δυνατότητες να καλύψει και τα αστικά κέντρα και την περιφέρεια, να στηρίξει την καλλιτεχνική δημιουργία, να προβάλει τα επιστημονικά επιτεύγματα, να παράσχει πολύτιμο υλικό και μέσα, για να στηρίξει τις πολιτιστικές και μορφωτικές πρωτοβουλίες του λαού. Αυτό, όμως, δεν μπορεί να γίνει στις σημερινές συνθήκες, όπου παντού -και στο χώρο των Μέσων Μαζικής Ενημέρωσης- κυριαρχούν τα μονοπώλια, καθορίζοντας, μέσω της κυβέρνησης, του κράτους και άλλων μηχανισμών, πώς και από ποια μέσα θα γίνεται η ενημέρωση του λαού.
Γι’ αυτό ο αγώνας ενάντια στις ιδιωτικοποιήσεις, για να μην περάσουν τα σχέδια την ΕΡΤ, πρέπει να συνδεθεί με την πάλη για ριζικές αλλαγές. Πρέπει να πάψουν, δηλαδή, τα Μέσα Μαζικής Ενημέρωσης, οι συχνότητες, οι τηλεπικοινωνίες να ανήκουν είτε στους καπιταλιστές είτε στο κράτος τους. Γι’ αυτό χρειάζεται οι εργαζόμενοι να ξεμπερδεύουν με αυταπάτες, για δήθεν φιλολαϊκές λύσεις εντός του συστήματος.
Συμφωνούμε, λοιπόν, να συσταθεί εξεταστική επιτροπή, να διερευνηθούν νομικές ευθύνες για μια σειρά από ζητήματα που αφορούν ζημιές, ευθύνες προσώπων, που αφορούν άλλου είδους ενέργειες, όπως αυτή που έγινε, παραδείγματος χάριν, στην Καλαμάτα και αλλού, και, μάλιστα, όταν οι εργαζόμενοι της ΕΡΤ έχουν ακόμη χρεωμένα τα μηχανήματά της.
Συμφωνούμε, λοιπόν, να συσταθεί εξεταστική επιτροπή, όχι, όμως, με το σκεπτικό που βάζει η πρόταση του ΣΥΡΙΖΑ, με το Ευρωκοινοβούλιο, με την απόφαση του ΣτΕ, με το Σύνταγμα, που επί της ουσίας «βάζει τους λύκους να φυλάνε τα πρόβατα».
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ κι εγώ, κύριε Γκιόκα.
Ο κ. Οδυσσέας Βουδούρης έχει το λόγο. 
Είστε ο πρώτος εγγεγραμμένος από τους ανεξάρτητους Βουλευτές κι έχετε δικαίωμα δεκαπεντάλεπτης ομιλίας.</ChairmanSpeech>
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Κυρία Πρόεδρε, αγαπητοί συνάδελφοι, θέλω να διευκρινίσω κατ’ αρχάς ότι αυτά τα οποία θα πω, δεσμεύουν μόνο εμένα και όχι το σύνολο των Ανεξάρτητων Βουλευτών. Δεσμεύουν εμένα και την πολιτική κίνηση στην οποία ανήκω, την «Κοινωνία Πρώτα».
Με την ευκαιρία θα ήθελα να πω ότι υπάρχει όντως ένα σημαντικό κενό όσον αφορά την εκπροσώπηση των Ανεξάρτητων Βουλευτών. Ελπίζω κάποια στιγμή  η Βουλή να ασχοληθεί με αυτό το θέμα και να το λύσει στη βάση της ισοτιμίας όλων των Βουλευτών.
Θα ήθελα να μείνω έξω από κάθε κομματικο-πολιτική ξιφομαχία σ’ αυτό το θέμα και να προσπαθήσω να θέσω ένα ζήτημα, το οποίο είναι, κατά την άποψή μου, πάρα πολύ σημαντικό. Και αυτό  είναι το θέμα της πολιτικής ηθικής. Το θέμα, το οποίο θέλω να θέσω και το οποίο τίθεται με αφορμή αυτήν την πρόταση της εξεταστικής επιτροπής, είναι το εξής απλό: Στην πολιτική υπάρχει ηθική ή η πολιτική είναι μονάχα σκοπιμότητα; Θα εξηγήσω τι εννοώ.
Στις 11 Ιουνίου, το μεσημέρι, ανακοινώθηκε από την Κυβέρνηση ότι το ίδιο βράδυ καταργείται η ΕΡΤ. Και όντως, στις 23.00΄ η ώρα έπαψε να εκπέμπει η ΕΡΤ. Αυτό το γεγονός θέλω να πούμε κατ’ αρχάς ότι είναι ένα πρωτοφανές γεγονός. Δεν έχει συμβεί ποτέ σε καμμία χώρα, εν ειρήνη τουλάχιστον. Σε καμμία δημοκρατική χώρα, σε περίοδο ειρήνης, δεν έχει συμβεί κάτι αντίστοιχο.
Πού βασίστηκε αυτή η πρωτοφανής απόφαση της Κυβέρνησης; Βασίστηκε στο άρθρο 44 του Συντάγματος, το οποίο ανέφερε η κ. Κωνσταντοπούλου και άλλοι ομιλητές. Θα ήθελα, όμως, να το τονίσω λίγο αυτό το θέμα και να σταθούμε σε αυτό. 
Το άρθρο 44 είναι πάρα πολύ ξεκάθαρο. Λέει ότι σε έκτακτες περιπτώσεις, εξαιρετικά επείγουσες και απρόβλεπτης ανάγκης, ο Πρόεδρος της Δημοκρατίας μπορεί να πάρει, ύστερα από πρόταση του Υπουργικού Συμβουλίου -του Προέδρου της Δημοκρατίας, αυτό έχει μια συνέπεια, την οποία θέλω να τονίσω στο τέλος της ομιλίας μου- μπορεί να εκδώσει μία πράξη νομοθετικού περιεχομένου. Το ερώτημα είναι το εξής: Ποια είναι αυτή η έκτακτη περίπτωση, η εξαιρετικά επείγουσα και απρόβλεπτη ανάγκη, όταν ξέρουμε ότι δεν συνέβη τίποτα τις προηγούμενες μέρες ή τις προηγούμενες εβδομάδες, που δεν συνέβαινε όλα τα προηγούμενα χρόνια; 
Η απόφαση της Κυβέρνησης δεν μπόρεσε να στηριχθεί ούτε σε μία αφορμή, παραδείγματος χάριν μία απεργία ή ένα γεγονός. Ήταν μια τρέχουσα κατάσταση, την οποία τροφοδότησαν αυτά τα κόμματα -και κυρίως η Νέα Δημοκρατία και το ΠΑΣΟΚ- τα οποία επικαλούνται αυτήν τη κατάσταση.
Θα ήθελα να απευθυνθώ σε εσάς, αγαπητοί συνάδελφοι της Συμπολίτευσης, στη συνείδησή σας, πέρα, πραγματικά, από κάθε κομματική ή πολιτική διαφωνία. Πιστεύετε πραγματικά ότι υπήρχαν τέτοιες συνθήκες; Πιστεύετε πραγματικά ότι αυτή η απόφαση μπορεί να βασιστεί στο γράμμα και στο πνεύμα του άρθρου 44; 
Επιτρέψτε μου να σας πω ότι είμαι απολύτως σίγουρος ότι μέσα στη συνείδησή σας δεν το πιστεύετε. Διότι είναι οφθαλμοφανές, είναι αυταπόδεικτο ότι δεν υπάρχουν, δεν συντρέχουν αυτές οι συνθήκες. Είναι αυταπόδεικτο. 
Άρα γιατί το κάνατε; Δεν το κάνατε επειδή είστε κακοί. Δεν το κάνατε επειδή σας αρέσει να παραβιάζετε το Σύνταγμα. Εγώ έχω την πεποίθηση ή, εν πάση περιπτώσει, αναφέρω την παραδοχή, ότι εσείς το κάνατε γιατί είχατε ένα βασικό σκοπό να το κάνετε. Και ποιος είναι αυτός ο σκοπός; Να υπηρετήσετε την πολιτική, την οποία έχετε αποφασίσει.
Όπως είπα, δεν μπαίνω σε επίπεδο πολιτικό. Θα μείνω σε επίπεδο πολιτικής ηθικής και θα παραδεχθώ ότι ο πολιτικός σας σκοπός ήταν θεμιτός.
Κατ’ αρχάς, βρεθήκατε σε μία δύσκολη θέση για το θέμα των απολύσεων -έπρεπε να λύσετε το θέμα των απολύσεων σε πολύ μικρό χρονικό διάστημα και ήταν ένας εύκολος τρόπος- δεύτερον, θέλατε να δημιουργήσετε ένα επικοινωνιακό σοκ, όπως το λέω εγώ -εσείς μπορείτε να πείτε ότι θέλατε να περάσετε ένα μήνυμα στην κοινωνία- και, τέλος, θέλατε ως Νέα Δημοκρατία, να γίνει μια καινούργια νομή της εξουσίας στο πλαίσιο της Κυβέρνησης.
Εγώ δέχομαι, για την οικονομία της συζήτησης, ότι όλα αυτά τα πράγματα είναι θεμιτά ως πολιτικοί στόχοι. Το ερώτημα το οποίο τίθεται είναι το εξής και παρακαλώ για την προσοχή σας: Ο σκοπός αγιάζει τα μέσα; Ο σκοπός να δεχτώ ότι στη δική σας λογική είναι θεμιτός. Ο σκοπός αγιάζει τα μέσα; Διότι τα μέσα τα οποία χρησιμοποιείτε, προφανώς είναι όχι αντιδημοκρατικά –δεν το κρίνω αυτό- είναι αντισυνταγματικά. Είναι ενάντια του Συντάγματος που έχουμε όλοι ορκιστεί να υπερασπιστούμε. 
Σε αυτό το ερώτημα επιτρέψτε μου να πω τη δική μου άποψη, τη δική μου βιωματική εμπειρία. 
Ασχολούμαι με την πολιτική από μικρό παιδί, με διάφορους τρόπους, με το συνδικαλιστικό κίνημα, μέσα από κόμματα. Ένα μεγάλο, όμως, μέρος της κοινωνικής μου δράσης, που είναι κι αυτή πολιτική, ήταν μέσα στο ανθρωπιστικό κίνημα. Και μέσα σε αυτό το πλαίσιο βρέθηκα σε διάφορους πολέμους: Από το Σαλβαδόρ μέχρι την Καμπότζη, περνώντας από το Κουρδιστάν, το Κόσοβο. 
Από αυτήν τη συγκεκριμένη εμπειρία αποκόμισα ένα βασικό δίδαγμα: ότι όχι μόνο ο σκοπός δεν αγιάζει τα μέσα αλλά τα μέσα προκαθορίζουν το σκοπό. Τα μέσα, τα οποία χρησιμοποιείς, είναι αυτά τα οποία, σε τελική ανάλυση, προκαθορίζουν το σκοπό. 
Αυτό τι σημαίνει; Στη δική σας οπτική γωνία, όπου ο πολιτικός σας σκοπός είναι κατ’ αρχάς θεμιτός, τον πιστεύετε, εάν χρησιμοποιείτε αυτά τα μέτρα θα νοθεύσετε τον ίδιο το σκοπό σας. Δεν θα σας βγει.
Θα ήθελα τώρα να αναφερθώ και σε δύο άλλα επιμέρους θέματα. 
Το πρώτο είναι η στάση της ΔΗΜΑΡ. Πραγματικά περίμενα εδώ να δοθεί μια εξήγηση γιατί η ΔΗΜΑΡ αποχώρησε από την Κυβέρνηση. Η ΔΗΜΑΡ επικαλέστηκε θέματα αρχής, θέματα τήρησης της δημοκρατίας, τα οποία υπάρχουν. Πιθανώς να μην είναι τα μόνα τα οποία δικαιολόγησαν την αποχώρηση, αλλά, εν πάση περιπτώσει, είναι υπαρκτά. Μέσα στην Κοινοβουλευτική Ομάδα της Δημοκρατικής Αριστεράς υπάρχουν έγκριτοι νομικοί, ο ίδιος ο Πρόεδρος και άλλοι. Πώς γίνεται, λοιπόν, να παραβλέπει η ΔΗΜΑΡ, η οποία σωστά έθεσε το θέμα της δημοκρατίας, ότι εδώ πέρα παραβιάζεται η δημοκρατία, παραβιάζεται το Σύνταγμα, και να μην υποστηρίζει αυτήν την πρόταση για σύσταση εξεταστικής επιτροπής; 
Πραγματικά απορώ πώς οι πρώην σύντροφοί μου μπορούν αυτά τα πράγματα να τα συνδυάσουν μέσα στη συνείδησή τους. 
Το δεύτερο θέμα -και θα κλείσω με αυτό- είναι το θέμα του Προέδρου της Δημοκρατίας. Το Σύνταγμα λέει ξεκάθαρα ότι την πράξη την υπογράφει ο Πρόεδρος της Δημοκρατίας. Αυτό το οποίο θα πω τώρα, δεν έχει απολύτως καμμία αιχμή απέναντι στον νυν Πρόεδρο της Δημοκρατίας κ. Κάρολο Παπούλια, για τον οποίο τρέφω βαθιά εκτίμηση. Είναι κάτι το οποίο αφορά τους θεσμούς μας. 
Ο Πρόεδρος της Δημοκρατίας, εάν πραγματικά είχαμε ένα σύστημα το οποίο λειτουργεί ομαλά και όπου ο Πρόεδρος της Δημοκρατίας μπορούσε να εκπληρώσει το ρόλο τον οποίο του δίνει το Σύνταγμα, δεν θα έπρεπε να υπογράψει μια τέτοια πράξη, η οποία καταφανώς αντιβαίνει –επαναλαμβάνω- και στο γράμμα και στο πνεύμα του Συντάγματος. 
Αυτό, όμως, γιατί γίνεται; Γίνεται διότι έχει επικρατήσει μια νοσηρή κατάσταση. Έχει επικρατήσει μια κατάσταση όπου ο Πρόεδρος της Δημοκρατίας στην πράξη αποποιείται του ελεγκτικού του ρόλου. Όχι του πολιτικού του ρόλου, τον οποίο δεν έχει, αλλά του συνταγματικού του, του θεσμικού του ρόλου. Και αυτό βέβαια, ας μην κρυβόμαστε, αγαπητοί συνάδελφοι, σχετίζεται με ένα γεγονός. Και ποιο είναι το γεγονός; Το γεγονός είναι ότι ο Πρόεδρος της Δημοκρατίας, ο οποίος εκ του Συντάγματος έχει ρόλο να ελέγχει τον Πρωθυπουργό, στην πράξη ορίζεται από τον Πρωθυπουργό. 
Όλες οι επιλογές των Προέδρων της Δημοκρατίας -στην πράξη, επαναλαμβάνω, όχι στα κείμενα- είναι επιλογές του Πρωθυπουργού. Αυτό, καταλαβαίνουμε όλοι τι νοσηρή κατάσταση δημιουργεί. Και αυτό αναδεικνύει την ανάγκη αυτή η κατάσταση να πάψει και χωρίς να υπάρξουν αλλαγές στις ουσιαστικές αρμοδιότητες του Προέδρου της Δημοκρατίας, ο Πρόεδρος της Δημοκρατίας να μην ορίζεται σε καμμία περίπτωση από τον Πρωθυπουργό και συνεπώς από την κοινοβουλευτική πλειοψηφία που ελέγχει ο Πρωθυπουργός, αλλά να ορίζεται απευθείας από το λαό.
Ευχαριστώ πολύ.
(Χειροκροτήματα από τις πτέρυγες του ΣΥΡΙΖΑ και των ΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Βουδούρη. 
Το λόγο τώρα έχει ο κ. Παναγιωτόπουλος Νικόλαος.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, παρατέθηκαν νομίζω από τον εισηγητή μας, με επάρκεια και πληρότητα, τα επιχειρήματα που στοιχειοθετούν το νόμιμο και επιβεβλημένο σχετικά με την απόφαση κατάργησης της ΕΡΤ και αποδομούν βέβαια για μια ακόμη φορά, την προσπάθεια δημιουργίας εντυπωσιασμού από πλευράς Αξιωματικής Αντιπολίτευσης.
Αναμφίβολα είναι μια απόφαση δύσκολη -και ξαφνική ακόμα- ιδίως σε σχέση με τους αργούς ρυθμούς με τους οποίους λαμβάνονταν μέχρι πρότινος κρίσιμες μεταρρυθμιστικές αποφάσεις σε αυτήν τη χώρα. Εν τούτοις, είναι επιβεβλημένη.
Αφ’ ενός είναι επιβεβλημένη από την πίεση για πραγματικές και τολμηρές μεταρρυθμίσεις στο δημόσιο τομέα, με την κατάργηση νησίδων προβληματικής διαχείρισης, αναποτελεσματικότητας και σπατάλης δημοσίου χρήματος που προέρχεται από τη συμβολή του Έλληνα φορολογούμενου μέσω της καταβολής του ανταποδοτικού τέλους για την ΕΡΤ. Το ανταποδοτικό τέλος είναι περίπου 300 εκατομμύρια το χρόνο. Δεν νομίζω να ενοχληθεί ο Έλληνας φορολογούμενος αν αύριο έχει να καταβάλει 100 εκατομμύρια λιγότερα για τη λειτουργία της ΕΡΤ βάσει των στόχων που έχουν τεθεί. 
Αφ’ ετέρου είναι δεδομένη η ανάγκη για μια πραγματικά ανεξάρτητη και ανεπηρέαστη από κρατικές παρεμβάσεις, κομματικές εξαρτήσεις και ιδεολογικές προκαταλήψεις, δημόσια και όχι κρατική –έχει σημασία αυτό- ραδιοτηλεόραση. Γιατί μόνο μια νέα δημόσια τηλεόραση, απελευθερωμένη από τα βαρίδια της ΕΡΤ του χθες, μπορεί να υπηρετήσει αύριο τις συνταγματικά κατοχυρωμένες αρχές της ελευθερίας της έκφρασης και της ελεύθερης πρόσβασης στην πληροφόρηση.
Και για όσους αναζητούν εδώ και κει καταχρηστικές και παράνομες ακόμα συμπεριφορές, θυμίζω, πριν στρέψω την προσοχή σας σε ζητήματα λειτουργίας της καταργηθείσας ΕΡΤ -εκεί νομίζω υπάρχει πεδίο δόξης λαμπρό για διερεύνηση και ανακάλυψη παράνομων συμπεριφορών- ότι η κατάργηση της ΕΡΤ προβλεπόταν στο ν. 3429/2005, όπως αυτός τροποποιήθηκε με το ν. 4002/2011. Στο άρθρο 66 του 4002/2011, περί κατάργησης, συγχώνευσης και αναδιάρθρωσης νομικών προσώπων ιδιωτικού δικαίου και δημοσίων επιχειρήσεων, προστέθηκε το άρθρο 14β’ στο 14α΄ του προηγούμενου νόμου, δυνάμει του οποίου θεσμοθετήθηκε η δυνατότητα κατάργησης και της «ΕΡΤ Α.Ε.» μεταξύ άλλων οργανισμών και φορέων του δημοσίου.
Επομένως, κυρίες και κύριοι συνάδελφοι, υπάρχει το θεσμικό πλαίσιο. Και η σχετική πράξη νομοθετικού περιεχομένου εκδόθηκε για να συμπληρώσει και να ρυθμίσει, ως προς τις ειδικές κατευθύνσεις και λεπτομέρειες, τα τεχνικά ζητήματα κατάργησης της «ΕΡΤ Α.Ε.» σύμφωνα με τη νομοθεσία και σίγουρα όχι κατά παρέκκλιση του νομοθετικού πλαισίου και της πραγματικής βούλησης του νομοθέτη για μεταρρυθμίσεις στο δημόσιο.
Το σκεπτικό αυτό υιοθέτησε και το Συμβούλιο της Επικρατείας, κρίνοντας ως νόμιμη την κατάργηση της «ΕΡΤ Α.Ε.», αλλά προκρίνοντας παράλληλα –και εδώ είναι το σημαντικό- την οργάνωση και λειτουργία νέου δημόσιου ραδιοτηλεοπτικού φορέα εντός ευλόγου χρόνου, ώστε να καταστεί έτσι δυνατή, κατά το συντομότερο δυνατόν, η συνέχιση αναμετάδοσης ραδιοτηλεοπτικών εκπομπών. 
Είναι προφανής και απόλυτα αποδεκτή από μας αυτή η επιταγή της Επιτροπής Αναστολών του Σ.τ.Ε, η οποία, μάλιστα, δεσμεύτηκε να ελέγξει -πάλι εντός ευλόγου χρόνου- τη συμμόρφωση της διοίκησης -διά του Υπουργού Οικονομικών, δηλαδή- με αυτά που αποφάσισε.
Επομένως, αν εσείς, κυρίες και κύριοι της Αξιωματικής Αντιπολίτευσης, θέλατε πραγματικά να ασκήσετε πίεση για τη συμμόρφωση της διοίκησης με την απόφαση αυτή του Συμβουλίου της Επικρατείας, τότε θα έπρεπε νομίζω πρώτα απ’ όλα να απευθυνθείτε στην οικεία Επιτροπή Συμμόρφωσης αντί να εκτοξεύετε πυροτεχνήματα εντυπωσιασμού αλλά και πρόκλησης πολιτικής έντασης, όπως η πρόταση που συζητούμε σήμερα. 
Και κάνω μια υπόθεση εργασίας: Αν υπήρχε η δυνατότητα για σύσταση εξεταστικής επιτροπής που πρέπει να εξετάσει πράγματα, αυτή θα έπρεπε να επικεντρωθεί στη διερεύνηση προβληματικών στοιχείων στη λειτουργία της «ΕΡΤ Α.Ε.» διαχρονικά. 
Θα σταχυολογήσω μερικά, γιατί ο χρόνος πιέζει: 
Πρώτον, υπήρχε εξαιρετικά υψηλό ποσοστό για τη μισθοδοσία προσωπικού σε σχέση με το σύνολο των δαπανών.
Το ποσοστό αυτό ήταν 46% για το 2012, όταν το αντίστοιχο ποσοστό για το BBC -το πρότυπο που οραματίζεται για τη νέα δημόσια ραδιοτηλεόραση ο Αρχηγός της Αξιωματικής Αντιπολίτευσης- ανέρχεται σε 21%. Αυτό είναι υποδιπλάσιο, αν δεν κάνω λάθος. 
Δεύτερον, η μη εφαρμογή του ενιαίου μισθολογίου για τις αποδοχές του πάσης φύσεως προσωπικού της ΕΡΤ. Προφανώς πρόκειται για δημιουργία ή ανοχή δημιουργίας εργαζομένων δύο ταχυτήτων στο δημόσιο. Από τη μία να είναι οι ανεξέλεγκτοι εργαζόμενοι της ΕΡΤ, στο απυρόβλητο, με υψηλότερες αποδοχές σε όλες τις ειδικότητες και από την άλλη να είναι οι υπόλοιποι, οι αφελείς.
Τρίτον, αδυναμία ελέγχου σε διάφορες λειτουργικές δαπάνες. Ένα παράδειγμα είναι οι υπέρογκες δαπάνες τηλεφωνίας. Υπήρχαν τετρακόσιες ενενήντα συνδέσεις για τετρακόσιους είκοσι δύο υπαλλήλους της ΕΡΤ 3.
Τέταρτον, ανυπαρξία ή αδυναμία εφαρμογής μηχανισμών ελέγχου. Για παράδειγμα, το σύστημα για τον έλεγχο προσέλευσης και αποχώρησης προσωπικού έμεινε ανεφάρμοστο. Κανείς δεν δεχόταν να ελεγχθεί. Αναρωτιέμαι σε ποιο εργασιακό χώρο συμβαίνουν τέτοιες ασύδοτες συμπεριφορές. 
Ως αποτέλεσμα αυτού είναι το εξής: ανεξέλεγκτη επιβάρυνση των δαπανών με πρόσθετες ώρες απασχόλησης. Για παράδειγμα, για το χρονικό διάστημα Ιανουαρίου - Απριλίου του 2013, υπήρχαν εκατό χιλιάδες τετρακόσιες σαράντα δύο πρόσθετες ώρες απασχόλησης για το προσωπικό, όταν στο ίδιο διάστημα, στους τέσσερις αυτούς μήνες, οι υπάλληλοι απήχαν από την εργασία τους λόγω απεργίας ή στάσεων εργασίας, για περίπου εξήντα ημέρες! Αυτά είναι πράγματα που φωνάζουν από μόνα τους. 
Το έβδομον είναι και πάλι συνέπεια των απεργιών και των στάσεων εργασίας, συνδεόμενο με αυτήν την πρακτική: Καταχρηστικές συμπεριφορές στο πλαίσιο άσκησης συνδικαλιστικών δικαιωμάτων. Συστηματική προκήρυξη απεργιών την Παρασκευή. Προσέξτε, όμως, το εξής: Με το 90% του προσωπικού ολόκληρων υπηρεσιών να δηλώνεται ως προσωπικό ασφαλείας, ώστε και να μη δουλεύουν και να πληρώνονται. Γιατί; Ίσως για να καταργείται εσκεμμένα το δικαίωμα -το οποίο και αυτό είναι κατοχυρωμένο συνταγματικά αν δεν κάνω λάθος- του πολίτη στην ενημέρωση για σημαντικά γεγονότα της πολιτικής ζωής. 
Αναφέρω μερικά πρόσφατα παραδείγματα: Επίσκεψη Ολάντ: πλήρης απουσία κάλυψης. Επίσκεψη Μέρκελ: πλήρης απουσία κάλυψης. Το ταξίδι του κυβερνητικού κλιμακίου στην Κίνα: πλήρης απουσία κάλυψης. Όχι μόνο δεν υπήρχε δημοσιογραφική κάλυψη από τη δημόσια ραδιοτηλεόραση αλλά είχαμε και απειλητικές προτροπές σε δημοσιογράφους να μην κάνουν –παρακαλώ- ερωτήσεις σχετικά με τα θέματα αυτά, υπό την απειλή της διαγραφής από την ΕΣΥΕΑ, αν δεν κάνω λάθος. 
Αυτή, κυρίες και κύριοι συνάδελφοι, είναι έκφραση αυθαιρεσίας και φασίζουσας συμπεριφοράς πολύ περισσότερο από οποιοδήποτε προσωρινό «μαύρο» στην οθόνη.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember>: Ολοκληρώνω. Αυτό είχα κατά νου.
Κυρίες και κύριοι συνάδελφοι, η «ΕΡΤ Α.Ε.» δεν καταργήθηκε για να καταλυθεί η δημόσια ραδιοτηλεόραση. Καταργήθηκε με σύννομες διαδικασίες για να αναγεννηθεί η νέα δημόσια ραδιοτηλεόραση με εγγύηση λειτουργικότητας, ορθολογικής χρηστής διαχείρισης, με εχέγγυα ανεξαρτησίας, πολυφωνίας και διαφάνειας, σεβόμενη το χρήμα και τη συμβολή του Έλληνα φορολογούμενου, με αξιοκρατική στελέχωση τόσο από την υπάρχουσα δεξαμενή εργαζομένων, αλλά και από νέες προσλήψεις ανθρώπων που μέχρι πρότινος δεν είχαν την πρόσβαση αλλά σήμερα έχουν προφανώς τα προσόντα. 
Πριν από λίγες μέρες, ως επίλογος, κυρίες και κύριοι συνάδελφοι, είχα την ευκαιρία να αντιμετωπίσω στο εξωτερικό, στο πλαίσιο μιας διεθνούς συνδιάσκεψης της Παγκόσμιας Οργάνωσης Εργασίας, τον προβληματισμό Ευρωπαίων αξιωματούχων για τη διακοπή της λειτουργίας της δημόσιας ραδιοτηλεόρασης, για να θίξω και το θέμα της αμαύρωσης της διεθνούς εικόνας της χώρας που τίθεται στο τραπέζι. 
Πρώτα τους είπα ότι αφ’ ενός είναι παράδοξο να εγκαλούν την ελληνική Κυβέρνηση και τον Πρωθυπουργό για έλλειψη τόλμης στην υλοποίηση των απαραίτητων μεταρρυθμίσεων και αφ’ ετέρου, την ίδια στιγμή να τον εγκαλούν για μία τολμηρή, ίσως την πιο τολμηρή, μεταρρυθμιστική απόφαση. 
Μετά τους εξήγησα ότι η δημόσια ραδιοτηλεόραση δεν έκλεισε για να μην ξανανοίξει. Τους εξήγησα τα στοιχεία του σχεδίου και τους είπα τι γινόταν και τι θα γίνει στη δημόσια ραδιοτηλεόραση. Και τότε είδα –και οφείλω να το καταθέσω εδώ- ότι ο προβληματισμός τους μετετράπη σε ένα υπομειδίαμα συγκατάβασης -σε αυτά που εξειδικεύονται οι Ευρωπαίοι αξιωματούχοι- οι οποίοι σου λένε με το δικό τους τρόπο, χωρίς σχολιασμό, «Εντάξει, καταλάβαμε, προχωρήστε όμως γρήγορα».</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ να κλείσετε με αυτό, κύριε συνάδελφε.</ChairmanSpeech>  
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember>: Αυτό κάνουμε, κύριοι συνάδελφοι. Αυτό θα κάνουμε και αύριο. Και εσείς θα μπορούσατε να είστε μαζί μας και να συμβάλετε στη δημιουργία μιας δημόσιας ραδιοτηλεόρασης. Όλα τα άλλα είναι μάλλον πυροτεχνήματα. Αυτά κάνουν κρότο, φωτίζουν λίγο τη νύχτα, αλλά εξαφανίζονται σαν να μην υπήρξαν ποτέ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κύριε Παναγιωτόπουλε. 
Παρακαλώ, θέλω να μένετε στο χρόνο. Είναι πολλοί συνάδελφοι εγγεγραμμένοι. Καταλαβαίνετε ότι ήδη υπάρχει κόπωση στους συναδέλφους. Αύριο, στο υπό συζήτηση σχέδιο νόμου, θα πούμε παρόμοια πράγματα. Επομένως, παρακαλώ, να είστε συνεπείς στο χρόνο. 
Το λόγο έχει ο κ. Ιωάννης Κεφαλογιάννης.</ChairmanSpeech> 
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Ευχαριστώ, κυρία Πρόεδρε.  
Κυρίες και κύριοι συνάδελφοι, δεν θα αναφερθώ στις νομικές πτυχές της πρότασης του ΣΥΡΙΖΑ για δύο βασικούς λόγους: 
Πρώτον, επειδή ο εκλεκτός συνάδελφος κ. Καραγκούνης αναφέρθηκε με τρόπο εξαντλητικό και πλήρη σε όλα τα νομικά ζητήματα της συζητούμενης πρότασης. 
Δεύτερον, επειδή οι συντάκτες της πρότασης εκ μέρους του ΣΥΡΙΖΑ επέλεξαν -σκοπίμως θα έλεγα- να διαμορφώσουν πρωτίστως ένα πολιτικό παρά νομικό κείμενο, το οποίο χρήζει κυρίως πολιτικής αντίκρουσης. Και αποδεικνύεται από το γεγονός ότι μόλις έντεκα Βουλευτές του ΣΥΡΙΖΑ ενεγράφησαν να μιλήσουν σε σχέση με τους εβδομήντα δύο που υπογράφουν την πρόταση. 
Κυρίες και κύριοι συνάδελφοι, έχω επαναλάβει πολλές φορές από αυτό εδώ το Βήμα ότι ήδη από τις τελευταίες εκλογές -και λίγο πριν- έχει ξεκινήσει και διαρκεί μία μάχη ανάμεσα στο παλιό και στο νέο. Είναι μία μάχη που διαπερνά τις ηλικιακές ομάδες και που διαπερνά ακόμα και τις πολιτικές παρατάξεις. Ο αγώνας δεν είναι πλέον ανάμεσα σε αυτούς που είναι υπέρ των μνημονίων και σε αυτούς που τα αντιμάχονται. Ο αγώνας είναι ανάμεσα στις συντηρητικές πολιτικές και κοινωνικές ομάδες και σε αυτές που θέλουν να πάνε την πατρίδα μας μπροστά. Οι συντηρητικές δυνάμεις είναι οι κήρυκες του λαϊκισμού στη χώρα. Υπερασπίζονται ακόμα και οφθαλμοφανώς κακώς κείμενα. Αποτελούν συνέχεια του παλιού που πεθαίνει και θέλει να μας παρασύρει μαζί του. 
Όλοι εμείς οι υπόλοιποι, οι αληθινά μεταρρυθμιστικές δυνάμεις, έχουμε την ιστορική ευθύνη να αλλάξουμε όλα όσα μας κρατάνε πίσω. Έχουμε την υποχρέωση να σπάσουμε αγκυλώσεις και να συγκρουστούμε με κατεστημένα δεκαετιών, να μη χαϊδεύουμε αυτιά και να αλλάζουμε απόψεις ανάλογα με το ποιον έχουμε απέναντί μας, αυτό δηλαδή που κάνει μια κατ’ εξοχήν συντηρητική δύναμη, όπως είναι ο ΣΥΡΙΖΑ. Ενώ δήθεν αντιμάχεται τις πρακτικές του δικομματισμού της Μεταπολίτευσης, καταλήγει σε ένα αντίγραφο αυτού και μάλιστα κακιάς κοπής και κάνει στείρα αντιπολίτευση και προσπάθεια ποινικοποίησης της πολιτικής ζωής, όπως με αυτήν εδώ την πρόταση για σύσταση εξεταστικής επιτροπής. 
Τι μας έλεγε ο ΣΥΡΙΖΑ και ο Πρόεδρός του κ. Τσίπρας λίγες μέρες πριν την κατάργηση της «ΕΡΤ Α.Ε.» και μετά από συνάντηση με αντιπροσωπεία δημοσιογράφων του καναλιού; Διαβάζω: «Κυβέρνηση ΣΥΡΙΖΑ και δημόσια τηλεόραση τύπου ΥΕΝΕΔ, είναι έννοιες ασύμβατες. Όχι μόνο θα ανατρέψουμε αυτήν την πορεία κατάρρευσης της δημόσιας τηλεόρασης, αλλά θα την αναβαθμίσουμε, προχωρώντας σε διαδικασίες που θα μετατρέψουν τη διοίκησή της σε ανεξάρτητη αρχή. Καλούμε την Κυβέρνηση να επιβάλλει, έστω και την ύστατη στιγμή, συνθήκες αξιοκρατίας». 
Καταθέτω για τα Πρακτικά δημοσίευμα της εφημερίδας «ΝΑΥΤΕΜΠΟΡΙΚΗ» του Μαΐου 2013.
(Στο σημείο αυτό ο Βουλευτής κ. Ιωάννης Κεφαλογιάννης καταθέτει για τα Πρακτικά το προαναφερθέν άρθρο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Χαρακτήρισε, δηλαδή, ο κ. Τσίπρας την ΕΡΤ ως ΥΕΝΕΔ, ως ένα μέσο που έχει απαξιωθεί και καταρρέει, ως ένα μέσο αναξιοκρατίας. Πρότεινε, δε, την κατάργησή της και τη μετατροπή της σε ανεξάρτητη αρχή. Μετά από λίγες ημέρες και με έναν τρόπο μαγικό, ο δημόσιος ραδιοτηλεοπτικός φορέας μετατρέπεται από τον κ. Τσίπρα σε φορέα που επιτελεί κρίσιμο έργο εν σχέσει με την ενημέρωση, τον πολιτισμό, τη δημοκρατία και τη διάσωση της εθνικής μας ταυτότητας. 
Διαβάστε τη σελίδα 12 της πρότασης του ΣΥΡΙΖΑ. Φτάνει δε στο σημείο να χαρακτηρίζει το ανταποδοτικό τέλος ως δήθεν δυσβάστακτο χαράτσι και ως ένα από τα μικρότερα στη Ευρώπη, όταν πριν από μήνες ζητούσε την κατάργησή του. Τέτοια πολιτική υποκρισία. 
Κυρίες και κύριοι συνάδελφοι, η υλοποίηση της νομικής δυνατότητας περί κατάργησης της «ΕΡΤ Α.Ε.» από την Κυβέρνηση, εντάσσεται σε μια γενικότερη προσπάθεια αναδιαμόρφωσης κι εν γένει εξυγίανσης του ευρύτερου τομέα εν όψει και της αυστηρής δημοσιονομικής πολιτικής που εφαρμόζεται σε όλους ανεξαιρέτως τους τομείς. 
Ποια ήταν, όμως, η ΕΡΤ, για την οποία ο ΣΥΡΙΖΑ εξαντλεί την ευαισθησία του δήθεν συμπαραστεκόμενος στους πρώην εργαζομένους της, αδιαφορώντας ταυτόχρονα για τα εκατομμύρια ανέργων νέων που περιμένουν τη δική τους σειρά για να προσφέρουν στο κράτος και την κοινωνία με αξιοκρατικούς όρους; Τα νούμερα, δυστυχώς για την Αξιωματική Αντιπολίτευση, είναι αμείλικτα και τα γεγονότα αυταπόδεικτα. Μιλάμε για ένα μέσο όπου το μερίδιο τηλεθέασης των τριών καναλιών, ΕΤ1, ΝΕΤ, και ΕΤ 3, ήταν 14,9%, σύμφωνα με στοιχεία της Ευρωπαϊκής Ραδιοτηλεοπτικής Ένωσης, EBU, όταν ο μέσος όρος της δημόσιας τηλεόρασης στα ευρωπαϊκά κράτη είναι 27,8%, δηλαδή διπλάσιος από αυτόν της ΕΡΤ. 
Το κεντρικό δελτίο της ΝΕΤ, με μέσο όρο τηλεθέασης διακόσιες δεκαεννιά χιλιάδες τηλεθεατές -δηλαδή μονοψήφιο νούμερο τηλεθέασης- κατατασσόταν στην τελευταία θέση τηλεθέασης μεταξύ των καναλιών πανελλήνιας εμβέλειας. 
Το 95% των εσόδων της ΕΡΤ για το 2012 προήλθε από το ανταποδοτικό τέλος που κατέβαλαν οι πολίτες, καταρρίπτοντας έτσι το μύθο που πλάθουν μερικοί περί αυτοτελούς πλεονάσματος της ΕΡΤ. Πιο συγκεκριμένα, τα 258 εκατομμύρια ευρώ  από τα 273 εκατομμύρια ευρώ  ήταν μέσω του ανταποδοτικού τέλους. Παρ’ όλο που το σύνολο των εσόδων εμφανίζεται μειωμένο κατά 12,3% από τον αντίστοιχο στόχο, οι δαπάνες εμφανίζονται αυξημένες κατά 14,3% το αντίστοιχο διάστημα. 
Ως αποτέλεσμα, το πλεόνασμα είναι μειωμένο κατά 70,6%, δηλαδή αντί για τα 97,6 εκατομμύρια είχαν πλεόνασμα 28,6%, συμπεριλαμβανομένου βέβαια και του ανταποδοτικού τέλους. 
Η τελευταία απογραφή των παγίων της εταιρείας έγινε το 2005 και έκτοτε δεν υπήρχε καμμία γνώση ή σχεδιασμός για την αξιοποίησή τους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Κεφαλογιάννη.</ChairmanSpeech> 
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Ολοκληρώνω, κυρία Πρόεδρε. 
Ενδεικτική για την κατασπατάληση των εσόδων της ΕΡΤ ήταν η συντήρηση ενός συστήματος πολυάριθμων ακριβοπληρωμένων υπαλλήλων. Επί συνόλου 245 εκατομμυρίων τα 108 εκατομμύρια διατέθηκαν για μισθοδοσία, δηλαδή το 46% των δαπανών, όταν σε ιδιωτικό κανάλι στην Ελλάδα διατίθεται το 27% ή στο BBC το 21%, τα μισά δηλαδή χρήματα. 
Αν μάλιστα κάνουμε τη διαίρεση για καθέναν από τους δύο χιλιάδες εξακόσιους εξήντα πέντε υπαλλήλους της ΕΡΤ, η έκπληξη γιγαντώνεται. Μέσος όρος μισθού 40.675 ευρώ ανά έτος ή 2.905 ευρώ ανά μήνα για δεκατέσσερις μήνες. 
Ακούστε και το άλλο, κυρίες και κύριοι συνάδελφοι, ίσως είναι και το πιο εξοργιστικό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τελειώστε, όμως, κύριε συνάδελφε.</ChairmanSpeech> 
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Ολοκληρώνω, κυρία Πρόεδρε. 
Η ΕΡΤ δεν είχε εφαρμόσει το ενιαίο μισθολόγιο, σύμφωνα με τις διατάξεις του άρθρου 31 του ν. 4024/2011, αναφορικά με τις αποδοχές του πάσης φύσεως προσωπικού της. Συνεπεία αυτού κατέβαλε στις επιμέρους κατηγορίες του προσωπικού της ιδιαίτερα υψηλές αποδοχές σε σχέση με τις ισχύουσες σε όλο το δημόσιο τομέα. 
Για παράδειγμα, σκηνοθέτης τεχνολογικής εκπαίδευσης…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην πείτε το παράδειγμα, κύριε Κεφαλογιάννη. Κάνετε τη γενική σας τοποθέτηση και τελειώστε, σας παρακαλώ.</ChairmanSpeech> 
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Θα αναφέρω ένα παράδειγμα, γιατί είναι χαρακτηριστικό, κυρία Πρόεδρε. 
Σκηνοθέτης τεχνολογικής εκπαίδευσης έπαιρνε 4.000 ευρώ ανά μήνα, όταν ο ανώτατος μισθός βάσει του ενιαίου μισθολογίου είναι 2.243 ευρώ, δηλαδή τα διπλά χρήματα. 
Τα ανωτέρω μεγέθη, κυρία Πρόεδρε, είναι απολύτως υπερβολικά και ύποπτα, αν αναλογιστεί κανείς τις εξήντα περίπου ημέρες που απείχαν συστηματικά από την εργασία τους, καθώς είτε απεργούσαν είτε πραγματοποιούσαν στάση εργασίας. Αναφέρομαι σαφώς στα 3,3 εκατομμύρια που διατέθηκαν για το διάστημα Ιανουαρίου και Απριλίου 2013 για τις υπερωρίες του προσωπικού. Οι εξήντα αυτές ημέρες που οι συνδικαλιστές του ΣΥΡΙΖΑ είχαν επιβάλει το «μαύρο» στην ενημέρωση όλως τυχαίως συνέπιπταν με πολύ σημαντικά γεγονότα για τη χώρα μας.
Για όλους αυτούς τους παραπάνω λόγους και για πολλούς άλλους που θα μπορούσα να εκθέσω, αλλά λόγω της στενότητας του χρόνου δεν μπορώ, ζητώ την καταψήφιση της πρότασης του ΣΥΡΙΖΑ για σύσταση εξεταστικής επιτροπής. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πάρα πολύ, κύριε Κεφαλογιάννη. 
Ο κ. Θεόδωρος Δρίτσας έχει το λόγο.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κυρία Πρόεδρε. 
Έχω πολύ λίγο χρόνο, όπως όλοι μας και δεν είναι δυνατόν να σχολιάσω αναλυτικά τις τοποθετήσεις του εισηγητή της Νέας Δημοκρατίας, του κ. Καραγκούνη ούτε του εισηγητή του ΠΑΣΟΚ κ. Τριαντάφυλλου και των άλλων συναδέλφων από τη Νέα Δημοκρατία που ακολούθησαν. Διάτρητη θεωρώ και πιστεύω ότι είναι η επιχειρηματολογία τους, υποκριτική, αμυντική. Θλίβομαι γι’ αυτό. 
Εν πάση περιπτώσει, θα ήθελα να αναφερθώ στις καινοφανείς νομικές κατασκευές του κ. Παναγιωτόπουλου, κυρίως, όμως, να επικαλεστώ όλα αυτά τα στοιχεία για τη διαφθορά που υπάρχει και ενδημεί στην ΕΡΤ. Είναι ένας σοβαρός λόγος για τη σύσταση εξεταστικής επιτροπής. Ιδού η Ρόδος, ιδού και το πήδημα! Μην υποκρίνεστε! 
Αυτά για να κατηγορήσετε τους εργαζόμενους στην ΕΡΤ, για να δημιουργήσετε ψεύτικες εντυπώσεις, για να ενισχύσετε τον ανταγωνισμό μεταξύ τμημάτων εργαζομένων και τον κοινωνικό αυτοματισμό είναι εύκολα, αλλά είναι επικίνδυνα και είναι και χυδαία, σε τελευταία ανάλυση! Είναι και χυδαία! Χρησιμοποιείστε τα για να εκφυλιστεί, επιτέλους, κάθε ίχνος πολιτισμού σε αυτήν τη χώρα. Κατηγορείτε τους εργαζόμενους. Ελάτε στη Βουλή να αποδείξετε πότε έγιναν, πώς έγιναν, υπό ποιες συνθήκες, ποιοι τα δημιούργησαν, ποιοι τα υπέθαλψαν και τι διάσταση και τι πραγματικό περιεχόμενο έχουν! Ελάτε στην εξεταστική επιτροπή να τα πείτε όλα αυτά!
(Χειροκροτήματα από την πτέρυγα του ΣΥΡΙΖΑ-ΕΚΜ)
Κυρίες και κύριοι Βουλευτές, το αποτρόπαιο «μαύρο» της 11ης Ιουνίου στην ΕΡΤ δεν ήταν αυτό καθαυτό το ανησυχητικό. Αυτό που ανησύχησε και ανησυχεί ακόμα τους πάντες, το πανελλήνιο, είναι το εύστοχο ερώτημα «αν αυτό είναι ένα μήνυμα προβολής στο μέλλον». 
Το αποτρόπαιο «μαύρο» δεν μπορεί να κυριαρχήσει στο δημόσιο βίο αυτής της χώρας. Και αυτό ήταν το σήμα χάριν της επίδειξης πυγμής και αποφασιστικότητας του κ. Σαμαρά με το ρίσκο των εκλογών που του απαγόρευσε η κ. Μέρκελ και του έμεινε ένα επιτηδευμένο νταηλίκι και τίποτα παραπάνω. 
Όμως, η ελληνική κοινωνία αντέδρασε και έδειξε ότι υπάρχει ελπίδα. Η αντοχή της ελληνικής κοινωνίας εκδηλώθηκε σε αυτές τις συγκλονιστικές μέρες και νύχτες στο προαύλιο της ΕΡΤ. Δεν θα πω πολλά -οι κινητοποιήσεις, τα πάντα ήταν συγκλονιστικά- θα αναφερθώ σε εκείνες τις εκπληκτικές συναυλίες των μουσικών συνόλων που τις παρακολούθησαν δεκάδες χιλιάδες κόσμου είτε άμεσα είτε από το δίχτυο αναμετάδοσης. 
Ξέρετε πώς τέλειωναν αυτές οι συναυλίες; Χάσατε όσοι δεν τις είδατε.</Speech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Τώρα τις είδαμε, όμως, πριν δεν τις βλέπαμε.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Σοβαρά, ε; Δεν ξέρω τι κανάλια παρακολουθείτε, κύριε συνάδελφε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, μην κάνετε διάλογο. Κύριε Δρίτσα, μην απαντάτε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν ξέρω τι κανάλια παρακολουθείτε και πώς ανέχεστε τόσα χρόνια η ΕΡΤ να είναι το μόνο νόμιμο ραδιοτηλεοπτικό κανάλι στην Ελλάδα, ενώ όλα τα άλλα να είναι παράνομα και να δίνουν στον ελληνικό λαό όλη αυτή τη χυδαιότητα με την οποία τον βομβαρδίζουν καθημερινά. Ελάτε να μιλήσουμε για ακροαματικότητα! Ελάτε να μιλήσουμε για παραγωγικότητα! Ελάτε να μιλήσουμε για ποιότητα!</Speech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Νομίζω ότι το 1989 το κόμμα σας είχε δώσει…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Βλαχογιάννη, σας παρακαλώ, μη διακόπτετε! 
Κύριε Δρίτσα, συνεχίστε.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτές, λοιπόν, οι συναυλίες, οι δύο μεγάλες τουλάχιστον κατέληξαν με τον Εθνικό Ύμνο μέσα σε ένα κοινό όλων των πολιτικών, αισθητικών, φιλοσοφικών προσεγγίσεων της χώρας. Τον Εθνικό Ύμνο που επιβεβαίωνε το αυθεντικό του μήνυμα. Τον ύμνο στην ελευθερία των Ελλήνων. Και γι’ αυτό ήταν συγκλονιστική η κατάληξη αυτών των δύο συναυλιών και συνοδεύονταν από εκείνο το απίστευτο δάκρυ της καλλιτέχνιδας με το βιολί -έκανε το γύρο του κόσμου αυτή η εικόνα- που το σκούπιζε με το δοξάρι της. Αυτά είναι πολιτισμός και τον παρήγαγε η ΕΡΤ και τον παρήγαγε ο ελληνικός λαός απέναντι στο «μαύρο» σας, απέναντι στη βαρβαρότητά σας!
(Χειροκροτήματα από την πτέρυγα του ΣΥΡΙΖΑ-ΕΚΜ)
Γελάτε, κύριε Βορίδη, ειρωνικά!</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τι να κάνω;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Σας παρακαλώ! Δεν μπορείτε να τα ζήσετε αυτά, ανήκετε σε άλλο ρεύμα, έχετε άλλη αίσθηση για τα πράγματα. Είναι σίγουρο.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Έτσι είναι. Δεν είναι κακό.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Καθόλου κακό, η ελληνική δημοκρατία το χωράει, αρκεί να είναι «άσπρη» και «φωτεινή», όχι «μαύρη».
Λέω, λοιπόν, ότι η πρότασή μας δεν στηρίζεται σε μία κατεύθυνση της ποινικοποίησης της πολιτικής ζωής δήθεν, που με αυτό θέλετε να ξεφύγετε. Θέτει ζητήματα συγκεκριμένα. Θέτει έξι κεφάλαια διερεύνησης. Τα λέτε και εσείς, υποτίθεται. Ελάτε να τα δει μία επιτροπή εξεταστική, όχι προκαταρκτική. 
Και επιτέλους, τι θα γίνει με την πράξη νομοθετικού περιεχομένου, όταν αύριο φέρνετε στην Ολομέλεια ένα σχέδιο νόμου, για να ρυθμίσει ένα κενό που το έχει διαμορφώσει μία παράνομη πράξη; Και δεν έχει σημασία μόνο η απόφαση του Συμβουλίου της Επικρατείας. Η ρητή και επίσημη με την κατάθεση προτάσεων νόμου δήλωση του ΠΑΣΟΚ και της ΔΗΜΑΡ σας αφαιρεί τη νομιμότητα της αρχής της δεδηλωμένης. Δεν υπάρχει αυτή η πράξη νομοθετικού περιεχομένου, δεν έχει δημιουργήσει το κενό που θέλετε να καλύψετε και να ρυθμίσετε αύριο με τη νομοθετική ρύθμιση. 
Τελειώστε τα παιχνίδια με τη δημοκρατία, επιτέλους! Διολισθαίνετε σε πολύ σοβαρές εξελίξεις που δυναμιτίζουν κάθε δυνατότητα να παραμείνει η δημοκρατία όρθια σε αυτήν τη χώρα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Δρίτσα, ολοκληρώστε, παρακαλώ.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τελειώνω, κυρία Πρόεδρε. 
Η πρότασή μας, λοιπόν, με τα σημεία αυτά θέλει ακριβώς να φέρει στη θεσμική λειτουργία όλα αυτά που συζητιούνται καφενειακά και δηλητηριάζουν το δημόσιο βίο. 
Θα έρθετε ή θα υποκριθείτε το διπολισμό και την ποινικοποίηση, για να αποφύγετε αυτό για το οποίο ο ΣΥΡΙΖΑ θεσμικά σάς προκαλεί να αντιμετωπίσετε, όταν καθημερινά η «καραμέλα» στο στόμα σας δηλητηριάζει την ελληνική κοινωνία, συκοφαντώντας τους Έλληνες εργαζόμενους;
Μη σκεφτείτε κατάληψη της ΕΡΤ με ΜΑΤ. Μην το σκεφτείτε. Βγάλτε το από τώρα από το μυαλό σας.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Είναι υπό κατάληψη.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν έχει κατάληψη. Έχει νόμιμη λειτουργία.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ακόμα είναι υπό κατάληψη.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Έχουμε ζητήσει, κυρίες και κύριοι Βουλευτές, η Βουλή να μείνει ανοιχτή. Υπάρχουν πολλοί λόγοι γι’ αυτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε συνάδελφε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τελευταία μου φράση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε συνάδελφε. Πρέπει να μιλήσουν τριάντα εγγεγραμμένοι ομιλητές.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Υπάρχουν πολλοί λόγοι. Ένα από αυτούς είναι η συζήτηση για την πράξη νομοθετικού περιεχομένου. Δεν μπορείτε να το αρνηθείτε.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.
Έχει ζητήσει το λόγο ο Υφυπουργός στον Πρωθυπουργό για τη Δημόσια τηλεόραση, ο κ. Παντελής Καψής.
Κύριε Υπουργέ, πόσο χρόνο θα θέλατε.</ChairmanSpeech>
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό): Θα μιλήσω λίγο, άλλωστε αύριο θα πούμε τα πιο σημαντικά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, έχετε το λόγο για επτά λεπτά. Παρακαλώ να τηρήσετε το χρόνο.</ChairmanSpeech>
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό): Κυρίες και κύριοι Βουλευτές, θέλω να πω εξαρχής, ότι κατανοώ απολύτως τις αντιδράσεις που έχει προκαλέσει η απόφαση της Κυβέρνησης να κλείσει την κρατική τηλεόραση, την ΕΡΤ και από την πλευρά των εργαζομένων, που χάνουν τη δουλειά τους, και από την πλευρά των πολιτικών κομμάτων και όλων των πολιτών για το «μαύρο» που βγήκε στην ελληνική τηλεόραση.
Πρέπει να σας πω ότι από την πρώτη στιγμή προσπαθήσαμε να βγάλουμε αυτό το «μαύρο», να υλοποιήσουμε την απόφαση του Συμβουλίου της Επικρατείας και να προχωρήσουμε σε αυτήν τη λύση, την οποία έχει αποδεχθεί η Κυβέρνηση για ένα μεταβατικό στάδιο με δυο χιλιάδες εργαζόμενους.
Χθες το απόγευμα συναντήθηκα με την ΠΟΣΠΕΡΤ. Περιμένω την απάντησή τους. Κάνουμε πολύ εντατικές διαπραγματεύσεις. Νομίζω ότι έχουν απαντηθεί όλα τα πρακτικά ζητήματα. Φοβάμαι, όμως, να πω -και ο κ. Δρίτσας εν τη ρύμη του λόγου του το είπε- ότι υπάρχει μία ομάδα συνδικαλιστικών ενδεχομένως και πολιτικών στελεχών- μέσα στην ΕΡΤ που είναι αποφασισμένοι να μη βγουν από τη δημόσια ραδιοτηλεόραση και να συνεχίσουν την κατάληψη δυστυχώς.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν υπάρχει κατάληψη.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν υπάρχει καμμία κατάληψη.</Speech>
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό): Κάνετε πολύ μεγάλο λάθος. Εάν δεν υπήρχε κατάληψη, δεν θα αναφερόσασταν στα ΜΑΤ. Υπάρχει κατάληψη. 
Χθες ζήτησα από τους εργαζόμενους συγκεκριμένα εάν συμφωνούν σε μια διαδικασία για να μη σταματήσει καθόλου όπως λένε εκείνοι, να εκπέμπει σήμα από την Αγία Παρασκευή και φυσικά δεν το δέχτηκαν. Υπάρχει μια συγκεκριμένη συνδικαλιστική ομάδα που έχει αποφασίσει να μείνει εκεί μέχρι το τέλος. Αυτό δεν θα γίνει.
Έχουμε ήδη προχωρήσει στην εκπομπή σήματος. Λύσαμε το τεχνικό αν θέλετε, ζήτημα. Έχουμε φύγει από το ιδιωτικό στούντιο, έχουμε πάει σε κρατικό χώρο. Μέσα στα επόμενα εικοσιτετράωρα θα γίνει και η προκήρυξη για τις πεντακόσιες πρώτες θέσεις από τις δύο χιλιάδες, που έχουμε συμφωνήσει. Είναι λάθος για τη δημόσια τηλεόραση, είναι λάθος και για τους εργαζόμενους, η στάση όσων επιμένουν να τους κρατάνε έξω από αυτήν τη διαδικασία.
Από την πρώτη στιγμή είπα ότι οι εργαζόμενοι είναι μέρος της λύσης του προβλήματος. Θα βρεθούν έξω από τη λύση και θα είναι χειρότερο και γι’ αυτούς και για τη δημόσια τηλεόραση.
Υπάρχει ένα παράδοξο. Όλοι συμφωνούμε ότι αυτό το οποίο είχαμε ήταν κακό. Κατ’ εξοχήν εσείς το λέγατε. Όλοι συμφωνούμε ότι θέλουμε να πάμε σε ένα νέο σχήμα. Θα μιλήσουμε αύριο γι’ αυτό.
Χθες είχα συζήτηση με την EBU, οι οποίοι χαρακτήρισαν το νομοσχέδιο ως ένα από τα καλύτερα που υπάρχουν στην Ευρώπη, στα best practices, όπως το λένε αυτοί. Αύριο θα συζητηθεί εδώ στη Βουλή. Θα ήθελα πραγματικά να δω πόσο θέλουμε μία νέα τηλεόραση και πόσο θέλουμε να τη στηρίξουμε αυτήν την προσπάθεια. Αυτά, όμως, είπαμε ότι είναι για αύριο.
Καταλαβαίνω, όπως είπα εξαρχής, τις αντιδράσεις. Το ερώτημα είναι Μπορούσε να γίνει διαφορετικά; Υπάρχουν πολλές απόψεις. Δεν θα τις σχολιάσω. Ένα θέλω να σας πω με όλη την ειλικρίνεια, αν θέλετε, ενός επαγγελματία. 
Η ΕΡΤ για να αναδιοργανωθεί, έπρεπε να αναδιοργανωθεί εκ του μηδενός. Υπήρχαν πολλά προβλήματα. Ξεχωρίζω δύο: Το ένα, μια κουλτούρα αναξιοκρατίας, πολιτικών παρεμβάσεων, που κατέληγε και σε μια κουλτούρα αδιαφορίας –δεν μου αρέσει η έκφραση, αλλά υπήρχε δυστυχώς σε μεγάλη μερίδα των απασχολούμενων στην ΕΡΤ- ένα δημοσιοϋπαλληλικό πνεύμα, που δεν έχει καμμία σχέση με τα μέσα ενημέρωσης. Δεν υπάρχει μέσο ενημέρωσης με τέτοιο πνεύμα. Έχετε διαβάσει στις εφημερίδες διάφορα περιστατικά, που δείχνουν τι ακριβώς γινόταν.
Το δεύτερο στοιχείο, όμως, που είναι εξίσου σημαντικό, είναι ότι η ΕΡΤ στην πραγματικότητα ήταν ένα πλέγμα παγιωμένων δομών που εμπόδιζαν κάθε προσπάθεια δημιουργικής δουλειάς. Θα σας εξηγήσω αμέσως μετά.
 Συμφωνώ, το «ψάρι βρομάει από το κεφάλι». Πριν από λίγες μέρες είχα φωνάξει ένα στέλεχος του ΣΥΡΙΖΑ, το οποίο αντικαταστάθηκε από μία προηγούμενη διοίκηση, με πολύ άκομψο τρόπο για να μπει ένας πολιτευτής. Του εξέφρασα και σε προσωπική βάση την αλληλεγγύη μου. Πραγματικά πιστεύω ότι πρέπει να ξεφύγουμε από αυτήν τη λογική. 
Γι’ αυτό ακριβώς το νομοσχέδιο που θα συζητήσουμε αύριο προβλέπει θεσμική θωράκιση της νέας δημόσιας τηλεόρασης, που πραγματικά αυτήν τη στιγμή δεν υπάρχει πουθενά στην Ευρώπη παρά μόνο σε πολύ λίγες τηλεοράσεις, όπως ενδεχομένως το BBC.
Πέρα από αυτό, όμως, η ΕΡΤ στην πραγματικότητα ήταν μία συλλογή ανεξάρτητων φέουδων. Για παράδειγμα, αναφέρθηκε πριν από την κ. Κωνσταντοπούλου –εάν δεν κάνω λάθος- το ζήτημα του αρχείου. Έχω φωνάξει το διευθυντή του Αρχείου ο οποίος είναι καθημερινά εκεί.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Καταληψίας και αυτός.</Speech>
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό): Μπορώ να διαβεβαιώσω ότι δεν κινδυνεύει το Αρχείο. Ξέρετε, όμως, πόσα αρχεία έχει η ΕΡΤ; Έχει πέντε αρχεία. Έχει το γενικό αρχείο, το οποίο λειτουργεί σωστά και μπορείς να βρεις ό,τι θέλεις, μετά έχει το αρχείο του δελτίου ειδήσεων, το οποίο απλώς βάζει τις κασέτες, έχει το αθλητικό αρχείο, το αρχείο του ραδιοφώνου και της τηλεόρασης. Είναι πέντε αρχεία, ενώ χρειάζεται ένα αρχείο, από τα οποία…</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Υπάρχουν αυτοί που πήγαν σε ιδιωτικούς σταθμούς και τα πήραν μαζί τους.</Speech> 
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό): Έχετε δίκιο σε αυτό. Και να μάθουμε ποιοι τα έδωσαν. Αν μιλήσετε με σκηνοθέτες, μπορείτε να βρείτε και μηχανήματα προς ενοικίαση από την ΕΡΤ.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Άρα να γίνει εξεταστική επιτροπή.</Speech>
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό): Υπάρχει εισαγγελέας γι’ αυτά, κυρία Κωνσταντοπούλου –το ξέρετε ότι υπάρχει- ο οποίος ψάχνει ακριβώς αυτά και ψάχνει και άλλα που έχουν γίνει. Είναι άλλο ο εισαγγελέας και άλλο η εξεταστική.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Να ελεγχθούν όλα, κύριε Καψή.</Speech>
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό): Βεβαίως. Μιλάμε για τα φέουδα.
Η τηλεόραση, όπως ξέρετε, οι ειδήσεις αξιοποιούν την ψηφιακή τεχνολογία. Στην ΕΡΤ η ψηφιακή τεχνολογία δεν μπορούσε να αξιοποιηθεί. Φέρανε ένα γκρουπ από φοιτητές πανεπιστημίου. Ξέρετε γιατί; Γιατί οι τεχνικοί στο πλατό απαγορεύουν να μπουν τα στελέχη της πληροφορικής στο πλατό. Ο καθένας έχει το δικό του κομμάτι και υπάρχει ο διευθυντής και πάντα ο αναπληρωτής –για να παίρνει το επίδομα ευθύνης- και ο καθένας κρατάει όλη τη διαδικασία της ενημέρωσης με βάση τα δικά του συμφέροντα. Αυτό για να σπάσει, χρειαζόταν σχεδιασμό εκ του μηδενός. 
Έχουν αναφερθεί πολλά νούμερα. Δεν θέλω να σας κουράσω αλλά υπάρχουν μερικά πολύ χαρακτηριστικά που καταδεικνύουν το πρόβλημα της ΕΡΤ. Το 2009 η ΕΡΤ είχε έναν προϋπολογισμό 300 εκατομμύρια περίπου και παραπάνω, εκ των οποίων τα 220 εκατομμύρια πήγαιναν στους μισθούς. Καταλαβαίνετε τι θα πει αυτό; Ότι στην πραγματικότητα όλος ο προϋπολογισμός πήγαινε για να πληρώνονται οι μισθοί και δεν πήγαινε στο πρόγραμμα. Από τότε έγινε μεγάλη προσπάθεια εξυγίανσης. Έφυγαν χίλια εξακόσια άτομα –ήταν τότε τεσσερισήμισι χιλιάδες- και μειώθηκε το μισθολογικό κόστος στο μισό. Ακόμη και σήμερα παραμένει πολύ πάνω από τον ευρωπαϊκό μέσο όρο. Όμως τι έγινε στην πραγματικότητα; Κατέρρευσε το πρόγραμμα. Έχετε αναρωτηθεί ποτέ πώς η δημόσια τηλεόραση που είναι αιμοδότης του πολιτισμού, δεν έχει κάνει ένα ελληνικό σίριαλ τα δύο τελευταία χρόνια; Νομίζω τρία. Για τα δύο είμαι σίγουρος.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αφού έρχονται απ’έξω, κύριε Καψή.</Speech>
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργόςστον Πρωθυπουργό): Όλο αυτό το σύστημα λειτουργούσε προς όφελος αυτών των φέουδων και όχι του προγράμματος, το οποίο πρέπει να ανασχεδιαστεί εκ του μηδενός.
Έχω εξαντλήσει το χρόνο μου. Δυο κουβέντες θέλω να πω μόνο για το κόστος. Το συντριπτικά μεγαλύτερο μέρος του κόστους είναι οι αποζημιώσεις. Όταν όμως, όπως ξέρετε, πληρώνεις τις αποζημιώσεις απαλλάσσεσαι και από βάρη. Άρα δεν έχει την έννοια που του δίνουμε αυτό το κόστος. Άλλωστε, όσον αφορά τα απολεσθέντα έσοδα που λέμε, όλη τη χρονιά η ΕΡΤ έπαιρνε 10 εκατομμύρια από διαφημίσεις. Τίποτα δηλαδή. Στην πραγματικότητα ήταν όλη επιδοτούμενη. Με αυτά τα δεδομένα και υπ’ αυτήν την έννοια του υποτιθέμενου κέρδους, δεν είχε κανένα νόημα.
Θα κλείσω με τη «ΡΑΔΙΟΤΗΛΕΟΡΑΣΗ». Η κ. Κωνσταντοπούλου επανειλημμένα μας έχει κάνει, δηλαδή μου έχει κάνει προσωπικά κριτική για τη «ΡΑΔΙΟΤΗΛΕΟΡΑΣΗ». Ομολογώ ότι με τις διαδικασίες του δημοσίου κάποιες ενέργειες καθυστερούν και μόλις χθες καταθέσαμε και ασφαλιστικά μέτρα για την προστασία του τίτλου. Δύο στοιχεία όμως να σας πω για να δείτε πόσο…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σήμερα κυκλοφόρησε πάλι.</Speech>
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό): Ναι, έχουμε καταθέσει ασφαλιστικά μέτρα. Από εκεί και πέρα…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Προσωρινή διαταγή ζητήσατε ή…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κυρία Κωνσταντοπούλου, δεν είναι δικαστήριο εδώ.</ChairmanSpeech>
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον πρωθυπουργό): Δεν είμαι νομικός. Ζήτησα να υπάρξουν ασφαλιστικά μέτρα. Από εκεί και πέρα δεν ξέρω.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, παρακαλώ ολοκληρώστε.</ChairmanSpeech>
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό): Κλείνω με αυτό.
Τι είναι η «ΡΑΔΙΟΤΗΛΕΟΡΑΣΗ»; Ξέρουμε γιατί έβγαινε; Έβγαινε την εποχή που το πρόγραμμα της τηλεόρασης το ήξερε μόνο η ΕΡΤ και το θεωρούσε μονοπώλιο και μυστικό. Έβγαζε το πρόγραμμα και ήταν η μόνη που μπορούσε να κυκλοφορήσει. 
Έχει κανένα νόημα να υπάρχει κρατικό περιοδικό «ΡΑΔΙΟΤΗΛΕΟΡΑΣΗ»; Ποιο δημόσιο συμφέρον επιτελείται έτσι; Απλώς χάνουμε λεφτά, γιατί βεβαίως δεν μπορεί να ανταγωνιστεί σε κυκλοφορίες. Είχε ελάχιστη κυκλοφορία και κόστος κοντά στο 1 εκατομμύριο το χρόνο. 
Βεβαίως, θα προστατεύσουμε τον τίτλο σαν περιουσιακό στοιχείο αλλά θα ήταν τελείως παράλογο να συνεχίσουμε να βγάζουμε κρατικό περιοδικό «ΡΑΔΙΟΤΗΛΕΟΡΑΣΗ». Με τέτοια νοοτροπία δεν πρόκειται να φτιάξουμε την καινούργια τηλεόραση.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε Καψή. 
Το λόγο έχει ο κ. Ιωάννης Δημαράς.</ChairmanSpeech>
<Speech><Parlmember>ΙΩΑΝΝΗΣ ΔΗΜΑΡΑΣ</Parlmember>: Κυρία Πρόεδρε, στις πέντε θα γίνει η ψηφοφορία;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν υπάρχει καμμία πρόβλεψη ακόμη για την ώρα της ψηφοφορίας. Θα το μάθετε αργότερα.</ChairmanSpeech>
<Speech><Parlmember>ΙΩΑΝΝΗΣ ΔΗΜΑΡΑΣ</Parlmember>: Ευχαριστώ πολύ.
Κυρίες και κύριοι συνάδελφοι, εξ υπαρχής θέλω να σας πω πως, μια και είμαι μέλος της Κοινοβουλευτικής Ομάδας των Ανεξάρτητων Ελλήνων και εγώ θα ψηφίσω υπέρ της πρότασης που γίνεται για εξεταστική επιτροπή. Το λέω αυτό για να τελειώνω από την αρχή με αυτό το θέμα. 
Και θα περάσω σε μια μικρή διαπίστωση, ότι με αφορμή την πρόταση για εξεταστική επιτροπή ακούστηκαν και πολιτικές παρατηρήσεις και πολιτικές σκέψεις και ιδεολογικές προσεγγίσεις που δεν έχουν καμμία σχέση με αυτό που συζητάμε. 
Νομιμοποιούμαι επομένως απολύτως να καταφύγω και εγώ σε μερικές πολιτικές σκέψεις καθώς, τουλάχιστον αυτό που έχουμε ζήσει τον τελευταίο καιρό, είναι πράξεις νομοθετικού περιεχομένου, τα τελευταία τρία χρόνια δύο μνημόνια, μεσοπρόθεσμα, ερμηνευτικές διατάξεις, επιστρατεύσεις, μειώσεις μισθών, συντάξεων, ανεργία, ανυπαρξία ανάπτυξης κ.λπ.. 
Πάω, λοιπόν, σε εκείνο που βίωσα σήμερα στην Αθήνα. Η Αθήνα σήμερα ζει ακόμη υπό καθεστώς πολιορκίας. Δεν κυκλοφορούν αυτοκίνητα, έχουν διακοπεί οι μετακινήσεις των ανθρώπων μέσω του μετρό, δεν μπορεί ο Έλληνας συμπατριώτης μας, πολίτης Αθηναίος σήμερα να ζήσει σε μία πόλη που κατά τα άλλα έχει και ιστορία και πολιτισμό.
Θυμήθηκα το περίφημο τραγούδι, τη σύνθεση που έχει κάνει ο Μίκης Θεοδωράκης «Κατάσταση Πολιορκίας». Μπορεί κάποιοι εξ υμών να μην την έχετε ακούσει αυτήν τη σύνθεση. Γεννήθηκε κατά τη διάρκεια της δικτατορίας και εγώ νομίζω ότι ζω υπό καθεστώς δικτατορίας.
Ο νεαρός συνάδελφός μας, ο εισηγητής του ΠΑΣΟΚ, ενοχλήθηκε γιατί κάποιοι εξ ημών μιλήσαμε για πραξικόπημα και για χουντικής κοπής αποφάσεις. Σας πληροφορώ, λοιπόν, αγαπητέ συνάδελφε, ότι ο κ. Βενιζέλος λίγο μετά το «μαύρο» ανέφερε πράγματα, τα οποία πρέπει να σκεφθείτε και να μην κατηγορείτε άλλους που χαρακτηρίζουν πολιτικά αυτή τη δύσκολη τραγική στιγμή που περνάει η χώρα μας.
Είπε, λοιπόν, ο κ. Βενιζέλος: «Η κατάσταση για τη χώρα είναι κρίσιμη. Πριν από δεκαπέντε ημέρες ήρθαμε αντιμέτωποι με ένα τεράστιο θεσμικό πρόβλημα λόγω ατυχούς επιλογής της Νέας Δημοκρατίας να ενεργήσει μονομερώς και να διακόψει τη λειτουργία της ΕΡΤ. Οι Έλληνες πολίτες ένιωσαν να προσβάλλεται η έννομη τάξη. Δεν υπάρχει αμφιβολία ότι για εμάς το μεγάλο θέμα είναι η αποκατάσταση της λειτουργίας των δημοκρατικών θεσμών».</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Τα ίδια είπα και εγώ προηγουμένως.</Speech>
<Speech><Parlmember>ΙΩΑΝΝΗΣ ΔΗΜΑΡΑΣ</Parlmember>: Επομένως, αν ο κ. Βενιζέλος, ο Αντιπρόεδρος της Κυβέρνησης σήμερα, δηλώνει αυτά, με νομιμοποιεί απολύτως να μιλάω και για πραξικόπημα και για κατάργηση της δημοκρατίας και για δικτατορική συμπεριφορά.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σήμερα δεν τα λέει, είναι Αντιπρόεδρος.</Speech>
<Speech><Parlmember>ΙΩΑΝΝΗΣ ΔΗΜΑΡΑΣ</Parlmember>: Ε, τι να κάνουμε; Εγώ δεν είμαι Αντιπρόεδρος και δεν με αφορά. 
Ξέρετε τι έχει γίνει μέχρι τώρα; Δεν έπεσε μόνο «μαύρο» στις τηλεοράσεις, αλλά και σιωπή στα ραδιόφωνα, με τα οποία επικοινωνεί ο ελληνισμός απανταχού της γης. Έχω λάβει τηλεφωνήματα και άλλες παρατηρήσεις για το γιατί να σταματήσει η λειτουργία της ΕΡΤ. 
Ένας μεγάλος πολιτικός, ο Γεώργιος Παπανδρέου στη Βουλή όσο ζούσε -και είναι γραμμένο στα Πρακτικά στα οποία εντρύφησα γι’ αυτό- έλεγε το εξής: «Οι ασθένειες της δημοκρατίας δεν αντιμετωπίζονται με την κατάργησή της». Οι ασθένειες, λοιπόν, της ΕΡΤ δεν αντιμετωπίζονται με το κλείσιμό της. Αυτό που έγινε είναι μεγάλη ευθύνη ηθική, ιστορική, πολιτιστική. Το έγκλημα το οποίο διεπράχθη δεν είναι μόνο πολιτικό, είναι έγκλημα ηθικό, πολιτιστικό. Την ευθύνη την αναλαμβάνει απολύτως η σημερινή δικομματική Κυβέρνηση. 
Ξέρετε τι έχει γίνει από το 1989-1990, μια και αναφέρθηκαν κάποιοι συνάδελφοί μου σε αυτό; Ξεπήδησαν διάφοροι τύποι και κατέλαβαν τηλεοπτικές και ραδιοφωνικές συχνότητες χωρίς να υπάρχει θεσμικό πλαίσιο. Τι έγινε από τότε, εδώ και περίπου τριάντα χρόνια; Αποκαλύφθηκε ότι αυτοί που καταλάμβαναν τις συχνότητες ήταν επιχειρηματίες που την επόμενη ημέρα είχαν άμεση σχέση με τις προμήθειες της χώρας. 
Μέχρι σήμερα, τώρα που συζητάμε, δεν έχει αποκατασταθεί η τάξη και δεν έχουν μπει κανόνες στις συχνότητες του ραδιοφώνου και της τηλεόρασης. Όποιος θέλει ας με διαψεύσει, γιατί θα τον παραπέμψω επικαλούμενος και τη μαρτυρία του κ. Δρίτσα που βρέθηκε στην Επιτροπή Θεσμών και Διαφάνειας και του κ. Κοντονή, όπου ο Πρόεδρος της Επιτροπής Εθνικού Συμβουλίου Ραδιοτηλεόρασης, ο κ. Λασκαρίδης τι είπε σε ερώτησή μας; Είπε ότι όλοι λειτουργούν παράνομα.
Παράνομα λειτουργούν οι συχνότητες στην Ελλάδα, ραδιοφωνικές και τηλεοπτικές. Αντισυνταγματική χαρακτήρισε την πράξη νομοθετικού περιεχομένου και ο πρώην Πρόεδρος της Βουλής κ. Απόστολος Κακλαμάνης, εδώ, στη Βουλή των Ελλήνων.
Τι ζήσαμε; Ζήσαμε το εξής οξύμωρο εκπληκτικό για όλα όσα συμβαίνουν. Να δηλώνει ο Υπουργός Οικονομικών ότι η μόνη νόμιμη συχνότητα που κατέχεται στην Ελλάδα είναι αυτή της ΕΡΤ. Κλείνουμε, λοιπόν, τη νόμιμη συχνότητα και τις παράνομες τις αφήνουμε να λειτουργούν. Αυτή είναι η πολιτική βούληση που έχει η σημερινή Κυβέρνηση και θα την πολεμήσουμε όπως μπορούμε.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Επιτρέψτε μου και μία τελευταία παρατήρηση. Μεθαύριο είναι 20η Ιουλίου 2013. Στις 20 Ιουλίου 1974 εισέβαλε ο Αττίλας στην Κύπρο και η ελληνική Βουλή τριάντα χρόνια μετά δεν θυμάται τον ηρωισμό και τη θυσία των Ελλήνων εκεί. 
Πείτε μου, λοιπόν, περί τίνος ακριβώς πρόκειται. Αύριο θα έχουμε τη δυνατότητα με την εισήγηση του νομοσχεδίου να αναφερθούμε ειδικά στα θέματα που φέρνει προς ψήφιση η Κυβέρνηση, αλλά την Κύπρο την ξεχάσαμε. Κρίμα!
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κ. Δήμας.</ChairmanSpeech>
<Speech><Parlmember>ΧΡΙΣΤΟΣ ΔΗΜΑΣ</Parlmember>: Κυρίες και κύριοι συνάδελφοι, σήμερα συζητάμε την πρόταση του ΣΥΡΙΖΑ για σύσταση εξεταστικής επιτροπής για την κατάργηση της ΕΡΤ, που θα διερευνήσει τις άκρως επιζήμιες πράξεις και παραλείψεις για τη δημοκρατία και το δημόσιο συμφέρον.
Η πραγματικότητα όμως είναι διαφορετική. Ο τρόπος με τον οποίο λειτουργούσε η ΕΡΤ ήταν επιζήμιος για το δημόσιο συμφέρον και όχι ο τρόπος με τον οποίο έκλεισε.
Πιο αναλυτικά: Σήμερα και αύριο καλούμαστε να κλείσουμε το κεφάλαιο της αμαρτωλής ΕΡΤ, συζητώντας την πρόταση του ΣΥΡΙΖΑ για εξεταστική επιτροπή και να ανοίξουμε το κεφάλαιο της νέας δημόσιας ελληνικής ραδιοφωνίας ιντερνετ και τηλεόρασης στο σχέδιο νόμου για τη ΝΕΡΙΤ. 
Σε αυτό το σημείο όμως θέλω να μιλήσω για το χθες και το αύριο. Ας ξεκινήσουμε από το χθες. «Η ΕΡΤ είναι απαξιωμένη και χρειαζόμαστε μία δημόσια τηλεόραση στα πρότυπα του BBC». Αυτά δεν είναι δικά μου λόγια, κυρίες και κύριοι, αλλά είναι λόγια του Αρχηγού της Αξιωματικής Αντιπολίτευσης κ. Αλέξη Τσίπρα, στις 28 Μαΐου του 2013. Ο κ. Τσίπρας ήξερε τι έλεγε. 
Μελετώντας κάποια οικονομικά στοιχεία εύκολα καταλήγουμε όλοι σε αυτό το συμπέρασμα. Αναφέρω χαρακτηριστικά τρία.
Πρώτον, το κόστος λειτουργίας της ΕΡΤ ετησίως ισοδυναμούσε με το σύνολο του κόστους λειτουργίας όλων των ιδιωτικών ραδιοτηλεοπτικών καναλιών πανελλαδικής εμβέλειας μαζί. 
Δεύτερον, το 95% των εσόδων της ΕΡΤ ήταν από το ανταποδοτικό τέλος που καταβάλαμε οι πολίτες και μόλις το 5% από λοιπές πηγές. Αυτό και πρέπει και θα αλλάξει στη νέα τάξη πραγμάτων, απαλλάσσοντας τους Έλληνες πολίτες περίπου από 100 εκατομμύρια ευρώ.
Τρίτον, η μισθοδοσία στην ΕΡΤ το 2012, εν μέσω κρίσης δηλαδή, αυξήθηκε κατά 5,6%. Απλά σας τονίζω ότι ο μέσος μισθός στην ΕΡΤ υπερέβαινε το μισθό του Α/ΓΕΕΘΑ. Νομίζω τα λόγια είναι περιττά. 
Βέβαια για να είμαι δίκαιος πρέπει να τονίσω πως στην ΕΡΤ υπήρχαν και εργαζόμενοι με μπλοκάκι οι οποίοι είχαν πολύ χαμηλότερους μισθούς, υπήρχαν εργαζόμενοι που εργάζονταν δώδεκα ώρες καθημερινά και υπήρχαν άλλοι που δεν πατούσαν καν στην ΕΡΤ και δεν μπορούσε να τους διώξει κανένα πειθαρχικό συμβούλιο. Άρα, δεν εμπίπτουν όλοι στην ίδια κατηγορία.
Ας πάμε όμως στο πιο ουσιαστικό κομμάτι, στο αύριο. Δημιουργούμε έναν καινούργιο δημόσιο φορέα ο οποίος θα υπηρετεί τις αξίες της ελευθερίας  έκφρασης και πληροφόρησης. Θα σέβεται τα κοινωνικά και ατομικά δικαιώματα, θα ανταποκρίνεται στις προσδοκίες των πολιτών με προγράμματα υψηλής ποιότητας, τα οποία δεν θα υπερκοστολογούνται. 
Θα απευθύνεται σε όλους τους Έλληνες και στα διεθνή και εγχώρια στοχευμένα ακροατήρια και θα λειτουργεί στα πρότυπα ενός σύγχρονου ραδιοτηλεοπτικού και διαδικτυακού φορέα, με καινούργιο οργανόγραμμα προσαρμοσμένο στις ανάγκες του 21ου αιώνα, με σύγχρονο εταιρικό μοντέλο διακυβέρνησης που θα υποχρεώνει τη συνεργασία και τον συντονισμό μεταξύ των διευθύνσεων, με σαφή διοικητική δομή, διακριτούς ρόλους, αξιολόγηση και απολογισμό έργου, με λιγότερους διευθυντές και προϊσταμένους και όσους υπαλλήλους χρειάζεται, ώστε να λειτουργεί υπεύθυνα. 
Προϋποθέτει τα αυτονόητα. Ενδεικτικά αναφέρω: Κεντρική παρακολούθηση των δαπανών, επιχειρηματικό σχέδιο (business plan) που θα σέβεται τα χρήματα του Έλληνα πολίτη, καλύτερη αξιοποίηση του ανθρώπινου δυναμικού με αποτέλεσμα να μην υπάρχουν φαινόμενα υποαπασχόλησης του προσωπικού ή διαρκής ανάγκη πρόσθετης υπερωριακής απασχόλησης, κοινό μοντέλο μάρκετινγκ για όλα τα μέσα, ένα λογιστήριο και όχι έξι και πολλά άλλα. Προσδοκούμε σε ένα φορέα που επιτέλους θα εκμεταλλεύεται τις νέες τεχνολογίες, οδηγώντας τις εξελίξεις με ένα ολοκληρωμένο σύστημα διαχείρισης πολυμέσων. 
Παράλληλα, το νέο σχήμα θα δημιουργήσει συνέργιες, ανοίγοντας συνεχώς θέσεις εργασίας και στον ιδιωτικό τομέα. Με αυτόν τον τρόπο, δίνεται η δυνατότητα να γίνονται συμπαραγωγές με εξωτερικούς συνεργάτες που έχουν πρωτότυπες και πρωτοποριακές ιδέες, αλλά και με άλλους επαγγελματίες που δεν ανήκουν στην ΕΡΤ, όπως δημοσιογράφοι, οπερατέρ, ηλεκτρονικοί που θα προσφέρουν κάτι ξεχωριστό αλλά χρήσιμο. 
Με την πρόταση σύστασης εξεταστικής επιτροπής δεν θα καταφέρετε να παρεμποδίσετε τη δημιουργία της νέας δημόσιας ραδιοφωνίας, ίντερνετ και τηλεόρασης αλλά να αποδείξετε πως είστε κατώτεροι των περιστάσεων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ολοκληρώνω. Κύριε Πρόεδρε.
Κυρίες και κύριοι συνάδελφοι, για να μη μακρηγορώ, ελπίζω τα κόμματα της Αντιπολίτευσης να επιλέξουν την υπευθυνότητα. Σε κάθε περίπτωση όμως να είστε βέβαιοι πως σήμερα κλείνουμε το κεφάλαιο της αμαρτωλής ΕΡΤ και αύριο ανοίγουμε το κεφάλαιο της ελπιδοφόρας ΝΕΡΙΤ. Με άλλα λόγια, δεν διστάζουμε να είμαστε και γκρεμιστές αλλά και χτίστες.
 Γι’ αυτόν το λόγο σας καλώ να καταψηφίσετε την πρόταση σύστασης εξεταστικής επιτροπής αλλά να στηρίξετε αυτό το σχέδιο νόμου το οποίο θα δημιουργήσει μία νέα ραδιοφωνία, ίντερνετ και τηλεόραση, η οποία θα λειτουργεί αξιοκρατικά με σεβασμό στα χρήματα του Έλληνα πολίτη και για την οποία θα είμαστε όλοι περήφανοι.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστώ πολύ, κύριε συνάδελφε.
Το λόγο έχει ο κ. Ηλιόπουλος.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κύριε Πρόεδρε, με αφορμή την επίσκεψη του Γερμανού τοκογλύφου Σόιμπλε στην πόλη των Αθηνών, η Χρυσή Αυγή δηλώνει απερίφραστα ότι τον θεωρεί ανεπιθύμητο και αυτόν και κάθε δυνάστη του ελληνικού λαού. 
Η Χρυσή Αυγή έστειλε το μήνυμα της εθνικής αντίστασης εκφράζοντας τη θέληση όλων των Ελλήνων. Η πρώτη εικόνα που είδε ο Σόιμπλε μπαίνοντας στην πόλη των Αθηνών ήταν ένα μεγάλο, ένα τεράστιο «Σόιμπλε Ράους». Ένα τεράστιο αεροπανό απλώθηκε στα κεντρικά γραφεία της Χρυσής Αυγής στη συμβολή των οδών Κατεχάκη και Μεσογείων, δηλαδή ακριβώς εκεί που αρχίζει ο Δήμος Αθηναίων, η πρώτη κατοικημένη περιοχή μετά το αεροδρόμιο και την Αττική οδό. 
Οι Γερμανοί τοκογλύφοι πήραν αμέσως το μήνυμα. Δίπλα στο πανό κυμάτιζε η ελληνική σημαία και το λάβαρο της Χρυσής Αυγής με τον αρχαιοελληνικό μαίανδρο. Από το φιμέ τζάμι της θωρακισμένης μερσεντές ο Σόιμπλε και η κουστωδία του κοιτούσαν σαστισμένοι. Αυτή ήταν η πρώτη εικόνα που αντιμετώπισαν σε μία αποκλεισμένη και άδεια Αθήνα. 
Πανικός επικράτησε προς στιγμήν στις δυνάμεις του καθεστώτος που είχαν περικυκλώσει από νωρίς τα γραφεία μας. Διμοιρία ΜΑΤ βρισκόταν στο διπλανό στενό και δυνάμεις ΟΠΚΕ και ασφαλείας είχαν δημιουργήσει ένα ασφυκτικό κλοιό γύρω από την έδρα του κόμματος. 
Ενδεικτική ήταν η εντολή του γαδάρχη από το κέντρο επιχειρήσεων που ακούγεται ξεκάθαρα στο βίντεο που αναρτήσαμε στην κεντρική μας ιστοσελίδα xagr.net «ούτε πανό θα βάλουν, ούτε τίποτα». Το είχαν χάσει όμως εξ αρχής το παιχνίδι. Η κίνηση αυτή της Χρυσής Αυγής είχε συμβολικό χαρακτήρα. 
Σε μία Αθήνα αποκλεισμένη από πάνοπλες διμοιρίες ΜΑΤ, χιλιάδες αστυνομικούς, πρωτοφανή μέτρα και εισαγγελικές απαγορεύσεις, το πρώτο πράγμα που είδαν οι Γερμανοί τοκογλύφοι ήταν ένα μεγάλο «Ράους». Όσο ξεπουλημένη κι αν είναι η τωρινή ηγεσία της χώρας ο Έλληνας αντιστέκεται με ένα ισχυρό εθνικιστικό κίνημα στην πρωτοπορία του.
Με ενημέρωσαν συναγωνιστές και Βουλευτές παρεμπιπτόντως της Χρυσής Αυγής ότι προσπάθησαν, κύριε Βορίδη, να εισέλθουν του κτηρίου της Βουλής και δεν μπορούσαν, τους απαγορευόταν η είσοδος. Εγώ για να έρθω από το Χίλτον μέχρι εδώ πέρασα από πέντε ελέγχους και δεν είναι ένα χιλιόμετρο. Είναι ενάμισι χιλιόμετρο και πέρασα από πέντε ελέγχους. Για να έρθει ο κύριος αυτός -για να μην τον χαρακτηρίσω- ο τοκογλύφος έπρεπε εμείς οι εκλεγμένοι από το ελληνικό Κοινοβούλιο να περάσουμε τα πάνδεινα και μάλιστα κάποιοι υπάλληλοι του κόμματός μας δεν κατάφεραν να έρθουν. 
Ας έρθουμε όμως στο θέμα της συζήτησης. Να ξεκαθαρίσουμε επιτέλους τη θέση της Χρυσής Αυγής η οποία, όπως όλες οι θέσεις της Χρυσής Αυγής, έχει διαστρεβλωθεί. 
Εμείς θέλουμε και επιδιώκουμε και θα δημιουργήσουμε κάποια στιγμή μία εθνική ραδιοτηλεόραση και όχι μία κρατική τηλεόραση η οποία θα εξυπηρετεί το εκάστοτε κόμμα που κυβερνά τη χώρα. Δεν έχουμε τίποτα απολύτως με τους υπαλλήλους και τους τεχνικούς της ΕΡΤ που έκαναν μία χαρά τη δουλειά τους και αμείβονταν με κανονικούς μισθούς για τα δεδομένα που υπήρχαν μέχρι σήμερα και το λέμε εμείς που είμαστε από τους τελευταίους που θα υποστηρίζαμε τους κομματικούς στρατούς. Γιατί καλώς ή κακώς κομματικοί στρατοί είχαν δημιουργηθεί στην ΕΡΤ και κυρίως από το κόμμα του ΠΑΣΟΚ. 
Τα έχουμε, βέβαια, όμως με τα υψηλά στελέχη και τους δήθεν μεγαλοδημοσιογράφους που αμείβονται με μισθούς μεγαλύτερους και από τον κ. Ομπάμα ο οποίος σημειωτέον παίρνει 276.000 ευρώ το χρόνο. Οι κ.κ. Λυριντζής, Οικονόμου και οι διάφοροι αυτοί τύποι, οι ανεκδιήγητοι, τόσα λάμβαναν κάθε χρόνο. Αυτοί που διατυμπανίζουν με περισσό θράσος ότι δεν καλούν τους εκπροσώπους του τρίτου κόμματος, σύμφωνα με τις δημοσκοπήσεις που τα δικά σας παιδιά διενεργούν αλλά αντίθετα καλούν καθημερινά εκπροσώπους των από-κομμάτων πλέον του 3%, όπως είναι η ΔΗΜΑΡ και το ΠΑΣΟΚ. 
Ο κ. Κούλογλου λάμβανε 445.000 ευρώ για δεκατρία επεισόδια της παντελώς άχρηστης εκπομπής του.
Ο κ. Παπαδόπουλος, με τους τρελοκουλτουριάδηδες καλεσμένους του, λέει ότι και λίγα κόστιζε η εκπομπή του –έτσι βγήκε και δήλωσε- όταν μετά τις περικοπές κόστιζε 37.000 ευρώ. Οι κ. Λυριτζής και Οικονόμου έπαιρναν –έκαστος- 324.000 ευρώ κάτι διευθυντάδες, παραδιευθυντάδες και λοιποί σύμβουλοι παίζανε από 80.000 ευρώ μέχρι 150.000 ευρώ. Αυτοί βέβαια, είχαν ανύπαρκτη παρουσία. Δεν ήξεραν πού είναι το ραδιομέγαρο. Μπορεί να πήγαν τώρα με τις διαδηλώσεις για να διαδηλώσουν κι αυτοί που έχασαν το παχυλό τους μισθό.
Διαφωνούμε, βέβαια, με τις εξωτερικές παραγωγές που κόστιζαν πολλαπλάσια από το να τις έκαναν εσωτερικά στην ΕΡΤ. Πρόκειται για τεχνογνωσία και εξοπλισμό που υπάρχει εντός της ΕΡΤ και έχει πληρωθεί από τον ελληνικό λαό. 
Η Εθνική Συμφωνική Ορχήστρα τελικά, κύριε Βορίδη, θα παραμείνει; Δεν θα παραμείνει; Θα την κλείσετε; Δεν το έχετε πει στο καινούργιο νομοσχέδιο. είναι και ο Υπουργός εδώ. Κύριε Υπουργέ, για την ορχήστρα δεν έχετε πει κάτι. Σας ενοχλούσε το «εθνική», βέβαια. Ήταν η μοναδική εθνική ορχήστρα. Έχει δημιουργηθεί το 1938.  Δεν έκλεισε με κατακτητές, δεν έκλεισε με τα καθεστώτα, που εσείς λέτε αντιδημοκρατικά. Την κλείσατε εσείς, οι σούπερ δημοκράτες. 
Κλείσατε και το Τρίτο Πρόγραμμα, τη μοναδική όαση στο ελληνικό ραδιόφωνο, ούτε αυτό υπάρχει πρόθεση να το ξανανοίξετε.
Εκτός από αυτήν την εξεταστική επιτροπή, τη σύσταση της οποίας και υπερψηφίζουμε, θέλουμε και μία εξεταστική επιτροπή για το φαγοπότι τόσων χρόνων, για το πώς έγιναν οι προσλήψεις τόσα χρόνια, για το ποιος όριζε τους μισθούς. Τα ξέρετε πάρα πολύ καλά.
Τέλος, θέλουμε μία εθνική ραδιοτηλεόραση, η οποία θα υπηρετεί τον Έλληνα εντός και εκτός συνόρων, θα προάγει τον πολιτισμό και όχι τη θολοκουλτούρα, θα ενημερώνει χωρίς να προπαγανδίζει και τέλος θα εξυψώνει το εθνικό φρόνημα, ως οφείλει, ειδικά τώρα που οι Έλληνες και ο ελληνισμός βάλλονται από παντού.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε και εμείς.
Το λόγο έχει ο κ. Λάζαρος Τσαβδαρίδης.</ChairmanSpeech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Ευχαριστώ, κύριε Πρόεδρε.
Κύριε Πρόεδρε και κυρίες και κύριοι συνάδελφοι, μια αγγλική παροιμία λέει ότι η φωτιά στην καρδιά στέλνει καπνό στο μυαλό. Είναι οπωσδήποτε λυπηρό να συνειδητοποιεί κανείς ότι ο πύρινος αντιπολιτευτικός λόγος του ΣΥΡΙΖΑ, είναι στην ουσία κενός περιεχομένου, ένα προπέτασμα καπνού που στερείται οποιασδήποτε λογικής και έχει κύριο χαρακτηριστικό το συνειδητό όσο και επικίνδυνο χάιδεμα νοοτροπιών που καταδίκασαν τη χώρα μας κατά το παρελθόν σε αυτό το τέλμα.
Ο ΣΥΡΙΖΑ, λοιπόν, επιλέγει για μια ακόμη φορά να ισορροπεί ανάμεσα σε δυο βάρκες. Η μία είναι αυτή της υποτιθέμενες αλλαγής των πάντων, προκειμένου -σύμφωνα με δικά του λεγόμενα- να ξεθεμελιώσει οτιδήποτε φθαρμένο έφεραν οι μεταπολιτευτικές κυβερνήσεις. Η δεύτερη είναι αυτή της λυσσαλέας, σε κάθε ευκαιρία, προάσπισης του παρελθόντος, της απόλυτης άρνησης απέναντι σε κάθε αλλαγή που με τόλμη προτείνεται από αυτν την Κυβέρνηση, απέναντι σε οτιδήποτε αναχρονιστικό και ξεπερασμένο.
Η πρόταση του ΣΥΡΙΖΑ που σήμερα ερχόμαστε να συζητήσουμε για τη σύσταση εξεταστικής επιτροπής, θα διερευνήσει πράξεις ή παραλείψεις που σχετίζονται με την κατάργηση της ΕΡΤ. Είναι ίσως η κορωνίδα της απόλυτης ασυνέπειας και σύγχυσης λόγων και πράξεων της Αξιωματικής Αντιπολίτευσης. Επιγραμματικά συμπυκνώνεται σε τέσσερις, απόλυτα σαφείς, προτροπές. Μην αλλάζετε τίποτα. Μην αγγίζετε τίποτα. Μη σχεδιάζετε τίποτα. Μην υλοποιείτε τίποτα. Η απόλυτη παραδοξότητα της λογικής του «όχι σε όλα».
Το παράδειγμα της καταργηθείσης ΕΡΤ καταδεικνύει περίτρανα όλες τις παθογένειες της συλλογιστικής του ΣΥΡΙΖΑ. Μέχρι πριν την απόφαση για το προσωρινό κλείσιμό της, η ΕΡΤ στη ρητορική των στελεχών του ΣΥΡΙΖΑ ήταν απόλυτα συνυφασμένη με την κρατική προπαγάνδα. Ήταν το άντρο της αναξιοκρατίας, ήταν η αμαρτωλή εκπρόσωπος του κρατισμού, ήταν η αναχρονιστική φωνή αλυσοδεμένη από τα βαρίδια του κομματισμού. 
Μετά την πρόσφατη απόφαση της Κυβέρνησης, η ίδια αυτή η ΕΡΤ ξαφνικά μεταλλάχτηκε σε κομβικό πυλώνα της πολυφωνίας, σε μοναδικό υπερασπιστή της δημοκρατικής ενημέρωσης, σε μέγιστο μάρτυρα της κυβερνητικής σκληρότητας.
Τι να πρωτοπιστέψουμε και τι να πρωτοθαυμάσουμε από αυτήν τη ρητορική. Τον απόλυτο διχασμό της ρητορικής του ΣΥΡΙΖΑ ή τον απόλυτο εθελοτυφλισμό του να ψελλίσει έστω και την ελάχιστη κριτική απέναντι στα έργα και τις ημέρες των περισσοτέρων εργαζομένων της ΕΡΤ, που τους τελευταίους τουλάχιστον μήνες συνέβαλαν στην πολυφωνική και πλατιά ενημέρωση, κάνοντας περισσότερες ημέρες απεργία από αυτές που εργάζονταν.
Δεν υπήρξε περίπτωση που να έρθει σημαντικός ξένος ηγέτης στην Ελλάδα για να στηρίξει την προσπάθεια της χώρας και τις θυσίες του ελληνικού λαού, δεν υπήρξε περίπτωση που η Κυβέρνηση να κάνει σημαντική επίσκεψη σε ξένη χώρα για να βρει στήριξη και συμμάχους, που να μην πέσει τυχαία πάνω σε απεργία της ΕΡΤ. Αυτήν την αντικειμενικότητα απολαμβάναμε ως πολίτες.
Ας πούμε, όμως, λόγια σταράτα, κυρίες και κύριοι συνάδελφοι. Η απόφαση της Κυβέρνησης και του Πρωθυπουργού της χώρας, του Αντώνη Σαμαρά, να προχωρήσει στην ταχύτατη εξυγίανση και αναδιοργάνωση της ΕΡΤ και τη δημιουργία μιας νέας σύγχρονης και απόλυτα ανταγωνιστικής δημόσιας τηλεόρασης, έρχεται να επιβεβαιώσει τη δέσμευση απέναντι στον Έλληνα πολίτη ότι στο δρόμο για τη νέα εποχή κάθε ρήξη με το φθαρμένο, όσο επώδυνη και αν είναι αυτή και όσο κόστος και αν επιφέρει, είναι όχι μόνο αναγκαία, αλλά και επιβαλλόμενη από τους καιρούς.
Η ΕΡΤ που έφυγε, πήρε μαζί της –ευτυχώς- στο ιστορικό παρελθόν την αναξιοκρατία, την κομματοκρατία και την αδιαφάνεια. Η νέα δημόσια τηλεόραση που έρχεται, φέρνει το μήνυμα της ποιοτικής αναβάθμισης των υπηρεσιών, της αξιοκρατικής επιλογής των ανθρώπων που θα τη λειτουργήσουν και διασφαλίζει και τη δίκαιη αποζημίωση όσων, για διάφορους λόγους, δεν θα έχουν θέση στο νέο σχήμα.
Κυρίες και κύριοι συνάδελφοι, διάβασα προσεκτικά τις προτάσεις και τις αιτιάσεις της Αξιωματικής Αντιπολίτευσης  για τη σύσταση εξεταστικής επιτροπής για την ΕΡΤ. Διαπίστωσα πολλή κριτική, πολύ ανέξοδη και ανώφελη ρητορεία και εύκολα λόγια του αέρα αλλά δυστυχώς τίποτα περισσότερο. 
Σ’ αυτό το παιχνίδι εντυπώσεων η Κυβέρνηση δεν πρόκειται να συμμετάσχει. Εσείς μπορείτε να σηκώνετε υποκριτικά τα λάβαρα της αντίστασης, παρέα με τους συνδικαλιστές συνοδοιπόρους σας που μέχρι πριν λίγο καιρό εσείς οι ίδιοι κατηγορούσατε. 
Εμείς, δυστυχώς για εσάς, και ευτυχώς για τον ελληνικό λαό, είμαστε αποφασισμένοι.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Βρίστε το ΠΑΣΟΚ τώρα.</Speech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Κάθε φορά που θα επιδίδεστε, κύριε Κουρουμπλή, σε ουτοπικό κυνήγι μαγισσών, θα σας απαντούμε προτάσσοντας τον ψύχραιμο λόγο, τη θέλησή μας να σχεδιάσουμε όλες τις αναγκαίες τομές, αλλά και την απόλυτη αποφασιστικότητά μας να τις υλοποιήσουμε επ’ ωφελεία –ευτυχώς- του συνόλου της ελληνικής κοινωνίας.
Σας ευχαριστώ πολύ.
(Χειρoκροτήματα από την πτέρυγα της Νέας Δημοκρατίας)</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αλλά, δεν φταίτε εσείς!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε συνάδελφε.
Το λόγο έχει ο Πανούσης.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Κυρίες και κύριοι συνάδελφοι, θα ξεκινήσω από την πολιτική διαπίστωση ότι σε όλη τη Μεταπολίτευση τα ραδιοτηλεοπτικά μέσα, δεν μπόρεσαν ή μήπως και δεν ήθελαν να διασφαλίσουν την ανεξαρτησία τους από τον κρατικό έλεγχο. Παρά την κοινωνική τους σημασία, τον ιδεολογικό τους ρόλο και τις εν γένει επιδράσεις στο κοινό, περισσότερο κινήθηκαν στο πεδίο της απορρύθμισης –στο όνομα συχνά και της πολιτικής συγκυρίας και σκοπιμότητας- παρά στο πεδίο μιας προγραμματισμένης στρατηγικής αναδιάρθρωσης.
Άρα, η μορφή της διακυβέρνησης προσδιορίζει πάντοτε το βαθμό και το είδος του ελέγχου, τη χαλαρότητα ή την ανυπαρξία θεσμικού πλαισίου, την κουλτούρα και τον τρόπο χρηματοδότησης. Μετεωρίζεται πάντοτε η Κυβέρνηση διαχρονικά ανάμεσα σε ένα κρατικό μονοπώλιο, σε έναν κρατικό έλεγχο και σε μια προσπάθεια ελευθερίας των ραδιοτηλεοπτικών μέσων εξομοίωσης τρόπον τινά ή οιονεί εξομοίωσης με τον τύπο στο επίπεδο τις εγγύησης των ελευθεριών. 
Όμως, τελικά ο πλουραλισμός και η ποιότητα έδωσαν τη θέση τους στις δυνάμεις της αγοράς που νίκησε τη δημοκρατία. Το ότι τα ραδιοτηλεοπτικά μέσα τελούν υπό τον έλεγχο του κράτους, δεν τα καθιστά κρατικά ούτε όμως και το νέο εποπτικό συμβούλιο καθιστά την ραδιοτηλεόραση αυτοδικαίως ανεξάρτητη. Χρειάζεται άλλη κουλτούρα για διαφάνεια και λογοδοσία. 
Το δεύτερο είναι το θεσμικό πρόβλημα, η επείγουσα ανάγκη ως εκ φύσεως απρόοπτη κατάσταση, ως απρόβλεπτη επέλευση αποτελέσματος που δεν μπορεί να πιθανολογηθεί με βάση την πείρα και τη λογική, μπορεί μεν να χρήζει άμεσης νομοθετικής ρύθμισης αλλά δεν δικαιολογείται πάντοτε. 
Θα μου επιτρέψετε ως νομικός να πω ότι, πρώτον, δεν νοείται μόνιμη κατάσταση έκτακτης ανάγκης ούτε ρύθμιση μέσω πράξεων νομοθετικού περιεχομένου οποιουδήποτε θέματος. 
Δεύτερον, δεν προσφέρει τίποτα στο κοινοβουλευτικό έργο η έκδοση πράξεων νομοθετικού περιεχομένου, όταν εκκρεμούν στη Βουλή συναφή νομοσχέδια ή όταν σε σχέδιο ή σε σχετικό νομοσχέδιο η Βουλή έχει ευθέως ή έμμεσα εκφράσει επιφυλάξεις.
Τρίτον, χρειάζεται ιδιαίτερη μέριμνα, ώστε οι έστω εξαιρετικού χαρακτήρα διατάξεις να μην αντιτίθενται στις συνταγματικές αρχές και να μην οδηγούν έστω έμμεσα σε νέα ερμηνευτικά σχήματα της δημοκρατίας και του κοινοβουλευτισμού. 
Και τέταρτον, η νομοθετική πρόβλεψη δεν πρέπει να ανατρέχει ούτε στο παρελθόν ούτε στο μέλλον αλλά θα πρέπει να ρυθμίζει τις απρόβλεπτες καταστάσεις του παρόντος. Η απόσταση δεν είναι πολύ μεγάλη από την πολιτική αναγκαιότητα, στο θεσμικό παράδοξο και στο νομοθετικό οίστρο. Καλό θα είναι να μηn τη διανύουμε. 
Υπογραμμίζω ότι αν η διαδικασία νομοθέτησης δεν ακολουθεί την κοινοβουλευτική παράδοση, τότε πολύ δύσκολα θα πείσουμε την κοινωνία ότι το πολιτικό σύστημα αλλάζει νοοτροπίες και πρακτικές. 
Και έρχομαι τώρα στο τρίτο σημείο, στην κοινοβουλευτική τάξη. 
Οι εξεταστικές επιτροπές συνιστούν ένα κρίσιμο μέσο άσκησης κοινοβουλευτικού ελέγχου, πολλώ μάλλον επειδή στις σύγχρονες δημοκρατίες διαπιστώνεται περιορισμός των αρμοδιοτήτων της Βουλής υπέρ της εκτελεστικής εξουσίας. Η Βουλή μοιάζει να μην είναι πλέον το κύριο κέντρο εξουσίας με αρμοδιότητες άσκησης ελέγχου πολιτικής ευθύνης επί των πράξεων και παραλείψεων μελών της Κυβέρνησης. 
Στην ιεραρχία των μέσων κοινοβουλευτικού ελέγχου, η εξεταστική επιτροπή τοποθετείται ανάμεσα στην επερώτηση και την πρόταση δυσπιστίας. Η αυτοδύναμη δια των επιτροπών εξεταστική αρμοδιότητα της Βουλής συνιστά μια πολιτειακή εξουσία προπαρασκευής αποφάσεων της Ολομέλειας. Δεν υπηρετεί άλλον ανεξάρτητο ή αυτοτελή σκοπό, πέρα της διαφώτισης της Βουλής για ad hoc κρίσιμα ζητήματα. Γι’ αυτό, άλλωστε, δεν προβλέπεται και μόνιμη ή διαρκής εξεταστική επιτροπή, αφού κάτι τέτοιο θα δημιουργούσε σύγχυση λειτουργιών. 
Εν προκειμένω, η σύσταση εξεταστικής επιτροπής συνιστά απευθείας οιονεί πράξη δυσπιστίας προς τους εγκαλούμενους Υπουργούς. Ως βοηθητικό όργανο της Βουλής, η εξεταστική επιτροπή δεν μπορεί να υπερβεί τις αρμοδιότητες της Βουλής. Πρόκειται για τη θεωρία του παρακολουθήματος. Άρα, δεν μπορεί να αφορά σε δικαιώματα, σε ελευθερίες, σε δικαιοσύνη, σε ιδιωτικό βίο. Άλλως, οι εξεταστικές επιτροπές δεν είναι οιονεί δικαστήρια, διότι απλώς τεκμηριώνουν, εκτιμούν και διαπιστώνουν και προφανώς δεν δικάζουν. 
Αυτό που προτείνετε είναι ταυτόχρονα εξεταστική επιτροπή: Πρώτον, ελέγχου των πράξεων και παραλείψεων Υπουργών, δεύτερον, διαφώτισης της κοινής γνώμης για τη διαχείριση των κοινών και τρίτον, έρευνας για την κατάργηση δημοσίων λειτουργιών, όπως είναι η ΕΡΤ και υπέρβασης του δημοσίου συμφέροντος. 
Κατά τη γνώμη μου, η δημοσιότητα κατ’ εξαίρεση των εργασιών και της λειτουργίας μιας τέτοιας επιτροπής, θα πληρούσε και το σκοπό της με τον καλύτερο τρόπο, για να μάθουν και να διδαχθούν όλοι. Πρέπει να απαντήσουμε με πολιτική ορατότητα στο κομματικό μαύρο. 
Είμαστε, όμως, σ’ αυτό το κοινοβουλευτικό momentum; Πριν ολοκληρωθεί η συζήτηση περί άρσης της πράξης νομοθετικού περιεχομένου, πριν ψηφιστεί ο νόμος για τη νέα ΕΡΤ, πριν εκδοθούν οι αποφάσεις του Συμβουλίου της Επικρατείας, αναρωτιέμαι μήπως είναι πρόωρο να μπούμε σ’ αυτή τη διαδικασία, καθώς η στάθμιση οφέλους-κινδύνων, μπορεί τελικά να μη μας οδηγήσει σε περισσότερη διαφάνεια και έλεγχο, αλλά σε άσκοπη ανάλωση πολιτικών πυρών χωρίς συγκεκριμένο αποτέλεσμα. Ας μη βιαζόμαστε. Η υπόθεση παραμένει ανοιχτή για τη ΔΗΜΑΡ. 
Σας ευχαριστώ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς σας ευχαριστούμε, κύριε καθηγητά.
Το λόγο έχει ο Βουλευτής Ηρακλείου της Νέας Δημοκρατίας κ. Ελευθέριος Αυγενάκης.</ChairmanSpeech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, είναι φανερό πως ο πολιτικός διάλογος στη χώρα μας έχει ξεφύγει από τα όρια της λογικής και της πραγματικότητας, αλλά κυρίως από τα όρια της δημοκρατίας. Είναι κάτι που έχω επισημάνει αρκετές φορές από αυτό εδώ το Βήμα, όπως και άλλοι συνάδελφοι. Και αναφέρομαι, βεβαίως, στο ΣΥΡΙΖΑ και τους ΑΝΕΛ. 
Κατά τη συζήτηση του νομοσχεδίου του Υπουργείου Οικονομικών τις δύο προηγούμενες ημέρες, οι κύριοι του ΣΥΡΙΖΑ ξεπέρασαν κάθε όριο. Μίλησαν για «γουναράδικα», για τρομοκράτες, για εμφύλιο και για κρεμάλες. Στο παρελθόν είχατε μιλήσει και για «κυβέρνηση Τσολάκογλου», όπως και για πολλά άλλα. Πρόκειται για ιδιαίτερα βαριές κουβέντες για το ειδικό πολιτικό βάρος αυτών που τις ξεστομίζουν. 
Και σας ρωτώ ευθέως, κύριοι του ΣΥΡΙΖΑ: Αλήθεια, ποιος σας επιτρέπει να χρησιμοποιείτε φράσεις βαριές και φορτισμένες από τον Εμφύλιο που δίχασε την Ελλάδα και που δεν πρέπει να χρησιμοποιούνται από κανένα μας εν έτει του 2013 και ειδικά μ’ αυτήν την επιπολαιότητα; Η Ελλάδα που κατάφερε εδώ και χρόνια να ξεπεράσει πολλές από τις περιπέτειες του παρελθόντος, που κατάφερε να αποτινάξει από πάνω της το εμφυλιοπολεμικό κλίμα και να προοδεύσει, δεν μπορεί αλλά και δεν πρέπει να ανέχεται τέτοιες συμπεριφορές. 
Θα πρέπει να καταλάβετε ότι δεν μπορείτε με ανιστόρητους παραλληλισμούς να χαϊδεύετε τα αυτιά του κόσμου, να ρίχνετε λάδι στη φωτιά και στον πόνο της κοινωνίας που πονά αλλά κυρίως με αναίδεια να κάνετε στη Βουλή εμφυλιοπολεμικό θέατρο και να επιδιώκετε να χωρίσετε ξανά τους Έλληνες σε Αριστερούς, Δεξιούς, «καλούς», «κακούς», πατριώτες και προδότες. 
Όσον αφορά τώρα το θέμα της ΕΡΤ, ζητάτε σήμερα, κύριοι του ΣΥΡΙΖΑ, εξεταστική επιτροπή για την ΕΡΤ. 
Εγώ, λοιπόν, έχω να σας καταθέσω τρία ερωτήματα. Ποιος υπαγορεύει την πρόταση σύστασης εξεταστικής επιτροπής; Ποιο θα είναι, κατά τη γνώμη σας, το κοινοβουλευτικό αντικείμενο αυτής της επιτροπής; Αλήθεια, δεν μπορώ να καταλάβω πού υπάρχουν οι ποινικές ευθύνες. Λειτουργείτε και συνεχίζετε να λειτουργείτε με πυροτεχνήματα και με στόχους μικροκομματικούς, προκειμένου να χαϊδέψετε τα αυτιά των ταλαιπωρημένων πολιτών αλλά και των «ημετέρων» σας. 
Η Αριστερά, που εσείς εκπροσωπείτε, αρνείται να παραδεχθεί πως η χώρα κατέρρευσε από πολιτικές του «μεγάλου κράτους», που και η ίδια αντιπολιτευόμενη φρόντιζε να υποστηρίζει υπερθεματίζοντας τις παροχές και τις σκανδαλώδεις προστασίες και στηρίζοντας το στείρο συνδικαλισμό και τη διόγκωση του δημοσίου τομέα, πράγμα που κάνει και σήμερα και επιμένει να τα φορτώνει όλα σε ένα φαντασιακό νεοφιλελευθερισμό που παρουσιάζεται ως υπεύθυνος των πάντων. 
Χρόνια τώρα κυριάρχησε στην Ελλάδα ένα πλέγμα από απολιθωμένες ιδεολογικές εμμονές, όπου η κακοδιαχείριση, η σπατάλη, η διαφθορά και η αργομισθία θεωρούνταν –παρακαλώ!- κεκτημένα δικαιώματα τα οποία όφειλε να συντηρεί η κοινωνία με οποιοδήποτε κόστος εις το όνομα του προοδευτισμού σας. 
Αυτές οι ιδεοληψίες του ελληνικού κρατισμού και της ψευτοπροοδευτικότητας επέτρεψαν σε συντεχνίες και σε κομματικές στρατιές να μονοπωλούν και να λεηλατούν τα δημόσια αγαθά, χωρίς κανείς να ελέγχει και βεβαίως να λογοδοτεί, βουλιάζοντας ολοφάνερα κάθε μέρα τον τόπο. 
Κι όμως, παρά τις μεγάλες προσπάθειες που έχουν γίνει το τελευταίο διάστημα, προκειμένου η χώρα να ξεπεράσει αυτές τις νοοτροπίες που την έφεραν στην παρ’ ολίγο χρεωκοπία, η Ελλάδα έμενε και, δυστυχώς, φαίνεται να παραμένει σε μικρότερο, ευτυχώς, βαθμό για χρόνια κολλημένη σε ιδεοληψίες, κρατισμό και ψευτοπροοδευτικότητα. Πρόκειται για μια ψευτοπροοδευτικότητα η οποία ερμηνεύει τον προοδευτισμό ως αυτόν που δεν θέλει να αλλάξει τίποτα από εκείνα που καταφανώς καταστρέφουν τη χώρα, όπου ακραιφνής δημοκράτης εμφανιζόταν και εμφανίζεται όποιος ήθελε να λεηλατήσει το δημόσιου πλούτο χωρίς να ελέγχεται και χωρίς να λογοδοτεί. 
Σ’ αυτήν την ψευτοπροοδευτικότητα συντεχνίες κομματικών στρατών και πάσης φύσεως «ημετέρων» μονοπωλούσαν τις ΔΕΚΟ, τις δημόσιες υπηρεσίες και τα δημόσια αγαθά διατηρώντας το δικαίωμα να κατεβάζουν τους διακόπτες όποτε ήθελαν για να εκβιάσουν για κλαδικά τους αιτήματα. 
Η ΕΡΤ, υπήρξε όλα αυτά τα χρόνια το σύμβολο της αδιαφάνειας, το σύμβολο της σπατάλης, το κομματικό μικρομάγαζο και βέβαια, υπήρχαν εξαιρέσεις ευσυνείδητων εργαζομένων. Δυστυχώς, όμως, υπήρξαν αδύναμοι οι ίδιοι για να ανατρέψουν –ενώ διαπίστωναν καθημερινά τα προβλήματα- και να διορθώσουν αυτά τα κακώς κείμενα που έβλεπαν και ζούσαν καθημερινά γύρω τους. 
Έρχομαι, λοιπόν, τώρα στην ΕΡΤ πιο επισταμένα. 
Η ΕΡΤ ήταν αντιπαραγωγική και μη κερδοφόρα, με σύγχρονα και ακριβοπληρωμένα μηχανήματα που σάπιζαν, με αρκετούς, εκατοντάδες αργόμισθους που με κάποιο μαγικό τρόπο πληρώνονταν εξωφρενικές υπερωρίες και με τους Έλληνες πολίτες από την άλλη, να καλούνται να συντηρήσουν αυτές τις πρακτικές με τις πραγματικές τους θυσίες και με ποσά που προέκυπταν σταθερά και αμείωτα μέσα από κάθε λογαριασμό της Δ Ε Η, για κάθε οικογένεια, επαγγελματία, συνταξιούχο, ακόμα κι αν αφιέρωναν ελάχιστο ή καθόλου από το χρόνο τους στη συχνότητα της ΕΡΤ ή του ραδιοφώνου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Γιατί όλα αυτά; Γιατί να μην πειράξουμε τους προοδευτικούς και να παραμείνουμε και εμείς δημοκράτες; Αλήθεια, αυτό σημαίνει δημοκρατία και προοδευτικότητα; 
Κύριοι του ΣΥΡΙΖΑ, ως λαϊκοί σωτήρες παραλείπετε να αναφερθείτε σε μια πραγματικότητα. Συμφωνείτε –θεωρητικά πάντα- στο νοικοκύρεμα του δημοσίου, αλλά μόλις έρχεται η ώρα να πάρουμε αποφάσεις για να καθαρίσουμε την αμαρτωλή ΕΡΤ, βγαίνετε στα κάγκελα και γίνεστε ένα με την πλατεία. 
Ας βγάλετε, λοιπόν, τη μάσκα, κύριοι του ΣΥΡΙΖΑ, που έρχεστε σήμερα και ζητάτε τη διατήρηση ενός καθεστώτος στο οποίο δουλεύουν πολλοί για να περνάνε καλά οι ολίγοι.
Επίσης, θα πρέπει να πείτε ευθέως στον ελληνικό λαό ότι θέλετε να υπάρχουν καθεστώτα όπου διάφοροι θα πληρώνονται από τον Έλληνα φορολογούμενο, αλλά που θα του προσφέρουν ελάχιστα και σε συνθήκες απόλυτης αδιαφάνειας χωρίς να λογοδοτούν. 
Και όσον αφορά στη διάταξη που προέβλεπε αυξημένες αποζημιώσεις για τους δημοσιογράφους και το προσωπικό της ΕΡΓ λόγω λύσεως των συμβάσεων, δεν μίλησε κανένας σας, κύριοι συνάδελφοι του ΣΥΡΙΖΑ. Θα δίναμε 80 εκατομμύρια ευρώ επιπλέον –μη γελάτε κύριε Κουρουμπλή- για αποζημιώσεις, όταν έχουμε κόψει συντάξεις του ΟΓΑ. Γιατί άραγε «ποιείτε την νήσσαν»; Γιατί «κάνετε την πάπια»; Κοινώς, γιατί σιωπάτε εσείς οι άλλοτε ή οι διαρκώς λαλίστατοι, κυρίες και κύριοι του ΣΥΡΙΖΑ;</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Μήπως κρατάγαμε και το χέρι του κ. Κεδίκογλου όταν τα υπέγραφε;</Speech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Είπατε για δική σας ΠΟΣΠΕΡΤ. Η ΠΟΣΠΕΡΤ είναι σωματείο του ΣΥΡΙΖΑ. Αυτά αναφέρθηκαν διά στόματός σας. Αυτά είναι υποκρισίες και φαρισαϊσμοί, διότι έτσι συντηρούνται οι νοοτροπίες των «ημετέρων», των δικών μας, οι νοοτροπίες που μας έφεραν μέχρι εδώ.  
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Ένα λεπτό, κύριε Πρόεδρε. 
Όλα αυτά προσβάλλουν πρωτίστως την ίδια την κοινωνία αλλά και το πολιτικό σύστημα, το οποίο για πρώτη φορά έχει την πολιτική βούληση, το θάρρος να εξυγιάνει αυτόν τον απίθανο λαβύρινθο διαφθοράς και σπατάλης και βρίσκεται απέναντι σε μία άλλη Ελλάδα, αλαζονική που ζει στις πράσινες κοιλάδες του βαθέως κράτους, που αδιαφορεί για το ενάμισι εκατομμύριο ανέργων, αλλά θέλει να διατηρήσει τα προνόμια των ορισμένων εργαζομένων και όλα αυτά εις το όνομα του προοδευτισμού και βεβαίως της δημοκρατικότητας, πλήττοντας όμως δυστυχώς και έντιμους αλλά και ευσυνείδητους εργαζόμενους.
Κυρίες και κύριοι συνάδελφοι, στο ζήτημα των οικονομικών αδιεξόδων της χώρας έχει σχεδόν εμπεδωθεί η αντίληψη από τον ΣΥΡΙΖΑ –και όχι μόνο- που επιμένει στις ευθύνες των ξένων –τοκογλύφων, τραπεζιτών, τρόικας κ.λπ. που εκμεταλλεύονται την αδυναμία των ηγεσιών της χώρας- ότι προχωρούν στην υποδούλωση της χώρας. Πότε έγινε αυτό; Και ποιος είναι αυτός ο ξένος που επέβαλε στην ελληνική κοινωνία να δανείζεται και μάλιστα να δανείζεται δίχως την παραμικρή προοπτική τα δανεικά να τοποθετούνται σε δράσεις προσοδοφόρες που θα έφερναν πιθανότατα στο μέλλον κάποιο θετικό αποτέλεσμα; Πώς μπορεί, λοιπόν, να φταίνε οι ξένοι για ελληνικές δράσεις που στόχο είχαν την καλοπέραση κάποιων.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Είναι προφανές πως για σας, αλληλεγγύη θα ήταν η άνευ υποχρεώσεων συνέχιση της εκταμίευσης πακτωλών χρημάτων προς όφελος του δημόσιου ελληνικού συμφέροντος, χωρίς όμως να δίνουν τις παραμικρές παροχές, ούτως ώστε το πάρτι να παραμένει και να συνεχίζεται ανενόχλητο και η κοινωνία να συνεχίζει να αναπτύσσεται παρασιτικά στην πλάτη ενός γενναιόδωρου δημοσίου, που δίχως να παράγει ουσιαστικά τίποτε, γίνεται φορέας πλουτισμού και καλοπέρασης όσων κυρίως είχαν εξασφαλισμένους μηχανισμούς ασφαλούς πρόσβασης.
Λοιπόν, αυτό το πάρτι –που άλλος τα σπάει και άλλος πληρώνει- τελείωσε, κύριοι του ΣΥΡΙΖΑ. Τέλος οι τζάμπα μάγκες που ξέρουν να τα τρώνε και κάποιοι άλλοι να τα πληρώνουμε. Η Κυβέρνηση έχει τον εθνικό στόχο το νοικοκύρεμα του δημοσίου, καταρρίπτοντας τα προνόμια των λίγων και τη λεηλασία του δημοσίου. Δεν μπορείτε να είστε «και με τον αστυφύλακα και με το χωροφύλακα». Αν νομίζετε ότι έτσι μπορείτε να πορευτείτε, πολύ φοβάμαι ότι οδηγείστε σε μία πολιτική μοναξιά, γιατί ο κόσμος βλέπει ότι «πατάτε σε δύο βάρκες».
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, νομίζω ότι ο κ. Πανούσης που προηγήθηκε του λόγου, δεν έχασε που ήταν ακριβής στο λόγο του και μίλησε πέντε λεπτά. Θεωρώ ότι είναι καλό να ακολουθήσουμε το παράδειγμα του κ. Πανούση όλοι μας.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα διαλέξουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εγώ μίλησα για τον κ. Πανούση.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Παραλείψατε…</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν θέλω να αναφερθώ σε ονόματα, γιατί τα ονόματα είναι και αριστερά και δεξιά και στο κέντρο. Είπα για τον κ. Πανούση, γιατί είναι αυτό που θέλουμε όλοι μας.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Αργά το θυμηθήκατε. Λειτουργείτε με χρονοκαθυστέρηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Καθόλου αργά, κύριε Παπαδημούλη. Ήμουν ακριβής και σε αυτό.
Ορίστε, κύριε Κουρουμπλή, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μου αρέσει να ακολουθώ το χρόνο των Κρητικών προλαλησάντων. 
Κύριε Πρόεδρε, πραγματικά η Αθήνα ζει ένα κλίμα έκτακτης ανάγκης. Η εικόνα που βλέπει κανείς έξω αν κυκλοφορήσει στην πόλη, μόνο αυτό το αίσθημα έρχεται στην ψυχή του και στη σκέψη του.
Περίμενα, κύριε Πρόεδρε, από τους πολύ καλούς συναδέλφους –ιδιαίτερα της Νέας Δημοκρατίας που είχαν προηγηθεί στο Βήμα- να κάνουν μία αναφορά για την επίσκεψη του κ. Σόιμπλε στην Ελλάδα και για την υποχρέωση που έχει η ελληνική Κυβέρνηση –επιτέλους!- μια Κυβέρνηση με την οποία διαφωνούμε ριζικά σε πάρα πολλά πράγματα, αλλά που θα μπορούσαμε να συμφωνήσουμε σ’ αυτό.
Θα έπρεπε, λοιπόν, να βγει η Κυβέρνηση και να πει στο ελληνικό Κοινοβούλιο -και διά του Κοινοβουλίου στον ελληνικό λαό- ότι υπάρχει αυτή η εκκρεμότητα, ώστε να μη φτάνει ο ελληνικός λαός, κύριε Πρόεδρε, να ακούει ότι θα έρθει ο κ. Σόιμπλε και θα μας πει ότι ιδρύει ένα ταμείο με 100 εκατομμύρια για να μας βοηθήσει, όταν το κατοχικό δάνειο των δισεκατομμυρίων –δεν θα σας πω εγώ, δεν θα κάνω αναφορά, γιατί κάποιος μπορεί να μου πει για τις αποζημιώσεις και τις επανορθώσεις- είναι ζωντανό.
Eίναι διακρατική σύμβαση που διέπεται από διεθνείς κανόνες. Δεν βρέθηκε ένας καλός συνάδελφος να θυμηθεί αυτήν τη στιγμή ότι υπάρχει και αυτή η εκκρεμότητα. Περί αυτού πρόκειται, κύριε Πρόεδρε. 
Επιτέλους, υπάρχουν και κάποια ζητήματα στα οποία πρέπει να κάνουμε υπερβάσεις από την κομματική πειθαρχία και την κομματική λογική. Μας ενώνει όλους και εγώ δεν αμφισβητώ την αγάπη για την πατρίδα όλων μας. Όμως, να το δείχνουμε στην πράξη. 
Στο κάτω-κάτω ο κυβερνητικός Βουλευτής,  κύριε  Πρόεδρε, δεν είναι μόνο για να χαϊδεύει την Κυβέρνηση. Είναι και για να ασκεί κριτική. Υπήρξαν και άλλοι κυβερνητικοί Βουλευτές και δεν είχαν αυτήn τη λογική του να  είναι «βασιλικώτεροι του βασιλέως». Επιτέλους! Υπάρχουν κάποια ζητήματα στα οποία πρέπει να βρούμε έναν κοινό τόπο, εφόσον σας ενδιαφέρει αυτός ο κοινός τόπος και σας ενδιαφέρει τόσο πολύ αυτή η πατρίδα. 
Κύριε Πρόεδρε, πριν από δύο χρόνια ο κ. Μόσιαλος επιχείρησε έναν εξορθολογισμό στην ΕΡΤ. Η Νέα Δημοκρατία «βγήκε στα κεραμίδια». Αυτά που λένε τώρα οι συνάδελφοι της Νέας Δημοκρατίας έχουν αντίληψη ότι τα βλέπει και τα ακούει ο ελληνικός λαός. Πού ήταν τότε η Νέα Δημοκρατία; Στα «κεραμίδια»! Αν δηλαδή δει κανείς το λόγο του καλού συναδέλφου και φίλου κ. Κεδίκογλου, πού ήταν; Στα «κεραμίδια»! Πού ήταν τότε; Δεν τα ήξερε αυτά;
Και επειδή αναφέρεστε με πολύ εύκολο τρόπο στην ΠΟΣΠΕΡΤ, κύριοι συνάδελφοι, η ποινική δίωξη που ασκούν οι εισαγγελείς για κακουργηματικές πράξεις στην ΕΡΤ δεν αφορούν την ΠΟΣΠΕΡΤ, αλλά αφορούν ανθρώπους που διορίσατε εσείς σε κρίσιμες θέσεις. Ως εκ τούτου μην αναφέρεστε με πολύ αβασάνιστο τρόπο στην ΠΟΣΠΕΡΤ. 
Κύριε Πρόεδρε, υπάρχουν σε αυτόν τον κόσμο δύο Ελλάδες: Η Ελλάδα εντός των συνόρων και ο ελληνισμός απανταχού της γης συν τους Έλληνες που ταξιδεύουν στα ποντοπόρα πλοία. 
Ποιος, κύριε  Πρόεδρε, είναι ο δεσμός που διέπει τη σχέση και τη συνέχεια του ελληνισμού από τα αρχαία χρόνια μέχρι σήμερα; Η ελληνική γλώσσα. Τι μπορεί να πει κανείς σε αυτόν τον ελληνισμό και στα μηνύματα που στέλνει σε όλους μας; Νομίζω ότι όλοι εδώ μέσα είμαστε δέκτες τέτοιων μηνυμάτων. Ο ελληνισμός αισθάνεται απαρφανισμένος από τη σχέση του με την πατρίδα και με τη μητέρα Ελλάδα, γιατί του κόψατε τη γλώσσα, την επικοινωνία. Γιατί ο πολιτισμός και η γλώσσα ήταν τα πιο ισχυρά συνεκτικά στοιχεία του ελληνισμού. 
Μπορεί να αισθανόμαστε περήφανοι γι’ αυτό που έχει συμβεί; Είναι μόνο οικονομικό το ζήτημα της ΕΡΤ, κύριε Πρόεδρε; Δεν έχει εθνικές προεκτάσεις;
Κύριε Πρόεδρε, σταμάτησαν οι συχνότητες της ΕΡΤ. Ποιος θα απολογηθεί για το τι συμβαίνει στα σύνορα της Ελλάδος; Ποιος θα απολογηθεί που έχουν καταληφθεί οι περισσότερες συχνότητες από χώρες των ευρύτερων συνόρων της χώρας; Γιατί δεν μας είπε κάποιος γι’ αυτήν την κατάληψη που έχει συμβεί;  
Κύριε Καψή,  έχετε ευθύνη -γιατί προέρχεστε από μία οικογένεια με ιστορική προσφορά- να πείτε εδώ την αλήθεια. Με ποιον τρόπο θα αναχαιτίσετε την κατάληψη αυτών των συχνοτήτων; Εάν προσφύγετε στους διεθνείς οργανισμούς,  θέλει ένα  χρόνο, για να παρθεί η απόφαση και εάν παρθεί η απόφαση, είναι πολύ δύσκολο να τους αναχαιτίσετε, γιατί έχουν μεγαλύτερη ισχύ απ’ αυτήν που είχε η ΕΡΤ. 
Αυτή είναι η αλήθεια. Αυτό βιώνει, κυρίες και κύριοι συνάδελφοι της Νέας Δημοκρατίας, ο Περιφερειάρχης της Δυτικής Μακεδονίας. Δεν είναι του ΣΥΡΙΖΑ. Είναι της Νέας Δημοκρατίας. Διαβάστε, λοιπόν, τη διαμαρτυρία και την κραυγή αγωνίας αυτού του ανθρώπου, όταν βγαίνετε στο Βήμα και με πολύ εύκολο τρόπο καταφέρεστε κατά του ΣΥΡΙΖΑ. Μα, όλα τα κακά στην Ελλάδα ο ΣΥΡΙΖΑ τα έχει κάνει; 
Ποιος  δημιούργησε τα σκάνδαλα στην ΕΡΤ; Ο απλός Βουλευτής της Νέας  Δημοκρατίας, ο κ. Καραγκούνης ή ο κ. Τριαντάφυλλος; Αυτοί τα δημιούργησαν παρ’ ότι κυβερνούσαν τα Κόμματα αυτά; Ένα κλειστό κύκλωμα εξουσίας, κύριοι και του ΠΑΣΟΚ και της Νέας Δημοκρατίας. Αυτούς πρόβαλαν και καθιέρωναν τα κανάλια της ΕΡΤ όλα αυτά τα χρόνια. 
Αν έχει κανείς κάτι να πει, λοιπόν, θα πει για τις πολιτικές εκπομπές και τι ρόλο εξυπηρετούσαν. Εξυπηρετούσαν δέκα ή είκοσι ανθρώπους από το ΠΑΣΟΚ και τη Νέα Δημοκρατία και την πλήρωναν όλοι οι υπόλοιποι. 
Εγώ ήμουν δέκα χρόνια Βουλευτής. Δεν παρουσιάστηκα ούτε μια φορά σε κανάλι της ΕΡΤ. Αυτή είναι η αλήθεια. Γιατί, λοιπόν, κλαίτε και οδύρεστε τώρα για την ΕΡΤ;
Κύριε Πρόεδρε, θα πω κάτι ακόμα, γιατί κάποτε σε αυτήν εδώ την Αίθουσα πρέπει να λέμε τις αλήθειες, για να αποδεικνύουμε στον κόσμο ότι τον υπηρετούμε με ειλικρίνεια. Το 1990-1992 ψηφίστηκε ο πρώτος νόμος για τη ραδιοτηλεόραση. Εκεί προβλέφθηκε ότι τα κανάλια θα δίνουν ένα ποσοστό 1,5% για τον ελληνικό κινηματογράφο. Ξέρετε, κύριε Πρόεδρε, ότι ένα ακόμα σκάνδαλο διαπλοκής βρίσκεται σε εξέλιξη και πρέπει να παρέμβει εισαγγελέας, διότι μέχρι τώρα αυτός ο νόμος δεν υλοποιήθηκε παρά μόνο από την ΕΡΤ; Δεν υλοποιήθηκε αυτός ο νόμος από τα ιδιωτικά κανάλια που κατέχουν παράνομες συχνότητες αλλά ερχόμαστε εδώ και είμαστε σε σύγκρουση μεταξύ μας, όταν σε αυτά τα ζητήματα έπρεπε να έχουμε όλοι ενιαία θέση.
Οι συχνότητες δεν ανήκουν ούτε στη Νέα Δημοκρατία ούτε στο ΠΑΣΟΚ ούτε στο ΣΥΡΙΖΑ ούτε σε κανέναν. Ανήκουν στον ελληνικό λαό. Θα βρούμε, λοιπόν, σε αυτά τα ζητήματα κοινό τόπο, για να υπηρετήσουμε την πατρίδα και να έχουμε, όταν φύγουμε από αυτήν την Αίθουσα, καθαρή τη συνείδησή μας ότι κάτι κάναμε γι’ αυτόν τον τόπο; 
Σας ευχαριστώ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Κουρουμπλή. 
Το λόγο έχει ο κ. Βλαχογιάννης.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, ακούγοντας τον προλαλήσαντα συνάδελφο του ΣΥΡΙΖΑ, θα μπορούσα να πω ότι στα περισσότερα συμφωνώ μαζί του. Καταλήγοντας, είπε περίπου «γιατί κλαίτε για την ΕΡΤ;». Μα, δεν κλαίμε για την ΕΡΤδεν κλαίμε, γι’ αυτό που φεύγει. Ελάτε να συνεργαστούμε να κάνουμε αυτό το οποίο έρχεται, να το στερεώσουμε, να το δομήσουμε αντικειμενικά, αξιοκρατικά, έτσι ώστε να αντέξει στο χρόνο και να είμαστε όλοι υπερήφανοι γι’ αυτό το οποίο θα δημιουργήσουμε. 
Γι’ αυτό σας καλούμε σε διάλογο, σε συνεργασία. Γιατί όλοι παραδεχόμαστε ότι το χθες δεν ήταν ό,τι καλύτερο και δεν περιποιούσε τιμή στη χώρα μας, πόσω μάλλον η κατάσταση με τις συχνές απεργίες, τις διαμαρτυρίες, τα κλειστά κυκλώματα που καλούσαν επιλεκτικά κάποιους Βουλευτές και αποκλείονταν άλλοι. Όλοι τα ξέραμε και δεν έπρεπε να συμβαίνουν στη δημόσια τηλεόραση αυτά. 
Κυρίες και κύριοι συνάδελφοι, η πρόταση της Αξιωματικής Αντιπολίτευσης, την οποία στηρίζουν και άλλες πολιτικές δυνάμεις, αφ’ενός μιλά για τη βίαιη κατάργηση της Ελληνικής Ραδιοφωνίας και Τηλεόρασης και από την άλλη, περίπου εγκαλεί την Κυβέρνηση ότι εμείς παρεμποδίζουμε τη λειτουργία και την τηλεοπτική εκπομπή προγραμμάτων από τη δημόσια τηλεόραση. 
Είναι δυνατόν αυτό να το υπογράφει σύμπασα η Κοινοβουλευτική Ομάδα του ΣΥΡΙΖΑ, ότι εμείς εμποδίζουμε να εκπέμψει η δημόσια τηλεόραση; Μα, το ραδιοτηλεοπτικό μέγαρο τελεί υπό κατάληψη, κυρίες και κύριοι συνάδελφοι, από τις δικές σας δυνάμεις. Το κτήριο δεν μπορεί να παραδοθεί στην Κυβέρνηση και δεν παρεμβαίνετε κατευναστικά να πείσετε τους δικούς σας συνδικαλιστές ότι τελείωσε το προηγούμενο καθεστώς. Το κτήριο ανήκει στον ελληνικό λαό. Πρέπει να παραδοθεί. Να συμβάλλετε έστω και τώρα και μην έρχεστε και λέτε ότι εμείς εμποδίζουμε τη λειτουργία της τηλεόρασης. Θυμίζει αυτό το οποίο κάνετε τον πατροκτόνο που πήγε στο δικαστήριο και ζητούσε επιείκεια από τους δικαστές,επειδή ήταν ορφανός….
Το αύριο, κυρίες και κύριοι συνάδελφοι, έρχεται με ή χωρίς εσάς. Ελάτε να συνεργαστούμε, έτσι ώστε το αύριο να είναι καλύτερο από το χθες, να δημιουργήσουμε μια αντικειμενική πραγματικά τηλεόραση, μια πλουραλιστική τηλεόραση, μια τηλεόραση που θα μας κάνει όλους υπερήφανους. Γιατί δεν δέχεστε να συνεργαστείτε; 
Εμείς αναλάβαμε την πολιτική ευθύνη για ό,τι έγινε με την πράξη νομοθετικού περιεχομένου. Εσείς λέτε ότι είναι αντισυνταγματική. Το Συμβούλιο της Επικρατείας είπε ότι είναι συνταγματική. Μέσα στο  πλαίσιο του Συντάγματος και των νόμων ενεργήσαμε, κρινόμαστε και θα κριθούμε από τον ελληνικό λαό. 
Για το αύριο όμως εσείς δεν κρίνεστε; Για το χθες δεν κρίνεστε; Είστε άμοιροι ευθυνών στο πολιτικό σύστημα; Είστε από παρθενογένεση; Όλα τα μέλη τα δικά σας δεν έχουν ευθύνη στη δημοκρατία; Όλοι αυτοί οι συνδικαλιστές δεν είναι δικά σας κομματικά στελέχη; Δεν έχουν ευθύνη για την πορεία της ΕΡΤ; Μόνο οι εκάστοτε κυβερνήσεις, που έχουν τις δικές τους ευθύνες; Και το παραδεχόμαστε όλοι.:΄Εχουν;
Μίλησε ο κ. Κουρουμπλής για τις γερμανικές αποζημιώσεις, λέγοντας ότι αυτή η παράταξη και οι Βουλευτές δεν τολμούν να θέσουν αυτό το θέμα. Κάνετε μεγάλο λάθος. Και το θέταμε και το θέτουμε και θα το θέσουμε. Το θέμα είναι ανοιχτό. Το πότε θα το ασκήσει η Κυβέρνηση, είναι θέμα πολιτικό. 
Δεσμεύτηκε, όμως, η Κυβέρνηση διά του Υπουργού Εξωτερικών, του κ. Αβραμόπουλου, προ ολίγων μηνών, ως εξής: «Αυτό το θέμα για εμάς είναι ανοιχτό. Ετοιμάζουμε το νομικό μας οπλοστάσιο. Και θα το ασκήσουμε στον κατάλληλο χρόνο και με όσο περισσότερη πολιτική και εθνική δύναμη μπορούμε να έχουμε.»
Κύριε Υπουργέ, ελπίζω αύριο, στη συζήτηση για την τηλεόραση, να ακούσουμε ότι ο νέος ραδιοτηλεοπτικός φορέας θα περιέχει και τη λέξη «εθνική», να υπηρετεί δηλαδή το έθνος. Το έθνος υπάρχει. Δεν είναι μόνο η κοινωνία. Δεν είμαστε μια πολυπολιτισμική κοινωνία. Υπάρχει το έθνος ως συνιστώσα σε αυτό το κράτος, σε αυτήν την πολιτεία. Και, πραγματικά, η τηλεόραση πρέπει πρωτίστως να απευθύνεται στο έθνος και μετά στις επιμέρους κοινωνικές δυνάμεις, οι οποίες όλες πρέπει να εκφραστούν. 
Τέλος, όσον αφορά αυτό που είπε ο κ. Γλέζος για μια ακόμη φορά, ότι δεν έχουμε τη δεδηλωμένη, θα ήθελα να πω δυο λόγια. 
Κυρίες και κύριοι συνάδελφοι, η δεδηλωμένη υπάρχει. Εκφράζεται κάθε μέρα σε αυτήν την Αίθουσα. Εκφράστηκε και χθες. Αν την αμφισβητείτε, γιατί δεν καταθέτετε πρόταση μομφής; Δεν το κάνετε, γιατί ξέρετε ότι η δεδηλωμένη υπάρχει. Μην το επικαλείστε απλώς για να δημιουργούνται εντυπώσεις. Δεν θέλετε το bonus των πενήντα εδρών και λέτε ότι έχουμε κίβδηλη πλειοψηφία με το bonus των πενήντα εδρών; Καταθέστε πρόταση νόμου, προτείνοντας την κατάργησή του. Δεν το κάνετε. Γιατί δεν το κάνετε; Διότι ξέρετε ότι πάλι θα είστε μειοψηφία στον λαό. 
Σε κάθε περίπτωση, όμως, αυτή η Κυβέρνηση τολμά. Ελάτε μαζί μας. Εμείς τολμάμε. Είστε ό,τι πιο συντηρητικό έχει η ελληνική Βουλή. Κάποτε ήσασταν περήφανοι και αποκαλούσασταν προοδευτικοί. Πρόοδος, όμως, σημαίνει αλλαγές, όχι να μένετε κολλημένοι στο χθες. Όλες οι δυνάμεις οι κολλημένες στο χθες ανήκουν σε εσάς. Το αύριο έρχεται με ή χωρίς εσάς. Ακολουθήστε μας αν θέλετε να είστε χρήσιμοι στον τόπο. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Παπαδημούλη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, αναρωτιέμαι πώς μια παράταξη που εκπροσωπεί το αύριο, όπως είπε ο κατελθών ομιλητής, νιώθει αναγκασμένη, από το φόβο της και την υποτέλειά της, να απαγορεύει τις συναθροίσεις καταφεύγοντας σε ένα χουντικής κοπής νομοθέτημα. 
Κυρίες και κύριοι της Κυβέρνησης, σήμερα κατά  την επίσκεψη του Σόιμπλε στην Ελλάδα, μετατρέπετε το φόβο σας για την ταχεία φθορά σας σε έναν ακραίο, άγριο αυταρχισμό και φόβο απέναντι στον λαό. Επιλέγετε μια συμπεριφορά που «μυρίζει» υποτέλεια. Δεν λέτε λέξη για τη λανθασμένη συνταγή του μνημονίου, που την ομολογούν και οι «αρχιτέκτονες» και που σωρεύει κοινωνικά ερείπια, φτώχεια, ανεργία, ύφεση, ανέχεια και λουκέτα στον ελληνικό λαό. Μένετε άφωνοι απέναντι στην τελεσιγραφική δήλωση Σόιμπλε, «Ξεχάστε κάθε «κούρεμα»», παρ’ ότι όλα δείχνουν πως χωρίς ένα νέο, γενναίο «κούρεμα» του χρέους δεν μπορεί αυτή η χώρα, αυτή η οικονομία να ορθοποδήσει. Και αποφεύγετε για πολλοστή φορά να βάλετε στο τραπέζι το παλλαϊκό αίτημα για τις γερμανικές αποζημιώσεις. 
Αυτά σας τα λέμε εμείς, οι εκπρόσωποι του παλιού, του χθες, από τους οποίους κληρονομήσατε καμένη γη, γιατί εμείς κυβερνούσαμε για δεκαετίες και φτιάξαμε την ΕΡΤ, τα πελατειακά κράτη, τους ακριβοπληρωμένους που δεν πατάγανε, τους κανονισμούς, λες κι είναι δυνατόν όλα αυτά να γίνονταν χωρίς την ευθύνη των κυβερνήσεων και των διοικήσεων της ΕΡΤ!
Γιατί αρνείστε την εξεταστική επιτροπή; Η εξεταστική επιτροπή σύμφωνα με το Σύνταγμα και τον Κανονισμό της Βουλής είναι εξεταστική των πραγμάτων. Συγκροτείται για να ερευνήσει τα πράγματα, τι έγινε, πώς έγινε, ποιος το έκανε, αν υπάρχουν ευθύνες. Δεν συνιστά ποινικοποίηση. Γιατί αρνείστε να ψαχτούν από τη Βουλή, όπου έχετε την Πλειοψηφία, οι πολιτικές και νομικές ενέργειες; Να σας πω εγώ γιατί. Γιατί η Νέα Δημοκρατία είναι ένοχη γι’ αυτό το έγκλημα και αρνείται να ψαχθεί. Γιατί το ΠΑΣΟΚ καταπίνει αυτά που έλεγε για την ενέργεια Σαμαρά και Νέας Δημοκρατίας, όσα κατήγγειλε, όσα κατέθετε εδώ με πρόταση για την ακύρωση της πράξης νομοθετικού περιεχομένου, με αντάλλαγμα μια αντιπροεδρία και μερικά υπουργεία και γιατί η ΔΗΜΑΡ που έφθασε και να φύγει με αφορμή την ΕΡΤ από την Κυβέρνηση συνεχίζει να μετεωρίζεται ανάμεσα σε ένα ρόλο Συμπολίτευσης και Αντιπολίτευσης. Αυτή είναι η ουσία. 
Ποια είναι τα γεγονότα που σας καλούμε να ψάξετε και να ψάξουμε όλοι μαζί. «Μαύρο» στις οθόνες που συνεχίζεται εδώ και σαράντα ημέρες με εντολή Σαμαρά, κόντρα στο Σύνταγμα, κόντρα στη Δημοκρατία. Μοναδικό φαινόμενο σε όλη την Ευρώπη, με κατάχρηση μιας πράξης νομοθετικού περιεχομένου που δεν την υπέγραψαν οι Υπουργοί, που δεν την ήξεραν δύο από τα τρία συγκυβερνώντα κόμματα και με την οποία διαφώνησαν. Μία ενέργεια που προκάλεσε σαρωτική εσωτερική αντίδραση, 65%-70% «όχι» του ελληνικού λαού σε όλες τις δημοσκοπήσεις, παλλαϊκή αντίδραση που σας ξάφνιασε και σας φόβισε, διεθνή κατακραυγή και ζημιά δεκάδων εκατομμυρίων ευρώ από αποζημιώσεις, από χαμένα δικαιώματα. 
Παραβιάσατε τις προβλέψεις της Συνθήκης του Άμστερνταμ του 1997 για το ρόλο της δημόσιας ραδιοτηλεόρασης, γιατί δώσατε μπόνους στα ιδιωτικά συμφέροντα, γιατί κλείσατε τα μόνα νόμιμα κανάλια. Γιατί είσαστε Κυβέρνηση που παραβιάζει και το ν.3592/2007 και το ν.3845/2010 που προβλέπει έσοδα από τα ιδιωτικά κανάλια, νόμιμη αδειοδότηση, φόρο επί των διαφημίσεων και όλα αυτά τα έχετε κάνει κουρέλι και δεν τα εφαρμόζετε. Γιατί παραβιάσατε τις κοινοτικές οδηγίες και το είπε και η Κομισιόν, όχι μόνο ο ΣΥΡΙΖΑ, την 129/75, την 56/92, την 50/98, περί ομαδικών απολύσεων. 
Ποια είναι η ουσία; Είχατε δεσμευθεί και τα τρία κόμματα να απολύσετε δύο χιλιάδες μέσα στον Ιούνιο. Δεν τους είχατε βρει. Σκέφθηκαν οι εγκέφαλοι περί τον Σαμαρά ότι αν απολύσουμε μαζικά αυτούς της ΕΡΤ και κλείσουμε την ΕΡΤ, επειδή έτσι όπως την έχουμε καταντήσει είναι αντιπαθής, δεν θα κλάψει κανείς. Και τι δεν λογαριάσατε, ότι το «μαύρο» θα ξυπνήσει μνήμες δικτατορίας. Θα σηκώσει το θέμα δημοκρατία. Θα ξεσηκώσει τον Απόδημο Ελληνισμό. Θα ξεσηκώσει τη διεθνή κατακραυγή. Θα δημιουργήσει αναταράξεις και μέσα στο κυβερνητικό στρατόπεδο. Και έτσι έγινε μπούμερανγκ. Και έτσι ο κ. Κεδίκογλου που ανακοίνωνε με ύφος δικτατορίσκου το κλείσιμο της ΕΡΤ, έλεγε δεκαπέντε μέρες μετά, όταν βγήκαν οι δημοσκοπήσεις, «λάθος το μαύρο». 
Ο κ. Γεωργιάδης που τουιτάριζε ότι όλος ο λαός είναι με το «μαύρο» στην ΕΡΤ, έλεγε λάθος. Ο κ. Καψής που ανέλαβε να την ξανανοίξει, παίζει ελληνικές ταινίες από ιδιωτικά στούντιο. Πειρατικός σταθμός. Και αρνείται να πάρει θέση για το εάν αυτό που έκανε ο Σαμαράς με το επιτελείο του, ήταν σωστό ή λάθος.
Εμείς δεν υπερασπιζόμαστε την ΕΡΤ έτσι όπως την είχαμε καταντήσει. Εμείς υπερασπιζόμαστε το δικαίωμα του ελληνικού λαού να έχει μια δημόσια ραδιοτηλεόραση που να προσφέρει ενημέρωση, ψυχαγωγία, πολιτισμό. Και όταν έχεις προβλήματα με μία ΕΡΤ που μετατρέπεται σε κυβερνητικό φερέφωνο, δεν την κλείνεις, την αλλάζεις. Χρειάζεται μεγάλο θράσος, κυρίες και κύριοι της Νέας Δημοκρατίας και της Κυβέρνησης, να προσπαθεί κάποιος να φορτώσει τις δικές του αμαρτίες σε αυτούς που δεν έχουν καμμία ευθύνη. Αυτό συνιστά έλλειψη επιχειρημάτων, έλλειμμα ειλικρίνειας, έλλειμμα αυτοπεποίθησης και έλλειμμα τελικά ήθους.
Και ειλικρινά αναρωτιέμαι για τους συναδέλφους του ΠΑΣΟΚ. Πώς συμβιβάζεται να κραυγάζει κανείς πριν ένα μήνα, κύριε Κασσή, ότι αυτό είναι απαράδεκτο, επικίνδυνο, προκλητικό, αντιδημοκρατικό, ότι πρέπει να καταργηθεί η πράξη νομοθετικού περιεχομένου, να καταθέτει μαζί με τη ΔΗΜΑΡ πρόταση για την άρση της πράξης και τώρα να αθροίζεται με τη Νέα Δημοκρατία για να απορριφθεί τι; Μια πρόταση να συγκροτήσουμε μία επιτροπή που θα ψάξει ποιος έκανε τι, με αποτέλεσμα αυτήν τη ζημιά και στη δημόσια ενημέρωση και στη δημοκρατία και στην οικονομία και στον κρατικό προϋπολογισμό.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε.
Το λόγο έχει ο Υπουργός Εσωτερικών κ. Μιχελάκης για οκτώ λεπτά.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Ευχαριστώ κύριε Πρόεδρε. Κυρίες και κύριοι συνάδελφοι, δεν έχουμε σήμερα μία πρόταση εξεταστικής επιτροπής για την ΕΡΤ που καταργήθηκε. Δεν έχουμε άσκηση κοινοβουλευτικού ελέγχου, όπως προσπαθεί να μας πείσει ο ΣΥΡΙΖΑ. Έχουμε άλλο ένα επεισόδιο στην απόπειρα πόλωσης και φανατισμού. Έχουμε άλλο ένα παιχνίδι του ΣΥΡΙΖΑ, που βλέπουμε πλέον καθημερινά να κινείται κατά της νομιμότητας, της σταθερότητας και της ίδιας της δημοκρατίας.
 Έχουμε άλλη μία απόδειξη της υποταγής του ΣΥΡΙΖΑ στα άκρα και τις ακρότητες. Και δεν είναι καθόλου τυχαίο το γεγονός ότι χθες και προχθές, λίγο μετά το συνέδριό σας, Βουλευτές του ΣΥΡΙΖΑ μιλούσαν εδώ, από τα εδρανα της Βουλής, για δικτατορία, για συμμορία, για κατοχική Κυβέρνηση, για δοσιλογισμό. 
Όλα αυτά είναι ύβρεις στον κοινοβουλευτισμό και στους δημοκρατικούς θεσμούς, κύριοι συνάδελφοι. Τυφλός ανταγωνισμός στις άκρες και στα άκρα!
 Δεν είναι καθόλου τυχαίο το γεγονός ότι Βουλευτές του ΣΥΡΙΖΑ έδιναν από το Βήμα της Βουλής ραντεβού στα γουναράδικα. Ειρήσθω εν παρόδω, και προκλητικοί και ανιστόρητοι όσοι το έλεγαν!
(Θόρυβος από την πτέρυγα του ΣΥΡΙΖΑ-ΕΚΜ)
 Ούτε το γεγονός ότι κάποιοι άλλοι ανέβαζαν στα προπύλαια της Βουλής διαδηλωτές και πανό για απόλυση της Κυβέρνησης. 
Κραυγές είναι που εντείνονται τις τελευταίες ημέρες για να εξάγουν την εσωτερική σας κρίση. Κραυγές που οφείλονται στην αδυναμία σας για συσπείρωση και έχουν στόχο, τελικά, την αποσυσπείρωση της χώρας. Κραυγές που αντιγράφουν εκείνους που οι ίδιοι κατηγορούν για εκκόλαψη του μίσους.
Δεν είναι καθόλου τυχαίο το γεγονός ότι από την πρώτη στιγμή Βουλευτές του ΣΥΡΙΖΑ είδαν τις συγκεντρώσεις στο προαύλιο της ΕΡΤ σαν κίνημα για ανατροπή της δημοκρατικά εκλεγμένης Κυβέρνησης. 
Βουλευτής του ΣΥΡΙΖΑ, να σας υπενθυμίσω, διακήρυττε στις 26 Ιουνίου πως το «κίνημα του ραδιομεγάρου» δεν τελείωσε. Βουλευτής του ΣΥΡΙΖΑ διακήρυττε κατά λέξη: «Το «κίνημα στο ραδιομέγαρο» μπορούμε να το αναγεννήσουμε και να το κάνουμε νέο σπινθήρα για να αναπτυχθεί μέσα στον Ιούλιο ένα μεγάλο εργατικό και λαϊκό κίνημα ανατροπής.» 
Δεν είναι, όμως, οι Βουλευτές του ΣΥΡΙΖΑ που είδαν την περίπτωση της ΕΡΤ σαν ευκαιρία για να χτυπήσουν την Κυβέρνηση, αδιαφορώντας για το γεγονός ότι χτυπούσαν πάνω απ’ όλα την ίδια τη χώρα. Είναι ο ίδιος επικεφαλής του ΣΥΡΙΖΑ εκείνος ο οποίος στη συγκέντρωση που οργάνωσαν στο Σύνταγμα στις 17 Ιουνίου έλεγε κατά λέξη: «Η μαζική παρουσία του ελληνικού λαού σε όλες τις πόλεις της Ελλάδας όπου υπάρχουν κτήρια της δημόσιας ραδιοτηλεόρασης, καταδεικνύει ότι σε αυτόν τον τόπο η δημοκρατία κατακτήθηκε με αγώνες και με αίμα. Και με αγώνες και με αίμα θα δώσουμε τη μάχη για να τη διατηρήσουμε.» 
Για όνομα του Θεού, κύριοι συνάδελφοι! Μπορεί να γίνεται λόγος για αίμα; Πώς μπορεί να ακούγονται εμφυλιοπολεμικές κραυγές; Πώς μπορεί να καλλιεργούνται συνθήκες πολιτικής ανωμαλίας; 
Παρακολουθούμε από την πρώτη στιγμή, κυρίες και κύριοι συνάδελφοι, ότι ο ΣΥΡΙΖΑ επιδόθηκε σε κροκοδείλια δάκρυα για την ΕΡΤ. Και ρωτάμε: Δεν είναι ο κ. Τσίπρας που χαρακτήριζε την ΕΡΤ εργαλείο προπαγάνδας, χειραγωγούμενη παντελώς απαξιωμένη; Δεν είναι ο κ. Τσίπρας που υποστήριζε ότι θυμίζει τη χειρότερη, παλιά ΥΕΝΕΔ;
Κι έπειτα, είναι ή δεν είναι αλήθεια ότι οι συνδικαλιστές που είδαμε να ποζάρουν στο συνέδριο του ΣΥΡΙΖΑ, είναι αυτοί που έχουν οδηγήσει την ΕΡΤ σε παράλυση; Είναι ή δεν είναι αλήθεια ότι τον τελευταίο ενάμιση χρόνο βρίσκονταν σχεδόν σε μόνιμη απεργία;
Τα μεγάλα γεγονότα που άλλαζαν την εικόνα της χώρας στο εξωτερικό, η ΕΡΤ δεν τα κάλυπτε. Όποτε ερχόταν κάποιος σημαντικός επισκέπτης στη χώρα μας, το συνδικάτο της ΕΡΤ απεργούσε. Όποτε ο Πρωθυπουργός πραγματοποιούσε κάποιο σημαντικό ταξίδι στο εξωτερικό, η ΕΡΤ απεργούσε. 
Κι, όμως, σε όλες αυτές τις απεργίες, σχεδόν όλοι οι απεργοί, πληρώνονταν κανονικά, γιατί όλοι τους δήλωναν «προσωπικό ασφαλείας». Και κανένας δεν ήξερε ποιοι και πόσοι ακριβώς δούλευαν στην ΕΡΤ, καθώς οι συμβάσεις τους δεν βρίσκονταν πουθενά για να μπορέσουν να ελεγχθούν. 
Υπήρχαν έξι λογιστήρια που δεν επικοινωνούσαν μεταξύ τους, πράγμα που σημαίνει –μπορούμε να το υποθέσουμε- ότι υπήρχαν και τιμολόγια που πληρώνονταν δύο και τρεις φορές. Υπήρχαν άνθρωποι που πληρώνονταν από την ΕΡΤ αλλά για χρόνια δεν πατούσαν στην ΕΡΤ. Δίνονταν απίστευτα ποσά για εξωτερικές παραγωγές που μπορούσαν να γίνουν μέσα στην ΕΡΤ αλλά δεν γίνονταν. Υπήρχε τεράστιος αριθμός υπαλλήλων -εξαπλάσιος και οκταπλάσιος- σε σχέση με άλλα κανάλια αλλά πληρώνονταν και υπερωρίες. 
Ασφαλώς υπάρχουν και πολλοί αξιόλογοι άνθρωποι. Χάνονταν, όμως, μέσα στη γενικότερη παράλυση της ΕΡΤ. Οι άνθρωποι αυτοί χάνονταν, γιατί κυριαρχούσαν τα κυκλώματα, κυρίες και κύριοι συνάδελφοι, που απομυζούσαν τους πόρους της ΕΡΤ κι ήλεγχαν τα πάντα.
Στόχος μας δεν είναι να απαλλάξουμε τη δημόσια ενημέρωση από τα κυκλώματα που τη ρήμαζαν. Στόχος μας είναι μία νέα δημόσια ραδιοτηλεόραση, σύμφωνα με τα πιο σύγχρονα διεθνή πρότυπα. Μία δημόσια τηλεόραση, όχι κρατική, με λιγότερο προσωπικό αξιοκρατικά επιλεγμένο –με κριτήρια ΑΣΕΠ- με ικανότητα να προβάλλει τη χώρα στο εξωτερικό, να ενημερώνει και να ψυχαγωγεί τους πολίτες. 
Στόχος πρέπει να είναι μία αληθινά αδέσμευτη δημόσια τηλεόραση, ανεξάρτητη, αντικειμενική και υπεύθυνη. Δηλαδή, μία πραγματικά δημόσια ραδιοτηλεόραση. 
Στόχος μας είναι να γίνει αυτό το συντομότερο δυνατό. Αύριο κιόλας αρχίζουμε τη συζήτηση του νόμου που θα θεμελιώνει και θα οριοθετεί το νέο φορέα. 
Διαβάζουμε, κυρίες και κύριοι συνάδελφοι, την πρόταση του ΣΥΡΙΖΑ κι ακούμε από τους Βουλευτές του να γίνεται λόγος για «βλάβη του δημοσίου συμφέροντος». Θέλω να σας πληροφορήσω ότι συμβαίνει ακριβώς το αντίθετο: Το κλείσιμο της ΕΡΤ το επέβαλαν πολύ σημαντικοί λόγοι δημοσίου συμφέροντος. Λόγοι κρίσιμοι για την εξυγίανση της ΕΡΤ και ακόμα πιο κρίσιμοι για την πορεία του τόπου. 
Δεν πρέπει να ξεχνάμε ότι πολλές φορές επιχειρήθηκε να αλλάξει η ΕΡΤ εν λειτουργία και ποτέ, βέβαια, δεν άλλαξε. Και δεν άλλαξε, διότι «το κάστρο των βολεμένων», που εσείς έχετε αγκαλιάσει κι έχετε πάρει υπό τη σκέπη σας, επιμένει να αποδεικνύει πως οι θυσίες δεν είναι για όλους. Η κατάσταση εκείνη, βέβαια, δεν μπορούσε να συνεχίζεται. 
Λέω ξεκάθαρα, λοιπόν, ότι την κατάργηση της ασύδοτης και ανεξέλεγκτης ΕΡΤ δεν χρειαζόταν να τη ζητήσει κανένας. Ούτε και τη ζήτησε κανένας. Ήταν μία τολμηρή απόφαση σε μία κραυγαλέα αδικία. Ήταν απόφαση για το τέλος σε μία εστία ασυδοσίας. Ταυτόχρονα, ήταν και η μόνη επιλογή.
Μην ψάχνετε, λοιπόν, κύριοι της Αξιωματικής Αντιπολίτευσης, προσχήματα για καταγγελίες. Δεν μπορείτε να ποινικοποιήσετε μία καθαρά πολιτική απόφαση. Δεν μπορείτε να μιλάτε για κόστος στο δημόσιο όταν όλοι αντιλαμβάνονται πως το δημόσιο θα έχει μεγάλα και μακροχρόνια οφέλη. Δεν μπορείτε να παριστάνετε τους συνηγόρους του δημοσίου συμφέροντος όταν συνηγορείτε υπέρ των κυκλωμάτων που τώρα έχετε, πλέον, καταστήσει κομματική σας πελατεία. Δεν μπορείτε να μιλάτε για νομικές και ποινικές ευθύνες σε μία υπόθεση που μόνο στόχο είχε και έχει την υπηρέτηση του δημοσίου, του συλλογικού, του κοινωνικού συμφέροντος.
Στο σημείο αυτό θέλω να πω κάτι ακόμα: Έκλεισαν τα προηγούμενα τρία χρόνια χιλιάδες ιδιωτικές επιχειρήσεις και δεν είχαμε καμμία αντίδραση από σας. Έκλεισαν ιδιωτικά κανάλια κι εφημερίδες. Σιωπή. Υπήρξαν μαζικές απολύσεις από κομματικά κανάλια και δεν είχαμε καμμία αντίδραση από σας. 
Τώρα φτάνετε στα άκρα. Τώρα παίζετε παιχνίδια φανατισμού και πόλωσης. Τώρα φλερτάρετε με την κατάρα του διχασμού. Αυτό δεν είναι λάθος. Είναι έγκλημα σε βάρος του τόπου, έγκλημα που δεν πρόκειται να περάσει, γιατί η Κυβέρνηση είναι αποφασισμένη να ζήσει, γιατί η Κυβέρνηση και γιατί ο Αντώνης Σαμαράς και οι Βουλευτές, που στηρίζουμε την εθνική προσπάθεια, πιστεύουμε ότι μπορούμε να τα καταφέρουμε.
Ευχαριστούμε πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουίκ, παρ’ ότι είναι η σειρά σας να μιλήσετε με βάση τον κατάλογο, θα προηγηθεί ο Κοινοβουλευτικός Εκπρόσωπος της Χρυσής Αυγής κ. Ματθαιόπουλος. 
Ορίστε, κύριε Ματθαιόπουλε, έχετε το λόγο για δώδεκα λεπτά.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Κατ’ αρχάς, θα ήθελα να κάνω μία σύντομη τοποθέτηση επί της επικαιρότητας. Η Ελλάδα υποδέχεται σήμερα το Γερμανό Υπουργό Οικονομικών κ. Σόιμπλε, ο οποίος με την εισαγόμενη οικονομική πολιτική έχει καθηλώσει μια ολόκληρη χώρα σε αναπηρική καρέκλα. Είναι αυτός ο οποίος προ δύο ετών είχε πει ότι η Ελλάδα πρέπει προσωρινά να παραδώσει την κυριαρχία της. Και ασυγκίνητος από τις χιλιάδες αυτοκτονίες συμπατριωτών μας, είπε ότι η μόνη λύση στην Ελλάδα είναι τα μέτρα λιτότητας.
Ελπίζουμε, λοιπόν, ότι σήμερα όσοι τον συναντήσουν θα επιβεβαιώσουν την καλή φήμη που θέλει τους Έλληνες ως φιλόξενο λαό και θα τον διαβεβαιώσουν ότι το σχέδιό του για πλήρη διάλυση της ελληνικής οικονομίας βαίνει καλώς. 
Η απάντηση της Χρυσής Αυγής στην προκλητική επίσκεψη του κ. Σόιμπλε σε μία τέτοια δεινή οικονομική θέση που βρίσκεται η Ελλάδα αυτήν την εποχή, ήταν συγκεκριμένη. Όπως κάναμε στη γερμανική Πρεσβεία προ μηνών για να διαδηλώσουμε κατά της Μέρκελ για τα μέτρα που είχε προτείνει, έτσι και σήμερα φωνάξαμε «Σόιμπλε ράους», αφού αυτή είναι και η μόνη γλώσσα που καταλαβαίνουν.
Ας έρθω, όμως, στο προκείμενο που αφορά την ΕΡΤ και τη δημόσια τηλεόραση. Ξαφνικά ξεχάσαμε τα ποσοστά ανεργίας που αγγίζουν το 30%, ξεχάσαμε τις χιλιάδες αυτοκτονίες, ξεχάσαμε τις απολύσεις στον ιδιωτικό και στον υπόλοιπο τομέα και το μόνο που απέμεινε να πούμε, μιας και μονοπωλήθηκε η επικαιρότητα των τελευταίων εβδομάδων, είναι το ζήτημα της ΕΡΤ.
Για εμάς η ΕΡΤ είναι μια μη υγιής δημόσια επιχείρηση, η οποία στο κάτω-κάτω ουδέποτε εξετέλεσε το σκοπό για τον οποίο ήταν συστημένη, δηλαδή, να εξυπηρετεί το θεσμό του δημοσίου διαλόγου. Ίσα-ίσα, όχι μόνο δεν υπερασπιζόταν το δημόσιο διάλογο αλλά αντιθέτως τον περιόριζε πάντα εις βάρος της Χρυσής Αυγής και μάλιστα γι’ αυτό κάποιοι θησαύριζαν.
Πολλές φορές όταν η Χρυσή Αυγή κάνει μια γενική πολιτική τοποθέτηση, πολλοί λένε ότι δεν έχουμε ιδεολογία και δεν έχουμε στοιχεία. Αντιθέτως, όταν μιλάμε με στοιχεία, τότε μας λέτε ότι δεν πρέπει να μιλάμε γι’ αυτά, γιατί ακούγονται δυσάρεστα στα αυτιά σας. Θα πω ενδεικτικά μερικά από τα ονόματα και τους μισθούς των δήθεν έγκριτων μεγαλοδημοσιογράφων για να δούμε πώς ακούγονται τα στοιχεία αυτά στον ελληνικό λαό: 
Χούκλη Μαρία, δημοσιογράφος: 219.000 ευρώ, στρογγυλοποιημένα. Λυριτζής Βασίλης: 324.000 ευρώ. Οικονόμου Δημήτρης: 324.000 ευρώ. Παναγιωταρέα Άννα: 79.000 ευρώ. Αυτά είναι ενδεικτικά μερικά από τα πολλά ονόματα δήθεν μεγάλων έγκριτων δημοσιογράφων, οι οποίοι πληρώνονται από το υστέρημα του ελληνικού λαού για να λένε ψέματα και να τον κοροϊδεύουν.
Αυτοί οι έγκριτοι δημοσιογράφοι, όπως και πολλοί άλλοι, ήταν αυτοί που κατά καιρούς έβγαιναν στο γυαλί και έκλαιγαν για τη γενιά των 600 ευρώ, αυτοί που έπαιρναν 300 χιλιάρικα. Ήταν αυτοί που έλεγαν ότι δεν πρέπει να γίνονται απολύσεις, όταν οι ίδιοι δεν αντιμετώπισαν ποτέ την αβεβαιότητα να χάσουν τη δουλειά τους. Άλλοι μάλιστα έκαναν εκπομπές με μαγειρική, λάδια, καρότα και λάχανα ξέροντας ότι ο ελληνικός λαός ζει με δανεικά και πεθαίνει από την πείνα. 
Αλλά όλοι αυτοί μοιράζονται κάτι το κοινό. Όλοι τους, ή σχεδόν όλοι τους για να είμαι ακριβής, προέρχονται είτε στα νιάτα τους είτε και σήμερα, από τις τάξεις μιας συνιστώσας της γενικότερης Αριστεράς και όλοι τους είναι υβριστές της Χρυσής Αυγής. Οποία η έκπληξη! 
Δεν μας προξενεί, λοιπόν, εντύπωση το γεγονός ότι έξω από το μέγαρο της ΕΡΤ, προ ημερών όταν γίνονταν αυτές οι μεγάλες διαδηλώσεις, κάποιοι φώναζαν το σύνθημα «ΕΑΜ-ΕΛΑΣ-Μελιγαλάς». Κατά τα άλλα εμείς είμαστε που θέλουμε να φέρουμε τον εμφύλιο στη χώρα, που θέλουμε να φέρουμε την καταστροφή. Αλλά γι’ αυτό δεν πήρε θέση κανένας και δεν βγήκε ούτε μία ανακοίνωση να καταδικάσει αυτά τα εμφυλιοπολεμικά συνθήματα που ακούστηκαν έξω από το μέγαρο. Αλλά τι περιμένει κανείς όταν η αισθητική που σου δίνει το κτήριο περνώντας έξω από εκεί, είναι όμοια με αυτή της Κόκκινης Πλατείας; Έχει σφυροδρέπανα και διάφορα άλλα παρόμοια συνθήματα. 
Οι ίδιοι οι δημοσιογράφοι, άλλοι μνημονιακοί, άλλοι δήθεν αντιμνημονιακοί, άλλο δήθεν κάπου στη μέση, δεν έδωσαν ποτέ τη δυνατότητα στη Χρυσή Αυγή ούτε για ένα λεπτό να εκφράσει τη θέση της.
Μάλιστα, όχι μόνο το αρνήθηκαν αυτό, αλλά είναι και περήφανοι. Βγήκαν διάφοροι τώρα τελευταία και είπαν ότι «εγώ σαν δημοσιογράφος χαίρομαι που δεν έδωσα ούτε ένα λεπτό στη Χρυσή Αυγή για να πει την άποψή της».	
Η μόνη περίπτωση που μας έπαιξε η δημόσια τηλεόραση είναι αυτή που από νόμο -και είναι παράξενο πως δεν την έχετε καταργήσει ακόμα- μεταδίδει ζωντανά τις ολομέλειες που γίνονται από τις Kοινοβουλευτικές Oμάδες μέσα στη Βουλή. Έχουμε κλείσει περίπου ένα και κάτι χρόνο απουσίας από τη δημόσια τηλεόραση. Στις όσες δε συνεντεύξεις έχουμε την τύχη ή την ατυχία να πηγαίνουμε –όχι στη δημόσια, αλλά και στην υπόλοιπη τηλεόραση, σε ιδιωτικά κανάλια- πάντοτε όλες κινούνται στο ίδιο πλαίσιο. Aν είμαστε νεοναζί, αν πέθανε ο Χίτλερ, αν πιστεύουμε σ’ αυτόν κ.ο.κ..
Η Χρυσή Αυγή για όλα αυτά είχε ανακοινώσει ένα επίσημο δελτίο τύπου, το οποίο τραβούσε μία διαχωριστική «κόκκινη» γραμμή. Το παράδοξο είναι ότι στο δελτίο Τύπου αυτό εμείς τασσόμασταν ανοιχτά υπέρ των εργαζομένων, όχι των δημοσιογράφων και άλλων, σαν αυτούς οι οποίοι «τσέπωναν» κρατικό, ζεστό χρήμα, αλλά αυτών οι οποίοι τηρούσαν το ωράριό τους. Μιλούσαμε για τους τίμιους οικογενειάρχες, που δούλευαν κανονικά οχτάωρο, δεκάωρο, ή δωδεκάωρο, γι’ αυτούς οι οποίοι δεν έκλεψαν ποτέ από το δημόσιο ταμείο και ξαφνικά βρέθηκαν να τους πετάει η Κυβέρνηση έξω στο δρόμο. Και είπαμε μέσα από το δελτίο Τύπου ότι είναι απαράδεκτο σε μία τέτοια οικονομική κρίση, χωρίς κανέναν κριτήριο, με μόνο κριτήριο μάλλον την εκδικητικότητα, να τους πετάς έξω επειδή αυτό είναι μία προσταγή της τρόικας. Και αυτή η «κόκκινη» γραμμή φέρνει από τη μία τους τίμιους εργαζομένους και από την άλλη τα «κοράκια», που όλοι σας ξέρετε ποιοι είναι, ξέρετε τα ονοματεπώνυμά τους. Και αν θέλουν να με διαψεύσουν, ας έλθουν και αυτοί με τα εκκαθαριστικά τους, όπως έκανε ο συναγωνιστής Κασιδιάρης προχθές, για να δούμε αν τα ποσά αυτά αληθεύουν ή όχι.
Επίσης, είπαμε ότι είμαστε αντίθετοι με το κλείσιμο της ΕΡΤ. Θα μπορούσε να γίνει με διαφορετικό τρόπο. Δεν μπορώ να μπω στην ψυχολογία για ποιο λόγο επιλέξατε να γίνει έτσι όλη η διαδικασία. Όμως, το μόνο σίγουρο είναι ότι καταφέρατε να δημιουργήσετε μία σύγχυση και μεταθέσατε το πρόβλημα, που είναι πραγματικό έξω στην ελληνική κοινωνία, στον Έλληνα εργαζόμενο και όχι στα κοράκια της μεγαλοδημοσιογραφίας.
Εις ό,τι αφορά, όμως, τη συζήτηση που θα προκύψει από τη σημερινή διαδικασία, έχουμε να θέσουμε ένα πολύ σοβαρό ερώτημα: Η νέα τηλεόραση, που θα προκύψει από εδώ και στο εξής είτε αυτή λέγεται ΝΕΡΙΤ, είτε έχει λογότυπο μία σφαίρα ή ό,τιδήποτε άλλο, θα σέβεται, επιτέλους, το δικαίωμα της Χρυσής Αυγής να βγαίνει στο «γυαλί» και να εκφράζει την άποψή της δημόσια; Η θα είναι μια άλλη παλαιού τύπου ΕΡΤ, η οποία θα αποκλείει τη Χρυσή Αυγή συστηματικά; 
Αν είναι το δεύτερο, τότε δεν έχει κανένα νόημα να πω την άποψή μου και να συζητάμε αυτά που συζητάμε. Αν, όμως, πράγματι, μας δοθεί η δυνατότητα να συμμετέχουμε ως ισότιμα μέλη μιας Βουλής, στην οποία πρέπει να πούμε την άποψή μας γιατί μας ψηφίζει ένα εκατομμύριο κόσμος, τότε, ναι, έχει σημασία να ακουστούν και οι δικές μας οι προτάσεις.
Όσον αφορά την πρόταση του ΣΥΡΙΖΑ, η οποία λέει ότι πρέπει να γίνει εξεταστική επιτροπή για να δουν τις παραλείψεις και τα άλλα ποινικά ή αστικά που ενδεχομένως να προκύπτουν, συμφωνούμε, αλλά επιφυλασσόμεθα. Είδαμε τι έγινε με την περίφημη επιτροπή για τη λίστα Λαγκάρντ, όπου είχαμε την αποθέωση της συγκάλυψης. Και τι καταφέρατε; Συζητούσαμε τρεις μήνες και δεν καταλήξαμε απολύτως πουθενά. Αν είναι να γίνει το ίδιο και σ’ αυτήν την περίπτωση εδώ πέρα που συζητάμε για την ΕΡΤ, τότε επαναλαμβάνω ότι δεν έχει κανένα νόημα. 
Όμως, πρέπει να καταγγείλω και τα ύπουλα κομματικά παιχνίδια που παίζουν κάποιοι με τις δήθεν ανακοινώσεις, οι οποίες παίρνουν το μέρος των εργαζομένων. Αναφέρομαι, φυσικά, σ’ αυτούς οι οποίοι απολύουν εργαζόμενους από κομματικές επιχειρήσεις τύπου «902» και τύπου «ΕΚΔΟΤΙΚΗ», για τους οποίους κάνω μία παρένθεση και λέω ότι η Χρυσή Αυγή, επειδή δεν βλέπει κομματικά και μονόφθαλμα τα πράγματα, σε κόκκινο, μπλε ή μαύρο, είχε πει ότι ακόμα και αυτοί οι άνθρωποι δεν πρέπει να χάσουν τη δουλειά τους. Πήραμε την απάντηση από την πλευρά σας, η οποία δεν είναι άξια λόγου.
Το ζητούμενο, όμως, είναι ότι δεν πρέπει να παίζονται κομματικά παιχνίδια εις βάρος των ανθρώπων που χάνουν σήμερα τη δουλειά τους. Αν θέλει ο ΣΥΡΙΖΑ να κερδίσει ένα κομμάτι του πάλαι ποτέ κραταιού ΠΑΣΟΚ για να έχει μία εκλογική άνοδο στις επόμενες εκλογές, αυτό είναι δικό του πρόβλημα. Η Χρυσή Αυγή δεν πρόκειται να κάνει καμμία τέτοια κίνηση για να κοροϊδέψει τον απλό εργαζόμενο λαό.
Εις ό,τι αφορά τον τίτλο που γράφει ότι θα διερευνήσει αυτή η επιτροπή, «τις επιζήμιες για τη δημοκρατία και το δημόσιο συμφέρον ενέργειες, πράξεις και παραλείψεις», το μόνο που έχω να προσθέσω στην όλη συζήτηση είναι ότι οι ευθύνες και η μόνη μεγάλη εξόφθαλμη παράλειψη που έχει γίνει με τη δική σας συναίνεση είναι η παράλειψη του δικαιώματος να εκφράζουμε ένα εκατομμύριο και πλέον Έλληνες που ανοιχτά ψηφίζουν Χρυσή Αυγή.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Παρακαλώ το συνάδελφο, τον κ. Τέρενς Κουίν, να πάρει το λόγο.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ευχαριστώ πολύ, κύριε Πρόεδρε.
Κατά μία απίστευτη συγκυρία στα κυβερνητικά έδρανα κάθεται δημοσιογράφος συνάδελφός μου, άρα, μπορώ να έχω μία κοινή γλώσσα επικοινωνίας μαζί του παρουσία σας.
Πριν, όμως, ξεκινήσω, θα ήθελα να πω το εξής. Πληροφορούμαι ότι η Κυβέρνηση ετοιμάζεται να ξαναφέρει αίτημα για δίμηνη παράταση της λειτουργίας των υφιστάμενων διοικητικών συμβουλίων των ανεξάρτητων αρχών. Σας υπενθυμίζω ότι τον τελευταίο καιρό, τους τελευταίους μήνες έχουν έρθει επανειλημμένες παρατάσεις.
Στον τομέα, όμως, που με αφορά –μια που έχω τον τομέα και των Μέσων Μαζικής Ενημέρωσης στο κίνημά μου- σας λέω, κύριε Υπουργέ, ότι θα συνεχίσετε να κάνετε το έγκλημα της παράτασης του συγκεκριμένου Διοικητικού Συμβουλίου, του Εθνικού Συμβουλίου Ραδιοτηλεόρασης, με ανθρώπους οι οποίοι έχουν γίνει διώκτες των ηλεκτρονικών μέσων ενημέρωσης σε όλη την Ελλάδα. Τα έχουν γονατίσει και τα κατηγορούν για κομπλεξισμό έναντι των μέσων. 
Και πρέπει να σας πω ότι μιλάμε και για ένα διοικητικό συμβούλιο, κύριε συνάδελφε δημοσιογράφε, που έχει επιβάλει ακόμα και τη λογοκρισία στα μέσα ενημέρωσης με πρόστιμα. 
Δεν θα δεχθούμε ως Ανεξάρτητοι Έλληνες –από τώρα σας το λέμε- να ψηφίσουμε την οποιαδήποτε παράταση του Εθνικού Συμβουλίου Ραδιοτηλεόρασης, τουλάχιστον. Από εκεί και πέρα, τι θα κάνουν για τις υπόλοιπες ανεξάρτητες αρχές οι τομεάρχες των Ανεξάρτητων Ελλήνων είναι μία άλλη ιστορία. Μην το κάνετε! Είναι πρόκληση! 
Ελάτε τώρα να μιλήσουμε για το θέμα της ΕΡΤ. Σας άκουσα με πάρα πολύ προσοχή. 
Σας διαβεβαιώ ότι υπάρχουν, κύριε συνάδελφε στη δημοσιογραφία, πολλοί εργαζόμενοι στην ΕΡΤ οι οποίοι θέλουν τον εξορθολογισμό, για να μη σας πω ότι το σύνολο θέλει τον εξορθολογισμό της ΕΡΤ.</Speech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Το είπα αυτό.</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Το ξέρω ότι το είπατε. 
Συμφωνώ μαζί σας, για παράδειγμα, στο θέμα των εξωτερικών παραγωγών. Φωνάζω καιρό ότι δεν μπορεί αυτό το χρυσάφι που λέγεται ΕΡΤ, που έχει υποδομή τεχνική και ένα προσωπικό το οποίο κάποτε έφτιαχνε μέχρι και το «Θέατρο της Δευτέρας» που ήταν ό,τι καλύτερο μπορεί να παρήγαγε ευρωπαϊκή τηλεόραση, να μην μπορεί να παράξει μέσα στις εγκαταστάσεις της εκπομπές και να τις δίνει με το όποιο «καπέλο» και με διαδικασίες που δεν είναι και τόσο διαφανείς. Ακούγεται –αλλά δεν μπορώ να το επιβεβαιώσω- ότι εταιρείες είχαν και συγγενικές σχέσεις με πολιτικά πρόσωπα και δίνονταν οι παραγωγές εκεί. 
Μάλιστα, είχαμε φθάσει κατά την Κυβέρνηση Παπανδρέου να δίνονται ως εξωτερικές παραγωγές οι ραδιοφωνικές εκπομπές. Παγκόσμιο φαινόμενο! Δεν έχει γίνει πουθενά αυτό, κύριε Υπουργέ. 
Επίσης, η ΕΡΤ ήταν διαχρονικά είτε με φερετζέ είτε χωρίς φερετζέ –δηλαδή είτε συγκεκαλυμμένα είτε πολύ ξάστερα- το «μαγαζί» της εκάστοτε εξουσίας, της εκάστοτε κυβέρνησης, για να μην σας πω ότι έμπαιναν μέσα και τα «παραμάγαζα» των διάφορων Υπουργών. 
Μάλιστα, η πρότασή μου, όταν είχαν έρθει οι φορείς στην επιτροπή, ήταν προς την Ένωση Συντακτών «δώστε εσείς τη λύση στο να τοποθετούνται διευθυντικά δημοσιογραφικά στελέχη στην ΕΡΤ με αξιοκρατικά κριτήρια και όχι όποια κυβέρνηση μπαίνει να εξαγοράζει το συμβόλαιο που είχε ο προηγούμενος διευθυντής και να βάζει τον καινούριο». 
Παράλληλα, θα πρέπει να δώσετε –θα τα πούμε και αύριο στη συζήτηση του νομοσχεδίου στην Ολομέλεια- και τα οικονομικά στοιχεία της ΕΡΤ. 
Όμως, εγώ θα σας κάνω ένα ερώτημα, κύριε Υπουργέ. Ποιο είναι πιο ακραίο: Οι εργαζόμενοι που παραμένουν μέσα στο κτήριο και κάνουν εκπομπές διαδικτυακά;Ή το κατέβασμα των διακοπτών; Ποτέ δεν κατάλαβα γιατί η Κυβέρνηση έπρεπε να κινηθεί με τέτοιο αντιδημοκρατικό τρόπο, δηλαδή να κατεβάσει τους διακόπτες της δημόσιας ραδιοτηλεόρασης –κάτι που δεν έχει γίνει πουθενά στον κόσμο- για να αντιμετωπίσει το πρόβλημα του εξορθολογισμού. 
Επίσης, ρωτώ ποιο είναι πιο ακραίο, να φορτώνουμε στους εργαζόμενους τις ευθύνες για την πορεία που πήρε η ΕΡΤ ή στις κυβερνήσεις που, όπως έλεγα πριν, μεθόδευσαν την ΕΡΤ σε εργαλείο; Επίσης, θα ήθελα παρακαλώ πολύ με την ευκαιρία να επιβεβαιώσετε ή να διαψεύσετε ή να μην το σχολιάσετε, αν θέλετε –ξέρετε πολλές φορές και το μη σχόλιο είναι μία επιβεβαίωση- αν ισχύει το ότι απειλεί ο νέος Υφυπουργός για την ΕΡΤ να παραιτηθεί, επειδή δεν έγινε δεκτό χθες το άρθρο 108. Υφίσταται αυτό το θέμα; Αναφέρομαι στον κ. Καψή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν θα πω τίποτα σήμερα, δεν θέλω να πάρω το χρόνο από άλλους συνομιλητές μου, δεδομένου ότι αύριο ως Κοινοβουλευτικός Εκπρόσωπος στο συγκεκριμένο νομοσχέδιο θα έχω την ευκαιρία να πω περισσότερα. 
Πάντως, ένα πράγμα με εκπλήσσει και αναφέρομαι στην πτέρυγα της Νέας Δημοκρατίας. Απορώ πώς κάνατε αποδεκτό ένα νομοσχέδιο του εντολοδόχου του Γιώργου Παπανδρέου, του καθηγητή Αλιβιζάτου, ο οποίος ούτε λίγο ούτε πολύ μπήκε στην επιτροπή να μας πει ότι με το νομοσχέδιο αυτό λύνουμε τα προβλήματα. Δεν θα υπάρχουν παρεμβάσεις κυβερνητικές, κομματικές, ούτε της Βουλής των Ελλήνων. Αυτό το τελευταίο και μόνο έφτανε για να έρθω να το καταψηφίσω.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Κουίκ και σας ευχαριστούμε για την ακρίβεια στο χρόνο.</ChairmanSpeech>
<Speech><Parlmember>ΣΠΕΝΣΕΡ-ΤΕΡΕΝΣ-ΝΙΚΟΛΑΟΣ ΚΟΥΙΚ</Parlmember>: Αύριο τα υπόλοιπα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πιστεύω και αύριο να είστε ακριβής. 
Το λόγο έχει η κ. Ασημακοπούλου.</ChairmanSpeech>
<Speech><Parlmember>ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι και εμένα με κάλυψαν τα νομικά που ακούσαμε από τους προλαλήσαντες. Εγώ θα ήθελα να εξετάσω μαζί σας ποιος είναι πραγματικά ο λόγος και τα κίνητρα για τα οποία βρισκόμαστε εδώ σήμερα. 
Είναι εμπάθεια προς τα πολιτικά πρόσωπα που πήραν αυτές τις αποφάσεις; Είναι εσωκομματικοί οι λόγοι αυτών που κάνουν την πρόταση για την εξεταστική; Είναι η ψηφοθηρία στη θάλασσα των συνδικαλιστών; Ή μήπως είναι απλά επικοινωνιακά και για λαϊκή κατανάλωση;
Για ποιο λόγο αυτοί που πρώτοι σήκωσαν το δάκτυλο και έδειξαν την ΕΡΤ, τώρα με τέτοιο σθένος υπερασπίζονται και προστατεύουν τους δακτυλοδεικτούμενους; Εξάλλου το συζητήσαμε το θέμα της ΕΡΤ δημόσια. Συζητήσαμε αν ήταν απαραίτητο, αν ήταν το σωστό χρονικό σημείο, τους χειρισμούς, τη μετάβαση και αύριο συζητάμε και την ίδρυση της νέας δημόσιας ελληνικής ραδιοτηλεόρασης.
Θα πρέπει για να το καταλάβουμε αυτό και να απαντήσουμε στο ερώτημα, γιατί τώρα βρισκόμαστε μπροστά σε μια πρόταση για ποινικοποίηση αυτών που έχουν γίνει, να δούμε πού είμαστε. Εννοώ πού είμαστε και σαν χώρα, αλλά και σαν πολιτικό διακύβευμα.
Είμαστε,λοιπόν, σε ένα σημείο που μετά από πολλά χρόνια που η διοικητική αναδιάρθρωση, η μεταρρύθμιση, ο εξορθολογισμός του δημοσίου αποτελούσαν πολιτικό διακύβευμα, τώρα ξαφνικά φαντάζει ότι αυτό είναι εφικτό. Δεν χρειάζεται να μείνω στην κοινή παραδοχή ότι όλοι θέλουμε να αλλάξει το δημόσιο, γιατί δεν μας εξυπηρετούσε, γιατί ενσαρκώνει όλες τις αμαρτίες του παρελθόντος, γιατί είναι διογκωμένο και σπάταλο.
Ας πούμε ότι το πολιτικό αυτό διακύβευμα δεν επετεύχθη στο παρελθόν, διότι απέναντι σε αυτήν τη μεγάλη προσπάθεια υπήρχαν πανίσχυρα, διαπλεκόμενα οργανωμένα, κολοσσιαία συμφέροντα και συντεχνίες. Τώρα, λοιπόν, τι έγινε, θα με ρωτήσετε. Εξαφανίστηκαν αυτά τα συμφέροντα και αυτές οι συντεχνίες; Όχι, βέβαια. Βρήκαν πολιτική στέγη για μια ακόμη φορά.
Αυτό που έγινε είναι ότι μέχρι πρότινος είχαμε την ευχέρεια να χρηματοδοτούμε το λογαριασμό αυτών των συμφερόντων από δανεικά και τώρα τα λεφτά τελείωσαν και οι Έλληνες βεβαίως κλήθηκαν να πληρώσουν το λογαριασμό. Οι Έλληνες λένε ξεκάθαρα τώρα «όχι άλλο, δεν θα πληρώσουμε άλλο αυτό το λογαριασμό». Άρα, θέλουμε οι αλλαγές αυτές που χρόνια τώρα έμειναν στα λόγια να γίνουν πράξη. Πολύ ωραία.
Η ΕΡΤ, λοιπόν,με όλη την κριτική που ασκήθηκε για τους χειρισμούς, για το «μαύρο», για τον τρόπο που έγινε, ό,τι και αν πει κανείς και όσο ψηλά και αν βάλει τον πήχη σε αυτά τα μεγάλα ταμπού που σπάμε τώρα και στον τρόπο που πρέπει να γίνει αυτό, έστειλε ένα ηχηρό μήνυμα στην κοινωνία.
Ναι, οι μεταρρυθμίσεις στο δημόσιο τομέα θα περάσουν από τα λόγια στην πράξη.
Κι έτσι φτάσαμε στον πραγματικό λόγο που βρισκόμαστε εδώ σήμερα, διότι αυτό το μήνυμα δεν μπορούσε να μείνει αναπάντητο, κυρίες και κύριοι συνάδελφοι. Γι’ αυτό γίνεται αυτήν τη στιγμή η πρόταση για εξεταστική επιτροπή, μία πρόταση να αποδοθούν ποινικές ευθύνες. Για να ακούσουμε εμείς που θέλουμε να στηρίξουμε αυτές τις μεταρρυθμίσεις το εξής: 
Δεν θα έχετε απέναντι μόνο ισχυρά συμφέροντα που βρήκαν σε εμάς πολιτική στέγη. Δεν θα έχετε απέναντι μόνο κάτι το οποίο, αν μου επιτρέπετε έναν όρο, λέγεται κοινοβουλευτική παρενόχληση. Δηλαδή μιλάς εδώ μέσα στην Βουλή των Ελλήνων και ακούς ότι είσαι προδότης, ότι θα σε κρεμάσουν και ότι θα σε γδάρουν. Δεν θα έχετε μόνο κοινοβουλευτική παρενόχληση και συμφέροντα. Θα ανάγουμε τις διαρθρωτικές μεταρρυθμίσεις σε ποινικό αδίκημα, οπότε μην τολμήσετε να το κάνετε. Αυτό είναι το μήνυμα που εκπέμπεται σε αυτήν την Αίθουσα. 
Και σημειώνω ότι είναι ιδιαίτερα ενδιαφέρον ότι το μήνυμα αυτό εκπέμπεται από δυο πλευρές και είναι το ίδιο. Και εκπέμπεται και για τον ίδιο λόγο, διότι είναι θέμα πολιτικής και κομματικής επιβίωση. Διότι εάν γίνουν οι μεταρρυθμίσεις και φτιάξει το κράτος, τότε στο κενό που έχει παρεισφρήσει η Χρυσή Αυγή, εξυπηρετώντας υποτίθεται τους πολίτες, θα υπάρχει το κράτος και τότε ο κόσμος θα δει ξεκάθαρα τι πρεσβεύει η Χρυσή Αυγή.
Και από την άλλη πλευρά, εάν τα καταφέρουμε και αλλάξουμε το κράτος, εάν βγούμε από την κρίση και το μνημόνιο -και θα γίνει αυτό στο σωστό δρόμο- τότε τι θα λέει ο ΣΥΡΙΖΑ;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Και κλείνω, κύριε Πρόεδρε, μένοντας στον χρόνο και λέγοντας ότι κάποιος εκπρόσωπος του ΣΥΡΙΖΑ εδώ μίλησε για θράσος. Πόσο μεγαλύτερο θράσος μπορεί να υπάρχει από το να απειλεί κανείς δημοκρατικά εκλεγμένους Βουλευτές και μέλη δημοκρατικά εκλεγμένης Κυβέρνησης μέσα στη Βουλή των Ελλήνων ότι θα ανάγει σε ποινικό αδίκημα πολιτικές αποφάσεις και να επικαλείται τη δημοκρατία; 
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Εμείς ευχαριστούμε. 
Το λόγο έχει ο κ. Πετράκος.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, κυρίες και κύριοι συνάδελφοι, οφείλω πριν ξεκινήσω την τοποθέτησή μου να καταγγείλω την Χρυσή Αυγή γιατί από το τηλέφωνό της χθες μέσα στη Βουλή επιχείρησε να τρομοκρατήσει όσους θα διαδηλώσουν το Σάββατο στην Καλαμάτα ενάντια στο φεστιβάλ που επιδιώκει για να τιμήσει τις δικτατορίες…</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Εσύ θα είσαι κάτω; Για έλα. Έλα να σε δούμε. Πού πήρες τηλέφωνο εσύ Πετράκο; Στο Indymedia;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Παρακαλώ!</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>:  Και να τους δηλώσουμε ότι οι δημοκράτες και αντιφασίστες δεν φοβούνται. Να το βάλουν αυτό στο μυαλό τους. 
Κυρίες και κύριοι συνάδελφοι, το κλείσιμο της ΕΡΤ αποδεικνύει τον ολισθηρό αντιδημοκρατικό δρόμο, στον οποίο βαδίζει εδώ και καιρό η Κυβέρνηση, η οποία επιδιώκει να εκφοβίσει τους εργαζόμενους σε όλους τους δημόσιους φορείς ότι θα έχουν την ίδια τύχη με τους εργαζόμενους της ΕΡΤ. Επιπλέον, εξυπηρετεί τα ιδιωτικά συμφέροντα των ιδιωτικών καναλαρχών που είναι η βασική συνιστώσα του τριγώνου της διαπλοκής στους οποίους στηρίζεται η Κυβέρνηση για να κρατηθεί στην εξουσία, οι οποίοι είναι οι φορείς της σύγχρονης δικτατορίας των Μέσων Μαζικής Ενημέρωσης. 
Να, γιατί το κλείσιμο της ΕΡΤ επιλέχθηκε να γίνει πριν την 30η Ιουνίου που είχε προσδιοριστεί ο διαγωνισμός για την εκχώρηση των δικτύων διανομής του ψηφιακού τηλεοπτικού σήματος. Διότι ήθελε η Κυβέρνηση να είναι μόνο η «DIGEA»η εταιρεία των ιδιωτών καναλαρχών που θα συμμετέχει. 
Η ακραία αντιδημοκρατική αυτή ενέργεια στη Μεσσηνία απέκτησε ακόμη πιο αντιδημοκρατικά χαρακτηριστικά αφού ανέλαβαν να την υλοποιήσουν παρακρατικά στοιχεία, ιδιώτες καναλάρχες.
Ανέλαβε να την υλοποιήσει ιδιώτης καναλάρχης που αυτοαποκαλείται φίλος του κυρίου Πρωθυπουργού. Η δημοσιογραφική πιάτσα λέει ότι αυτός είναι που έκανε τη γκάφα και έδωσε το αμοντάριστο πλάνο με τον Πρωθυπουργό χθες το βράδυ. Αν αληθεύει αυτό, τότε πράγματι υπάρχει Θεία Δίκη. 
(Χειροκροτήματα από την πτέρυγα του ΣΥΡΙΖΑ-ΕΚΜ)
 	Βέβαια, αν υπήρχε τεχνικός της ΕΡΤ, και όχι ένας άσχετος ιδιώτης καναλάρχης, θα τον είχε προστατεύσει τον Πρωθυπουργό, όποια πολιτική τοποθέτηση και να είχε αυτός ο τεχνικός, γιατί θα καταλάβαινε ότι αυτό το πλάνο  δεν δημοσιοποιείται. Ο άκρατος, όμως, νεοφιλελευθερισμός, οι άκρατες αντιδημοκρατικές ενέργειες και η εμπιστοσύνη με την οποία περιβάλλει ο κ. Πρωθυπουργός άσχετους, που δηλώνουν φίλοι του, έχει τίμημα και το πλήρωσε.
Επειδή, όμως, δεν απάντησαν τα συναρμόδια Υπουργεία στην ερώτηση που είχα καταθέσει, ούτε η Αστυνομία έχει κάνει τη δουλειά της, παρά τη μηνυτήρια αναφορά, και την πρώτη και τη δεύτερη, εγώ θα επαναλάβω τα ερωτήματα στην Ολομέλεια της Βουλής και θα ζητήσω συγκεκριμένες απαντήσεις. Γιατί η Κυβέρνηση του νόμου και της τάξης δεν κάλεσε τους τεχνικούς της ΕΡΤ, που είναι χρεωμένοι με τα μηχανήματα εκπομπής στη Μεσσηνία, να ανοίξουν το κτήριο και να κατεβάσουν τους διακόπτες; Γιατί προτίμησε παρακρατικό στοιχείο να μπει μέσα; Γιατί δεν ειδοποίησε τον εισαγγελέα να είναι παρών, ενώ γνώριζε ότι εκεί υπήρχε και μηχάνημα εκπομπής συνδρομητικού καναλιού; Γιατί; Γιατί δεν ειδοποίησε ούτε καν την Αστυνομία; Και γιατί η Αστυνομία δεν κάνει τη δουλειά της, να ψάξει να βρει τα δακτυλικά αποτυπώματα αυτού ή αυτών που έσπασαν τις κλειδαριές και έβαλαν καινούργιο λουκέτο; Γιατί δεν το κάνει αυτό μόνη της η Αστυνομία; Αδυνατούμε να πιστέψουμε ότι ενεργεί μόνη της κύριοι Υπουργοί- που δεν έχετε απαντήσει στην ερώτησή μου- προφανώς με άνωθεν εντολή. 
Και ισχυρίζεστε -το είπε η κ. Ασημακοπούλου- ότι η ΕΡΤ είναι το άνδρο της διαφθοράς και της διαπλοκής και ισχυρίζεστε ότι πρέπει να σπάσουν αυγά. Απαντήστε όμως -δεν έχετε απαντήσει- στην ανοιχτή επιστολή του Γιώργου του Κογιάννη, του πρώην διευθυντή ειδήσεων της ΕΡΤ προς τον κύριο Πρωθυπουργό, ο οποίος λέει: «Υποθέτω ότι αναφέρεστε, κύριε Πρωθυπουργέ, σε εκείνους που βολέψατε είτε εσείς ο ίδιος είτε οι συνοδοιπόροι και εταίροι σας στην Κυβέρνηση. Αναφέρεστε στους τριάντα -αργόμισθους στην πλειοψηφία τους- ειδικούς συμβούλους και προσωπικό ειδικών θέσεων, που διορίσατε στην ΕΡΤ από την πρώτη κιόλας μέρα της ανάληψης των καθηκόντων σας.Υποθέτω ότι αναφέρεστε» λέει ο κ. Κογιάννης «στον κουμπάρο σας, κ. Αντωνίου, τον οποίο διορίσατε με αποδοχές 3.500 ευρώ το μήνα.Υποθέτω ότι αναφέρεστε στον κουμπάρο του Διευθυντή του Γραφείου Τύπου σας, του κ. Μουρούτη, ο οποίος επίσης λαμβάνει 3.500 ευρώ το μήνα.Υποθέτω ότι αναφέρεστε ακόμη στην συντοπίτισσα του Υπουργού σας, αρμόδιου για τον Τύπο, κ. Κεδίκογλου, την κ. Ματίνα Ρέτσα, που αμείβεται με 3.000 ευρώ το μήνα». Όπως επίσης για την κακοδιαχείριση λέει ότι: «Φαντάζομαι ότι αναφέρεστε στο 1 εκατομμύριο ευρώ το χρόνο που κόστιζε η εκπομπή “Μεσογείων 136” για να βρει βήμα έκφρασης η κ. Ανθή Σαλαγκούδη». 
Αλλά δεν θέλετε να τους ξεβολέψετε αυτούς, γιατί αυτούς θα τους ξαναπάρετε να κάνουν την ίδια δουλειά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Τελειώστε, κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Θέλετε να χτυπήσετε τον κόσμο που έχει προσληφθεί, ακόμα και αυτούς που έχουν προσληφθεί με ΑΣΕΠ. Γιατί εκτός από αυτούς που διορίζετε, υπάρχουν και ασεπίτες στην ΕΡΤ. Είναι εκατοντάδες τεχνικοί και δημοσιογράφοι. Αυτούς, όμως, τους απολύετε. 
Γι’αυτό δεν πείθετε κανέναν. Και ακόμα και αν δεν ψηφίσετε την εξεταστική επιτροπή, είστε ένοχοι στη συνείδηση του ελληνικού λαού, της διεθνούς κοινής γνώμης και όλων των εργαζομένων της ΕΡΤ.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς σας ευχαριστούμε. 
Το λόγο έχει ο συνάδελφος Βουλευτής, κ. Γεώργιος Βαρεμένος.</ChairmanSpeech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Ευχαριστώ, κύριε Πρόεδρε. 
Κυρίες και κύριοι Βουλευτές, αυτό που συμβαίνει σήμερα στην Αθήνα με την επίσκεψη του Σόιμπλε δεν είναι επίδειξη δύναμης μιας αυταρχικής εξουσίας. Πρόκειται για την εκδήλωση του φόβου της μπροστά στα αποτελέσματα της πολιτικής της πάση θυσία να κρατηθεί μακριά ο εχθρός λαός. 
Να ρωτήσω κάτι; Αυτό που συμβαίνει σήμερα κάνει καλό στο κέντρο; Τα μαγαζιά της πολιορκημένης πόλης ξεπουλάνε σήμερα στο κέντρο; Μάλλον κάτι άλλο έχει ξεπουληθεί στον υψηλό προσκεκλημένο μας. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Ποιοι δολοφόνησαν την ΕΡΤ; Και να μην τους ξέραμε, ήταν εύκολο να τους βρούμε. Είναι αυτοί οι δράστες, γνωστοί για τη δράση τους στο παρελθόν. Είναι αυτοί που τη βίασαν, την εξώθησαν στην κομματική πορνεία και μετά της έβαλαν το περίστροφο στον κρόταφο. 
Κατεβάσατε τον διακόπτη και ψάχνετε να βρείτε πού είναι τα άκρα; Είστε εσείς το άκρο, τέτοιο που δεν ξαναυπήρξε τουλάχιστον στη μεταπολιτευτική ιστορία. 
Πριν κατεβάσετε την ΕΡΤ, φροντίσατε να σπρωχθεί στο περιθώριο και αντί να είναι μια υπολογίσιμη δύναμη στο ραδιοτηλεοπτικό τοπίο, να παίζει ένα περιθωριακό ρόλο. Ακόμα και στη γειτονική Ιταλία η RAI είναι ισχυρή. Τη θέλατε κάτι σαν ΥΕΝΕΔ. Τότε δεν σας ενοχλούσε η δημοσιοϋπαλληλική νοοτροπία, όπου αυτή υπήρχε. Δεν ενοχλούσε. Μπορεί και να διευκόλυνε για να περνάει η γραμμή. 
Εν πάση περιπτώσει, αυτά που λέτε για αμαρτίες της ΕΡΤ, για εξωτερικές παραγωγές και σκάνδαλα, τα πιστεύετε; Αν τα πιστεύετε, να τα ερευνήσουμε.
Τώρα επιχειρηματολογείτε για το μαύρο στην ΕΡΤ. Δεν σας ενδιαφέρουν οι απόδημοι Έλληνες. Δεν σας ενδιαφέρουν οι ναυτικοί. Βέβαια, μπορεί να μου απαντήσετε και να με αποστομώσετε ότι «γιατί, μας ενδιαφέρουν περισσότερο οι εγχώριοι Έλληνες;». Σωστό και αυτό. 
Τώρα λέτε ότι πάση θυσία πρέπει να κλείσει η ΕΡΤ. Λίγες ημέρες, όμως, πριν ο κ. Κεδίκογλου δήλωνε «urbi et orbi», ότι δεν πρέπει με τίποτα να κλείσει η ΕΡΤ, ότι δεν πρόκειται να κλείσει η ΕΡΤ και μάλιστα σε βαθμό που έπεισε κι ένα Βουλευτή της Νέας Δημοκρατίας, ο οποίος άνοιξε πόλεμο με μια εφημερίδα που έγραψε ότι υπάρχει σχέδιο για το κλείσιμο της ΕΡΤ. 
Έρχεται μετά ο κ. Κεδίκογλου -ο συγκεκριμένος κ. Κεδίκογλου, δεν ήταν άλλος. Μήπως είναι σωσίας;- ο οποίος απήγγειλε το αλήστου μνήμης διάγγελμα. Και μετά διερωτώμεθα, γιατί δεν έχει μείνει τίποτα από την αξιοπιστία της πολιτικής. Διερωτώνται ορισμένοι. Διότι δεν έμεινε τίποτα όρθιο! 
Θα ήθελα να ρωτήσω ρητορικά βέβαια: Είστε ικανοί για πολλά ακόμα; Για πόσα; Για όλα; Υπάρχει περιθώριο να συνεχίσετε σε αυτόν το δρόμο; 
Θα ήθελα να ρωτήσω και κάτι άλλο: Τώρα που υπάρχουν δυόμισι χιλιάδες άνθρωποι στο δρόμο, τι θα κάνετε; Μήπως ετοιμάζεστε να συνεχίσετε το σπορ της κομματοκρατίας και της ρουσφετολογίας, στο οποίο κατέχετε ολυμπιακό μετάλλιο;</Speech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Εμείς κατέχουμε;</Speech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Μήπως ετοιμάζεστε να στήσετε παραμάγαζο; Μήπως ετοιμάζεστε να επιβάλλετε κριτήρια με βάση το μακρινό παρελθόν; Μήπως ετοιμάζεστε να υποθάλψετε την ανθρωποφαγία και τον κανιβαλισμό; 
Μήπως ετοιμάζεστε να στρέψετε τον έναν εργαζόμενο εναντίον του άλλου; Θεωρείτε ότι μπορείτε να το πετύχετε αυτό;</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Κάνουμε  το σωστό.</Speech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Το σωστό; Και πριν κατεβάσετε, κύριε Κεδίκογλου, τον διακόπτη, το σωστό κάνατε. Και όταν κατεβάσατε τον διακόπτη, πάλι το σωστό κάνατε. 
Εγώ, κύριε Κεδίκογλου, θέλω να σας πω το εξής: Αναδιάρθρωση και εξυγίανση όχι μόνο στην ΕΡΤ, αλλά πουθενά δεν μπορείτε να κάνετε. Όχι εσείς προσωπικά. Η συγκεκριμένη Κυβέρνηση. Πάει πολύ το χθες να υποδύεται το αύριο. Το χθες είστε εσείς. Το έχει γνωρίσει ο ελληνικός λαός. Το γνωρίζει και το σήμερα το δικό σας, που έχει το ίδιο χρώμα με το «μαύρο» της ΕΡΤ. Θέλω, όμως, να πιστεύω ότι το πιο βαθύ μαύρο είναι λίγο πριν από το ξημέρωμα. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ,  κύριε Βαρεμένε. 
Το λόγο έχει η συνάδελφος Βουλευτής Μαγνησίας κ. Μαρίνα Χρυσοβελώνη. Χρόνια  Πολλά για χθες, κυρία συνάδελφε.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Να ’στε καλά!
Κύριε  Πρόεδρε, κυρίες και κύριοι συνάδελφοι, σήμερα εξετάζουμε μια πράξη πολιτικής δειλίας, μία ονειδιστική για την Ελλάδα πράξη για την οποία ευθύνεται αποκλειστικά η συγκυβέρνηση. Γιατί με το αυθαίρετο κλείσιμο της ΕΡΤ τόσο ο κ. Σαμαράς όσο και ο κ. Βενιζέλος επέδειξαν πρωτοφανή δειλία. Ντρόπιασαν τη  χώρα διεθνώς και ζημίωσαν τους Έλληνες πολίτες. 
Από τη μια έχουμε  τον κ. Σαμαρά. Με την αγαπημένη του μέθοδο, αυτήν της πράξης νομοθετικού περιεχομένου, παράκαμψε τη Βουλή, για να καταργήσει την ΕΡΤ, ωφελώντας ιδιωτικά συμφέροντα, κυρίως στο χώρο της τηλεόρασης. 
Από την άλλη μεριά είδαμε τα κροκοδείλια δάκρυα του κ. Βενιζέλου, με αφορμή το κλείσιμο της ΕΡΤ, τα οποία  σταμάτησαν ευθύς μόλις απέκτησε ο ίδιος και οι στενοί συνεργάτες του νέα υπουργικά αξιώματα μετά τον τελευταίο ανασχηματισμό. 
Θυμίζω εδώ ότι με το άρθρο 66 του ν. 4002/ 2011 το ίδιο το ΠΑΣΟΚ τον Αύγουστο του 2011 είχε προγράψει οριστικά την ΕΡΤ με τρόπο ρητό, ο οποίος δεν άφηνε καμμία αμφιβολία για τις πραγματικές προθέσεις της τότε μνημονιακής κυβέρνησης. 
Το ΠΑΣΟΚ απλώς κλαψούρισε για λίγο,  κρυπτόμενο πίσω από τον κ. Σαμαρά, για να κοροϊδέψει την κοινωνία. Το μόνο, όμως, που κατάφερε ο κ. Βενιζέλος  είναι να επιβεβαιώσει την απόλυτη πολιτική αδυναμία του, οδηγώντας το ΠΑΣΟΚ στην οριστική εξαφάνιση. Η προσωρινή αναρρίχηση του ιδίου και μερικών στελεχών του σε φευγαλέα αξιώματα ήταν το αντίδωρο από τον κ. Σαμαρά με ημερομηνία λήξης, όμως. 
Σε ό,τι αφορά τον κ. Σαμαρά, θα μείνει πραγματικά στην ιστορία ως ο Πρωθυπουργός που έκλεισε τη δημόσια  ραδιοτηλεόραση,  δωρίζοντας παράλληλα άδεια εκπομπής πανελλαδικής εμβέλειας στον Γεώργιο Καρατζαφέρη για το ιδιωτικό κανάλι ΑΡΤ. Αυτό ήταν προφανώς το περίφημο μπόνους μετεγγραφής που έδωσε ο κ. Σαμαράς στον ιδρυτή του Γεώργιο Καρατζαφέρη από την τσέπη, βεβαίως, και σε βάρος του ελληνικού λαού. 
Σε τι αποσκοπούσε, όμως, ο κ. Σαμαράς με το κλείσιμο της ΕΡΤ; Προφανώς, όπως είπα, στην εξυπηρέτηση ιδιωτικών συμφερόντων στον τηλεοπτικό χώρο. Παράλληλα, όμως, με τη σπασμωδική αυτή πράξη αναζητούσε ευθέως και χωρίς περιστροφές μεγαλύτερο μερίδιο τηλεοπτικού χρόνου για τον εαυτό του. 
Ο ίδιος ο κ. Πρωθυπουργός ανερυθρίαστα δήλωσε πριν από δύο εβδομάδες στην «ΚΑΘΗΜΕΡΙΝΗ» της Κυριακής  ότι αποκήρυξε  την ΕΡΤ, επειδή δεν προέβαλε, κατά τη γνώμη του,  όλες τις σπουδαίες πρωθυπουργικές  δραστηριότητες.  Είναι ο ίδιος ο παραπονούμενος Πρωθυπουργός, ο οποίος  κάνει συνεχώς κατάχρηση κρατικών πόρων για κομματικό όφελος. 
Πρόσφατα μάλιστα χρησιμοποίησε το προεδρικό αεροσκάφος, για να πάει με χρήματα των Ελλήνων φορολογουμένων στη Θεσσαλονίκη σε κομματική εκδήλωση της Νέας  Δημοκρατίας. Δυστυχώς, δεν βρίσκεται εδώ ο αρμόδιος Υφυπουργός κ. Δαβάκης. Θα ήθελα να πω, όμως, πως η απάντηση που έδωσε σε σχετική ερώτησή μου, αποτελεί στην κυριολεξία ντροπή για τις Ένοπλες Δυνάμεις και ειδικά για την Πολεμική Αεροπορία, που είναι υπεύθυνη για τις μετακινήσεις κρατικών αξιωματούχων. 
Επιστρέφοντας στο ΠΑΣΟΚ και στην ΕΡΤ, θα πω ότι το έτερο κόμμα της συγκυβέρνησης που κατέθετε πριν από λίγες μόλις εβδομάδες πρόταση νόμου για την αναίρεση του κλεισίματος της δημόσιας ραδιοτηλεόρασης, τελικά συμφώνησε με την «ταφόπλακα» για την ΕΡΤ. Μιλάω για το νομοσχέδιο για τη ΝΕΡΙΤ που το ΠΑΣΟΚ υπερψήφισε ανεπιφύλακτα στην αρμόδια επιτροπή. Έτσι διαμορφώνεται πλέον με βάση τις επιλογές της συγκυβέρνησης μια εξαιρετικά αρνητική κατάσταση για το δημόσιο συμφέρον. 
Πρώτη συνέπεια της κατάργησης της ΕΡΤ, είναι η καταβολή των προβλεπόμενων αποζημιώσεων στους απολυμένους εργαζόμενους. Μιλάμε για αποζημιώσεις ύψους δεκάδων εκατομμυρίων ευρώ. Δεύτερο «πακέτο» για το δημόσιο θα έλθει με τις ποινικές ρήτρες δεκάδων εκατομμυρίων ευρώ που η ΕΡΤ θα αναγκαστεί να πληρώσει επειδή δεν τηρεί τις διεθνείς υποχρεώσεις που είχε αναλάβει. Επίσης, το ελληνικό δημόσιο εγγράφει απώλειες πολλών εκατομμυρίων ευρώ από τη μη μετάδοση κορυφαίων διεθνών αθλητικών γεγονότων τα οποία η ΕΡΤ είχε αποκτήσει και επρόκειτο να προβάλει. Για την αγορά αυτών των τηλεοπτικών δικαιωμάτων η ΕΡΤ πλήρωσε δεκάδες εκατομμύρια ευρώ. Μόνο για το Champions League το κόστος της απόκτησης των τηλεοπτικών δικαιωμάτων έφτασε τα τριάντα εκατομμύρια ευρώ. Έτσι σήμερα το δημόσιο είναι υποχρεωμένο να πληρώσει και την προβλεπόμενη από τις συμβάσεις ποινική ρήτρα. Συνολικά το ποσό που θα χρειαστεί να καταβάλει το δημόσιο εάν δεν μεταδοθούν αυτές οι διοργανώσεις, μπορεί να αγγίξει και τα δέκα εκατομμύρια ευρώ. Μιλάμε δηλαδή για τεράστια οικονομική ζημιά. 
Παρά ταύτα, βρέθηκαν κάποιοι που τελικά στήριξαν τον κ. Σαμαρά στην κατάφωρα αντισυνταγματική προσπάθειά του να καταργήσει την ΕΡΤ και να την αντικαταστήσει με τη ΝΕΡΙΤ. Ήταν το ΠΑΣΟΚ, νυν κοινοβουλευτικό κόμμα, και το ΛΑΟΣ, ένα πρώην κοινοβουλευτικό κόμμα. Η συνέργια του δευτέρου εντυπωσιάζει για τους λόγους συναλλαγής που προανέφερα. Το ΠΑΣΟΚ όμως μέχρι πρότινος «έχυνε κροκοδείλια δάκρυα» για το «μαύρο» στις οθόνες και δήλωνε αλληλεγγύη στους εργαζόμενους της ΕΡΤ. Από τότε το μόνο που μεσολάβησε ήταν η αντικατάσταση στις τηλεοπτικές οθόνες του «μαύρου» από βιντεοταινίες, αλλά κυρίως σ’ ό,τι αφορά το ΠΑΣΟΚ η επανάκτηση της αντιπροεδρίας της Κυβέρνησης από τον κ. Βενιζέλο. Έτσι σήμερα με μία εντυπωσιακή «γυριστή» το ΠΑΣΟΚ αρνείται τις ευθύνες του, ξεχνά τις υποσχέσεις του και διαγράφει το ποινικό μητρώο Σαμαρά. Αρνείται την ανάδειξη των τεράστιων ποινικών και άλλων ευθυνών της συγκυβέρνησης και ιδιαίτερα της Νέας Δημοκρατίας που έβαλε «ταφόπλακα» στην ΕΡΤ. 
Το προσωπικό deal του κ. Βενιζέλου συνιστά την αποθέωση της φτηνής συναλλαγής, όμως ακόμα και το πιο προσοδοφόρο deal έχει πάντα το κόστος του. Όπως λέει και ο σοφός λαός μας, «εκεί που είσαι ήμουνα κι εδώ που είμαι θα’ σαι» μετά τις εκλογές. Το δρόμο σάς τον έδειξε ο παλιός μικρός συνεταίρος του κ. Σαμαρά και γνωρίζετε πως οδηγεί εκτός Βουλής. Ακόμα και τώρα όμως μπορείτε να μην επιλέξετε αυτό το δρόμο. Εάν το πράξετε, μαζί με τους εαυτούς σας θα ωφελήσετε σίγουρα και την πατρίδα μας.
Σας ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε την κ. Χρυσοβελώνη.
Το λόγο έχει ο κ. Κουκούτσης.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κύριε Πρόεδρε.
Έγινε προ ολίγου μία καταγγελία από το Βουλευτή Μεσσηνίας του ΣΥΡΙΖΑ κ. Πετράκο. Είπε ότι έγινε ένα τηλεφώνημα από τη Χρυσή Αυγή. Προς πού; Δεν είπε το «πού». Σε δημοκρατικούς πολίτες. Στο indymedia! Εκεί έγινε το τηλεφώνημα, λέει, αλλά δεν το λέει ξεκάθαρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουκούτση, μη χτυπάτε το χέρι σας στο έδρανο. Σας παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Με συγχωρείτε.
Αυτό, λοιπόν, είναι η τρανή απόδειξη ότι ο ΣΥΡΙΖΑ είναι οι κουκουλοφόροι, οι δολοφόνοι και αυτοί που καίνε κάθε φορά την Αθήνα. Το είπαν μόνοι τους ξεκάθαρα, γιατί έχει σήμερα ο ΣΥΡΙΖΑ καταγγελία για το τηλεφώνημα. Πού έγινε το τηλεφώνημα; Για πείτε μας. Στο indymedia, κύριες και κύριοι.</Speech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Τι είναι αυτό;</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ξέρετε πολύ καλά τι είναι. Δικό σας όργανο είναι. Εσείς που καίτε την Αθήνα το ξέρετε μια χαρά. Αλλά –μη γελάτε, κύριε Βαρεμένε- δεν είμαστε στο Βουκουρέστι. Ξέρετε εσείς. Σαν εκφωνητής του Τσαουσέσκου ξέρετε πολύ καλά. Δεν είμαστε στο Βουκουρέστι. Liniste.
Θα σας πω και κάτι άλλο. Δεν έχετε να κάνετε με την «ελαφροδεξιούλα». Έχετε με άλλους να κάνετε. Πάρτε το χαμπάρι, χωνέψτε το. Εμείς δεν χαριζόμαστε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Έχουμε μαζέψει τέτοιους! Σιγά μη σε φοβηθούμε κιόλας.</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Το κλείσιμο της ΕΡΤ είναι γεγονός λοιπόν και όσες αντιδράσεις και να υπάρξουν, δεν αλλάζει τίποτα. Το θατσερικού τύπου θάρρος που χρειάζεται για να καταργηθεί εν μία νυκτί ένας οργανισμός δυόμισι χιλιάδων υπαλλήλων ο οποίος θα μπορούσε να λειτουργήσει και με τους μισούς, αποτελούσε επιπλέον πρότυπο κακής διαχείρισης και σπατάλης με αργομισθίες και προκλητικά υψηλούς μισθούς ευνοουμένων των εκάστοτε Υπουργών
Λένε πολλοί ότι η εξυγίανση θα μπορούσε να γίνει όταν η ΕΡΤ θα ήταν ανοιχτή. 
Ο κ. Σαμαράς, από τη δική του μεριά καλά έκανε και το έκανε έτσι γιατί δεν μπορούσε να κάνει αλλιώς, αλλά η δημόσια τηλεόραση οφείλει να υπηρετεί…</Speech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: ... (Δεν ακούστηκε)</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Είπατε κάτι, κύριε Διαμαντόπουλε;</Speech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Ό,τι άκουσες.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Δεν άκουσα, πείτε μου ξανά. Θα έρθετε να μου το πείτε έξω μετά. Δεν σας απαντώ εδώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ πολύ, κύριε Κουκούτση και κύριε Διαμαντόπουλε.</ChairmanSpeech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Η δημόσια τηλεόραση οφείλει να υπηρετεί…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, να ανακαλέσετε τον κύριο στην τάξη. Θα έπρεπε να το είχατε κάνει προ πολλού.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ήσυχα, κουμουνιστές. Συγγνώμη, δεν είναι κομουνιστές, έκανα λάθος. Εσάς, κύριε Παφίλη, σας τιμώ. Αυτοί είναι «γιαλαντζί». 
Η δημόσια τηλεόραση, λοιπόν, οφείλει να υπηρετεί τον πολιτισμό, να λειτουργεί άνευ ελλειμμάτων, χωρίς να επιδιώκει το κέρδος, το οποίο όμως είναι καλοδεχούμενο εφόσον χρησιμοποιείται για τους σκοπούς της δημόσιας τηλεόρασης και όχι για τον ανήθικο πλουτισμό των διαχειριστών της.
Όταν έκλεισε η ΕΡΤ, ο κ. Τσίπρας έκανε μια ανερμάτιστη δήλωση, λαϊκίστικη και υποκριτική και είπε ότι ο ελληνικός λαός πληρώνει την ΕΡΤ και δικαιούται να έχει αντικειμενική και πλουραλιστική ενημέρωση. 
Δηλαδή, Mr Αλέξης, πριν κλείσει η ΕΡΤ είχαμε πλουραλιστική και αντικειμενική ενημέρωση και τώρα που έκλεισε, τη χάσαμε; Είμαστε με τα καλά μας; Μιλάμε για την κατ’ εξοχήν κυβερνητική προπαγάνδα. Ακούσατε ποτέ δημοσιογράφο να ασκεί δριμεία κριτική στην Κυβέρνηση; Απλώς αναπαρήγαγαν τις ειδήσεις του συστήματος. 
Όταν χάνονταν επιχειρήσεις, ζωές, οικογένειες, πού ήταν η ΕΡΤ; Θα μπορούσε να γίνει «το» μέσο ενημέρωσης του εξευτελισμένου Eλληνα. Εις μάτην. Έξω από το κτήριο της ΕΡΤ τι κυματίζουν; Σημαίες του ΣΥΡΙΖΑ, του ΠΑΜΕ, άλλων συνιστωσών και συνθήματα όπως: «ΕΑΜ, ΕΛΑΣ ΜΕΛΙΓΑΛΑΣ». 
Ο κ. Πετράκος παρεξηγήθηκε στην Καλαμάτα μια φορά όταν μας φώναζε «ΕΑΜ, ΕΛΑΣ, ΜΕΛΙΓΑΛΑΣ» με εκατό άπλυτους και του είπα: «Και εγώ στο Βίτσι και στο Γράμμο σας βάλαμε στην άμμο». Δεν είπα τίποτα κακό. Αυτός εκνευρίστηκε, του κακοφάνηκε.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, σας παρακαλώ να τον ανακαλέσετε στην τάξη!</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Τώρα που η ενότητα του έθνους είναι το ζητούμενο, δεν χρειάζονται τέτοια πράγματα. Το ξαναλέμε. Τα θύματα είναι οι απλοί εργαζόμενοι και όχι οι δημοσιογράφοι και οι διοικητικοί μαχαραγιάδες.</Speech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Δοσίλογοι και ταγματασφαλίτες…</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Στεναχωρήθηκες;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουκούτση, γιατί απαντάτε στο συνάδελφο;</ChairmanSpeech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Μα δεν μπορώ να ακούω φωνές.</Speech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ</Parlmember>: Κύριε Πρόεδρε, τον διακόπτουν συνέχεια.</Speech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: … (Δεν ακούστηκε)</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Η κ. Ρεπούση της ΔΗΜΑΡ είχε δηλώσει προεκλογικά στον κ. Θεοδωράκη στο «MEGA», ότι οι πολίτες οφείλουν να υπακούουν στο νόμους ακόμα και όταν είναι άδικοι. Βέβαια, υπάρχουν απόλυτες γνώμες γύρω από το θέμα. Κάποιοι «βρήκαν» το κλείσιμο της ΕΡΤ χούντα και πραξικόπημα. Πόλωση και υποκρισία και από τους μεν και από τους δε. Μερικοί αναγνωρίζουν ξαφνικά ως το μεγαλύτερο πρόβλημα της χώρας την αισχρή κατάσταση στην ΕΡΤ. Οι άλλοι μιλούν πλέον για χουντοποίηση και λογοκρισία. Πού; Στην ΕΡΤ της ελάχιστης τηλεθέασης. 
Νεαρή απόφοιτος πανεπιστημίου, με το μπαμπά της μέλος του ΠΑΣΟΚ, που είχε διοριστεί στην ΕΡΤ, θα περνάει μία δυο φορές την εβδομάδα να βάζει τυπικές υπογραφές, οι καθαρές ετήσιες αποδοχές της θα έχουν φτάσει στα 60.000 ευρώ και στον πολύ ελεύθερο χρόνο της θα τρέχει για μια αντιπροσωπεία πολυεθνικής την οποία η ίδια διεύθυνε “full time”. 
Τεχνικοί άφηναν σύγχρονα ακριβοπληρωμένα μηχανήματα στο υπόγειο να σαπίζουν. Η «ΕΡΤ3 είχε» τετρακόσιους είκοσι δύο εργαζόμενους και τετρακόσιες ενενήντα συνδέσεις κινητών τηλεφώνων και δίνονταν επιδόματα 400 ευρώ για καφέ κ.λπ.. 
Συμφωνούμε πλήρως με την εκδίωξη λαμογιών που λυμαίνονταν και λυμαίνονται ακόμα δημόσιο χρήμα. Συμφωνούμε πλήρως με την εκδίωξη των διπλοθεσιτών και τριπλοθεσιτών, που τώρα καίγονται και κλαίγονται. Συμφωνούμε πλήρως και με τη δίωξη εθνομηδενιστών κηφήνων που βρήκαν στέγη στην Ελληνική Ραδιοφωνία και Τηλεόραση. Συμφωνούμε πλήρως με την κατάργηση εξωφρενικών προσλήψεων με μυθικούς μισθούς δημοσιογράφων που πάντα έγλειφαν την εκάστοτε κυβέρνηση. Αλλά γι’ αυτούς είμαστε σίγουροι ότι θα απορροφηθούν και πάλι. 
Για όλα τα παραπάνω εμείς δεν έχουμε καμμία λύπη και ευχόμαστε –γιατί δεν έχουμε ακόμα πειστεί- ότι θα πάψουν να υπάρχουν. Όμως, είμαστε κάθετα αντίθετοι στην τυφλή απόλυση των υπαλλήλων όπως και σε κάθε τυφλή απόλυση που μόνο σκοπό έχει την εξαθλίωση και όχι την εξυγίανση όπως διατείνονται. Είμαστε κάθετα αντίθετοι σε όλα τα κλεισίματα, ακόμα και των νοσοκομείων, των αμυντικών βιομηχανιών, που σιγά-σιγά ανακοινώνονται.
O κόσμος έχει χάσει δουλειές, σπίτια, τον ύπνο του τον ίδιο. Χάνει την πατρίδα του. Εδώ έχουμε να κάνουμε ένα ερώτημα προς την Κυβέρνηση και προς την ΕΡΤ: Γι’ αυτά τι κάνανε; Και είναι η απόλυτη σιωπή. Για εμάς τους Έλληνες εθνικιστές δεν υπάρχει με το κλείσιμο ή το άνοιγμα της ΕΡΤ ούτε έλλειψη δημοκρατίας ούτε περίσσευμα.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ, το συνάδελφο Βουλευτή, τον κ. Κουτσογιαννακόπουλο.
Έχετε το λόγο, κύριε συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Κυρίες και κύριοι συνάδελφοι, ειλικρινά διαπορούσα και διαπορώ για την πρωτοβουλία την οποία πήρε ο ΣΥΡΙΖΑ για το εάν και κατά πόσον δηλαδή η πρωτοβουλία για τη συγκρότηση αυτής της εξεταστικής έχει ουσιαστικό έρεισμα και έχει, πράγματι,βουλητικό στοιχείο ισχυρό ούτως ώστε να μπορέσει κανείς να δει τι είναι αυτό που θα έπρεπε ως αξιοσημείωτο και ενδιαφέρον ζήτημα να απασχολήσει το ελληνικό Κοινοβούλιο.
Επιμελέστατα, όμως, επισκοπώντας και επανεπισκοπώντας την πρόταση διαπιστώνει κανείς ότι εκφεύγει του πραγματικού ζητήματος, δεν ασχολείται με τον πυρήνα του προβλήματος, αλλά ασχολείται αποκλειστικά και μόνο με μία νόμιμα και συνταγματικά ληφθείσα απόφαση της Κυβερνήσεως. Θέλει να ερευνήσει το νομικό υπόβαθρο αυτής της προτάσεως και τα επέκεινα αυτής. Όλα τα υπόλοιπα δυστυχώς δεν θέλει να τα αγγίξει. Δυστυχώς, δεν θέλει να πάμε προς τα πίσω, να δούμε τα πώς και τα γιατί. Δεν θέλει να ανιχνεύσουμε και πολύ περισσότερο δυστυχώς να θεραπεύσουμε όλες εκείνες τις γενεσιουργές του κακού αιτίες. 
Παρακολουθούσα όλες εκείνες τις ημέρες μετά την απόφαση της Κυβερνήσεως τι ήταν αυτά τα οποία ελέγοντο από πλευράς των θιγομένων. Η τραγική και μόνιμη επωδός δυστυχώς –και αυτό είναι τραγικό- ήταν «ναι, όλα αυτά συνέβαιναν αλλά δεν ήταν ερήμην των διοικήσεων, δεν ήταν ερήμην των κυβερνώντων». Άρα αφού οι κυβερνώντες διόριζαν διοικήσεις, οι διοικήσεις εγνώριζαν και εάν, λοιπόν, λέω εγνώριζαν οι διοικήσεις και εγνώριζαν οι κυβερνήσεις όλα είναι καθαγιασμένα! Επειδή δε αυτά συνέβαιναν επί δεκαετίες, θα πρέπει να εξακολουθήσουν να συμβαίνουν.
Εδώ μου θυμίζει αυτό που είχε πει ο Θεόδωρος Κολοκοτρώνης στον Γιάννη Καποδίστρια, «μου χάλασες την Ελλάδα». Ο Καποδίστριας του αποκρίθηκε: «Γιατί;». Του απάντησε ο Κολοκοτρώνης: «επειδή έπρεπε να το κάνεις πέντε φράγκικο και δεκαπέντε να το αφήσεις τούρκικο. Μετά από είκοσι χρόνια, να το κάνεις δέκα φράγκικο και να το αφήσεις δέκα τούρκικο. Πάλι μετά από είκοσι χρόνια, να το κάνεις δεκαπέντε φράγκικο και να το αφήσεις πέντε τούρκικο, ώστε μετά από άλλα είκοσι χρόνια, να γίνει όλο φράγκικο». 
Αυτό θέλει ο ΣΥΡΙΖΑ και δυστυχώς, όσοι στηρίζουν την πρότασή του. Δεν θέλουνε να αλλάξουνε τίποτα. Είναι τραγικό. 
Υποτίθεται δυνάμεις Αριστεράς, που όπως θέλουν να υποστηρίζουν, ότι είναι φιλοπρόοδες, ριζοσπαστικές και επιθετικές για αλλαγές, να εμφανίζονται ως οι πλέον αντιδραστικές, μέχρι σημείου υπερασπίσεως θυλάκων πλήρους ανομίας και να ψελλίζουν ότι ξέρετε, αυτά θα μπορούσαμε να τα θεραπεύσουμε καθοδόν. 
Έφτασε ο ΣΥΡΙΖΑ και άλλοι ακόμα και σήμερα να πούνε ότι το σχέδιο Μόσιαλου ήταν εξορθολογιστικό. Γιατί; Επειδή δεν μπορούσε να διαλύσει αυτό το οποίο ήτο γαγγραινοποιημένο, ήτο καρκινοποιημένο. Πίστευε ότι μπορούσε να θεραπεύσει καρκίνο και γάγγραινα. Όμως, δεν θεραπεύεται ο καρκίνος και η γάγγραινα κατ’ αυτόν τον τρόπο, δυστυχώς.
Ναι, βεβαίως, υπάρχουν εργαζόμενοι. Θα επιληφθούν πρόνοιες για τους εργαζομένους, για αυτούς που ,πράγματι, δικαιωματικά ευρέθησαν εκεί που ευρέθησαν. Αυτή είναι η ευχή και η παράκληση, να γίνει μέσα από το καινούργιο νομοσχέδιο που θα γεννηθεί αύριο.
Όμως, όλα τα υπόλοιπα δεν μπορεί να παραμένουν. Είναι έγκλημα εις βάρος του ελληνικού λαού. Είναι η χειρότερη διδαχή που μπορούμε να δώσουμε στους νεότερους.
Τελειώνοντας, θέλω να πω ότι επιχειρήσατε να στηρίξετε την προσπάθειά σας γι’ αυτήν την εξεταστική πάνω σε ένα νομικό συλλογισμό, ο οποίος εξ υπ’ αρχής είναι ατελής, είναι ψευδής, είναι και λάθος. Θέλω, πραγματικά, να ρωτήσω αν αγνοούμε τόσο πολύ τα νομικά ή εκ δολιότητας αποκρύπτουμε τη νομική πραγματικότητα ακόμα και όταν αυτή έχει πιστοποιηθεί μέσα από το Συμβούλιο της Επικρατείας. Φτάνετε στο σημείο να επικαλείστε ακόμη, για να τα στηρίξετε όλα αυτά, μία μειοψηφούσα άποψη της κ. Καραμαζόφ. Είναι δυνατόν υπό τέτοιο πρίσμα και υπό τέτοια…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Της κ. Καραμανόφ, κύριε συνάδελφε.</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΑΚΟΠΟΥΛΟΣ</Parlmember>: Πώς την είπατε;</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Καραμανόφ!</Speech> 
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΑΚΟΠΟΥΛΟΣ</Parlmember>: Συγγνώμη, Καραμανόφ ήθελα να πω. Όχι προφανώς εκ των αδερφών Καραμαζόφ!
Είναι δυνατόν να έρθετε να στηρίξετε αίτημα για σύσταση εξεταστικής επιτροπής στη μειοψηφούσα άποψη του τμήματος αναστολών του Συμβουλίου της Επικρατείας;
Θέλω να πω κάτι τελευταίο στο κ. Δρίτσα. Κύριε Δρίτσα, δεν περίμενα από εσάς, ειλικρινά σας το λέω, ότι θα απευθύνετε την προειδοποίηση: «μην τολμήσετε να στείλετε τα ΜΑΤ στην ΕΡΤ». 
Ποιος σας είπε ότι θέλουμε να στείλουμε τα ΜΑΤ στην ΕΡΤ;</Speech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Τότε δεν υπάρχει θέμα.</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΑΚΟΠΟΥΛΟΣ</Parlmember>: Αν δεν υπάρχει θέμα, να ελευθερωθούν τα κτήρια διότι διαφορετικά, έχουμε σοβαρό αδίκημα.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ελεύθερα είναι.</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΑΚΟΠΟΥΛΟΣ</Parlmember>: Δεν έχουμε κατάληψη δημοσίων εγκαταστάσεων και κτηρίων;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς φυλάσσετε τη δημόσια περιουσία;</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΑΚΟΠΟΥΛΟΣ</Parlmember>: Συμπράττετε είτε και ως ηθικοί είτε και ως φυσικοί αυτουργοί.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αφού τους στείλατε έγγραφο να τη διαφυλάξουν…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ, κυρία Κωνσταντοπούλου. Γιατί πρέπει πάντα να διακόπτετε!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΑΚΟΠΟΥΛΟΣ</Parlmember>: Είστε συνυπεύθυνοι. Όλα τα υπόλοιπα είναι υποκριτικά, άκρως υποκριτικά. 
Οι δακρύωρες αυτές συναυλίες δεν υποκρύπτουν τίποτα άλλο παρά μύχιο πόθο. Όπως εξέφρασε -εκτός και αν του έφυγε- ένα βράδυ στέλεχός σας σε τηλεοπτικό σταθμό ότι οι ημέρες αυτές, ημέρες αλληλεγγύης του λαού, του θυμίζουν μέρες πολυτεχνείου. 
Σας το είπα και άλλοι φορά προσπαθείτε να δημιουργήσετε κλίμα. Προσπαθήσετε να ξύσετε ξανά πληγές. Δεν θα σας ακολουθήσουμε αλλά θα σας απαντήσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ τη συνάδελφο, κ. Θεανώ Φωτίου να πάρει το λόγο.</ChairmanSpeech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Κυρίες και κύριοι Βουλευτές, η ερώτηση που πρέπει να απαντήσουμε σήμερα, είναι αν υπέστη το δημόσιο συμφέρον ζημιά από τις πράξεις της Κυβέρνησης ως προς την ΕΡΤ και αν πρέπει να διερευνήσουμε αυτήν τη ζημιά με τη συγκρότηση εξεταστικής επιτροπής. Αυτό είναι το ερώτημα σήμερα. Δεν είναι το ερώτημα, αγαπητοί κύριοι συνάδελφοι, της Δεξιάς και του ΠΑΣΟΚ αν και τι ακριβώς είπε -όπως τα παραποιείτε- εχθές ο Αρχηγός της Αξιωματικής Αντιπολίτευσης, αν και τι ακριβώς είπαν -όπως τα παραποιείτε- οι Βουλευτές του ΣΥΡΙΖΑ.
Υπέστη το δημόσιο ζημιά, κύριοι Βουλευτές; Αν ναι, πρέπει να συγκροτηθεί εξεταστική επιτροπή; Τι απαντάτε, κύριοι της ΔΗΜΑΡ; Δεν έχω καταλάβει τη θέση σας. 
Έχουμε εκθέσει αναλυτικά με την εισηγήτριά μας το λεπτομερή κατάλογο των στοιχείων που αποδεικνύουν την οικονομική ζημιά που υπέστη το δημόσιο παράλληλα με τις αντιθεσμικές και αντισυνταγματικές ενέργειες, στις οποίες προβήκατε. 
Όσο για το ανυπολόγιστο οικονομικά –δεν μπορεί να υπολογιστεί η βαρύτητα- πλήγμα που εδέχθη η δημοκρατία και ο ευρωπαϊκός νομικός πολιτισμός, όλοι γνωρίζουμε καλά ότι καμία εξεταστική δεν το ανιχνεύει, αλλά το πληρώνει εσαεί η χώρα διαχρονικά, είτε με τις δικτατορίες του παρελθόντος είτε με την άνοδο τώρα του νεοναζισμού, που μόλις πριν δύο λεπτά είδατε το αποτρόπαιό του πρόσωπο. Είδαμε πώς μπορεί πλέον μέσα στο Κοινοβούλιο να απειλεί με βία τον κάθε Βουλευτή κι όχι μόνο να λέει ψέματα για το indymedia. Σιγά μην απέκτησε το indymedia τηλέφωνο και του τηλεφώνησαν. Απλός πολίτης πήρε τηλέφωνο και το γνωρίζουμε καλά. Όμως το να απειλεί με βία μέσα στο Κοινοβούλιο σημαίνει ότι πλήττεται η δημοκρατία και πλήττεται από τις ενέργειές σας. 
Γιατί όμως οδηγήθηκε η Κυβέρνηση στο ανεπίτρεπτο αυτό μέτρο; Γιατί η πολιτική του σοκ και δέους βασίζεται στη συκοφάντηση των δημόσιων αγαθών και της Αριστεράς που τα υπερασπίζεται. Χωρίς τη συνέργεια των Μέσων Μαζικής Ενημέρωσης και κυρίαρχα της τηλεόρασης, αυτή η γραμμή δεν περνάει. Δεν περνάει η μονταζιέρα αν δεν έχεις όλα τα ΜΜΕ να την αναπαράγουν. 
Για να κυριαρχήσει δηλαδή ο γκεμπελισμός, «συκοφαντήστε, συκοφαντήστε, κάτι θα μείνει», απαιτείται η φίμωση της ενημέρωσης, το κλείσιμο της ΕΡΤ. Η ιδιωτική τηλεόραση καλά κρατεί, καλά κάνει το ρόλο της, τον επιτελεί έναντι συγκεκριμένων αντιπαροχών. Η ΕΡΤ λειτουργώντας σε ασφυκτικά πλαίσια και κάτω από συνεχή πίεση και με άμεσες παρεμβάσεις της Κυβέρνησης και του κ. Κεδίκογλου, δημιουργούσε κάποιες ρωγμές στον γκεμπελισμό. Γι’ αυτό έπρεπε να σταματήσει έναντι οιουδήποτε τιμήματος και το τίμημα ήταν βαρύ. Εδώ επιστρατεύεται,βέβαια το τρίπτυχο του γκεμπελισμού κατά των δημόσιων αγαθών. 
Να σας πω το τρίπτυχο κι αν δεν το ακούσατε χθες, να μου πείτε ότι δεν το ακούσατε, όλοι οι Βουλευτές:
Πρώτον: «Άχρηστες υπηρεσίες, σπάταλες». Τι σημαίνει αυτό; Πού οδηγούμαστε; Διαρθρωτικές αλλαγές. Πού οδηγεί αυτό; Καταργήσεις, συγχωνεύσεις και παραχώρηση στο ιδιωτικό κεφάλαιο. 
Δεύτερον: «Βολεμένοι, τεμπέληδες». Τα είπε λίγο πριν ο κ. Μιχελάκης. Άρα, διαθεσιμότητα, άρα απολύσεις που απαιτούνται από την τρόικα. 
Τρίτον: «Διεφθαρμένοι-συνδικαλιστές». Άρα αξιολόγηση, άρα διώχνουμε τους αντιφρονούντες, νέο πελατειακό κράτος φτιάχνουμε οι δικομματικοί. 
Τους στόχους τους ξέρει όλος ο λαός και είναι οι δύο εξής: Απολύσεις, εκχώρηση των δημόσιων αγαθών στο ιδιωτικό κεφάλαιο. 
Χιλιάδες άνθρωποι που αντάμωναν κάθε βράδυ στην ΕΡΤ μετείχαν ενός λογικού αντανακλαστικού, εκείνου του αντανακλαστικού που υπερασπίζεται τη δημοκρατία. 
Αυτοί οι άνθρωποι εκπροσωπούσαν τη συντριπτική πλειοψηφία του ελληνικού λαού που έδινε δύναμη στους εργαζόμενους της ΕΡΤ να εκπέμπουν σε συνεχή ροή. Και τότε, είδαμε όλοι τους ανθρώπους της ΕΡΤ να απελευθερώνονται από τις κομματικές εξαρτήσεις του παρόντος ή του παρελθόντος και να δημιουργούν ένα μοναδικής ποιότητας αυτοδιαχειριστικό εγχείρημα στον τομέα της ενημέρωσης. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Αυτό είναι το μεγάλο κέρδος που εγγράφει υποθήκες για το μέλλον της ενημέρωσης. Αυτό δημιουργεί νέο υπόδειγμα. Αυτά τα εγχειρήματα μας δίνουν την ελπίδα να πιστεύουμε ότι θα μπορέσουμε σαν κυβέρνηση της Αριστεράς να αλλάξουμε ριζικά την κατάσταση στην ΕΡΤ -την οποία θα αποκαταστήσουμε και θα ενισχύσουμε- και την ενημέρωση με την ενεργό συμμετοχή των ίδιων των εργαζομένων. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ. 
Το λόγο έχει ο Υπουργός Δημόσιας Τάξης και Προστασίας του Πολίτη κ. Νικόλαος Δένδιας.
Όμως, κύριε Υπουργέ, θα ήθελα να σας παρακαλέσω να μη χρησιμοποιήσετε το χρόνο στο έπακρο. 
(Θόρυβος στην Αίθουσα) 
Με αυτά που γίνονται εδώ μέσα, καμμιά φορά χρειάζεται ο κ. Δένδιας για να συλλάβει κάποιους.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κατά την πράξη νομοθετικού περιεχομένου έχει σχέση. Είμαστε θεσμικά υπεύθυνοι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πόσο χρόνο, λοιπόν, χρειάζεστε, κύριε Υπουργέ;</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Τα οκτώ λεπτά είναι υπεραρκετά, κύριε Πρόεδρε. Δεν θα χρειαστώ τα δεκαπέντε λεπτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε Υπουργέ. 
Ορίστε, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κυρίες και κύριοι συνάδελφοι, θα μου επιτρέψετε να σας πω το εξής. Κατ’ αρχάς, νομίζω ότι και οι προλαλήσαντες Υπουργοί αλλά κυρίως και οι συνάδελφοι Βουλευτές της Νέας Δημοκρατίας οι οποίοι ανέπτυξαν προηγουμένως τις απόψεις της Νέας Δημοκρατίας και της Πλειοψηφίας γι’ αυτό το ζήτημα, είπαν αρκετά πράγματα για την ΕΡΤ και νομίζω απολύτως επαρκή για τους λόγους που οδήγησαν την Κυβέρνηση να ενεργήσει με τον τρόπο που ενήργησε. 
Έχω την εντύπωση ότι δεν υπάρχουν πράγματα τα οποία να μπορώ εγώ να προσθέσω. Και επιτρέψτε μου συμπερασματικά να πω ότι και ο αντίλογος ο οποίος ακούστηκε εν μέρει σ’ αυτήν την Αίθουσα δεν συνιστά επαρκές ή στοιχειωδώς επαρκές επιχείρημα. Και αυτό το λέω με κάθε σεβασμό στη διαφορετική άποψη. 
Όμως, εκείνο το οποίο θα ήθελα να σχολιάσω για λίγο χωρίς να σπαταλώ το χρόνο της Εθνικής Αντιπροσωπείας είναι το ίδιο το γεγονός του αιτήματος το οποίο υπεβλήθη για τη σύσταση εξεταστικής επιτροπής. Διότι, εν πάση περιπτώσει, μπορεί κάποιος να ισχυρίζεται ότι διαφωνεί με την αντίληψη της Κυβέρνησης, με την αντίληψη του Πρωθυπουργού, με την αντίληψη της Νέας Δημοκρατίας για το θέμα της ΕΡΤ. Αυτό είναι κάτι απολύτως σεβαστό. Και μπορεί να ασκεί την οποιαδήποτε κριτική, μπορεί να διατυπώνει την οποιαδήποτε γνώμη, μπορεί όταν θα έρθει να συζητηθεί το κυρωτικό νομοθέτημα της πράξης νομοθετικού περιεχομένου, να τοποθετηθεί κάθετα αντίθετα και να εξηγήσει τους λόγους. 
Εκείνο, όμως, το οποίο διαφεύγει της αντίληψής μου είναι η τακτική της υποβολής αιτήματος για εξεταστική επιτροπή. Μάλιστα, αυτό το αίτημα για εξεταστική επιτροπή σαφέστατα στην τρίτη μόλις γραμμή μιλά για πολιτικές –απολύτως σεβαστό- αλλά και για νομικές –διάβαζε «ποινικές»- ευθύνες των προσώπων που σχεδίασαν, χειρίστηκαν κ.λπ..
Παρατηρώ τον τρόπο διαχείρισης του αντιπολιτευτικού λόγου αλλά και την αντιπολιτευτική τακτική την οποία ακολουθεί ο ΣΥΡΙΖΑ όλους αυτούς τους μήνες. Μιλάω για το ΣΥΡΙΖΑ ο οποίος εκπροσωπεί την Αριστερά, ο ΣΥΡΙΖΑ ο οποίος έχει μία άποψη για τα πράγματα και το πώς αυτά θα πρέπει να γίνονται στην πολιτική. Και θα μου επιτρέψετε να πω ότι αυτό το οποίο διαγιγνώσκω πίσω από κάθε κριτική του ΣΥΡΙΖΑ για οποιασδήποτε μορφής κυβερνητική πρωτοβουλία είναι η απειλή, η συνεχής και διαρκής απειλή κατά πάντων, διά πάντων και για οτιδήποτε. Και συνακόλουθα, βεβαίως –αλλά δεν είναι το θέμα της παρούσας συζήτησης- η συνυπογραφή αβίαστα, ανερυθρίαστα, άκριτα και συνεχώς οποιουδήποτε αιτήματος, οποιασδήποτε ομάδας, οιουδήποτε διεκδικούντος, οιουδήποτε διαμαρτυρόμενου για οιονδήποτε λόγο και οποτεδήποτε. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Ειλικρινά, μπορείτε να πάρετε τη σημερινή ανακοίνωση, για να δείτε το πνεύμα το οποίο διέπει το κόμμα της Αξιωματικής Αντιπολίτευσης. Πρόκειται για ανακοίνωση η οποία αφορά κάλεσμα σε συγκέντρωση σωματείων εναντίον της επίσκεψης του Γερμανού Υπουργού κ. Σόιμπλε. Θέλει κάποιος να διαμαρτυρηθεί εναντίον της επίσκεψης του κ. Σόιμπλε στην Ελλάδα; Αυτό είναι κάτι απολύτως σεβαστό! Είναι δικαίωμά του να διαμαρτυρηθεί.                                                                                                                                                                                                                                                                                                                                                                                                                                                                                                            
Όμως σας διαβάζω για όσο αξίζει την κατάληξη της ανακοίνωσης που καλεί τον κόσμο σ’ αυτήn τη συγκέντρωση. Λέει: «Η κοινωνία ωστόσο θα υπερασπιστεί τα δικαιώματά της και θα αποκαταστήσει τη δημοκρατία». 
Τι πολίτευμα έχουμε αυτήν τη στιγμή στην Ελλάδα; Δεν έχουμε δημοκρατία;</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Με απαγόρευση συγκεντρώσεων;</Speech> 
<Speech><Parlmember>ΙΩΑΝΝΑ ΓΑΪΤΑΝΗ</Parlmember>: Χούντα έχουμε!</Speech> 
<Speech><Parlmember>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Έχουμε χούντα! Βεβαίως. Η άποψη που έχει ο ΣΥΡΙΖΑ και ενστερνίζεται ο ΣΥΡΙΖΑ για το πολίτευμα της χώρας –και σας ευχαριστώ, κυρία συνάδελφε, που μου το επιβεβαιώνετε, προσπαθούσα να σας το εκμαιεύσω, δεν περίμενα ότι κάποιος θα πεταχτεί και θα μου κάνει τη χάρη να το ομολογήσει ευθαρσώς- είναι ότι υπάρχει χούντα στη χώρα, ότι η χώρα δεν διοικείται από μια δημοκρατικά εκλεγμένη Κυβέρνηση και ότι ο ΣΥΡΙΖΑ καλείται προφανώς ως δύναμη ανατροπής…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Εσείς το νομίζετε. Όχι εμείς.</Speech> 
<Speech><Parlmember>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κοιτάξτε, κύριε Παπαδημούλη, πίσω σας. Δεν στερείστε του δικαιώματος ακοής και του προσδιορισμού της πηγής του ήχου τον οποίον ακούτε.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δικηγόρος επαρχίας είστε, αλλά εδώ είναι Βουλή.</Speech> 
<Speech><Parlmember>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Σας ευχαριστώ για το κομπλιμέντο. Φαντάζομαι πως ο τρόπος που το είπατε είναι μειωτικός, όμως, με τιμά. Βεβαίως, είμαι δικηγόρος Κερκύρας. Το διατηρώ. Φαντάζομαι ότι εσείς είστε δικηγόρος Λονδίνου. 
(Γέλωτες-Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Εγώ είμαι πολιτικός μηχανικός. Μη στρεψοδικείτε. Γελοιοποιείστε.</Speech> 
<Speech><Parlmember>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Σας διαβάζω, λοιπόν, σωρεία απειλών οι οποίες εκπέμπονται από το ΣΥΡΙΖΑ συνεχώς κατά κάθε κυβερνητικής πράξης. 
Ο Πρόεδρος του ΣΥΡΙΖΑ στις 30-7-2012 για το θέμα της Αγροτικής Τράπεζας: «Όλοι οι εμπλεκόμενοι θα κληθούν να δώσουν εξηγήσεις για τη συμμετοχή τους σ’ αυτό το σκάνδαλο. Απαγορεύεται, λοιπόν, να ασχοληθούμε με την Αγροτική Τράπεζα». 
Θέμα ΟΠΑΠ: «Σύντομα θα αλλάξουν τα πράγματα και όσοι έχουν τολμήσει, θα βρουν απέναντί τους μια κυβέρνηση που θα τους ζητήσει να δώσουν λογαριασμό». 
Αποκρατικοποιήσεις: «Θα εξετάσουμε τις συμβάσεις και θα επαναφέρουμε στο δημόσιο τις επιχειρήσεις. Τετελεσμένα δεν υπάρχουν και θα λογοδοτήσουν». 
Άλλη τοποθέτηση του ΣΥΡΙΖΑ σχετικά με τις τράπεζες: «Θα προχωρήσουμε στην εθνικοποίηση όλων των τραπεζών που πρόκειται να ανακεφαλαιοποιηθούν». Παρακάτω: «Θα ελεγχθούν όσοι …» κ.λπ..
Σας ερωτώ, κυρίες και κύριοι συνάδελφοι: Είναι ποτέ δυνατόν με αυτήν την αντίληψη σε μια χώρα που βρίσκεται σε φάση υπαρξιακής αγωνίας να μπορέσουμε να πάμε μπροστά; Είναι δυνατόν, όταν η Αξιωματική Αντιπολίτευση σε κάθε κριτική που ασκεί απέναντι στην Κυβέρνηση δικαίως ή αδίκως –γιατί ξαναλέω ότι είναι δικαίωμά της να ασκεί κριτική- υποβάλλει εμμέσως πλην σαφώς στην ελληνική κοινωνία την αντίληψη ότι υπάρχει κάτι το ποινικά αξιολογήσιμο στην κυβερνητική άποψη και στην κυβερνητική πρακτική; Αν αυτό γίνεται και αν αυτό είναι η αντίληψη της Αξιωματικής Αντιπολίτευσης, γιατί απορεί για το φαινόμενο της Χρυσής Αυγής; Όταν με την ίδια της τη στάση απονομιμοποιεί κάθε δημοκρατικά ειλημμένη απόφαση, απονομιμοποιεί κάθε κυβερνητική δραστηριότητα, κάθε κυβερνητική πρωτοβουλία, είναι δυνατόν μια χώρα να πάει μπροστά; 
Ξαναλέω, επανέρχομαι και καταλήγω, γιατί δεν υπάρχει κανένας λόγος να μακρύνει κανείς μια συζήτηση αυτής της μορφής. Η χώρα έχει ανάγκη ριζικών μεταρρυθμίσεων. Δεν υπάρχει άλλος τρόπος. Η δυστυχής κυπριακή εμπειρία του εικοσιτετραώρου απέδειξε τι είναι ο άλλος δρόμος τον οποίον οποιοσδήποτε πριν θα μπορούσε καλή τη πίστει να επικαλείται. 
Είναι φανερό ότι στη χώρα πρέπει να γίνουν πράγματα, τα οποία πρέπει να τα αποφασίσει η Κυβέρνηση και πρέπει η κοινωνία να τα υλοποιήσει. Δεν είναι δυνατόν αυτό να γίνει μέσα σε ένα κλίμα όχι μόνο καχυποψίας αλλά σε ένα κλίμα με το οποίο η Αντιπολίτευση συνεχώς ποινικοποιεί ή επιχειρεί να ποινικοποιήσει την πολιτική ζωή και κατηγορεί την κυβερνητική δραστηριότητα ως ποινικά αξιολογήσιμη συμπεριφορά. 
Δεν μπορεί αυτό το πράγμα να συνεχίσει να γίνεται. Η χώρα είναι σε ένα εξαιρετικά επικίνδυνο σημείο, για να μας επιτρέπεται να ακολουθούμε μια τέτοια πρακτική. 
Και ειλικρινά σας λέω δεν ήρθα εδώ ούτε για να ανταλλάξω εξυπνάδες ούτε μειωτικά σχόλια με  οποιονδήποτε. Με υπερβαίνουν αυτά.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ε, λίγο.</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ήρθα για να σας πω ότι υπάρχει ανάγκη έστω και στη διαφωνία μας να εφαρμόσουμε έναν κανόνα συμπεριφοράς και έναν κανόνα διεξαγωγής διαλόγου που να επιτρέψουν να καταλήξουμε σε αυτήn την πορεία που θα σώσει τη χώρα και την κοινωνία από την παρούσα κρίση. 
Κατά τούτο, λοιπόν, καταλήγω. Τέτοια συνεχή αιτήματα, όπως αυτό που συζητείται σήμερα περί συστάσεως εξεταστικής επιτροπής, ουδέν συνεισφέρουν. Το αίτημα αυτό θα απορριφθεί. Είναι βέβαιο. Αυτό, όμως, το οποίο θα είναι ωφέλιμο για τον τόπο, πέρα από την απόρριψη του συγκεκριμένου αιτήματος, είναι να συμφωνήσουμε σε έναν τρόπο κοινοβουλευτικής συμπεριφοράς και σε μία διαδικασία διαλόγου που θα συνιστά βήμα εξόδου και από την κρίση και όχι πισωγύρισμα το οποίο μας οδηγεί ακριβώς σε αυτά τα οποία θέλουμε να αποφύγουμε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Το λόγο έχει η κ. Μαρία Γιαννακάκη.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ο εισηγητής μας ανέπτυξε με πολλή επιμέλεια και με πολύ μεγάλη λεπτομέρεια τους λόγους που οδηγούν τη Δημοκρατική Αριστερά στο να μη στηρίξει τη συγκεκριμένη πρόταση. 
Τα γεγονότα που προηγήθηκαν, έγιναν κατά τη διάρκεια και ακολούθησαν την 11η  Ιουνίου δεν είναι αποτέλεσμα ούτε τυχαιότητας ούτε κακών πολιτικών χειρισμών. Ήταν μια στρατηγική επιλογή και συνειδητή αλλαγή του πολιτικού παραδείγματος. Νομοθετήθηκε με πράξη νομοθετικού περιεχομένου το δικαίωμα, αναίτια και χωρίς επαρκή αιτιολόγηση, να κλείνουν οργανισμοί, να καταπατάται το Σύνταγμα οι θεσμοί και να ακυρώνεται κάθε νομική και πολιτική έννοια της εμπιστοσύνης του πολίτη στη διοίκηση. 
Με το «μαύρο» της ΕΡΤ χτυπήθηκε η καρδιά της δημοκρατίας. Πραγματικά θεωρώ ότι είναι πάρα πολύ θλιβερό να χρειάζεται κάποιος να επιχειρηματολογήσει μέσα στη Βουλή των Ελλήνων για το τι σημαίνει και τι σηματοδοτεί η δημόσια ραδιοτηλεόραση, μια καθαρά ευρωπαϊκή κατάκτηση.
Ακούσαμε από Βουλευτές να επιχειρηματολογούν, λέγοντας ότι τα ποσοστά της δημόσιας ραδιοτηλεόρασης στην τηλεθέαση ήταν πολύ χαμηλά, δηλαδή να αντιμετωπίζουν ένα δημόσιο αγαθό με όρους καθαρά εμπορικούς. Και πραγματικά αναρωτιέμαι, αυτοί οι συνάδελφοι δεν έχουν ακούσει ποτέ να γίνεται λόγος για τη Συνθήκη του Άμστερνταμ; Είναι η συνθήκη αυτή η οποία εγκαθιστά στο χώρο της Ευρωπαϊκής Ένωσης τον ελεύθερο ανταγωνισμό. Αποκλείει μόνο ένα πράγμα και μάλιστα το θεσμοθετεί με τον πιο επαρκή και τον πιο λεπτομερή τρόπο: τη δημόσια ραδιοτηλεόραση με το ξεχωριστό πρωτόκολλο. 
Τι, λοιπόν, προνοεί η Συνθήκη του Άμστερνταμ με αυτήν τη μόνη και μία εξαίρεση; Θεσμοθετεί το μοναδικό ρόλο της δημόσιας ραδιοτηλεόρασης στον ευρωπαϊκό χώρο με τρεις βασικούς πυλώνες: την αντικειμενική ενημέρωση, τον πολιτισμό και την ψυχαγωγία.
Τι σημειώνει; Το σύστημα της δημόσιας ραδιοτηλεόρασης στα κράτη-μέλη είναι άρρηκτα συνδεδεμένο με τις δημοκρατικές, κοινωνικές και πολιτιστικές ανάγκες κάθε κοινωνίας, καθώς και με την ανάγκη να διασφαλίζεται η πολυφωνία στα μέσα ενημέρωσης. Η δημόσια ραδιοτηλεόραση πρέπει να εξειδικευτεί ακριβώς σε αυτό τον σημαντικό ρόλο και να μην παρασύρεται σε αγοραίες λογικές υψηλής τηλεθέασης. 
Ο Πρωθυπουργός θεσμικός εκπρόσωπος της τότε τρικομματικής κυβέρνησης έδρασε σκοπίμως ως Πρωθυπουργός στηριζόμενος από μονοκομματική κυβέρνηση. Ακυρώθηκε κάθε έννοια συνεργασίας και δυναμιτίστηκε το εγχείρημα του Ιούνη του 2012. 
Και όμως αυτό, όπως προείπα, ήταν μια στρατηγική επιλογή. Στόχος ήταν να συρθεί η χώρα σε εκλογές με βασικό σύνθημα, «οι κυβερνήσεις συνασπισμού δεν μπορούν να λειτουργήσουν στην Ελλάδα». Η Ελλάδα, όμως, από το 1974 και μετά είχε ισχυρές μονοκομματικές κυβερνήσεις και αυτό δεν την εμπόδισε να φτάσει στο χείλος του γκρεμού. Δεν έλαβε υπ’ όψιν του τις αντιρρήσεις των άλλων δύο κυβερνητικών εταίρων, αν και στην πορεία η πολιτική αυτή αριθμητική άλλαξε. 
Εδώ και ένα μήνα η Κυβέρνηση επιμένει να μην εφαρμόζει τις αποφάσεις του Συμβουλίου της Επικρατείας, οι οποίες στηρίζονται σε δύο σημεία. Το πρώτο είναι η αναστολή της διακοπής των εκπομπών και το δεύτερο η αναστολή των ανενεργών συχνοτήτων.
Επίσης, δεν έχει ανοίξει ακόμα η συζήτηση για μια άλλη απόφαση του Συμβουλίου της Επικρατείας, την 3578/2010, όπου με τον πλέον εύγλωττο τρόπο σημειώνει ότι λειτουργία μη αδειοδοτούμενου τηλεοπτικού σταθμού είναι ανεπίτρεπτη και αντιβαίνει στην αρχή της ισότητας. 
Ακούσαμε σήμερα να κατασυκοφαντούνται οι υπάλληλοι της ΕΡΤ. Μιλούν για χρυσά συμβόλαια, για ανθρώπους οι οποίοι δεν πατούσαν ποτέ στη δουλειά τους. Επιτρέψτε μου, όμως, να σημειώσω –και το λέω ως υπάλληλος που έχει υπηρετήσει την Ελληνική Δημοκρατία και στην Ελλάδα και στο εξωτερικό- ότι ένας υπάλληλος δεν μπορεί να λείψει ούτε μία ώρα από τη δουλειά του, αν δεν έχει την πλήρη, πολιτική και διοικητική, κάλυψη. Η πλειονότητα των εργαζομένων στη δημόσια τηλεόραση παίρνουν τους μισθούς που κυκλοφορούν –επιτρέψτε μου την αγοραία έκφραση- στο ελληνικό δημόσιο. Τα χρυσά συμβόλαια τα υπέγραφαν πολύ συγκεκριμένοι άνθρωποι και για πολύ συγκεκριμένο χρονικό διάστημα. Δηλαδή, έκαναν μία αρπαχτή και μετά έφευγαν.
Τέλος, επειδή αναφέρθηκε ότι απλά εφαρμόστηκε ένας νόμος, το άρθρο 14β του ν.3429/2005 όπως αυτό τροποποιήθηκε με το άρθρο 24 του ν.4024/2011, θέλω να σημειώσω ότι εκεί γίνεται βέβαια αναφορά για κατάργηση και απόλυση, αλλά γίνεται σαφής αναφορά ότι όλα αυτά δύναται να συμβούν μόνο με τη δημόσια ραδιοτηλεόραση σε λειτουργία.
Σας ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ και εγώ, κυρία Γιαννακάκη.
Το λόγο έχει η κ. Ευγενία Βαμβακά.
ΕΥΓΕΝΙΑ (ΤΖΕΝΗ) ΒΑΜΒΑΚΑ: Ευχαριστώ, κυρία Πρόεδρε.
Κυρίες και κύριοι συνάδελφοι, η Κυβέρνηση Σαμαρά με πραξικοπηματικό τρόπο, με τη συνηθισμένη πια εκτροπή της πράξης νομοθετικού περιεχομένου, το βράδυ της 11ης Ιουνίου έκλεισε την ΕΡΤ. 
Δυστυχώς, η δημόσια τηλεόραση σκοτείνιασε με μια κοινή υπουργική απόφαση, την οποία δεν συνυπέγραψαν όλοι οι αρμόδιοι Υπουργοί. Με τη σχεδόν ταυτόχρονη δημοσίευση της σε ΦΕΚ και την άμεση εκτέλεσή της από τις δυνάμεις ασφαλείας, έμειναν στο δρόμο δυόμισι χιλιάδες εργαζόμενοι.
Ένα από τα απαραίτητα εργαλεία της τρόικας και της συγκυβέρνησης, στην προσπάθειά τους να επιβάλλουν την εξαθλίωση της ελληνικής κοινωνίας με τα μέτρα που ετοιμάζουν, είναι ο ασφυκτικός έλεγχος όλων των Μέσων Μαζικής Ενημέρωσης. Έχοντας εξασφαλίσει βέβαια την αμέριστη υποστήριξη των ιδιωτικών συγκροτημάτων με την τρομοκρατία της εργοδοσίας και την απειλή της απόλυσης, ο επόμενος στόχος τους ήταν η ΕΡΤ, την οποία θέλουν να μετατρέψουν σε φερέφωνο της φιλομνημονιακής προπαγάνδας τους, φιμώνοντας όποια φωνή αντίστασης ή διαμαρτυρίας θα μπορούσε να ακουστεί.
Η επιλογή της Κυβέρνησης να προχωρήσει στο κλείσιμο της ΕΡΤ με πράξη νομοθετικού περιεχομένου είναι πολλαπλά αντισυνταγματική, καθώς το Σύνταγμα προβλέπει πως τέτοιες πράξεις εκδίδονται μόνο αν υπάρχουν επείγουσες και απρόβλεπτες ανάγκες. Προφανώς, σε αυτήν την περίπτωση δεν υπάρχει κάτι τέτοιο –θα μου πείτε ούτε και στις δεκαεννιά προηγούμενες αντίστοιχες πράξεις αυτής της Κυβέρνησης υπήρχε. 
Εδώ η αντισυνταγματικότητα επιτείνεται από το γεγονός ότι επιλέχθηκε αυτή η διαδικασία, καθώς δεν υπήρχε η απαραίτητη κοινοβουλευτική πλειοψηφία που να στηρίζει την επιλογή αυτή. Και φυσικά είναι βαρύτατες και οι ευθύνες του Προέδρου της Δημοκρατίας, ο οποίος είναι μόνος αρμόδιος να κρίνει αν συντρέχει η έκτακτη κατάσταση. Και όχι μόνο έχει αρμοδιότητα να το μπλοκάρει αλλά και την υποχρέωση να το κάνει, δηλαδή να μην υπογράψει μια αντισυνταγματική πράξη.
Το άρθρο 15 του Συντάγματος, όχι μόνο επιβάλλει τον άμεσο έλεγχο και την εποπτεία του κράτους στη δημόσια ραδιοτηλεόραση αλλά δεν επιτρέπει να μένει κλειστή ούτε για μισό λεπτό και όχι να κλείνει επ’ αόριστον, όπως έχει αποφασιστεί.
Το κύριο ζήτημα δεν είναι νομικό αλλά είναι πολιτικό, διότι αυτό είναι μία ακόμα πράξη υπονόμευσης του κοινωνικού κράτους, πλήρους απαξίωσης της δημόσιας περιουσίας και της ενίσχυσης των ιδιωτικών συμφερόντων. Είναι δεδομένο ότι πρόκειται για επιλογή αυταρχισμού, όχι μόνο από πλευράς πράξεων νομοθετικού περιεχομένου, αλλά και γενικότερα. 
Το ακόμη πιο ανησυχητικό είναι ότι επιλέγεται σκόπιμα μια τακτική διχασμού της κοινωνίας και έντονης πόλωσης. Κανείς δεν μπορεί να αισθάνεται ήσυχος με αυτήν την Κυβέρνηση. Το «μαύρο» από τις οθόνες, το «μαύρο» που βάζετε στη δημοκρατία, ο ελληνισμός και οι απόδημοι το στέλνουν πίσω σε εσάς. Προκύπτουν ευθύνες γι’ αυτές τις πράξεις και κάποιοι πλέον πρέπει να τιμωρηθούν. Γι’ αυτό πρέπει να συσταθεί εξεταστική επιτροπή, όπως λέει ο ΣΥΡΙΖΑ-Ενωτικό Κοινωνικό Μέτωπο, ώστε να αποκατασταθούν η διαφάνεια, η κοινωνική δικαιοσύνη και η δημοκρατία, που δεν υπάρχει πλέον στον τόπο μας. 
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Κωνσταντίνος Γιοβανόπουλος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, μόλις δυο μήνες πριν δούμε το «μαύρο» στην ΕΡΤ μας είχε επισκεφθεί στην Επιτροπή Εμπορίου ο νέος Διευθύνων Σύμβουλος της ΕΡΤ, ο οποίος προτεινόταν από τη Συμπολίτευση. Άρχισε να μας λέει ιστορίες για το τι θα κάνει, πώς θα αποκαταστήσει τη διαφάνεια, εξαγγελίες για την εντιμότητα με την οποία θα διαχειριστεί το δημόσιο χρήμα. 
Ήμασταν μαζί με την κ. Φωτίου και ακούγαμε έναν άνθρωπο που όταν τον ρωτήσαμε τι σχέση έχει με τα μέσα ενημέρωσης, μας είπε «δεν έχω καμμία, αλλά θα κάνω» κ.λπ.. Σκεφτόμουν εκείνη την ώρα πόσοι τέτοιοι ανάλογοι διευθύνοντες σύμβουλοι πέρασαν αυτές τις δεκαετίες από ανάλογες επιτροπές της Βουλής και είπαν και αυτοί τα δικά τους, την ώρα που ένας απερίγραπτος κυνισμός υπήρχε σε κάθε έκφανση κάθε κυβέρνησης «πράσινης» ή «γαλάζιας» και πόσοι συμμετείχαν στην πορεία αυτής της ΕΡΤ, που τώρα ξαφνικά ανακάλυψαν ότι δεν είναι και το καλύτερο μαγαζί του κόσμου. Και έρχονται με μία βουκολική αμεριμνησία σαν εκείνη τη φλογέρα του Χατζηδάκι που έπαιζε στην αρχή του προγράμματος να μας πουν ότι τώρα θα κάνουν ωραιότερα τα πράγματα, θα τα κάνουν καλύτερα καλύτερα.
Άκουσα και νέους ανθρώπους, όπως τον κ. Καραγκούνη που είναι εισηγητής και πρώην Υπουργός, όπως και τον κ. Τριαντάφυλλο που φαντάζομαι ότι είναι μελλοντικός Υπουργός, νέος άνθρωπος και αυτός, που μας είπαν τι; Βρήκαν, λέει, αδιαφάνεια στην ΕΡΤ. Ποιοι; Εσείς; Βρήκατε αδιαφάνεια και πλιάτσικο; Ποιοι; Εσείς; Βρήκατε σπατάλη, κακοδιαχείριση, διαφθορά; Εσάς βρήκατε, δηλαδή, τους εαυτούς σας, τους καθρέφτες σας, τους συνεργάτες σας, τους τοποτηρητές σας, τους πελάτες σας, τους ομήρους σας, τους υπαλλήλους σας. 
Αυτούς βρήκατε και έρχεστε εδώ να μας πείτε για την ΕΡΤ. Μα, αν είχατε την οποιαδήποτε πρόθεση να κάνετε κάτι διαφορετικό, επιλέξατε τον Παντελή Καψή; Αυτή είναι η επιλογή με την οποία θέλετε να μας πείσετε; Ο Παντελής Καψής που εξ αίματος σχετίζεται με την παράταξη, της οποίας το μισό Πολιτμπιρό έχει παρτίδες τώρα με τη δικαιοσύνη; Κάποιοι είναι μέσα και κάποιοι είναι έξω. Έχει εξ αγχιστείας επαγγελματική σχέση με «MEGA», με «ΕΘΝΟΣ», με ιστορίες, με συμφέροντα. Αυτόν τον άνθρωπο τον βάλαμε στην ΕΡΤ, για να πείσουμε ποιον; Να πείσετε τον κόσμο ότι θα αλλάξετε; Δεν αλλάζετε. 
Βρήκατε, λέει, φέουδα στην ΕΡΤ. Τι λέτε; Πώς βρέθηκαν, άραγε, τα φέουδα στην ΕΡΤ; Εσείς δεν ξέρατε τίποτα; Δεν βλέπατε τόσα χρόνια, κύριε Κεδίκογλου, την ΕΡΤ; Εσείς ήσασταν αλλού;</Speech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Θα σας απαντήσω.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Να μου απαντήσετε ευχαρίστως. Δεν ακούγατε τίποτα για το πάρτι της ΕΡΤ; Το άκουγα εγώ στην Βέροια, όταν ούτε καν σκεφτόμουν να κατέβω για Βουλευτής και εσείς που εδώ εργαστήκατε, τοποθετήσατε ανθρώπους στην ΕΡΤ, δεν τα ξέρατε; Δεν ξέρατε όλο αυτό το παιγνίδι και τώρα θέλετε να πιστέψει κάποιος ότι έχετε πρόθεση να το αλλάξετε;
Το άρθρο 15 του Συντάγματος, όχι μόνο επιβάλλει τον άμεσο έλεγχο και την εποπτεία του κράτους στη δημόσια ραδιοτηλεόραση, αλλά δεν επιτρέπει να μένει κλειστή ούτε για μισό λεπτό και όχι να κλείνει επ’ αόριστον, όπως έχει αποφασιστεί.
Το κύριο ζήτημα δεν είναι νομικό, αλλά είναι πολιτικό, διότι αυτό είναι μία ακόμα πράξη υπονόμευσης του κοινωνικού κράτους, πλήρους απαξίωσης της δημόσιας περιουσίας και της ενίσχυσης των ιδιωτικών συμφερόντων. Είναι δεδομένο ότι πρόκειται για επιλογή αυταρχισμού, όχι μόνο από πλευράς πράξεων νομοθετικού περιεχομένου, αλλά και γενικότερα. 
Το ακόμη πιο ανησυχητικό είναι ότι επιλέγεται σκόπιμα μια τακτική διχασμού της κοινωνίας και έντονης πόλωσης. Κανείς δεν μπορεί να αισθάνεται ήσυχος με αυτήν την Κυβέρνηση. Το μαύρο από τις οθόνες, το μαύρο που βάζετε στη δημοκρατία, ο ελληνισμός και οι απόδημοι το στέλνουν πίσω σε εσάς. Προκύπτουν ευθύνες γι’ αυτές τις πράξεις και κάποιοι πλέον πρέπει να τιμωρηθούν. Γι’ αυτό πρέπει να συσταθεί εξεταστική επιτροπή, όπως λέει ο ΣΥΡΙΖΑ-Ενωτικό Κοινωνικό Μέτωπο, ώστε να αποκατασταθούν η διαφάνεια, η κοινωνική δικαιοσύνη και η δημοκρατία, που δεν υπάρχει πλέον στον τόπο μας. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Κωνσταντίνος Γιοβανόπουλος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, μόλις δυο μήνες πριν δούμε το μαύρο στην ΕΡΤ μας είχε επισκεφθεί στην Επιτροπή Εμπορίου ο νέος Διευθύνων Σύμβουλος της ΕΡΤ, ο οποίος προτεινόταν από τη Συμπολίτευση. Άρχισε να μας λέει ιστορίες για το τι θα κάνει, πώς θα αποκαταστήσει τη διαφάνεια, εξαγγελίες για την εντιμότητα με την οποία θα διαχειριστεί το δημόσιο χρήμα. 
Ήμασταν μαζί με την κ. Φωτίου και ακούγαμε έναν άνθρωπο που όταν τον ρωτήσαμε τι σχέση έχει με τα μέσα ενημέρωσης, μας είπε «δεν έχω καμία, αλλά θα κάνω» κ.λπ. Σκεφτόμουν εκείνη την ώρα πόσοι τέτοιοι ανάλογοι διευθύνοντες σύμβουλοι πέρασαν αυτές τις δεκαετίες από ανάλογες επιτροπές της Βουλής και είπαν και αυτοί τα δικά τους, την ώρα που ένας απερίγραπτος κυνισμός υπήρχε σε κάθε έκφανση κάθε κυβέρνησης «πράσινης» ή «γαλάζιας» και πόσοι συμμετείχαν στην πορεία αυτής της ΕΡΤ, που τώρα ξαφνικά ανακάλυψαν ότι δεν είναι και το καλύτερο μαγαζί του κόσμου. Και έρχονται με μία βουκολική αμεριμνησία σαν εκείνη τη φλογέρα του Χατζηδάκη που έπαιζε στην αρχή του προγράμματος να μας πουν ότι τώρα θα κάνουν ωραιότερα τα πράγματα, θα τα κάνουν καλύτερα καλύτερα.
Άκουσα και νέους ανθρώπους, όπως τον κ. Καραγκούνη που είναι Εισηγητής και πρώην Υπουργός, όπως και τον κ. Τριαντάφυλλο που φαντάζομαι ότι είναι μελλοντικός Υπουργός, νέος άνθρωπος και αυτός, που μας είπαν τι; Βρήκαν, λέει, αδιαφάνεια στην ΕΡΤ. Ποιοι; Εσείς; Βρήκατε αδιαφάνεια και πλιάτσικο; Ποιοι; Εσείς; Βρήκατε σπατάλη, κακοδιαχείριση, διαφθορά; Εσάς βρήκατε, δηλαδή, τους εαυτούς σας, τους καθρέφτες σας, τους συνεργάτες σας, τους τοποτηρητές σας, τους πελάτες σας, τους ομήρους σας, τους υπαλλήλους σας. 
Αυτούς βρήκατε και έρχεστε εδώ να μας πείτε για την ΕΡΤ. Μα, αν είχατε την οποιαδήποτε πρόθεση να κάνετε κάτι διαφορετικό, επιλέξατε τον Παντελή Καψή; Αυτή είναι η επιλογή με την οποία θέλετε να μας πείσετε; Ο Παντελής Καψής που εξ αίματος σχετίζεται με την παράταξη, της οποίας το μισό Πολιτμπιρό έχει παρτίδες τώρα με τη δικαιοσύνη; Κάποιοι είναι μέσα και κάποιοι είναι έξω. Έχει εξ αγχιστείας επαγγελματική σχέση με MEGA, με ΕΘΝΟΣ, με ιστορίες, με συμφέροντα. Αυτόν τον άνθρωπο τον βάλαμε στην ΕΡΤ, για να πείσουμε ποιον; Να πείσετε τον κόσμο ότι θα αλλάξετε; Δεν αλλάζετε. 
Βρήκατε, λέει, φέουδα στην ΕΡΤ. Τι λέτε; Πώς βρέθηκαν, άραγε, τα φέουδα στην ΕΡΤ; Εσείς δεν ξέρατε τίποτα; Δεν βλέπατε τόσα χρόνια, κύριε Κεδίκογλου, την ΕΡΤ; Εσείς ήσασταν αλλού;</Speech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Θα σας απαντήσω.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Να μου απαντήσετε ευχαρίστως. Δεν ακούγατε τίποτα για το πάρτι της ΕΡΤ; Το άκουγα εγώ στην Βέροια, όταν ούτε καν σκεφτόμουν να κατέβω για Βουλευτής και εσείς που εδώ εργαστήκατε, τοποθετήσατε ανθρώπους στην ΕΡΤ, δεν τα ξέρατε; Δεν ξέρατε όλο αυτό το παιγνίδι και τώρα θέλετε να πιστέψει κάποιος ότι έχετε πρόθεση να το αλλάξετε;
Διαφωνώ με την εξεταστική. Με το κίνημα εκδήλωσα τη διαφωνία μου. Φυσικά το κίνημα θα ψηφίσει όπως αγαπά, έτσι είναι οι πλειοψηφίες, αλλά μπορούμε να καταθέτουμε τις διαφωνίες. Ποια εξεταστική θέλετε; Τι να την κάνουμε; Εγώ άκουσα με τα αυτιά μου τον Πρωθυπουργό που είπε «Εγώ την έκλεισα την ΕΡΤ». Έτσι! Τσαμπουκάς! Με συγχωρείτε για την έκφραση. «Εγώ την έκλεισα» -λέει- «κι εσείς άμα θέλετε, ανοίξτε την!». Τι ψάχνετε να βρείτε; Είπε ο άνθρωπος. 
Πού θέλετε να πάμε; Κύριε Πανούση, θέλετε να πάμε στο άρθρο 914 ΑΚ: «Ο παρά τον νόμον ζημιώσας άλλον υπαιτίως υποχρεούται σε αποζημίωση.» Το είπε ο άνθρωπος. Λοιπόν, έχουμε τον προστήσαντα και τον προστηθέντα. Είπε «Εγώ την έκλεισα.», πήγε ο Υπουργός και κατέβασε τον διακόπτη, πήγε ο τεχνικός, έχουμε τον υπάλληλο…ποια εξεταστική; Τι να ψάξουμε να βρούμε; Ποιον θα κοροϊδέψουμε; Σε τι γρανάζι θέλετε να εμπλακούμε; Διαφωνώ με την εξεταστική, αφού φωνάζει το πράγμα, είναι ολοφάνερο. Είναι ολοφάνερο!
Μιας που χρησιμοποίησα τα λόγια του κ. Πανούση, χθες ο λόγος του ενήργησε ως σπέρμα μέσα στη σκέψη μου, γιατί σας το είπε πολύ καθαρά. Πριν τις μεταρρυθμίσεις καλό θα ήταν να σκεφτείτε τις ρυθμίσεις, γιατί μία απλή ρύθμιση θέλει, να βάλουμε δυο ανθρώπους υγιείς να ξεκαθαρίσουν τον τόπο, αυτήν την ΕΡΤ με τους καλούς εργαζόμενους και τους κακούς και τους βαλτούς και τους αλεξιπτωτιστές και τους άεργους και τους διπλόμισθους, τριπλόμισθους. Αυτό το πράγμα δεν μπορεί να γίνει διαφορετικά. 
Και θέλω να παροτρύνω και οποιονδήποτε άλλο Βουλευτή από αυτήν την Αίθουσα να μην περιμένουμε με εξεταστικές να δώσουμε λύσεις, να μην περιμένουμε να αντιδρούμε με τον φυσιολογικό τρόπο στους ανθρώπους αυτούς, οι οποίοι δεν έχουν πάρει απόφαση να αλλάξουν κάτι. 
Υπήρχε ένας ωραίος δικηγόρος στη Βέροια, ο Γιάννης Σπαθούλας -συγχωρέθηκε- που μου είπε μια καλή κουβέντα κάποτε: Φρόντισε, όταν δέχεσαι επίθεση, εσύ και οι οικείοι σου, οι φίλοι σου, να τους ετοιμάσεις. Μην συμπεριφέρεστε ως «προβάτια μεσημβριάζοντα παρά την κρήνην». Όχι, δεν θα είμαστε «προβάτια μεσημβριάζοντα παρά την κρήνην». Πρέπει να κάνουμε κάτι διαφορετικό, όχι εξεταστικές! Κάτι άλλο! Κάτι συνασπισμένο, κάτι χέρι-χέρι, κάτι αντάμα! Αλλιώς δεν σταματάει αυτό το κακό.
Ευχαριστώ.
(Χειροκροτήματα από την πτέρυγα τωνΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Γιοβανόπουλε.
Έχουμε άλλους δύο ομιλητές και μετά θα μπούμε στους Κοινοβουλευτικούς Εκπροσώπους, οπότε να ετοιμάζεστε.
Ο κ. Σταύρος Κοντονής έχει τον λόγο.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κύριοι Βουλευτές, παρά το γεγονός ότι χθες απαντήθηκε επαρκώς όλη αυτή η διαστρέβλωση των λόγων του Προέδρου του ΣΥΡΙΖΑ, επανήλθε σήμερα το ΠΑΣΟΚ. Βεβαίως ο κ. Τριαντάφυλλος είχε την εντιμότητα να διαβάσει το απόσπασμα. Και προκύπτει ευθέως ότι ο Πρόεδρος του ΣΥΡΙΖΑ μιλούσε για Υπουργούς και Βουλευτές εμπλεκόμενους άμεσα στο σκάνδαλο της «SIEMENS». 
Και εγκαλεί το ΠΑΣΟΚ τον ΣΥΡΙΖΑ για αντικοινοβουλευτική ρητορεία; Μα, κύριε Τριαντάφυλλε και αγαπητοί φίλοι του ΠΑΣΟΚ, δεν ήταν ο κ. Τσουκάτος που πήγαινε στο κόμμα σας τις βαλίτσες με το μαύρο χρήμα; Δεν ήταν Υπουργοί και Βουλευτές που εισηγούνταν από αυτό εδώ το Βήμα για τις συμβάσεις με τη «SIEMENS»; Και έρχεστε εσείς σήμερα και εγκαλείτε τον ΣΥΡΙΖΑ για αντικοινοβουλευτικό λόγο; 
Ο λόγος μας είναι καθαρός και ξάστερος, όπως καθαροί είναι οι άνθρωποι του ΣΥΡΙΖΑ και οι πρακτικές τους. Θα ήταν, λοιπόν, καλύτερα για το ΠΑΣΟΚ να περιορίσει αυτήν τη ρητορεία και να κοιτάξει τον εαυτό του στον καθρέφτη και τότε θα δείτε Τσουκάτους, και τότε θα δείτε και τον κ. Σημίτη που έπαιρνε το μαύρο χρήμα, και τότε θα δείτε το κόμμα σας ότι είναι το κατ’ εξοχήν κόμμα της πολιτικής διαφθοράς και διαπλοκής στην Ελλάδα.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστούμε πολύ, κύριε συνάδελφεγια τις συστάσεις επί του λόγου και τη λογοκρισία.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Και να υπενθυμίσουμε, έτσι για να αποδώσουμε τα του Καίσαρος, ότι δίπλα σε εσάς είχαμε τα δωράκια και τα ταξιδάκια από τον κ. Χριστοφοράκο σε επίλεκτα στελέχη της Νέας Δημοκρατίας, ένα σκάνδαλο με «μπλε και πράσινους κόκκους». 
Αφήστε, λοιπόν, τη ρητορεία. Να αποδίδετε σωστά αυτά που λέει ο ΣΥΡΙΖΑ και μέχρι εκεί όσον αφορά τη «SIEMENS», τα σκάνδαλα και τους Τσουκάτους. Και αν θέλετε να μιλήσουμε για αυτά, μια και μιλάμε σήμερα για την ΕΡΤ, δεν δώσατε απάντηση στην κ. Κωνσταντοπούλου, όταν σας ανέφερε ότι εσείς στην ΕΡΤ είχατε διορίσει τον κ. Αντώνη Λιάρο μέλος της Κεντρικής Επιτροπής του ΠΑΣΟΚ με μισθό 3.500 ευρώ –τα ξέρει και ο κύριος Υπουργός, τα ξέρει και το ΠΑΣΟΚ που τον έβαλε εκεί, όπως και πολλούς άλλους- και πλάι στον κ. Λιάρο αποτυχόντες Βουλευτές της Νέας Δημοκρατίας, συγγενείς Βουλευτών και Υπουργών της Νέας Δημοκρατίας. Σας είπε ονόματα ο Θανάσης Πετράκος και ελπίζω να τους γνωρίζετε.</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Να απολυθεί αυτός;</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κοινοβουλευτικό έλεγχο φέραμε γι’ αυτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Αυτό φέρνουμε, κύριε Τριαντάφυλλε. Γι’ αυτό σας λέμε, εξεταστική επιτροπή, να λάμψει η αλήθεια να μάθει ο ελληνικός λαός. Γιατί δεν τη θέλετε;</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Να απολυθεί, ναι ή όχι;</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Γιατί δεν τη θέλετε;</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Εμείς εξηγήσαμε για ποιο λόγο. Να απολυθεί;</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Αυτός δεν είναι εργαζόμενος, κύριε Τριαντάφυλλε, μιας και με προκαλείτε -και παρακαλώ, κυρία Πρόεδρε, να κρατηθεί λίγο ο χρόνος- αυτός είναι διορισμένος ειδικός σύμβουλος…</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Οι άλλοι τι είναι;</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: …με αυτούς τους μισθούς, τους οποίους εσείς κόβετε και ράβετε και μας λέτε ποιος θα είναι ο μέσος όρος των μισθών στην ΕΡΤ.</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Δεν απαντάτε.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Το δεύτερο, κύριοι Βουλευτές. Ακούσαμε φθηνά επιχειρήματα από τη μεριά της Νέας Δημοκρατίας για τη σημερινή αίτηση του ΣΥΡΙΖΑ για σύσταση Εξεταστικής Επιτροπής. Φθηνά επιχειρήματα. Πήγατε στο Συνέδριο του ΣΥΡΙΖΑ, πήγατε στο τι λέει ο ΣΥΡΙΖΑ για διάφορα ζητήματα, αλλά ουσία δεν ακούσαμε. Γιατί αντιδράτε στο να λάμψει η αλήθεια; 
Υπουργός της Κυβέρνησης, μιλώντας από του Βήματος πριν λίγη ώρα είπε ότι υπάρχουν μέχρι διπλά και τριπλά τιμολόγια που πληρωνόντουσαν. Γιατί να μη γίνει εξεταστική επιτροπή γι’ αυτό; Γιατί δεν θέλετε να δούμε ποιοι έκοβαν τα διπλά τιμολόγια, ποιοι τα πλήρωναν και πώς γινόταν όλο αυτό το αλισβερίσι; Πάλι η Αριστερά φταίει ή εσείς που διορίζατε τις διοικήσεις και ελέγχατε όχι μόνο το χρήμα, αλλά και τη ροή του χρήματος; 
Τρίτον, κύριοι Βουλευτές, υπάρχει μια συνέντευξη του Προέδρου της Δημοκρατικής Αριστεράς. Κύριε Σταμάτη, είσαστε εκ των εξ απορρήτων του κυρίου Πρωθυπουργού. Τιμή σας είναι που σας εμπιστεύεται ο κύριος Πρωθυπουργός, δεν το λέω με κακή έννοια. Αλλά θα πρέπει η Κυβέρνηση να απαντήσει σε αυτά που έχει πει ο κ. Κουβέλης, ότι οδηγούσατε τη χώρα σε εκλογές με βάση το πρόβλημα της ΕΡΤ και σας έκοψε τη φόρα η κ. Μέρκελ. Αυτά έχει πει ο κ. Κουβέλης στον κ. Παπαχελά. Απάντηση θα δώσει η Κυβέρνηση ή θα περάσει έτσι; Αυτό το σημαντικό ζήτημα, πολιτικό θέμα πρώτης γραμμής, δεν το απαντάτε. 
Όπως επίσης δεν απαντάτε σε αυτά που σας κατηγόρησε ο κ. Κουβέλης ότι οργανώνατε μετεκλογική συμμαχία με τη Χρυσή Αυγή. Και αυτά τα άκουσε από επίλεκτα στελέχη του Πολιτικού Γραφείου του Πρωθυπουργού. Θα δώσετε απαντήσεις, πολιτικές απαντήσεις σε μείζονα πολιτικά ζητήματα που αναδεικνύονται μέσα από τη συνέντευξη του πρώην κυβερνητικού συνεταίρου σας του κ. Κουβέλη; 
Και το τελευταίο. Κυρίες και κύριοι Βουλευτές, ακούσαμε τις τοποθετήσεις των Βουλευτών της ΔΗΜΑΡ. Ειλικρινά σας λέω ότι αισθάνθηκα ότι βρίσκομαι μπροστά σε μια πολιτική σχιζοφρένεια. Διότι ήταν απόλυτα τεκμηριωμένη όλη η ανάλυση, η οποία κατέληγε σε ένα περίεργο συμπέρασμα: ότι δεν θα συμπράξει η ΔΗΜΑΡ με τον ΣΥΡΙΖΑ για τη σύσταση εξεταστικής επιτροπής. 
Ακούστε, κύριοι συνάδελφοι της ΔΗΜΑΡ. Αν δεν θέλετε να γίνετε νούμερο σε επιθεωρήσεις του καλοκαιριού του τύπου «μπορεί να μπω, μπορεί να βγω», θα πρέπει να πάρετε καθαρές θέσεις, διότι ο ετεροκαθορισμός ενός κόμματος σε σχέση με ένα άλλο κόμμα, σας οδήγησε εδώ που σας οδήγησε. Ένα χρόνο τώρα, επειδή νομίζατε ότι θα απορροφηθείτε από τον αντιπολιτευτικό λόγο του ΣΥΡΙΖΑ, μετείχατε στην πιο σκληρή ακροδεξιά Κυβέρνηση που εφάρμοζε την πιο ακραία νεοφιλελεύθερη πολιτική.
Σήμερα τι κάνετε; Λέτε ότι αυτό που έγινε είναι σκάνδαλο, το συνδέετε με τη δημοκρατία…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε σας παρακαλώ.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: …το συνδέετε με τη λειτουργία του πολιτεύματος και συγχρόνως λέτε: «Δεν θέλουμε εξεταστική επιτροπή». 
Λέμε, λοιπόν, το εξής. Πάρτε μία καθαρή θέση, γιατί επιτέλους αυτή η Κυβέρνηση δεν μπορεί άλλο να καταδυναστεύει τον ελληνικό λαό. 
Τα υπόλοιπα θα τα πούμε και αύριο.
Ευχαριστώ, κυρία Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ πολύ.
Το λόγο έχει ο Υφυπουργός παρά τω Πρωθυπουργώ, κ. Σίμος Κεδίκογλου.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κυρία Πρόεδρε, πόσους ομιλητές έχουμε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ένας ομιλητής και οι Κοινοβουλευτικοί Εκπρόσωποι.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κυρία Πρόεδρε, μπορώ να έχω το λόγο επί προσωπικού;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, κύριε Τριαντάφυλλε. Έχω δώσει το λόγο στον κύριο Υπουργό.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Σύμφωνα με το άρθρο 68…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Πρώτα απ’ όλα, δεν σας έδωσα το λόγο και σηκωθήκατε. Σεβαστείτε το Προεδρείο. Δεν σας έδωσα το λόγο και σηκώνεστε ήδη. Καθίστε κάτω, να σας δώσω το λόγο. Θα μιλήσετε μόλις σας δώσω το λόγο. 
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Κυρία Πρόεδρε, ας μιλήσει και ο τελευταίος ομιλητής.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε Υπουργέ. 
Κύριε Τριαντάφυλλε, ζητήσατε το λόγο επί προσωπικού;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ζητάω το λόγο σύμφωνα με το άρθρο 68. Να υποβάλω το αίτημα κι εάν θέλετε, απορρίψτε το.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να το υποβάλετε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ο προηγούμενος ομιλητής, σύμφωνα με το άρθρο 68, παράγραφος 1, απέδωσε στη δική μου τοποθέτηση διαφορετική γνώμη από εκείνη την οποία εξέφρασα και παρακαλώ πολύ να εκθέσω το λόγο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να ξαναπείτε αυτό που έχετε πει και δεν το καταλάβαμε, δηλαδή. Αυτό θέλετε να πείτε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Να απαντήσω και να θέσω αυτό το θέμα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Τριαντάφυλλε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κυρία Πρόεδρε.
Κυρία Πρόεδρε, η δική μου η τοποθέτηση ήταν μία και καθαρή. Αυτό το οποίο είπα για τη χθεσινή αναφορά που έκανε ο κ. Τσίπρας, ήταν το εξής: Αναφέρθηκε σε παχυλούς μισθούς Βουλευτών, κάτι το οποίο έχει επαναλάβει πολλές φορές η Χρυσή Αυγή, έχει επαναλάβει πολλές φορές ο «ΣΤΟΧΟΣ» και το οποίο για πρώτη φορά ακούστηκε από τα εδρανα διά στόματος του Αρχηγού της Αξιωματικής Αντιπολίτευσης. Ήταν ένα συγκεκριμένο.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τα αρπάξατε …</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Δεύτερον, επειδή αναφέρθηκε για τη «SIEMENS», πέρα από τα γεγονότα τα οποία έχουν να κάνουν με το ζήτημα ποιος έχει διατελέσει νομικός σύμβουλος κατά καιρούς της «SIEMENS» ή ποιος έχει διατελέσει νομικός σύμβουλος ή πρόεδρος σε διάφορες ΠΑΕ -για να θυμηθούμε και να γνωρίζουμε όλη την ιστορία του κάθε κόμματος- εγώ θέλω να πω στον κ. Κοντονή ότι συλλογική ποινική ή πολιτική ευθύνη δεν υπάρχει για τον καθένα ξεχωριστά. Η σκανδαλολογία και η ποινικολογία, η ποινικοποίηση της πολιτικής ζωής, ουδέποτε οδήγησε σε θετικά αποτελέσματα.
Κλείνω, κυρία Πρόεδρε, με το εξής:</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Νομικός σύμβουλος της «SIEMENS» έχει διατελέσει ο σύμβουλος του Πρωθυπουργού, ο κ. Καρακώστας…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, ολοκληρώστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Θεωρώ ότι το να αποκαλείς συναδέλφους σου «νούμερα επιθεώρησης», προφανώς δεν αρμόζει στο Κοινοβούλιό μας. Και, βεβαίως, θα έπρεπε να σας γίνει σύσταση, κύριε Κοντονή, από το Προεδρείο.
Σας ευχαριστώ πολύ.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κυρία Πρόεδρε, μπορώ να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, κύριε Κοντονή, σας παρακαλώ, για να τελειώσει…</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κυρία Πρόεδρε, θα ήθελα το λόγο για τριάντα δευτερόλεπτα, για να ξεκαθαρίσουμε αυτό το οποίο είπε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μα, καταλάβαμε ο καθένας σας τι είπε. Νομίζω ότι όλοι έχουμε στοιχειώδη νοημοσύνη για να καταλαβαίνουμε εδώ μέσα τουλάχιστον, κύριε Κοντονή. Μη θέλετε ο καθένας να εξηγεί ξανά αυτά που έχει πει. 
Ορίστε, κύριε Κοντονή, έχετε το λόγο για ένα λεπτό.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κυρία Πρόεδρε, εγώ είπα ότι ο κύριος συνάδελφος, ο εισηγητής του ΠΑΣΟΚ., είχε την ειλικρίνεια –δηλαδή, μίλησα πάρα πολύ θετικά για το άτομό του- να διαβάσει το σχετικό απόσπασμα της ομιλίας του Προέδρου του ΣΥΡΙΖΑ, που εκεί –υπενθύμισα- έλεγε για παχυλούς μισθούς Βουλευτών και Υπουργών που σχετίζονταν με το σκάνδαλο της «SIEMENS». 
Εμείς δεν μιλήσαμε ποτέ γενικώς και αορίστως ούτε εναντίον Βουλευτών ούτε εναντίον Υπουργών. 
Επομένως, ο εκπρόσωπος του ΠΑΣΟΚ ας «μην ξύνεται εδώ στην γκλίτσα του τσοπάνη». Διότι για θέμα της «SIEMENS» την κύρια ευθύνη –την πολιτική,  πάντοτε, το τονίζω-  την έχει το ΠΑΣΟΚ, το κόμμα του.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>:  Οι εκφράσεις πρέπει να είναι προσεκτικές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ πάρα πολύ, κύριε Τριαντάφυλλε. Αναγνωρίζω ότι έχετε την αγωνία για να υποστηρίξετε την παράταξή σας, αλλά νομίζω ότι όλοι έχουμε επίγνωση και ξέρουμε τι λέει ο καθένας και τι εννοεί. 
Ο κ. Χρήστος Μαντάς έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Δεν ξέρω αν είναι τύχη να μιλάω τελευταίος εκ μέρους των Βουλευτών για το θέμα της εξεταστικής των πραγμάτων επιτροπής, για το ζήτημα, δηλαδή, που έβαλε η Αξιωματική Αντιπολίτευση. 
Ωστόσο, θέλω να πω ότι σήμερα δεν είναι μια ουδέτερη μέρα. Είναι μία μέρα μετά από την απόφαση για ανθρωποθυσίες και μια μέρα που απαγορεύονται οι συναθροίσεις με χουντικό διάταγμα. Εγώ θα ήθελα ειλικρινά να ξέρω: Καταδικάζετε την απαγόρευση των συναθροίσεων απ’ όπου και αν προέρχεται; 
(Χειροκροτήματα από την πτέρυγα του ΣΥΡΙΖΑ-ΕΚΜ)
Θεωρώ δημοκρατική μου υποχρέωση να μιλήσω για την ΕΡΤ, όπως ένιωσα δημοκρατική και ανθρώπινη ανάγκη, όταν άκουσα το περίφημο διάγγελμα, να βρεθώ στο προαύλιο της ΕΡΤ μαζί με χιλιάδες άλλους συμπολίτες μας για να υπερασπιστώ τη δημοκρατία και το δημόσιο αγαθό της ενημέρωσης. Είναι μια άνομη πολιτική απόφαση της ομάδας δράσης της Νέας Δημοκρατίας, η οποία την σχεδίασε και την υλοποίησε. Είναι μια απόφαση που έχει πρόσημο, έχει βαθειά αντιδημοκρατικό πρόσημο. 
Αν θέλατε, κυρίες και κύριοι Υπουργοί, να γραφτείτε στις σελίδες της ιστορίας, το καταφέρατε. Μόνο που καταφέρατε να μείνετε στις μαύρες σελίδες της ιστορίας. Έτσι θα μείνει αυτή η πράξη. Με αυτό ακριβώς το πρόσημο. 
Νομίζω, κυρίες και κύριοι συνάδελφοι, ότι είναι δημοκρατική υποχρέωση όλων μας, όλων των Βουλευτών, να διερευνήσουμε πώς αποφασίστηκε και πώς υλοποιήθηκε αυτό το σχέδιο. Πρέπει να ελεγχθεί η νομιμότητα, η συνταγματικότητα, αλλά και το αν και πώς και ποιοι ωφελήθηκαν από τη διακοπή του κοινωνικού αγαθού της δημόσιας ενημέρωσης. 
Αλήθεια, κυρίες και κύριοι συνάδελφοι, εσείς έχετε απαντήσει, τάχα, στα ερωτήματα αυτά, λέγοντας απλώς ότι πρόκειται για μία λαθεμένη απόφαση -όπως άκουσα- ή για μια πολιτική γκάφα -όπως επίσης άκουσα- ή για μια ένδειξη πολιτικού θάρρους και αποφασιστικότητας; 
Δεν ενδιαφέρεστε ποιους έβλαψε και ποιους ωφέλησε το «μαύρο» της ΕΡΤ; Εννοώ συγκεκριμένα, όχι γενικά και αόριστα, με ονόματα και επίθετα. 
Εσείς δεν έχετε απορία πώς και από ποιους τεκμηριώθηκε η συνδρομή της έκτακτης περίπτωσης, επείγουσας και απρόβλεπτης ανάγκης που χρησιμοποιήθηκε για την πράξη νομοθετικού περιεχομένου; 
Εσείς γνωρίζετε πώς έγινε και από ποιους η παρέμβαση στη «DIGEA» και σε ποιο πλαίσιο νομιμότητας, κάτι που είχε σαν αποτέλεσμα -για να αναφέρω μόνο ένα- ο ελληνισμός της διασποράς να στερηθεί το δικαίωμα της ενημέρωσης αυτομάτως και βιαίως; 
Έχετε απαντήσει σε ποιο πλαίσιο νομιμότητας ποιοι και πώς δεν συμμορφώθηκαν με την απόφαση του Συμβουλίου της Επικρατείας; 
Εσείς έχετε απαντήσει στο ερώτημα ποιοι ευθύνονται για την πρόκληση οικονομικής ζημίας -ή έστω για την πιθανή πρόκληση οικονομικής ζημίας- στο δημόσιο και την πιθανή ωφέλεια άλλων που ίσως είναι αντίθετοι με το δημόσιο συμφέρον; Δεν απορείτε γι’ αυτό; 
Και τέλος, ποιος άλλος τρόπος υπάρχει, πέρα από την εξεταστική επιτροπή, για να δούμε εάν οι Υπουργοί, ως φυσικά πρόσωπα, έχουν πιθανόν αστικές και νομικές ευθύνες για μια τέτοια ενέργεια που πάγωσε το πανελλήνιο και τους δημοκρατικούς ανθρώπους σε όλον τον κόσμο; 
Να πω και κάτι ακόμη: Μας επισημαίνεται συχνά από διάφορες πλευρές ότι υπερβάλλουμε σε διάφορα ζητήματα, συνταγματικότητας, ονομαστικών ψηφοφοριών κ.λπ.. Δηλαδή, υπάρχει στ’ αλήθεια σοβαρό επιχείρημα –το οποίο να μπορεί να διατυπωθεί και να τεκμηριωθεί- που να ισχυρίζεται ότι έστω αυτή η ιδιαίτερη ευαισθησία βλάπτει τη δημοκρατία; Κινδυνεύουμε από μια τέτοια πρακτική, μήπως χάσουμε τάχα το λύκο, όπως μας έχουν πει πολλές φορές; 
Μήπως κινδυνεύουμε, κυρίες και κύριοι συνάδελφοι, από τη συστηματική απαξίωση των θεσμών και της δημοκρατικής λειτουργίας και τη διολίσθηση στον αυταρχισμό;
Στο όνομα, λοιπόν, των συμπολιτών μου που στερήθηκαν βίαια το αγαθό της δημόσιας ενημέρωσης, στο όνομα των δυόμισι χιλιάδων απολυμένων εργαζομένων της ΕΡΤ, ζητώ να διερευνηθεί, μέσω της συγκρότησης εξεταστικής των πραγμάτων επιτροπής, το θέμα του «μαύρου» της ΕΡΤ.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μαντά.
Το λόγο έχει ο Υφυπουργός παρά τω Πρωθυπουργώ κ. Σίμος Κεδίκογλου.
Κύριε Υπουργέ, είναι αρκετά δέκα λεπτά; Θέλετε περισσότερο χρόνο;</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Ίσως χρειαστώ και λιγότερο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα σας δώσω δέκα λεπτά.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Ευχαριστώ, κυρία Πρόεδρε.
Πριν μπω στην κυρίως συζήτηση, θέλω να επαναλάβω μία έκκληση: Το περιστατικό πριν από λίγο είναι απαράδεκτο, είναι καταδικαστέο, αλλά πρέπει να υπενθυμίσει σε όλους ότι τα εμπρηστικά λόγια ανάβουν πυρκαγιές. Όταν κάποιος μιλάει για «ΕΑΜ-ΕΛΑΣ-ΜΕΛΙΓΑΛΑΣ», τότε θα ακούσεις και το εξίσου απαράδεκτο για το Γράμμο και το Βίτσι. Δεν πρέπει να γυρνάμε στις χειρότερες σελίδες της ελληνικής ιστορίας.
(Θόρυβος - Διαμαρτυρίες  από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Ποιος το είπε αυτό; Ποιος το είπε αυτό;</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Έχω ξανακάνει αυτήν την έκκληση και την επαναλαμβάνω. Να μην λέμε ούτε για γουναράδικα ούτε για τίποτα. Δεν πρέπει να γυρνάμε σε αυτές τις εποχές. 
(Θόρυβος - Διαμαρτυρίες  από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, αυτή την άποψη έχει ο κύριος Υπουργός.</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Δεν πρέπει να γυρνάμε σε αυτές τις εποχές! 
Αν σε μία έκκληση αντιδράτε έτσι, τι να πω! Έκκληση μετριοπάθειας κάνω. 
(Θόρυβος - Διαμαρτυρίες  από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Ποιος το είπε αυτό; Είναι ψέματα!</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Όλοι το είδαμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μη διακόπτετε και μη φωνάζετε. Οι Υπουργοί πρέπει να απαντήσουν.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποιος είπε αυτήν τη φράση;</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Το όνομα δεν το ξέρω. Βουλευτής της Χρυσής Αυγής ήταν.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ…
(Θόρυβος - Διαμαρτυρίες από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Δεν σας ακούω! Συγγνώμη, αλλά επειδή ήμασταν όλοι εδώ, ακούστηκε και σχόλιο από τη γαλαρία πρώτα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτό που είπατε τώρα ποιος το είπε;
(Θόρυβος - Διαμαρτυρίες από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ!</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Για τα γουναράδικα ποιος το είπε;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποιος το είπε από το ΣΥΡΙΖΑ;
(Θόρυβος - Διαμαρτυρίες από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, σας παρακαλώ! Στο Κοινοβούλιο είμαστε!</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Κυρία Κωνσταντοπούλου, νομίζω ότι κανένας δεν θέλει να ξαναγυρίσουμε στις χειρότερες σελίδες της ελληνικής ιστορίας. Αυτό θέλω να υπογραμμίσω.
(Θόρυβος - Διαμαρτυρίες από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είστε υπόλογος…</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Ας προσπαθήσουμε να μιλήσουμε όσο γίνεται πιο νηφάλια και να δούμε το θέμα στην ουσία του, γιατί στέκεστε σε πτυχές, ενώ πρέπει να δούμε το σύνολο.
Η μεγαλύτερη πρόκληση σήμερα, με την καλή έννοια, είναι η αναδιάρθρωση του δημόσιου τομέα. Το κυριότερο πρόβλημα είναι η επίδραση του δημόσιου τομέα στην εθνική οικονομία, όχι μόνο λόγω της αδυσώπητης εξίσωσης δαπανών και εσόδων, της συνάρτησης φόρων και μεγέθους δημόσιου τομέα, αλλά και η ευρύτερη επίδραση του δημόσιου τομέα στην οικονομία. Το δημόσιο δεν πρέπει να απομυζά τον ιδιωτικό τομέα. Πρέπει να τον ενεργοποιεί. Η λειτουργία του δημοσίου πρέπει να είναι ευεργετική στην ανάπτυξη της ιδιωτικής πρωτοβουλίας. Η αντίθετη εκδοχή, «όλα στο δημόσιο», έχει εφαρμοστεί στο παρελθόν στη γηραιά ήπειρο με τα γνωστά αποτελέσματα. 
Ο αγώνας για την αναδιάρθρωση του δημόσιου τομέα είναι ο πλέον καθοριστικός για να περάσουμε στη νέα Ελλάδα που θέλουν οι πολίτες.
Η ΕΡΤ ΑΕ ήταν ο κατεξοχήν οργανισμός που έφερε όλες τις παθογένειες του ελληνικού δημοσίου. Βαθύτατη νοοτροπία κρατισμού, κομματο-πελατειακών σχέσεων, ανυπέρβλητες καταστατικές δυσλειτουργίες λόγω απαρχαιωμένων συντεχνιακών προνομίων. Εκεί ήταν μαζεμένες όλες οι παθογένειες που μας οδήγησαν στα σημερινά αδιέξοδα. Και, δυστυχώς, ήταν αδύνατη η ήπια αντιμετώπισή τους. 
Σας μιλάω μετά λόγου γνώσεως, γιατί έζησα την ΕΡΤ με διάφορες ιδιότητες: Του συντάκτη, του παρουσιαστή, του Βουλευτή κυβέρνησης και αντιπολίτευσης και του αρμόδιου Υφυπουργού. Και επειδή δέχτηκα ουκ ολίγες προσωπικές επιθέσεις -ορισμένες εξαιρετικά ανοίκειες- οφείλω και ορισμένες απαντήσεις. 
Ξεκίνησα να εργάζομαι ως συμβασιούχος στην ΕΡΤ το 1990. Τοποθετήθηκα στο λεγόμενο «γερμανικό νούμερο», 24.00’ με 06.00’ το πρωί, στον πρώτο πόλεμο του Περσικού, στα διεθνή λόγω γλωσσομάθειας. Μιλάω τρεις γλώσσες, εκτός των ελληνικών και τουλάχιστον εκείνη την εποχή σπάνιζαν οι δημοσιογράφοι που ήξεραν γλώσσες. Μετά εξελίχθηκα σε πολιτικό συντάκτη και παρουσιαστή μέχρι το 1995, οπότε, λόγω δυσμένειας της τότε διοίκησης, με «έβαλαν στο ψυγείο», μια προσφιλής πρακτική στην ΕΡΤ. 
Για να μη διαμαρτύρομαι για το «ψυγείο», μου προσέφεραν μονιμοποίηση, μια άλλη προσφιλής τακτική. Εγώ, όμως, δεν το δέχτηκα.
Είναι ενάντια στις αρχές μου να κάθομαι και να μη δουλεύω. Έτσι, προτίμησα να παραιτηθώ. 
Το αν άξιζα, το απέδειξε η περαιτέρω πορεία μου σε ιδιωτικά μέσα ενημέρωσης. Για πολλά χρόνια κόλλησα ένσημα στον ιδιωτικό τομέα, σε δύσκολα πόστα, χωρίς κομματικούς ή άλλους προστάτες, κάτι που δεν μπορούν να ισχυριστούν αρκετοί από τους επικριτές μου.
Η δημόσια ραδιοτηλεόραση έπρεπε να αναδιαρθρωθεί εκ βάθρων. Κι ένας χρόνος κυβερνητικής εμπειρίας διέλυσε και τις τελευταίες αμφιβολίες, εάν αυτό θα ήταν εφικτό με την ΕΡΤ Α.Ε. σε λειτουργία. Ήταν αδύνατον! Ήταν αδύνατον, γιατί δεν μπορούσε να εφαρμοστεί ούτε το ηλεκτρονικό παρουσιολόγιο, για να ξέρουμε πότε, πώς και που δουλεύει ο κάθε εργαζόμενος. Ήταν αδύνατον γιατί δεν μπορούσες να μεταφέρεις έναν εργαζόμενο από την Κατεχάκη στην Αγία Παρασκευή, με αποτέλεσμα άτομα της ίδιας ειδικότητας, ο ένας να κάθεται στην Κατεχάκη και ο άλλος να χρεώνει υπερωρίες στην Αγία Παρασκευή.
Αυτά τα στοιχειώδη ήταν casus belli για τους εργατοπατέρες της ΠΟΣΠΕΡΤ, πόσο μάλλον οι ριζικές αλλαγές, που όλοι βλέπω να συμφωνούν ότι απαιτούνται για μία σύγχρονη δημόσια ραδιοτηλεόραση.
Η αδυναμία ουσιαστικής παρέμβασης για να υλοποιηθούν όχι μόνο τα στοιχειώδη, αλλά και τα επιβεβλημένα, για την προστασία του δημοσίου συμφέροντος, αναδεικνύεται με τον πλέον αδιαμφισβήτητο τρόπο σε δύο παραδείγματα:
Το πρώτο παράδειγμα είναι το Champions League. Το είχα φέρει ως τομεάρχης της Νέας Δημοκρατίας στην Αντιπολίτευση και στη Βουλή, το είχα πάει και στη δικαιοσύνη. Είναι μία εξωφρενική ιστορία. Η ΕΡΤ πλήρωσε 32,4 εκατομμύρια ευρώ για τρία χρόνια μεταδόσεως του Champions League, όταν η αμέσως επόμενη προσφορά ήταν 7,2, δηλαδή κάτω από το 25%. 
Θέλετε να μάθετε και για τα διαφημιστικά έσοδα της ΕΡΤ; Είναι κάτω από 10 εκατομμύρια το χρόνο. Και επειδή είχε εμπειρία από Champions League, 1 εκατομμύριο το χρόνο μπορούσε να βγάζει η ΕΡΤ. Και, όμως, πλήρωνε πάνω από 10 εκατομμύρια το χρόνο, έντεκα.</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Φάγανε καλά κάποιοι!</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Μετά, γίνομαι αρμόδιος Υφυπουργός. Αυτό που έχω καταγγείλει, θέλω να τερματιστεί. Έδωσα εντολή στη Διοίκηση να λάβει κάθε νόμιμο μέτρο για να μειωθεί, τουλάχιστον, το τίμημα για την ΕΡΤ, προσφεύγοντας ακόμα και σε διαιτησία. Δεν είναι δυνατόν στην Ελλάδα της κρίσης να πληρώνει η ΕΡΤ Α.Ε. 32 εκατομμύρια και πλέον για το Champions League, που σημειωτέον είναι υποχρέωση να υπάρχει σε κανάλι ελεύθερης λήψης.
Παρά τις επανειλημμένες παραινέσεις της πολιτικής ηγεσίας προς την ΕΡΤ, οι υπηρεσίες πρόβαλλαν διάφορα προσκόμματα και δικαιολογίες και καθυστερούσαν, κωλυσιεργούσαν. Η απόφαση για προσφυγή στη διαιτησία κατά της UEFA ελήφθη στα τέλη Μαΐου του 2013, τώρα! Αποτέλεσμα; Ήδη ο ελληνικός λαός να έχει χρεωθεί τα 10,5 εκατομμύρια.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ποιος φταίει γι’ αυτό; Εσείς και…</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Ποιος φταίει; Η δομή και η λειτουργία της ΕΡΤ. Αυτό φταίει.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε συνάδελφε. Μην διακόπτετε.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Όταν έπρεπε η ίδια Νομική Υπηρεσία…</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ποιος φταίει γι’ αυτό;</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Μάθετε λίγο το καταστατικό και τους κανονισμούς της ΕΡΤ και μετά να μου κάνετε τον τιμητή. Διότι όταν πρέπει η ίδια Νομική Υπηρεσία που είχε εισηγηθεί τη συμφωνία, να την καταγγείλει και όταν δεν μπορείς να αλλάξεις τη Νομική Υπηρεσία, είσαι με δεμένα τα χέρια. Πρέπει να τα αλλάξεις εκ βάθρων όλα. 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ο ΣΥΡΙΖΑ φταίει γι’ αυτό;
(Θόρυβος από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Δεν ήμασταν εμείς. Μιλάτε κιόλας.</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Δεύτερη υπόθεση: Η εκμετάλλευση του δορυφορικού σήματος της ΕΡΤ.
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κυρίες και κύριοι συνάδελφοι του ΣΥΡΙΖΑ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να βάλετε τον κύριο που τα κατάφερε τόσο καλά και με τη λίστα Λαγκάρντ.</Speech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Κυρία Κωνσταντοπούλου, είπατε διάφορα. Διαφημίσατε και κλεψίτυπο περιοδικό. Σταματήστε πλέον.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να απαντήσετε σ’ αυτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Κωνσταντοπούλου, σας παρακαλώ.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Μάθετε, επιτέλους, κυρία Κωνσταντοπούλου, να κάνετε διάλογο.
(Θόρυβος από την πτέρυγα του ΣΥΡΙΖΑ/ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κυρία Κωνσταντοπούλου.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Η νέα διοίκηση της ΕΡΤ για την εκμετάλλευση του δορυφορικού σήματος…
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Πιπιλή, σας παρακαλώ. Μιλάει ο Υπουργός.</ChairmanSpeech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μα, εγώ φταίω;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία. Δηλαδή, να αρχίσετε να μιλάτε μεταξύ σας και ο Υπουργός κι εγώ να κάνουμε εδώ πέρα τι;</ChairmanSpeech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Πρέπει να προστατέψετε τον Υπουργό για να μπορεί να μιλήσει.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον προστατεύω, κύριε Τζαμτζή, αλλά κι εσείς ακούγεστε και δεν ακούγεται ο Υπουργός.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Η νέα διοίκηση της ΕΡΤ από το φθινόπωρο του 2012 επεχείρησε να έλθει σε συμφωνία με την εταιρεία που εκμεταλλεύεται το σήμα στην Αμερική. Όμως, οι υπηρεσίες της ΕΡΤ πρόβαλλαν πάλι διάφορα προσκόμματα, με αποτέλεσμα να μην εισπράττονται καθόλου έσοδα. Έφτασαν, μάλιστα, στο σημείο οι υπηρεσίες της ΕΡΤ να ισχυρίζονται στη διοίκηση ότι η ΕΡΤ δεν μπορεί να εμπορευθεί η ίδια το σήμα της, αλλά πρέπει να προσλάβει μεσάζοντα, ο οποίος να εισπράττει για λογαριασμό της ΕΡΤ και να της αποδίδει μέρος των εσόδων.
Έλεγαν ότι η ΕΡΤ δεν μπορούσε, δήθεν, να υπογράψει συμφωνίες εμπιστευτικότητας με την εταιρεία που εμπορεύεται το σήμα στην Αμερική, ενώ προφανώς ο ιδιώτης - μεσάζων μπορούσε όχι μόνο να τις υπογράψει, αλλά και να της επικαλείται στη συνέχεια εναντίον της ΕΡΤ και να μην της δείχνει τα οικονομικά στοιχεία από τα οποία προκύπτει η αμοιβή του και το ποσοστό της ΕΡΤ. 
Αυτό είχε ως αποτέλεσμα τους τελευταίους δέκα μήνες η ΕΡΤ να χάσει τουλάχιστον 1.200.000 ευρώ. Πιθανότητα, λοιπόν, ριζικών αλλαγών εν λειτουργία, δεν υπήρχε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Θα χρειαστώ περισσότερο χρόνο, κυρία Πρόεδρε.
Οι προλαλήσαντες Βουλευτές της Νέας Δημοκρατίας ανέφεραν πλήθος στοιχείων που αποδεικνύουν ότι δεν μπορούσαν να γίνουν ριζικές αλλαγές όσο ήταν σε λειτουργία η ΕΡΤ. 
Θα σας επισημάνω, όμως, το κατ’ εξοχήν παράδειγμα που αποδεικνύει ότι η παραμικρή απόπειρα αλλαγής στην ΕΡΤ, έθετε την ΕΡΤ εκτός λειτουργίας. 
Οι Έλληνες, κυρίες και κύριοι, στερήθηκαν ουσιαστικά την ενημέρωση από την ΕΡΤ επί έξι μήνες, γιατί η ΕΣΗΕΑ κήρυττε αλλεπάλληλες απεργίες. Ο λόγος; Η κοινή υπουργική απόφαση που καθιέρωνε ειδικό μισθολόγιο για τους δημοσιογράφους, όπου στους περισσότερους εξασφάλιζε αυξήσεις -στους χαμηλών και μεσαίων αποδοχών- στην Ελλάδα του 2013 του δημόσιου τομέα. Γίνονταν, δηλαδή, οι πλέον προνομιούχοι εργαζόμενοι του δημόσιου τομέα. Κι, όμως, η ΕΣΗΕΑ κήρυττε απεργίες.
Έχετε ξανακούσει Σωματείο να απεργεί ενάντια σε αυξήσεις αποδοχών στα μέλη του; Ναι, γίνεται, αν εξυπηρετούνται άλλες σκοπιμότητες. Οι απεργίες κηρύσσονταν, φυσικά, όλες παράνομες και καταχρηστικές στα δικαστήρια. Είχαμε, όμως, το γνωστό κολπάκι με την ΠΟΕΣΥ, η οποία αμέσως κήρυττε «ομπρέλα» απεργίας. Βέβαια, ως δευτεροβάθμιο όργανο η ΠΟΕΣΥ –και το γνωρίζετε πολύ καλά- δεν μπορεί να κηρύττει επιλεκτικά απεργία σε ένα μέσο.
Κυρίες και κύριοι συνάδελφοι, γνώριζα από την πρώτη στιγμή τις ιδιαίτερες δυσκολίες της θέσης μου. Άλλωστε, δεν τη λένε τυχαία «ηλεκτρική» την καρέκλα του Κυβερνητικού Εκπροσώπου. Γνώριζα πολύ καλά ότι με την αναγγελία του κλεισίματος προσωποποιούσα μία κυβερνητική απόφαση με πολιτικό κόστος. Γνώριζα, όμως, ακόμα καλύτερα ότι η δύσκολη αυτή απόφαση ήταν και αναγκαία και σωστή. Ήξερα ότι θα βρεθώ στο στόχαστρο των πολιτικών μας αντιπάλων, αλλά δεν έχω μάθει να λιγοψυχώ. 
Βέβαια, όταν ακούω τις κατηγορίες περί «μαύρου», δεν μπορώ να μην σκεφτώ «κοίτα ποιος μιλάει». Διότι τις πλέον σκοταδιστικές πρακτικές τις ακολουθούν ο ΣΥΡΙΖΑ και οι συνδικαλιστές του, που επέβαλαν ενημερωτικό μπλακ άουτ, που έριχναν «μαύρο» στην αντίθετη άποψη, που είχαν στερήσει, ουσιαστικά, από τους Έλληνες την ενημέρωση από τη δημόσια τηλεόραση τους τελευταίους έξι μήνες.
Το «μαύρο», κυρίες και κύριοι, επιβλήθηκε λόγω των παράνομων καταλήψεων των εγκαταστάσεων στην Αγία Παρασκευή. Κι ως επιπλέον απόδειξη ήρθε η σημερινή, νέα απειλή να διακόψουν τη μετάδοση του μεταβατικού προγράμματος από τη Γενική Γραμματεία Ενημέρωσης. Έτσι αντιλαμβάνονται ορισμένοι τη δημοκρατική νομιμότητα;
Το «μαύρο» θα φύγει, κυρίες και κύριοι του ΣΥΡΙΖΑ, ό,τι και να κάνετε.
(Θόρυβος από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνάδελφοι, σας παρακαλώ, ησυχία.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Σύντομα θα έχει συσταθεί και τεθεί σε λειτουργία ο νέος φορέας της δημόσιας ραδιοτηλεόρασης, που θα είναι κατοχυρωμένα ανεξάρτητος, αξιοκρατικά στελεχωμένος, σύγχρονα δομημένος και πλήρως ανταποδοτικός προς τους Έλληνες πολίτες! Εκεί θα έχουν φυσικά θέση και οι ικανοί και άξιοι εργαζόμενοι της παρελθούσας ΕΡΤ Α.Ε., αλλά και οι πτυχιούχοι νέοι, που δεν είχαν καμμία ελπίδα στο προηγούμενο καθεστώς, χωρίς «μπάρμπα στην Κορώνη».</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Χωρίς μπάρμπα στην ΠΟΣΠΕΡΤ.</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Τότε θα κριθεί από τους πολίτες η πολιτική μας απόφαση. Γιατί ήταν μία καθαρά πολιτική απόφαση, όσο κι αν θέλετε να ποινικοποιήσετε την πολιτική ζωή.
Για τα νομικά ζητήματα μίλησαν και θα μιλήσουν άλλοι αρμοδιότεροί μου. Θα ήθελα να κάνω μόνο μία παρατήρηση: Τα ιδιωτικά κανάλια δεν είχαν τίποτα να φοβηθούν από μία ΕΡΤ με μονοψήφια τηλεθέαση. Αντίθετα, έχουν κάθε λόγο να προβληματίζονται από το νέο, σύγχρονο ανταγωνιστικό φορέα.
Σκεφθείτε, λοιπόν, κυρίες και κύριοι του ΣΥΡΙΖΑ, ποιον πραγματικά εξυπηρετείτε.
Όσον αφορά την ψηφιακή μετάβαση, θα σας πρότεινα να ενημερωθείτε. Η δημόσια ραδιοτηλεόραση απαλλάσσεται από την υποχρέωση λήψης άδειας παρόχου περιεχομένου και παρόχου δικτύου.
Έχει εξαιρεθεί από τη διαγωνιστική διαδικασία…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι, αλλά περιορίσατε τους διαύλους…</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Κυρίες και κύριοι, και η εμπάθεια έχει τα όριά της!
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κεδίκογλου.</ChairmanSpeech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Το μαγαζάκι τέλος.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Βορίδης. 
(Θόρυβος στην Αίθουσα)</ChairmanSpeech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Κοιτάξτε τις λίστες της ΠΟΣΠΕΡΤ να βρείτε τους συγγενείς των εργαζομένων που δουλεύουν σήμερα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θέλετε να μιλήσετε; Ωραία, απ’ ό,τι αντιλαμβάνομαι, όχι τώρα.
Το λόγο έχει ο κ. Νικόλαος Βούτσης. 
(Θόρυβος στην Αίθουσα)
Ελάτε, κύριε Παφίλη, γιατί αυτό το παιχνιδάκι δεν μου αρέσει καθόλου.</ChairmanSpeech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Δείτε τις λίστες…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία, κυρία Πιπιλή. Δεν καταγράφεται τίποτα.</ChairmanSpeech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: …
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ησυχία, κύριοι συνάδελφοι.
(Κωδωνοκρουσίες)
Το λόγο έχει ο κ. Παφίλης -αρχίζουμε ανάποδα γιατί υπάρχουν άλλες πρακτικές μου φαίνεται- Κοινοβουλευτικός Εκπρόσωπος του Κομμουνιστικού Κόμματος Ελλάδας. 
Κύριε Παφίλη, έχετε το λόγο για δώδεκα λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ευχαριστώ, κυρία Πρόεδρε, για να σας βγάλω και από το αδιέξοδο, γιατί οι κοκορομαχίες γίνονται στο Μεξικό και σε άλλες χώρες. Το λέω με συναίσθηση. 
Χρειάζεται πραγματικά πολιτική ψυχραιμία και πολιτικά νεύρα για να μιλήσει κάποιος ουσιαστικά, να κάνει ουσιαστική πολιτική και ιδεολογική αντιπαράθεση σε ένα τέτοιο κλίμα, που το έχουμε ζήσει επανειλημμένα τα προηγούμενα χρόνια. 
Σημειώνω –γιατί θα πω μερικά πράγματα μετά- από την αρχή πώς όταν δεν θέλεις να κάνεις ουσιαστική συζήτηση, ιδεολογική και πολιτική, καταφεύγεις σε αυτά που γίνονται σε αυτήν την Αίθουσα και φυσικά η τροφή για την ενημέρωση που παρέχει το σύστημά σας είναι ότι, παραδείγματος χάρη, θα παίζει δεύτερη είδηση -απ’ ό,τι λένε οι δημοσιογράφοι- η όλη ιστορία και αντιπαράθεση και των προηγούμενων ημερών, αλλά και η σημερινή με αυτούς που υποδέχθηκαν τον κ. Σόιμπλε με ένα μεγάλο σύνθημα που έγραφε «raus». Το θεωρώ πολύ λογικό, γιατί αυτή τη λέξη την ξέρουν πολύ καλά, την έχουν κληρονομήσει από τους πατεράδες τους και ο νοών νοείτω. 
Θεωρούμε ,λοιπόν, απαράδεκτη, προκλητική την απόφαση της Κυβέρνησης που χρησιμοποίησε την πράξη νομοθετικού περιεχομένου για την ΕΡΤ, γιατί η πράξη νομοθετικού περιεχομένου –και το είπαμε από την αρχή- δεν έχει ως στόχευση μόνο την ΕΡΤ, αλλά έχει ως στόχευση τη διάλυση, την κατάργηση ή τη συρρίκνωση πολλών δημόσιων οργανισμών, φορέων και επιχειρήσεων. 
Ως αποτέλεσμα φυσικά είχε την απόλυση δύο χιλιάδων εργαζομένων και όχι μόνο. Λειτούργησε και ως προειδοποίηση, ως δαμόκλειος σπάθη δηλαδή πάνω απ’ όλους τους υπόλοιπους εργαζόμενους, που αγωνιούν και καταλαβαίνουν πλέον ότι με μία υπουργική απόφαση σε μία νύχτα μπορούν να βρεθούν άνεργοι ή πρέπει να υποκύψουν στον εκβιασμό, ο οποίος παρεμπιπτόντως –δεν θέλω να κάνω χαρακτηρισμό, το λέω μαλακά- είναι απαράδεκτος. Αφού υποφέρει όλη η Ελλάδα, γιατί εσείς να μην υποφέρετε το ίδιο; Μία στόχευση είναι αυτή. 
Επαναλαμβάνουμε αυτό για το οποίο «έχει μαλλιάσει η γλώσσας μας» πως δεν πιστεύουμε ότι η Κυβέρνηση κάνει «τσαμπουκά» γενικώς, δεν πιστεύουμε ότι δεν έχει σχέδιο, ότι κάνει επιχειρήσεις κομάντο. Έχει στρατηγικό σχέδιο. Είναι άλλο θέμα πώς το εφαρμόζει. Η δεύτερη στόχευση, λοιπόν, και η πιο ουσιαστική είναι να διευκολυνθεί η παράδοση στους επιχειρηματικούς ομίλους πάρα πολλών και κρίσιμων τομέων, όπως είναι η ενημέρωση σε ένα βαθμό, αλλά και άλλοι δημόσιοι οργανισμοί και ιδιαίτερα οι επιχειρήσεις που σχετίζονται με την αμυντική βιομηχανία.
Αυτή είναι η πολιτική της. Έτσι θέλει να βγάλει τη χώρα από την κρίση, ισοπεδώνοντας ό,τι υπάρχει και φτιάχνοντας ένα πεδίο για να διευκολυνθεί η κερδοφορία του κεφαλαίου και να επενδυθούν και λιμνάζοντα κεφάλαια. 
Ο χώρος των Μέσων Μαζικής Ενημέρωσης δεν είναι σαν τους άλλους, σχετίζεται και με πολλά άλλα. Είναι ο ιδεολογικός μηχανισμός -να το πω έτσι, με γλώσσα κανονική- για να επιβάλεται η αντίληψη της αστικής ιδεολογίας και να προπαγανδίζεται ο καπιταλισμός ως μονόδρομος και ως καλύτερο σύστημα. Η Κυβέρνηση ,λοιπόν, θέλει να διευκολύνει τη συγκέντρωση και τη μονοπώληση του χώρου των Μέσων Μαζικής Ενημέρωσης σε επιχειρηματίες. 
Εδώ θέλουμε να ξεκαθαρίσουμε μερικά πράγματα, πέρα από τις αντιπαραθέσεις. Δεν είμαστε αφελείς, δεν είμαστε χαζοί. Έχετε καμμιά εντύπωση ότι είμαστε βλάκες και πιστεύουμε –το λέω έτσι δηλαδή ωμά, για να καταλαβαίνει και ο κόσμος- ότι θέλετε να φτιάξετε αντικειμενική τηλεόραση; Σε ποιον τα λέτε αυτά; Ποια κυβέρνηση μπορεί να λέει ότι θα κυβερνά και θα έχει αντικειμενική τηλεόραση; 
Όχι. Θέλετε πιο ελεγχόμενη τηλεόραση και δεν εννοώ κυβερνητική ντε και καλά. Γιατί όλα αυτά τα χρόνια –και εδώ διαφωνούμε με πάρα πολλούς- η τηλεόραση δεν ήταν κυρίως κυβερνητική, μπορεί να ήταν και κυβερνητική. Τι είναι; Αναπαράγει την αστική ιδεολογία. Είναι ένας από τους ιδεολογικούς μηχανισμούς του αστικού κράτους. 
Άρα, όσοι πιστεύουν ότι με τον καπιταλισμό, με κυρίαρχη την αστική τάξη, με τα μέσα παραγωγής στα χέρια της θα φτιάξουν αντικειμενική τηλεόραση, κοροϊδεύουν τον ελληνικό λαό και τον εξαπατούν. Εμείς δεν είμαστε τέτοιοι και ούτε θέλουμε να μας θεωρείτε τέτοιους. 
Ήμασταν, λοιπόν, αντίθετοι. Τι κάναμε; Καταδικάσαμε, φέραμε τροπολογία. Δεν θέλω να πω καμμιά πιο λαϊκή λέξη για την αστική νομιμότητα, ούτε στην ψηφοφορία δεν τη βάλατε. Την απορρίψατε. Δώσαμε τον «902» όσο μπορούσαμε, ξέροντας με ποιους έχουμε να κάνουμε, βήμα στους απεργούς-εργαζόμενους, όχι γιατί υπερασπιζόμασταν την ΕΡΤ. Και θα πω μερικά πράγματα παρακάτω.
Ζητάμε, λοιπόν και ζητούσαμε να ανοίξει η ΕΡΤ	 χωρίς απολύσεις και να διασφαλιστούν τα δικαιώματα των εργαζομένων. 
Αντισταθήκαμε στην προπαγάνδα, η οποία έχει στοιχεία γκεμπελισμού. Δηλαδή όταν βάζεις δημοσιογράφους, τους οποίους μάλιστα τους βάζουν οι κυβερνήσεις, που παίρνουν 350 χιλιάρικα το χρόνο, μαζί με ένα τεχνικό που του βγαίνει η ψυχή από το πρωί μέχρι το βράδυ –μερικοί που είναι στο κοντρόλ, εννοώ δηλαδή αυτούς που εργάζονται, όχι αυτούς που λένε «κόψε τον Παφίλη, γιατί τώρα έχει ακροαματικότητα» γιατί τα ξέρουμε αυτά και τα ξέρουν και πρέπει να τα ξέρει και ο κόσμος- όταν λοιπόν τους βάζεις μαζί και λες «η αμαρτωλή ΕΡΤ ή οι υψηλά αμειβόμενοι δημοσιογράφοι», αυτό είναι χυδαιότητα, κυριολεκτικά είναι χυδαιότητα. Και το κάνατε. 
Αντισταθήκαμε σε αυτήν την προπαγάνδα, παρ’ ότι είμαστε ίσως το μεγαλύτερο θύμα –ιδεολογικά εννοώ- αυτής της κατάστασης που υπήρχε στην ΕΡΤ.
Αλήθεια, αδιαφάνεια. Τι άλλο ειπώθηκε; αμαρτωλό παρελθόν; Μάλιστα, συμφωνούμε. Αφού είναι αμαρτωλό το παρελθόν, να δούμε ποιοι είναι οι αμαρτάνοντες. Ποιος κυβερνάει τη χώρα; Εσείς δεν ήσαστε όλα αυτά τα χρόνια; Εδώ ειπώθηκαν και ονόματα, υπάρχουν και ακόμα περισσότερα. Εσείς δεν τα κάνατε όλα αυτά; Ποιος τα έκανε; Το Κομμουνιστικό Κόμμα Ελλάδας; Εσείς δεν ήσαστε που φτιάξατε την αμαρτωλή ΕΡΤ; 
Και η λογική ποια είναι; Ότι εμείς την κάναμε αμαρτωλή και τώρα θα την κάνουμε –να μην πω την ανάλογη λέξη- αγνή και ωραία και αντικειμενική. Όχι, δεν το πιστεύουμε. Είναι τεράστιο πολιτικό ζήτημα, απαράδεκτο και κανένας δεν πρόκειται να έχει αυταπάτες –απευθυνόμαστε στον ελληνικό λαό- ότι θα έχουμε μία τηλεόραση και μια ραδιοφωνία κρατική ή δημόσια –όπως τη λέτε, δεν έχει καμμία σημασία- η οποία θα υπηρετεί την αντικειμενική ενημέρωση. Είναι πολιτικό κατ’ εξοχήν ζήτημα. 
Εμείς συμφωνούμε με τη σύσταση εξεταστικής επιτροπής, από την άποψη ότι και ο Κανονισμός λέει πως για θέματα γενικότερου δημοσίου συμφέροντος και ενδιαφέροντος μπορεί να συσταθούν εξεταστικές επιτροπές. Και αν υπάρχουν ποινικές ευθύνες και αν προκύψουν, όπως έχουν προκύψει από όλες τις εξεταστικές –φοβερό πάντως, όπως καταδικάστηκαν στη «SIEMENS», στο Βατοπέδι, που είναι γεμάτες οι φυλακές, τα δικαστήρια από Υπουργούς- το ίδιο θα συμβεί και με αυτή, αν γίνει.
Λέμε, λοιπόν, ότι εμείς τουλάχιστον θα προσπαθήσουμε, και συμφωνούμε με αυτή την έννοια και αν υπήρχε εξεταστική θα προσπαθούσαμε να συμβάλουμε. 
Διαφωνούμε ριζικά -και θα χρησιμοποιήσω μία λέξη που δεν μας αρέσει- κάθετα από το σκεπτικό του ΣΥΡΙΖΑ, γιατί ουσιαστικά βάζει σε δεύτερη μοίρα την ουσία και προβάλλει σε πρώτη αυτό που είναι και πιασάρικο: Το «μαύρο» δηλαδή. Υπάρχει θέμα δημοκρατίας, εντός ή εκτός εισαγωγικών; 
Εμείς θέλουμε να ξεκαθαρίσουμε το εξής -το ξεκαθάρισε και ο εισηγητής μας- ότι όσο πιο αντιλαϊκή είναι η πολιτική, επειδή δεν μπορεί να εφαρμοστεί εύκολα, τόσο θα εντείνεται ο αυταρχισμός. Πώς γίνεται όμως αυτό; Εδώ είναι η μεγάλη μας διαφορά. Ο αυταρχισμός εντείνεται, γιατί υπάρχουν όλα τα εργαλεία στο αστικό Σύνταγμα και τους αστικούς νόμους που επιτρέπουν στην κάθε φορά πλειοψηφία, στην κάθε φορά κυβέρνηση δηλαδή η οποία υπηρετεί αυτό το σύστημα, να τα χρησιμοποιεί όπως θέλει. Ναι ή όχι; 
Υπάρχει πράξη νομοθετικού περιεχομένου; Υπάρχει. Το ΠΑΣΟΚ πότε την εφάρμοσε; Με τη ΓΣΕΕ, αν δεν κάνω λάθος, πρώτη φορά και πολλές άλλες φορές. 
Άρα, τι λέμε εμείς; Λέμε ότι η αστική δημοκρατία έχει περιορισμένο χαρακτήρα. Οι όποιες κατακτήσεις και η πάλη του κινήματος δεν αλλάζουν την ουσία, γιατί έχει τέτοιες ασφαλιστικές δικλείδες που μπορεί κατά το δοκούν να τις χρησιμοποιεί και κυρίως, είναι απαγορευτική για ανατροπή αυτού του συστήματος, γιατί προστατεύει την καπιταλιστική ιδιοκτησία.
Έχουμε τον εντεινόμενο και απαράδεκτο αυταρχισμό κ.λπ. μέχρι το «χούντα» και «κατοχή». Εδώ θα τα πούμε ανοιχτά. Μην ξεφτιλίζουμε όλες τις λέξεις. Το έχουμε κάνει για πολλά χρόνια. χούντα είναι; Δεν θέλω να πω ονόματα από αυτούς που ξέρουν από χούντα. Δεν είναι, μη χαίρεστε.
Τι λέγατε εσείς; «Κάτω η χούντα του ΠΑΣΟΚ» δεν έλεγε η Νέα Δημοκρατία; Ναι ή όχι;</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Πολύ παλιά.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Άστε το «παλιά». Τα χούγια βγαίνουν μετά το θάνατο.
Τι έλεγε το ΠΑΣΟΚ; «Αέρα, αέρα να φύγει η χολέρα». Αυτά δεν λέγατε; Γιατί; Γιατί θέλατε να κρύψετε αυτό που συμβαίνει σήμερα. Θέλατε να κρύψετε ότι έχετε την ίδια πολιτική. Το ΠΑΣΟΚ ιδιαίτερα όξυνε, αλλά και η χούντα είχε πει πολύ χειρότερα πράγματα. Και αυτά που ακούγονται εδώ, αν πάτε στα παλαιότερα Πρακτικά, είναι λίγα μερικές φορές.
Τι ήθελε να κρύψει το ΠΑΣΟΚ τότε; Τι ήθελε να κρύψει η Νέα Δημοκρατία με τη χούντα του ΠΑΣΟΚ; Ότι έχουν στρατηγική συμφωνία, ότι συμφωνούν δηλαδή στην Ελλάδα να εξυπηρετήσουν το καπιταλιστικό σύστημα, συμφωνούν στην πολιτική και ο καβγάς καμμιά φορά είναι πιο σκληρός για το ποιος θα έχει τη νομή της εξουσίας, γιατί έχει και παρελκόμενα αυτή η εξουσία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτό το σκηνικό επαναλαμβάνεται. Επαναλαμβάνεται και σήμερα. Κι εμείς πρέπει να πούμε, έστω κι αν κοστίζει καμμιά φορά, ότι δεν μπορεί να ξεφτιλίζουμε μία σειρά πράγματα. 
Τι έχουμε; Έχουμε μία αστική δημοκρατία η οποία λειτουργεί σε περίοδο κρίσης. Αυτή είναι η αστική δημοκρατία. Άλλοτε είναι πιο χαλαρή κι άλλοτε είναι τσεκούρι. Αυτό έχουμε σήμερα. Και κάθε φορά ξέρετε τι γινόταν; Βλέπεις εφιάλτες καμμιά φορά. Όσο πιο δεξιά πήγαινε το ΠΑΣΟΚ, τόσο περισσότερο όξυνε αυτά τα θέματα: Χούντα, αυταρχισμός, υποτέλεια κ.λπ., για να κάνει αντιπαράθεση στη Νέα Δημοκρατία.
Εδώ είναι τεράστιες οι ευθύνες και οι αυταπάτες που καλλιεργεί ο ΣΥΡΙΖΑ και δεν το κάνει τυχαία. Δεν εννοώ γενικά για τον κόσμο, αλλά την ηγεσία του. Το κάνει σκόπιμα. Πάει να κρύψει τις κωλοτούμπες, που έχουν γίνει πάρα πολύ γρήγορες, οξύνοντας φραστικά την αντιπαράθεση σε επί μέρους θέματα που έχουν μία σημασία, αλλά δεν δίνουν νόημα στα ουσιαστικά. Γιατί η αντιπαράθεση πρέπει να γίνεται αλλού: Ποιος κατέχει τα μέσα παραγωγής; Τι κοινωνία θέλουμε; Αυτά όμως δεν τα ακουμπάνε και μένουν στο περίβλημα. Εκεί να συγκριθούμε, εκεί να γίνει η ιδεολογική αντιπαράθεση και η πάλη.
Θέλω να απευθυνθώ και στον κόσμο, αν μας βλέπει, και ειδικά σε έναν κόσμο που νιώθει αριστερός, ριζοσπάστης και που θέλει να αλλάξει. Λέει λοιπόν: «Καταστρατηγεί η απόφαση το δικαίωμα της ενημέρωσης, που κατοχυρώνεται στο άρθρο 15 του Συντάγματος».
Αλήθεια, υπάρχει άνθρωπος λογικός –με την πολιτική έννοια- που να πιστεύει ότι στο αστικό Σύνταγμα και μέσα στο καπιταλιστικό σύστημα, υπάρχει αντικειμενική ενημέρωση και κατοχυρώνεται μάλιστα στο Σύνταγμα; 
Δηλαδή, για να κάνω και μία προέκταση, η Ελληνική Τηλεόραση, η ΝΕΤ όλα αυτά τα χρόνια είχε αντικειμενική ενημέρωση στον κόσμο; Σε ποιον τα λέτε αυτά; Ήταν φερέφωνο –όπως ειπώθηκε- της κυρίαρχης, όχι μόνο της κυβερνητικής πολιτικής -δεν είναι αυτό, αυτό είναι και εξόφθαλμο καμμιά φορά- αλλά της αστικής ιδεολογίας. Παράγει και αναπαράγει όλα αυτά τα χρόνια την αστική ιδεολογία σε όλους τους τομείς, όπως για παράδειγμα την επιχειρηματικότητα…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Παφίλη.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Αφήστε με να συνεχίσω.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πόσο να σας αφήσω;</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κοιτάξτε, έκανα μια παραχώρηση για να εκτονώσω την κατάσταση. Πρέπει να μου την ανταποδώσετε. Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τι σημαίνει αυτό; Να σας αποζημιώσουμε; Όχι, ολοκληρώστε παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Άρα, με το να λες στον κόσμο ότι υπονομεύεται το δικαίωμα της αντικειμενικής ενημέρωσης, αθωώνεις στην πραγματικότητα το αστικό σύστημα. Αθωώνεις όλο αυτό που ζήσαμε όλα αυτά τα χρόνια. 
Θα πει κάποιος: «δεν υπήρχαν εξαιρέσεις;». Βεβαίως και υπήρχαν. Υπήρχαν εξαιρέσεις ανθρώπων που προσπαθούσαν να προβάλουν κάτι άλλο. Όμως, αυτό να ξέρετε, είναι και μέρος του παιχνιδιού, είναι το φύλλο συκής. Γιατί για να γίνει πιστευτή μια προπαγάνδα, πρέπει να βάλεις και λίγο ΚΕΕ, αλλιώς δεν γίνεται.</Speech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Όχι λίγο, πάρα πολύ ΚΚΕ.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ή και περισσότερο. Όμως, όσο περισσότερο βάζεις, τόσο…</Speech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Πήξαμε στο ΚΚΕ τόσα χρόνια.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ναι; Ευχαριστούμε πάρα πολύ! Δεν θα σας παραδώσουμε, λοιπόν, την εξουσία που είχαμε.</Speech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Πέρα βρέχει!</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Συνεχίζω…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Παφίλη, σας παρακαλώ, ολοκληρώστε.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κλείνω, κυρία Πρόεδρε. 
Αδιαφορούμε εμείς για όλα αυτά; Όχι βέβαια. Ίσα-ίσα εμείς προσπαθούμε να εκμεταλλευτούμε και την παραμικρή χαραμάδα. Για ποιο στόχο; Για να μπορέσει να κάνει παρέμβαση το ίδιο το λαϊκό και το εργατικό κίνημα. Όχι, για να δημιουργήσουμε αυταπάτες στον κόσμο ότι αυτό το σύστημα μπορεί να παρέχει μια αντικειμενική ενημέρωση.
Όσοι δημιουργούν αυταπάτες πάνε να κρύψουν ότι αυτό που υπόσχονται είναι μια καλύτερη διαχείριση. 
Μπαίνω στον πειρασμό να αναφέρω δύο πράγματα ακόμη. Ο ΣΥΡΙΖΑ επικαλείται –το επικαλείται και γραπτά, scripta manent- τον κ. Σουλτς και το Ευρωκοινοβούλιο. Έχετε ιδέα –οι περισσότεροι θα έχετε- από ευρωπαϊκή τηλεόραση;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Για να μιλήσει κομμουνιστής, πρέπει να αναστηθεί ο Λάζαρος. Τόσο δημοκρατικοί είναι! Αν ακούσετε το Σουλτς, ο κ. Βορίδης θα σας φανεί «αριστερός» στο τι λέει. Με συγχωρείτε.
Αυτούς επικαλείστε ως Αριστερά; Τι είπε ο Σουλτς για την ενημέρωση; Τον Σουλτς τον πίεζαν όλα τα κανάλια επειδή είχαν συμβόλαια. Τι τον ένοιαζε αυτόν η ενημέρωση; Αυτό κρύβετε.
Ο κ. Τσίπρας, ο Αρχηγός μάλιστα -να το έλεγε κάποιο στέλεχος, εντάξει- θεώρησε σαν πρότυπο το BBC. Μήπως γνωρίζει κανένας ή και ο ίδιος ο κ. Τσίπρας τι εξέπεμπε το BBC στον πόλεμο κατά της Γιουγκοσλαβίας, στον πόλεμο κατά του Ιράκ; Η ποιο χυδαία, ωμή, επιθετική, ιμπεριαλιστική προπαγάνδα ήταν από το BBC. Τι λέτε στον κόσμο, δηλαδή; Το BBC! Πάτε και δημιουργείτε συνείδηση ότι το BBC κάνει αντικειμενική ενημέρωση;</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Πες και άλλα!</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Οι ελληνικές τηλεοράσεις λόγω αντίστασης του ελληνικού λαού ήταν οι μόνες που μετέδιδαν πραγματικές σκηνές. Ποιο BBC; Πού μετέδιδε το CNN; Ποια αντικειμενική ενημέρωση;</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ο αγγλικός λαός δεν αντιστέκεται, κύριε Παφίλη;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Παφίλη, σας παρακαλώ πολύ, ολοκληρώστε τη σκέψη σας.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Οι εργάτες εκεί δεν υπάρχουν;</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ποια αντικειμενική ενημέρωση; Όταν το CNN με την CIA –θα πω ωμά πράγματα- κάνει κινηματογραφικές παραγωγές και τις προβάλλει σε κάθε πόλεμο; Έχουν αποκαλυφθεί όλα αυτά. Ποιο BBC αλήθεια; Όταν οι M16 είναι εγκατεστημένοι από επάνω και καθοδηγεί όλους τους δημοσιογράφους;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Παφίλη, παρακαλώ. Στα δικά μας.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τέτοια τηλεόραση θέλουμε; Οι τηλεοράσεις θα είναι δύο: Ή θα υπερασπίζονται τα λαϊκά συμφέροντα ή θα προπαγανδίζουν τον καπιταλισμό. Εμείς θα παλέψουμε για το πρώτο που δεν γίνεται σε τούτο το εδώ το σύστημα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Παφίλη.
Το λόγο έχει ο κ. Νικόλαος Τσούκαλης από τη Δημοκρατική Αριστερά</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Πρώτη φορά, κυρίες και κύριοι συνάδελφοι,  παίρνω το λόγο μετά την τοποθέτηση του φίλτατου Κοινοβουλευτικού Εκπροσώπου του Κομμουνιστικού Κόμματος Ελλάδας. Πρώτη φορά ή ελάχιστες φορές έχει γίνει αυτό. Αυτό μου δίνει την ευκαιρία να ξεκινήσω λέγοντας ότι η ανθρωπότητα δεν έχει γνωρίσει κανένα σύστημα μέχρι τώρα το οποίο να μην επεδίωξε από την πρώτη στιγμή της εγκαθίδρυσής του, από την πρώτη στιγμή της κυριαρχίας του, να καθυποτάξει τους ιδεολογικούς μηχανισμούς. Μεταξύ αυτών και τα μέσα μαζικής ενημέρωσης. Αυτό ισχύει για όλα τα συστήματα, μηδενός εξαιρουμένου!</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Άλλο να προπαγανδίζεις την εκμετάλλευση και άλλο…</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Υπάρχει μία διαφορά την οποία ενστερνίζεται η λεγόμενη για σας «γιαλαντζί Αριστερά». Αυτή είναι ότι υπάρχουν διακυμάνσεις και κλίμακες και ότι στον κοινοβουλευτισμό και την κοινοβουλευτική δημοκρατία η κυριαρχία στα μέσα μαζικής ενημέρωσης είναι η μικρότερη. Έγινα κατανοητός; Αυτή είναι η άποψή μας. 
Μ’ αυτήν, λοιπόν, την έννοια λέμε σαν Δημοκρατική Αριστερά ότι μέσα σ’ αυτό το σύστημα -το στρεβλό και το ανάποδο ορισμένες φορές- έχουμε τη δυνατότητα να αφήσουμε ένα αποτύπωμα στη λεγόμενη «αντικειμενική ενημέρωση». Θέλετε να τη βάλετε σε εισαγωγικά; Βάλτε τη. Όμως, έχουμε τη δυνατότητα να το κάνουμε. 
Κυρίες και κύριοι συνάδελφοι, ως Δημοκρατική Αριστερά θέλουμε να δηλώσουμε εξαρχής ότι διαχωρίζουμε όλη αυτήν τη διαδικασία σε δύο σαφώς διαφορετικά στάδια. Το ένα στάδιο είναι αυτό το οποίο τηρήθηκε μέχρι αυτήν τη στιγμή, όσον αφορά τη δημόσια τηλεόραση, τη δημόσια ραδιοφωνία, τα δημόσια μέσα ενημέρωσης και τη διαδικασία της πραγματικής ανασυγκρότησης. Βεβαίως, όλοι νιώθουμε έκπληξη όταν βλέπουμε ένα από τα δύο κόμματα τα οποία ουσιαστικά οδήγησαν τη δημόσια τηλεόραση σ’ αυτό το χάλι να προασπίζεται από αυτό εδώ το Βήμα με τόσο πάθος την αντικειμενικότητα και τον πλουραλισμό. Εμείς ευχόμαστε να το εννοεί πραγματικά ο κ. Κεδίκογλου.
Αυτό το οποίο λέμε και προς την Κυβέρνηση και προς όλες τις πτέρυγες της Βουλής είναι ότι εμείς θα συμμετάσχουμε στη διαδικασία ανασυγκρότησης της δημόσιας τηλεόρασης. Θα συμμετάσχουμε με τέτοιο τρόπο -όσο περνάει από το  χέρι μας και από το μέγεθός μας- ούτως ώστε πραγματικά η χώρα να αποκτήσει δημόσια τηλεόραση και δημόσια μέσα ενημέρωσης, όπως είναι, κύριε Παφίλη, το BBC. Μακάρι να το αποκτήσουμε κάποια στιγμή στη χώρα!</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Εντάξει!</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Και όταν θα έρθει εκείνη η στιγμή που θα χρειαστεί να κάνει την προπαγάνδα υπέρ του κυρίαρχου συστήματος, αν υπάρχει δυνατότητα, θα θέλαμε να γίνει μια άλλου είδους παρέμβαση. Θα το δούμε. Όμως, προς τα εκεί κινούμαστε. 
Η διαδικασία που ακολουθήθηκε, κυρίες και κύριοι συνάδελφοι, μέχρι αυτή τη στιγμή ήταν άθλια.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Άθλια;</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Μιλάω για τη διαδικασία που ακολουθήθηκε μέχρι τώρα, όσον αφορά τη δημόσια τηλεόραση.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Γιατί, κύριε Τσούκαλη;</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ήταν κακή. Όμως, προσέξτε. Είναι άλλο να συζητάς για παραβίαση άρθρου ή άρθρων του Συντάγματος και άλλο να συζητάς για κατάλυση του Συντάγματος, για κατάλυση της δημοκρατίας. 
Και θα ήθελα πάρα πολύ να ενισχύσω αυτό που είπε ο κ. Παφίλης, επιτέλους, δηλαδή, όσοι την περίοδο της χούντας είχαν συνείδηση των όσων συνέβαιναν εκείνη την περίοδο, να ενημερώσουν τους νεότερους συναδέλφους ότι αυτό που ζούμε σήμερα δεν είναι χούντα. Εγώ θα πω κάτι άλλο. Εγώ θα πω ότι αυτό το οποίο γίνεται τώρα στην Ελλάδα είναι κατάχρηση της δημοκρατίας. Και η κατάχρηση της δημοκρατίας επί αρχαιοτάτων χρόνων όπου υπήρχε δημοκρατικό πολίτευμα, ήταν αυτή που το οδήγησε στην κατάρρευσή του. Αυτό που χρειαζόμαστε είναι περισσότερη δημοκρατία. Και μη «ρίχνουμε νερό στο μύλο» αυτών που θεωρούν ότι αυτό το σύστημα το οποίο λειτουργεί, έτσι όπως λειτουργεί σήμερα, είναι το αίτιο που έχουμε οδηγηθεί εδώ που έχουμε οδηγηθεί. 
Κυρίες και κύριοι συνάδελφοι, όλα τα blogs έχουν αναρτήσει τις αθλιότητες που είδαμε πριν από λίγο σε αυτήν εδώ την Αίθουσα. Ας αναλογιστούμε αν έχουμε συνεισφέρει και εμείς ή τι πρέπει να κάνουμε στην πράξη, για να μπορέσουμε να το αποτρέψουμε. 
Κυρία Πρόεδρε, ήδη υπάρχει καθολικό αίτημα όλων των πτερύγων ότι αυτό το συμβάν που είχαμε πριν από λίγο δεν πρέπει να περάσει έτσι. Η απάντηση του Κοινοβουλίου -εγώ θα έλεγα της δημοκρατίας- πρέπει να είναι άμεση και αποφασιστική. 
Άκουσα με πάρα πολύ μεγάλη προσοχή -κύριε Υπουργέ, δεν ξέρω αν ήσασταν παρών- την τοποθέτηση του κ. Καψή σε σχέση με τη διαδικασία που ακολουθήθηκε, γιατί είδα κάποιες αντιδράσεις από την Αίθουσα. Ο κ. Καψής απέφυγε με πολύ μεγάλη προσοχή να αναφερθεί σε αυτήν την προηγούμενη διαδικασία. Δεν απέφυγε, όμως, τον πειρασμό να επαναλάβει ο ίδιος, και αυτός ότι ήταν τέτοια η προσβολή, η διαφθορά της ΕΡΤ, ώστε δεν μπόρεσε ουσιαστικά να γίνει εξυγίανση εν λειτουργία. Συγκεκριμένα, ανέφερε ότι θα έπρεπε να γίνει από μηδενική βάση. 
Κυρίες και κύριοι συνάδελφοι, μπορώ να ισχυριστώ ενώπιόν σας, και φαντάζομαι ότι πολλοί θα αποδεχθείτε αυτό το οποίο θα αναφέρω, ότι ο χώρος της δημόσιας υγείας είναι πιο διεφθαρμένος από την ΕΡΤ Α.Ε. και ότι έχει προκαλέσει πολύ μεγαλύτερη ζημιά στα δημόσια οικονομικά απ’ ό,τι η ΕΡΤ. 
Σύμφωνα με τον επίσημο πίνακα, τουλάχιστον, που δημοσιεύει κάθε χρόνο –αν θυμάμαι καλά- η Διεθνής Διαφάνεια για τη διαφθορά στις πρώτες θέσεις φιγουράρουν το ΕΣΥ, οι πολεοδομίες, οι ΔΟΥ και τα τελωνεία, τα μηχανολογικά. Αναφέρει, επίσης, τους ΟΤΑ, το παλιό ΥΠΕΧΩΔΕ ή δηλαδή τα κυκλώματα έργων και, βεβαίως, και τις ΔΕΚΟ, δηλαδή ΟΣΕ, ΔΕΗ, Ολυμπιακή κ.λπ.. 
Έχει εισαχθεί μια επικίνδυνη αντίληψη, δυστυχώς, στην πολιτική σκηνή, η οποία κάποια στιγμή πρέπει να τελειώσει άμεσα και πρέπει να ανατραπεί, ότι δηλαδή τίποτα, καμμιά μεταρρύθμιση δεν μπορεί να γίνει στη χώρα εν κινήσει. 
Δηλαδή, κύριοι της Κυβέρνησης, τι μας λέτε; Ότι το ίδιο θα γίνει στις ΔΟΥ. ή στα τελωνεία. Ότι δηλαδή επειδή είναι διεφθαρμένοι αυτοί οι τομείς, αυτοί οι θεσμοί πρέπει να τους καταργήσουμε; Ή παραδείγματος χάριν τον ΟΣΕ ή τις άλλες ΔΕΚΟ πρέπει να τις καταργήσουμε; 
Για να είμαστε ειλικρινείς, λοιπόν, πρέπει να πούμε ότι αυτό που έγινε στην ΕΡΤ έγινε για ένα και μοναδικό λόγο: Για να εξευρεθούν δύο χιλιάδες υπάλληλοι, που είχε συμφωνηθεί να οδηγηθούν σε απολύσεις. Το να ομολογήσει η Κυβέρνηση και να πει ότι αυτός ήταν ο λόγος είναι μία ειλικρινής τοποθέτηση. Όμως, το να προσπαθεί κάποιος εκ των υστέρων να επενδύσει αυτήν την επιλογή με κορώνες και με τοποθετήσεις και θεωρίες περί διαφθοράς υπάρχει πολύ μεγάλη απόσταση. 
Θα θέσω έναν πολύ απλό προβληματισμό, σε απάντηση αυτού που είπε προηγουμένως ο κ. Κεδίκογλου. Εάν ακολουθούσαμε προηγουμένως αυτήν τη διαδικασία που ακολουθούμε τώρα, δηλαδή το να εγκρίνουμε το νέο φορέα, να κινήσει η διαδικασία λειτουργίας του νέου φορέα και υπήρχε πράγματι η αντίδραση εκ μέρους της ΠΟΣΠΕΡΤ και έκλεινε τη δημόσια τηλεόραση και οχυρωνόταν στην Αγία Παρασκευή, θα ήταν ίδια η εξέλιξη και ίδια η διαχείριση του θέματος εκ μέρους του πολιτικού συστήματος και της Κυβέρνησης; 
Τότε θα μπορούσε πολύ εύκολα να πει και να διακηρύξει ότι «ακούστε, να αυτοί οι οποίοι αντιτίθενται στις μεταρρυθμίσεις». Βεβαίως, σας πληροφορώ ότι το 90% των Ελλήνων πολιτών θα πίστευε αυτό τον ισχυρισμό. Τώρα όμως όλες οι δημοσκοπήσεις δείχνουν ότι δυστυχώς δεν είναι έτσι και μία αναγκαία, απαραίτητη εκ βάθρων μεταρρύθμιση ουσιαστικά ανατρέπεται και «δυναμιτίζεται» και υπονομεύεται. Αυτό είναι το μεγάλο πρόβλημα. Βεβαίως αυτό που σας λέω επιβεβαιώνεται και από τις χθεσινές εξελίξεις σε σχέση με τις άλλες δομές που καταργήθηκαν.
Μία δεύτερη επισήμανση: Κυρίες και κύριοι συνάδελφοι, αναφέρομαι σε σκηνές, σε εξελίξεις που βιώσαμε σήμερα εδώ, του πιο σκληρού και ακραίου δικομματισμού που βίωσε η χώρα τα τελευταία χρόνια. Υπάρχουν δύο πόλοι, όπως έχουν διαμορφωθεί σήμερα, η Νέα Δημοκρατία και ο ΣΥΡΙΖΑ, όπου θεωρούν ότι όλα τα άλλα κόμματα, ανάλογα με την τοποθέτησή τους, κάθε φορά ακολουθούν ή όχι τον ορθό δρόμο. Χτες, όταν η Δημοκρατική Αριστερά καταψήφισε τα άρθρα, ήμασταν στον ορθό δρόμο. Σήμερα όπου με τεκμηριωμένη άποψη λέμε ότι αυτό το οποίο διαπράττει ο ΣΥΡΙΖΑ είναι ουσιαστικά μία κατάχρηση της κοινοβουλευτικής διαδικασίας, έχουμε λοξοδρομήσει και πρέπει να έλθουν οι «παιδονόμοι» να μας επαναφέρουν στον ορθό δρόμο. 
Δεν είναι καθόλου έτσι, κυρίες και κύριοι συνάδελφοι. Θα μου επιτρέψετε να σας πω ότι αυτό που κάνετε πραγματικά είναι εκβιασμός, πραγματικά είναι κατάχρηση της κοινοβουλευτικής λειτουργίας.</Speech>
	<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σε τι σας απειλούμε;</Speech>
	<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Είναι κατάχρηση κοινοβουλευτικής διαδικασίας, η οποία ουσιαστικά αλλοιώνει και τα χαρακτηριστικά της.</Speech>
	<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η απειλή ποια είναι;</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Κωνσταντοπούλου, σας παρακαλώ πολύ. Ας μην κάνουμε διάλογο. Όλοι μπορεί να έχουμε κάποια απορία στο μυαλό μας.
	Συνεχίστε, κύριε Τσούκαλη.</ChairmanSpeech>
	<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ίσως να μην παρακολουθήσατε όλους τους συναδέλφους σας που παρήλασαν απ’ αυτό το Βήμα, κυρία Κωνσταντοπούλου.
	Θέλω να τελειώσω με το εξής: Για ποιο λόγο, κυρίες και κύριοι συνάδελφοι, είπαμε «όχι» στην πρόταση αυτή; Επειδή δεν πρέπει να υπάρξει εκκαθάριση στην ΕΡΤ, επειδή δεν πρέπει να γίνει διαχειριστικός έλεγχος; 
Αυτό το οποίο είπαμε είναι πάρα πολύ απλό: Τη στιγμή που βρίσκονται σε εξέλιξη σ’ αυτήν εδώ την Αίθουσα κορυφαίες διαδικασίες κοινοβουλευτικού ελέγχου γι’ αυτήν την υπόθεση της ΕΡΤ, δεν είναι δυνατό να συγκροτηθεί επιτροπή προκειμένου να εξετάσει αυτές τις ίδιες διαδικασίες. Μάλιστα, για να συγκροτηθεί μία τέτοια επιτροπή, είναι απαραίτητες δύο αρχές. Η μία είναι η αρχή της αναλογικότητας που λέει ότι συγκροτείς επιτροπή εάν δεν μπορείς με άλλα μέσα να διερευνήσεις όλη αυτήν τη διαδικασία. Η δεύτερη αρχή, την οποία παραβιάσατε κατάφωρα μ’ αυτό είναι η παραβίαση της διάκρισης των εξουσιών. 
Αλήθεια, θα ελέγξει η επιτροπή το κατά πόσο η Κυβέρνηση υλοποίησε τις δύο προσωρινές διαταγές του Συμβουλίου της Επικρατείας, κυρία Κωνσταντοπούλου; Τη δεύτερη απόφαση της πενταμελούς σύνθεσης τη γνωρίζετε πάρα πολύ καλά. Γιατί την αποκρύπτετε; Τι έχει πει; Ότι «θα επανέλθουμε για να ελέγξουμε το κατά πόσο υλοποιήθηκε η συγκεκριμένη απόφαση». Αντί, λοιπόν, να απευθυνθείτε και να απευθυνθούμε όλοι και να πούμε «επανεξετάστε για να δείτε αν υλοποιήθηκε», θα έλθουμε εμείς σαν Κοινοβούλιο να πούμε εάν υλοποιήθηκε; 
	Το δεύτερο: Οι όροι είναι συγκεκριμένοι. Δεν χρειάζεται να τους διαβάσω. Είναι αυτό που λέτε, τα ζητούμενα προς έρευνα. Τι λέτε; Το κατά πόσο σωστά εκδόθηκε πράξη νομοθετικού περιεχομένου, κάτω από ποιες συνθήκες εκδόθηκε, εάν υπήρχαν οι έκτακτες συνθήκες να εκδοθεί, όταν γνωρίζετε πάρα πολύ καλά ότι η πράξη νομοθετικού περιεχομένου θα έλθει προς συζήτηση στη Βουλή όπου εκεί θα αναπτυχθούν όλες οι σκέψεις και όλα τα στοιχεία που υπάρχουν. Όλα τα ερωτήματα που θέτετε προς διερεύνηση είτε είναι αυτονόητα μέσα απ’ όλες τις διαδικασίες του Κοινοβουλίου είτε ορισμένα απ’ αυτά ουσιαστικά καταργούν την αρχή της διάκρισης των εξουσιών. 
Αυτή είναι η επιχειρηματολογία μας για όλη τη διαδικασία, όμως αυτό το οποίο θέλουμε να απευθύνουμε ως έκκληση στην Αντιπολίτευση είναι να μην χρησιμοποιείται ο πολύ κακός χειρισμός για την ΕΡΤ ως άλλοθι, για να μην συμμετάσχετε στη διαδικασία ανασυγκρότησης του νέου δημόσιου φορέα. 
Η διαδικασία αυτή πρέπει να είναι υπόθεση όλων μας. «Ιδού η Ρόδος ιδού και το πήδημα» στο κατά πόσον κάποιοι οι οποίοι έχουν στο μυαλό τους κάποια άλλα πράγματα για το δημόσιο φορέα θα μπορέσουν να το υλοποιήσουν. 
Ευχαριστώ πάρα πολύ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς σας ευχαριστούμε. 
Το λόγο έχει η κ. Κωνσταντοπούλου για ένα λεπτό.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, ζήτησα το λόγο, διότι ο κ. Παφίλης και ο κ. Τσούκαλης έκαναν μίαν αναφορά σε κάτι το οποίο είπα, υπέγραψα και θα το ξαναπώ: Ο τρόπος με τον οποίον επιχειρήθηκε η κατάργηση της ΕΡΤ είναι παραβίαση της δημοκρατικής λειτουργίας του πολιτεύματος, είναι κατάλυση του Συντάγματος. 
Κυρία Πρόεδρε, η Αριστερά την οποία εγώ γνωρίζω, διαχρονικά πάλεψε και κατέκτησε δικαιώματα, όταν δεν υπήρχαν κατεκτημένα. Δεν τα περιφρόνησε όταν ήταν κατοχυρωμένα και δεν παρέσχε άλλοθι σε εκείνους που τα τσαλαπατούν.  
Υπ’ αυτήν την έννοια απαντώ στον κ. Παφίλη ότι όχι, δεν είναι δημοκρατία αυτό και παρέχει κακή υπηρεσία, όταν λέει ότι αυτό είναι δημοκρατία. 
Στον κ. Τσούκαλη, όμως, που μου απευθύνθηκε λέγοντας ότι είναι απλώς κατάχρηση της δημοκρατικής λειτουργίας και όχι κατάλυση αυτό που έκανε η Κυβέρνηση, έχω να πω το εξής: 
(Θόρυβος στην Αίθουσα)</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Κύριοι συνάδελφοι, σας παρακαλώ.</ChairmanSpeech> 
	<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Τσούκαλη, μεθαύριο περνάνε οι σαράντα μέρες, για να φέρει η Κυβέρνηση την πράξη νομοθετικού περιεχομένου, με την οποία παρέκαμψε αυτό το Κοινοβούλιο. Εσείς έχετε καταθέσει πρόταση νόμου και δεν φέρνει ούτε την πρόταση νόμου. Αύριο επιχειρεί να δημιουργήσει τετελεσμένα με πρόταση νόμου που κατέθεσε εκ των υστέρων και θέλει να τη φέρει σε ψήφιση προηγούμενα για να την επικαλεστεί στο Συμβούλιο της Επικρατείας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Κωνσταντοπούλου, ολοκληρώστε σας παρακαλώ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω, κυρία Πρόεδρε, με μία φράση ακόμα. 
Λέτε ότι αυτό δεν είναι κατάλυση της δημοκρατικής λειτουργίας αλλά απλή κατάχρηση; Και ανέχεστε να εμπαίζουν τους θεσμούς εκείνοι οι οποίοι έχουν τη βαθιά αντιδραστική αντίληψη ότι και το Κοινοβούλιο είναι διακοσμητικό στοιχείο; Λυπάμαι πάρα πολύ!
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε. 
Γίνεται γνωστό στο Σώμα ότι οι Υπουργοί Οικονομικών και Δημόσιας Τάξης και Προστασίας του Πολίτη κατέθεσαν σχέδιο νόμου «Κύρωση της από 10 Ιουνίου 2013 Πράξης Νομοθετικού Περιεχομένου «Τροποποίηση των διατάξεων του άρθρου 14Β του ν. 3429/2005 (Α’ 139)».
Παραπέμπεται στην αρμόδια Διαρκή Επιτροπή.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κυρία Πρόεδρε, θα ήθελα το λόγο για ένα λεπτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Τσούκαλη, σας ακούμε.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κυρία Πρόεδρε.
Η απάντησή μου θα είναι οι δύο τελευταίες γραμμές της πρότασης του ΣΥΡΙΖΑ, οι οποίες δεν θα επέτρεπαν σε εμάς να ψηφίσουμε, έστω και για αυτόν το λόγο, την πρόταση αυτή: «Η Βουλή των Ελλήνων έχει την υποχρέωση να εξετάσει τις ευθύνες εκείνων που τόσο αψήφιστα και με την επίκληση ανύπαρκτων ευρωπαϊκών και διεθνών παραδειγμάτων, κατατάσσουν με τις ενέργειές τους ένα δημοκρατικό ευρωπαϊκό κράτος όπως η Ελλάδα, στην κατηγορία απολυταρχικών και δικτατορικών καθεστώτων».
Επειδή πιστεύουμε ότι δεν είναι δικτατορικό και ακόμα όχι απολυταρχικό, μόνο και μόνο για αυτό, δεν θα μπορούσαμε να ψηφίσουμε την πρόταση νόμου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε πολύ. 
Το λόγο έχει ο Υπουργός Δικαιοσύνης Διαφάνειας και Ανθρωπίνων Δικαιωμάτων κ. Χαράλαμπος Αθανασίου για δώδεκα λεπτά.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κυρία Πρόεδρε.
Κυρίες και κύριοι συνάδελφοι, καλούμεθα σήμερα να συζητήσουμε την πρόταση των Βουλευτών του ΣΥΡΙΖΑ-ΕΚΜ για τη σύσταση εξεταστικής επιτροπής αναφορικά με την υπόθεση την κατάργησης της ΕΡΤ ΑΕ. 
Θα ασχοληθώ κυρίως με το νομικό πλαίσιο της υπόθεσης και συγκεκριμένα με το αν οι αιτιάσεις των συναδέλφων του ΣΥΡΙΖΑ έχουν συνταγματικό νομικό έρεισμα. 
Όπως γνωρίζετε, η σύσταση και η λειτουργία των εξεταστικών επιτροπών προβλέπεται από τα άρθρα 68 παράγραφος 2 του Συντάγματος και 144 επόμενα του Κανονισμού της Βουλής και αντικείμενό τους είναι η εξέταση ειδικών ζητημάτων δημοσίου ενδιαφέροντος –αλλά προσέξτε- που βέβαια, συναρτώνται με παραβιάσεις της ποινικής νομοθεσίας, με αποτέλεσμα να πλήττονται κοινωνικά αγαθά και να είναι επιζήμια για το δημόσιο συμφέρον. 
Το ότι πρέπει να παραβιάζεται η ποινική νομοθεσία προκύπτει και από το συνδυασμό των διατάξεων των άρθρων 145, 146 και 147 του Κανονισμού της Βουλής, όπου λεπτομερώς γίνεται λόγος για τη διενέργεια συγκεκριμένων ανακριτικών πράξεων.
Ας δούμε τώρα το ιστορικό της υπόθεσης και θα ήθελα να προσέξετε την αλληλουχία των διατάξεων. 
Με βάση τη διάταξη του άρθρου 14β του ν.3429/2005, όπως αυτό προστέθηκε με το άρθρο 66 στο ν.4002/2011 και τροποποιήθηκε διαδοχικά με το άρθρο 1 της πράξης νομοθετικού περιεχομένου 31/2011 και με την παράγραφο 2 του τρίτου άρθρου του ν.4047/2012 εκδόθηκε η κοινή υπουργική απόφαση του Υπουργού Οικονομικών και του Υφυπουργού στον Πρωθυπουργό, η γνωστή 2/11-6-13, με την οποία καταργήθηκε η ΕΡΤ. 
Στην εν λόγω διάταξη του άρθρου 66 του ν.4002/2011 κατονομάζονται συγκεκριμένα νομικά πρόσωπα, μεταξύ των οποίων και η ΕΡΤ, τα οποία είναι δυνατόν να καταργηθούν, συγχωνευθούν κ.λπ., αν πληρούνται οι λοιπές προϋποθέσεις του νόμου. 
Με την επίμαχη πράξη νομοθετικού περιεχομένου, την 10/2013 αντικαταστάθηκε το πρώτο εδάφιο της παραγράφου 2 του άρθρου 14β του ν.3429/2005 και καθορίστηκε με περισσότερες λεπτομέρειες το περιεχόμενο της κατά τα ανωτέρω υπουργικής απόφασης, σε περίπτωση καταργήσεως φορέα, σύμφωνα με τις ρυθμίσεις αυτές. 
Επομένως, με την πράξη νομοθετικού περιεχομένου δεν εισάγεται το πρώτον η δυνατότητα κατάργησης της ΕΡΤ ΑΕ, εφόσον προϋπήρχε αυτή ήδη από το 2011, αλλά αντικαθίσταται η παράγραφος 2 του εν λόγω άρθρου, που ορίζει ποια άλλα ειδικά λεπτομερειακά ζητήματα μπορεί να ρυθμίζει η προαναφερθείσα ΚΥΑ. Η τροποποίηση αυτή είναι επικουρική της βασικής ρυθμίσεως, δηλαδή της καταργήσεως της ΕΡΤ και ήταν αναγκαία. 
Απαντώ στο σημείο αυτό στη σχετική αιτίαση της πρότασης του ΣΥΡΙΖΑ ότι δήθεν δεν συνέτρεχαν οι προϋποθέσεις του άρθρου 44 του Συντάγματος για να εκδοθεί η συγκεκριμένη πράξη νομοθετικού περιεχομένου. Ήταν αναγκαία, λοιπόν, προκειμένου να υπάρξει ασφάλεια δικαίου και να είναι όσο το δυνατόν διαδικαστικά πιο ομαλή η κατάργηση των φορέων που αναφέρονται στην παράγραφο 1. 
Από τη σύγκριση της προϊσχύουσας και της ισχύουσας μορφής της διατάξεως, δεν προκύπτουν μεγάλες διαφορές στα ζητήματα κατάργησης, αλλά ρυθμίζονται καλύτερα σημαντικά ζητήματα, όπως το εργασιακό καθεστώς των εργαζομένων και εκκρεμείς δίκες της ΕΡΤ. 
Ακόμα, με το νέο εδάφιο β, που προσετέθη, ρυθμίζεται τι ισχύει σε περίπτωση συγχώνευσης φορέων, που δεν προβλέπονταν στην αρχική διατύπωση. 
Είναι σαφές ότι η προσθήκη που πραγματοποιήθηκε με την πράξη νομοθετικού περιεχομένου υπηρετεί την ορθότερη εφαρμογή της παραγράφου 1, την ανέφερα παραπάνω, ώστε να μην μένουν αρρύθμιστα ζητήματα, καθώς και πλείστες εκκρεμότητες με την απόφαση κατάργησης της συγχώνευσης οργανισμού της παραγράφου 1, ενώ σκοπείται  και η προστασία των συμφερόντων ιδιωτών και εργαζομένων από ζυμώσεις κ.λπ., που ρυθμίζονται για πρώτη φορά. 
Η επείγουσα και απρόβλεπτη ανάγκη που επέβαλε η πράξη νομοθετικού περιεχομένου δεν ήταν η ανάγκη κατάργησης της ΕΡΤ –γι’ αυτό αρκούσε ο νόμος από το 2011- αλλά η ομαλότερη διεκπεραίωση της διαδικασίας, εν όψει των ασφυκτικών προθεσμιών που προβλέπουν οι διεθνείς δεσμεύσεις της χώρας μας και αναφέρομαι στο ν.4046/2012 και στο ν.4093/2012 που περιέχουν προαπαιτούμενες ενέργειες στο πλαίσιο του εγκεκριμένου μεσοπρόθεσμου πλαισίου δημοσιονομικής στρατηγικής 2013-2016.
Εφόσον, λοιπόν, κρίθηκε επιβεβλημένη η έκδοση της κοινής υπουργικής απόφασης σύμφωνα με την παράγραφο 1 του άρθρου 66 του ν. 4002/2011 περί καταργήσεως της ΕΡΤ, αλλά και κατέστη σαφές ότι η παράγραφος 2 του άρθρου 14β του ν. 3429/2005, όπως προστέθηκε με τον ίδιο νόμο, δεν ήταν πλήρης, καθώς και ότι τα προβλήματα και οι ασάφειες που θα δημιουργούνταν θα έθεταν εν αμφιβόλω την ορθή διεκπεραίωση της διαδικασίας, ενώ θα άφηναν αρρύθμιστα ζητήματα εργαζομένων κ.λπ., ορθώς εκδόθηκε η πράξη νομοθετικού περιεχομένου ενόψει της εξαιρετικά επείγουσας ανάγκης να αντιμετωπιστούν με σαφήνεια και ταχύτητα τα λεπτομερειακά ζητήματα που προέκυψαν από την κατάργηση της ΕΡΤ ΑΕ.. 
Συνεπώς, καταρρίπτεται ο μύθος ότι η ΕΡΤ ΑΕ. καταργήθηκε με την πράξη νομοθετικού περιεχομένου, αφού, όπως εξέθεσα, η δυνατότητα κατάργησής της είχε ήδη προβλεφθεί με το νόμο του 2011. 
Συνεπώς, σε εκτέλεση των προαναφερθεισών νομικών ρυθμίσεων εκδόθηκε η ΚΥΑ με την οποία καταργείται η ΕΡΤ και οι θυγατρικές της εταιρείες, λύθηκαν οι συμβάσεις του προσωπικού και ορίστηκε ότι πρέπει να καταβληθεί η νόμιμη αποζημίωση και διεκόπη η μετάδοση των ραδιοτηλεοπτικών εκπομπών και οι συχνότητες της ΕΡΤ παραμένουν ανενεργές. 
Αυτή την κοινή υπουργική απόφαση προσέβαλε στο Συμβούλιο της Επικρατείας η ΠΟΣΠΕΡΤ και ο Πρόεδρος του διοικητικού συμβουλίου αυτής, ζητώντας την αναστολή της εκτέλεσής της. 
Το Συμβούλιο της Επικρατείας με προσωρινή διαταγή του Προέδρου του κατ’ αρχήν και στη συνέχεια με απόφαση της πενταμελούς Επιτροπής Αναστολών διέταξε την αναστολή της κοινής υπουργικής απόφασης μόνο ως προς το μέρος της, με το οποίο προβλεπόταν η διακοπή της μετάδοσης των ραδιοτηλεοπτικών σταθμών και η λειτουργία διαδικτυακού ιστοτόπου της ΕΡΤ και ότι παρέμεναν ανενεργές οι συχνότητες της τελευταίας. 
Περαιτέρω, στην απόφαση ορίζεται ότι μέχρι τη σύσταση του νέου -προσέξτε σας παρακαλώ την έκφραση- δημόσιου ραδιοτηλεοπτικού φορέα -το υπαινίχθη και ο κ. Τσούκαλης, αλλά δεν είχε χρόνο να αναπτύξει το νομικό ζήτημα, εγώ όμως συμφωνώ απόλυτα- πρέπει να ληφθούν το συντομότερο δυνατό χρόνο τα αναγκαία μέτρα για τη λειτουργία μεταβατικού δημόσιου ραδιοτηλεοπτικού φορέα και να ληφθούν όλα τα αναγκαία μέτρα για τη διασφάλιση των συμφερόντων που ανάγονται στον κύκλο των δραστηριοτήτων της καταργηθείσης ΕΡΤ. 
Επομένως, ως προς την ΕΤ1, τη ΝΕΤ, την ΕΤ3 και τις θυγατρικές εταιρείες, ούτε η προσωρινή διαταγή ούτε πολύ περισσότερο η απόφαση της Επιτροπής Αναστολών επιβάλλουν την προσωρινή έστω λειτουργία τους. 
Εξάλλου, σε συμμόρφωση προς την απόφαση της Επιτροπής Αναστολών λειτουργεί ήδη τηλεοπτικός σταθμός με την επωνυμία «Δημόσια Τηλεόραση» που εκπέμπει από τις συχνότητες της ΕΡΤ και το πρόγραμμά του καθημερινά εμπλουτίζεται, χωρίς να έχει όμως φτάσει στα επίπεδα τα οποία θα ήταν επιθυμητά για μια χώρα σαν τη δική μας. 
Σημειώνεται ότι δεν είναι πρακτικά εφικτή μέχρι στιγμής η εκπομπή από τις εγκαταστάσεις της ΕΡΤ, λόγω της παραμονής σε αυτές πρώην εργαζομένων και του κινδύνου διασαλεύσεως της δημόσιας τάξης που πιθανώς να επέλθει αν επιχειρηθεί κάτι τέτοιο. 
Τέλος, ειδικώς ως προς το κανάλι της Βουλής και τα αλλοδαπά τηλεοπτικά δίκτυα που εκπέμπουν μέσω της ΕΡΤ, η διοίκηση έχει πλήρως συμμορφωθεί, διότι η μετάδοση του σήματος και των εκπομπών των σταθμών αυτών έχει αποκατασταθεί πλήρως. 
Ας σημειωθεί στο σημείο αυτό ότι ο Πρωθυπουργός της χώρας κατ’ επανάληψη δήλωσε πως η Κυβέρνηση θα σεβαστεί και θα εφαρμόσει την απόφαση του Συμβουλίου της Επικρατείας πριν βγει ακόμα, όποιο περιεχόμενο και να είχε με όποιο για την Κυβέρνηση κόστος γιατί, κυρίες και κύριοι συνάδελφοι του ΣΥΡΙΖΑ, εμείς πιστεύουμε στο κράτος δικαίου. Πιστεύουμε ότι η Ελλάδα εξακολουθεί να είναι κράτος δικαίου και θα την διαφυλάξουμε ως τέτοιο. 
Θα έπρεπε να γνωρίζετε ότι στα κράτη δικαίου τη συνταγματικότητα των νόμων την ελέγχουν τα δικαστήρια. Συνεπώς, καλό θα ήταν να σεβόμαστε τις δικαστικές αποφάσεις και όχι να τις επικαλούμεθα ανάλογα με το τι μας βολεύει κάθε φορά ή στο βωμό των πολιτικών σκοπιμοτήτων και της εξόντωσης πολιτικών αντιπάλων να θυσιάζονται η συνταγματική νομιμότητα, οι αρχές του κράτους δικαίου και ακόμα οι ίδιες οι ευαισθησίες, πολιτικές, ατομικές και κοινωνικές, πολλών εκ των στελεχών σας, γιατί έχετε πολλά τέτοια στελέχη με ευαισθησίες. 
Ας δούμε τώρα και τις λοιπές επιμέρους αιτιάσεις της πρότασης. Σχετικά με την μη υπογραφή της πράξης νομοθετικού περιεχομένου από τέσσερις Υπουργούς, θα ήθελα να θυμίσω ότι είναι πέντε οι Υπουργοί και ο ένας που δεν υπέγραψε είναι ο ομιλών, επειδή βρισκόμουν εκτός Αθηνών. 
Σύμφωνα με το άρθρο 13 του π δ 63/2005, το άρθρο το οποίο τιτλοφορείται «Υπογραφή Πράξεων και Διαταγμάτων διά περιφοράς» ορίζει: «Σε θέματα που έχουν κατ’ επείγοντα χαρακτήρα και για τα οποία είναι αναγκαία κατά την κρίση του Πρωθυπουργού η άμεση λήψη απόφασης, η άμεση έκδοση Πράξης Νομοθετικού Περιεχομένου ή Υπουργικού Συμβουλίου ή η άμεση προσυπογραφή διατάγματος, οι διαδικασίες επιτελούνται διά περιφοράς με συμμετοχή των 2/3 τουλάχιστον των μελών της Κυβέρνησης». 
Επομένως, στην προκειμένη περίπτωση και ως προς το ανωτέρω ζήτημα δεν παραβιάστηκε κάποια διάταξη νόμου, εφόσον το ισχύον νομικό πλαίσιο προβλέπει αφενός μεν τη δια περιφοράς υπογραφή των πράξεων νομοθετικού περιεχομένου, αφετέρου δε ότι αρκεί αυτή να υπογράφεται από το 2/3 των μελών της Κυβέρνησης, όπως εν προκειμένω.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Προεδρικό Διάταγμα είναι.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Περαιτέρω, γίνεται προσπάθεια από το ΣΥΡΙΖΑ να ερμηνεύσει τις αποφάσεις του Συμβουλίου της Επικρατείας κατά το δοκούν ως εξής. Αναφέρομαι πάντα στην πρόταση και απαντώ στην πρόταση. 
Θεωρείτε ότι την απόφαση ερμηνεύουν τα άρθρα 15, παράγραφοι 2 και 5α΄ του Συντάγματος. Συγκεκριμένα, θεωρούν οι υπογράφοντες την πρόταση ότι εκ των άρθρων αυτών προκύπτει η συνταγματική υποχρέωση της πολιτείας για αδιάλειπτη μετάδοση ραδιοτηλεοπτικών εκπομπών αποκλειστικά από την ΕΡΤ. Από το διατακτικό της απόφασης δεν προκύπτει η υποχρέωση του δημοσίου να συνεχίζει να μεταδίδει τις ίδιες ραδιοτηλεοπτικές εκπομπές από τους ίδιους παρόχους, αλλά να διασφαλίζεται η τήρηση της αρχής της συνεχούς λειτουργίας της δημόσιας υπηρεσίας. 
Η άποψη του ΣΥΡΙΖΑ δεν μπορεί να ευσταθεί, εφόσον το διατακτικό κάνει λόγο για γενική υποχρέωση της πολιτείας να μεταδίδει ραδιοτηλεοπτικές εκπομπές και να λειτουργεί διαδικτυακούς τόπους δημοσίου συμφέροντος και σύμφωνα με τις συνταγματικές επιταγές του άρθρου 15, παράγραφος 2 του Συντάγματος και μάλιστα από ραδιοτηλεοπτικό φορέα. Αν ευσταθούσε ο ισχυρισμός του ΣΥΡΙΖΑ, η απόφαση θα ανέστελλε την εκτέλεση της κοινής υπουργικής απόφασης και ως προς το τμήμα της κατάργησης της ΕΡΤ, ενώ η διατύπωση θα ήταν πιθανότατα «Για τη συνέχιση της μετάδοσης των ραδιοτηλεοπτικών εκπομπών και τη λειτουργία των διαδικτυακών τόπων». 
Θεωρεί ο ΣΥΡΙΖΑ περαιτέρω ότι οι εργαζόμενοι, καταλαμβάνοντας την ΕΡΤ και εκπέμποντας απ’ αυτή, εκτελούν τις αποφάσεις του Συμβουλίου της Επικρατείας και ότι η Κυβέρνηση, ζητώντας τους να αποδώσουν στο δημόσιο την περιουσία που κατέχουν, αντιβαίνει στο πνεύμα της απόφασης. Ταυτόχρονα ψέγει την Κυβέρνηση γιατί άργησε να εφαρμόσει πλήρως τη σχετική απόφαση. 
Οι σκέψεις αυτές ,όπως διαπιστώνεται, είναι προδήλως αντίθετες η μια με την άλλη και διαστρεβλώνουν την πραγματικότητα για τους εξής λόγους: Κατά τα ως άνω εκτεθέντα, η πολιτεία δεν έχει υποχρέωση να λειτουργήσει την ΕΡΤ με το παλαιό εταιρικό θεσμικό σχήμα και με τους υπάρχοντες υπαλλήλους. Αν κάτι τέτοιο ίσχυε, θα είχε ανασταλεί το αντίστοιχο μέρος της απόφασης και ως προς αυτές τις παραδοχές, δηλαδή περί της καταργήσεως της ΕΡΤ και της λύσεως της συμβάσεως εργασίας. 
Είναι σαφές από τα ανωτέρω ότι οι εργαζόμενοι που εκπέμπουν από τις κατειλημμένες εγκαταστάσεις της ΕΡΤ δεν μπορούν να θεωρηθούν δημόσιος φορέας ή αρχή που εγγυάται την τήρηση της αρχής της συνεχούς λειτουργίας της δημόσιας υπηρεσίας, όπως ορίζεται στην απόφαση του Συμβουλίου της Επικρατείας. 
Είναι, επίσης, σαφές ότι ο διάδοχος φορέας θα είχε λειτουργήσει νωρίτερα, αν οι εργαζόμενοι είχαν αποδώσει στο δημόσιο την περιουσία του, ώστε αυτό να τη χρησιμοποιούσε, ώστε πάραυτα να εφαρμοστεί η απόφαση. Η καθυστέρηση οφείλεται αποκλειστικά στην απόφαση της πολιτείας να συνομιλήσει με τους εργαζόμενους και να εφαρμόσει με πειθώ και όχι με τη βία την απόφαση του Συμβουλίου της Επικρατείας. Όταν παρήλθαν μέρες χωρίς αποτέλεσμα, βρέθηκε τρόπος να εφαρμοστεί η απόφαση, ενώ οι συζητήσεις για την ομαλή μετάβαση στο νέο καθεστώς συνεχίζονται και θα ολοκληρωθούν. 
Σε κάθε περίπτωση, αποδεικνύονται απολύτως στρεβλοί οι ισχυρισμοί του ΣΥΡΙΖΑ, αλλά και επικίνδυνοι για τη δημοκρατία, αφού με πρόχειρους και ρηχούς προς εντυπωσιασμό νομικισμούς υποδεικνύονται τρόποι εφαρμογής δικαστικών αποφάσεων, που δεν βρίσκουν έρεισμα ούτε στη νομοθεσία, αλλά ούτε και στις ίδιες τις παραδοχές σας, ενώ ταυτόχρονα καταγγέλλεται η Κυβέρνηση γιατί διαλεκτικά προσπαθεί να επιλύσει το υπάρχον πρόβλημα. 
Για τα ζητήματα που αφορούν τη ζημία του δημοσίου –αναφέρομαι στην αιτίαση με αριθμό Δ’ της πρότασης του ΣΥΡΙΖΑ- προκαλεί εντύπωση ότι ο ΣΥΡΙΖΑ μνημονεύει την άποψη της μειοψηφίας της Επιτροπής Αναστολών του ΣτΕ, αγνοώντας την άποψη της πλειοψηφίας 4 προς 1, που είχε τη δυνατότητα να εξετάσει τα ζητήματα αυτά και να αποφανθεί. Προφανώς, σκέφθηκαν οι συντάκτες της πρότασης ότι λίγοι θα μελετήσουν την απόφαση του Συμβουλίου της Επικρατείας και ότι μ’ αυτόν τον τρόπο θα μας οδηγούσαν σε λάθος συμπεράσματα. 
Όσον αφορά την αιτίαση, ότι με το κλείσιμο της ΕΡΤ δυσφημήθηκε η χώρα μας στο εξωτερικό, και αν ακόμα είχε βάση, παρά ταύτα -ως κρίση δεν αξιολογείται ποινικά- θα είχε ενδεχομένως μόνο πολιτική σημασία. Σημασία που την έκρινε ο ελληνικός λαός με την ευρεία αποδοχή που είχε η πολιτικά, αλλά και νομικά, κατοχυρωμένη απόφαση για το κλείσιμο της ΕΡΤ ενόψει του υδροκεφαλισμού και των προκλητικών αμοιβών πλειάδας εργαζομένων.
Κυρίες και κύριοι συνάδελφοι, συμπερασματικά καταλήγω στο εξής: Η πρόταση των Βουλευτών του ΣΥΡΙΖΑ δεν βρίσκει έρεισμα στο νόμο. Συνεπώς, ως αβάσιμη νόμου, αλλά και ουσίας, πρέπει να απορριφθεί. Κάθε αντίθετη πρόταση θα προσέβαλλε την αξιοπιστία μας, τον πολιτικό και νομικό πολιτισμό μας. 
Το ότι κυρίες και κύριοι συνάδελφοι του ΣΥΡΙΖΑ υπογράψατε αυτήν την πρόταση, δεν είναι κακό. Κακό, όμως, θα είναι να επιμείνετε σε αυτή.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων, κ. Νότης Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, κύριοι Υπουργοί, κύριοι Βουλευτές, οι Ανεξάρτητοι Έλληνες καταδικάζουμε τις χυδαίες ύβρεις και απειλές που ακούστηκαν στην Ολομέλεια προ ολίγου. Ζητούμε και για το συγκεκριμένο επεισόδιο την πλήρη εφαρμογή του Κανονισμού. 
Φαίνεται ότι κάποιοι εδώ στην Αίθουσα, παίρνοντας μάλιστα θάρρος και από τη σημερινή παρουσία του Σόιμπλε στην Αθήνα, νομίζουν ότι ο ελληνικός λαός θα επιτρέψει να επικρατήσουν σκηνές αθλιότητας και βίας.
Η σημερινή παρουσία του Σόιμπλε στην Αθήνα έδινε μια τεράστια ευκαιρία στην Κυβέρνηση να θέσει το ζήτημα των γερμανικών αποζημιώσεων, δηλαδή των πολεμικών επανορθώσεων και του αναγκαστικού κατοχικού δανείου. 
Από αυτό εδώ το Βήμα είχα ζητήσει χθες από τον ευρισκόμενο στα Έδρανα της Κυβέρνησης, κ. Στουρνάρα, να απαιτήσει την άμεση καταβολή των 162 δισεκατομμυρίων ευρώ, πλέον τόκων, από τις γερμανικές αποζημιώσεις.
Μέχρι στιγμής και με βάση τη δημοσιογραφική ενημέρωση που υπάρχει, παρ’ ό,τι έγινε συνάντηση του κυρίου Πρωθυπουργού με τον κ. Σόιμπλε και του κ. Βενιζέλου και σύσκεψη στο Μαξίμου, κανείς δεν έχει τολμήσει να θέσει το θέμα αυτό. Θεωρούμε απαράδεκτη αυτήν τη συμπεριφορά της Κυβέρνησης, διότι δείχνει μια ενδοτική στάση.
Και λέμε ότι δεν είναι δυνατόν να αρκεστεί η Κυβέρνηση στα καθρεφτάκια για ιθαγενείς που μοίρασε πριν λίγο ο κ. Σόιμπλε, λέγοντας ότι θα προσφέρει η Γερμανία 100 εκατομμύρια ευρώ για να δημιουργηθεί δήθεν ένα Ταμείο Ανάπτυξης. Να φέρουν πίσω τα κλεμμένα οι Γερμανοί που πήραν από την Τράπεζα της Ελλάδος! Να φέρουν πίσω αυτά τα χρήματα που άρπαξαν! Είναι 162 δισεκατομμύρια ευρώ. 
(Χειροκροτήματα από την πτέρυγα των ΑΝΕΛ)
Και δεν έγινε μόνο αυτό. Η Αθήνα από το πρωί ήταν απαγορευμένη πόλη. Σιγή νεκροταφείου, για να μην ενοχληθεί ο ανθύπατος κ. Σόιμπλε. Κι έχουμε εδώ μία απόφαση του Αστυνομικού Διευθυντή που εξηγεί σε ποιες περιοχές δεν μπορεί να γίνονται συγκεντρώσεις. Αυτή είναι η δημοκρατία στην Αθήνα;
Κυρίες και κύριοι, έχουμε την πρόταση για τη σύσταση εξεταστικής επιτροπής. Άκουσα πάρα πολλούς συνάδελφους. Φαντάζομαι ότι οι περισσότεροι συνάδελφοι -και απευθύνομαι κυρίως στους Βουλευτές της Συμπολίτευσης- θα έπρεπε να γραφτείτε ομιλητές για αύριο. Διότι, αυτά που είπατε, δεν αφορούσαν την ουσία της αίτησης την οποία εξετάζουμε. 
Δεύτερον, φαντάζομαι, ότι εφόσον είναι έτσι όπως τα είπε ο κ. Κεδίκογλου, δηλαδή για τις ρεμούλες, τις μίζες, την ανομία στην ΕΡΤ, εσείς έπρεπε να ζητήσετε, κύριοι, σύσταση εξεταστικής επιτροπής για να αποδοθούν ευθύνες, εφόσον είναι έτσι, όπως λέτε, τα πράγματα. 
Με την ΕΡΤ, δυστυχώς, ξαναέρχεται στη μνήμη μας η γερμανική παρουσία. Άκουσα τα περί «SIEMENS». Κάποιοι ρωτούσαν ποιος είναι ο δικηγόρος της «SIEMENS». Εγώ δεν ξέρω ποιος είναι. Με την ΕΡΤ, δυστυχώς, ξαναέρχεται στη μνήμη μας η γερμανική παρουσία.
Θα πρέπει να ξέρετε ότι το 1929 τρεις εταιρείες διεκδικούσαν να πάρουν τη δουλειά για να δημιουργηθεί ραδιοφωνία στην Ελλάδα. Μία αμερικανική, η «DIRHAM», η «MARCONI» και η γερμανική «TELEFUNKEN» που ήταν θυγατρική της «SIEMENS». Αυτά τα λέει και το αρχείο της ιστορίας της ΕΡΤ. Εκεί, λοιπόν, εμφανίστηκε και ο περίφημος Βουλπιώτης, ο γαμπρός του Ζήμενς, ο άνθρωπος που εκπροσωπούσε τη «SIEMENS» και που σε αυτόν το 1938, δηλαδή στην «TELEFUNKEN», ανατέθηκε η δημιουργία ραδιοφωνίας. Γιατί όλα έχουν μια συνέχεια. 
Διαβάζω από το έντυπο της ΕΡΤ: «Όταν τα γερμανικά στρατεύματα εισέρχονται στη χώρα, έχουν ως προτεραιότητα τη διακοπή και την κατάληψη των ραδιοφωνικών σταθμών. Σχεδόν άμεσα θέτουν σε επαναλειτουργία τους υπάρχοντες σταθμούς και αναλαμβάνει τη λειτουργία της ραδιοφωνίας τότε ο Βουλπιώτης». Ο άνθρωπος της «SIEMENS». Αυτός που είχε για συνεργάτη τον ιατρό Χριστοφοράκο, τον πατέρα του Χριστοφοράκου. Για να δείτε ότι όλα έχουν μια σχέση και η «SIEMENS» και η λειτουργία της ΕΡΤ και η ιστορία Μέρκελ. Αναφέρομαι στον Μέρκελ που αποκάλυψαν τα «Επίκαιρα», τον κατάσκοπο της Γερμανίας που ήρθε και δούλεψε για λογαριασμό της «TELEFUNKEN» το 1938. Για να αποδειχθεί ότι η δύναμη της ραδιοφωνίας και της προπαγάνδας είναι καθοριστική. Αυτό το ήξερε, βεβαίως, και ο Γκέμπελς όταν επισκέφθηκε το Μάρτιο του 1939 την Αθήνα. 
Συμπτώσεις. Συζητούμε σήμερα για την ΕΡΤ και είναι ο Σόιμπλε στην Αθήνα. Πολλές φορές εκδικούνται τα ίδια τα τυχαία ιστορικά γεγονότα. Αυτά, λοιπόν, είναι τα δεδομένα.
Δεν άκουσα –και θα το ήθελα και από την πλευρά του ΣΥΡΙΖΑ- και θεωρούμε ότι αυτό είναι παράληψη, γιατί να μην υπάρξει διερεύνηση, συνάδελφοι του ΣΥΡΙΖΑ, για το πώς στήθηκε ο μονόδρομος του μνημονίου, της προπαγάνδας, της προετοιμασίας του δόγματος του σοκ από την ΕΡΤ, για να περάσει στον ελληνικό λαό ότι το μνημόνιο θα μας έσωζε; Ποιοι ήταν αυτοί οι δημοσιογράφοι και οι λοιποί οι οποίοι στήριξαν ιδεολογικά, πολιτικά την ιστορία μνημόνιο μέσα από την ΕΡΤ; Εκεί δεν χρειάζεται μια έρευνα; Το είπα και στους δημοσιογράφους της ΕΡΤ. Αν θέλουμε να μιλάμε συγκεκριμένα και όχι γενικά και αόριστα για το μακρύ χέρι της εκάστοτε κυβέρνησης που καθοδηγεί τα ΜΜΕ, θέλουμε στοιχεία. Ποιοι έπαιξαν το ρόλο και ποιο ρόλο έπαιξαν από τις αρχές του 2010; Τι εντολές είχαν; Πώς διαμορφώθηκαν τα πάνελ; Ποιοι κλήθηκαν εκεί και ποιοι αποκλείστηκαν; 
Όλα αυτά να βγουν στη φόρα, για να υπάρχει το συμπέρασμα ότι στη νέα σωστή, δημόσια ραδιοτηλεόραση θα κοπεί το μακρύ χέρι της Κυβέρνησης.
Το ερώτημα είναι: Ο Υπουργός δίνει την εντολή; Ο Γενικός Διευθυντής κάνει το παιχνίδι; Υπάρχουν εγκάθετοι δημοσιογράφοι; Υπάρχουν άλλοι τρόποι χειραγώγησης;
Αυτά πρέπει να βγουν και θεωρώ ότι και αυτά έπρεπε να έχουν περιληφθεί στην πρόταση για τη σύσταση εξεταστικής επιτροπής. 
Δεν είναι τυχαίο, το ξέρουν όλοι, ότι ούτως ή άλλως συγκεκριμένες πολιτικές δυνάμεις και ιδίως οι Ανεξάρτητοι Έλληνες –το απέδειξε ο εισηγητής μας με στοιχεία, ο κ. Καπερνάρος- έχουν αποκλειστεί ουσιαστικά από την ΕΡΤ. Με 7,6% ποσοστό στις εκλογές, η παρουσία μας αντιστοιχούσε στο 2,6%. Αυτό είναι ακόμη χειρότερο και στα ιδιωτικά κανάλια. Λοιπόν, εδώ θα πρέπει να μπει μια σειρά, διότι εμείς που κάνουμε την κριτική και που θα στηρίξουμε με τους δικούς μας τρόπους και τη ψήφο μας και τη θέση μας, την πρόταση που γίνεται, είμαστε η μοναδική πολιτική δύναμη που συνεχώς αποκλείεται από τα κανάλια. Διότι θα βλέπετε, παντού υπήρχαν παλιά τρεις και ένας, δηλαδή Νέα Δημοκρατία, ΠΑΣΟΚ, ΔΗΜΑΡ και ΣΥΡΙΖΑ και καμμιά φορά Ανεξάρτητοι Έλληνες και καμμιά φορά ΚΚΕ. Αυτό πρέπει να σταματήσει.
Ερχόμαστε τώρα στην πρόταση. Βλέπω ότι μερικοί συγχέουν την πρόταση για εξεταστική επιτροπή με την προανακριτική. Εδώ τα πράγματα είναι απλά. Η Ολομέλεια της Βουλής μπορεί να συνιστά εξεταστικές επιτροπές για να εξετάσει ειδικά ζητήματα δημοσίου ενδιαφέροντος.
Άκουσα πολλές νομικές επιχειρηματολογίες, ότι δεν υπήρξαν ποινικά αδικήματα κ.λπ.. Εδώ τα θέματα είναι απλά. Πρέπει να εξετάσουμε σε σχέση με τη συγκεκριμένη δράση της Κυβέρνησης αυτό το ζήτημα δημοσίου ενδιαφέροντος και να μείνουμε –γιατί απ’ ό,τι είδα ελάχιστοι μείνατε- στους τέσσερις λόγους που προβάλει η αίτηση. 
Η αίτηση από την πλευρά του ΣΥΡΙΖΑ λέει πρώτον, για παραβίαση του Συντάγματος και της δημοκρατικής νομιμότητας, κυρίως με τη χρήση πράξεων νομοθετικού περιεχομένου και της συγκεκριμένης πράξης, δεύτερον, για καταστρατήγηση του δικαιώματος ελεύθερης έκφρασης, τρίτον, για μη εκτέλεση της απόφασης της προσωρινής διαταγής του ΣτΕ και τέταρτον, ότι επήλθε ζημία από τις ενέργειες της Κυβέρνησης με το κλείσιμο της ΕΡΤ. 
Αυτά είναι τα τέσσερα θέματα. Από το πρωί ελάχιστοι ασχολήθηκαν με αυτά τα ζητήματα. Ακούσαμε αντεγκλήσεις, παρατηρήσεις για άσχετα θέματα, αλλά όχι γι’ αυτά. 
Εμείς θα μείνουμε, κυρίως, στο θέμα της πράξης νομοθετικού περιεχομένου. Είναι κάτι το οποίο έχουμε αναδείξει και άλλες φορές σε αυτήν την Αίθουσα. Η πράξη νομοθετικού περιεχομένου έχει χρησιμοποιηθεί ως τρόπος λειτουργίας τουλάχιστον είκοσι φορές και έχει γίνει πλέον κατάχρηση της λειτουργίας του άρθρου 44 παράγραφος 1. 
Όμως, όσα αφορούν την πράξη νομοθετικού περιεχομένου και το άρθρο 44 παράγραφος 1 βρίσκονται στο δεύτερο κεφάλαιο του Συντάγματος που περιλαμβάνει τις εξουσίες και την ευθύνη από τις πράξεις του Προέδρου της Δημοκρατίας. Επομένως, είναι συγκεκριμένες εξουσίες του Προέδρου της Δημοκρατίας και μπαίνει το ερώτημα εάν ο Πρόεδρος της Δημοκρατίας έχει τη διακριτική ευχέρεια, εάν έχει τη δυνατότητα, όταν του προταθεί από το Υπουργικό Συμβούλιο η θέσπιση πράξης νομοθετικού περιεχομένου, να την υπογράψει ή όχι. Αυτό είναι το βασικό. Και έχει σαφέστατα τη δυνατότητα, εάν θεωρεί ότι η συγκεκριμένη πράξη δεν είναι σύννομη, γιατί δεν τηρούνται οι προϋποθέσεις του άρθρου 44 παράγραφος 1, να μην την υπογράψει. 
Επειδή στην έναρξη της μνημονιακής περιόδου θα θυμάστε ότι τότε το Υπουργείο Εργασίας ήθελε με προεδρικό διάταγμα να ρυθμίσει τα εργασιακά. Εσείς που είσαστε πιο παλιοί Βουλευτές και ήσασταν εδώ το Μάιο του 2010 θα θυμάστε ότι τότε ο Πρόεδρος της Δημοκρατίας είπε ότι δεν θα υπογράψει συγκεκριμένο προεδρικό διάταγμα και αναγκάστηκε τότε η Κυβέρνηση και έφερε τα εργασιακά με νόμο στη Βουλή. Για εμάς, λοιπόν, είναι ξεκάθαρες οι αρμοδιότητες. 
Άρα, λοιπόν, στο βαθμό που δεν υπάρχουν προϋποθέσεις τότε ο Πρόεδρος της Δημοκρατίας οφείλει, ως ρυθμιστής του πολιτεύματος και ασκώντας τις εξουσίες του από το Σύνταγμα, να μην υπογράψει την πράξη νομοθετικού περιεχομένου, διότι υπογράφοντας μια πράξη νομοθετικού περιεχομένου σημαίνει ότι έχει ισχύ τουλάχιστον για τριάντα εννέα ημέρες, αφού την τεσσαρακοστή πρέπει να κατατεθεί στη Βουλή. Και αφού κατατεθεί την τεσσαρακοστή μέρα στη Βουλή, μπορεί να ισχύσει άλλους τρεις μήνες. Δηλαδή, μπορεί να ισχύει  νομοθετική ρύθμιση για εκατόν τριάντα μέρες, ακόμα και αν η Βουλή διαφωνεί. 
Ενώ σε μια πρώτη φάση, που είχατε την αγαστή συνεργασία, φέρνατε πράξεις νομοθετικού περιεχομένου, απεδείχθη ότι στην τελευταία πράξη νομοθετικού περιεχομένου η μόνη κοινοβουλευτική δύναμη που στήριζε αυτήν την πράξη ήταν η Νέα Δημοκρατία, γιατί και το ΠΑΣΟΚ και η ΔΗΜΑΡ διαφωνούσαν. Και τι έχει γίνει; Αυτή η πράξη έχει παράξει αποτελέσματα. Δεν έχει κατατεθεί ή δεν είχε ενδεχόμενα μέχρι το πρωί κατατεθεί στη Βουλή. Ακόμα και αν δεν κατατεθεί, τα αποτελέσματα ισχύουν και δεν αίρονται αναδρομικά. Ή, αν κατατεθεί, θα δούμε αν θα κυρωθεί. Και τι κάνετε; Αύριο θα ψηφίσουμε ένα νόμο που θα αλλάξει μια κατάσταση, για την οποία ούτε καν η κατάθεση της πράξης νομοθετικού περιεχομένου με τη μορφή νομοσχεδίου για έγκριση από τη Βουλή είχε γίνει μέχρι το πρωί. Αυτό είναι το αποτέλεσμα. 
Άρα, λοιπόν, για να γίνει αυτό, χρειάζεται πρόταση του Υπουργικού Συμβουλίου και είχαμε επισημάνει επανειλημμένα από αυτό εδώ το Βήμα ότι πρόταση του Υπουργικού Συμβουλίου σημαίνει σύγκληση του Υπουργικού Συμβουλίου, όχι μια βόλτα δια περιφοράς.
Έχετε ευθύνες, λοιπόν, το ΠΑΣΟΚ και η ΔΗΜΑΡ, διότι δεκαεννέα τέτοιες πράξεις νομοθετικού περιεχομένου τις δεχθήκατε δια περιφοράς και σας είχαμε πει να γίνει Υπουργικό Συμβούλιο και σας ζητήσαμε να φέρετε τα Πρακτικά του Υπουργικού Συμβουλίου για κάθε νομοθετική πράξη. Και δεν κάνατε τίποτα.
Άρα, λοιπόν, εφόσον δεν έγινε σύγκληση του Υπουργικού Συμβουλίου, εφόσον δεν υπήρξε αυτή ήδη η τυπική προϋπόθεση, να δούμε εάν υπήρχε και η άλλη, η ουσιαστική προϋπόθεση, δηλαδή η έκτακτη περίπτωση εξαιρετικά επείγουσας και απρόβλεπτης ανάγκη, για να εκδοθεί συγκεκριμένη πράξη. Και τι λέει αυτή η πράξη;</ChairmanSpeech> 
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ο χρόνος τελείωσε! 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν μιλούσατε πριν για τον χρόνο του δικού σας και των άλλων συναδέλφων. Θα τελειώσω, μην αγχώνεστε. 
Η πράξη λοιπόν αυτή, αν τη διαβάσετε στο ΦΕΚ, τι κάνει; Θέτει σε εφαρμογή τον ν. 4046/2012 και ν. 4093/2012, δηλαδή τον Ιούνιο του 2013, έξι μήνες μετά, είναι η επείγουσα ανάγκη να εφαρμοστούν αυτοί οι νόμοι. Άρα, λοιπόν, ούτε επείγουσα ούτε απρόβλεπτη και εξαιρετική ανάγκη υπήρχε, γιατί υπήρχε πρόβλεψη από το 2012.
Επομένως, η πράξη αυτή είναι αντισυνταγματική και κακώς εκδόθηκε. Στο πλαίσιο αυτό, εμείς επισημαίνουμε ότι είχε τη δυνατότητα ο Πρόεδρος της Δημοκρατίας να μην την υπογράψει. Και κάνουμε έκκληση, από δω και πέρα, στον Πρόεδρο της Δημοκρατίας τέτοιες πράξεις -προτάσεις μάλλον- να τις απορρίπτει. 
Και για να μην καθυστερούμε και θεωρείτε ότι σας τρώμε και τον χρόνο, γιατί πρέπει να ψηφίσετε και να φύγετε, κουραστήκατε, είσαστε απ’ το πρωί εδώ και παρακολουθείτε εναγωνίως τη συζήτηση στην κατάμεστη Αίθουσα, όπως ήταν. Ήσασταν απ’ το πρωί εδώ και κουραστήκατε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε παρακαλώ, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω σε δέκα δευτερόλεπτα, κυρία Πρόεδρε. 
Επομένως, εμείς λέμε ότι στη συζήτηση και στην τοποθέτηση που έκαναν οι συνάδελφοι των Ανεξάρτητων Ελλήνων κι ο εισηγητής μας αποδείξαμε για ποιο λόγο πρέπει να γίνει δεκτή η συγκεκριμένη πρόταση για τη σύσταση εξεταστικής επιτροπής, διότι υπήρξε κατάφωρη παραβίαση και του Συντάγματος, που οδηγεί σε μία λειτουργία υποβάθμισης του Κοινοβουλίου, η οποία είναι πάρα πολύ επικίνδυνη. 
Γι’ αυτό πρέπει να ξεκινήσει αυτή η διαδικασία, να γίνει ο έλεγχος και μη φοβάστε, εκεί θα έχετε την ευκαιρία να καταγγείλετε όλα τα «λαμόγια» που διόρισε η Αντιπολίτευση και εσείς ως ΠΑΣΟΚ και Νέα Δημοκρατία ποτέ δεν τους ξέρατε, ποτέ δεν τους είχατε, ποτέ δεν διοικήσατε την ΕΡΤ. Τι σας νοιάζει; Αυτοί, λοιπόν, θα αποδειχθεί ότι ανήκαν στην ανύπαρκτη Αντιπολίτευση των Ανεξάρτητων Ελλήνων, οι οποίοι ίσως φταίνε για την κατάντια της ΕΡΤ.
Ευχαριστώ.
(Χειροκροτήματα από την πτέρυγα των ΑΝΕΛ)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς. 
Ο Κοινοβουλευτικός Εκπρόσωπος του ΠΑΣΟΚ κ. Παναγιώτης Ρήγας έχει τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Κυρίες και κύριοι συνάδελφοι, όσο επικίνδυνα και απαράδεκτα είναι τα φαινόμενα που τον τελευταίο καιρό λαμβάνουν χώρα στο Κοινοβούλιο, άλλο τόσο επικίνδυνος είναι και ο εθισμός σε αυτά. Δεν είναι δυνατόν να συνεχίσουμε να ανεχόμαστε φασιστικές συμπεριφορές μέσα στο Κοινοβούλιο. Δεν είναι δυνατόν να μην αντιδρούμε ως Σώμα απέναντι σε αυτά που πριν από κάμποση ώρα ζήσαμε σε αυτήν εδώ την Αίθουσα. 
Είναι ευθύνη όλων μας, μέσα από τα όργανα του Κοινοβουλίου, όχι μόνο να στηλιτευθούν σε πολιτικό επίπεδο αυτά τα φαινόμενα, όχι μόνο να καταδικαστούν, αλλά και να παρθούν όλα εκείνα τα μέτρα που επιβάλλονται, έτσι ώστε στον χώρο αυτό η δημοκρατία να λειτουργεί και να μην γινόμαστε, κάθε φορά που κάποιοι με φουσκωμένα μπράτσα έχουν την πρόθεση να πάρουν τον νόμο στα χέρια τους, απλοί παρατηρητές αυτών των φαινομένων. 
Θα το επαναλάβω για μια ακόμη φορά και το κόμμα μας εγκαίρως έχει μιλήσει για τον εκφασισμό, έχει μιλήσει για τις φασίζουσες νοοτροπίες που οδηγούν και την κοινωνία, αλλά κυρίως τη δημοκρατία σε επικίνδυνες ατραπούς. Έχουμε πει ότι πρέπει να υπάρξει συνολική πολιτική αντίδραση απέναντι σε αυτά τα φαινόμενα. 
Κλείνω και περιμένω να δω ποια θα είναι η αντίδραση του Κοινοβουλίου μέσω των οργάνων του σε αυτά τα φαινόμενα, για να μην συνεχίσουμε να γινόμαστε μάρτυρες τέτοιων σκηνών, σαν και αυτές που διαδραματίστηκαν πριν από λίγο. 
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, σας παρακαλώ, ακόμα συνεχίζεται η συνεδρίαση, κάντε ησυχία.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Κυρίες και κύριοι συνάδελφοι, κατατίθεται από τον ΣΥΡΙΖΑ μία πρόταση για τη σύσταση εξεταστικής επιτροπής, για ένα θέμα το οποίο είναι ιδιαίτερα σοβαρό και σημαντικό. Είναι θέμα δημοκρατίας. Είναι θέμα λειτουργίας των θεσμών. Έχει να κάνει με τη δημόσια τηλεόραση. Έχει να κάνει με έναν θεσμό, ο οποίος και πρέπει να υπάρχει και πρέπει να λειτουργεί σωστά.
Λειτουργούσε σωστά μέχρι τώρα η ΕΡΤ; Θα έλεγα ότι κανένας μέσα σε αυτήν την Αίθουσα και εκτός Αιθούσης, δεν θα μπορούσε να υποστηρίξει κάτι τέτοιο. Ήταν και είναι συλλογική και συνολική η απαίτηση για αλλαγή στον τρόπο λειτουργίας της δημόσιας τηλεόρασης; Αναμφισβήτητα. Έγινε αυτό με τον τρόπο που πρέπει να γίνεται σε μία δημοκρατία που λειτουργεί συντεταγμένα, όπου λειτουργούν οι θεσμοί, η κοινωνική διαβούλευση και ο διάλογος; Βεβαίως όχι. Και σε αυτό υπάρχουν ευθύνες. Δεν είναι δυνατόν να ξεπεράσουμε ασχολίαστα και χωρίς αντίδραση μία απόφαση, η οποία πάρθηκε με τρόπο αιφνιδιαστικό, χωρίς να υπάρξει καμμία προειδοποίηση να κλείσει η δημόσια τηλεόραση. 
Αυτό, αγαπητές και αγαπητοί συνάδελφοι, το επισημάναμε από την πρώτη στιγμή, πήραμε καθαρή θέση και είπαμε ότι τέτοιοι εκβιασμοί δεν ταιριάζουν στη δημοκρατία και δεν ταιριάζουν στη σωστή λειτουργία μιας κυβέρνησης, η οποία αποτελείτο τότε από τρία κόμματα, που είχαν αποφασίσει για συγκεκριμένο λόγο ύψιστου εθνικού συμφέροντος, δηλαδή για να υπάρχει η χώρα, να λειτουργούν, συζητώντας μεταξύ τους τις πολιτικές προτεραιότητες, χωρίς να αιφνιδιάζει ο ένας τον άλλο. Αυτό έγινε. Κατά την άποψή μας, ήταν μια λανθασμένη απόφαση του Πρωθυπουργού και από εκεί και πέρα καλούμαστε τώρα να αντιμετωπίσουμε, όπως επιβάλλεται, γιατί αδιέξοδα οδηγούν σε περαιτέρω αδιέξοδα, μία κατάσταση που μας δίνει την ευκαιρία να συζητήσουμε επί της ουσίας και να αλλάξουμε την ΕΡΤ.
Το ερώτημα –και τέθηκε από αρκετούς- είναι το εξής: «Μα, εσείς που δημιουργήσατε αυτό το χάος, θα αλλάξετε την ΕΡΤ;» Τουλάχιστον σε ό,τι αφορά το ΠΑΣΟΚ, το οποίο εκφράζω, μετά από τρία χρόνια που περάσαμε μέσα από το καμίνι της κόλασης κυριολεκτικά, καταλάβαμε πάρα πολλά πράγματα και αυτό το λέω με κάθε ειλικρίνεια. Καταλάβαμε όλοι μας πολλά πράγματα και γι’ αυτά τα θετικά που κάναμε σε αυτήν την πατρίδα και για τις κατακτήσεις -πολιτικές κατακτήσεις, κοινωνικές κατακτήσεις- στις οποίες πρωτοπόρησε αυτός ο χώρος. Καταλάβαμε, όμως και τα σφάλματα, τα οποία διαπράξαμε. Καταλάβαμε και αναλάβαμε και την ευθύνη, την οποία έχουμε και στο συγκεκριμένο θέμα της ΕΡΤ. Δεν μπορούμε να κρυβόμαστε πίσω από το δάκτυλό μας και εμείς τουλάχιστον δεν το κάνουμε αυτό. Αναλάβαμε και εξακολουθούμε να αναλαμβάνουμε ένα τεράστιο πολιτικό κόστος. Το αναλαμβάνουμε, όμως, γιατί πιστεύουμε ότι ο τρώσας ιάσεται. Γιατί πιστεύουμε ότι δεν υπάρχει περιθώριο για να μπορέσει η δημοκρατία να συνεχίσει να είναι παρούσα αυτή η χώρα, να υιοθετούμε πρακτικές που υιοθετούσαμε στο παρελθόν. Πρακτικές που ως έκφρασή τους στη δημόσια τηλεόραση είχαν τον ασφυκτικό έλεγχο, τον κυβερνητικό έλεγχο της δημόσιας τηλεόρασης.
Έγιναν προσπάθειες στο παρελθόν, σημαντικές προσπάθειες από αξιόλογους ανθρώπους, προσπάθειες οι οποίες έμειναν ημιτελείς, μετέωρα βήματα και επανήλθαμε και πάλι σε περιόδους φαυλότητας, σε περιόδους κακής διαχείρισης.
Ναι, όμως, κάποια στιγμή όλα αυτά τελειώνουν. Τελειώνουν, όταν η κρίση είναι μπροστά μας, όταν η κρίση είναι τεράστια, όταν είναι κρίση θεσμών, κρίση πολιτισμού, κρίση αξιών. Τότε πρέπει ο καθένας να αναλάβει τις ευθύνες του. 
Εμείς, αναλαμβάνουμε τις ευθύνες μας με παρρησία, θάρρος, αποφασιστικότητα και τόλμη, όσον αφορά τις αλλαγές που χρειάζεται η ΕΡΤ. Και λέμε πολύ συγκεκριμένα ότι θέλουμε και θα προσπαθήσουμε να δημιουργήσουμε μία δημόσια τηλεόραση -δημόσια και όχι κυβερνητική- ακηδεμόνευτη, αχειραγώγητη, όπου θα μπορεί ο Έλληνας να ενημερώνεται, όσο γίνεται πιο αντικειμενικά, και θα υπάρχει αυτό που το άρθρο 15 του Συντάγματος επιτάσει, δηλαδή, την ενημέρωση και η προαγωγή του πολιτισμού μέσα από τη δημόσια τηλεόραση. Αυτός είναι ο στόχος μας.
 Εδώ πιστεύω ότι όλες οι πολιτικές δυνάμεις καλούνται να αναλάβουν τις ευθύνες τους. Όμως, παρακολουθήσαμε σήμερα -πέρα από την παρουσίαση της πρότασης του ΣΥΡΙΖΑ για τη σύσταση εξεταστικής επιτροπής- ένα λόγο, ο οποίος δεν είναι ούτε εποικοδομητικός, ούτε κυρίως προοδευτικός και κυρίως, δεν είναι αριστερός. Δεν είναι αριστερός πολιτικός λόγος, αυτός στον οποίο από τις δέκα λέξεις, που χρησιμοποιεί οι πέντε έχουν να κάνουν με αγωγές, μηνύσεις, «ο ξάδελφος του τάδε ήταν διορισμένος εκεί με τόσο μισθό». Δηλαδή ένα λόγο απολίτικο, ένα λόγο ο οποίος δεν ταιριάζει στην αριστερά ούτε στον πολιτισμό της ούτε στο ήθος της. 
Δυστυχώς, αυτοί που σήμερα θέλουν να εμφανίζονται ως οι εκφραστές του αριστερού λόγου και του πολιτισμού της αριστεράς, δεν εκπροσωπούν κάτι τέτοιο. Εκπροσωπούν κυρίως, ό,τι παρακμιακό οφείλει να αφήσει πίσω αυτή η χώρα. Αναπαράγουν ό,τι ξεπερασμένο και ό, τι φαύλο. Θέλουν να το συντηρήσουν και να το πάνε και πιο πέρα. 
Αυτό εκφράζει σήμερα ο ΣΥΡΙΖΑ με την πρότασή του: έναν αρνητισμό και μία τεράστια υποκρισία. Αυτοί που τα τελευταία χρόνια, κάθε άλλο παρά αποκλεισμένοι ήταν από τη δημόσια τηλεόραση. Γιατί, αν σκεφτούμε τον τρόπο με τον οποίο η δημόσια τηλεόραση αντιμετώπισε τα τρία χρόνια της Κυβέρνησης Παπανδρέου -και στη συνέχεια, κυβερνήσεις ΠΑΣΟΚ- θα θυμηθούμε ότι η υποστήριξη που δήθεν υπήρχε στο κυβερνητικό έργο, ήταν ελάχιστη. Αντίθετα, ήταν φιλόξενο το Βήμα για πάρα πολλούς από αυτούς που εμφανίζονται τότε αντιμνημονιακοί.
Και όχι μόνο αυτό, γιατί ο ΣΥΡΙΖΑ αντιπαραβάλει μία ελεγχόμενη δημόσια τηλεόραση στα ιδιωτικά κανάλια, στα μεγάλα συμφέροντα που πράγματι υπάρχουν, αλλά με τα οποία έχει προνομιακές σχέσεις. «Πρώτο τραπέζι πίστα» είναι σε όλα αυτά τα κανάλια. Όχι, μόνο τώρα, αλλά και στο παρελθόν. Ωραία άποψη! Εμείς πάμε εκεί για να τους καταγγείλουμε! Έτσι είμαι και εγώ αντισυστημικός. Πάτε εκεί για να τους καταγγείλετε, συναγελάζεστε όμως με όλους, τους οποίους καταγγέλλετε. Τουλάχιστον, δεν έχετε και την ευθύτητα να πείτε: «Ναι, έτσι είναι αυτό το σύστημα. Λειτουργούμε και εμείς μέσα σε αυτό το σύστημα». Εμφανίζεστε αντιστασιακοί, όταν η μεταχείρισή σας από αυτά τα ιδιωτικά κανάλια είναι προνομιακή. 
Δεν εξαπατάτε, λοιπόν, κανέναν. Δεν κοροϊδεύετε κανέναν. Δεν σας ενδιαφέρει τίποτε άλλο, παρά να προσπαθήσετε αυτή τη στιγμή να διατηρήσετε ένα καθεστώς που υπήρχε στην ΕΡΤ, το οποίο πρέπει να αλλάξει και μάλιστα χωρίς καμμία αναβολή.
Θα συζητηθεί αύριο, ένα σχέδιο νόμου το οποίο αναφέρεται στο καινούργιο πλαίσιο λειτουργίας της δημόσιας τηλεόρασης. Να το συζητήσουμε και να καταθέσουμε τις απόψεις μας. Να καταθέσουμε όμως, απόψεις εποικοδομητικές. Να καταθέσουμε απόψεις βελτιωτικές, διορθωτικές αυτού του σχεδίου. Όχι, να λέμε «πάρτε το πίσω για να επανέλθουμε στην προηγούμενη κατάσταση». Η προηγούμενη κατάσταση προφανώς, δεν τιμά κανέναν. Δεν πρόκειται να αναφερθώ σε περιπτωσιολογία. Δεν πρόκειται να αναφερθώ στο τι συνέβαινε.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Η πρόταση νόμου που έχετε υποβάλει αυτό λέει: Επαναφορά στην προτεραία κατάσταση.</Speech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Θα απαντήσω σε αυτό, γιατί έρχομαι και σε ένα άλλο θέμα. 
Καλά, αφού διαφωνήσατε, γιατί τα πήρατε πίσω και κάνατε κωλοτούμπα για να πάρει ο Βενιζέλος τη θέση του Αντιπροέδρου;
Εδώ υπάρχουν τεράστιες συγκρούσεις και σε μια χώρα που δεν έχει την πολυτέλεια ούτε το χρόνο να κάθεται και να ζυγίζει με πολύ μεγάλη ακρίβεια τα αγαθά που διακυβεύονται. Υπάρχει ένα μείζον αγαθό, το οποίο διακυβεύτηκε τη συγκεκριμένη περίπτωση. Ήταν η ίδια η ύπαρξη της χώρας. Όταν διακυβεύεται η ύπαρξη της χώρας, αναλαμβάνεις την ευθύνη σου. Αναλαμβάνεις μια τεράστια πολιτική ευθύνη απέναντι στον κίνδυνο κατάρρευσης της Κυβέρνησης και της χώρας. Ενδεχόμενο που με τρόμο αντιμετώπιζαν πολλοί.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έλεος!</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Και αυτό δεν ήταν τόσο το ΠΑΣΟΚ. 
Φόβο για κατάρρευση της Κυβέρνησης είχατε εσείς, του ΣΥΡΙΖΑ. Εσείς τρέματε εκείνο το βράδυ μην πέσει και καταρρεύσει η Κυβέρνηση.
(Θόρυβος από την πτέρυγα του ΣΥΡΙΖΑ-ΕΚΜ) 
Τρέματε, γιατί και ανέτοιμοι ήσαστε να κυβερνήσετε και δεν ξέρετε την επόμενη μέρα τι σας ξημερώνει. Γιατί μόνο στη φαντασία σας έχετε την κοινωνική στήριξη, τις τεράστιες λαϊκές μάζες, οι οποίες έρχονται πίσω σας. 
(Θόρυβος από την πτέρυγα του ΣΥΡΙΖΑ-ΕΚΜ) 
Εσείς λοιπόν φοβόσαστε τις εκλογές. Τις ζητάτε , γιατί ξέρετε ότι υπάρχουν δυνάμεις ευθύνης. Γιατί ξέρετε ότι υπάρχει το ΠΑΣΟΚ που δεν θα διακινδυνεύσει να καταρρεύσει η χώρα, σε έναν κόσμο ταραγμένο, σε μια γειτονιά η οποία φλέγεται. 
(Θόρυβος από την πτέρυγα του ΣΥΡΙΖΑ-ΕΚΜ) 
Δεν θα αφήσουμε να κυριαρχήσει η δική σας ανευθυνότητα. Σε όσες προτάσεις κάνετε, αυτό είναι το κυρίαρχο στοιχείο. Η καταστροφή, η ανευθυνότητα, η παρακμή.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …(δεν ακούστηκε)</Speech>
<Speech><Parlmember>ΠΑΥΛΟΣ ΣΙΟΥΦΑΣ</Parlmember>: Μην απαντάτε συνέχεια, κυρία Κωνσταντοπούλου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ησυχία, κύριοι συνάδελφοι.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Δεν με εμποδίζουν τα σχόλιά τους. Αφήστε τους να σχολιάζουν ό,τι θέλουν.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ναι, αλλά δεν είναι καφενείο εδώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Γιατί το λέτε σε μένα, όμως, κύριε Πρόεδρε; Τι να κάνω δηλαδή εγώ; Χτυπάω τα κουδούνια επανειλημμένως. Ο καθένας είναι υπεύθυνος για τη συμπεριφορά του.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πώς θα γίνει όμως; Τα σοβαρά πράγματα προκύπτουν από τις αηδίες που γίνονται εδώ μέσα ,με την ανοχή του Προεδρείου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν θα το λέτε σε μένα. Θα το λέτε και στους άλλους συναδέλφους. Τόση ώρα χτυπάω τα κουδούνια. Λέω στους συναδέλφους: «Σταματήστε να μιλάτε». Δεν μπορώ να είμαι και ο χωροφύλακας. 
Ολοκληρώστε, κύριε Ρήγα, σας παρακαλώ τη σκέψη σας.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Είμαστε πλέον συνηθισμένοι, αλλά δεν μπορούμε να εθιστούμε σε τέτοιου είδους συμπεριφορές. Θα προσπαθήσω να ολοκληρώσω. Άλλωστε, με κάποιους έχουμε συναντηθεί και σε άλλες Επιτροπές και έχουμε συνηθίσει πια να αποδεχόμαστε κάποια φαινόμενα, τα οποία δεν μπορούν να εξηγηθούν πολύ εύκολα. Τα ανεχόμαστε και θα συνεχίσουμε να τα ανεχόμαστε.
Θα έλεγα, λοιπόν, ότι αύριο υπάρχει η δυνατότητα να συζητήσουμε επί της ουσίας. Σήμερα, προφανώς δεν συναινούμε στο να ψηφιστεί αυτή η πρόταση του ΣΥΡΙΖΑ για σύσταση εξεταστικής επιτροπής.
Όπως έχω πει και άλλες φορές, η συνιστώσα των εισαγγελέων καλά κρατεί μέσα στον ΣΥΡΙΖΑ. Προσέξτε! Κάποιοι, για δική τους προσωπική προβολή, παρασύρουν ένα κόμμα, το οποίο διαθέτει και αξιόλογα στελέχη και πιθανόν κάποια στιγμή ο ελληνικός λαός να του ζητήσει να κυβερνήσει. Τέτοια άτομα κινδυνεύουν να το παρασύρουν σε πολύ επικίνδυνες ατραπούς. Ας μην επιτρέπετε, λοιπόν -δεν είναι συμβουλή, απλώς το λέω για να το ακούσουμε όλοι- σε κάποιες συμπεριφορές, οι οποίες δεν έχουν καμμία σχέση με την αριστερά, να κηλιδώνουν ένα παρελθόν ενός χώρου, που έχει δώσει δείγματα πολιτικού πολιτισμού και συμπεριφοράς. 
Η εξεταστική επιτροπή που ζητάτε να συγκληθεί, δεν είναι τίποτα άλλο από μια προσπάθεια ποινικοποίησης -για μία ακόμη φορά- της πολιτικής ζωής. Είναι μια προσπάθεια να απειληθούν όσοι δρουν πολιτικά ότι θα αντιμετωπίσουν σε λίγο ποινικές ευθύνες. Δεν διαφέρει σε τίποτα από αυτούς που φωνάζουν και ουρλιάζουν τραμπούκικα: «Γδάρτε τους!», «Θα σας κρεμάσουμε!». Το ίδιο υπόβαθρο σκέψης υπάρχει και σε αυτές τις προτάσεις. 
Δεν ταυτίζω τίποτα. Προσοχή, όμως, γιατί σε λίγο η κοινωνία, στη σύγχυση που επικρατεί, δεν θα μπορέσει να κάνει διαχωρισμό. Και όταν δεν διαχωρίζονται οι πολιτικοί χώροι, τότε ο κίνδυνος είναι υπαρκτός. Ας φροντίσουμε να τον αποτρέψουμε. 
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λογο έχει ο κ. Νικόλαος Βούτσης.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ευχαριστώ, κυρία Πρόεδρε. 
Με την ανοχή σας θα ήθελα μια σχετική άνεση χρόνου, διότι από μας έχει κατατεθεί η πρόταση. Πήραν το λόγο -και καλά έκαναν- τέσσερις αρμόδιοι Υπουργοί που μίλησαν επ’ αρκετών και θα προσπαθήσω πράγματι να συμπτύξω τις απόψεις, αλλά ζητάω μια ανοχή.
(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Κυρίες και κύριοι συνάδελφοι, η υπόθεση της ΕΡΤ είναι ένα οριακό σημείο στις εξελίξεις που δημιούργησε σοβαρές πολιτικές αναταράξεις και αλλαγή στην ίδια την Κυβέρνηση. Εμείς πιστεύουμε και με ό,τι ακολούθησε, ότι είναι η αρχή ενός γρήγορου τέλους γι’ αυτήν τη νέα Κυβέρνηση. 
Θα ήθελα να σημειώσω ότι καθώς έχει περάσει ένας μήνας και απ’ αυτήν την δικομματική πλέον Κυβέρνηση, δεν υπάρχει στον ορίζοντα αυτό το περίφημο νέο πολιτικό σύμφωνο -και μάλιστα κάποιοι έλεγαν ότι πρώτα πρέπει να γίνει το πολιτικό σύμφωνο και ύστερα η νέα συνεννόηση- με βάση το οποίο πορεύεται η σημερινή Κυβέρνηση. Αυτό κρατήστε το. Θα το βρείτε και εσείς μπροστά σας και στη συζήτησή μας θα είναι παρόν ως στοιχείο.
Δεύτερον, θέλω να εξάρουμε με σαφή τρόπο από την πλευρά μας και να τιμήσουμε το λαό, αυτό το μέρος του λαού -δεν κάνουμε το λάθος, εμείς δεν παραμυθιαζόμαστε ότι είναι γενικώς ο λαός και οι μάζες- τις δεκάδες χιλιάδες εργαζομένους, άνεργους, νέους που για πολλές ημέρες τάχθηκαν αλληλέγγυοι, αγωνίστηκαν, δάκρυσαν, ήταν παρόντες, έγραψαν και γράφουν από τις πιο λαμπρές σελίδες αυτού του αγώνα όλου του λαού μας και είναι προς παραδειγματισμό, χωρίς να ανοίξει μύτη, χωρίς αντιπαράθεση, χωρίς να υπάρξει καμμία σύγκρουση. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Επιτρέψτε μας, διότι κάποιοι μίλησαν και για δυο κόσμους χθες. Εμείς δεν τα πιστεύουμε αυτά. Αλίμονο αν ήταν έτσι. Αλλά για μας, για τη δικιά μας, αν θέλετε, Αριστερά, έτσι σώζεται η χώρα. Διότι σώζεται η ψυχή της, το ήθος μας, η ελπίδα, η παράδοση, οι αξίες, η αλληλεγγύη. Είναι η έμπρακτη απάντηση στο φόβο και στις αυθαιρεσίες. Αυτό σημαίνει σωτηρία της χώρας, όταν ο λαός της είναι ενεργός, παρών και δίνει ελπίδα με τους αγώνες του.
(Χειροκροτήματα από την πτέρυγα του ΣΥΡΙΖΑ-ΕΚΜ) 
Τρίτον, θα μας δοθεί η ευκαιρία αύριο να μιλήσουμε για το τι ΕΡΤ θέλουμε. Διότι αν αποκρυπτογράφησα σωστά την ομιλία του εισηγητή κ. Καραγκούνη, ο οποίος ήταν σαφής και απολύτως ειλικρινής, έρχεται στην επιφάνεια ακριβώς, όχι η έλλειψη οράματος για μία ΕΡΤ, αλλά και η σαφής προσπάθεια για μια μικρή, φτωχή ΕΡΤ, υποσύνολο του ιδιωτικού τομέα σ’ αυτόν τον ευρύ τομέα. Για μια ΕΡΤ η οποία θα παρακολουθεί τις εξελίξεις, θα είναι εύκολα χειραγωγούμενη και θα είναι πολύ μακριά απ’ αυτό το όραμα, που έχουμε εμείς και θα το αναπτύξουμε και το έχουμε ήδη αναπτύξει στην επιτροπή. Για μια ΕΡΤ πυλώνα σε συνθήκες κρίσης και ύστερα προσπάθεια όλων μας για ανάταξη της χώρας. Για μια ΕΡΤ πυλώνα στον πολιτισμό, στην ενημέρωση, στην ψυχαγωγία, στα κοινωνικά μηνύματα, στα μουσικά σύνολα. Ένα πολιτισμικό μελίσσι και εργαστήρι, βεβαίως, που κανένας ιδιώτης δεν θα σου κάνει τη χάρη να στο φέρει, για να βοηθήσει το λαό. Αυτό αποδείχθηκε αυτά τα χρόνια. Αλλά αυτά θα τα πούμε και αύριο. 
Κυρίες και κύριοι συνάδελφοι, η πρότασή μας για την εξεταστική είναι η επιτομή της εξεταστικής επιτροπής. Διότι με πολύ μεγάλη ευκρίνεια -και μέσα από τη συζήτηση αποδείχθηκε κιόλας- σημειώνονται τα πολλαπλά στοιχεία για την έκθεση και τη ζημία του δημοσίου και ταυτόχρονα τα προφανή πλήγματα, που υπήρξαν για τη δημοκρατία. 
Με αυτήν την έννοια, η αναζήτηση πολιτικών ευθυνών, κατ’αρχήν, ενδεχομένως και μέχρι τέλους, έχει πάρα πολύ μεγάλη σημασία. 
Και όλοι εσείς, οι οποίοι τόσο εύκολα ταυτίζετε την πρόνοια για εξεταστική επιτροπή με την ποινικοποίηση –λέει- της πολιτικής ζωής, κάνετε πολύ μεγάλο λάθος. Είμαι σίγουρος πως μέσα σας και κατά μόνας και συλλογικά έχετε μετανιώσει που μία βασική σας εξαγγελία προς τον ελληνικό λαό, δηλαδή να υπάρξει μία εξεταστική επιτροπή για το πώς φτάσαμε ως χώρα στο μνημόνιο, από την πλευρά σας έχει μπει στις ελληνικές καλένδες και στον κάλαθο των αχρήστων.
Κρατήστε το αυτό, διότι είναι επιτομή, ταυτόχρονα, αυτό που έγινε, του πολιτικού κυνισμού, μία αδιανόητη ανθρωποθυσία, η οποία επιγράφηκε «χτυπάμε τους βολεμένους, σπάμε αυγά» από το στόμα του κυρίου Πρωθυπουργού. Είναι οι βολεμένοι και «σπάμε τα αυγά» και ότι ήταν ΠΑΣΟΚ και Νέα Δημοκρατία που διόριζαν αριστερούς. Άρα, ακόμα και αν ίσχυαν αυτά τα απίστευτα, στα όρια του ακατάληπτου, έχουμε τιμωρητική αντίληψη, τσαμπουκά, «είστε έτσι, ρε, παίρνω δύο χιλιάδες και τους δίνω στην τρόικα»; Τι πράγματα είναι αυτά; Πώς τα υφιστάμεθα; Πώς τα ανεχόμαστε;
Είναι, ταυτόχρονα, η επιτομή της αυθαιρεσίας. Αύριο θα μάθετε όλοι εσείς εδώ, όλοι μας, ότι στην αρμόδια επιτροπή κανένας φορέας, κανένας υποφορέας, καμμία μειοψηφία κανενός φορέα, που να έχει σχέση με το δημοσιογραφικό επάγγελμα, με την ενημέρωση, με τους καλλιτέχνες, με τον πολιτισμό, δεν συμφωνεί μαζί σας. Το ίδιο συμβαίνει και διεθνώς. Είστε υπερήφανοι;
Έρχεστε και λέτε από εδώ: «Ναι, είναι αυτά όλα, αλλά εμείς κυβερνούμε στο όνομα του λαού». Ποιος είναι ο λαός; Δηλαδή, όλοι αυτοί τι είναι; Είναι έξωθεν κινούμενοι, όπως παλιά; Τι είναι; Αυτούς δεν πρέπει να τους λαμβάνουμε υπ’ όψιν μας; Δεν υπάρχει κανείς δημοσιολογών -φέρτε τα άρθρα όλων των εφημερίδων- που να συμφώνησε με αυτό που κάνατε. Αυθαιρεσία, λοιπόν. Είναι επιτομή της απόλυτης αυθαιρεσίας.
Επίσης, είναι επιτομή μιας ψευδολογίας, διότι παραλάβατε, κυρίες και κύριοι, και έπρεπε να ήσασταν ευτυχείς -ο κ. Κεδίκογλου πρέπει να το ξέρει- μία πλεονασματική ΕΡΤ, με πολύ λιγότερο προσωπικό και υπερήφανα πρώτη στην τηλεθέαση από τις εκλογές του Μαΐου και του Ιουνίου. Αυτό παραλάβατε. Τα άλλα που γράφετε που τα είδατε; Φτιαχτήκανε τους επόμενους μήνες, ενδεχομένως. Όλα τα στοιχεία, -τα οικονομικά, της τηλεθέασης, κ.λπ.,- έτσι όπως παραλάβατε την ΕΡΤ, ήταν τέτοια. 
Ερχόμαστε τώρα στο κρίσιμο ζήτημα, γιατί είμαστε εδώ Βουλή. Ποιοι έφεραν τα προβλήματα, τα οποία προσεγγίζετε, που αρκετά εξ αυτών είναι υπαρκτά; Θέλετε να φέρουμε το ντοσιέ του κοινοβουλευτικού ελέγχου αύριο εδώ; Σας προκαλώ. Ποιοι έκαναν τον Αύγουστο, τον Σεπτέμβριο, τον Οκτώβριο, τον Νοέμβριο, τον Δεκέμβριο κοινοβουλευτικό έλεγχο για τους διορισμούς, για τις εξωτερικές παραγωγές, για τις παρεμβάσεις και το κόψιμο των εκπομπών, για την «DIGEA», που είναι ένα τεράστιο σκάνδαλο εν όψει του ψηφιακού τομέα, για τις απολύσεις εμπείρων δημοσιογράφων, για το τέλος που πληρώνει ο κόσμος;
Αφήστε τις ανοησίες ότι τα ιδιωτικά κανάλια δεν πληρώνουν, ενώ εκεί πληρώνουν. Σοβαρά; Για το τελευταίο απορρυπαντικό που αγοράζουμε πληρώνουμε με ποσοστό επί της διαφήμισης, με βάση το οποίο ζουν τα ιδιωτικά κανάλια. Ποιον κοροϊδεύουμε;
(Χειροκροτήματα από την πτέρυγα του ΣΥΡΙΖΑ-ΕΚΜ)
Δεν τα ξέρετε αυτά, κύριοι της ελεύθερης οικονομίας; Δεν τα ξέρετε; Τότε, τι κοροϊδεύετε τον ελληνικό λαό; 
Ακούστε, σας παρακαλώ, κύριε Μπούρα, είναι χρήσιμα αυτά νομίζω.
Για την τεχνολογία, για την high definity, που μόνο η ΕΡΤ μπόρεσε να φέρει -ήταν μία πανάκριβη τεχνολογία, εξαιρετική- και την οποία μπλόκαραν τα ιδιωτικά κανάλια, έχετε ακούσει τίποτα; Για το Euronews έχετε ακούσει;
Για το σύνολο αυτών των θεμάτων, κύριε Σταμάτη, σας ορκιζόμαστε -ρωτήστε τον παρακείμενο Υπουργό που είχε την ευθύνη- ότι έχουμε κάνει έναν εξαντλητικό κοινοβουλευτικό έλεγχο επί μήνες, αγωνιούντες, για να πάει καλύτερα η ΕΡΤ.
Και έρχεστε εσείς και μας λέτε «υπερασπίζεστε αυτό το κολαστήριο και οι συνδικαλιστές κ.λπ.». Φέρτε τα χαρτιά σας και φέρτε και τις απαντήσεις! Φέρτε και τις απαντήσεις, τι μας λέγατε σε όλα αυτά. Θέλετε μέχρι αύριο να τις μαζέψουμε, να τις φέρετε; 
Επόμενο θέμα. Για την επίσκεψη Σόιμπλε, κυρίες και κύριοι συνάδελφοι, δεν απαγορεύτηκαν όλες οι συγκεντρώσεις πράγμα απολύτως απαράδεκτο. Απαγορεύτηκε και η κυκλοφορία σε μεγάλους δρόμους. Σας ενοχλεί; Σας αφορά; Έναντι ποίου; Ποια ήταν η απειλή; Ο εχθρός λαός; 
Μήπως υπάρχουν εντεινόμενα φαινόμενα; Εγώ δεν θα μιλήσω για χούντα και δεν το εννοώ και δεν το εννοούμε, καθαρά πράγματα, αποσαφηνισμένα και το λέμε εμείς που έχουμε ζήσει, έχουμε βιώσει, έχουμε αγωνιστεί για να φύγουμε από τη χούντα ως συλλογική μνήμη η Αριστερά και άρα, έχουμε δικαίωμα, επειδή υπερασπιστήκαμε τη δημοκρατία και τότε και μετά να μιλάμε με ακρίβεια. 
Μήπως έχετε αντιληφθεί ότι υπάρχουν εντεινόμενα φαινόμενα κατάλυσης των δημοκρατικών ελευθεριών και των κοινωνικών δικαιωμάτων, όπως είναι οι συλλογικές συμβάσεις, οι δημοκρατικές ελευθερίες, αυτά που σας είπα; 
Μήπως υπάρχουν και εντεινόμενα φαινόμενα δημοκρατικής εκτροπής; Αυτά δεν πρέπει να τα σημειώσουμε; Με αυτήν την έννοια δεν κινδυνεύει η δημοκρατία; 
Θα ήθελα, λοιπόν, να σας πω, με τον πιο καθαρό τρόπο, ότι εμείς δεν συμφωνούμε με αυτό το Σύνταγμα, δεν συμφωνούμε με αυτήν τη δημοκρατία, έτσι όπως είναι. Θα τη θέλαμε δηλαδή καλύτερη, με αυτήν την έννοια το λέω, για να μη δω τη μονταζιέρα το βράδυ να με έχει να λέω άλλα πράγματα. Δεν συμφωνούμε με την ΕΡΤ, έτσι όπως είναι. Δεν συμφωνούμε με το δημόσιο, έτσι όπως είναι. 
Θα τα υπερασπιστούμε όλα αυτά μέχρι την τελευταία μας ρανίδα, απέναντι στις απαιτήσεις, τις επιθέσεις και την προσπάθεια της ιδεοληψίας ακραίων νεοφιλελεύθερων και μερικών σοβαρών ακροδεξιών στοιχείων να τα κατασπαταλήσουν, να τα ρίξουν βορά στην αγορά διεθνώς και στην Ελλάδα. 
Εκεί είναι η υπεράσπισή μας. Και έχουμε δικαίωμα να υπερασπιζόμαστε, διότι πρέπει να υπάρχει μία βάση για να γίνουν όλα αυτά, το Σύνταγμα, η δημοκρατία, το δημόσιο, η ΕΡΤ, για να γίνουν καλύτερα, για να γίνουν διαφορετικά. Πρέπει να υπάρχουν! Αυτό που διακυβεύεται σήμερα είναι το να πάψουν να υπάρχουν! Και εκεί θα μας βρείτε και μας βρίσκετε απέναντί σας και εμάς και τον αγωνιζόμενο λαό!
(Χειροκροτήματα από την πτέρυγα του ΣΥΡΙΖΑ-ΕΚΜ)
Έκτον –επτά είναι όλα και όλα- ακούσαμε από τον κ. Δένδια –ο οποίος επί τούτου με γραπτή ομιλία, δεν πέρναγε απέξω και άκουσε κάτι και παρενέβη- ότι υπάρχει απειλή, ότι εκτοξεύουμε απειλές, ότι πάμε για αποποινικοποίηση, για απονομιμοποίηση των πάντων. Το έχουμε ακούσει και από άλλους. Διάλογο κάνουμε. 
Από πότε είναι απειλή η λογοδοσία; Από πότε είναι απειλή ο έλεγχος; Από πότε ο στιγματισμός της αντισυνταγματικής συμπεριφοράς, της αντιλαϊκής και αντικοινωνικής πολιτικής προκύπτει ως απειλή και μάλιστα ως απειλή βίας; Αν είναι δυνατόν! 
Από πότε ο στιγματισμός και η αντιπαράθεση η σκληρή, η πολιτική, η κοινωνική μέσα στον κοινωνικοταξικό πόλεμο, στον οποίο διεξάγεται η πολιτική σύγκρουση, είναι απειλές; Αυτά είναι καθαρά πράγματα και το γνωρίζετε και εσείς που διεξάγετε αυτόν τον πόλεμο από τη μία πλευρά και το γνωρίζουμε και εμείς που υπάρχουμε μαζί με μεγάλη μερίδα του αγωνιζόμενου λαού από την άλλη πλευρά. 
Από πότε –και μην παρεξηγηθείτε- μας ζητάτε καινούρια πιστοποιητικά νομιμοφροσύνης; Και από πότε δεν ανέχεστε να σας δώσουμε;
(Χειροκροτήματα από την πτέρυγα του ΣΥΡΙΖΑ-ΕΚΜ)
Κυρίες και κύριοι, γίνονται προσπάθειες -αναφέρομαι και στα προηγούμενα συμβάντα - συστηματικές επί οκτώ μήνες…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, ζήτησα μία άνεση χρόνου. Έχουν κάνει όλοι επτάλεπτες και δεκάλεπτες ομιλίες. Εγώ θα μιλήσω λίγο περισσότερο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ξέρετε τη συμπάθειά μου προς το πρόσωπό σας. Θα σας δώσω το χρόνο που θέλετε.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δεν είναι θέμα συμπάθειας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας προετοιμάζω για να κλείσετε. Αυτό εννοώ. Ο χρόνος ομιλίας των Κοινοβουλευτικών Εκπροσώπων ήταν δεκαοκτώ λεπτά.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Να είστε καλά.
Γίνεται η προσπάθεια από διάφορες πλευρές πραγματικά να υπάρχει ένας διχασμός, μία τεχνητή όξυνση, γιατί τα άλλα είναι πραγματική όξυνση, είναι κοινωνική και πολιτική αντιπαράθεση και –γιατί όχι- και ιδεολογική αντιπαράθεση. Το θέμα είναι εάν θα αφαιρέσουμε τα στοιχεία της τεχνητής όξυνσης, του τεχνητού διχασμού και του εμφυλιοπολεμικού κλίματος. Σε αυτό πρέπει να πρωταγωνιστήσουμε όλοι μας.
Η προσπάθεια γίνεται συστηματικά, από μία πλευρά κυβερνητική πάνω στη στρατηγική των δύο άκρων, πάνω σε προσωπικές και συλλογικές στοχοποιήσεις, με τη λειτουργία της «μονταζιέρας», αυτά που λέγονται περί τρομοκρατών κ.λπ. κ.λπ.. 
Ταυτόχρονα, ακούσαμε σήμερα από τους κυρίους της Χρυσής Αυγής –μόνο σήμερα να καταλάβετε τι ακούσαμε εδώ μέσα!- περί Εβραίων, περί Μελιγαλά, Γράμμου-Βίτσι κ.λπ.. Αυτοί τα είπαν. Κύριε Σταμάτη, επειδή λείπει ο κ. Κεδίκογλου, σας παρακαλώ να του το πείτε. Δεν μιλήσαμε εμείς περί Μελιγαλά, εδώ πέρα, αλλά ούτε περί ΕΑΜ-ΕΛΑΣ. Ο κύριος της Χρυσής Αυγής που μίλησε και ύστερα έγιναν τα διάφορα επεισόδια είπε ο ίδιος αυτό που χρησιμοποίησαν μετά οι Υπουργοί σας ότι τάχατες είπαν οι μεν αυτά οι δε τα άλλα. Ήταν στημένο εξαρχής για να υπάρχουν τα δύο άκρα. Είναι ντροπή αυτό το πράγμα!
Να το ξεκαθαρίσουμε, λοιπόν. Η Αριστερά πάντοτε και τώρα –και τελειώνω, κύριε Πρόεδρε- απέναντι σε αυτές τις πολιτικές, απέναντι σε αυτήν τη στρατηγική που διχάζει, που κονιορτοποιεί, απέναντι στις στρατηγικές του κοινωνικού αυτοματισμού, του εμφυλιοπολεμικού κλίματος, στις στρατηγικές που θέλουν να μηδενίσουν την αφήγηση της μεταπολίτευσης και να εκμηδενίσουν όλες τις πραγματικές δημοκρατικές κατακτήσεις, δίνει ένα μόνο μήνυμα: δημοκρατία, υπεράσπιση του Συντάγματος, αλληλεγγύη, υπεράσπιση της ανεξαρτησίας της χώρας, υπεράσπιση της λαϊκής συμμετοχής, λαϊκή αντίσταση σε αυτές τις πολιτικές. Δεν θα αφήσουμε η απόγνωση και η οργή του λαού να γίνουν κατέβασμα του κεφαλιού στο φόβο ή να γίνουν τυφλή βία.
Σε ό,τι μας αφορά κάνουμε το παν ώστε αυτή η οργή να γίνει ελπίδα, αγώνας, αλληλεγγύη, ενότητα για μία δημοκρατική ανατροπή, για να μπορέσει η Αριστερά και όλος ο λαός να βρεθεί ξανά στο προσκήνιο με θάρρος, με κουράγιο, με υπερηφάνεια, πρωταγωνιστής στην Ευρώπη και όχι παρίας.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο συνάδελφος Κοινοβουλευτικός Εκπρόσωπος της Νέας Δημοκρατίας, ο κ. Μάκης Βορίδης.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, θα ήθελα να ξεκινήσω χαιρετίζοντας αυτήν την τελευταία αποστροφή του Κοινοβουλευτικού Εκπροσώπου του ΣΥΡΙΖΑ και σημειώνοντας πράγματι με ανησυχία μία έκπτωση, μία διολίσθηση της πολιτικής αντιπαράθεσης, που για κάποιο παράξενο λόγο δεν θέλει να εστιαστεί στα μεγάλα του σήμερα, αλλά φαίνεται ότι αρέσκεται στις μνήμες του 1944 και της περιόδου 1946-1949. 
Δεν ξέρω ποιος επιθυμεί να ξαναζήσει και με τι όρους αυτήν την περίοδο της ιστορίας, αλλά θέλω να σας επισημάνω ότι τη συζήτηση αυτή, εάν σίγουρα κάποιος δεν την ξεκίνησε, είναι η Νέα Δημοκρατία. Εγώ δεν άκουσα κανέναν Βουλευτή μας να αρχίσει να μιλάει ούτε για τον ΕΔΕΣ, ούτε για τον Ψαρρό ούτε για τον Τσαούς Αντών ή για οτιδήποτε άλλο.
Θέλω την παραίνεσή σας αυτή να την ακούσουν οι Βουλευτές σας. Έχω ακούσει Βουλευτές σας να μιλούν για τα γουναράδικα χθες. Έχω ακούσει Βουλευτές σας να μιλούν για νεοναζί και να χαρακτηρίζουν Υπουργούς νεοναζί, έχω ακούσει Βουλευτές σας…
(Θόρυβος στην Αίθουσα)
(Κωδωνοκρουσίες)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: …και μάλιστα ορισμένες κυρίες από την πτέρυγα επικροτούν τώρα που μιλάω. Τι λένε δηλαδή; «Ναι, καλά τους λέμε». Έχω ακούσει Βουλευτές σας να λένε: «Θα είστε τυχεροί αν πάτε στο Ειδικό Δικαστήριο, γιατί αλλιώς θα σας λιντσάρουν». Έχω ακούσει Βουλευτές να λένε για κρεμάλες, για δωσιλόγους, για Τσολάκογλου, για χούντες. 
Άρα, εγώ συμφωνώ μαζί σας, πράγματι έχουμε μεγάλα θέματα να συζητήσουμε για το σήμερα. Δεν έχουμε κανένα λόγο να στοιχειώνουμε αυτή τη συζήτηση με τέτοιου είδους αναφορές. Έχουμε μεγάλα ζητήματα, μεγάλες αντιπαραθέσεις και μεγάλες διαφωνίες, φυσικά, σε κεντρικά ζητήματα. 
Καταλαβαίνω ότι μπορεί να υπάρχει και ένταση στην αντιπαράθεση. Το πρόβλημα δεν είναι εκεί. Το πρόβλημα αυτήν την αντιπαράθεση. Θέλουμε να την κρατήσουμε σε ένα όριο κοινοβουλευτικής δημοκρατίας ή όχι; Ή θέλουμε να την πάμε αλλού; Θέλω όμως να τοποθετηθούν οι πολιτικές δυνάμεις. 
Και δεν ξέρω ποια είναι η αντίληψη της δημοκρατίας, αλλά σε τελευταία ανάλυση, το να λέει ο καθένας ό,τι θέλει, ό,τι του έρχεται και μετά να βγαίνει ο Κοινοβουλευτικός Εκπρόσωπος του ΣΥΡΙΖΑ και να λέει «όχι, εμείς δεν τα πιστεύουμε αυτά», αυτό τι είναι; 
Σας ακούω να συγκινείστε. Δεν με αφορά αυτό γιατί δεν είμαι κομμάτι αυτής της διαδικασίας. Ίσα-ίσα, για να τα ξεκαθαρίσουμε, την αντιστρατεύομαι. Σέβομαι όμως τις ευαισθησίες των άλλων, όπως ίσως άλλοι δεν σέβονται τις δικές μου. Ακούω τον κ. Δρίτσα να μιλάει με συγκίνηση γι’ αυτό το οποίο ζει και εσάς το ίδιο.
Αυτό όμως το οποίο σας συγκινεί, δεν μας συγκινεί. Μας συγκινούν άλλα πράγματα. Αυτοί με τους οποίους συγκινείστε, είναι αυτοί που φώναζαν το «ΕΑΜ-ΕΛΑΣ-Μελιγαλάς» και ακούγεται στο βίντεο, σε εκείνες τις εκδηλώσεις -δεν ξέρω τις συγκεκριμένες- αλλά σε εκείνο το πλαίσιο. Σε εκείνο το πλαίσιο ακούστηκε το «ΕΑΜ-ΕΛΑΣ-Μελιγαλάς». 
Άρα, λοιπόν, να συνεννοούμαστε τώρα τι είναι αυτό που θέλετε και να μην κρυβόμαστε πίσω από το δάχτυλό μας, να μην έχουμε εδώ μια ωραία θεσμική παρουσία που να λέει «όχι, τα καταδικάζουμε όλα αυτά», αλλά ταυτόχρονα από κάτω να διακινείται όλο το υπόλοιπο. Να πάρετε θέση ευθύνης.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πρόταση.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ προσωπικά; Με έχετε ακούσει να λέω τέτοια πράγματα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Με έχετε ακούσει να λέω τέτοια πράγματα, κύριε Λαφαζάνη;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Βορίδη, μην απαντάτε. Ο κ. Βούτσης δεν διεκόπη καθόλου. Σας παρακαλώ. 
Συνεχίστε, κύριε Βορίδη.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ το αφήνω αυτό, θεωρώντας ότι έχουμε συνεννοηθεί. Και επειδή εγώ δεν πιστεύω και στις διδασκαλίες, ο καθένας παίρνει τις πολιτικές του ευθύνες. Πάρτε την πολιτική σας ευθύνη και τελειώσαμε. Κάντε ό,τι νομίζετε. 
Από εκεί και πέρα, είναι ξεκάθαρο ότι δεν μπορεί να υπάρχει ένας λόγος άλφα και ένας λόγος βήτα. Ενοποιείστε το λόγο σας, για να μπορούμε να συνεννοηθούμε και να μιλάμε υπεύθυνα. 
Πηγαίνω όμως στο δεύτερο. Λέτε: «Δεν θέλουμε να μας ζητάτε πιστοποιητικά νομιμοφροσύνης». Σύμφωνοι, δεν σας ζητάμε, αλλά να είστε σίγουροι ότι δεν ζητάμε εμείς από εσάς πιστοποιητικά δημοκρατικότητας, για να είμαστε όλοι συνεννοημένοι. Η Νέα Δημοκρατία δεν ζητάει πιστοποιητικά δημοκρατικότητας από την Αριστερά. Έχουμε συνεννοηθεί ως προς αυτό. 
(Χειροκροτήματα από την πτέρυγα της Νέας Δημοκρατίας)
Άρα, κανείς δεν ζητάει πιστοποιητικά από κανέναν. Όλοι έχουν τον πολιτικό τους λόγο και την πολιτική τους ευθύνη. 
Και πηγαίνω και στο θέμα. Επιτρέψτε μου. Άκουσα κριτική γι’ αυτήν την περίφημη ΕΡΤ από όλες τις πλευρές. Άκουσα τα πάντα. Αμφισβητήθηκε ο τρόπος διορισμού από όλες τις πτέρυγες, και από αυτές που διόρισαν και από αυτές που δεν διόρισαν. Αμφισβητήθηκε η αντικειμενικότητά της. Αμφισβητήθηκε η πολυφωνία και ο πλουραλισμός της ενημέρωσης. 
Αμφισβητήθηκε η ιδεολογική κατεύθυνση, το ενδιαφέρον και από τις δύο πλευρές, διότι το Κομμουνιστικό Κόμμα Ελλάδος λέει ότι είναι έκφραση της αστικής ιδεολογικής κυριαρχίας, εγώ λέω ότι είναι έκφραση της ιδεολογικής ηγεμονίας της Αριστεράς. Κανείς δεν είναι ευχαριστημένος, ούτε εσείς ούτε εμείς. Αυτό είναι ένα άλλο ζήτημα. 
Αμφισβητήθηκε η αξιολογική τους ουδετερότητα. Αμφισβητήθηκε η απόδοσή της η οικονομική. Αμφισβητήθηκε το κόστος λειτουργίας της. Αμφισβητήθηκε το κόστος μισθοδοσίας της, το ποσοστό τηλεθέασης. Αμφισβητήθηκε το μερίδιο αγοράς, δηλαδή η αποτελεσματικότητά της, η οργανωτική της δομή. Αμφισβητήθηκαν οι εξωτερικές παραγωγές. Δεν ξέρω τι δεν αμφισβητήθηκε. 
Αποδομήθηκε πλήρως αυτό το οποίο λέγεται ΕΡΤ ΑΕ. Μόλις, όμως, πάμε να τα αγγίξουμε, βάζουμε τα κλάματα. 
(Χειροκροτήματα από την πτέρυγα της Νέας Δημοκρατίας)
Μα, αφού το αποδομείτε με αυτό τον τρόπο όλοι, τότε γιατί δεν μπορούμε να παρέμβουμε σε αυτό; Γιατί δεν μπορούμε να παρέμβουμε σε αυτό; Και γιατί δεν θέλετε να συμμετάσχετε;
Κι εδώ, για να μην αδικήσω τη συζήτηση, τα πιο ενδιαφέροντα κομμάτια της συζήτησης δεν είναι αυτά που θέτει η πρότασή σας, αλλά είναι αυτά που ειπώθηκαν και ακούστηκαν και από την παρέμβαση του συναδέλφου κ. Παφίλη και του κ. Δρίτσα. Ακούστηκαν ενδιαφέροντες προβληματισμοί, οι οποίοι ανοίγουν μεγάλα κεφάλαια, μεγάλα ζητήματα, τα οποία δεν έχουμε τον χρόνο να τα συζητήσουμε, γιατί θέλετε να συζητήσουμε αν καλώς ή κακώς πήραμε αυτήν την απόφαση που πήραμε. Δεν θέσατε αυτά τα μεγάλα ζητήματα. 
Παραδείγματος χάριν, πώς θα καλύψουμε τα πολιτιστικά; Τα άκουσε ο κ. Δρίτσας και είπε: «Κύριε Βορίδη, δεν σας συγκινούν αυτά».</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Όχι εμείς. Η Χρυσή Αυγή.
Εμένα λυπάμαι, αλλά δεν με συγκινούν αυτά. Με συγκινούν άλλα όμως, γιατί εγώ λοιπόν εγώ θέλω να ακούσω διαφορετικά πράγματα. Εμένα μπορεί να μου αρέσει να ακούω όπερα. Και μπορεί κάποιος να επιχειρηματολογήσει, κύριε Δρίτσα, και να πει ότι η επιθυμία για την όπερα είναι μειοψηφική, ότι δεν ενδιαφέρει τον ελληνικό λαό η όπερα και να διερωτάται γιατί πρέπει να πληρώνει φόρους για να ακούει όπερες. Μπορεί κάποιος να το πει αυτό.</Speech>  
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μόνο ρεμπέτικα!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Σε κάποιον άλλο αρέσουν τα ρεμπέτικα. Σε κάποιον άλλο αρέσει ο Θεοδωράκης. Πώς θα το καλύψουμε αυτό μέσα σε μία πολιτιστική «βεντάλια», στο «μελίσσι» -που λέει ο κ. Βούτσης; Όμως στο «μελίσσι» θέλω να βλέπω κι εγώ κάτι που να με καλύπτει και κυρίως να βλέπει και ο μέσος τηλεθεατής κάτι που να τον καλύπτει. Ποιο είναι το κριτήριο;</Speech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: …(δεν ακούστηκε)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πολύ σωστά κύριε Βαρεμένε. Ποιο είναι το κριτήριο;</Speech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Τι θέλετε να βλέπετε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Βλέπετε η μεγάλη συζήτηση για τον πολιτισμό τι ανοίγει; Αυτή είναι μία μεγάλη γενικότερη συζήτηση για τον πολιτισμό και την κρατική διαχείριση των χρημάτων. 
Έχουμε ωστόσο, ένα σημείο μέτρησης συγκεκριμένο. Ποιο; Την τηλεθέαση. Προφανώς το κοινό, ένα μεγάλο πλειοψηφικό κοινό, το οποίο όλο πληρώνει γι’ αυτή την ωραία δημόσια τηλεόραση, δεν είναι ικανοποιημένο από το πολιτιστικό «μελίσσι», δεν έχει ικανοποιηθεί, δεν βρήκε τον εαυτό του στο «μελίσσι» ή στο εργαστήρι και έχει αποστασιοποιηθεί.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Έχουμε ένα άλλο κριτήριο εμείς, κύριε Πρόεδρε. Μάνος Χατζιδάκης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ!</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Απαντώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν απαντάμε! Τι πάει να πει «απαντώ»;
(Θόρυβος στην Αίθουσα)
Παρακαλώ! Επιτέλους! Ο κ. Βούτσης δεν διεκόπη καθόλου και είχαμε αποδοκιμασίες από εκεί. 
Συνεχίστε, κύριε Βορίδη.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ μπορώ να κάνω μία μεγάλη παράθεση των φιλοσόφων και των διανοουμένων μας. Μπορώ να κάνω μία μεγάλη παράθεση των καλλιτεχνών μας, για να δούμε κατά πόσον αυτό το οποίο εγώ ονομάζω «ιδεολογική αδυναμία της Αριστεράς» και αυτό το οποίο εγώ ονομάζω μία συγκεκριμένη ιδεολογική επιβολή, έδωσε στη δημόσια τηλεόραση τη θέση που αξίζει σε έναν Παναγιώτη Κανελλόπουλο –λέω εγώ. 
Πόσα έχουμε ακούσει για τον Παναγιώτη Κανελλόπουλο, έναν από τους μεγάλους διανοουμένους της Ελλάδος –ίσως ο μεγαλύτερος- και ο αρχηγός βέβαια της Δεξιάς; Πότε, λοιπόν, ακούσαμε για τον Παναγιώτη Κανελλόπουλο;
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Σιγά, μην ακούσατε. Ούτε πρόκειται να ακούσετε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πόσα αφιερώματα έχουν γίνει από την ΕΡΤ για τον διανοούμενο Ευάγγελο Αβέρωφ, την έκφραση της αστικής ιδεολογίας; Πόσα τέτοια αφιερώματα έχουν γίνει;
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Πολλά!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Βέβαια, βλέπετε πώς ξεδιπλώνεται μία δύσκολη συζήτηση για τον πολιτισμό εδώ και κατά πόσο αυτό που πρέπει να είναι δημόσια τηλεόραση και άρα κοινό μας τμήμα, πρέπει κάπως όλους να μας εκπροσωπεί, αν όλοι πληρώνουμε σε αυτό. 
Έχει επιτευχθεί αυτό; Άμα σας ρωτήσω, κύριε Δρίτσα, θα μου πείτε «όχι», γιατί είναι έκφραση της άρχουσας τάξης.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν θα το πω.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το είπε ο κ. Παφίλης, θα το πείτε εσείς. 
Ελάτε που κι εγώ λέω τα ίδια από τη δική μου σκοπιά. Ούτε εγώ είμαι ικανοποιημένος. Άρα, λοιπόν, βλέπετε πως αποτυπώνεται μία δυσκολία. 
Ανοίξατε όμως μία τέτοια συζήτηση με την αίτησή σας για εξεταστική επιτροπή; Όχι βέβαια. Δεν θέσατε μία μεγάλη και ενδιαφέρουσα συζήτηση για τα κριτήρια, για τον πολιτισμό, για την πολυφωνία. Δεν ανοίξατε μία τέτοια συζήτηση. Εάν την ανοίγατε, θα την ανοίγατε κριτικά. Και, για να συνεννοηθούμε, ποια συζήτηση ανοίξατε; 
Στην αίτησή σας, λοιπόν, ρωτάτε: «Πώς ελήφθη η κοινή υπουργική απόφαση;» Ελήφθη με τον τρόπο που σας εξηγήθηκε, με σύννομο τρόπο σύμφωνα με το προεδρικό διάταγμα που ρυθμίζει το πώς λαμβάνονται οι Υπουργικές Αποφάσεις. 
Ρωτάτε πώς ελήφθη η πράξη νομοθετικού περιεχομένου, και αμφισβητείτε το αν καλώς ελήφθη. Μάλιστα. Θα έρθει προς κύρωση και θα πείτε τις αμφισβητήσεις σας.
Ρωτάτε για το αν έχει δοθεί ή όχι νομοθετική εξουσιοδότηση. Σας λέω ότι υπάρχει νομοθετική εξουσιοδότηση στο νόμο –κάτι που σας απαντήθηκε. Ρωτάτε για το κατά πόσο, σε τελευταία ανάλυση, ακολουθήθηκαν οι νόμιμες διαδικασίες, προκειμένου να ληφθεί η συγκεκριμένη απόφαση. Απαντήθηκε. Ναι, λήφθηκαν οι νόμιμες διαδικασίες. 
Εδώ, θα μου επιτρέψετε να σας πω ότι χάνουμε την ουσία, εάν κάνουμε νομική συζήτηση, γιατί νομικό ζήτημα δεν υπάρχει. Ποιος το έκρινε αυτό, για να την τελειώσουμε τη συζήτηση; Δεν είναι ανάγκη να το κρίνουμε εμείς εδώ. Το έκρινε το Συμβούλιο της Επικρατείας. Κατέφυγε η ΠΟΣΠΕΡΤ στο Συμβούλιο της Επικρατείας και είπε το Συμβούλιο της Επικρατείας πως καλώς έχει η ΕΡΤ Α.Ε. και καλώς έχουν λυθεί οι συμβάσεις εργασίας. Τα είπε αυτά τα δύο και έδωσε μία εντολή επαναχρήσεως…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν τα είπε ακριβώς έτσι.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τα είπε ακριβώς έτσι, κύριε Πρόεδρε, θα μου επιτρέψετε να σας πω.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν είναι αρμοδιότητά του να κρίνει την πράξη.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αυτό είναι άλλη συζήτηση. Πάντως, αυτό ετέθη υπ’ όψιν του και αυτό έκρινε. Ετέθη το ζήτημα της αναστολής και είπε «μόνο να επαναχρησιμοποιηθούν οι συχνότητες και οι ιστότοποι». Αυτά είπε το Συμβούλιο της Επικρατείας. 
Ποιο είναι, λοιπόν, το ζήτημα το οποίο θέλετε να αποτελέσει αντικείμενο της εξεταστικής επιτροπής; 
Διαβάζω παρακάτω: «Τι θα γίνει με τις συμβάσεις που είχε συνάψει η ΕΡΤ;» Θα δούμε τι θα γίνει. Το διάδοχο σχήμα θα δούμε πώς θα στηθεί απέναντι σε αυτές τις συμβάσεις. 
Επίσης, ρωτάτε: «Τι θα γίνει αν καταπέσουν οι εθνικές ρήτρες;». Κατέπεσαν; Όχι. Να προβλέψουμε, όμως, ότι θα καταπέσουν, για να κάνουμε μια εξεταστική επιτροπή για την κατάπτωση! 
Διαβάζω ακόμη: «Τι θα γίνει με το ύψος των αποζημιώσεων;» Μα, έχει προσδιοριστεί το ύψος των αποζημιώσεων; Αποτελεί ακόμα αντικείμενο συζητήσεως. Ρωτάτε: «Τι θα γίνει με τα δικαιώματα, για παράδειγμα, με τους ποδοσφαιρικούς αγώνες;» Θα δούμε τι θα γίνει με τα δικαιώματα με τους δορυφορικούς αγώνες. Είναι το αντικείμενο της συζήτησης που πρόκειται να αναλάβει το καινούργιο διάδοχο σχήμα.
Τι θέλετε να εξετάσουμε –δεν έχω καταλάβει- και λέτε ναι στην εξεταστική επιτροπή; Να εξετάσουμε την πολιτική απόφαση της Κυβέρνησης; Έχετε καμμία απορία για το πώς έχει γίνει; Να εξετάσουμε τι; Τη ζημία, η οποία έχει επέλθει;</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Τεράστια ζημία.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πώς έχει επέλθει, αφού όλα αυτά που σας λέω δεν έχουν κριθεί. Πού την ξέρετε εσείς τη ζημία; Μπορεί να προκύψει κέρδος. Διότι μπορεί αύριο το πρωί να υπάρχει μια νέα δημόσια τηλεόραση που θα κοστίζει λιγότερο, που θα έχει καλύτερη μισθολογική λειτουργία και που θα επιβαρύνει λιγότερο. 
Άκουσα το φοβερό και απίθανο επιχείρημα, κύριε Βούτση και κυρίες και κύριοι συνάδελφοι. Ακούστε το, γιατί αυτό είναι ο απόλυτος μύθος της Αριστεράς. Είπατε ότι η ΕΡΤ ήταν πλεονασματική. Αλήθεια;</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Τα ξέρετε τα στοιχεία;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αφήστε τα στοιχεία.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Χωρίς στοιχεία;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα σας κάνω εγώ όποια επιχείρηση θέλετε αύριο πλεονασματική, εάν έχω τη δυνατότητα να επιβάλω με νόμο στους πολίτες να πληρώνουν φόρο γι’ αυτήν. 
(Χειρoκροτήματα από την πτέρυγα της Νέας Δημοκρατίας)
Αύριο σας την κάνω πλεονασματική. Αύριο το πρωί.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Μάλιστα!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όλες οι επιχειρήσεις πλεονασματικές είναι, μόνο που έχουν επιφέρει ένα τεράστιο κόστος στον προϋπολογισμό. 
Άκουσα το δεύτερο καταπληκτικό επιχείρημα: «Μα, δεν πληρώνουμε για τα ιδιωτικά κανάλια;» Πώς πληρώνουμε; Αγοράζοντας σαμπουάν. Μάλιστα.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Μα, χωρίς σαμπουάν τι θα κάνουμε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μόνο που το σαμπουάν, κύριε Βούτση μου, αν θέλω το αγοράζω. Άμα δεν θέλω, δεν το αγοράζω. Αυτή είναι η διαφορά μας, σε εμάς που υπερασπιζόμαστε την ελεύθερη οικονομία και σε εσάς που θέλετε να μας τα παίρνετε με νταηλίκι με τους φόρους. Αυτή είναι η διαφορά μας. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ετοιμάστε το φινάλε σας, κύριε συνάδελφε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Άρα, για να τελειώσουμε, κυρίες και κύριοι συνάδελφοι, είναι ξεκάθαρο και πασιφανές ότι δεν υπάρχει κανένα αντικείμενο για σύσταση εξεταστικής επιτροπής. 
Και αυτή η διαδικασία και αυτή η κοινοβουλευτική ημέρα ήταν αφιερωμένη στον κοινοβουλευτικό ακτιβισμό του ΣΥΡΙΖΑ. Χρησιμοποιήστε την ενέργειά σας για κάτι καλύτερο.
(Χειροκροτήματα από την πτέρυγα της Νέας Δημοκρατίας)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ζητήσει ο κ. Κακλαμάνης για τρία λεπτά. 
(Θόρυβος-Διαμαρτυρίες)
Όπως ξέρετε, κυρίες και κύριοι συνάδελφοι, καλύτερα από εμένα, βάσει του Κανονισμού ο κύριος Πρόεδρος δικαιούται να λάβει το λόγο. 
Ορίστε, κύριε Πρόεδρε, έχετε το λόγο για τρία λεπτά.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, για όποιο συνάδελφο είτε έχει κουραστεί –και αυτό είναι κάτι που σέβομαι- είτε δεν του αρέσει να με ακούει, εγώ έχω πει: Στο καφενείο της Βουλής να κερνάει ελεύθερα όποιον απέρχεται της Αιθούσης. 
Κύριε Πρόεδρε, ο κ. Ρήγας εκπροσωπώντας το ΠΑΣΟΚ έφερε στην επιφάνεια κάτι για το οποίο γίνεται συστηματική προσπάθεια να εξαφανιστεί. 
Υποθέτω ότι υπάρχουν πολίτες που παρακολουθούν το Κανάλι της Βουλής. Και αυτό έχει σημασία, γιατί πολλές γραφίδες και επίσημοι παράγοντες -ακόμα και ο Διοικητής της Τράπεζας της Ελλάδος κ. Προβόπουλος- εισηγήθηκαν στην τρόικα, χάριν εξοικονόμησης 2,5 εκατομμυρίων ευρώ, να κλείσει το Κανάλι της Βουλής. 
Ιδού, λοιπόν, που το Κοινοβούλιο χρειάζεται! Χρειάζεται η φωνή του Κοινοβουλίου! Χρειάζεται εκείνο το Βήμα, ακόμα και όταν κάποιοι δεν το σέβονται, προκειμένου να κρίνει ο ελληνικός λαός αυτούς που το σέβονται και εκείνους που δεν το σέβονται και ενδεχομένως να ενθαρρύνει τους πρώτους και να αποθαρρύνει τους άλλους να συνεχίζουν. 
Ο κ. Ρήγας, λοιπόν, εκ μέρους του ΠΑΣΟΚ με την ομιλία του -σε εσάς απευθύνομαι, κύριε Πρόεδρε και όχι στους κεκράκτες από τη μια ή από την άλλη μεριά και γι’ αυτό είμαι εδώ στο κέντρο- έφερε στην επιφάνεια αυτό που συστηματικά γίνεται προσπάθεια και από τη μία και από την άλλη πλευρά να εξαφανιστεί. 
Αυτή είναι η ιστορία της παράταξής μου, ακόμα και στις κρίσιμες ώρες του απώτερου παρελθόντος, κατά τις οποίες αυτή η χώρα κινδύνευε να διολισθήσει αλλού. Αυτήν τη στιγμή, άλλοι κάνουν αυτοκριτική και άλλοι εκμεταλλεύονται ακόμα και τώρα τα εγκληματικά λάθη εκείνων που με τη «λευκή τρομοκρατία» μετά την Κατοχή και εκμεταλλευόμενοι την πολιτική τους μωρία, τους ωθούσαν στο να οδηγούν τους διωκόμενους στο βουνό. 
Αγαπητέ, κύριε Πρόεδρε…</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Τώρα, θα γυρίσουμε πάλι πίσω και θα μιλάμε για τέρατα, για δικτατορίες…</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μην με διακόπτετε.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: …για δημοκρατίες και για αντικομμουνισμό;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ακούστε! Αντικομμουνισμό κάνετε εσείς!</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Για την ΕΡΤ μιλάμε!</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, δεν θα μου κλείσει κανείς το στόμα! 
Αυτή η παράταξη, η Δημοκρατική παράταξη, είναι η παράταξη της αληθινής Δημοκρατίας. Όπως έλεγε ο γενάρχης αυτής της παράταξης Ανδρέας Παπανδρέου, αυτήν τη Δημοκρατία τη διακρίνει από τη μία πλευρά η υπόθεση της κοινωνικής δικαιοσύνης και από την άλλη η υπόθεση της ελευθερίας. Καθαρές κουβέντες, λοιπόν.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Για τη ΝΕΤ, μιλάμε, κύριε Πρόεδρε.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αφήστε με, κύριε Χαλβατζή, να πω τη γνώμη μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κύριε Πρόεδρε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, αν αυτά που λέγω είναι άχρηστα, θα σταματήσω αμέσως. Όμως, κάτι θυμίζουν, κύριε Πρόεδρε. 
Στο Βήμα ακολούθησαν ο κ. Βούτσης και ο Κοινοβουλευτικός Εκπρόσωπος της Νέας Δημοκρατίας κ. Βορίδης. Κανονικά, λοιπόν, και αν σ’ αυτήν την Αίθουσα δεν υπήρχε φανατισμός, θα έπρεπε να χειροκροτήσουμε και τους δύο ως πολύ καλούς ρήτορες, που είχαν τη δυνατότητα να παρουσιάσουν πάρα πολύ καλά τις απόψεις αυτών των δύο πλευρών. Αυτό, βέβαια, δεν σημαίνει ότι θα συμφωνούσαμε. 
Και το ΠΑΣΟΚ συμμετέχει ξεκάθαρα σ’ αυτήν την Κυβέρνηση και δέχεται ευθύνες και για πράξεις που δεν ανήκουν ούτε στην ιδεολογία του ούτε στην πολιτική του διαδρομή. Γίνεται, όμως, χάριν της πατρίδας. Και το εννοούμε. 
	Κατά συνέπεια, …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κύριε Πρόεδρε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Με συγχωρείτε! 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ!</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν καταλαβαίνω; Εδώ μέσα δεν πρόκειται, εγώ τουλάχιστον, να δεχθώ ο οποιοσδήποτε, πλην του Προεδρείου –και όταν παραβιάζεται ο Κανονισμός- να σταματάει οποιονδήποτε από το να μιλάει. Καθαρές κουβέντες! 
Κάποτε, ας μάθετε κάτι εσείς που «είδατε φως και μπήκατε» εδώ. Ας μάθετε τι είναι ο Κοινοβουλευτισμός και η Δημοκρατία!</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Όχι και ότι «είδαμε φως και μπήκαμε»!</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, η υπόθεση αυτή από μένα στηλιτεύτηκε από την πρώτη μέρα. Δεν είναι ούτε οι σπατάλες της ΕΡΤ ούτε το πολύ προσωπικό. Ήταν μια πράξη απαράδεκτη, μια πράξη αντιδημοκρατική, την οποία θα έπρεπε η Κυβέρνηση να την πάρει πίσω. Και τότε θα βούλωνε το στόμα οποιωνδήποτε καπηλεύονται -όπως σήμερα εδώ- τις συνέπειες. 
Η πρόταση αυτή για εξεταστική επιτροπή, κατά τη γνώμη μου, δεν έχει καμμία έννοια. Απλούστατα, μπορεί να έχουμε επανάληψη για δέκα μήνες ενός θέματος α λα λίστα Λαγκάρντ. Εντυπώσεις. 
Η γνώμη μου είναι ότι η Κυβέρνηση, πριν αρχίσει αύριο η συζήτηση του νομοσχεδίου, πρέπει να δώσει εγγύηση στο Σώμα και στον ελληνικό λαό  για τις συχνότητες της ΕΡΤ και τη δυνατότητα να χρησιμοποιεί ανταγωνιστικά προς τους εμπόρους της ενημέρωσης και της ψυχαγωγίας του λαού το high definition. Όπως είναι οι όροι της διαβούλευσης για την ψηφιακή τηλεόραση, η ΕΡΤ θα , περιοριστεί σε δύο, ενδεχομένως σε ενάμιση, δεδομένου ότι το μισό είναι στη «NOVA». Αυτό σημαίνει ότι η ΕΡΤ μπορεί να πάρει άδεια παρόχου για να εκπέμπει τι; Για να εκπέμπει με την κλασική τεχνολογία δύο κανάλια στα οποία θα περιοριστεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Είναι κατοχυρωμένα.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν ξέρω αν η δόξα αυτού που έγινε είναι τόσο μεγάλη, ώστε τέσσερις Υπουργοί να έρθετε σήμερα εδώ να την υπερασπιστείτε. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τα λάθη πρέπει να αναγνωρίζονται, για να μη συγχέονται με άλλα, τα οποία είναι πολύ σωστά, σωστά γίνονται και τα έχει ανάγκη αυτός ο τόπος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε. 
Προς γνώση των κυρίων συναδέλφων, ο κ. Κακλαμάνης εδικαιούτο να πάρει το λόγο για δέκα λεπτά. 
(Θόρυβος – διαμαρτυρίες)
Παρακαλώ! Ζήτησε μόνος του τρία λεπτά. Γι’ αυτό και το Προεδρείο έβαλε τρία λεπτά. 
Θα υπενθυμίσω ένα και μόνο: Στη Διάσκεψη των Προέδρων πρόσφατα  πήραμε ομόφωνη απόφαση –και κρατήστε το αυτό- για το κανάλι της Βουλής. Ομόφωνη ήταν η απόφαση. Απ’ όλες τις πλευρές. Το κανάλι της Βουλής πρέπει να λειτουργεί και θα λειτουργεί. 
Ο κύριος Υπουργός έχει το λόγο για να κλείσει τη σημερινή συζήτηση.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Κυρίες και κύριοι Βουλευτές, διάβασα με πολύ μεγάλη προσοχή την πρόταση των Βουλευτών του ΣΥΡΙΖΑ για τη σύσταση εξεταστικής επιτροπής. Παρακολούθησα, επίσης, με πολύ μεγάλη προσοχή από το πρωί τη συζήτηση που διεξήχθη στο Κοινοβούλιο. Και προσπάθησα να καταλάβω τους λόγους για τους οποίους ο ΣΥΡΙΖΑ κατέθεσε αυτήν την πρόταση, μια πρόταση έωλη και αβαθή. Και πολιτικά και νομικά η πρόταση αυτή δεν στέκει. Κατ’ αρχήν, πολιτικά: 
Σύμφωνα με το Σύνταγμα, η σύσταση της εξεταστικής επιτροπής γίνεται προς διερεύνηση σημαντικών ζητημάτων, που κατά τη συνήθη, εδώ και πολλά χρόνια κοινοβουλευτική πρακτική έχουν δημιουργήσει μεγάλη αίσθηση στην κοινή γνώμη και υποψίες σκανδάλων, υποψίες έκνομων, παράνομων ενεργειών, που πρέπει να αναζητηθούν οι ένοχοί τους. Συμβαίνει αυτό στην πράξη;
Όταν ερχόμουν εδώ σήμερα το πρωί, συνάντησα στο προαύλιο ένα δημοσιογράφο. Με ρώτησε: «Υπουργέ, τι δουλειά έχεις σήμερα στη Βουλή;». Του λέω: «Μα, σήμερα συζητείται η πρόταση του ΣΥΡΙΖΑ για σύσταση εξεταστικής επιτροπής». Μου είπε: «Μπα; Δεν το πήρα χαμπάρι». Λέω: «Θα είναι αδιάβαστος». Όταν μπήκα όμως στο Κοινοβούλιο και είδα τα θεωρεία, συνειδητοποίησα ότι η πρόταση αυτή δεν είχε προκαλέσει αντίστοιχη αίσθηση στο λαό, που συνήθως σε τέτοιες μεγάλες συζητήσεις τέτοιου μεγάλου κοινωνικού ενδιαφέροντος, κατακλύζει τα θεωρεία.</Speech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Αφού δεν μπορεί να περπατήσει κανείς στο κέντρο. Τι λέτε; 
(Θόρυβος από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Τι είναι αυτά τα πράγματα; Κάτι γυναικείες φωνές ακούω από κει. Θα αρχίσω να αναφέρομαι ονομαστικά, κυρία Βαλαβάνη. Σας παρακαλώ.
Συνεχίστε, κύριε Υπουργέ.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Σκέφτηκα ότι ίσως δυσκολεύτηκαν να έλθουν οι άνθρωποι. Όταν όμως πήγα να διαβάσω τις εφημερίδες, διαπίστωσα ότι ούτε αυτές έδειξαν το ανάλογο ενδιαφέρον. Μάλιστα στο κομματικό όργανο του ΣΥΡΙΖΑ, στην «Αυγή», σήμερα που επρόκειτο να συζητηθεί μία τόσο σοβαρή πρόταση, δεν υπάρχει όχι μόνο στο πρωτοσέλιδο, αλλά ούτε στα εσώφυλλα.
(Χειροκροτήματα από την πτέρυγα της Νέας Δημοκρατίας)
Το λέω αυτό για να συνειδητοποιήσουμε ποιο πραγματικά είναι το δικό σας ενδιαφέρον για την πρόταση που οι ίδιοι καταθέσατε. Δηλαδή ο ελληνικός λαός σήμερα με ευθύνη, τουλάχιστον στο βαθμό που σάς αναλογεί, δεν γνωρίζει αυτή τη συζήτηση που πραγματοποιείται στη Βουλή κι εσείς θέλετε με αυτού του μεγέθους ενδιαφέρον γι’ αυτήν τη συζήτηση να προκαλέσετε μείζον πολιτικό ζήτημα;
Προχωρώ παρακάτω, στο νομικό σκέλος. Η πρόταση αυτή δεν είναι μόνο αστήρικτη, αλλά ταυτόχρονα είναι και επιπόλαια επικίνδυνη. Τι λέει η πρόταση αυτή, όσον αφορά στα ζητήματα συνταγματικότητας; Ουσιαστικά θα πρέπει να ξεχωρίσουμε δύο ζητήματα: το ζήτημα της συνταγματικότητας και το ζήτημα της εφαρμογής ή της άρνησης εφαρμογής της απόφασης του Συμβουλίου της Επικρατείας. Τι λέει λοιπόν όσον αφορά στο ζήτημα της συνταγματικότητας; Είναι αντισυνταγματική και παράνομη η κοινή υπουργική απόφαση που εξεδόθη επί τη βάσει νομιμοποίησης που τής παρείχε η ΠΝΠ και την οποία υπέγραψε ο Πρόεδρος της Δημοκρατίας; Καταρχήν, νομιμοποιητική βάση της κοινής υπουργικής απόφασης με την οποία καταργήθηκε η ΕΡΤ δεν είναι η ΠΝΠ, είναι ο ν. 3249/2005 και ο ν. 4002/2011. Αυτά είναι επαρκή για να στοιχειοθετήσουν τη δυνατότητα της Κυβέρνησης να προχωρήσει στη διάλυση και στο κλείσιμο της ΕΡΤ. Μα, τη συνταγματικότητα όμως δεν την ελέγχει ο καθένας. Την ελέγχουν τα δικαστήρια. Τα δικαστήρια επ’ αυτού ή τα αρμόδια δικαστικά όργανα επ’ αυτού έχουν αποφανθεί. Γιατί το κρύβετε; Η απόφαση και του Προέδρου του Συμβουλίου της Επικρατείας και του τμήματος αναστολών ήταν σαφέστατη: Όμως αυτό το αποκρύπτετε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ήταν κόλαφος για σας.</Speech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Εδώ όμως γεννάται ένα πολύ μεγάλο ζήτημα: Ποιος υπογράφει την ΠΝΠ, ποιος την εκδίδει; Ο Πρόεδρος της Δημοκρατίας.
Σύμφωνα, λοιπόν, με το έγγραφο που έχετε καταθέσει, ο Πρόεδρος της Δημοκρατίας παρέβη τα καθήκοντά του όταν δέχθηκε να υπογράψει πρόταση που δεν είχε τον, κατά τη γνώμη σας, απαιτούμενο αριθμό υπογραφών των μελών του Υπουργικού Συμβουλίου. 
Ασφαλώς, ο Πρόεδρος της Δημοκρατίας –και σε αυτό νομίζω ότι δεν υπάρχει αμφισβήτηση- δεν μπορεί να διαφωνήσει με το ουσιαστικό περιεχόμενο της πράξης νομοθετικού περιεχομένου. Δικαιούται, όμως, και είναι υποχρεωμένος –και πολύ σωστά το είπε ο κ. Μαριάς- να ελέγξει το κατά πόσο –τυπικά τουλάχιστον- είναι η πρόταση του Υπουργικού Συμβουλίου συνταγματικά σύννομη. 
Ο Πρόεδρος της Δημοκρατίας έκρινε ότι είναι σύννομη. Και σας ρωτώ εσάς: Εάν συγκροτούσαμε εξεταστική επιτροπή θα καλούσαμε ως ύποπτο και τον Πρόεδρο της Δημοκρατίας να εξηγήσει γιατί υπέγραψε αυτήν την πράξη νομοθετικού περιεχομένου; Πώς το βλέπετε;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς πώς το βλέπετε;</Speech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Εσείς θα μας πείτε. 
Το Συμβούλιο της Επικρατείας είτε διά του Προέδρου είτε διά του Τμήματος Αναστολών, απεφάνθη ότι κατά το μεγαλύτερο μέρος η κοινή υπουργική απόφαση ήταν συνταγματικά ορθή –διότι αυτό κρίνει τη συνταγματικότητα, αυτεπάγγελτα- και σύννομη και επέφερε έννομα αποτελέσματα. Σε ένα σημείο μόνο αποφάσισε ότι θα έπρεπε η Κυβέρνηση να καταβάλει κάθε δυνατή προσπάθεια προς άμεση επαναλειτουργία της δημόσιας τηλεόρασης! Της δημόσιας τηλεόρασης. Όχι της ΕΡΤ! Γιατί αποφάσισε εκεί οριστικά και τελεσίδικα ότι η απόφαση με την οποία έκλεισε η ΕΡΤ ήταν σύννομη και συνταγματική.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι είναι αυτά που λέτε; Δεν έχει αποφασίσει. Το Σεπτέμβρη συνεδριάζει, προς ενημέρωσή σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Εγώ δεν προσέφυγα στο Συμβούλιο της Επικρατείας. Όσοι προσέφυγαν, έχουν μπροστά τους την πρώτη απόφαση ενός οργάνου της δικαιοσύνης, στον υψηλότατο βαθμό.
Άρα, λοιπόν, το Συμβούλιο Επικρατείας ξεκαθάρισε το θέμα της συνταγματικότητας και της νομιμότητας. Αυτό που επιτάσσει η απόφασή του, είναι η δημόσια τηλεόραση –και όχι η ΕΡΤ επαναλαμβάνω- να εκπέμψει όσο το δυνατόν γρηγορότερα, άμεσα. 
Τι σημαίνει, όμως, «άμεσα»; Το «άμεσα» πάντα κρίνεται κατά τις περιστάσεις. Το να βρεθώ εγώ άμεσα στη Νέα Υόρκη, δεν έχει την ίδια διάσταση με το να βρεθώ στην πλατεία Συντάγματος. 
Τι είναι αυτό, λοιπόν, που καθορίζει εν προκειμένω τη δυνατότητα της Κυβέρνησης να θέσει σε άμεση λειτουργία τη δημόσια τηλεόραση; Η στάση αυτών που έχουν καταλάβει μία κρατική ιδιοκτησία και εμποδίζουν να χρησιμοποιηθεί από το κράτος για τους λόγους για τους οποίους έχει συσταθεί. Και όχι μόνο αυτών που έχουν καταλάβει, αλλά και αυτών που τους εξωθούν σε τέτοιες συμπεριφορές. 
Αν, λοιπόν, θα μπορούσε να σταθεί μια πρόταση εξεταστικής επιτροπής, θα ήταν για να διερευνηθεί η παράνομη συμπεριφορά αυτών που κατέχουν το Ραδιομέγαρο και εκείνων που έχουν την ηθική ευθύνη γι’ αυτό, των ηθικών αυτουργών. Και αυτοί είστε εσείς! 
(Χειροκροτήματα από την πτέρυγα της Νέας Δημοκρατίας)
Περιμένατε, βέβαια, η Κυβέρνηση…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πείτε μας για τα ΜΑΤ.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: … (Δεν ακούστηκε)</Speech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Κύριε Βούτση, δεν τα λέω εγώ αυτά. Τα είπατε στο συνέδριό σας. Και το συνέδριο το παρακολούθησε ολόκληρος ο ελληνικός λαός. Και εκεί άκουσε τα στελέχη σας να λένε: «Θα το κρατήσουμε εκεί, Σούλι θα το κάνουμε». 
Αυτές είναι οι δικές σας τοποθετήσεις. Και γιατί υποτίθεται το κάνετε; Διότι υπολογίζατε ότι η Κυβέρνηση θα έπεφτε στη δική σας παγίδα και θα επιχειρούσε να εφαρμόσει το νόμο. 
Εάν σε κάτι μπορεί να μεμφθεί κανείς την Κυβέρνηση, είναι γιατί δεν εφαρμόζει το νόμο. Αλλά δεν θα σας κάνουμε τη χάρη. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Αναδεχόμαστε αυτήν την ευθύνη, γιατί το «μαύρο» που παρουσίασε η τηλεόραση αυτόν τον καιρό, είναι δική μας επιλογή. Διότι εσείς δεν το θέλατε «μαύρο». «Κόκκινο» το θέλατε. 
(Χειροκροτήματα από την πτέρυγα της Νέας Δημοκρατίας)
Όταν λέω «κόκκινο», εννοώ με αίμα. Να επιχειρήσει το κράτος να επιβάλει το νόμο, για να μπορέσετε εσείς στη συνέχεια να επικαλεστείτε ότι η Κυβέρνηση αυτή είναι αυταρχική και εισβάλει μέσα στο Ραδιομέγαρο. Σε ποιο Ραδιομέγαρο; Στην κρατική περιουσία; 
Εσείς που ζητάτε εφαρμογή του νόμου, αυτό το σκεφθήκατε; Είναι ή δεν είναι οι εγκαταστάσεις της ΕΡΤ κρατική περιουσία; Κατέχονται σήμερα παράνομα, ναι ή όχι; Εσείς που συμμετέχετε είστε παράνομοι, ναι ή όχι; 
Αυτά είναι νομικά ερωτήματα που πρέπει να απαντηθούν. 
Εδώ, εν προκειμένω, θα ήθελα να σας θυμίσω κάτι, γιατί βλέπω ότι διαμορφώνεται και μία διαφορετική αντίληψη στο ακροατήριο.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι το ακροατήριο. Το Κοινοβούλιο.</Speech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Το Κοινοβούλιο, εντάξει. Βάλτε μου μικρό βαθμό σε αυτό.
Τι ακριβώς λέει αυτή η απόφαση του ΣτΕ; Εμένα ίσως δεν με πιστεύετε. Δεν πρέπει να πιστέψετε, όμως, τον κ. Μητρόπουλο; Βουλευτής σας είναι, καθηγητής πανεπιστημίου. Έγκριτος δικηγόρος. Να σας διαβάσω τι λέει; «Η απόφαση δέχεται απολύτως το προωθούμενο σχέδιο της Κυβέρνησης, δέχεται ότι καταργήθηκε το παλιό σχήμα, ότι έχει τελειώσει, ότι έχει διοριστεί εκκαθαριστής, διαχειριστής με σημαντικές αρμοδιότητες, που μπορεί να απολύει και σήμερα και ότι είναι νόμιμη, η προωθούμενη από τον κ. Σαμαρά, ίδρυση νέου φορέα. Δέχεται όλη την πρόταση της Κυβέρνησης». 
(Χειροκροτήματα από την πτέρυγα της Νέας Δημοκρατίας)
Ποιος δείχνει, λοιπόν, έλλειψη σεβασμού στις αποφάσεις των δικαστηρίων; Η Κυβέρνηση ή εσείς; 
Θα ήθελα να δώσω στο σημείο αυτό και κάποιες απαντήσεις πολιτικού περιεχομένου, γιατί όλο το θέμα αναλύθηκε πάρα πολύ διεξοδικά, απ’ όλους τους προλαλήσαντες Βουλευτές που στηρίζουν την Κυβέρνηση. 
Ακούστηκε στην Αίθουσα αυτή, με τη μορφή ερώτησης, αν η Κυβέρνηση ή οι προθέσεις του Πρωθυπουργού είναι να παραμείνει τέσσερα χρόνια. Δεν είναι πρόθεση του κ. Σαμαρά η Κυβέρνηση να παραμείνει τέσσερα χρόνια. Είναι πολιτική απόφαση. Η Κυβέρνηση θα εξαντλήσει το βίο της, μέχρι την τελευταία ημέρα, για να μπορέσει στη συνέχεια να απολογηθεί στον ελληνικό λαό και ο ελληνικός λαός να γνωρίζει τι κατάφερε και τι πέτυχε μέσα στο διάστημα αυτό. Η Κυβέρνηση έχει ευθύνη και δεν μπορεί να παίξει μικροκομματικά παιχνίδια πάνω στο θέμα της ημερομηνίας των εκλογών. Αυτή είναι εδραία πολιτική βούληση της Κυβέρνησης και του Πρωθυπουργού. 
Έρχομαι στο δεύτερο ζήτημα: Ετέθη ένα ερώτημα, κατά πόσο η Νέα Δημοκρατία σχεδιάζει μετά τις εκλογές –οποτεδήποτε γίνουν- να συνεργαστεί για το σχηματισμό κυβέρνησης με τη Χρυσή Αυγή. Εμείς δεν θα κουραστούμε να σας λέμε -εσείς μπορείτε να το αμφισβητείτε χωρίς κανένα στοιχείο- ότι αυτό δεν πρόκειται ποτέ να συμβεί. Η Νέα Δημοκρατία δεν πρόκειται να συνεργαστεί με τη Χρυσή Αυγή για να σχηματιστεί κυβέρνηση. Τέτοιον πολιτικό γάμο που ονειρεύεστε δεν θα τον δείτε. 
Σε λίγη ώρα, όμως, θα γίνουμε μάρτυρες ενός πολιτικού αρραβώνα. Θα ψηφίσετε από κοινού με τη Χρυσή Αυγή για τη σύσταση εξεταστικής επιτροπής. 
Σας ευχόμεθα «βίον ανθόσπαρτον». 
(Χειροκροτήματα)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>):  Κυρίες και κύριοι συνάδελφοι, ολοκληρώθηκε η συζήτηση επί της προτάσεως που κατέθεσαν ο Πρόεδρος της Κοινοβουλευτικής Ομάδας του ΣΥΡΙΖΑ–ΕΚΜ κ. Αλέξης Τσίπρας και εβδομήντα ένας Βουλευτές του κόμματός του, για τη σύσταση εξεταστικής επιτροπής «που θα διερευνήσει τις άκρως επιζήμιες για τη Δημοκρατία και το δημόσιο συμφέρον ενέργειες, πράξεις και παραλείψεις παντός υπευθύνου που σχετίζονται με την απόπειρα βίαιης κατάργησης της ΕΡΤ Α.Ε. και την παρεμπόδιση λειτουργίας και εκπομπής της Δημόσιας Ραδιοτηλεόρασης στην Επικράτεια».
Θα ακολουθήσει ονομαστική ψηφοφορία που θα διεξαχθεί σύμφωνα με τις διατάξεις του άρθρου 72 του Κανονισμού της Βουλής. 
Κυρίες και κύριοι συνάδελφοι, θα ήθελα να σημειώσω ότι οι εκφράσεις οι οποίες ακούστηκαν σήμερα από ορισμένους συναδέλφους, που ξέφυγαν από κάθε όριο, προβλημάτισαν πάρα πολύ το Προεδρείο. 
Θέλω να τονίσω ότι το Προεδρείο προτείνει να διαγραφούν από τα Πρακτικά αυτές οι εκφράσεις. Βεβαίως υπάρχει και η άποψη που εκφράστηκε, να μείνουν αυτές οι εκφράσεις, για να βλέπει ο κόσμος ποιοι εκφράζονται έτσι. Γιατί το σύνολο των Βουλευτών τιμά την Έδρα, τιμά το Κοινοβούλιο, τιμά τους πολίτες. 
Επειδή πράγματι οι εκφράσεις είναι χυδαίες και ξεπερνούν σε υπερβολή ό,τι έχουμε ακούσει μέχρι σήμερα, θα παρακαλούσα -άλλωστε τα Πρακτικά ήδη έχουν διανεμηθεί- στα επίσημα Πρακτικά να παραλειφθούν. 
Επίσης, θέλω να σας πω ότι η Διάσκεψη των Προέδρων και το Προεδρείο θα εξαντλήσει με πολλή αυστηρότητα πλέον, όταν θα υπάρχουν τέτοια ζητήματα, τα δικαιώματα που της επιτρέπει και της δίνει ο Κανονισμός. 
Δεν είναι δυνατόν, εκφράσεις τέτοιες και κινήσεις τέτοιες να ξαναγίνουν στο Κοινοβούλιο. Θα αποβληθεί πάραυτα ο οποιοσδήποτε συνάδελφος τολμήσει με αυτές τις κινήσεις του να προσβάλει συνολικά το Κοινοβούλιο. 
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)
Θα παρακαλέσω επίσης όλους τους συναδέλφους να διατηρούμε την ψυχραιμία μας και να μην αντιδρούμε με τον τρόπο που κάποιοι επιδιώκουν να αντιδρούμε και να δίνουμε και το δικαίωμα σε κάποιους άλλους να υπερβάλλουν ακόμα περισσότερο. 
Γι’ αυτό ακριβώς παρακαλώ και τους Γραμματείς των Κοινοβουλευτικών Ομάδων να προσέξουν και να προβούν σε συστάσεις στους εκλεκτούς συναδέλφους, που πολλές φορές κατανοώ τον εκνευρισμό τους και την υπερβολή τους. Παρακαλώ, επίσης, να μην ξαναγίνει και να μην υπάρξουν ξανά τέτοιες κινήσεις, γιατί το Προεδρείο θα συμπεριφερθεί πάρα πολύ αυστηρά. 
Εισερχόμαστε τώρα στην ονομαστική ψηφοφορία.
Οι αποδεχόμενοι την πρόταση λέγουν «ΝΑΙ». 
Οι μη αποδεχόμενοι την πρόταση λέγουν «ΟΧΙ». 
Οι αρνούμενοι ψήφο λέγουν «ΠΑΡΩΝ». 
Καλούνται επί του καταλόγου ο κ. Ιωάννης Τζαμτζής από την Κοινοβουλευτική Ομάδα της Νέας Δημοκρατίας και ο κ. Απόστολος Αλεξόπουλος από την Κοινοβουλευτική Ομάδα του ΣΥΡΙΖΑ. 
Σας ενημερώνω επίσης ότι έχουν έρθει στο Προεδρείο τηλεομοιοτυπίες(φαξ) συναδέλφων Βουλευτών, ευρισκομένων σε αποστολή της Βουλής στο εξωτερικό, σύμφωνα με το άρθρο 70 Α΄ του Κανονισμού της Βουλής, με τις οποίες γνωστοποιούν την ψήφο τους. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει.
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(Διαρκούσης της ψηφοφορίας την Προεδρική Έδρα καταλαμβάνει ο Α’ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Υπάρχει συνάδελφος, ο οποίος δεν άκουσε το όνομά του; Κανείς. 
Η επιστολή, η οποία απεστάλη στο Προεδρείο από το συνάδελφο, σύμφωνα με το άρθρο 70Α΄ του Κανονισμού της Βουλής, καταχωρίζεται στα Πρακτικά.
(Η προαναφερθείσα επιστολή έχει ως εξής:
(να μπει η επιστολή σελ.432)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, σας ενημερώνω ότι έχουν έρθει στο Προεδρείο επιστολές των συναδέλφων κ.κ. Ι. Δραγασάκη,  Ι. Ζερδελή, Σ. Παναγούλη και της κ. Χ. Καφαντάρη, οι οποίοι μας γνωρίζουν ότι απουσιάζουν από την ψηφοφορία και ότι εάν ήταν παρόντες, θα ψήφιζαν «ΝΑΙ».
Οι επιστολές αυτές, οι οποίες εκφράζουν πρόθεση ψήφου, θα καταχωριστούν στα Πρακτικά της σημερινής συνεδρίασης, αλλά δεν συνυπολογίζονται στην καταμέτρηση των ψήφων. 
(Οι προαναφερθείσες επιστολές καταχωρίζονται στα Πρακτικά και έχουν ως εξής:
(Να μπουν οι επιστολές σελ.434-437)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας.
Εψήφισαν συνολικά 247 Βουλευτές.
Υπέρ της προτάσεως, δηλαδή, «ΝΑΙ», εψήφισαν 84 Βουλευτές.
Κατά της προτάσεως, δηλαδή, «ΟΧΙ», εψήφισαν 163 Βουλευτές,σύμφωνα με το παρακάτω πρωτόκολλο ονομαστικής ψηφοφορίας:
(στο σημείο αυτό να φωτογραφηθεί το πρωτόκολλο σελ. 439 α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Επομένως, η πρόταση που κατέθεσαν ο Πρόεδρος της Κοινοβουλευτικής Ομάδας του ΣΥΡΙΖΑ - ΕΚΜ κ. Αλέξης Τσίπρας και εβδομήντα ένας Βουλευτές του κόμματος του, για τη σύσταση εξεταστικής επιτροπής «που θα διερευνήσει τις άκρως επιζήμιες για τη Δημοκρατία και το δημόσιο συμφέρον ενέργειες, πράξεις και παραλείψεις, παντός υπευθύνου που σχετίζονται με την απόπειρα βίαιης κατάργησης της ΕΡΤ Α.Ε. και την παρεμπόδιση λειτουργίας και εκπομπής της Δημόσιας Ραδιοτηλεόρασης στην Επικράτεια», σύμφωνα με τα άρθρα 68 παράγραφο. 2 του Συντάγματος και 144 επόμενα του Κανονισμού της Βουλής», απορρίπτεται.
Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 20.18’ λύεται η συνεδρίαση για αύριο ημέρα Παρασκευή 19 Ιουλίου 2013 και ώρα 10.00΄, με αντικείμενο εργασιών του Σώματος νομοθετική εργασία: α) μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Επικρατείας: «Νέα Ελληνική Ραδιοφωνία, Ίντερνετ και Τηλεόραση» και β) ψήφιση στο σύνολο του σχεδίου νόμου του Υπουργείου Οικονομικών: «Φορολογία εισοδήματος, επείγοντα μέτρα εφαρμογής του ν. 4046/2012, του ν. 4093/2012 και του ν. 4127/2013 και άλλες διατάξεις», σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
Τελευταία Αποθήκευση:	31/7/2013 11:09:00 πμ	Από:	Katerinag
Εκτυπώθηκε:	31/7/2013 8:38:00 πμ</body>
</html>