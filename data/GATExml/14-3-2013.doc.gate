<html><head><meta name="cp:revision" content="3"><meta name="date" content="2013-03-20T09:42:00Z"><meta name="Company" content="OTS"><meta name="Keywords" content=""><meta name="meta:word-count" content="9477"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-03-20T08:47:00Z"><meta name="Word-Count" content="9477"><meta name="dcterms:created" content="2013-03-20T09:37:00Z"><meta name="dcterms:modified" content="2013-03-20T09:42:00Z"><meta name="Last-Modified" content="2013-03-20T09:42:00Z"><meta name="Last-Save-Date" content="2013-03-20T09:42:00Z"><meta name="meta:character-count" content="51180"><meta name="Template" content="Normal"><meta name="meta:save-date" content="2013-03-20T09:42:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-03-20T09:42:00Z"><meta name="Edit-Time" content="3000000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-03-20T09:37:00Z"><meta name="Last-Printed" content="2013-03-20T08:47:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2013-03-20T09:37:00Z"><meta name="xmpTPg:NPages" content="1"><meta name="resourceName" content="14-3-2013.doc"><meta name="Last-Author" content="n.tasoula"><meta name="w:comments" content=""><meta name="Character Count" content="51180"><meta name="Page-Count" content="1"><meta name="Revision-Number" content="3"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
50
ΣΥΝΕΔΡΙΑΣΗ 14/3/2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ PMΕ΄
Πέμπτη  14 Μαρτίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 4ο Δημοτικό Σχολείο Αγίου Ιωάννη Ρέντη, σελ. 
3. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Παρασκευής 15 Μαρτίου 2013, σελ. 
3. Συζήτηση επικαίρων ερωτήσεων:
    α) Προς τον Υπουργό Υγείας, σχετικά με το κλείσιμο της Παιδοκαρδιοχειρουργικής Κλινικής του Νοσοκομείου Παίδων &quot;Η Αγία Σοφία&quot;, σελ. 
    β) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ιδιωτικοποίηση του &quot;Αστέρα Βουλιαγμένης&quot; και τις απολύσεις εργαζομένων του, σελ. 
    γ) Προς τον Υπουργό Εξωτερικών, σχετικά με την επίσκεψη του πρέσβη του Αζερμπαϊτζάν στη Θράκη, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση σχεδίου νόμου:
Οι Υπουργοί Εργασίας, Κοινωνικής Ασφάλισης και Πρόνοιας, Εξωτερικών, Οικονομικών, Εθνικής  Άμυνας, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Υγείας, Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Τουρισμού, Ναυτιλίας και Αιγαίου, Μακεδονίας και Θράκης, Επικρατείας και οι Αναπληρωτές  Υπουργοί Εσωτερικών και Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας», σελ. 

ΠΡΟΕΔΡΕΥΩΝ
ΚΟΛΛΙΑ-ΤΣΑΡΟΥΧΑ Μ. , σελ.

ΟΜΙΛΗΤΕΣ

Α. Επί διαδικαστικού θέματος:
ΚΑΤΣΩΤΗΣ Χ. , σελ.
ΠΑΝΑΓΙΩΤΟΠΟΥΛΟΣ Ν. , σελ.

Β. Επί των επικαίρων ερωτήσεων:
ΗΛΙΟΠΟΥΛΟΣ Π. , σελ.
ΚΑΤΣΩΤΗΣ Χ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΛΥΚΟΥΡΕΝΤΖΟΣ Α. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΠΠΑΣ Χ. , σελ.
ΤΣΙΑΡΑΣ Κ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΜΕ΄
Πέμπτη 14 Μαρτίου 2013
Αθήνα, σήμερα στις 14 Μαρτίου 2013, ημέρα Πέμπτη και ώρα 9.38΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ.
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 13-3-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΜΔ΄ συνεδριάσεώς του, της Τετάρτης 13 Μαρτίου 2013, σε ό,τι αφορά στην ψήφιση στο σύνολό του σχεδίου νόμου: «Κύρωση του Πρωτοκόλλου συνεργασίας μεταξύ του Υπουργείου Δικαιοσύνης, Διαφάνειας και Ανθρωπίνων Δικαιωμάτων της Ελληνικής Δημοκρατίας και του Υπουργείου Δικαιοσύνης της Ουκρανίας»)
Έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 15 Μαρτίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής) &#160;
&#160;1. Η με αριθμό 1165/12-3-2013 επίκαιρη ερώτηση του Βουλευτή Λέσβου της Νέας Δημοκρατίας κ. Παύλου Βογιατζή προς τους Υπουργούς Οικονομικών και Εσωτερικών, σχετικά με την ανάγκη ρύθμισης της επιπλέον άδειας και της προβλεπόμενης αποζημίωσης για τους αιρετούς υπαλλήλους ιδιωτικού τομέα στις Περιφέρειες.
&#160; &#160;2. Η με αριθμό 1175/12-3-2013 επίκαιρη ερώτηση του Βουλευτή Βοιωτίας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Ιωάννη Σταθά προς τον Υπουργό Υγείας, σχετικά με την επαρκή στελέχωση του Γενικού Νοσοκομείου Θηβών.&#160;
3. Η με αριθμό 1172/12-3-2013 επίκαιρη ερώτηση του πρώην Προέδρου της Βουλής και Βουλευτή Β΄ Αθήνας του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με το σχέδιο προεδρικού διατάγματος «ΑΘΗΝΑ» και τις αντιδράσεις της Ακαδημαϊκής Κοινότητας.&#160;
4. Η με αριθμό 1173/12-3-2013 επίκαιρη ερώτηση της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Δημόσιας Τάξης και Προστασίας του Πολίτη, σχετικά με τη δημιουργία κέντρου υποδοχής λαθρομεταναστών στο 523 Κέντρο Νεοσυλλέκτων Τάγματος Πεζικού του Στρατοπέδου Μαυροδενδρίου Κοζάνης.&#160;
&#160;5. Η με αριθμό 1188/12-3-2013 επίκαιρη ερώτηση του Βουλευτή Αττικής του Λαϊκού Συνδέσμου - Χρυσή Αυγή κ. Ηλία Κασιδιάρη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την ανακοίνωση του Πρωθυπουργού ότι θα ανεγερθεί τζαμί στο Βοτανικό.&#160;
&#160; 6. Η με αριθμό 1181/12-3-2013 επίκαιρη ερώτηση του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την αξιοποίηση της δημόσιας περιουσίας και ειδικότερα της αξιοποίησης &#160;των εθνικών κληροδοτημάτων, των σχολαζουσών κληρονομιών και των καταπατημένων ακινήτων.&#160;&#160;
&#160;7. Η με αριθμό 1185/12-3-2013 επίκαιρη ερώτηση της Βουλευτού Α΄ Αθήνας του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Υγείας, σχετικά με τις ελλείψεις προσωπικού όλων των ειδικοτήτων στο Αττικόν Νοσοκομείο. &#160;
Β. ΕΠΙΚΑΙΡΕΣ ΕΡΩΤΗΣΕΙΣ &#160;Δεύτερου Κύκλου ( Άρθρο 130 παράγραφοι 2 και 3 του Κανονισμού της Βουλής) &#160;
&#160; 1. Η με αριθμό 1166/12-3-2013 επίκαιρη ερώτηση της Βουλευτού Β΄ Αθήνας της Νέας Δημοκρατίας κ. Άννας Καραμανλή προς τον Υπουργό Δημόσιας Τάξης και Προστασίας του Πολίτη, σχετικά με τα περιστατικά εκβιασμών και επιθέσεων εναντίον αθλητικών δημοσιογράφων. &#160;
&#160; &#160;2. Η με αριθμό 1176/12-3-2013 επίκαιρη ερώτηση του Βουλευτή Δράμας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Χρήστου Καραγιαννίδη προς τον Υπουργό Οικονομικών, σχετικά με τη χορήγηση του επιδόματος επικίνδυνης και ανθυγιεινής εργασίας στο πυροσβεστικό προσωπικό. &#160;
&#160; 3. Η με αριθμό 1180/12-3-2013 επίκαιρη ερώτηση του Βουλευτή Ηλείας του Πανελλήνιου Σοσιαλιστικού Κινήματος κ. Ιωάννη Κουτσούκου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την κατάργηση του Ολυμπιακού Αθλήματος της Πάλης. &#160;
&#160; 4. Η με αριθμό 1189/12-3-2013 επίκαιρη ερώτηση του Βουλευτή Σερρών του Λαϊκού Συνδέσμου - Χρυσή Αυγή κ. Αρτεμίου Ματθαιόπουλου προς τον Υπουργό &#160; Παιδείας και Θρησκευμάτων, Πολιτισμού και Αθλητισμού, σχετικά με την αναδιάρθρωση του ακαδημαϊκού χάρτη της Ελλάδος.&#160;
&#160; 5. Η με αριθμό 1182/12-3-2013 επίκαιρη ερώτηση της Βουλευτού Α΄ Πειραιά της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την επαναλειτουργία του Δημοτικού Θεάτρου Πειραιά.
&#160; 6. Η με αριθμό 1171/12-3-2013 επίκαιρη ερώτηση του Ανεξάρτητου Βουλευτή Δράμας κ. Χρήστου Αηδόνη προς τον Υπουργό Ανάπτυξης, Ανταγωνιστικότητας, Υποδομών Μεταφορών και Δικτύων, σχετικά με την ανάγκη άμεσης εφαρμογής προγραμμάτων ρευστότητας και χρηματοδότησης από το Εθνικό Ταμείο Επιχειρηματικότητας και Ανάπτυξης (ΕΤΕΑΝ).
Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η τέταρτη με αριθμό 1159/11-3-2013 επίκαιρη ερώτηση πρώτου κύκλου του Βουλευτή Μαγνησίας του Λαϊκού Συνδέσμου - Χρυσή Αυγή κ. Παναγιώτη Ηλιόπουλου προς τον Υπουργό Υγείας, σχετικά με το κλείσιμο της Παιδοκαρδιοχειρουργικής Κλινικής του Νοσοκομείου Παίδων «Η Αγία Σοφία».
Ορίστε, κύριε συνάδελφε, έχετε το λόγο.</Speech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κύριε Υπουργέ, στο συγκεκριμένο θέμα δεν χωράει ούτε πολιτική, πόσω μάλλον μικροπολιτική. Χρειάζεται ισχυρή βούληση από το Υπουργείο, ούτως ώστε να επαναλειτουργήσει άμεσα η Παιδοκαρδιοχειρουργική Κλινική του «Αγία Σοφία», η οποία εξυπηρετούσε τόσα χρόνια τα παιδιά και τους γονείς τους, όσον αφορά προβλήματα τα οποία είναι πάρα πολύ σοβαρά και μάλιστα έχουν κοστίσει και τη ζωή κάποιων παιδιών. 
Βέβαια, όταν λέμε ότι δεν χωράει πολιτική στο συγκεκριμένο θέμα, δεν μπορούμε να βγάλουμε έξω από τη «μεγάλη εικόνα» -όπως λέμε και στο μάρκετινγκ- την πολιτική της τρόικας, η οποία σαν άλλος Ηρώδης έχει επιβάλει στη χώρα μας κάποια μέτρα τα οποία ήδη κοστίζουν σε παιδικές ζωές. Ήδη τα παιδιά μας στα σχολεία και στα σπίτια τους βιώνουν την πείνα και την εξαθλίωση. Δεν έχουν ούτε 1 ευρώ για να πάρουν ένα κουλούρι στα σχολεία. Δεν μπορούμε όλα αυτά να μην τα πούμε, στη γενικότερη εικόνα που παρουσιάζει η χώρα μας, η πατρίδα μας. Φορολογεί τα παιδιά, λες και είναι πισίνες και σκάφη αναψυχής και κυρίως δεν παρέχει την απαραίτητη ιατροφαρμακευτική κάλυψη σε σοβαρά προβλήματα, όπως είναι αυτά που εξυπηρετούσε η Παιδοκαρδιοχειρουργική Κλινική του «Αγία Σοφία».
Οπότε, κύριε Υπουργέ, ρωτάμε αν έχουν διερευνηθεί οι επιπτώσεις στη νοσηλεία των παιδιών αυτών από το κλείσιμο της συγκεκριμένης κλινικής, εάν υπάρχουν όντως ευθύνες, εάν αυτές έχουν αποδοθεί και -το σημαντικότερο- τι έχει γίνει μέχρι στιγμής και τι πρόκειται να γίνει για την επαναλειτουργία της.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Θα σας απαντήσει ο Υπουργός Υγείας κ. Λυκουρέντζος.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κυρία Πρόεδρε.
Κύριε συνάδελφε, προφανώς και υποθέσεις όπως αυτή του Παιδοκαρδιοχειρουργικού Κέντρου στο «Αγία Σοφία» δεν αποτελούν αντικείμενο πολιτικής εκμετάλλευσης και κομματικής αντιδικίας. 
Επίσης, τη δυστυχία την οποία βιώνει σήμερα η ελληνική κοινωνία και ιδιαίτερα οι κοινωνικές εκείνες κατηγορίες που είναι οικονομικά αδύναμες, η καθεμιά και ο καθένας από εμάς, όπως και η κυρία Πρόεδρος, έχουμε τη δυνατότητα λόγω της κοινωνικής καταγωγής μας να την αντιλαμβανόμεθα και να ξέρουμε τι σημαίνει να στερείται ένα παιδί τη δυνατότητα να μπορεί να αγοράσει, όπως είπατε, ένα κουλούρι στο σχολείο. Ενδεχομένως το βιώσαμε κι εμείς στο παρελθόν. Όμως η Ελλάδα δεν πρέπει να μένει στο παρελθόν. Πρέπει να προχωρά μπροστά και γι’ αυτό δουλεύουμε σήμερα σκληρά κάτω από αυτές τις επώδυνες συνθήκες, για να βγει ο τόπος από την κρίση.
Έρχομαι στο αντικείμενο της ερώτησής σας. Η υπόθεση ξεκίνησε τον Οκτώβριο του 2011, όταν ο τότε Υπουργός Υγείας αποφάσισε την αναστολή της λειτουργίας του Ειδικού Κέντρου Αντιμετώπισης Συγγενών Καρδιοπαθειών σε παιδιά. Και αυτό διότι το διοικητικό συμβούλιο του νοσοκομείου διαπίστωσε έλλειμμα επιστημονικής συνεργασίας και, δυστυχώς, κακές διαπροσωπικές σχέσεις μεταξύ των ιατρών του καρδιοχειρουργικού τμήματος και υπεχρεώθη ο τότε Υπουργός, πέραν της αναστολής, να παραπέμψει την υπόθεση στις πειθαρχικές διαδικασίες, με αποτέλεσμα να είναι σε εξέλιξη ακόμα και τώρα αυτή η πειθαρχική διαδικασία για να καταλογιστούν ευθύνες εκεί όπου υπάρχουν. 
Δυστυχώς, τραγικό γεγονός οδήγησε τον Υπουργό να πάρει αυτήν την απόφαση. Δεν χειρουργήθηκε παιδί, το οποίο ήταν ήδη σε διαδικασία νάρκωσης.
Πώς αντιμετωπίζονται τα περιστατικά; Παραπέμπονται όλα στο «Ωνάσειο Καρδιοχειρουργικό Κέντρο», το οποίο είναι διεθνούς φήμης καρδιοχειρουργικό κέντρο, όπου αντιμετωπίζονται όλα τα περιστατικά με επιτυχία. Δεν έχει πεθάνει παιδί, όπως εγγράφως με διαβεβαιώνει ο Διοικητής του «Αγία Σοφία», ο οποίος παρακολουθεί, ο κ. Παπασάββας. Έχουν παραπεμφθεί ενενήντα ένα παιδιά, εκ των οποίων πενήντα με ασφαλιστικό φορέα και σαράντα ένα χωρίς ασφαλιστικό φορέα.
Χθες είχαμε συνεργασία με τον πρόεδρο του «Ωνασείου», κ. Λεκάκη, στο Υπουργείο, ο οποίος μας έθεσε την υποχρέωση, την οποία έχουμε, να εξοφλήσουμε τα περιστατικά των σαράντα ενός παιδιών που είναι ανασφάλιστα. Το κόστος αυτό το αναλαμβάνει το Υπουργείο Υγείας μέσω του ΕΟΠΥΥ και θα εξοφλήσουμε το «Ωνάσειο». 
Με άλλα λόγια, δεν έχουμε έλλειμμα στην αντιμετώπιση των περιστατικών. Έχουμε ζήτημα, πρόβλημα για τη λειτουργία του κέντρου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω σε ένα λεπτό, κυρία Πρόεδρε.
Ξεκίνησε ο κ. Κοντοζαμάνης, ο Διοικητής της Α΄ Υγειονομικής Περιφέρειας, τη στελέχωση του κέντρου. Πρέπει να ξεπεράσουμε το γεγονός ότι οι επιστήμονες, οι οποίοι εργάζονται εκεί, από καιρού πλέον δεν έχουν αντιμετωπίσει περιστατικά και άρα προοδευτικά θα πρέπει να γίνει επανεκκίνηση.
Παρέλειψα να σας πω ότι λίγες εβδομάδες μετά την ανάληψη των καθηκόντων μου κάλεσα όλους τους επιστήμονες στο γραφείο μου και τους ζήτησα ενώπιος ενωπίω να άρουν αυτές τις προσωπικές αντιθέσεις και τους διαπληκτισμούς, να συμφωνήσουν  να ανοίξει το κέντρο και να επιτρέψουν έτσι και στα αρμόδια πειθαρχικά όργανα να εκφράσουν τη επιείκειά τους στο μέτρο που μπορούσαν να το κάνουν.
Λυπούμαι που θα σας πω, κύριοι συνάδελφοι και κυρία Πρόεδρε, ότι δεν το έκαναν και αναρωτιέμαι γιατί. Διότι –και αυτή είναι η τελευταία μου φράση- οι επιστήμονες οι οποίοι λειτουργούν στο Εθνικό Σύστημα Υγείας δεν μπορεί να αντιλαμβάνονται τις κλινικές και τα κέντρα ως προσωπική τους, ιδιωτική υπόθεση. Είναι κρατικοί λειτουργοί και οφείλουν να συνεργάζονται για την αντιμετώπιση των περιστατικών. 
Έτσι έχουν τα πράγματα. Μας λυπεί το ότι δεν λειτουργεί το κέντρο. Θα ήταν μία επιπρόσθετη μονάδα, πέραν του «Ωνασείου», και εργαζόμαστε, όπως ήδη σας εξήγησα, για να επιτύχουμε την επανεκκίνηση της λειτουργίας του.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς, κύριε Υπουργέ.  
Κύριε συνάδελφε,  έχετε το λόγο για να δευτερολογήσετε.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κύριε Υπουργέ, δεν αντιλέγουμε ότι κι εσείς -όπως ξεκινήσατε στην ομιλία σας-  αντιλαμβάνεστε την κατάσταση των παιδιών. 
Είμαστε σίγουροι γι’ αυτό. Γι’ αυτό και σας τιμά που βρίσκεστε εδώ σε κάθε ερώτηση που σας κάνουμε. 
Αυτοί που δεν το αντιλαμβάνονται είναι οι τροϊκανοί υπάλληλοι, οι οποίοι έρχονται εδώ πέρα και δίνουν εντολές οι οποίες είναι εκτός τόπου και χρόνου, εκτός πραγματικότητας. Δεν ξέρω αν στις χώρες τους, οι οποίες φυσικά και είναι πιο ανεπτυγμένες από τη δική μας, ζουν κάτι άλλο, βιώνουν κάτι άλλο, αλλά οι εντολές που έρχονται και δίνουν εδώ μόνο σκοπό έχουν την εξαθλίωση του ελληνικού λαού. Δεν έχουν σκοπό την εξυγίανση -εν προκειμένω- του συστήματος υγείας. 
Είχα γράψει εδώ να πω ότι είναι προς τιμή του «Ωνασείου» που φιλοξενεί αυτά τα παιδιά, αλλά, βέβαια, με διαψεύσατε με την ομιλία σας, γιατί είπατε ότι ζητούν και τα νοσήλια από τα σαράντα ένα παιδιά. Στην ανακοίνωσή τους την προηγούμενη βδομάδα για το θάνατο αυτού του παιδιού, του όγδοου, του Ηλία έλεγαν ότι τα παιδιά, αυτά που δεν είναι ασφαλισμένα, νοσηλεύονται χωρίς καμμία επιβάρυνση. Πάνω που πήγα να πω ότι είναι προς τιμήν τους μου λέτε ότι χθες σας ζήτησαν τα νοσήλια για τα σαράντα παιδιά. Αυτό ήταν το κληροδότημα του Ωνάση, που υποτίθεται ότι ήταν υπέρ της δημόσιας υγείας, να έρχονται να σας ζητάνε τα νοσήλια σε μία τραγική για τη χώρα οικονομική κατάσταση; Αν έχει γίνει αυτό, όχι μόνο δεν είναι προς τιμήν τους, αλλά είναι ντροπή τους που σας τα ζήτησαν κιόλας!
Επίσης, ντροπή και σε αυτούς που καλέσατε και δεν μπορούν να τα βρουν μεταξύ τους, γιατί -όπως είπατε και εσείς- το έχουν βρει ότι είναι το τσιφλίκι τους και κάνουν ό,τι θέλουν και για τις προσωπικές τους διαφορές δεν εξυπηρετούνται τα παιδιά. 
Αν είναι έτσι, θα πρέπει, κύριε Υπουργέ, όντως, να «τους βάλετε τα δύο πόδια σε ένα παπούτσι» και με την πολιτική βούληση που είπα και στην πρωτολογία μου να τους επιβάλετε να τα βρουν. Θα πρέπει, δηλαδή «στου κασίδη το κεφάλι» -θα έλεγα- πάνω στην καρδιά των μικρών παιδιών να παίζουν τα προσωπικά τους παιχνίδια; Να τσακιστούν να τα βρουν και να επαναλειτουργήσει άμεσα το τμήμα! Δεν είναι λόγοι αυτοί, για προσωπικά συμφέροντα και προσωπικούς λόγους, να μην εξυπηρετούνται δεκάδες παιδιά –ήδη είπατε για ενενήντα- που έρχονται με τους γονείς τους από όλη την Ελλάδα -γιατί ήταν το μοναδικό παιδοκαρδιοχειρουργικό κέντρο σε όλη τη χώρα. 
Εμείς θα επιβλέπουμε το θέμα. Δεν θέλω να πω ότι θα σας στηρίξουμε, γιατί δεν χρειάζεται κάτι τέτοιο. 
Απλώς, προσπαθήστε να επαναλειτουργήσει άμεσα, γιατί δεν μπορεί για κανένα προσωπικό παιχνίδι οι γονείς αυτοί που βιώνουν μια απίστευτη ταλαιπωρία -και ψυχολογική και σωματική- και κυρίως τα παιδιά που το βιώνουν στο παιδικό τους κορμάκι να βιώνουν αυτήν την ταλαιπωρία για κάποιους ανεκδιήγητους, που κακώς τους λέτε επιστήμονες. Για εμάς, αν συμβαίνει αυτό που λέτε, όντως –και δεν έχουμε λόγο να μην σας πιστέψουμε- είναι τραγικό και επικίνδυνο. Και όχι απλώς δεν είναι επιστήμονες, αλλά πρέπει να τσακιστούν και να τα βρουν και να επαναλειτουργήσει το τμήμα. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κυρία Πρόεδρε. 
Κύριε συνάδελφε, θα ήμουν ευτυχής αν με την ευκαιρία της ερωτήσεώς σας μπορούσα να σας ανακοινώσω ότι επαναλειτουργεί ήδη το κέντρο. Και αυτό είναι επιθυμία και επιδίωξη και άλλων πτερύγων της Βουλής και άλλων συναδέλφων, οι οποίοι κατά καιρούς μου υποβάλλουν γραπτές ερωτήσεις στις οποίες έχω απαντήσει. 
Απαντώ σε όλες τις ερωτήσεις στο μέτρο του δυνατού. Και σήμερα είμαι στη Βουλή και αύριο θα είμαι. Όμως και εσείς πρέπει να αντιλαμβάνεστε ότι σε ορισμένες περιπτώσεις όταν δεν ανταποκρίνομαι, αυτό οφείλεται σε λόγους υπεράνω της θελήσεώς μου. 
Σε ό,τι αφορά τώρα το «Ωνάσειο», το «Ωνάσειο» δεν έχει κλείσει την πόρτα σε ασφαλισμένο ή ανασφάλιστο παιδί. Διεκδικεί τα νοσήλια, γιατί έχει διοικητικό συμβούλιο, ελέγχεται το διοικητικό συμβούλιο, ελέγχεται η διοίκηση του «Ωνασείου» για τα οικονομικά της, χρηματοδοτείται κατά ένα μέρος από το ίδρυμα και κατά ένα άλλο μέρος από το ελληνικό κράτος και πρέπει τυπικά, λογιστικά να έχει τακτοποιήσει τις υποχρεώσεις του. 
Ο Υπουργός Υγείας κάθε φορά –ο εκάστοτε Υπουργός, όχι ο ομιλών- είναι υποχρεωμένος να υπογράφει τις δαπάνες και να τις αναλαμβάνει για τα ανασφάλιστα παιδιά.</Speech> 
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Έβγαλαν ανακοίνωση που υπερηφανεύονταν, γι’ αυτό λέω…</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Όχι, η ανακοίνωσή τους είναι στη σωστή κατεύθυνση. Λένε ότι δεν έκλεισαν την πόρτα και δεν την κλείνουν σε ανασφάλιστο ή ασφαλισμένο. Όμως, τα υπόλοιπα είναι διαχειριστικές διαδικασίες τις οποίες πρέπει να τηρήσουν τυπικά, διότι αύριο θα πάει κάποιος και θα τους πει «δεν διεκδικήσατε από το Υπουργείο Υγείας τα νοσήλια των ανασφάλιστων τους οποίους θεραπεύσατε εδώ».</Speech> 
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Όχι, έδινε την εντύπωση η ανακοίνωση ότι ήταν…</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ενδεχομένως. Όμως επί της ουσίας αυτό που ενδιαφέρει τον Υπουργό Υγείας είναι ότι δεν κλείνουν την πόρτα, ότι ανταποκρίνονται στα περιστατικά, ότι διαθέτουν άρτια, υψηλού επιπέδου επιστημονική ικανότητα, πράγμα το οποίο μας γεμίζει υπερηφάνεια για τις επιτυχίες του «Ωνασείου» και άλλων νοσοκομείων της χώρας μας.
Δεν συνδέεται η υπόθεση της λειτουργίας του Εθνικού Συστήματος Υγείας της χώρας μας με εντολές εκπροσώπων των δανειστών  μας ή όχι. Μην τα συγχέουμε όλα αυτά. Στο Υπουργείο Υγείας γίνεται μία σκληρή προσπάθεια να είμαστε εντός του πλαισίου της δανειακής σύμβασης. Περιορίζουμε τη σπατάλη του δημοσίου χρήματος, όπου εντοπίζεται. Είναι μία δύσκολη καθημερινή προσπάθεια, μία εναγώνια προσπάθεια και να πετύχουμε τους στόχους και να μην ακρωτηριάσουμε το Εθνικό Σύστημα Υγείας.
 Ζούμε αυτές τις έκτακτες συνθήκες στη χώρα και όλοι μαζί μπορούμε, με την προσπάθεια την οποία κάνει ο κάθε Έλληνας και η κάθε Ελληνίδα, τις θυσίες στις οποίες υποβάλλονται, να ελπίζουμε σε μία αισιόδοξη προοπτική, αντιλαμβανόμενοι ότι αυτά, τα οποία είναι υποχρεώσεις του ελληνικού λαού, μόνον εμείς μπορούμε να τις εκπληρώσουμε και να ανταποκριθούμε. 
Οι δανειστές μας τι κάνουν; Μας δίνουν κεφάλαια για να μην χρεοκοπήσει η χώρα. Για να μην έχει την ανάγκη των κεφαλαίων των ξένων η Ελλάς, πρέπει να προοδεύσει, να δημιουργήσει, να δημιουργήσει πλούτο, να δημιουργήσει θέσεις εργασίας. Αλλιώς θα ερχόμαστε εδώ, οι διάφορες πτέρυγες της Βουλής, θα αντιπαρατιθέμεθα με οξύτητα, ενδεχομένως, σε ορισμένες περιπτώσεις -η οποία δεν χρειάζεται σε αυτήν την εποχή- και όμως αποτέλεσμα για τον τόπο δεν θα υπάρχει.</Speech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κάνετε κάτι χωρίς να ρωτήσετε…</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Αυτό το οποίο κάνουμε, είναι ότι προσπαθούμε να εξυπηρετήσουμε το δημόσιο συμφέρον, το εθνικό συμφέρον, λέγοντας στις Ελληνίδες και στους Έλληνες την αλήθεια. Εάν εξακολουθούσαμε και εμείς, η σημερινή Κυβέρνηση, να καλλιεργούμε ουτοπίες –όπως καλλιεργήθηκαν στο παρελθόν- θα ήμασταν μέτοχοι της καταστροφής, η οποία ενδεχομένως θα μας έπληττε στο μέλλον. Η αλήθεια είναι η πλέον επαναστατική ιδέα στην εποχή μας και όχι οι ουτοπίες, όχι τα ψεύδη, όχι η δημαγωγία, όχι ο λαϊκισμός. Γι’ αυτό είναι δύσκολο το καθήκον το οποίο υπηρετούμε σήμερα.
Σας ευχαριστώ για την ερώτηση, την οποία κάνατε. Σας έχω ζητήσει και άλλη φορά να είστε αμείλικτοι –οι συνάδελφοι από όλες τις πτέρυγες της Βουλής- απέναντι στην πολιτική ηγεσία του Υπουργείου Υγείας αλλά δίκαιοι.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα επτά μαθητές και μαθήτριες και τρεις εκπαιδευτικοί συνοδοί τους από το 4ο Δημοτικό Σχολείο Αγίου Ιωάννη του Ρέντη. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Επίσης, έχω την τιμή να ανακοινώσω στο Σώμα ότι οι Υπουργοί Εργασίας, Κοινωνικής Ασφάλισης και Πρόνοιας, Εξωτερικών, Οικονομικών, Εθνικής Άμυνας, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Υγείας, Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Τουρισμού, Ναυτιλίας και Αιγαίου, Μακεδονίας και Θράκης, Επικρατείας και οι Αναπληρωτές  Υπουργοί Εσωτερικών και Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας».
Παραπέμπεται στην αρμόδια Διαρκή Επιτροπή.
Εισερχόμαστε τώρα στην έκτη με αριθμό 1163/11-3-2013 επίκαιρη ερώτηση πρώτου κύκλου του Βουλευτή Β΄ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τους Υπουργούς Εργασίας, Κοινωνικής Ασφάλισης και Πρόνοιας και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την ιδιωτικοποίηση του «Αστέρα» Βουλιαγμένης και τις απολύσεις εργαζομένων του.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κυρία Πρόεδρε .
Κύριε Υπουργέ, είναι η πέμπτη φορά που έρχεται η ερώτηση για τον «Αστέρα». Τις προηγούμενες τέσσερις αναβλήθηκε η συζήτηση με δική σας ευθύνη. Είναι μία εξέλιξη η οποία είναι στην ημερήσια διάταξη. Κάθε μέρα γράφουν οι εφημερίδες για το ενδιαφέρον που υπάρχει για τον «Αστέρα» Βουλιαγμένης. Εδώ, βέβαια, δεν συζητήσαμε για την τύχη των εργαζομένων σε αυτόν.
Η εταιρεία είναι γνωστό ότι έχει προχωρήσει σε απολύσεις. Έχετε πάρει, κύριε Υπουργέ, στα χέρια σας υπόμνημα με ημερομηνία 25 Φεβρουαρίου του Συνδικάτου Επισιτισμού-Τουρισμού Ξενοδοχείων της Αττικής, όπου σας αναφέρει τα προβλήματα στην εταιρεία. Θα το καταθέσω για τα Πρακτικά. 
Έχετε πάρει έγγραφο που σας ενημερώνει για το αποτέλεσμα της τριμερούς συνάντησης που έγινε με τον κ. Γριβέα, όσον αφορά τις απολύσεις των εργαζομένων.
Επίσης, θα σας καταθέσουμε και σχέδια ψηφίσματος του Δημοτικού Συμβουλίου Βάρης- Βούλας- Βουλιαγμένης που διαφωνούν με όλη αυτήν την πολιτική που ασκεί η Εθνική Τράπεζα και η διαχειρίστρια εταιρεία. Τα καταθέτω και αυτά για τα Πρακτικά. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κύριε Υπουργέ, σας ρωτώ –γιατί έχετε το ιστορικό- τι προτίθεστε να κάνετε, ώστε να ακυρωθούν οι παράνομες απολύσεις που έγιναν επειδή οι εργαζόμενοι αρνήθηκαν να υποταχθούν στους εκβιασμούς της επιχείρησης για να μετατραπούν οι συμβάσεις τους σε εποχική απασχόληση. Τι θα κάνετε για όλους αυτούς τους εργαζόμενους, που κάτω από τον εκβιασμό, αποδέχθηκαν να απασχοληθούν εποχικά; Τι μέτρα θα πάρετε, έτσι ώστε να διασφαλιστούν οι θέσεις και οι όροι εργασίας των εργαζομένων στην υπό ιδιωτικοποίηση εταιρεία; Στο δεύτερο σκέλος θα πούμε περισσότερα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κύριος Υπουργός για να απαντήσει.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, κατ’ αρχάς μην υπαινίσσεστε συμπαιγνίες ή συνομωσίες για να πάει πίσω η ερώτηση. Ξέρετε ότι εγώ τουλάχιστον, δεν απορρίπτω καμμία ευκαιρία να εμφανιστώ στον κοινοβουλευτικό έλεγχο. Απλά, κάποιες φορές υπάρχουν αντικειμενικοί λόγοι, από άλλες υποχρεώσεις που «τρέχουν», για τους οποίους δεν μπορώ να εμφανισθώ κάποια συγκεκριμένη ημέρα. Πάντα έρχεται η ώρα να συζητηθεί κάθε ερώτηση και ειδικά αυτές που κάνετε εσείς.
Όσον αφορά το συγκεκριμένο θέμα και εσείς πρέπει να αναρωτηθείτε τι πρέπει να κάνετε ως κόμμα, ως τάση γενικώς, ώστε η Αθήνα να ξαναγίνει τουριστικός προορισμός σε δωδεκάμηνη βάση και όχι μόνο για τους καλοκαιρινούς μήνες. Δεν αναρωτηθήκατε ποτέ, γιατί η πρωτεύουσα της χώρας απέκτησε στη διεθνή αγορά του τουρισμού μια εικόνα αποκρουστική ως τουριστικός προορισμός τους περισσότερους μήνες του χρόνου; 
Μήπως έχει να κάνει αυτό με το ότι κάθε ημέρα, μα, κάθε ημέρα, το κέντρο της είναι αποκλεισμένο από μια ομάδα λίγων δεκάδων ή εκατοντάδων ανθρώπων που για διάφορους λόγους αποφασίζουν να βραχυκυκλώσουν τα πάντα και φυσικά να στείλουν το μήνυμα στους τουρίστες «τραβάτε αλλού, εδώ δεν είναι να έρθετε να περάσετε τρεις, τέσσερις μέρες επισκεπτόμενοι το ιστορικό κέντρο και όλα τα άλλα»; Στο τέλος, και η πρωτεύουσα της χώρας έχει γίνει ένας άλλος καλοκαιρινός προορισμός. 
Ας αναρωτηθεί, λοιπόν, η κάθε πολιτική δύναμη για το ρόλο της στο να δημιουργηθεί αυτή η γενική δημόσια εικόνα για τη χώρα, που φυσικά επηρεάζει αυτό που αποκαλούμε «τουριστικό προϊόν» συνολικά. 
Εδώ πρόκειται για μια ιδιωτική επιχείρηση. Επομένως, δεν θα διατάξουμε εμείς, ως κράτος, τι να κάνει για να λειτουργήσει με τον τρόπο που επιλέγει για να λειτουργήσει. Από εκεί και πέρα, όμως, εμείς θα εφαρμόσουμε την εργατική νομοθεσία, θα εξαντλήσουμε τα μέσα πίεσης όταν διαπιστώνουμε παραβίαση δικαιωμάτων των εργαζομένων, έτσι ώστε παραβατικές συμπεριφορές, έξω από τους κανόνες της εργατικής νομοθεσίας, να διορθωθούν. Αυτό κάνουμε. 
Υπάρχουν αρκετές λεπτομέρειες, κυρία Πρόεδρε. Θα χρειαστώ ένα λεπτό παραπάνω περίπου για να τα αναπτύξω. 
Εδώ επιλήφθηκε φυσικά το ΣΕΠΕ, το αρμόδιο Τμήμα Κοινωνικής Επιθεώρησης Παλλήνης. Στις 28 Φεβρουαρίου, προσκομίστηκαν οι γραπτές εξηγήσεις της εταιρείας «ΑΣΤΗΡ ΠΑΛΛΑΣ» που αποφάσισε εποχική λειτουργία ενός ξενοδοχείου από τα δυο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Προέκυψαν τα εξής: Από 1η Νοεμβρίου μέχρι 30 Νοεμβρίου, το προσωπικό αορίστου χρόνου ήταν τριακόσια είκοσι ένα άτομα και ορισμένου χρόνου δεκαεπτά. Πραγματοποιήθηκαν είκοσι δύο καταγγελίες συμβάσεων με αποδοχή των εργαζομένων, χωρίς προειδοποίηση και μια οικειοθελής αποχώρηση. Επομένως, έφυγαν είκοσι τρεις.
Τον Δεκέμβρη, έγιναν εννέα οικιοθελείς αποχωρήσεις, οι τέσσερις λόγω συνταξιοδότησης, δεκαεπτά, λόγω λήξεως της σύμβασης ορισμένου χρόνου, δεκαπέντε, λόγω καταγγελίας των συμβάσεων χωρίς προειδοποίηση και δύο τροποποιήσεις συμβάσεων, για αλλαγή ειδικότητας και Συλλογικής Σύμβασης Εργασίας. Επομένως, έγιναν σαράντα μία αποχωρήσεις τον Νοέμβριο και τον Δεκέμβριο του 2012.
Τον Ιανουάριο του 2013, έχουν μείνει ως προσωπικό αορίστου χρόνου διακόσιοι εβδομήντα τέσσερις εργαζόμενοι. Πραγματοποιήθηκαν κατά το μήνα αυτόν τρεις τροποποιήσεις συμβάσεων αλλαγής ειδικότητας, με σύμφωνη γνώμη των εργαζομένων. 
Τον Φεβρουάριο του 2013 –πολύ πρόσφατα δηλαδή- μέχρι τις 26 του μήνα που έχουμε τα στοιχεία, πραγματοποιήθηκαν οκτώ οικιοθελείς αποχωρήσεις, μία τροποποίηση σύμβασης αλλαγής ειδικότητας και δύο καταγγελίες συμβάσεων χωρίς προειδοποίηση, τρεις καταγγελίες συμβάσεων με αποδοχή των εργαζομένων και προειδοποίηση και εννέα καταγγελίες συμβάσεων με απλή προειδοποίηση. 
Επομένως, με αυτά τα στοιχεία που συγκεντρώσαμε, η προαναφερόμενη επιχείρηση, όντως έχει υπερβεί το όριο των ομαδικών απολύσεων κατά το μήνα Νοέμβριο. Ναι, εκεί υπάρχει παραβίαση της εργατικής νομοθεσίας. 
Για το λόγο αυτό, το ΣΕΠΕ ζήτησε την προσκόμιση γραπτών εξηγήσεων, καθώς και την ενημέρωση για τους όρους του προγράμματος αναδιάρθρωσης της επιχείρησης. Προσκομίστηκαν τα ζητηθέντα στοιχεία και δηλώθηκε ότι έξι καταγγελίες συμβάσεων του Νοεμβρίου του 2012, έγιναν με σύμφωνη γνώμη και αποδοχή των εργαζομένων, βάσει προγράμματος αναδιοργάνωσης. Όμως, υπάρχουν κάποια κενά. Περιέχεται δήλωση των εργαζομένων ότι αποδέχονται το κύρος της καταγγελίας και παραιτούνται από κάθε δικαίωμα προσβολής της. Επίσης, προσκομίστηκε δήλωση επιλογής των εργαζομένων, σύμφωνα με την οποία οι εργαζόμενοι αποδέχονται την επιλογή της καταγγελίας της σύμβασης με παράλληλη καταβολή εφάπαξ της προβλεπόμενης νόμιμης αποζημίωσης. 
Η επιχείρηση ισχυρίζεται ότι σε αυτές τις περιπτώσεις οι αποχωρήσεις εξαιρούνται και δεν συνυπολογίζονται στον αριθμό των καταγγελιών που λαμβάνονται υπ’ όψιν για να πάμε στο κρίσιμο νούμερο για το ισχύον ποσοστό των ομαδικών απολύσεων. Όπως ξέρετε, αυτό το ποσοστό είναι το 5% το μήνα του προσωπικού και μέχρι τριάντα εργαζόμενους για επιχείρηση εκμετάλλευσης που απασχολούν πάνω από εκατόν πενήντα εργαζομένους. Οι τριάντα εργαζόμενοι, λοιπόν, είναι το όριο. Εδώ το έχουμε υπερβεί αλλά αυτό είναι το επιχείρημα της επιχείρησης. Και φυσικά το ΣΕΠΕ, εξετάζει αυτό το επιχείρημα.  
Αν διαπιστωθεί ότι δεν είναι έτσι, θα προχωρήσουμε στα δέοντα δηλαδή ακόμη και σε υποβολή μήνυσης ή όλων των σχετικών νόμιμων ενεργειών για να πάμε παρακάτω. Εμείς είμαστε, όπως ξέρετε, από πάνω. Παρακολουθούμε το θέμα και ό,τι χρειαστεί νόμιμο να γίνει, θα γίνει.
Στη δευτερολογία μου, θα πω και κάτι για τη συμφιλιωτική διαδικασία μεταξύ εργοδοσίας και εργαζομένων, που πραγματοποιήθηκε προ ημερών στο Υπουργείο -άλλωστε, το ξέρετε κι εσείς άμεσα αυτό- για να δούμε πώς πάμε από εδώ και πέρα.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Το λόγο έχει ο κ. Κατσώτης.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κυρία Πρόεδρε, ας ελπίσουμε να μου δώσετε λίγο χρόνο παραπάνω, γιατί ο κύριος Υπουργός μίλησε πέντε λεπτά στην πρωτολογία του.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα σας δώσω, κύριε συνάδελφε.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Υπουργέ, τους εργαζόμενους στο δρόμο τους βγάζει η πολιτική σας. Αυτή που οδηγεί στην ανεργία πάνω από ενάμισι εκατομμύριο ανέργους στη φτώχεια και στην εξαθλίωση, την πλειοψηφία του λαού μας, που δεν μπορεί σήμερα να πάρει φάρμακα, δεν μπορεί να πάει στο νοσοκομείο, δεν μπορεί να στείλει τα παιδιά του στο σχολείο. Αυτή η αντιλαϊκή πολιτική οδηγεί τους εργαζόμενους στο δρόμο, στη διεκδίκηση, στον αγώνα για την ανατροπή αυτής της πολιτικής.
Έρχεστε, λοιπόν, σήμερα και βάζετε ζήτημα διαδηλώσεων. 
Να ξέρετε, κύριε Υπουργέ, ότι και ο κ. Λάσκαρης πήγε να καταργήσει τους αγώνες και την πάλη των τάξεων. Το έχω ξαναπεί εδώ, σε εσάς τον ίδιο, αλλά είστε μικρός, φαίνεται, και δεν έχετε διαβάσει την ιστορία. Δεν υπάρχει περίπτωση να μπείτε εμπόδιο στην ανάπτυξη των αγώνων, γιατί είναι μονόδρομος για τους εργαζόμενους και εχθές και προχθές και σήμερα και αύριο. Θα δυναμώσουν αυτοί οι  αγώνες. 
Αυτοί, λοιπόν, δεν ευθύνονται για την κατάσταση της Αθήνας. Ευθύνεται η πολιτική σας που κλείνει τα μαγαζιά, αυτή που διώχνει τον κόσμο, αυτή που ρυπαίνει την Αθήνα. Αυτή η πολιτική σας, λοιπόν, είναι που φταίει για την κατάσταση στο κέντρο και όχι οι αγώνες των εργαζομένων.
Αλήθεια, κύριε Υπουργέ, λέτε «είναι ιδιωτική επιχείρηση και δεν μπορούμε να παρέμβουμε». Ξέρουμε ότι είστε τα «μαντρόσκυλα» των επιχειρηματιών. Αυτούς υπηρετείτε, γι’ αυτούς δουλεύετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επιτρέψτε μου να σβήσουμε τη λέξη «μαντρόσκυλα». Το «μαντρόσκυλα» παρακαλώ να διαγραφεί.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κυρία Πρόεδρε, έχω ευθύνη αυτών που λέω. 
Οι εργαζόμενοι είναι έξω από το ενδιαφέρον σας. Αυτό λέτε σήμερα εδώ: «Τι να κάνουμε, ιδιωτική επιχείρηση είναι». 
Πείτε, λοιπόν, στους εργαζόμενους ότι δεν νοιάζεστε γι’ αυτούς αν απολύονται, αν μειώνονται οι μισθοί τους, αν είναι στα κάτεργα κάθε μέρα. Σε αυτή τη βαρβαρότητα πίσω από τα «σαλόνια» που είναι τα «αλώνια», τρέχουν οι εργαζόμενοι σαν άλογα με 250 ευρώ το μήνα.
Πόσος είναι ο μισθός των εργαζομένων; Τι κάνει σήμερα η «ΑΣΤΗΡ ΠΑΛΛΑΣ ΒΟΥΛΙΑΓΜΕΝΗΣ»; Λέει σ’ αυτούς τους εργαζόμενους: θα δουλέψετε πέντε μήνες με 600 ευρώ, δηλαδή για 3.000 ευρώ το χρόνο. Μ’ αυτά πρέπει να ζήσουν οι εργαζόμενοι, γιατί το επίδομα ανεργίας το κόψατε. Οι προϋποθέσεις είναι πιο δύσκολες για τους εργαζόμενους. Δεν θα έχουν ούτε επίδομα ανεργίας. Τι λέτε σ’ αυτούς τους εργαζόμενους; Λέτε: «Τι να κάνουμε; Ιδιωτική επιχείρηση είναι. Δεν μπορούμε να παρέμβουμε. Ελευθερία της αγοράς έχουμε».
Αυτοί κάνουν κουμάντο. Άρα, οι εργαζόμενοι πρέπει να σκεφτούν πολύ καλά αν πράγματι είναι μονόδρομος αυτή η δική σας πολιτική ή η πολιτική που τους προτείνει το ΚΚΕ, δηλαδή να απαλλαγούν απ’ αυτούς που υπονομεύουν τη ζωή τους, απ’ αυτούς που τους αφαιρούν το δικαίωμα στη ζωή, που τους λένε: θα ζεις φτωχός, εξαθλιωμένος, χωρίς προοπτική, χωρίς να ικανοποιείς βασικές σου ανάγκες.
Οι εργαζόμενοι της «ΑΣΤΗΡ ΠΑΛΛΑΣ ΒΟΥΛΙΑΓΜΕΝΗΣ» είναι εδώ. Μας ακούνε και πρέπει να πουν αυτά που λέτε σήμερα εδώ σ’ όλους τους υπόλοιπους εργαζόμενους. Να δούμε, λοιπόν, ποιον στηρίζετε, ποιου τα συμφέροντα ικανοποιείτε! 
Είναι ντροπή για την Κυβέρνηση να ιδιωτικοποιεί σήμερα τόσες επιχειρήσεις. Οι εργαζόμενοι της ΕΥΔΑΠ θα έχουν την ίδια τύχη με τους εργαζόμενους της «ΑΣΤΗΡ ΠΑΛΛΑΣ ΒΟΥΛΙΑΓΜΕΝΗΣ». 
Το ίδιο συμβαίνει και με τους εργαζομένους όλων αυτών των οργανισμών που ήδη είναι στο ΤΑΙΠΕΔ. Η τύχη τους θα είναι η ίδια. Γι’ αυτό, μονόδρομος είναι η οργάνωση του αγώνα τους, για να μπορέσουν να ανατρέψουν αυτήν την πολιτική, να ανατρέψουν τα μονοπώλια και την εξουσία τους και, βέβαια, το πολιτικό τους προσωπικό, που είστε εσείς.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, έχετε το λόγο, για να δευτερολογήσετε.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, αν αρχίσει τώρα ο καθένας να επικαλείται παραλληλισμούς με χαρακτηρισμούς από το ζωικό βασίλειο, θα το πάμε μακριά. Δεν ενδιαφέρει τους εργαζόμενους που μας ακούν, αν εγώ είμαι μαντρόσκυλο, εσείς σκυλάκι του καναπέ, κ.λπ.. Έτσι δεν είναι;</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Εγώ είμαι με τους εργαζόμενους στον αγώνα.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ας δούμε, λοιπόν, πώς θα εξασφαλίσουμε τις προϋποθέσεις, ώστε αυτοί οι εργαζόμενοι και οι εργαζόμενοι σε κάθε τουριστική επιχείρηση της χώρας, να έχουν δουλειά δώδεκα μήνες το χρόνο. Ας δούμε αυτό. Είστε να το δούμε από κοινού, για να βρούμε πώς θα εξασφαλίσουμε αυτές τις προϋποθέσεις;</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Αφού λέτε για δώδεκα μήνες το χρόνο, γιατί δεν παρεμβήκατε να μην απολυθούν οι εργαζόμενοι;</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Γι’ αυτό αναφέρθηκα…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, σας παρακαλώ. Τα είπατε.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Μπορώ να μιλήσω, κυρία Πρόεδρε;</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Σας ρώτησα γιατί δεν παρεμβήκατε να μην απολυθούν οι εργαζόμενοι!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν θα κάνουμε διάλογο, κύριε συνάδελφε. Ζητήσατε το λόγο και τα είπατε. Σας παρακαλώ, μη διακόπτετε. Μην ανεβαίνουν οι τόνοι.
Συνεχίστε, κύριε Υπουργέ.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θέλετε να το δούμε αυτό ή εκεί, όπως πάντα, θα επικαλεστούμε τα κεκτημένα; Δεν υπάρχει, κύριοι, αυτή τη στιγμή η λογική του κεκτημένου. Όλα αλλάζουν. Πρέπει να προσαρμοστούμε. Πρέπει να τρέξουμε. Πρέπει να κάνουμε τις αναγκαίες αλλαγές. Αν λειτουργήσουμε στη λογική του κεκτημένου, θα περνά ο χρόνος και κάθε φορά θα βλέπουμε, όταν τα επανεξετάζουμε, ότι έχουμε όλο και λιγότερα απ’ αυτά που είχαμε την τελευταία φορά που τα εξετάσαμε, γιατί δεν προσαρμοστήκαμε, όχι γιατί είναι κακή μία Κυβέρνηση και καλή μία Αντιπολίτευση…</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κάποιοι άλλοι έχουν όλο και περισσότερα. Τα μονοπώλια έχουν όλο και περισσότερα.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): …όχι γιατί είναι καλή μία Αριστερά και ανάλγητη η Δεξιά ή η Κεντροδεξιά. Ή αντιλαμβανόμαστε την πραγματικότητα ή χάνουμε το παιχνίδι όλοι μας, κι εσείς κι εγώ και όλοι οι εργαζόμενοι και οι εργοδότες! Πρέπει να το καταλάβουμε, επιτέλους, αυτό το πράγμα! Ποιος εργαζόμενος ήρθε στο Υπουργείο και δεν βρήκε ανοιχτές πόρτες να συζητήσουμε; Ποιος εργαζόμενος ή συλλογικός φορέας ήρθε στο Υπουργείο και δεν κάναμε τις ενέργειες που έπρεπε, για να κινητοποιήσουμε τις διαδικασίες ελέγχου; Όπου διαπιστώθηκε παραβίαση της εργατικής νομοθεσίας, τηρήθηκαν όλα τα νόμιμα.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Η νομοθεσία είναι «κομμένη και ραμμένη στα μέτρα» των επιχειρήσεων. Τη νομοθεσία την έχετε κάνει «στα μέτρα σας».</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Προσήλθαν εργοδότες για εξηγήσεις, πήγαν και στο δικαστήριο και πιέστηκαν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κατσώτη, δεν κάνουμε διάλογο. Αφήστε τον Υπουργό να απαντήσει.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ας δούμε, λοιπόν, πώς θα λύσουμε το ουσιαστικό πρόβλημα και όχι το πρόβλημα της αποκομιδής εντυπώσεων.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ναι, ναι, έτσι είναι!</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όσον αφορά τους είκοσι εργαζόμενους αορίστου χρόνου, πραγματοποιήθηκε στις 25.2.2013 συμφιλιωτική σύσκεψη μεταξύ της εταιρείας «ΑΣΤΗΡ ΠΑΛΛΑΣ ΒΟΥΛΙΑΓΜΕΝΗΣ» και του Συνδικάτου Εργατοϋπαλλήλων Επισιτισμού Τουρισμού Ξενοδοχείων και συναφών επαγγελμάτων Νομού Αττικής. Κατατέθηκαν οι απόψεις εκατέρωθεν. Οι εκπρόσωποι της εταιρείας ισχυρίστηκαν ότι οι ενέργειες που έγιναν ήταν νόμιμες. Οι εκπρόσωποι των εργαζομένων κατέθεσαν υπόμνημα και είπαν ότι δεν είναι καθόλου έτσι.
Εμείς, ως Υπουργείο, προτρέψαμε την εταιρεία να επανεξετάσει την απόφασή της για απολύσεις και να αναζητήσει ηπιότερες εναλλακτικές, ώστε να διασφαλιστεί ο μεγαλύτερος αριθμός θέσεων εργασίας.
Η εταιρεία δεσμεύθηκε -και αυτό αποτυπώνεται στο πρακτικό συμφιλίωσης- ότι δεν θα προβεί σε άλλες απολύσεις από την επόμενη της συμφιλιωτικής σύσκεψης και μέχρι τις 27-2-2013, δίνοντας περιθώριο στους είκοσι εργαζομένους, οι οποίοι βρίσκονταν υπό απόλυση, να επιλέξουν κάποια από τις εναλλακτικές λύσεις που τους είχαν προταθεί. Η εταιρεία προχώρησε στην απόλυση όσων δεν αποδέχθηκαν να αλλάξουν την εργασιακή τους σχέση και από τους είκοσι που βρίσκονταν υπό απόλυση, απολύθηκαν τελικά δεκατέσσερις εργαζόμενοι.
Επομένως, υπάρχει εδώ ένα ζήτημα και θα αναζητηθεί ποιος ήταν ανακόλουθος σε αυτά που υποσχέθηκε. Σαφώς και θα αναζητηθεί. Επαναλαμβάνω, όμως, ότι εδώ ο νόμος θέτει το ποσοστό του 5% και απόλυτο «ταβάνι» -«οροφή» δηλαδή- ομαδικών απολύσεων τριάντα εργαζομένων για επιχειρήσεις που απασχολούν πάνω από εκατόν πενήντα εργαζομένους.
Από τους είκοσι υπό απόλυση εργαζόμενους, οι πέντε υπέγραψαν μετατροπή της σύμβασής τους. Προέκυψαν τέσσερις άμεσες απολύσεις, όπου η μια ανακλήθηκε κατόπιν επιθυμίας του ίδιου του εργαζόμενου -άρα, τρεις άμεσες απολύσεις- και μια άλλη ήταν προειδοποιημένη απόλυση. Υπήρχαν ήδη δέκα απολύσεις. Δεν έχει συμβεί μέχρι σήμερα μια καταγγελία.
Εγώ θα ήθελα όποιος αισθάνεται ότι υπήρξε κάποια καταστρατήγηση κανόνων της εργατικής νομοθεσίας, «χωρίς φόβο και χωρίς πάθος» να προβεί σε σχετική καταγγελία, ώστε να μπορέσει -γιατί έτσι μόνο θα μπορέσει, δεν υπάρχει άλλος τρόπος- να επιληφθεί και το Σώμα Επιθεώρησης Εργασίας και το Υπουργείο Εργασίας, ακόμα και να ακολουθηθεί η δικαστική οδός.
Εν πάση περιπτώσει, κύριε συνάδελφε, ξέρετε ότι εδώ πρέπει να κινηθούμε μέσα σε κάποια όρια κανόνων. Δεν μπορούμε να βγούμε από αυτά τα όρια, διότι από εκεί και πέρα, θα δημιουργηθεί εύλογα η υπόνοια ότι παίρνουμε θέση.
Εμείς, κατ’ αρχήν, παίρνουμε θέση ότι πρέπει να διατηρηθούν οι θέσεις εργασίας, μέσα όμως στα νόμιμα όρια. Παράλληλα, πρέπει να διατηρηθεί και το δικαίωμα της εργοδοσίας να αναπτύσσει τη δουλειά της και ιδίως, όταν έχουμε να κάνουμε με ιδιωτικές εταιρείες, να μανατζάρει, αν θέλετε, το μαγαζί της όπως νομίζει, χωρίς όμως να πηγαίνει σε παραβιάσεις εργατικής νομοθεσίας. Τότε έχουμε θέμα. Τότε παρεμβαίνουμε. 
Και εσείς, όπως και οι συνδικαλιστικοί φορείς, ακόμα και οι ίδιοι οι εργαζόμενοι, που μας προειδοποιείτε ή μας «χτυπάτε το καμπανάκι» -ας μου επιτρέψετε την έκφραση- για κάτι τέτοιο, να συνεχίσετε να το κάνετε για να κάνουμε εμείς τα νόμιμα. Εμείς τουλάχιστον ξέρετε ότι θα κάνουμε όλες τις νόμιμες ενέργειες, όπου παραστεί πραγματική ανάγκη.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς ευχαριστούμε, κύριε Υπουργέ.
Εισερχόμαστε τώρα στη τέταρτη με αριθμό 1160/11-3-2013 επίκαιρη ερώτηση δευτέρου κύκλου του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τους Υπουργούς Εξωτερικών και Εσωτερικών, σχετικά με την επίσκεψη του πρέσβη του Αζερμπαϊτζάν στη Θράκη.
Έχετε το λόγο, κύριε Παππά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ευχαριστώ, κυρία Πρόεδρε.
Τώρα μείναμε μόνοι μας, η Χρυσή Αυγή και η Κυβέρνηση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σημαίνει κάτι αυτό; Αυτό είναι καλό ή κακό;</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Δείχνει και το επίπεδο του Κοινοβουλίου αυτήν την κοινοβουλευτική περίοδο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αφήστε το αυτό. Είναι μεγάλη συζήτηση.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Πιστεύω ότι θα με ακούσετε και εσείς με προσοχή και θα κάνετε και το δικό σας σχόλιο, όπως πάντα, διότι έχετε το θάρρος της γνώμης.
Κύριε Υπουργέ, είναι προς τιμήν σας που έρχεστε να απαντήσετε και γενικώς, το Υπουργείο σας απαντά και στις γραπτές ερωτήσεις μας. Είναι γενικότητες μεν, που δεν μας καλύπτουν και δεν το λέω με ειρωνική διάθεση. Είναι στο πλαίσιο μιας εικόνας που γενικά έχει το Υπουργείο Εξωτερικών, των καλών τρόπων, του καθώς πρέπει, του χαμόγελου. Είναι μια τακτική την οποία έχει διδάξει πάρα πολύ καλά ο Υπουργός κ. Αβραμόπουλος.
Μη χάνουμε χρόνο. Ας μπούμε στην επίκαιρη ερώτηση και στην ουσία της.
Συγγνώμη, κυρία Πρόεδρε.
Εμείς, στη Χρυσή Αυγή, έχουμε επισημάνει πολλές φορές ότι οι Τούρκοι χρησιμοποιούν τα διάφορα υποπροϊόντα, αυτήν την υποκουλτούρα τους, τα σήριαλ, ως εργαλείο της εξωτερικής τους πολιτικής. Έχουμε επαληθευτεί σε αυτό. Δεν είναι, όμως, μόνο αυτό. Δεν χρησιμοποιούν μόνο τα σήριαλ.
Χρησιμοποίησαν τελευταίως και ένα τέχνασμα για να προωθήσουν τα σχέδιά τους στη Θράκη. Είναι γνωστό ότι το Αζερμπαϊτζάν διατηρεί άριστες σχέσεις με την Τουρκία. Υπάρχει και το μοτό που λέει «Δύο κράτη, ένα έθνος». Θα έπρεπε, λοιπόν, οι εκεί τοπικοί άρχοντες, οι δικοί μας, να είναι πιο προσεκτικοί και πιο ψυλλιασμένοι, όπως λέμε, για το τι πρόκειται να λάβει χώρα στη Θράκη.
Θα εισέλθω στο θέμα. Ο Δήμος Ξάνθης έπεσε στην παγίδα μιας στημένης πρότασης, να δοθεί συναυλία στο πλαίσιο θρακικών λαογραφικών εορτών, την προπερασμένη Κυριακή, στις 3-3-2013.
Εκλήθη, λοιπόν, μια γνωστή τραγουδίστρια του Αζερμπαϊτζάν η Τουνζάλε Αγκάγιεβα –αν το λέω καλά- και ο Αζέρος Πρέσβης άδραξε την ευκαιρία να επισκεφτεί τη Θράκη, δήθεν για να παραστεί στην καλλιτεχνική αυτή εκδήλωση και να συναντήσει, όπως είπε, τις αρχές της πόλης και να γνωριστεί μαζί τους. Όμως, φαίνεται ότι στην πραγματικότητα ο Μουσταφάγιεβ εννοούσε ως αρχές της πόλης τους τοποτηρητές της Άγκυρας. 
Το μεσημέρι, λοιπόν, της Κυριακής μόλις έφτασε στην Ξάνθη και πριν συναντήσει οποιονδήποτε άλλο εκπρόσωπο του ελληνικού κράτους, ο εν λόγω Πρέσβης έσπευσε να γευματίσει σε κεντρικό εστιατόριο με τον Τούρκο πρόξενο, με τους ψευτομουφτήδες και με άλλους πράκτορες του τουρκικού προξενείου. Είναι οι γνωστοί πράκτορες του ξενοκίνητου κόμματος DEB. 
Έδειξε, λοιπόν, με τον τρόπο αυτό ποιους αναγνωρίζει ως πραγματικά αφεντικά της περιοχής. Τα τσιράκια της Άγκυρας έκαναν μια επίδειξη δύναμης: Υποδέχθηκαν τους ξένους διπλωμάτες του Αζερμπαϊτζάν σαν να είναι αυτοί οι επίσημες αρχές της πόλης.
 Κατόπιν αυτής της μικρής ανάλυσης και του ιστορικού το οποίο ξέρετε, η ερώτησή μας είναι η εξής: Με ποιο σκεπτικό επιτράπηκε στον Αζέρο Πρέσβη να επισκεφτεί τη Θράκη; Θα περιοδεύουν στην Θράκη από εδώ και πέρα και άλλοι εκπρόσωποι ισλαμικών χωρών; Δηλαδή είμαστε «μπέστε σκύλοι και αλέστε και αλεστικά μην δίνετε»; Θα δούμε ενδεχομένως πρέσβεις και άλλων χωρών -όπως η Αλγερία, η Υεμένη- φανατικών ισλαμικών χωρών να περιοδεύουν στη Θράκη μας, να στέλνουν διπλωμάτες και να κάνουν εξωτερική πολιτική; 
Για ποιο λόγο δεν επιβάλλονται κυρώσεις στους ψευτομουφτήδες και στον Τούρκο πρόξενο, οι οποίοι παρανομούν και υποδέχονται ξένους διπλωμάτες στην Θράκη σαν να είναι εκείνοι οι επίσημες αρχές της πόλης; Με ποιο τρόπο αντέδρασε –κάναμε ερώτηση και πέρασαν τόσες μέρες- το ελληνικό Υπουργείο Εξωτερικών στις εν λόγω προκλήσεις;
Στις προσπάθειες να πείσει το Αζερμπαϊτζάν να επιλέξει τον αγωγό ΤΑΡ -που υπογράψατε τώρα τελευταία στον οποίο συμμετέχει και η χώρα μας- η συγκυβέρνηση του μνημονίου θα δώσει απόλυτη ελευθερία στους Τούρκους και στους συμμάχους τους και στη Θράκη;
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μήπως, πρέπει να κάνουμε ερώτηση και για τη ρηματική διακοίνωση που έκανε η Τουρκία για την ΑΟΖ;</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Στη δευτερολογία μου, θα αναφερθώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Το λόγο έχει ο Υφυπουργός κ. Τσιάρας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Ευχαριστώ, κυρία Πρόεδρε.
Φαντάζομαι ότι αυτό θα είναι το θέμα μιας επόμενης επίκαιρης ερώτησης.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Προλαμβάνω τη Χρυσή Αυγή, γιατί φαντάζομαι ότι όλες οι πτέρυγες της Βουλής θέλουν να μάθουν.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Είναι αλήθεια όντως ότι ο Αζέρος Πρέσβης κ. Μουσταφάγιεβ μετέβη στη Θράκη και συγκεκριμένα στην Ξάνθη, στις 2 και 3 του τρέχοντος μηνός για να παραστεί -όπως σωστά το παρουσιάσατε- στη συναυλία της γνωστής Αζέρας τραγουδίστριας Τουνζάλε Αγκάγιεβα. Τη συναυλία τη διοργάνωσε η πρεσβεία του Αζερμπαϊτζάν στην Αθήνα με τη συνεργασία του τοπικού Πολιτιστικού Συλλόγου «Φιλοπρόοδη Ένωση Ξάνθης» και του Δήμου Ξάνθης.
Είναι αυτονόητο για εμάς -και απαντώ σ’ ένα βασικό κομμάτι των ερωτημάτων σας- ότι σε μια ελεύθερη και δημοκρατική χώρα, όπως η Ελλάδα, τόσο ο Αζέρος πρέσβης όσο και οποιοσδήποτε άλλος αλλοδαπός -διπλωμάτης ή μη- μπορεί να επισκέπτεται τη Θράκη και οποιαδήποτε άλλη περιοχή της χώρας που επιθυμεί. Είναι, επίσης, προφανές ότι δεν απαγορεύεται να συναντάται με συναδέλφους του διπλωμάτες άλλων χωρών. 
Η Ελλάδα δεν έχει να κρύψει ή να φοβηθεί κάτι στη Θράκη. Αντιθέτως εμείς πιστεύουμε ότι η επιτόπια μετάβαση στην περιοχή δίνει τη δυνατότητα στον κάθε επισκέπτη να διαμορφώσει προσωπική άποψη για την αρμονική συμβίωση των χριστιανών και των μουσουλμάνων συμπολιτών μας, καθώς και για το υψηλό επίπεδο ισονομίας και ισοπολιτείας που απολαμβάνουν τα μέλη της μουσουλμανικής μειονότητας. 
Σε ό,τι αφορά την παρουσία του Αζέρου πρέσβη στην περιοχή, είναι γεγονός ότι μια υψηλής καλλιτεχνικής ποιότητας εκδήλωση, όπως ήταν η συναυλία της διεθνούς φήμης Αζέρας τραγουδίστριας, επισκιάστηκε από ορισμένες οργανωτικές και άλλες αστοχίες που προφανώς, θα μπορούσαν να είχαν αποφευχθεί. 
Το  Υπουργείο Εξωτερικών μέσω των υφιστάμενων διαύλων έχει αποστείλει τα κατάλληλα μηνύματα στην Αζερική πλευρά για αυτούς τους άκομψους και άστοχους χειρισμούς που έγιναν και βεβαίως θίγουν τις ευαισθησίες μας. Αυτό έχει ως αποτέλεσμα, όπως και εσείς επισημάνατε, οι τοπικές αρχές να ακυρώσουν προγραμματισμένες συναντήσεις τους με τον κύριο πρέσβη. 
Από την άλλη πλευρά, πρέπει να πούμε ότι οι ελληνοαζερικές σχέσεις παρουσιάζουν αξιόλογη δυναμική. Και δεν είναι μόνο η επικείμενη υπογραφή συμφωνίας για τον αγωγό TAP που αναφέρθηκε νωρίτερα, αλλά και ότι αναπτύσσεται σε μια, αν θέλετε, πολυεπίπεδη διάσταση η προώθηση των εμπορικών σχέσεων με τη συγκεκριμένη χώρα. 
Πρόσφατα, επισκέφθηκε το Μπακού ο Υφυπουργός Εξωτερικών κ. Κούρκουλας επιβεβαιώνοντας το εξαιρετικό επίπεδο των διμερών μας σχέσεων. Είναι βούληση της ελληνικής πλευράς, όπως σας είπα και νωρίτερα, η πολυσχιδής ανάπτυξη και επέκταση της διμερούς συνεργασίας σε όλους τους τομείς και όχι μόνο στον ενεργειακό που επισημάνθηκε, όπου βεβαίως, υπάρχουν ευρύτατα περιθώρια εμβάθυνσης της συνεργασίας μας. 
Έχει, όμως, μεγάλη σημασία να επισημάνουμε ότι τα μηνύματα που έπρεπε να σταλούν προς τη συγκεκριμένη πλευρά έχουν ήδη σταλεί, επισημαίνοντας ότι τέτοιου είδους αστοχίες ή τέτοιου είδους, αν θέλετε, συμπεριφορές δεν μπορεί να επαναληφθούν στο μέλλον, αν όντως πιστεύουμε και θέλουμε η πατρίδα μας να διασφαλίζει και με το ρόλο της και με τις ενέργειές της όσα πρέπει να διασφαλίσει μέσα στο δικό μας εθνικό χώρο. 
Θα επανέλθω, κυρία Πρόεδρε, στη δευτερολογία μου για τα υπόλοιπα θέματα. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Το λόγο έχει ο κ. Χρήστος Παππάς για να δευτερολογήσει.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Εμείς πιστεύουμε ότι οι Αζέριοι που προαναφέρατε δεν λαμβάνουν κανενός είδους μηνύματα. Επιτρέψτε μας να έχουμε την άποψη ότι δεν κάνετε εθνική εξωτερική πολιτική. Παραδεχθήκατε και εσείς ότι είμαστε ξέφραγο αμπέλι και σε ό,τι αφορά του λαθρομετανάστες και σε ό,τι αφορά τη δράση των Τούρκων πρακτόρων στη Θράκη. 
Λέτε ότι δεν τρέχει τίποτα με το να συνυπάρχουν χριστιανοί, μουσουλμάνοι στη Θράκη κλπ. Πιστεύω ότι κρύβετε τη σκόνη κάτω από το χαλί. Δεν θα αργήσει ο καιρός που θα έχουμε το δάκρυ ενός -ευσυγκίνητου πλέον και λόγω ηλικίας- ακόμα Προέδρου της Δημοκρατίας, όπως το περίφημο δάκρυ του Καραμανλή για τη Μακεδονία. Έτσι, λοιπόν, θα έχουμε και το δάκρυ του νυν Προέδρου για τη Θράκη, όπου θα λέει με τρεμάμενη φωνή «Η Θράκη είναι ελληνική». Εκεί οδεύουν τα πράγματα. Εμείς δεν περιμέναμε τον Αζέρο για να καταλάβουμε την πολιτική σας. Δεν περιμέναμε αυτό το περιστατικό που έγινε με τον Αζέρο. 
Θα ήθελα να σας υπενθυμίσω, κύριε Υφυπουργέ, ότι έχει γίνει μια πρόσφατη ερώτηση –δεν ξέρω αν την έχετε δει- στο Υπουργείο σας για το συνοριακό σταθμό του Αγίου Κωνσταντίνου. 
Στη Θράκη υπάρχει ένας συνοριακός σταθμός –κυρία Πρόεδρε, κατάγεστε από αυτά τα μέρη και δεν ξέρω αν το γνωρίζετε- στις Θέρμες, ο οποίος εγκαινιάστηκε μετά βαΐων και κλάδων επί κυβερνήσεων Γιωργάκη «Τζέφρυ» Παπανδρέου και σήμερα είναι ένας σταθμός πλήρως εγκαταλελειμμένος. Εκεί, λοιπόν, δεν υπάρχει ούτε αστυνομικός ούτε στρατιώτης ούτε τελωνειακός. Εμείς δεν λέμε πράγματα έτσι χωρίς στοιχεία και δεν οξύνουμε καθόλου το λόγο μας. Μάλιστα, κάναμε και επιτόπια έρευνα, κάναμε αυτοψία. Δεν υπάρχει ουδείς! Το «ξέφραγο αμπέλι», λοιπόν, δεν το λέμε για να δημιουργήσουμε εντυπώσεις. Δεν υπάρχει ουδείς! Μπαίνουν μέσα αυτοκίνητα και γίνεται μια όσμωση των δικών μας μουσουλμάνων Πομάκων -τους οποίους αφήσαμε εδώ και δεκαετίες στο έλεος της τουρκικής προπαγάνδας- με τους τουρκογενείς Πομάκους, με τους μουσουλμάνους της Βουλγαρίας. Μπαίνουν μέσα και βγαίνουν. Είμαστε «ξέφραγο αμπέλι»! Γιατί δεν το παραδέχεστε; Ή μάλλον καλύτερα, γιατί δεν κάνετε κάτι ουσιώδες; 
Ξέρετε, κύριε Υφυπουργέ, αν εσείς κάνετε εξωτερική πολιτική με ακυρώσεις ραντεβού ή με πρακτικές του τύπου «βάζω σήμερα το ραντεβού και το αναβάλλω για αύριο», για να δώσω ένα μήνυμα, δεν έχουμε αποτελέσματα. Δεν ακυρώνεις ραντεβού για 2,8 δισεκατομμύρια, τα οποία θα πάνε στις τράπεζες και στους δανειστές. Ακυρώνεις ραντεβού για εξωτερική πολιτική ουσίας. 
Όσον αφορά τώρα τη ρηματική ανακοίνωση, υπάρχει σιγή ιχθύος. Βγάλατε μία ανακοίνωση –αν τη βγάλατε- και τα ΜΜΕ, τα οποία είναι σε αγαστή συνεργασία με τα κέντρα εξουσίας και την Κυβέρνηση, το έθαψαν το πράγμα. Κατ’ ουσίαν έχουμε μία περίπτωση πάλι casus belli από την Τουρκία. Μας λένε, δηλαδή «ξέρετε, ψάξτε για πετρέλαια, αλλά ψάξτε στις παραλίες, γιατί το Αιγαίο το έχουμε μαζί». Όχι, κύριοι! Το Αιγαίο είναι ελληνικό και ό,τι κρύβεται κάτω από το Αιγαίο είναι δικό μας. 
Αυτή είναι η εξωτερική πολιτική. Όπως λέει και ο κ. Παπούλιας, ο Ελληνικός Στρατός, οι Ένοπλες Δυνάμεις είναι μοχλός πίεσης και μοχλός εξωτερικής πολιτικής. Το είπε αυτό τρεις φορές στα Γιάννενα. Πώς, όμως, να κάνετε εξωτερική πολιτική, όταν διαλύετε τις Ένοπλες Δυνάμεις; Έρμαια των επιταγών της τρόικας είστε πλέον.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ. 
Ο κύριος Υφυπουργός έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Ευχαριστώ, κυρία Πρόεδρε.
Κατ’ αρχάς, κύριε συνάδελφε, όπως σας είπα, είμαι βέβαιος ότι το θέμα τουλάχιστον της ρηματικής διακοίνωσης θα είναι το αντικείμενο μιας άλλης συζήτησής μας σε επίκαιρη ερώτηση.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Πάντως δεν λύνονται με ερωτήσεις και απαντήσεις τα θέματα.</Speech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Ωστόσο οφείλω να εκφράσω την ικανοποίησή μου, διότι παραδεχτήκατε κι εσείς με τη σειρά σας το διαχωρισμό της μουσουλμανικής μειονότητας, με βάση μία προηγούμενη απάντησή μου σε ερώτηση που -τουλάχιστον από τη δική σας πλευρά- είχε εγείρει πολύ συγκεκριμένες ενστάσεις.
Από την άλλη πλευρά όμως, δεν υπάρχει περίπτωση βεβαίως να υιοθετήσω την άποψη ότι η Ελλάδα είναι ξέφραγο αμπέλι. Δεν παραδέχτηκα ποτέ κάτι τέτοιο. Το ότι υπάρχουν προβλήματα, το ότι γίνεται αυτή η όσμωση την οποία σωστά επισημάνατε, είναι μία παρατήρηση την οποία κανείς δεν μπορεί να αρνηθεί.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα σας φέρω και φωτογραφίες.</Speech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Αυτό όμως δεν σημαίνει ότι το Υπουργείο Εξωτερικών και ο οποιοσδήποτε άλλος αρμόδιος φορέας της πατρίδας μας δεν ενδιαφέρεται ή δεν έχει –αν θέλετε- τη σκέψη του και την προσοχή του στραμμένη σε ό,τι συμβαίνει σε αυτήν την ιδιαίτερη γεωγραφική περιοχή, μεγάλης εθνικής σημασίας για την πατρίδα μας, που λέγεται Θράκη.
Ήθελα ωστόσο να σας πω κάτι πάλι για τη Θράκη και βεβαίως να αναφερθώ στην εκεί διαβιούσα μουσουλμανική μειονότητα. Η Ελλάδα τηρεί με συνέπεια τις υποχρεώσεις που απορρέουν από τη Συνθήκη της Λοζάνης και τους διεθνείς συναφείς κανόνες, ακολουθώντας πολιτική πλήρους ισονομίας και ισοπολιτείας, με απόλυτο σεβασμό στα δικαιώματα και στις θρησκευτικές ή άλλες ιδιαιτερότητες των μουσουλμάνων στο θρήσκευμα πολιτών της. 
Επιπλέον εφαρμόζει μία πολύπτυχη και συνεκτική πολιτική, που περιλαμβάνει και τη λήψη μέτρων θετικής διάκρισης. Ξέρετε ότι υπάρχουν ειδικές ποσοστώσεις για την εισαγωγή μελών της μειονότητας και στα πανεπιστήμια και στο δημόσιο. Και βεβαίως ο στόχος που έχουμε μπροστά μας είναι η πρόοδος και η ευημερία της μειονότητας. 
Εμείς πιστεύουμε ότι κάθε άνθρωπος που επισκέπτεται τη Θράκη, μπορεί να διαπιστώσει όλα αυτά τα οποία σας ανέφερα νωρίτερα.
Από εκεί και πέρα, είναι αυτονόητη η τήρηση της νομιμότητας, των διεθνώς ισχυόντων, αλλά και ο σεβασμός στις πολιτικές και κοινωνικές ευαισθησίες της χώρας μας. Το Υπουργείο Εξωτερικών παρακολουθεί, καταγράφει και αξιολογεί ενδελεχώς όλες τις εξελίξεις που εμπίπτουν στο πεδίο της αρμοδιότητάς του και προβαίνει στις ενδεδειγμένες κάθε φορά ενέργειες, καθώς η Ελλάδα γνωρίζει πάρα πολύ καλά πώς να υπερασπίζεται την ασφάλεια και την εθνική της ακεραιότητα και πώς να προασπίζει το φρόνημα όλων των πολιτών της.
Επίσης θα ήθελα να τονίσω τις ενδεδειγμένες, κατά περίπτωση, ενέργειες που γίνονται χωρίς κατ’ ανάγκη να ανακοινώνονται. Ζητήματα που ανακύπτουν και άπτονται των διεθνών σχέσεων της χώρας, αντιμετωπίζονται με σύνεση και ψυχραιμία, καθώς γνώμονας των ενεργειών μας είναι πάντα το εθνικό συμφέρον και όχι ο εύκολος εντυπωσιασμός της κοινής γνώμης είτε εντός είτε εκτός της Ελλάδος.
Εγώ προσωπικά γνωρίζω τις ανησυχίες που έχουν εκφραστεί και εκφράζονται κατά διαστήματα και μέσω ερωτήσεων ή αναφορών για τη Θράκη, για το ρόλο του τουρκικού γενικού προξενείου στην Κομοτηνή και βεβαίως της Τουρκίας γενικότερα.
Οφείλω όμως από την πλευρά μου να τονίσω ότι το Υπουργείο Εξωτερικών έχει πλήρη και λεπτομερή εικόνα για τη δράση του γενικού προξενείου. Όποτε διαπιστώνονται συμπεριφορές ή δράσεις που εκφεύγουν του πλαισίου που θέτουν οι διεθνείς συνθήκες και η διπλωματική πρακτική, παρεμβαίνει με τους τρόπους εκείνους που κρίνονται κάθε φορά σκόπιμοι και εθνικά επωφελείς.
Η προσπάθειά μας για την αντιμετώπιση των προβλημάτων της μειονότητας είναι διαρκής και στοχεύει στην καλύτερη ενσωμάτωσή της στις τοπικές και εθνικές δομές και βεβαίως στην ευημερία της, στο πλαίσιο μίας συνεκτικής και πολύπτυχης πολιτικής, που δεν διακατέχεται από φοβικά σύνδρομα. 
Εμείς πιστεύουμε ότι η συνεπής εφαρμογή της πολιτικής αυτής στη Θράκη θα θέσει τέρμα στις φρούδες ελπίδες εκείνων που επενδύουν στην περιχαράκωση της μειονότητας. Στόχος της εθνικής μας πολιτικής είναι να διασφαλίσουμε αυτήν την προοπτική με τον καλύτερο δυνατό τρόπο.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και το ευχόμαστε, κύριε Υπουργέ.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κυρία Πρόεδρε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν έχετε το λόγο, κύριε Παππά. Δεν θα καταγραφεί αυτό που αναφέρατε.
Η πρώτη με αριθμό 1151/11-3-2013 επίκαιρη ερώτηση πρώτου κύκλου του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Αγροτικής Ανάπτυξης και Τροφίμων, σχετικά με τις αποφάσεις απένταξης νέων αγροτών από το μέτρο 3.1. του επιχειρησιακού προγράμματος: «Ανάπτυξη – Ανασυγκρότηση της Υπαίθρου», δεν συζητείται λόγω κωλύματος του κυρίου Υπουργού και διαγράφεται.
Η δεύτερη με αριθμό 1155/11-3-2013 επίκαιρη ερώτηση πρώτου κύκλου της Βουλευτού Επικρατείας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Θεανώς Φωτίου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη διαδικασία αναγνώρισης των ιδιωτικών κολλεγίων και τη δημόσια χρηματοδότηση, δεν συζητείται λόγω κωλύματος του κυρίου Υπουργού και διαγράφεται.
Η τρίτη με αριθμό 1147/11-3-2013 επίκαιρη ερώτηση πρώτου κύκλου του Ε΄ Αντιπροέδρου της Βουλής και Βουλευτή Λακωνίας του Πανελλήνιου Σοσιαλιστικού Κινήματος κ. Λεωνίδα Γρηγοράκου προς τον Υπουργό Δημόσιας Τάξης και Προστασίας του Πολίτη, σχετικά με την έξαρση της εγκληματικότητας στο Νομό Λακωνίας, δεν συζητείται λόγω κωλύματος του κυρίου Υπουργού και διαγράφεται. 
Η πέμπτη με αριθμό 1161/11-3-2013 επίκαιρη ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την επέκταση του δικτύου φυσικού αερίου στη Δυτική Ελλάδα, δεν συζητείται λόγω αναρμοδιότητας και διαγράφεται.
Η πρώτη με αριθμό 1152/11-3-2013 επίκαιρη ερώτηση δεύτερου κύκλου του Βουλευτή Ηλείας της Νέας Δημοκρατίας κ. Ανδρέα Μαρίνου προς τον Υπουργό Οικονομικών, σχετικά με την επαναφορά των Τμημάτων Δικαστικού και Ελέγχου στη ΔΟΥ Αμαλιάδας, δεν συζητείται λόγω κωλύματος του κυρίου Υπουργού και διαγράφεται.
Η δεύτερη με αριθμό 1156/11-3-2013 επίκαιρη ερώτηση δεύτερου κύκλου του Βουλευτή Ιωαννίνων του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Χρήστου Μαντά προς τον Υπουργό Δημόσιας Τάξης και Προστασίας του Πολίτη, σχετικά με τη διεξαγωγή επιχείρησης της Ελληνικής Αστυνομίας σε συνεργασία με το ΕΚΕΠΥ και το ΚΕΕΛΠΝΟ, προκειμένου να μεταφερθούν τοξικοεξαρτημένοι στο Αστυνομικό Τμήμα Αμυγδαλέζας για απογραφή, δεν συζητείται λόγω κωλύματος του κυρίου Υπουργού και διαγράφεται.
Η τρίτη με αριθμό 1150/11-3-2013 επίκαιρη ερώτηση δεύτερου κύκλου του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Δημόσιας Τάξης και Προστασίας του Πολίτη, σχετικά με τη λειτουργία του Κέντρου Πρώτης Υποδοχής Μεταναστών (ΚΕΠΥ) στη Χίο, δεν συζητείται λόγω κωλύματος του κυρίου Υπουργού και διαγράφεται.
Επίσης η πέμπτη με αριθμό 1162/11-3-2013 επίκαιρη ερώτηση δεύτερου κύκλου του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με την επαρκή στελέχωση του ΣΔΟΕ, προκειμένου να αντιμετωπιστεί η φοροδιαφυγή, δεν συζητείται λόγω κωλύματος του κυρίου Υπουργού και διαγράφεται.
Τέλος η έκτη με αριθμό 1164/11-3-2013 επίκαιρη ερώτηση δεύτερου κύκλου του Βουλευτή Β΄ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Οικονομικών, σχετικά με τις απολύσεις καθαριστριών του Υπουργείου Οικονομικών, δεν συζητείται λόγω κωλύματος του κυρίου Υπουργού και διαγράφεται.
Στο σημείο αυτό ολοκληρώθηκε η συζήτηση  των επικαίρων ερωτήσεων.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember> : Μάλιστα, μάλιστα.
Με τη συναίνεση του Σώματος και ώρα 10.35΄ λύεται η συνεδρίαση για αύριο, ημέρα Παρασκευή 15 Μαρτίου 2013 και ώρα 10.00΄ με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) συζήτηση της υπ’ αριθμ. 27/17-12-2012 επερώτησης σύμφωνα με την ημερήσια διάταξη που σας έχει διανεμηθεί.
Ο</Speech> ΠΡΟΕΔΡΟΣ                                                                               ΟΙ ΓΡΑΜΜΑΤΕΙΣ
Τελευταία Αποθήκευση:	20/3/2013 11:37:00 πμ	Από:  SERIFIOU
Εκτυπώθηκε:	20/3/2013 10:47:00 πμ</body>
</html>