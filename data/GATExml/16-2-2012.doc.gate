<html><head><meta name="cp:revision" content="2"><meta name="date" content="2012-02-22T09:43:00Z"><meta name="Company" content="OTS"><meta name="Keywords" content=""><meta name="meta:word-count" content="47597"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-02-21T09:31:00Z"><meta name="Word-Count" content="47597"><meta name="dcterms:created" content="2012-02-22T09:43:00Z"><meta name="dcterms:modified" content="2012-02-22T09:43:00Z"><meta name="Last-Modified" content="2012-02-22T09:43:00Z"><meta name="Last-Save-Date" content="2012-02-22T09:43:00Z"><meta name="meta:character-count" content="257026"><meta name="Template" content="Normal.dot"><meta name="meta:save-date" content="2012-02-22T09:43:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-02-22T09:43:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-02-22T09:43:00Z"><meta name="Last-Printed" content="2012-02-21T09:31:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2012-02-22T09:43:00Z"><meta name="xmpTPg:NPages" content="1"><meta name="resourceName" content="16-2-2012.doc"><meta name="Last-Author" content="m.velioti"><meta name="w:comments" content=""><meta name="Character Count" content="257026"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 16-2-2012		ΣΕΛ. 5
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΠΣΤ΄
Πέμπτη 16 Φεβρουαρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. &apos;Αδεια απουσίας του Βουλευτή κ.Ε.Μπετενιώτη, σελ. 
2. Ανακοινώνεται ότι τη συνεδρίαση παρακολουθούν μαθητές από το 1ο Λύκειο Καισαριανής, το Δημοτικό Σχολείο Αυγουλέα Λιναρδάτου, το Γυμνάσιο Λεοντείου Νέας Σμύρνης και το Γενικό Λύκειο Κατερίνης, σελ. 
3. Αναφορά στα βίαια επεισόδια και στις καταστροφές που προκλήθηκαν στο κέντρο της Αθήνας κατά τη διάρκεια της συγκέντρωσης διαμαρτυρίας πολιτών της Κυριακής 12-2-2012 στο Σύνταγμα, σελ. 
4. Επί του Κανονισμού, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 20 Φεβρουαρίου 2012, σελ. 
4. Συζήτηση επικαίρων ερωτήσεων:
  α)Προς τον Υπουργό Αγροτικής Ανάπτυξης και Τροφίμων
    i) σχετικά με τη λήψη μέτρων εύρυθμης λειτουργίας, ελέγχου και πιστοποίησης των αγροτικών προϊόντων, σελ. 
    ii)σχετικά με την ανάγκη για άμεση εκτίμηση των ζημιών στην αγροτική οικονομία λόγω των δυσμενών καιρικών συνθηκών στην Αρκαδία, σελ. 
  β) Προς τον Υπουργό Υγείας και Κοινωνικής Αλληλεγγύης ,σχετικά με τη στήριξη της Ελληνικής φαρμακοβιομηχανίας, σελ. 
  γ) Προς τον Υπουργό  Ανάπτυξης, Ανταγωνιστικότητας και Ναυτιλίας:
   i) σχετικά με τη λήψη μέτρων προστασίας των εργαζομένων της επιχείρησης &quot;ΑΡΙΑΔΝΗ ΑΕΒΕ&quot;, σελ. 
   ii) σχετικά με την εξαίρεση των Δήμων των Περιφερειών Στερεάς Ελλάδας και Νοτίου Αιγαίου από τον Άξονα Προτεραιότητας 1 του Επιχειρησιακού Προγράμματος &quot;Τεχνική Υποστήριξη Εφαρμογής&quot;, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
 Συζήτηση επί της αρχής και επί των άρθρων του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης : &quot;Ρυθμιστική Διακυβέρνηση :Αρχές ,Διαδικασίες και Μέσα Καλής Νομοθέτησης&quot;, σελ. 

ΠΡΟΕΔΡΕΥΟΝΤΕΣ 
ΑΡΓΥΡΗΣ Ε. , σελ
ΖΗΣΗ Ρ. , σελ
ΚΟΥΡΑΚΗΣ Α. , σελ
ΠΟΛΥΔΩΡΑΣ Β. , σελ
ΟΜΙΛΗΤΕΣ

Α. Επί της αναφοράς στα βίαια επεισόδια και στις καταστροφές που προκλήθηκαν στο κέντρο της Αθήνας:
ΚΟΛΟΚΟΤΡΩΝΗΣ Ά. , σελ.


Β. Επί του Κανονισμού:
ΚΑΚΛΑΜΑΝΗΣ Α. , σελ.

Γ. Επί των επικαίρων ερωτήσεων:
ΑΗΔΟΝΗΣ Χ. , σελ.
ΔΡΙΒΕΛΕΓΚΑΣ Ι. , σελ.
ΚΡΙΤΣΩΤΑΚΗΣ Μ. , σελ.
ΛΥΚΟΥΡΕΝΤΖΟΣ Α. , σελ.
ΜΠΑΤΖΕΛΗ Α. , σελ.
ΜΩΡΑΪΤΗΣ Α. , σελ.
ΞΥΝΙΔΗΣ Σ. , σελ.
ΠΑΠΑΝΔΡΕΟΥ - ΠΑΠΑΔΑΚΗ Ο. , σελ.
ΤΙΜΟΣΙΔΗΣ Μ. , σελ.

Δ. Επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης:
ΑΪΒΑΛΙΩΤΗΣ Κ. , σελ.
ΑΥΓΕΝΑΚΗΣ Ε. , σελ.
ΔΕΝΔΙΑΣ Ν. , σελ.
ΚΟΛΟΚΟΤΡΩΝΗΣ Ά. , σελ.
ΚΥΡΙΑΚΟΠΟΥΛΟΥ Μ. , σελ.
ΛΕΒΕΝΤΗΣ Α. , σελ.
ΜΟΥΛΟΠΟΥΛΟΣ Β. , σελ.
ΜΟΥΣΟΥΡΟΥΛΗΣ Κ. , σελ.
ΜΠΕΝΤΕΝΙΩΤΗΣ Ε. , σελ.
ΠΑΠΑΚΩΝΣΤΑΝΤΙΝΟΥ Ν. , σελ.
ΠΑΥΛΟΠΟΥΛΟΣ Π. , σελ.
ΡΕΠΠΑΣ Δ. , σελ.
ΡΟΒΛΙΑΣ Κ. , σελ.
ΣΚΡΑΦΝΑΚΗ Μ. , σελ.
ΧΑΛΒΑΤΖΗΣ Σ. , σελ.
ΧΑΡΑΛΑΜΠΟΠΟΥΛΟΣ Γ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΠΣΤ΄
Πέμπτη 16 Φεβρουαρίου 2012
Αθήνα, σήμερα στις 16 Φεβρουαρίου 2012, ημέρα Πέμπτη και ώρα 9.39΄ συνήλθε στην Αίθουσα συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ΄ Αντιπροέδρου αυτής κ. ΒΥΡΩΝΑ ΠΟΛΥΔΩΡΑ .
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται η κυρία Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από την κ. Ουρανία Παπανδρέου-Παπαδάκη, Βουλευτή Ευβοίας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Μεσσηνίας κ. ΔΗΜΗΤΡΙΟΣ ΚΟΥΣΕΛΑΣ κατέθεσε αναφορά με την οποία ο Δήμος Πύλου-Νέστορος αιτείται τη φορολογική υπαγωγή των τέως Δήμων Νέστορος και Κορώνης στη Δ.Ο.Υ. Πύλου, έδρα του Δήμου Πύλου Νέστορος. 
2) Η Βουλευτής Χανίων κ. ΕΥΑΓΓΕΛΙΑ ΚΟΥΡΟΥΠΑΚΗ κατέθεσε αναφορά με την οποία ο Πρόεδρος του Συλλόγου Υπαλλήλων Ελληνικών Ταχυδρομείων Νομού Χανίων αιτείται την αποφυγή χαρακτηρισμού τομέων σε αγροτικά δρομολόγια.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Ιχθυολόγων Δημοσίου εκφράζει τις απόψεις του για τις διατάξεις που αφορούν τον τομέα της αλιείας και το θαλάσσιο περιβάλλον.
4) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Παμποντιακή Ομοσπονδία Ελλάδος αιτείται τη νομιμοποίηση των εκτός σχεδίου κατοικιών των νεοπροσφύγων παλιννοστησάντων ομογενών.
5) Ο Βουλευτής Καβάλας κ. ΔΗΜΗΤΡΙΟΣ ΠΑΠΟΥΤΣΗΣ κατέθεσε αναφορά με την οποία ο Δήμαρχος Καβάλας και Πρόεδρος της ΠΕΔ εκφράζει τις θέσεις του στο υπό διαβούλευση σχέδιο νόμου «Ρυθμίσεις για την Τοπική Ανάπτυξη, την Αυτοδιοίκηση, την Αποκεντρωμένη Διοίκηση και τη Μεταναστευτική Πολιτική».
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Δήμαρχος Δυτικής Αχαΐας του Νομού Αχαΐας αιτείται τη μη υποβάθμιση και τη συνέχιση λειτουργίας της ΔΟΥ της Κάτω Αχαΐας.
7) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αφορά στη δυσαρέσκεια των μαθητών για τη μετεγκατάσταση της Γ΄ Λυκείου της Αθωνιάδας Ακαδημίας, η οποία λειτουργεί στο ΄Αγιο ΄Ορος, στο Εκκλησιαστικό Λύκειο Νεάπολης.
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Αυτοκινητιστών Ταξί Αμαλιάδας «ο Άγιος Χριστόφορος» αιτείται λύση στα προβλήματα που αντιμετωπίζει με τον ΕΟΠΥΥ.
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Ελλήνων Ραδιοερασιτεχνών εκφράζει τις θέσεις του για συγκεκριμένες διατάξεις του ν. 3431/2006 σε ραδιοερασιτεχνικά θέματα.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι Υπάλληλοι της Περιφερειακής Διεύθυνσης ΟΕΚ Αχαΐας αιτούνται τη μη κατάργηση του Οργανισμού Εργατικής Εστίας (ΟΕΚ).
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αιτία διάβρωσης των ακτών στην Αιγιαλεία 
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Αξιωματικών Αστυνομίας (ΠΟΑΞΙΑ) εκφράζει τη διαμαρτυρία της για τις επικείμενες μειώσεις στους μισθούς των ενστόλων και τη δεινή οικονομική κατάσταση του κλάδου τους.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον κατακερματισμό του Νοσοκομείου «Αγ. Ανδρέας» της Πάτρας.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έκδοση αδειών για εγκατάσταση φωτοβολταϊκών συστημάτων.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις θέσεις του κ. Γεωργίου Σκαφιδά για τα ομόλογα φυσικών προσώπων.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Δήμαρχος Οιχαλίας Νομού Μεσσηνίας  καταθέτει το ψήφισμα του Δημοτικού Συμβουλίου Οιχαλίας με το οποίο αιτείται την αποτροπή της διακοπής λειτουργίας του παραρτήματος του ΙΚΑ Μελιγαλά.
17) Ο Βουλευτής Νομού Αττικής κ. ΑΘΑΝΑΣΙΟΣ ΛΕΒΕΝΤΗΣ κατέθεσε αναφορά με την οποία ο Πρόεδρος της Εθνικής Συνομοσπονδίας Ατόμων με Αναπηρία «ΕΣΑμεΑ» αιτείται την αποφυγή διαλύσεως του Κέντρου Αποκατάστασης Αναπήρων, καθώς και την απόσυρση της απόφασης του Νοσοκομείου ΚΑΤ.
18) Οι Βουλευτές Λέσβου κ. ΣΤΑΥΡΟΣ ΣΚΟΠΕΛΙΤΗΣ, Νομού Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία οι Διευθυντές, οι Σύλλογοι Διδασκόντων, Γονέων και Κηδεμόνων, Μαθητικών Κοινοτήτων Γυμνασίου, ΓΕΛ και του Λιβανείου ΕΠΑΛ Καρδαμύλων Χίου εκφράζουν τη δυσαρέσκειά τους για την κακή κατάσταση του οδοστρώματος Χίου-Καρδαμύλων και αιτούνται την λήψη προστατευτικών μέτρων.
19) Οι Βουλευτές Α΄ Θεσσαλονίκης κ. ΙΩΑΝΝΗΣ ΖΙΩΓΑΣ, Α΄ Θεσσαλονίκης κ. ΣΟΦΙΑ ΚΑΛΑΝΤΙΔΟΥ, Β΄ Θεσσαλονίκης κ. ΘΕΟΔΩΡΟΣ ΙΓΝΑΤΙΑΔΗΣ κατέθεσαν αναφορά με την οποία οι ιδιοκτήτες ΤΑΧΙ (πρώην αγοραίων), Δήμου Σερρών αιτούνται την ασφάλισή τους στον ΟΓΑ ή την παραμονή τους στον ΟΑΕΕ.
20) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία ο Δήμαρχος Κυθήρων Νομού Αττικής αιτείται την εκπλήρωση συμβατικής υποχρέωσης του αερομεταφορέα OLYMPIC AIR και την επιβολή σε αυτόν διοικητικών ή άλλων κυρώσεων.
21) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ενωτική Κίνηση αιτείται τη διατήρηση του ειδικού καθεστώτος ΦΠΑ στα ελληνικά νησιά
22) Η Βουλευτής Β΄ Θεσσαλονίκης κ. ΕΥΑΓΓΕΛΙΑ (ΛΙΤΣΑ) ΑΜΜΑΝΑΤΙΔΟΥ - ΠΑΣΧΑΛΙΔΟΥ κατέθεσε αναφορά με την οποία η Συντονιστική Επιτροπή Εργαζομένων του Οργανισμού Εργατικής Εστίας Θεσσαλονίκης καταγγέλλει την απόφαση της Κυβέρνησης περί καταργήσεως του ΟΕΚ.
23) Ο Βουλευτής Β΄ Πειραιώς κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία οι Πρόεδροι των Συλλόγων της Ελληνικής Εταιρείας για την Ινώδη Κυστική Νόσο και για την Κυστική ΄Ινωση καταθέτουν τις προτάσεις και τις θέσεις τους για την αντιμετώπιση του νοσήματος.
24) Ο Βουλευτής Β΄ Πειραιώς κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία ο Δήμαρχος Κυθήρων, Νομού Αττικής αιτείται την εκπλήρωση των συμβατικών υποχρεώσεων του αερομεταφορέα OLYMPIC AIR.
256) Ο Βουλευτής Β΄ Πειραιώς κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία ο κ. Χρήστος Κούκος θέτει θέμα αμφισβήτησης της κυριότητας αγροτεμαχίου του από το Δασαρχείο Αταλάντης το οποίο χαρακτηρίζεται εν μέρει δασική έκταση.
26) Ο Βουλευτής Β΄ Πειραιώς κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία οι Πρόεδροι της Εθνικής Γενικής Συνομοσπονδίας Αναπήρων και Θυμάτων Πολέμου Ελλάδος και Ομοσπονδίας Περιπτερούχων Καπνοπωλών Ελλάδος αιτούνται τη μελέτη των προτάσεών τους σχετικά με το σχέδιο νόμου περί απελευθέρωσης των επαγγελμάτων.
27) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο κ. Ιωάννης Ανδρακάκος εκφράζει τη δυσαρέσκειά του για την καταβολή τέλους ακινήτου για όσα τετραγωνικά ηλεκτροδοτούνται και όχι μόνο για τον ωφέλιμο χώρο.
28) Ο Βουλευτής Β΄ Πειραιώς κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία ο Δήμαρχος Αιγίνης, κ. Θεοδόσιος Γ. Σακκιώτης θέτει το πρόβλημα σταθερής και μόνιμης υδροδότησης του νησιού μέσω υποθαλασσίου αγωγού ύδρευσης επ΄ αφορμή της τετραήμερης διακοπής παροχής νερού από τους υδρομεταφορείς.
29) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο δήμαρχος Σητείας, κ. Θεόδωρος Πατεράκης αιτείται την επαναλειτουργία του αρχαιολογικού χώρου Πετρά (μινωϊκό ανάκτορο Πετρά) του Δήμου Σητείας.
30) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο δήμαρχος Αγίου Νικολάου και πρόεδρος ΔΣ Δημοτικού Λιμενικού Ταμείου Αγίου Νικολάου αιτείται την έκδοση ΚΥΑ σύμφωνα με την διάταξη του άρθρου 28 παρ. 3 του ν. 2738/1999 για το Δημοτικό Λιμενικό Ταμείο Αγίου Νικολάου.
31) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε αναφορά με την οποία ο Δήμαρχος δυτικής Αχαΐας, κ. Ανδρέας Παναγιωτόπουλος αιτείται την ανέγερση νέου δημαρχείου ώστε να στεγαστούν οι κεντρικές υπηρεσίες του, οι οποίες μετά τον σεισμό της 8ης Ιουνίου 2008 βρίσκονται διασκορπισμένες σε έξι μισθωμένα κτίρια.
32) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε αναφορά με την οποία οι ιατροί της ΩΡΛ κλινικής, του ΠΓΝ Πατρών αναφέρουν την μείωση των χειρουργικών τραπεζιών και κλινών που οδηγεί στην αύξηση του χρόνου αναμονής και στην υποβάθμιση της παρεχόμενης ιατρικής φροντίδας.
33) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο πρόεδρος του ΣΘΕΒ (Σύνδεσμος Θεσσαλικών Επιχειρήσεων και Βιομηχανιών), κ. Απόστολος Δοντάς αναφέρεται στο φαινόμενο των ακάλυπτων επιταγών και αιτείται την άμεση ανάληψη μέτρων ώστε να επέλθει περιορισμός του φαινομένου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 264/07-10-2011 ερώτηση των Βουλευτών κυρίων Ρενταρή - Τέντε Όλγας, Τζελέπη Μιχαήλ, Γιουματζίδη Βασιλείου, Παραστατίδη Θεοδώρου, Κεφαλίδου Χαρούλας (Χαρά) δόθηκε με το υπ’ αριθμ. B13-483/17-01-2012 έγγραφο από τον Αναπληρωτή Υπουργό Ανάπτυξης Ανταγωνιστικότητας και Ναυτιλίας  η ακόλουθη απάντηση:
�
2. Στην με αριθμό 1620/16-11-2011 ερώτηση του Βουλευτή κ. Αποστολάκου Γρηγορίου δόθηκε με το υπ’ αριθμ. 127057/17-01-2012 έγγραφο από τον Υφυπουργό Υγείας και Κοινωνικής Αλληλεγγύης η ακόλουθη απάντηση:
�
3. Στην με αριθμό 1712/21-11-2011 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. 134544π.ε./ΙΗ/17-01-2012 έγγραφο από την Υφυπουργό Παιδείας, Διά Βίου Μάθησης και Θρησκευμάτων η ακόλουθη απάντηση:
4. Στην με αριθμό 2389/07-12-2011 ερώτηση του Βουλευτή κ. Ντινόπουλου Αργύριου δόθηκε με το υπ’ αριθμ. 141785 π.ε./ΙΗ/17-01-2012 έγγραφο από την Υπουργό Παιδείας, Διά Βίου Μάθησης και Θρησκευμάτων η ακόλουθη απάντηση:
�
5. Στην με αριθμό 2799/14-12-2011 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. 463/17-01-2011 έγγραφο από τον Αναπληρωτή Υπουργό Ανάπτυξης Ανταγωνιστικότητας και Ναυτιλίας η ακόλουθη απάντηση:
6. Στην με αριθμό 3636/30-12-2011 ερώτηση του Βουλευτή κ. Λαφαζάνη Παναγιώτη δόθηκε με το υπ αριθμ. 7017/4/14350/17-01-2012 έγγραφο από τον Υπουργό Προστασίας του Πολίτη η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν την συνεδρίαση, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και δύο εκπαιδευτικοί από το 1ο Γενικό Λύκειο Καισαριανής. 
Η Βουλή τούς καλωσορίζει.
(Χειροκροτήματα απ’ όλες της πτέρυγες της Βουλής) 
Θέλω να τους ενημερώσω ότι είμαστε στην ώρα του κοινοβουλευτικού ελέγχου και συγκεκριμένα των επικαίρων ερωτήσεων όπου η συζήτηση περιορίζεται μεταξύ του ερωτώντος Βουλευτού και του ερωτωμένου Υπουργού. Γι’ αυτό δεν είναι ούτε χρειάζεται να είναι, άλλοι παρόντες Βουλευτές σ’ αυτήν τη συνεδρίαση του κοινοβουλευτικού ελέγχου και συγκεκριμένα των επικαίρων ερωτήσεων. 
Αυτά για την ενημέρωσή σας, γιατί είστε τώρα στο λύκειο και πρέπει να έχετε γνώση και γνώμη για τα θεσμικά πράγματα και τη λειτουργία τους.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κυρίες και κύριοι συνάδελφοι, εισερχόμαστε στην συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 513/13-2-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος, κ. Χρήστου Αηδόνη προς τους Υπουργούς Ανάπτυξης, Ανταγωνιστικότητας και Ναυτιλίας και Αγροτικής Ανάπτυξης και Τροφίμων, σχετικά με τη λήψη μέτρων εύρυθμης λειτουργίας, ελέγχου και πιστοποίησης των αγροτικών προϊόντων. 
Στην επίκαιρη ερώτηση εκ μέρους της Κυβέρνησης θα απαντήσει ο παριστάμενος Υφυπουργός Αγροτικής Ανάπτυξης και Τροφίμων, κ. Ιωάννης Δριβελέγκας. 
Παρακαλείται ο ερωτών συνάδελφος, κ. Χρήστος Αηδόνης να λάβει το λόγο, προκειμένου να αναπτύξει προφορικά την επίκαιρη ερώτησή του.</ChairmanSpeech> 
<Speech><Parlmember>ΧΡΗΣΤΟΣ ΑΗΔΟΝΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, στο Κάτω Νευροκόπι αυτήν τη στιγμή η θερμοκρασία είναι κάτω από το μηδέν. Και δυστυχώς κάτω από το μηδέν αυτήν τη στιγμή διαμορφώνεται και το βιοτικό επίπεδο των αγροτών παραγωγών, μιας και όπως κι εσείς πάρα πολύ καλά γνωρίζετε, γιατί έχετε ασχοληθεί ιδιαίτερα με το συγκεκριμένο ζήτημα, σήμερα υπάρχει ένα τεράστιο πρόβλημα που αφορά τη διάθεση της φετινής παραγωγής. 
Ξέρετε πάρα πολύ καλά ότι η φετινή συνολική παραγωγή κυμάνθηκε περίπου στους εκατόν δέκα χιλιάδες τόνους. Από αυτήν την παραγωγή περίπου η μισή σήμερα, τέλος Φλεβάρη, είναι αδιάθετη. Ο κύκλος εμπορικής περιόδου ολοκληρώνεται το Μάρτιο. Αντιλαμβάνεστε ότι εάν κι εφόσον δεν υπάρξουν πολιτικές απορρόφησης, εκ των πραγμάτων αυτοί οι οποίοι είναι συνδεδεμένοι με μία μονοκαλλιέργεια σε μία ακριτική περιοχή, κινδυνεύουν να υποστούν την απόλυτη εξαφάνιση.
Οι τιμές πώλησης γνωρίζετε πάρα πολύ καλά ότι είναι κάτω από το κόστος. Περίπου 35.000.000 ευρώ ήταν ο τζίρος της προηγούμενης καλλιεργητικής περιόδου. Φέτος, αυτήν τη στιγμή, μιλάμε για ένα ποσό περίπου 18.000.000 ευρώ. Άρα μιλάμε για μία τεράστια απώλεια ύψους 17.000.000 ευρώ σε μία περιοχή η οποία ζει μόνο από αυτήν την παραγωγή.
Καταλαβαίνετε λοιπόν πόσο δύσκολο είναι αυτήν τη στιγμή που μιλάμε, να μπορέσουν να επιβιώσουν αυτοί οι άνθρωποι, να πληρώσουν τα απαιτούμενα εφόδια, τις υποχρεώσεις τους και να εξασφαλίσουν αυτό το οποίο χρειάζονται, για να μπορέσουν να καλλιεργήσουν ξανά.
Κρούουμε σήμερα το καμπανάκι του κινδύνου από αυτήν εδώ την Αίθουσα. Γνωρίζω πάρα πολύ καλά τις μεγάλες προσπάθειες που έχετε καταβάλει, για να μπορέσουμε να αντιμετωπίσουμε το θέμα, μιας κι εδώ υπάρχει ένας τεράστιος παραλογισμός. Οι έμποροι οι οποίοι εμπορεύονται το συγκεκριμένο προϊόν, δυστυχώς έχουν επιλέξει να το εισάγουν από τρίτες χώρες σε διπλάσια τιμή από αυτή που θα αγόραζαν από το Κάτω Νευροκόπι. 
Αυτόν τον παραλογισμό κανείς δεν μπορεί να τον καταλάβει. Σε μια στιγμή που η χώρα κινδυνεύει, σε μια στιγμή που υπάρχουν τεράστια προβλήματα, δεν αντιλαμβάνονται κάποιοι ότι εκείνο το οποίο χρειάζεται, είναι όλοι να δώσουμε κάτι από τον εαυτό μας, για να βοηθήσουμε αυτήν τη χώρα. Και αυτήν τη χώρα τη βοηθάμε, όταν βοηθούμε τους ανθρώπους οι οποίοι ζουν σε αυτή.
Θέλω να πω λοιπόν ότι είναι μεγάλες οι ευθύνες και οι δικές σας. Εκείνο το οποίο μπορούμε να πούμε είναι πως πρέπει να υπάρξουν συντονισμένες προσπάθειες, για να συνειδητοποιήσουν κάποιοι κύριοι ότι η πολιτεία δεν παίζει, ότι η πολιτεία είναι εδώ και υπάρχει και μπορεί πραγματικά σήμερα να υπερασπίσει με τον καλύτερο τρόπο τα συμφέροντα αυτών των ανθρώπων.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Χρήστο Αηδόνη.
Παρακαλείται ο Υφυπουργός Αγροτικής Ανάπτυξης και Τροφίμων, κ. Ιωάννης Δριβελέγκας να λάβει το λόγο, προκειμένου να απαντήσει στον ερωτώντα συνάδελφο.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Αγαπητέ κύριε συνάδελφε, είναι όπως ακριβώς τα είπατε. Πράγματι υπάρχει τεράστιο πρόβλημα διάθεσης πατάτας όχι μόνο στο Νευροκόπι, που εσείς αναφέρατε, αλλά και σε άλλες περιοχές, όπως είναι η Βροντού ιδιαίτερα, δηλαδή περιοχές στη Μακεδονία.
Αυτό οφείλεται στο ότι πέρυσι δεν είχαμε μεγάλη παραγωγή -δεν υπήρχε παγκόσμια παραγωγή- και η πατάτα απορροφήθηκε σε υψηλές τιμές. Φέτος υπάρχει μεγάλη παραγωγή σε όλο τον κόσμο, με αποτέλεσμα να είναι μειωμένες οι τιμές και δυστυχώς –όπως πολύ σωστά είπατε- οι έμποροι να προτιμούν να κάνουν εισαγωγή πατάτας.
Η εισαγωγή πατάτας επιτρέπεται, όπως και όλες οι εισαγωγές, ιδιαίτερα αν είναι ενδοκοινοτικές. Δεν μπορεί να υπάρξει καμμία παρέμβαση σε ενδοκοινοτική εισαγωγή. Υπάρχει όμως δυνατότητα αυστηρών ελέγχων από τρίτες χώρες. Και αυτό ακριβώς κάναμε και το γνωρίζετε.
Είχα καλέσει σε μία σύσκεψη και τους δεκαεπτά εμπόρους – εισαγωγείς. Με διαβεβαίωσαν ότι θα στηρίξουν την προσπάθεια του Υπουργείου να απορροφηθεί η πατάτα της Ελλάδος. Δυστυχώς όμως δεν το έκαναν πράξη. Ήδη δύο φορτία ήρθαν στα λιμάνια της Θεσσαλονίκης και του Αστακού να ξεφορτώσουν από χίλιους τόνους πατάτας.
Αμέσως έδωσα εντολή στις υπηρεσίες να κάνουν αυστηρότατους ελέγχους, ως έχουν το δικαίωμα, για να προστατεύσουν την υγιεινή και την ασφάλεια των καταναλωτών, διότι παλαιότερες φορές ανιχνεύθηκαν ίχνη επικίνδυνων φαρμάκων.
Έτσι λοιπόν ζήτησα αυστηρότερους ελέγχους να σταλούν στο Μπενάκειο. Θα κάνουμε διασταυρωτικούς ελέγχους και έτσι θα υπάρχει πάρα πολύ αυστηρός έλεγχος, για να καταλάβουν ότι εδώ δεν είναι ξέφραγο αμπέλι.
Μου επιτρέπετε, κύριε Πρόεδρε, να πω ότι έκανα και κάτι άλλο μέσα στο πλαίσιο των αρμοδιοτήτων μου. Άλλαξα τις πύλες εισόδου, διότι στη Θεσσαλονίκη και στον Αστακό εκεί γινόντουσαν οι μεγάλες εισαγωγές. Για να έχουμε λοιπόν καλύτερο έλεγχο, άλλαξα τις πύλες εισόδου και έβαλα τα λιμάνια Αλεξανδρούπολης και Βόλου.
Πιστεύω λοιπόν ότι με τις δύο αυτές ενέργειες θα καταλάβουν ότι εδώ δεν παίζουμε. Μακάρι, να μη βρεθούν εισαγόμενες πατάτες. Θα καταλάβουν ότι το Υπουργείο δεν παίζει. Επίσης είμαι βέβαιος ότι μέχρι τέλος Φεβρουαρίου, θα αρχίσουν να απορροφούν και την ελληνική πατάτα, που όπως πολύ σωστά είπατε, δεν είναι πιο ακριβή από την εισαγόμενη.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Υφυπουργό Αγροτικής Ανάπτυξης και Τροφίμων, κ. Γιάννη Δριβελέγκα.
Παρακαλείται ο κ. Χρήστος Αηδόνης να λάβει το λόγο, για να δευτερολογήσει.</ChairmanSpeech>
<Speech><Parlmember>ΧΡΗΣΤΟΣ ΑΗΔΟΝΗΣ</Parlmember>: Κύριε Υπουργέ, γνωρίζω πάρα πολύ καλά την προσπάθεια που καταβάλλετε για να μπορέσετε να βοηθήσετε στο συγκεκριμένο ζήτημα. Είναι αλήθεια ότι έχουμε βρεθεί μαζί και σε πολλές συσκέψεις και μαζί με τον Περιφερειάρχη τον κ. Γιαννακίδη, όπως και με το Δήμαρχο Κάτω Νευροκοπίου και πάλι σήμερα το μεσημέρι υπάρχει μια σύσκεψη για το συγκεκριμένο ζήτημα.
Εκείνο το οποίο θα ήθελα να αναδείξω μέσα από τη συγκεκριμένη επίκαιρη ερώτηση, είναι ότι δυστυχώς μέσα από την πράξη, αποδεικνύεται τελικά ότι οι έλεγχοι οι οποίοι προκύπτουν από τις υπηρεσίες ελέγχου, είναι τελείως εικονικοί. Το πρόβλημα δεν είναι μόνο ότι θίγεται μια παραγωγή, γιατί εισάγονται ανεξέλεγκτα ποσότητες, είναι ότι θίγεται και η δημόσια υγεία μας. Αυτός είναι ο μεγαλύτερος κίνδυνος σήμερα . Για να καταλάβετε αυτό το οποίο έχει αποδειχθεί πια, είναι ότι η διατροφική αλυσίδα επηρεάζει τις σύγχρονες παθήσεις. Άρα λοιπόν όταν τρώμε ό,τι να ’ναι, εκ των πραγμάτων αντιλαμβάνεστε για ποιο λόγο υπάρχει αυτή η έξαρση σε σύγχρονες ασθένειες, σύγχρονες παθήσεις, οι οποίες αποτελούν και το μονοπώλιο μιας κατάστασης.
Το δεύτερο θέμα, το οποίο υπάρχει δυστυχώς και αποδεικνύεται, είναι ότι δεν υπάρχει έλεγχος σε ό,τι αφορά την εσωτερική διακίνηση. Βλέπουμε ότι ενώ η πατάτα αυτή δεν έχει απορροφηθεί και στέκεται στις αποθήκες, υπάρχει παντού σ’ όλη την Ελλάδα, δεν υπάρχει σούπερ μάρκετ της χώρας που να μην πουλάει πατάτα Νευροκοπίου. Έχουμε καταφέρει και έχουμε κατακτήσει μια τεράστια επωνυμία, η οποία δυστυχώς μεταβαπτίζεται παντού. Έχουμε βαφτιστήρια πατάτας παντού και παντού υπάρχει πατάτα, η οποία δεν έχει αγοραστεί όμως. Άρα λοιπόν εκεί χρειάζεται και ένα δεύτερο κομμάτι που έχει να κάνει με την οργάνωση ενός ουσιαστικού ελέγχου, για να μπορέσουν αυτοί οι κερδοσκόποι, οι οποίοι σήμερα δρουν ανεξέλεγκτα κάτω από αυτήν τη διαδικασία, να λάβουν και αυτοί ένα συγκεκριμένο μάθημα.
Πιθανότατα λοιπόν χρειάζεται μια νέα οργάνωση της πολιτείας -και εσείς με την εμπειρία σας στο συγκεκριμένο χώρο ξέρετε πάρα πολύ καλά τι εννοώ- μια οργάνωση της πολιτείας στο κομμάτι των ελέγχων που γίνονται από τις υπηρεσίες. Επαναλαμβάνω ότι είναι απολύτως εικονικοί αυτοί οι έλεγχοι. Χρειάζεται επίσης μια οργάνωση που έχει να κάνει με τον εσωτερικό έλεγχο, για να μπορέσουμε να σταματήσουμε αυτό το οποίο δυστυχώς πολλές φορές, γίνεται και με συνενόχους κάποιους παραγωγούς και κάποια συσκευαστήρια δυστυχώς δικά μας.
Καταλαβαίνετε λοιπόν ότι αυτήν τη στιγμή είμαστε μπροστά σε μια τεράστια ευθύνη. Ανέκυψε ένα τεράστιο πρόβλημα, όπως είπατε πριν από λίγο και εσείς, γιατί υπήρχε μια πολύ μεγάλη παραγωγή. Αντιλαμβανόμαστε ότι ζούμε σε ένα σύγχρονο κόσμο και όταν υπάρχει πολύ χαμηλό κόστος εισαγωγής από τη Γαλλία ή από οπουδήποτε αλλού, εκ των πραγμάτων κάποιοι θα προτιμήσουν να εισάγουν αυτά τα προϊόντα. Αντιλαμβανόμαστε όμως ότι δεν είναι δυνατόν σήμερα να έρχονται προϊόντα σε διπλάσια τιμή από αυτήν που θα μπορούσε να απορροφηθεί από τρίτες χώρες, όταν ξέρουμε πάρα πολύ καλά ότι αυτές οι εισαγωγές έχουν τεράστιες πιθανότητες να μην εκπληρώνουν τους βασικούς όρους για την υγειονομική μας προστασία.
Θα ήθελα να πω, κύριε Υπουργέ -και να κλείσω μ’ αυτό- ότι είναι πολύ σημαντικό που μπορέσατε έστω αυτές τις δεκαπέντε μέρες να στείλετε σε κάποιους ένα σαφέστατο μήνυμα ότι υπάρχει πολιτεία και ότι κάποιοι δεν μπορούν να παίζουν στις πλάτες μας. Θα ήθελα αυτήν την προσπάθεια να τη συνεχίσετε, για να συνειδητοποιήσουν κάποιοι ότι δεν μπορούν να στέκονται αδιάφοροι και να αφήσουν κάποιους ανθρώπους να λιμοκτονήσουν.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Ευχαριστούμε τον κ. Αηδόνη.
Ο Υφυπουργός Αγροτικής Ανάπτυξης και Τροφίμων κ. Ιωάννης Δριβελέγκας έχει το λόγο, για να ολοκληρώσει την απάντησή του.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
 Αγαπητέ κύριε συνάδελφε, πράγματι οι πατάτες Νευροκοπίου είναι ονομαστές σε όλη τη χώρα. Όπως σωστά το επισημαίνετε, ενώ είναι στις αποθήκες περί τους σαράντα χιλιάδες τόνους, εντούτοις, πουλάνε όλα τα σούπερ μάρκετ. Αυτή είναι η πραγματικότητα. Αυτό μπορεί με δραστική παρέμβαση τής πολιτείας να λυθεί, εάν ληφθεί η απόφαση να μην πωλείται κανένα αγροτικό προϊόν ατυποποίητο. Θέλουμε δουλειά. Εκεί πρέπει να φτάσουμε. Σε αυτό πρέπει να βοηθήσουν και οι ίδιες οι οργανώσεις των παραγωγών. 
Υπάρχει πράγματι έλλειψη φροντίδας και αστυνόμευσης από το κράτος λόγω των αναγκών. Δεν μπορούν όλα όμως να γίνονται με αστυνόμευση. Υπάρχουν τρόποι και διαδικασίες που έχουν εφαρμοστεί και σε άλλα κράτη και πρέπει σιγά-σιγά και εμείς να φτάσουμε στο σημείο αυτό. Ήδη εγώ σε πολλά προϊόντα έχω προχωρήσει σε ενέργειες, για να απαγορεύονται να πωλούνται χύμα. Έτσι λοιπόν θα προσπαθήσουμε να περιορίσουμε την υλοποίηση. 
Σε ό,τι αφορά συγκεκριμένα την πατάτα, πολύ σωστά είπατε ότι εδόθη ένα σαφέστατο μήνυμα, ότι δεν παίζουμε με την υγιεινή και την ασφάλεια των καταναλωτών. Οι έλεγχοι θα είναι εξαντλητικοί και θα διαρκέσουν όσο απαιτείται. Και αυτό γιατί -σας είπα και πριν- είχα καταγγελίες ή παλιά δείγματα ότι στις εισαγόμενες αυτές πατάτες χρησιμοποιούνται φάρμακα, τα οποία δεν είναι εγκεκριμένα από την Ευρωπαϊκή Ένωση. Πρέπει να είμαστε συμβατοί. 
Θα παρακαλέσω όμως αυτό να το καταλάβουν και οι Έλληνες καταναλωτές. Έχω πει επανειλημμένα ότι τα ελληνικά προϊόντα είναι τα πιο υγιεινά και ποιοτικά. Και αυτό δεν το λέω για να παινέψουμε το σπίτι μας. Αυτό το λέω γιατί ποτέ η χώρα μας δεν έχει καταδικαστεί, ποτέ δεν έχει καμμία διατροφική κρίση και ποτέ δεν έχουμε κανένα πρόβλημα με τα προϊόντα μας από πλευράς ιχνηλασιμότητας. 
Δεν είναι σωστό αυτό. Ας το προσέξουμε. Οι δικοί μας καταναλωτές πρέπει να προτιμούν τα ελληνικά προϊόντα. Το όφελος θα είναι κυρίως γι’ αυτούς και μετά για το κράτος και την εθνική οικονομία. 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Και εμείς ευχαριστούμε τον Υπουργό, τον κ. Ιωάννη Δριβελέγκα. 
Εισερχόμεθα στη δεύτερη με αριθμό 522/13-2-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Ανδρέα Λυκουρέντζου προς τον Υπουργό Αγροτικής Ανάπτυξης και Τροφίμων, σχετικά με την ανάγκη για άμεση εκτίμηση των ζημιών στην αγροτική οικονομία λόγω των δυσμενών καιρικών συνθηκών στην Αρκαδία. 
Το λόγο έχει ο ερωτών συνάδελφος κ. Λυκουρέντζος προκειμένου να αναπτύξει προφορικά την ερώτησή του.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, τις πρώτες μέρες του Φεβρουαρίου οι βαρύτατες καιρικές συνθήκες, οι οποίες επικράτησαν στον τόπο μου στην Αρκαδία, επέφεραν βαρύ πλήγμα στις υποδομές του νομού, αλλά και στην τοπική μας οικονομία, κυρίως στην αγροτική.
Έχουμε ζημιές στις καλλιέργειες και απώλειες στο ζωικό κεφάλαιο. Γνωρίζετε πολύ καλά ότι οι αγρότες και οι κτηνοτρόφοι μας εξασφαλίζουν το ετήσιο εισόδημά τους από το φυσικό και ζωικό κεφάλαιο. Κορυφώνεται η αγωνία τους και η αβεβαιότητά τους για το μέλλον λόγω και της δυσμενούς οικονομικής κρίσης, την οποία βιώνουμε στη χώρα μας. 
Η τοπική αυτοδιοίκηση, ο δήμαρχος ο κ. Σμυρνιώτης, ο Αντιδήμαρχος ο κ. Καρλής, οι υπάλληλοι του νέου Δήμου Τριπόλεως ξεπέρασαν τον εαυτό τους, έσωσαν ζωές ανακούφισαν τους αγρότες, οι οποίοι επλήγησαν και έκαναν ό,τι μπορούσαν. Απουσιάζει όμως η πολιτεία. Πρέπει να επισπεύσετε τις διαδικασίες, να μεταβούν εκτιμητές του ΕΛΓΑ, να αποτυπώσουν ακριβώς τις ζημιές οι οποίες έχουν γίνει τώρα, ειδικότερα στις περιοχές στο Δήμο Μαντίνειας, του πρώην Δήμου Κορινθίου, Τεγέας Τριπόλεως, του νέου Δήμου Τριπόλεως.
Επίσης να προσδιορίσετε και το χρονοδιάγραμμα μέσα στο οποίο θα γίνουν οι εκτιμήσεις των ζημιών και το πότε προβλέπεται να καταβληθούν οι αποζημιώσεις, διότι υπάρχει και ένα βεβαρυμένο, κατά κάποιο τρόπο, προηγούμενο για τον ΕΛΓΑ. 
Για τις ζημιές του καλοκαιριού του 2011 –πάμε σε λίγο καιρό να φθάσουμε ένα χρόνο- στο κεράσι, στη ντομάτα, στο βύσσινο δεν έχουν καν φθάσει στα χέρια των αγροτών οι εκτιμήσεις για αυτήν τη ζημιά, πολλώ δε μάλλον, πότε θα φθάσει η αποζημίωση!
Πρέπει να σας πω ότι είναι μείζον ζήτημα η αξιοπιστία σήμερα της πολιτείας απέναντι στους συμπατριώτες μας, οι οποίοι πλήττονται και έχουν ανάγκη και πάσχουν από τη δυσμενή οικονομική κρίση.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Λυκουρέντζο.
Το λόγο έχει ο Υφυπουργός Αγροτικής Ανάπτυξης και Τροφίμων κ. Ιωάννης Δριβελέγκας, προκειμένου να απαντήσει στον ερωτώντα συνάδελφο.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Πράγματι αγαπητέ, κύριε συνάδελφε, είχαμε πολύ κακές καιρικές συνθήκες και έχει πληγεί η αγροτική παραγωγή σε όλη τη χώρα. Υπάρχει η διαδικασία του ΕΛΓΑ, την οποία ξέρετε -είστε παλιός και έμπειρος Βουλευτής και ασχολείστε με τα αγροτικά προβλήματα του νομού- όπου γίνεται η αναγγελία, οι επισημάνσεις και αμέσως μετά πάνε οι εκτιμητές του ΕΛΓΑ και κάνουν την εξατομίκευση. Βεβαίως, όταν το επιτρέψουν οι καιρικές συνθήκες, για να μπορούν να έχουν πρόσβαση στα κτήματά τους.
Πάντως να γνωρίζετε ότι με το καινούργιο σύστημα είναι ταχύτερη η διαδικασία και θα πάνε γρήγορα να κάνουν –αυτήν τη διαβεβαίωση έχω από τον ΕΛΓΑ- τις εξατομικεύσεις.
Σε ό,τι αφορά τα περσινά που είπατε, θέλω να πω ότι δεν πρέπει να αδικούμε τον οργανισμό. Έχει κάνει μεγάλες προόδους. Έχει συντμήσει το χρόνο αποζημίωσης, τον έχει κατεβάσει κάτω από τον ενάμιση χρόνο. Κατά μέσο όρο είμαστε στους έξι με οκτώ μήνες.
Θέλω να σας διαβεβαιώσω λοιπόν ότι τον επόμενο μήνα, το Μάρτιο θα αποζημιωθούν όλες οι ζημιές οι οποίες έχουν γίνει μέχρι το Νοέμβριο του 2011. Από τον Ιούνιο δηλαδή, μέχρι το Νοέμβριο του 2011, ό,τι ζημιές έχουν γίνει, όχι μόνο στη περιοχή σας αλλά σε όλη τη χώρα, θα εξοφληθούν μέσα στο Μάρτιο. Πράγματι και εμείς αναγνωρίζουμε ότι στη σημερινή δύσκολη οικονομική συγκυρία πρέπει να επιταχύνουμε τους ρυθμούς, για να ενισχύσουμε τον κόσμο και ιδιαίτερα τον κόσμο της υπαίθρου.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Υπουργό, κ. Ιωάννη Δριβελέγκα.
Το λόγο έχει ο κ. Ανδρέας Λυκουρέντζος για δευτερολογία.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Χαίρομαι, κύριε Υπουργέ, για το γεγονός ότι αναγγέλλετε πως τον επόμενο μήνα θα εξοφληθούν οι αγρότες, θα καταβληθούν οι αποζημιώσεις για τις ζημιές του προηγούμενου έτους. 
Έχω και μία απάντηση εδώ του Υπουργού, κ. Σκανδαλίδη, σε γραπτή ερώτηση στην οποία λέει ότι θα συμβεί αυτό, χωρίς να προσδιορίζει το μήνα που ορίσατε εσείς. Πάντως σας ενημερώνω ότι ακόμα δεν έχουν αποσταλεί οι εκτιμήσεις. Αυτό σημαίνει ότι, για να μπορέσετε να καταβάλετε το τίμημα της αποζημίωσης, πρέπει να περάσει ένα χρονικό διάστημα. Διότι γνωρίζετε ότι οι αγρότες μπορούν να υποβάλουν και ένσταση επί των εκτιμήσεων.
 Άρα λοιπόν φοβούμαι ότι δεν θα είναι ο Μάρτιος μήνας. Πάντως προσπαθήστε γι’ αυτό, γιατί, όπως και εσείς είπατε, αξίζει σε ό,τι αφορά τις δυσμενείς οικονομικές συνθήκες κάτω από τις οποίες λειτουργούμε όλοι και ιδιαίτερα Έλληνες πολίτες, οι οποίοι δεν αναμένουν τίποτα άλλο παρά εισόδημα από τα αγροτικά προϊόντα.
Το δεύτερο το οποίο θέλω να σας πω είναι, ότι δεν έχουμε καμμία διάθεση να αδικούμε τον οργανισμό. Εμείς ξέρουμε ότι και στο παρελθόν και τώρα ο οργανισμός κάνει τη δουλειά του. Εσείς είχατε επιφυλάξεις, βέβαια, αφού γίνατε Κυβέρνηση και κατηγορούσατε τον οργανισμό ότι κατέβαλλε υπερβολικές αποζημιώσεις. Φαντάζομαι ότι, όταν θα είσαστε πάλι στην αντιπολίτευση θα διεκδικείτε ακόμα μεγαλύτερες αποζημιώσεις. Εν πάση περιπτώσει όμως αυτή είναι η συμπεριφορά του κάθε κόμματος και του κάθε πολιτικού από εμάς.
Θέλω με την ευκαιρία να σας κάνω μία πρόταση. Να ενισχύσετε τις τοπικές αγορές για την προώθηση των αγροτικών προϊόντων. Στην Αρκαδία για παράδειγμα, έχουμε εγκαταστάσεις οι οποίες ανήκαν στις ενώσεις αγροτικών συνεταιρισμών στο παρελθόν. Ανήκουν στην ιδιοκτησία του Υπουργείου σας.
Μπορούν εκεί να αναπτυχθούν τοπικές αγορές και να αξιοποιήσουμε το τουριστικό ρεύμα του τριημέρου, το οποίο υπάρχει στο νομό μου. Υπάρχουν τέτοιες δυνατότητες και στο δήμο Τεγέας και στον πρώην Δήμο Μαντινείας στην περιοχή του Κάψα. 
Είναι εξαιρετικές ευκαιρίες που μπορούμε να τις αξιοποιήσουμε αυτήν την εποχή, διότι ορθώς, κύριε Υπουργέ, είπατε ότι τα ελληνικά προϊόντα είναι ακίνδυνα, είναι τα καλύτερα, τα οποία υπάρχουν από πλευράς ποιότητας και μπορούν να τα καταναλώνουν κυρίως οι Έλληνες καταναλωτές. Έχουμε τα πορτοκάλια της Λακωνίας και της Αργολίδος. Μπορούμε να έχουμε τους καλύτερους φυσικούς χυμούς και κάνουμε εισαγωγές χυμού από το εξωτερικό. Έχουμε τα μήλα της Αρκαδίας, έχουμε το σταφύλι της Αρκαδίας, τα κάστανα της Αρκαδίας. Έχουμε τα καλύτερα προϊόντα.
Σας προτρέπω, λοιπόν και σας παρακαλώ να αξιοποιήσετε αυτήν την ιδέα, την οποία σας καταθέτω. Έχει κατατεθεί και άλλες φορές στο Υπουργείο σας. Συνεργαστείτε με τις υπηρεσίες. Ας συνεργαστεί η τοπική αυτοδιοίκηση, οι αγρότες και η ιδιωτική πρωτοβουλία, για να συνεισφέρουμε όλοι μαζί στην προώθηση των αγροτικών μας προϊόντων.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Λυκουρέντζο.
Παρακαλείται ο Υπουργός, ο κ. Γιάννης Δριβελέγκας, να ολοκληρώσει την απάντησή του.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Εμείς, κύριε συνάδελφε, ποτέ δεν τα βάλαμε με τον ΕΛΓΑ. Τα βάλαμε με τις πρακτικές. Δεν ήθελα να αναφερθώ σε αυτά. Απλά, επειδή το θίξατε, έστω και ακροθιγώς, πρέπει –και το γνωρίζετε- ο ΕΛΓΑ να είχε έλλειμμα 800 εκατομμύρια ευρώ και έφτασε στα 4,5 δισεκατομμύρια. 
Ξέρετε ποιο ήταν το μεγαλύτερο πρόβλημα; Αυτά τα λεφτά ναι μεν πήγαν στους αγρότες, αλλά σε ορισμένους κυρίως με τις κατ’ εξαίρεσιν αποφάσεις. Από εδώ και πέρα, δεν έχει υπογραφεί ούτε μία κατ’ εξαίρεσιν, ενώ είχε γίνει βιομηχανία. Και έχω πει επανειλημμένα ότι μία οικογένεια σε τρία χρόνια πήρε 750.000 ευρώ. Βεβαίως ούτε εσείς τα εγκρίνετε αυτά τα πράγματα.
Μία οικογένεια, κύριε Πρόεδρε, νομοτύπως! Εδώ είναι τα στοιχεία.
Όμως ξέρω ότι ο κ. Λυκουρέντζος αυτά δεν τα επικροτεί. Μπήκαμε σε μια καινούργια φάση. Πάει καλά ο ΕΛΓΑ. Μου είπαν ότι άρχισε η κοινοποίηση των πορισμάτων και άρχισαν να στέλνονται τα πορίσματα. Αυτές τις διαβεβαιώσεις έχω από τις υπηρεσίες. Θα το επισπεύσω κι εγώ ούτως, ώστε να πληρωθούν άμεσα οι αγρότες.
Σε ό,τι αφορά την ιδέα σας, πράγματι αυτή η ιδέα έχει ήδη αποτυπωθεί και στο σχετικό νομοσχέδιο περί συνεταιρισμών και θέλει –όπως είπατε- την πρωτοβουλία της περιφέρειας και του Υπουργείου, αλλά κυρίως και των ίδιων των παραγωγών μέσω των συνεταιρισμών. Αυτό πρέπει να γίνει. 
Όμως, την πρωτοβουλία αυτή, κύριε συνάδελφε, πρέπει να την πάρει η τοπική κοινωνία διά των εκπροσώπων της κι εμείς εδώ είμαστε να βοηθήσουμε. Δεν μπορεί δηλαδή, ο Υπουργός κάθε φορά να πηγαίνει και να τους μαζεύει όλους, να τους προωθήσει καταναγκαστικά, να φτιάξουν αυτά τα πράγματα για να προωθήσουμε προϊόντα…</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: … (Δεν ακούστηκε)</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Συμφωνούμε.
….τα οποία –επαναλαμβάνω- είναι απολύτως ασφαλή, υγιεινά και ποιοτικά. Έχουμε το καλύτερο προϊόν και σε αυτά που ανέφερα και για τα πορτοκάλια.
Κάνω και έκκληση στους Έλληνες καταναλωτές να προτιμούν τα προϊόντα –επαναλαμβάνω- όχι γιατί είναι μόνο ελληνικά, αλλά γιατί είναι ασφαλή, υγιεινά και ποιοτικά. Βλέπουμε τι γίνεται και τώρα με τους εξαντλητικούς ελέγχους που έχω πει να γίνονται για ιχνηλασιμότητα, θα δείτε τι θα έχουμε από τα εισαγόμενα. Καλό θα είναι να το προσέξουν και να αυτοπροστατευθούν και οι ίδιοι οι καταναλωτές.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κύριο Υπουργό.
Παρακαλώ να κρατήσετε μία σημείωση από εμένα -επειδή κάνετε ωραίο έργο εποπτείας, όπως είπατε για το παράδειγμα με το εισόδημα εξ αποζημιώσεων 50.000 ευρώ κ.λπ.- για τις εικονικές καλλιέργειες και τις εικονικές δενδροφυτεύσεις. Παρακαλώ να σκεφθείτε ότι φυτεύουν λούρες μη αναπτυσσόμενες, μη δυνάμενες να αναπτυχθούν και να ευδοκιμήσουν, προκειμένου να πάρουν την επιδότηση για τη δενδροφύτευση. 
Απλώς, επειδή αγαπώ τη γεωργία, παρατηρώ τα φαινόμενα, βλέπω και τον αγώνα σας και τα θέτω στη κρίση σας. Ζητώ δηλαδή, να έχετε εποπτεία.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Κύριε Πρόεδρε, χαίρομαι όταν προεδρεύετε, γιατί βλέπω το ειλικρινές σας ενδιαφέρον για την αγροτική παραγωγή και πάντα δέχομαι σωστές συμβουλές. 
Αυτό που είπατε συμβαίνει και σε λίγο, με τα στοιχεία που έχουμε συγκεντρώσει στον ΟΠΕΚΕΠΕ, με το μητρώο, θα δούμε πράγματα και θαύματα. Περίπου δύο χιλιάδες παραγωγοί επί δύο χρόνια φέρονται ότι καλλιεργούν μία καλλιέργεια και δεν καλλιεργείται. Θα τα δούμε αυτά σε λίγο καιρό. 
ΠΡΟΕΔΡEΥΩΝ (Βύρων Πολύδωρας): Ευχαριστώ θερμά.
Κυρίες και κύριοι συνάδελφοι, η τρίτη με αριθμό 520/13-2-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Εργασίας και Κοινωνικής Ασφάλισης και Δικαιοσύνης, Διαφάνειας και Ανθρωπίνων Δικαιωμάτων, σχετικά με την αντιμετώπιση των προβλημάτων του Ταμείου Υγείας Δικηγόρων Επαρχίας (ΤΥΔΕ), δεν συζητείται λόγω κωλύματος συντρέχοντος στο πρόσωπο του κυρίου Υπουργού και διαγράφεται.
Θα συζητηθεί τώρα η τέταρτη ημε αριθμό 517/13-2-2012 επίκαιρη ερώτηση πρώτου κύκλου της Βουλευτού του Λαϊκού Ορθόδοξου Συναγερμού κ. Ουρανίας Παπανδρέου – Παπαδάκη προς τους Υπουργούς Υγείας και Κοινωνικής Αλληλεγγύης και Εργασίας και Κοινωνικής Ασφάλισης, σχετικά με τη στήριξη της ελληνικής φαρμακοβιομηχανίας. 
Στην επίκαιρη ερώτηση της κυρίας συναδέλφου θα απαντήσει ο Υφυπουργός Υγείας και Κοινωνικής Αλληλεγγύης, κ. Μιχαήλ Τιμοσίδης.
Παρακαλείται η ερωτώσα συνάδελφος κ. Ουρανία Παπανδρέου – Παπαδάκη να λάβει το λόγο, προκειμένου να αναπτύξει προφορικά την επίκαιρη ερώτησή της.
ΟΥΡΑΝΙΑ ΠΑΠΑΝΔΡΕΟΥ – ΠΑΠΑΔΑΚΗ: Ευχαριστώ, κύριε Πρόεδρε.
Θα συνεχίσω βέβαια από εκεί που σταμάτησε ο προηγούμενος Υφυπουργός. Στηρίξτε την Ελλάδα! Στηρίξτε τα ελληνικά προϊόντα! 
Γι’ αυτό, κύριε Υπουργέ, επιμένω κι εγώ στην ελληνική φαρμακοβιομηχανία, στα ελληνικά προϊόντα, στο ελληνικό φάρμακο, γιατί, όπως μας βεβαιώνουν και οι εμπειρογνώμονες –νομίζω ότι έχετε υπ’όψιν σας τη συγκεκριμένη έκθεση «η Ελλάδα δέκα χρόνια μπροστά» που προσδιορίζει το νέο μοντέλο ανάπτυξης της Ελλάδος -η ελληνική φαρμακοβιομηχανία είναι μονόδρομος για την ανάπτυξη τής χώρας μας, κύριε Υπουργέ, με ό,τι θετικό συνεπάγεται: θέσεις εργασίας για τους νέους μας, έρευνα για τους νέους μας, αλλά κυρίως για την εθνική μας ανεξαρτησία. 
Στο φάρμακο ξέρετε πολύ καλά το εμπάργκο που κήρυξαν κάποιες πολυεθνικές –παραδείγματος χάριν, στα αντικαρκινικά φάρμακα- και βεβαίως νομίζω έχετε υπ’ όψιν σας πόσο επιμένει αυτή η έκθεση στη βιομηχανία και στην ανάπτυξη των επώνυμων γενόσημων. 
Επιμένω και πάλι, κύριε Υπουργέ, στο ελληνικό φάρμακο και σαν γιατρός –το έχω αποδείξει εξάλλου σε όλη τη μακρόχρονη υπηρεσία μου στο χώρο της υγείας- στο καλό και ελεγμένο ελληνικό φάρμακο που σήμερα –αν είναι δυνατόν, κυρίες και κύριοι συνάδελφοι- επιβαρύνει μόνο στο 15% το σύστημα υγείας, έναντι του 85% που επιβαρύνουν οι πολυεθνικές εταιρείες. 
Σας αναφέρω λοιπόν ότι από το 55% στο μερίδιο της αγοράς το 1990, το 2010 το μερίδιο αυτό, κύριε Υπουργέ, έπεσε στο 18% με τζίρο οι μεν ελληνικές φαρμακοβιομηχανίες να έχουν 1 δισεκατομμύριο –αλλά να δηλώνουν και κέρδη και να δουλεύουν εκεί πάρα πολλοί Έλληνες- έναντι 4 δισεκατομμυρίων των πολυεθνικών, οι οποίες έχουν πολύ λιγότερους εργαζόμενους και οι οποίες –ακούτε!- δηλώνουν ζημιές –και μάλιστα, οι συγκεκριμένοι κύριοι ούτε φόρους πληρώνουν!- με αποτέλεσμα ο κάθε αφελής να διερωτάται, κύριε Υπουργέ: Αφού αυτές οι επιχειρήσεις είναι ζημιογόνες, γιατί παραμένουν στην Ελλάδα; 
Στη δευτερολογία μου θα συνεχίσω με συγκεκριμένες ερωτήσεις.
Ευχαριστώ.
ΠΡΟΕΔΡEΥΩΝ (Βύρων Πολύδωρας): Ευχαριστούμε την κ. Ουρανία Παπανδρέου – Παπαδάκη.
Παρακαλείται ο Υφυπουργός Υγείας και Κοινωνικής Αλληλεγγύης, κ. Μιχαήλ Τιμοσίδης να λάβει το λόγο, προκειμένου να απαντήσει στην ερωτώσα συνάδελφο.</Speech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Ευχαριστώ, κύριε Πρόεδρε.
Κυρία συνάδελφε, άκουσα με προσοχή την επίκαιρη ερώτησή σας και θέλω να σας πω ότι τα πράγματα είναι έτσι περίπου, όπως τα λέτε. Η ελληνική φαρμακοβιομηχανία, παρ’ ότι το μερίδιο αγοράς της δεν έχει φθάσει στα επίπεδα που και εμείς θα επιθυμούσαμε, έχει αλλάξει όμως από τότε που παραλάβαμε εμείς τη διακυβέρνηση. 
Ιδιαίτερα τον τελευταίο χρόνο έχουν γίνει αρκετές κινήσεις για να ενισχυθεί η ελληνική φαρμακοβιομηχανία. Έχουμε ακόμα πολύ δρόμο μπροστά μας. Πράγματι είναι αυτές οι κινήσεις, που παρά την κρίση, που παρά τις μεγάλες μειώσεις που έχουμε κάνει στην προμήθεια του φαρμάκου είτε στα νοσοκομεία είτε στα ασφαλιστικά ταμεία κρατούν τους ίδιους εργαζόμενους, ενώ δεν συμβαίνει το ίδιο στις μεγάλες φαρμακοβιομηχανίες, ιδιαίτερα τις πολυεθνικές, τις ξένες –ας πούμε- φαρμακοβιομηχανίες, οι οποίες μείωσαν τους εργαζόμενους, το προσωπικό.</Speech> 
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Δήλωσαν ζημιές, κύριε Υπουργέ.</Speech> 
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Πράγματι, μερικές από αυτές δηλώνουν και ζημίες.
Όλα αυτά ελέγχονται, αλλά δεν νομίζω ότι με αστυνομικά μέτρα μπορεί να κάνει κανείς κάτι και να πετύχει. Αυτό που προσπαθούμε και προσπαθήσαμε να κάνουμε ήταν να αυξήσουμε το μερίδιο αγοράς, δηλαδή να προμηθευόμαστε φάρμακα γενόσημα, στα οποία η ελληνική φαρμακοβιομηχανία έχει υψηλό brand, έχει και μεγάλη πιστότητα, δηλαδή είναι φάρμακα αξιόπιστα και επομένως, όχι απλώς μπορεί άφοβα και πρέπει να τα χρησιμοποιεί ο Έλληνας γιατρός και να τα συνταγογραφεί, αλλά είναι φάρμακα που έχουμε και ως χώρα, μεγάλο όφελος από την εξαγωγή τους. 
Όμως πρέπει να ομολογήσουμε –και εσείς το γνωρίζετε καλά, γιατί είστε μάχιμος γιατρός- ότι τα τελευταία χρόνια είχε παρατηρηθεί μία μεγάλη στροφή –θα έλεγα αδικαιολόγητη- στη συνταγογράφηση φαρμάκων που δεν είναι γενόσημα, δηλαδή που δεν είναι αντίγραφα. Συνταγογραφούμε δηλαδή, είτε τα πρωτότυπα είτε τα αντίγραφα των πρωτοτύπων από την ίδια εταιρεία, τα off-pattern, όπως τα λέμε. 
Πρέπει να πούμε και κάτι περίεργο. Η χώρα μας έχει τρεις κατηγορίες φαρμάκων. Έχει τα πρωτότυπα, τα καινούργια φάρμακα που όλοι ευχόμαστε να βγαίνουν, γιατί τα χρειαζόμαστε και βοηθούν τον άνθρωπο. Η επόμενη κατηγορία είναι τα off-pattern, δηλαδή αυτά στα οποία έχει λήξει η ημερομηνία του πρωτοτύπου και συνεχίζουν να βγαίνουν με το ίδιο όνομα. Στα άλλα κράτη σε όλο τον δυτικό κόσμο, μόλις τελειώσει το πρωτότυπο, δεν συμφέρει να το συνεχίζει η ίδια εταιρεία και βγαίνουν μόνο τα αντίγραφα. Σε εμάς αυτήν τη δουλειά την κάνουν τα γενόσημα. Δεν είναι δημοφιλή όμως ίσως, γιατί δεν έχει τις ίδιες δυνατότητες αυτός που παράγει τα γενόσημα, να δημιουργεί τέτοιες σχέσεις με τους γιατρούς και με όλους τους εμπλεκόμενους, ώστε να μπορεί να έχει το αναλογούν μερίδιο στην αγορά και το γενόσημο φάρμακο. 
Κινούμαστε προς την κατεύθυνση όμως να αλλάξουμε αυτήν την αντίληψη και να αυξηθεί το μερίδιο στην αγορά φαρμάκου και είμαστε σε καλό επίπεδο. 
Θα αναφέρω, κύριε Πρόεδρε, στη δευτερολογία μου, πολύ συγκεκριμένα μέτρα που έχουμε πάρει, για να ενισχύσουμε την ελληνική φαρμακοβιομηχανία, αφού προτρέπουμε, επιβάλλουμε –αν θέλετε, τολμώ να την πω τη λέξη- μέσα στα νοσοκομεία και στα ασφαλιστικά ταμεία να συνταγογραφούνται γενόσημα φάρμακα, γιατί είναι και αξιόπιστα και στοιχίζουν πολύ λιγότερο στο ασφαλιστικό ταμείο και στον Έλληνα φορολογούμενο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Υφυπουργό Υγείας και Κοινωνικής Αλληλεγγύης κ. Μιχάλη Τιμοσίδη. 
Παρακαλείται η κ. Ουρανία Παπανδρέου-Παπαδάκη να λάβει το λόγο, για να δευτερολογήσει.</ChairmanSpeech> 
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Ευχαριστώ, κύριε Πρόεδρε. 
Κύριε Υπουργέ, γνωρίζω τις προσπάθειές σας. Είναι ένα πάρα πολύ δύσκολο θέμα και νομίζω ότι σήμερα δεν μπορείτε να δώσετε και την τελική λύση.
Σίγουρα όμως ξέρετε –όπως ξέρουμε όλοι- ότι σήμερα ως λαός και ως χώρα, ζούμε την προσβολή και την ταπείνωση, κύριε Υπουργέ, από τους δανειστές μας με αυτόν τον περιβόητο κ. Τόμσεν να απαιτεί την περικοπή –ακούστε!- των 10 ευρώ από τον χαμηλοσυνταξιούχο, να απαιτεί την περικοπή των 40 εκατομμυρίων ευρώ από τους πολύτεκνους, από τους ανάπηρους, από οπουδήποτε. Γιατί; Για να διασφαλίσει, κύριε Υπουργέ, 330 εκατομμύρια, μόνο αυτά τα εκατομμύρια που στο τεράστιο χρέος μας δεν νομίζω ότι είναι και ένα ιδιαίτερο ποσό, για να μας εγκρίνουν –λέει- αυτό το δάνειο. 
Εγώ θέλω να θέσω μία απλή ερώτηση, κύριε Υπουργέ, και θέλω συγκεκριμένη απάντηση: Γιατί αγνοείτε σαν Υπουργείο –όχι εσείς προσωπικά- επιδεικτικά –επιμένω στο «επιδεικτικά»- το άμεσο έσοδο που μπορεί να έχει ο κρατικός μας προϋπολογισμός των 400-500 εκατομμυρίων ευρώ το χρόνο -δεν το λέω μόνο εγώ, δεν το έχουν πει μόνο πολλοί συνάδελφοι, το επιβεβαίωσε και ο κ. Βουδούρης στην Επιτροπή Κοινωνικών Υποθέσεων- από μια απλή, απλούστατη εξίσωση της ασφαλιστικής με τη νοσοκομειακή τιμή; Αν εξισωθούν αυτά, τότε έχουμε άμεσα αυτό το ποσό κάθε χρόνο στον προϋπολογισμό μας. Γιατί καθυστερείτε; 
Έχω και ένα άλλο ερώτημα: Η «BAYER» του λαλίστατου ανθέλληνα κ. Σόιμπλε στη Γερμανία, επιβαρύνεται με 18% στα ασφαλιστικά ταμεία. Στην Ελλάδα αυτή η συγκεκριμένη εταιρεία επιβαρύνεται με μηδέν. Γιατί; Τι σας εμποδίζει και δεν κάνετε άμεσα αυτήν την εξίσωση;
Άλλο ερώτημα: Γιατί δεν λαμβάνετε άμεσα μέτρα; Μας λέτε για μέτρα, τα ακούμε, συμφωνώ ότι προσπαθείτε. Εδώ χρειάζονται άμεσα μέτρα για τα φθηνά και επώνυμα γενόσημα φάρμακα, για να στηρίξουμε άμεσα την ελληνική φαρμακοβιομηχανία και δεν αποκλείεται να αποκλείσετε διά νόμου την εισαγωγή των όποιων φθηνών γενοσήμων, τα οποία δεν είναι επώνυμα και τα οποία παράγονται ο Θεός ξέρει πού, στο Μπαγκλαντές ή δεν ξέρω πού αλλού, αλλά σε εργαστήρια που δεν διασφαλίζουν ούτε τη φαρμακευτική τους ικανότητα και επιπλέον μπορεί να γίνουν και επικίνδυνα για τον άνθρωπο.
Κύριε Υπουργέ, γιατί δεν θεσπίζετε ουσιαστικά κριτήρια στους διαγωνισμούς στην Επιτροπή Προμηθειών Υγείας; Έχω ρωτήσει και ξαναρωτώ: Λειτουργεί επιτέλους αυτή η Επιτροπή Υγείας ή είναι απλώς για τους τίτλους;
Σας ευχαριστώ.
(Στο σημείο αυτό η Βουλευτής κ. Ουρανία Παπανδρέου-Παπαδάκη καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κυρία συνάδελφο.
Το λόγο έχει ο κ. Μιχάλης Τιμοσίδης για να δευτερολογήσει.</ChairmanSpeech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Ευχαριστώ, κύριε Πρόεδρε.
Όπως γνωρίζετε, κυρία συνάδελφε, η νοσοκομειακή τιμή έχει θεσπιστεί ως ειδική τιμή προμήθειας των νοσοκομείων και είναι πολύ φθηνότερη απ’ ό,τι είναι το ίδιο φάρμακο όταν είναι στη λιανική.</Speech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: 1 % . Σε άλλες χώρες είναι 18%.</Speech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Γνωρίζετε ότι το κέρδος που είχαν οι φαρμακοποιοί έχει μειωθεί δραματικά και καλώς έγινε. Επίσης υπάρχει επιστροφή και μείωση του ποσοστού κέρδους και από τις φαρμακαποθήκες και από τις εταιρείες. 
Λέτε όμως και κάτι άλλο.</Speech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: To γνωστό rebate έρχεται μετά από πολύ καιρό. Εμείς θέλουμε άμεσα, τώρα.</Speech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Δεν θέλω να υποτιμήσουμε όμως το rebate, όταν έχουμε πάρει 260 εκατομμύρια μέσα στο 2011 ως επιστροφή. Θέλω να πω δηλαδή, ότι δεν πρέπει να παραγνωρίζετε το γεγονός ότι έγιναν προσπάθειες με πολύ θετικά αποτελέσματα. Δεν αρνούμαι αυτό που είπατε. Θα απαντήσω επ’ αυτού.
Από ’κει και πέρα, τα ασφαλιστικά ταμεία προμηθεύονται αυτά τα φάρμακα στη λιανική και αυτό το σύστημα ισχύει εδώ και πολλά χρόνια στη χώρα μας και έχει χιλιάδες φαρμακεία όπου εργάζονται άνθρωποι είτε οι ίδιοι οι ιδιοκτήτες είτε οι υπάλληλοί τους, καθώς επίσης και εκατόν τριάντα έξι φαρμακαποθήκες μ’ έναν αρκετά μεγάλο αριθμό εργαζομένων. Όλο αυτό το σύστημα διακινεί τα φάρμακα μέσω της συνταγογράφησής τους από τα ασφαλιστικά ταμεία. Έτσι δίνουμε τη δυνατότητα στον Έλληνα πολίτη να προμηθεύεται το φάρμακό του σε οποιοδήποτε σημείο της χώρας και να βρίσκεται, χωρίς ταλαιπωρία.
Αυτό λοιπόν προϋποθέτει μια ειδική σχέση. Αυτό που λέτε για την ασφαλιστική τιμή, γνωρίζετε και εσείς και ακούσατε και τον κ. Βουδούρη, ότι με τη δημιουργία του ΕΟΠΥΥ, του Εθνικού Οργανισμού Παροχής Υπηρεσιών Υγείας, αυτού του ενιαίου φορέα στην πρωτοβάθμια φροντίδα υγείας, που πολλά χρόνια συζητούσαμε και δεν το κάναμε, έχει ξεκινήσει και έχει πάρει το δρόμο του με προβλήματα και με δυσκολίες στην αρχή. Ένα από τα βασικότερα μελήματα των συζητήσεων που κάνουμε και των προσπαθειών που καταβάλλουμε αυτό το χρονικό διάστημα είναι, να καταλήξουμε και να βρούμε τον τρόπο έτσι, ώστε η προμήθεια του φαρμάκου, όταν γίνεται μέσα από το ασφαλιστικό ταμείο, να έχει την τιμή που λέτε και που μας είπατε προηγούμενα, περίπου όπως γίνεται στα νοσοκομεία.</Speech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΔΑΚΗ</Parlmember>: Άμεσες λύσεις.</Speech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Κυρία συνάδελφε, θέλω να πιστέψετε πραγματικά ότι θα θέλαμε να το κάνουμε χθες, αλλά το άμεσο που λέτε εσείς με τη δομή που έχει το κράτος, με τη δομή που έχουν τα ασφαλιστικά ταμεία, χρειάζεται ένα μίνιμουμ χρόνο για να μπορέσουν να προσαρμοστούν και να καταφέρουμε να κάνουμε όλες εκείνες τις ενέργειες, ώστε το σύστημα να γενικευτεί σε όλη τη χώρα.
Αυτό κάνουμε και δεν μείναμε άπραγοι. Επειδή γνωρίζουμε ότι είναι πολύ δύσκολο και ο γιατρός να πειστεί να αλλάξει τον τρόπο συνταγογράφησής του, προσπαθήσαμε να δώσουμε κίνητρα και γι’ αυτό, στο νομοσχέδιο που χθες κατατέθηκε στο Υπουργικό Συμβούλιο και που θα έχουμε την ευκαιρία στις επιτροπές να το συζητήσουμε από την άλλη βδομάδα. Θα δείτε μέσα ότι περιλαμβάνονται ολόκληρα εδάφια που αναφέρονται στις πολιτικές για το φάρμακο, για να μπορέσει να αυξηθεί το μερίδιο αγοράς του γενόσημου φαρμάκου, να μπορέσει το φάρμακο να είναι πολύ φθηνότερο και να καταφέρουμε επιτέλους να πετύχουμε αυτό που λέτε και με άλλα λόγια λέγεται ασφαλιστική τιμή, δηλαδή ξεχωριστή τιμή, όπως γίνεται για το νοσοκομειακό φάρμακο.
Προς αυτήν την κατεύθυνση προσπαθούμε και θέλουμε μέσα από το διάλογο που ήδη ξεκίνησε και με τις φαρμακευτικές εταιρείες -δεν μπορούμε χωρίς να ενημερώσουμε και χωρίς να συνεργαστούμε με όλους- ζητούμε τη συνεργασία όλων και των φαρμακευτικών εταιρειών και των φαρμακοποιών και των ενδιάμεσων φαρμακαποθηκών και κυρίως να πείσουμε και να συνεργαστούμε με τους ιατρικούς συλλόγους, να καταλάβουν επιτέλους και να καταλάβουμε όλοι ότι το γενόσημο φάρμακο είναι ένα φάρμακο αξιόπιστο.</Speech> 
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΔΑΚΗ</Parlmember>: Χρειάζεται γενναία πολιτική απόφαση.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Μη διακόπτετε, κυρία Παπανδρέου-Παπαδάκη.
Καταλήγετε, κύριε Υπουργέ.</ChairmanSpeech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Καταλήγω λοιπόν, κύριε Πρόεδρε, ότι είμαστε προς αυτήν την κατεύθυνση.
Θέλω να κλείσω με ένα γεγονός. Τα τελευταία χρόνια η μείωση στην κατανάλωση, στο κόστος φαρμάκων που πλήρωνε η χώρα στα ασφαλιστικά ταμεία είναι πολύ μεγάλη. Τα δύο χρόνια πληρώσαμε 1.750.000.000 ευρώ λιγότερα για την προμήθεια φαρμάκων, χωρίς να λείψει κανένα απαραίτητο φάρμακο για οποιονδήποτε Έλληνα πολίτη το χρειάστηκε αυτά τα δύο χρόνια.
Άρα λοιπόν γίνεται μία σημαντική προσπάθεια. Υπάρχει ακόμη περιθώριο, κύριε Πρόεδρε, και αυτήν την προσπάθεια κάνουμε. Μάλιστα δε, αυτή τη χρονική περίοδο, που είναι μία Κυβέρνηση συνεργασιών, θέλω να πιστεύω ότι θα προχωρήσουμε πιο γρήγορα, γιατί όλοι θα συμβάλουν, ώστε να πετύχουμε αυτό που και η κ. Παπαδάκη ανέφερε προηγούμενα, να φτάσουμε σε μία ασφαλιστική τιμή, όπως λέγεται, πολύ γρήγορα και κυρίως να αλλάξουμε την αντίληψη, να αλλάξουμε τη νοοτροπία των γιατρών που συνταγογραφούν, γιατί είναι οι κύριοι παράγοντες στο να ξέρουμε πού και πώς χρησιμοποιείται ένα φάρμακο και γιατί όχι, φάρμακα της ελληνικής φαρμακοβιομηχανίας την οποία ενισχύουμε, κύριε Πρόεδρε, διότι της αφήσαμε πολλά προνόμια έναντι άλλων αντίστοιχων εταιρειών του εξωτερικού και έχουμε και την πίεση αυτών. 
Όμως εμείς πήραμε την απόφαση και δεν αυξήσαμε το φάρμακο, κυρία Παπαδάκη, που είναι 10 ευρώ. Δηλαδή, τα παλιά καλά φάρμακα δεν τα μειώσαμε, κύριε Πρόεδρε, για να παραμείνουν στην αγορά, γιατί συμφέρουν και στη χώρα, αλλά και είναι και καλά φάρμακα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Υφυπουργό, κ. Τιμοσίδη και την κ. Παπανδρέου-Παπαδάκη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες και δύο εκπαιδευτικοί από το 1ο Γενικό Λύκειο Καισαριανής, δεύτερο τμήμα.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Και όπως είπα και στο πρώτο τμήμα, επειδή είστε μαθητές του λυκείου, αυτή είναι η ώρα του κοινοβουλευτικού ελέγχου. Κατά την ώρα του Κοινοβουλευτικού Ελέγχου και δη των επικαίρων ερωτήσεων που γίνονται, ο λόγος περιορίζεται μεταξύ του ερωτώντος Βουλευτού και του απαντώντος Υπουργού. Γι’ αυτό δεν είναι και άλλοι Βουλευτές στην Αίθουσα, διότι δεν θα μπορούσαν να παρέμβουν στη συζήτηση. Αργότερα θα έρθουν, όταν θα είναι η ώρα της νομοθετικής εργασίας. Αυτά έτσι, για την ενημέρωσή σας, όπως έχω υποχρέωση εγώ, που είμαι και στη γειτονιά σας Βουλευτής.
Θα συζητηθεί τώρα η πέμπτη με αριθμό 519/13-2-2012 επίκαιρη ερώτηση πρώτου κύκλου του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τους Υπουργούς Εργασίας και Κοινωνικής Ασφάλισης και Ανάπτυξης, Ανταγωνιστικότητας και Ναυτιλίας, σχετικά με τη λήψη μέτρων προστασίας των εργαζομένων της επιχείρησης «ΑΡΙΑΔΝΗ ΑΕΒΕ».
Στην επίκαιρη ερώτηση εκ μέρους της Κυβερνήσεως θα απαντήσει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας, κ. Σωκράτης Ξυνίδης.
Παρακαλείται ο κ. Μιχαήλ Κριτσωτάκης να λάβει το λόγο, προκειμένου να αναπτύξει προφορικά την επίκαιρη ερώτησή του.</ChairmanSpeech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, κύριε Υπουργέ, η επίκαιρη ερώτηση που έχω υποβάλει έχει υποβληθεί ξανά, υπάρχουν όμως δυο λόγοι για τους οποίους γίνεται η κατάθεση με το ίδιο θέμα. Ο ένας είναι, ότι η πρώτη ερώτηση είχε σχεδόν αποκλειστικά ως θέμα, το εργασιακό, για την επιχείρηση «ΑΡΙΑΔΝΗ ΑΕΒΕ», ενώ τώρα βάζουμε και τα θέματα που θα ακούσετε παρακάτω. Ο δεύτερος λόγος είναι, ότι δεν ήταν καθόλου επαρκής -για να μην πω ότι δεν ήταν απάντηση- η απάντηση που δόθηκε την πρώτη φορά. 
Έχουμε να κάνουμε με μια επιχείρηση, τον όμιλο «ΑΡΙΑΔΝΗ ΑΕΒΕ», ο οποίος είναι ένας πρώην συνεταιρισμός των παντοπωλών του Ηρακλείου αρχικά, της Κρήτης όμως γενικότερα και ο οποίος έχει αυτήν τη στιγμή σοβαρά προβλήματα. Φαίνεται ότι ο «Θησέας» δεν έχει συναντήσει ακόμη την «ΑΡΙΑΔΝΗ» και ο μίτος αναζητείται, για να το φέρω λίγο σχηματικά και να το συνδέσουμε και με την ιστορία, κύριε Πρόεδρε, που σας αρέσει. 
Αποφασίσαμε να επαναφέρουμε το θέμα λοιπόν γι’ αυτούς τους λόγους και να πούμε ότι έχει σοβαρές συνέπειες όχι μόνο στους εργαζόμενους που απολύονται ή εκβιάζονται σε ελαστικοποιημένες και απαράδεκτες σχέσεις εργασίας –σε πολλά εισαγωγικά το «εργασίας»- αλλά έχει να κάνει και με τον πρώην Προμηθευτικό Συνεταιρισμό των Παντοπωλών που θα επηρεάσει τους εργαζόμενους σε αυτά τα παντοπωλεία σε όλη την Κρήτη, αλλά και την αγορά και τους καταναλωτές, οι οποίοι πλήττονται και μάλιστα σε έναν καιρό που πλήττονται και από την κρίση και από το μνημόνιο, που υποτίθεται ότι θα βοηθούσε στην κρίση που περνάμε και έχει γίνει άλλο ένα πρόβλημα που προστίθεται και είναι ίσως βαρύτερο το δεύτερο από το πρώτο που θα έλυνε, υποτίθεται.
Είπαμε λοιπόν ότι υπάρχει δεύτερη και τρίτη πλευρά, ότι είναι σημαντική και πρέπει να την αντιμετωπίσει το δικό σας Υπουργείο, κύριε Υπουργέ, που είναι Ανάπτυξης και Ανταγωνιστικότητας. Να μην παραλείψουμε όμως -παρά το ότι δεν επελέγη το Υπουργείο Εργασίας να δώσει την απάντηση- και το θέμα των εργαζομένων εκεί, διότι εκεί πρόκειται για έναν εκβιασμό, ο οποίος είναι ο τυπικός και ο συνήθης πια εκβιασμός που δέχονται όλοι οι εργαζόμενοι: «Ή κάνεις αυτά που σου προτείνουμε εμείς, δηλαδή να πάψεις να είσαι εργαζόμενος και να είσαι φαινομενικά εργαζόμενος ή φεύγεις ή κλείνουμε».
Τα ερωτήματα είναι: Ποια μέτρα και πρωτοβουλίες θα λάβετε για τη διασφάλιση των θέσεων εργασίας και την προστασία των εργαζομένων από πρακτικές που τους οδηγούν στην ανεργία και στην εξαθλίωση και ποια μέτρα και πρωτοβουλίες θα λάβετε για την προστασία των μικρομεσαίων καταστημάτων και των καταναλωτών από τη συντονισμένη επίθεση ολιγοπωλιακών συμφερόντων, τα οποία στοχεύουν στον έλεγχο της αγοράς τροφίμων στο νησί και στο να αλλάξει η ισορροπία προς το χειρότερο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Μιχαήλ Κριτσωτάκη. 
Παρακαλείται ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης να λάβει το λόγο, προκειμένου να απαντήσει στον ερωτώντα συνάδελφο.</ChairmanSpeech>
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Σας ευχαριστώ πολύ, κύριε Πρόεδρε.
Κύριε συνάδελφε, απαντώντας στο πρώτο ερώτημα που έχετε θέσει, δηλαδή σε σχέση με την προστασία των εργαζομένων της επιχείρησης «ΑΡΙΑΔΝΗ ΑΒΕΕ», στις 21-12-2011 επιθεωρητές του τμήματος Ηρακλείου του ΣΕΠΕ πραγματοποίησαν έλεγχο στις εγκαταστάσεις της επιχείρησης προς διαπίστωση καταβολής μισθών και επιδόματος Χριστουγέννων. Κατόπιν αυτής της παρεμβάσεως, κατεβλήθη αυθημερόν το επίδομα των Χριστουγέννων στους εβδομήντα επτά εργαζόμενους και δόθηκε προθεσμία, για να εξοφληθεί ο Νοέμβριος του 2011. 
Στις 10-1-2012, το Εργατικό Κέντρο Ηρακλείου και η Ένωση Ιδιωτικών Υπαλλήλων Ηρακλείου ζήτησαν εγγράφως την παρέμβαση της τοπικής υπηρεσίας του ΣΕΠΕ για τη σύγκληση τριμερούς, με θέμα την επιβολή εκ περιτροπής εργασίας μονομερώς, με στόχο την οικονομική εξόντωση, τον εξαναγκασμό σε παραίτηση και τη βλαπτική μεταβολή των εργασιακών σχέσεων, όπως διατυπώθηκε. 
Στις 11-1-2012 και 13-1-2012, η Ένωση Ιδιωτικών Υπαλλήλων και το Εργατικό Κέντρο Ηρακλείου γνωστοποίησαν την προκήρυξη απεργιακών κινητοποιήσεων. Στις 17-1-2012, προσήλθαν στην τριμερή οι εκπρόσωποι των εργαζομένων και το αποτέλεσμα αυτής της συνάντησης ήταν αρνητικό.
Την ημέρα της συζήτησης αυτής της διαφοράς υπήρξε ο Πρόεδρος της Ένωσης Ιδιωτικών Υπαλλήλων που κατέθεσε στην τοπική υπηρεσία του ΣΕΠΕ τριάντα τρεις υπεύθυνες δηλώσεις, με τις οποίες οι εργαζόμενοι δήλωναν ότι εκπρόσωπος της εταιρείας είχε δηλώσει ότι εφαρμοζόταν το σύστημα της εκ περιτροπής εργασίας, προκειμένου να εξαναγκαστούν οι εργαζόμενοι σε παραίτηση, για να μην καταβληθεί αποζημίωση.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Αναπληρωτή Υπουργού)
Αυτή η δήλωση οδήγησε στο να διαβιβαστεί ο φάκελος στην Εισαγγελία Ηρακλείου και η τοπική υπηρεσία του ΣΕΠΕ απέστειλε όλα τα σχετικά έγγραφα στον εισαγγελέα. 
Η Ένωση Ιδιωτικών Υπαλλήλων Ηρακλείου έχει επανέλθει με νέο αίτημα για τριμερή για τις οφειλές των υπερωριών του 2010 και του 2011 και ορίστηκε ημερομηνία συζήτησης, μετά από κάποιες αναβολές, στις 20-2-2012. Αυτό σημαίνει ότι για την προστασία των εργαζομένων από πλευράς κράτους παρακολουθείται στενά το θέμα και έχει φθάσει μέχρι και το σημείο της υποβολής της σχετικής καταγγελίας στην Εισαγγελία Ηρακλείου, διότι σε κάθε περίπτωση η άσκηση από τον εργοδότη του δικαιώματος της εκ περιτροπής εργασίας πρέπει να γίνεται όπως επιβάλλουν ο κοινωνικός και οικονομικός σκοπός και οι αρχές της καλής πίστης, σύμφωνα με το άρθρο 281 του Αστικού Κώδικα, που όπως τουλάχιστον καταγγέλλουν οι εργαζόμενοι δεν έχει τηρηθεί σ’ αυτήν την περίπτωση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Σε σχέση με τις εν γένει ενέργειες που έχει κάνει το Υπουργείο Εργασίας για την ανάσχεση της ανεργίας, η οποία πράγματι βρίσκεται σε έξαρση αυτόν τον καιρό, δεν θα αναφερθώ, γιατί υπάρχουν τα στοιχεία της γενικότερης πολιτικής, η οποία ακολουθείται σε μία πολύ δύσκολη περίοδο. 
Παράλληλα θα προσπαθήσω στη δευτερολογία μου να απαντήσω και στο δεύτερο ερώτημα, το οποίο έχετε θέσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Ξυνίδη.
Παρακαλείται ο κ. Μιχαήλ Κριτσωτάκης να λάβει το λόγο για δευτερολογία.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, πράγματι όσα είπε ο κύριος Υπουργός έχουν συμβεί. Εγώ θα κάνω μόνο μία παρατήρηση, διότι δεν έχω καμμιά αντίρρηση στο ημερολόγιο που μας παρουσίασε. 
Υπάρχει, λοιπόν, μία νομοθέτηση από την πλευρά της Κυβέρνησης για την καταβαράθρωση των εργασιακών σχέσεων και τώρα ψάχνουμε τη «θεραπεία» των συνεπειών της. Παρακολουθείτε πράγματι το θέμα και φαίνεται από το ότι ξέρετε αυτά που έχουν πράγματι συμβεί. Θα σας πω, βέβαια, ότι μπαίνει και ο εισαγγελέας στη μέση. Όμως, εγώ θα σας πω ποιο θα είναι το αποτέλεσμα όλο αυτό το διάστημα αλλά και το επόμενο. Αφού τα έχετε νομοθετήσει! Όχι εσείς προσωπικά –άλλο Υπουργείο- αλλά η Κυβέρνησή σας! Θα σας πω ακόμα για την ανυπαρξία και του ΣΕΠΕ και των μηχανισμών. 
Αυτά όσον αφορά το εργασιακό. Προσέξτε όμως. Η εταιρεία «Αριάδνη ΑΒΕΕ» ιδρύθηκε το 1982 από σαράντα οκτώ παντοπώλες, οι οποίοι αφ’ ενός μεν πίστευαν στην ιδέα του συνεταιρισμού και, αφ’ ετέρου προσπάθησαν να αμυνθούν στον ανταγωνισμό των μεγάλων σούπερ μάρκετ που έβλεπαν να έρχονται. 
Αυτό, όπως σας το διάβασα –γιατί το διάβασα- είναι από την ιστοσελίδα της επιχείρησης και είναι πραγματικότητα. Το γνωρίζουν όλοι οι παροικούντες την Κρήτη.
Στα χρόνια λειτουργίας της ως συνεταιρισμός, ίδρυσε οργανωμένη αποθήκη, απέκτησε υπερσύγχρονους οργανωμένους αποθηκευτικούς χώρους οκτώ χιλιάδων τετραγωνικών μέτρων, πιστοποιήθηκε με ISO και τελικά εξελίχθηκε σε μία σύγχρονη επιχείρηση με τις πωλήσεις της να ξεπερνούν τα 70 εκατομμύρια, με στοιχεία ισολογισμού του 2009 που θα σας καταθέσω και την ίδια εποχή οι πωλήσεις των καταστημάτων υπερέβαιναν τα 100 εκατομμύρια ευρώ. 
Ο Συνεταιρισμός διαπραγματευόταν τους όρους προμήθειας και διακίνησης των εμπορευμάτων για λογαριασμό των μετόχων και των πελατών. Το σύστημα αυτό έφτασε να απασχολεί τους εκατόν πενήντα εργαζόμενους με ενενήντα μετόχους, με δικά τους σούπερ μάρκετ και εκατόν πενήντα συνεργαζόμενα καταστήματα στην Κρήτη και στην Κάρπαθο και αποτελούσε ένα πυκνό δίκτυο με χιλιάδες πελάτες σε πόλεις και χωριά.
Το 2010 ο Συνεταιρισμός μετατρέπεται σε ανώνυμη εταιρεία με μετόχους που σαν κύρια δραστηριότητα έχουν αυτήν του ιδιοκτήτη του σούπερ μάρκετ, είναι ειδική εταιρεία δηλαδή. Δεν είναι, λοιπόν, μία κοινή επιχείρηση. Αυτό θέλω να γίνει κατανοητό. Ξεκίνησε λοιπόν ως Συνεταιρισμός, συνέχισε ως ανώνυμη εταιρεία με μέλη ιδιοκτήτες σούπερ μάρκετ, κυρίως ιδιοκτήτες μικρών καταστημάτων λιανικής. 
Σημειωτέον ότι το 2011 η διοίκηση πέρασε στον έλεγχο των προμηθευτών της, κυρίως ντόπιων αντιπροσώπων. Εκτιμά ότι από τους πενήντα εννέα εργαζόμενους πρέπει να παραμείνουν μόνο οι τριάντα για να είναι βιώσιμη η εταιρεία. Γιατί; Δεν εξηγείται. 
Όλοι αυτοί οι εργαζόμενοι που δέκα-δεκαπέντε χρόνια στήριξαν τις προαναφερόμενες επιτυχίες, τώρα αντιμετωπίζονται ως αριθμοί, ως νούμερα και όχι ως άνθρωποι και ως εργαζόμενοι. Ποιος μπορεί να ζήσει με δύο-τρεις μέρες εργασία την εβδομάδα και με 200 ή 400 ευρώ το μήνα; Λιγότερα, δηλαδή, και από το επίδομα της ανεργίας. 
Σε νόμους και μέτρα των κυβερνήσεων, όπως σας είπα και πριν, στηρίζονται αυτά που πράττουν αυτοί που κατά τη γνώμη μου, με τον ανθρώπινο νόμο παρανομούν. Με όλα αυτά τα μέτρα που σας υπαγορεύουν οι νόμοι κ.λπ., εσείς οδηγείτε χιλιάδες Έλληνες στη φτώχεια, την πείνα και την εξαθλίωση. Ένα παράδειγμα είναι αυτό που σας λέω. Δίκαια οι εργαζόμενοι δίνουν και τη δική τους μάχη -την περιγράψατε και εσείς- με έναν αγώνα διαρκείας –ένα μήνα τώρα απεργούν- κόντρα σ’ αυτά τα σχέδια. 
Δεν είπατε τίποτα όμως –πέρα από τα εργασιακά, που δεν είναι και η αρμοδιότητά σας, είπατε για το ημερολογιακό- που να αφορά το Υπουργείο Ανάπτυξης. Ελπίζω να πείτε τώρα. 
Οι αποθήκες όμως της εταιρείας αυτήν τη στιγμή είναι άδειες. Δεν λειτουργεί πια το σύστημα των κεντρικών προμηθειών, που έδινε δυνατότητα για ανταγωνιστικές τιμές στα συνεργαζόμενα καταστήματα κι αυτό σημαίνει ότι αυτά έχουν πια πρόβλημα. Θα μπουν, δηλαδή, στο σύστημα που τροφοδοτεί τα σούπερ μάρκετ, που σημαίνει ότι σιγά -σιγά θα απορροφηθούν από αυτά. 
Δημοσιεύματα όμως που έχουν βάση, παρουσιάζουν τον όμιλο «Αριάδνη» με ωρολογιακή βόμβα, έτοιμη να εκραγεί στην αγορά, παίρνοντας μαζί της ακόμα και επιχειρήσεις που ως χθες ήταν βιώσιμες και επικερδείς. 
Κατά τούτο νομίζω ότι εσείς είστε υποχρεωμένοι, ως εκ της φύσης και των αρμοδιοτήτων του Υπουργείου, να δώσετε μία απάντηση και μία λύση, όχι μόνο μία απάντηση. Το πρόβλημα, λοιπόν, αφορά όλη την τοπική κοινωνία και όχι μόνο του πρώην Νομού Ηρακλείου αλλά όλης της Κρήτης. Εδώ θα χαλάσουν ισορροπίες και θα δημιουργηθούν κέρδη για κάποιους και χάσιμο για πολλούς, δηλαδή για τους καταναλωτές. 
Η τοπική αγορά μιλά για κίνδυνο χρεοκοπικού ντόμινο και τότε θα είναι υπερπολλαπλάσιες οι χαμένες θέσεις εργασίας, οι στρατιές των ανέργων θα αυξάνονται και προσέξτε, αν ακούσετε είδηση αυτοκτονιών, θα είναι το αποτέλεσμα του ότι εμείς, εσείς, ως Κυβέρνηση, ως κοινωνία δεν μπορέσαμε να κάνουμε αυτό που θα έπρεπε, διότι αυτό που σας λέω, ότι κάποιοι οδηγούνται σε καταστροφή κ.λπ., είναι έτσι. 
Πέρσι τέτοια εποχή γίνονταν συζητήσεις για πάντρεμα του ομίλου «Αριάδνη» -και προσέξτε το αυτό γιατί έχει ιδιαίτερη σημασία- με άλλη γνωστή ομοειδή επιχείρηση -δεν αναφέρω το όνομα της Κρήτης- με σκοπό τη δημιουργία ενός μεγάλου σχήματος, το οποίο θα ανταποκρίνεται στις νέες συνθήκες της αγοράς, δηλαδή φθηνά και ποιοτικά προϊόντα για τους καταναλωτές σε τιμές ανταγωνιστικές και μέσα στο καθεστώς αυτό που ζούμε, το οποίο δεν ευνοεί βέβαια τέτοια πράγματα αλλά επιβάλλονται να γίνονται αυτά. 
Η συμφωνία αυτή θα ισχυροποιήσει, όπως έλεγαν τότε, την κρητική αγορά, τους παραγωγούς και τους καταναλωτές του νησιού. Στην εργασία αυτή συγκεντρώνονται τζίροι της τάξεως των 250 εκατομμυρίων, δηλαδή το 45% του λιανικού εμπορίου της Κρήτης και θα επιτευχθούν τεράστιες οικονομίες κλίμακας. Όμως αυτό χάλασε και χάλασε με τορπιλισμό, ο οποίος παραπέμπει σε πράγματα που ίσως εμπίπτουν και στο νόμο και μπορεί να τα πιάσει ίσως ακόμα και η ελλιπής νομοθεσία. Και σας λέω ότι εδώ φαίνεται ότι κρίθηκε η τύχη της εταιρείας και τα εργασιακά και τα υπόλοιπα. Εγώ δεν λέω ποιο είναι το σοβαρότερο, όλα είναι σοβαρά. 
Τέλος σας ρωτώ: Εσείς τι θα κάνετε; Τι θα απαντήσετε; Όχι σε εμένα αλλά τι θα απαντήσετε σε αυτήν την κατάσταση και πώς θα αναταχθεί αυτό που έχει συμβεί;
Η πρόταση, λοιπόν, της εταιρείας γίνεται με βάση εικονικές προειδοποιήσεις απόλυσης και με απολύσεις που εξαγγέλλονται με την καταβολή του μισού της αποζημίωσης που δικαιούνται οι εργαζόμενοι κ.λπ..
Για να δούμε τώρα, λοιπόν, υπάρχει το Υπουργείο; Υπάρχει η Κυβέρνηση; Υπάρχει πολιτική ή υπάρχει μόνο το μνημόνιο ως ευαγγέλιο και τα υπόλοιπα είναι ανύπαρκτα; Θα είστε, λοιπόν, παρατηρητές; Θα είστε «Πόντιοι Πιλάτοι» ή θα αναλάβετε τις ευθύνες και ως Υπουργείο Εργασίας και ως Υπουργείο Ανάπτυξης και Ανταγωνιστικότητας, ως Κυβέρνηση δηλαδή; Ή μήπως θα αφήσετε την αγορά, τους εργαζόμενους και τους καταναλωτές στην τύχη τους; Θα σας ακούσουμε τώρα, αλλά περιμένουμε να δώσετε μια απάντηση, γιατί διαφορετικά τα αποτελέσματα θα είναι άσχημα. 
Θα σας καταθέσω δύο προϋπολογισμούς των ετών 2008 και 2009, διότι είναι ενδεικτικοί και μπορεί κάποιος να καταλάβει πολλά πράγματα, αλλά και το ψήφισμα της συνέλευσης των εργαζομένων. 
Σας ευχαριστώ πολύ. 
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Μιχαήλ Κριτσωτάκη. 
Το λόγο έχει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης.</ChairmanSpeech> 
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Ευχαριστώ, κύριε Πρόεδρε. 
Κύριε συνάδελφε, τίθεται, λοιπόν, το εξής ερώτημα: Γιατί μια επιχείρηση με όλα αυτά τα πλεονεκτήματα, έτσι όπως εκτενώς μας τα περιγράψατε, φτάνει στο σημείο να μην είναι ανταγωνιστική; Γιατί πράγματι κάνει επιλογές, όπως να συμπτυχθεί με άλλες επιχειρήσεις, για να δημιουργήσει μεγέθη που θα της επιτρέπουν να είναι πιο ανταγωνιστική; 
Η αιτία είναι αυτό το οποίο είπατε, δηλαδή ότι στην αγορά υπάρχει ένας ανταγωνισμός και αυτός ο ελεύθερος ανταγωνισμός είναι πλέον και αποδεκτός αλλά και θεσμοθετημένος. 
Το σύστημα με το οποίο λειτουργεί η αγορά μας είναι ακριβώς ότι προσπαθούμε να εξασφαλίζουμε ίσες δυνατότητες σε όλους τους ενδιαφερόμενους, προκειμένου μέσα από τον ανταγωνισμό της πώλησης των προϊόντων τους να επιτυγχάνουμε φθηνά και καλά προϊόντα στους καταναλωτές. 
Άρα οποιαδήποτε έννοια προστασίας θα έδινε την απόχρωση ότι παρεμβαίνει το κράτος, προκειμένου να προστατεύσει συγκεκριμένων ειδών επιχειρήσεις σε σχέση με άλλες, πέραν των ευρωπαϊκών κανόνων που δεν νοείται τέτοιου είδους λειτουργία, αλλά και από την ίδια τη λογική της λειτουργίας της ελεύθερης αγοράς. 
Άρα, λοιπόν, η ουσία του ερωτήματος που απευθύνετε αυτήν τη στιγμή –και πολύ σωστά- προς το Υπουργείο Ανάπτυξης και Ανταγωνιστικότητας είναι το πώς μπορεί να παρέμβει το κράτος, ούτως ώστε σε καλές, υγιείς, μικρές και μάλιστα συνεταιριστικού τύπου επιχειρήσεις να μπορέσουν να εξασφαλιστούν στοιχειωδώς κανόνες ισότιμης συμμετοχής στην αγορά, ώστε να δώσουν το δικό τους αγώνα. 
Σ’ αυτό, λοιπόν, το ερώτημα, όπως ξέρετε, η πολιτεία έχει απαντήσει με το να ισχύουν ειδικοί κανόνες για την Κρήτη, σε σχέση με τις υπόλοιπες περιοχές της Ελλάδας, όπου δίνονται ειδικές προδιαγραφές για τη χορήγηση αδειών σε καταστήματα πώλησης τροφίμων, πολυκαταστήματα κ.λπ., πιο αυστηροί δηλαδή κανόνες για την αδειοδότηση. Αυτό, βεβαίως, θα ήταν το τυπικό. 
Το ουσιαστικό, λοιπόν, είναι το τι κάνουμε. 
Αυτό το οποίο κάνουμε στο Υπουργείο Εμπορίου είναι να δώσουμε τις δυνατότητες στις επιχειρήσεις, οι οποίες υστερούν στην προμήθεια της αλυσίδας των προϊόντων –αυτό το οποίο στην ουσία λέμε «logistics»- για να μπορούν να έχουν προϋποθέσεις, ώστε να εκσυγχρονίσουν έτσι τη λειτουργία τους και την προμήθεια των αποθηκών τους στις προμήθειες των προϊόντων, ώστε να ρίξουν τα κόστη τους, γιατί εκεί χάνουμε το παιχνίδι. 
Γι’ αυτόν το λόγο, λοιπόν, έχει εκπονηθεί ένα ειδικό πρόγραμμα εκσυγχρονισμού της εφοδιαστικής αλυσίδας και ευελπιστούμε ότι μέσω αυτού θα βελτιώσουμε την ανταγωνιστικότητα των ομοειδών επιχειρήσεων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Επίσης, ένα άλλο ζήτημα στο οποίο υστερούν οι ελληνικές επιχειρήσεις είναι τα ζητήματα του ανταγωνισμού, των προσφορών κ.λπ.. Δηλαδή, τα μεγάλα σούπερ μάρκετ έχουν τη δυνατότητα να κάνουν μεγαλύτερες προσφορές στα προϊόντα τους, λόγω ακριβώς και των μεγάλων τζίρων που κάνουν σε πανελλαδικό και παγκόσμιο επίπεδο. 
Γι’ αυτόν το λόγο, λοιπόν και προκειμένου να μην παραπλανάται και ο καταναλωτής σε σχέση με τις ευκαιρίες που του παρουσιάζονται όταν αγοράζει τα προϊόντα του, προωθήσαμε ειδική διάταξη που αφορά τις προωθήσεις των προϊόντων, όπου μπορεί ο καταναλωτής να βγάζει τα σαφή συμπεράσματά του για τα προϊόντα και την πραγματική τιμή στην οποία διατίθενται και να μη δελεάζεται από άλλες παραπλανητικού τύπου διαφημίσεις που γίνονται με έμμεσο τρόπο. 
Βρισκόμαστε σε ένα μεταβατικό στάδιο, ξέρετε. Μέχρι τώρα υπήρχε η εντύπωση, σε σχέση με τους προμηθευτές, ότι οι μεγάλες πολυεθνικές αλυσίδες εξασφαλίζουν περισσότερο τα χρήματα των προμηθευτών και ιδίως των Ελλήνων προμηθευτών. Τώρα βρισκόμαστε σε ένα μεταβατικό στάδιο, γιατί αποδεικνύεται ότι και οι μεγάλες πολυεθνικές αλυσίδες είναι αυτές οι οποίες καθυστερούν πολύ περισσότερο να πληρώσουν τους προμηθευτές τους. Αυτό δίνει μία ευκαιρία σε πιο ευέλικτα σχήματα να κερδίσουν την εμπιστοσύνη των προμηθευτών και να εξασφαλίσουν προϊόντα σε καλύτερες τιμές. Είναι κι αυτό ένα σημείο που πρέπει οι ελληνικές επιχειρήσεις με τη εφοδιαστική αλυσίδα να δώσουν τη μάχη τους.
Τέλος θέλω να πω ότι για τα ζητήματα του ανταγωνισμού, υπάρχουν πάρα πολλά περιθώρια βελτίωσης της λειτουργίας της Επιτροπής Ανταγωνισμού και της παράλληλης άσκησης αυτής της αρμοδιότητας από το εμπόριο, όπως επίσης και στα ζητήματα των ενδοομιλικών συναλλαγών, διότι έχουμε εντοπίσει σε αυτές τις πολυεθνικές αλυσίδες τέτοιου είδους λειτουργία. Η ανάδειξη της λειτουργίας αυτής μέσα από την εξέταση των σχετικών φακέλων, θα οδηγήσει στον περιορισμό της δυνατότητάς τους να ανταγωνίζονται αθέμιτα και να έχουν δεσπόζουσα θέση στην αγορά και θα βελτιώσει έμμεσα, λοιπόν, με αυτόν τον τρόπο και τη θέση των ελληνικών επιχειρήσεων.
Όλο αυτό είναι ένα πλέγμα λειτουργίας της αγοράς που οδηγεί στη διαφάνεια και στον καλύτερο ανταγωνισμό, που σε μία πολύ δύσκολη περίοδο για τις ελληνικές επιχειρήσεις με όλες τις δυνάμεις μας προσπαθούμε να τον υπηρετήσουμε. Δεν είναι δυνατόν να γίνεται, όμως, με στοχευμένες παρεμβάσεις σε συγκεκριμένες επιχειρήσεις, σε συγκεκριμένο τομέα αγοράς, όπως ίσως υπονοείτε με την ερώτησή σας, αλλά είναι ζήτημα γενικών στρατηγικών που ακολουθούμε σε σχέση με την αντιμετώπιση της αγοράς.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Αναπληρωτή Υπουργό Ανάπτυξης, Ανταγωνιστικότητας και Ναυτιλίας κ. Σωκράτη Ξυνίδη.
Εισερχόμεθα τώρα στην πρώτη με αριθμό 515/13-2-2012 επίκαιρη ερώτηση δεύτερου κύκλου της Βουλευτού του Πανελλήνιου Σοσιαλιστικού Κινήματος κ. Αικατερίνης Μπατζελή προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την εξαίρεση των Δήμων των Περιφερειών Στερεάς Ελλάδας και Νοτίου Αιγαίου από τον Άξονα Προτεραιότητας 1 του Επιχειρησιακού Προγράμματος «Τεχνική Υποστήριξη Εφαρμογής».
Στην επίκαιρη ερώτηση εκ μέρους της Κυβερνήσεως θα απαντήσει ο Υφυπουργός Ανάπτυξης, Ανταγωνιστικότητας και Ναυτιλίας κ. Αθανάσιος Μωραΐτης.
Παρακαλείται η ερωτώσα συνάδελφος κ. Αικατερίνη Μπατζελή να λάβει το λόγο, προκειμένου να αναπτύξει προφορικά την ερώτησή της.
Ορίστε, κυρία Μπατζελή, έχετε το λόγο.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΠΑΤΖΕΛΗ</Parlmember>: Ευχαριστώ πολύ, κύριε Πρόεδρε.
Θα ήθελα εξαρχής να δηλώσω, κύριε Πρόεδρε, ότι λόγω της διαδικασίας που ακολουθείται στις επίκαιρες ερωτήσεις και δεν μπορεί να υπάρχει συνυπογραφή, την ερώτηση αυτή την υποστηρίζει και ο κ. Ζωίδης, Βουλευτής ΠΑΣΟΚ απ’ το Αιγαίο.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Καλή η διευκρίνισή σας. Σας ευχαριστούμε.</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Και γιατί όχι και όλοι εμείς οι άλλοι;</Speech>
<Speech><Parlmember>ΑΙΚΑΤΕΡΙΝΗ ΜΠΑΤΖΕΛΗ</Parlmember>: Για λόγους τους οποίους μπορείτε να καταλάβετε.
Θα ήθελα, κύριε Υπουργέ, γνωρίζοντας την ευαισθησία του Υπουργείου σας για τα ζητήματα διαχείρισης των ΠΕΠ, αλλά και της τεχνικής βοήθειας του ΕΣΠΑ και της παρουσίας σας στα ζητήματα ανάπτυξης, να δώσετε ορισμένες διευκρινίσεις στον τρόπο λειτουργίας με τον οποίο οι δήμοι με τις αναπροσαρμογές που έχουν προκύψει στο πλαίσιο του «Καλλικράτη», πρέπει να έχουν ουσιαστική και άμεση βοήθεια για την εφαρμογή αναπτυξιακών πολιτικών, που θα συμβάλουν στην τόνωση της απασχόλησης και στην οικονομική ανάταση της περιοχής. 
Αναφέρομαι κυρίως στις δύο Περιφέρειες της Στερεάς Ελλάδος και του Νοτίου Αιγαίου, οι οποίες είναι στο Στόχο 2, στο στόχο σύγκλισης και έχουν εξαιρεθεί από πάρα πολλά οριζόντια προγράμματα, όπως το «Equal» που δεν είναι φυσικά δικό σας πρόγραμμα ή δεν έχουν την ίδια στήριξη με τις άλλες περιοχές.
Σύμφωνα με την απόφαση προβλέπεται η παροχή υπηρεσιών συμβούλων τεχνικής υποστήριξης και ειδικότητας, όπως μηχανικοί, λογιστές, γεωτεχνικοί για την ωρίμανση έργων που απαιτούν εξειδίκευση, τεχνογνωσίες. Γνωρίζετε πάρα πολύ καλά, κύριε Υπουργέ, ότι οι δήμοι δεν έχουν τέτοιο προσωπικό που να μπορέσουν να βοηθήσουν για την ωρίμανση των έργων.
Στο πλαίσιο της οικονομικής συγκυρίας που ζούμε, που δεν κάνουμε τους Πόντιους Πιλάτους -και οι Κυβέρνηση το έχει αποδείξει- θα πρέπει να πάρουμε μικρές αλλά μεγάλες αποφάσεις σε τοπικό επίπεδο. Γι’ αυτό θα ήθελα να σας ρωτήσω ποια μέτρα προτίθεται να λάβει το Υπουργείο για την άρση της αδικίας που γίνεται εις βάρος των δύο περιφερειών. 
Το δεύτερο: σε ποιες ενέργειες πιθανά είναι αναγκαίο να προβούν οι δήμοι αλλά και οι αντίστοιχες περιφέρειες, όπου η τεχνική βοήθεια και σε αυτούς δεν είναι επαρκής, διότι έχουν δοθεί στην ωρίμανση έργων άλλων πολιτικών, έτσι ώστε το μέτρο τεχνικής υποστήριξης να μπορεί να είναι οριζόντιο για όλους τους δήμους, έτσι ώστε η ωρίμανση των έργων και η συμμετοχή τους να είναι ουσιαστική και αποδοτική.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κ. Μπατζελή.
Παρακαλείται ο Υφυπουργός Ανάπτυξης Ανταγωνιστικότητας και Ναυτιλίας κ. Αθανάσιος Μωραΐτης να λάβει το λόγο, προκειμένου να απαντήσει στην ερωτώσα συνάδελφο.</ChairmanSpeech>
<Speech><Parlmember>ΑΘΑΝΑΣΙΟΣ ΜΩΡΑΪΤΗΣ</Parlmember> (Υφυπουργός Ανάπτυξης Ανταγωνιστικότητας και Ναυτιλίας): Ευχαριστώ, κύριε Πρόεδρε.
Αγαπητή συνάδελφε, πιστεύω ότι με τον καλύτερο τρόπο περιγράψατε την κατάσταση. Είναι ένα μεγάλο θέμα που υπάρχει για συγκεκριμένες περιφέρειες στη χώρα μας. Έχουμε αναφερθεί δημοσίως, έχουμε ασχοληθεί σε πάρα πολλές σκέψεις και θέλω να το πω σήμερα ξεκάθαρα και δημόσια για άλλη μια φορά. 
Πράγματι η Στερεά Ελλάδα και το Νότιο Αιγαίο, όπως ορθά περιγράψατε και εσείς, έχει πάρα πολλά προβλήματα τα οποία έχουν να κάνουν με το σημερινό μοντέλο του σχεδιασμού του χάρτη περιφερειακών ενισχύσεων που υπάρχει. Ο στόχος που έχουμε βάλει από την πρώτη στιγμή εμείς είναι ότι αυτός ο χάρτης περιφερειακών ενισχύσεων θα πρέπει να αλλάξει. Γι’ αυτό και η χώρα μας στη διαπραγμάτευση για την αναμόρφωση του νέου χάρτη -και μιλάω για τη νέα προγραμματική περίοδο 2014-2020- εισέρχεται με ένα ξεκάθαρο μοντέλο αντίληψης για το που θέλουμε να πάμε τα πράγματα. 
Μιλάμε, λοιπόν, για την ανάγκη να ληφθούν υπ’ όψιν περισσότερα κριτήρια. Να μην εμμένουμε στο μονοδιάστατο κριτήριο του κατά κεφαλήν ΑΕΠ, γιατί αυτό ακριβώς το κριτήριο δημιουργεί το πρόβλημα στις δικές σας περιφέρειες. Πρέπει να υπάρξουν δείκτες με μεγέθη που να πατάνε στην πραγματικότητα και να αποτυπώνουν τις οικονομικές και κοινωνικές συνθήκες της κάθε περιφέρειας. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Πιστεύω ότι η Στερεά Ελλάδα είναι μια χαρακτηριστική Περιφέρεια. Και οι ενδοπεριφερειακές ανισότητες είναι κάτι που θα πρέπει να δούμε –και το βλέπουμε ως χώρα- σ’ αυτήν τη δύσκολη και σκληρή διαπραγμάτευση την οποία έχουμε ξεκινήσει. 
Η άποψή μας είναι ότι για τις περιπτώσεις αυτές όπως είναι η Στερεά Ελλάδα πρέπει να εφαρμόζονται κατευθύνσεις των περιφερειακών ενισχύσεων σε επίπεδο νομαρχιακής ενότητας για να μπορέσουμε να απαντήσουμε και σ’ αυτό το μεγάλο θέμα. Υπάρχει, λοιπόν, αυτή η συγκεκριμένη διαπραγμάτευση μπροστά μας. 
Μέχρι να έρθουν όμως τα αποτελέσματα αυτής της διαπραγμάτευσης πρέπει να πω σήμερα και να ενημερώσω και εσάς και το ελληνικό Κοινοβούλιο για κάποιες συγκεκριμένες ενέργειες που έχουμε κάνει το τελευταίο διάστημα γι’ αυτές τις περιφέρειες. 
Πρώτον, διατηρήσαμε στο πλαίσιο της τελευταίας αναθεώρησης των προγραμμάτων το ποσοστό εθνικής χρηματοδότησης στο 50% και δεν το περιορίσαμε, όπως στα υπόλοιπα προγράμματα στο 15%. Με αυτήν την κίνηση διασφαλίσαμε για την Περιφέρεια Στερεάς Ελλάδας 91 εκατομμύρια ευρώ. Δεν χάθηκαν αυτά τα χρήματα.
Έχουμε μετά το ειδικό αναπτυξιακό πρόγραμμα της Στερεάς Ελλάδας, ένα από τα μεγαλύτερα σε όλη τη χώρα. Είναι προϋπολογισμού 150 εκατομμυρίων ευρώ. Ένα πρόγραμμα το οποίο ξεκίνησε το 2009 με μηδενική χρηματοδότηση. Το 2010 πάγωσε για ένα πολύ μεγάλο χρονικό διάστημα. Ξεμπλοκάραμε αυτό το ειδικό αναπτυξιακό και προχωράμε σήμερα δεκάδες έργα σε επίπεδο περιφέρειας από το ειδικό αυτό αναπτυξιακό πρόγραμμα. 
Όσον αφορά τώρα στην τεχνική βοήθεια, λαμβάνοντας υπ’ όψιν το πρόβλημα που αναφέρατε εσείς, ότι οι δήμοι δεν μπορούν να λάβουν την έξτρα αυτή οικονομική βοήθεια από τη ΜΟΔ, τι κάνουμε εμείς ακριβώς; 
Υπάρχει μέριμνα και ενεργοποιούμε γι’ αυτούς τους συγκεκριμένους δήμους συγκεκριμένες ομάδες κρούσης από τη ΜΟΔ όπου θα είναι στη διάθεση των δήμων για να μπορέσουν να λειτουργήσουν και να βοηθήσουν στην ωρίμανση και υλοποίηση των συγκεκριμένων έργων. 
Θα αναφέρω ένα παράδειγμα, το οποίο σας ενδιαφέρει. Στη Στερεά Ελλάδα είναι ήδη σε ετοιμότητα και προγραμματίζεται από τη ΜΟΔ, σε συνεργασία με το ΥΠΕΚΑ, μέσα στο 2012 να υποστηριχθούν όλοι οι ΟΤΑ της Περιφέρειας Στερεάς Ελλάδας που έχουν αναλάβει έργα αποκατάστασης ΧΑΔΑ. 
Δεν είναι καθόλου εύκολο. Είναι αρκετά δύσκολο. Και πραγματικά μπήκα κι εγώ στη διαδικασία να δω γιατί χρειάζονται τόσοι άνθρωποι. Διότι οι δήμοι μας –και το αναφέρατε κι εσείς- πλέον δεν έχουν τα εργαλεία, δεν έχουν, αν θέλετε, τις δυνατότητες να μπορέσουν από μόνοι τους να ωριμάσουν και να υλοποιήσουν έργα.
Πρέπει, λοιπόν, να υπάρξουν και δείκτες με μεγέθη που να πατάνε, όπως είπαμε, στην πραγματικότητα.
Θέλω, λοιπόν, να ξέρετε –θα το ξεκαθαρίσω αυτό- ότι η ΜΟΔ έχει αυτή την πολιτική κατεύθυνση από εμάς, να συνδράμει με τις ειδικές ομάδες κρούσης σε αυτούς τους δήμους και να μπορέσει να σταθεί δίπλα στα προβλήματα και στα αδιέξοδα τα οποία έχουν μέχρι σήμερα.
Κάτι άλλο: Το «Jessica» ενεργοποιήθηκε προχθές, 9 του Φλεβάρη. Σαράντα εκατομμύρια για τη Στερεά Ελλάδα. Πρόκειται για ένα νέο χρηματοδοτικό εργαλείο το οποίο μας εισάγει σε μία νέα κουλτούρα και νοοτροπία που θα είναι η νέα προγραμματική περίοδος που θα στηριχθεί κυρίως σε αυτά τα εργαλεία.
Θέλω, λοιπόν, να πω ότι αναπτυξιακές ευκαιρίες υπάρχουν. Εμείς είμαστε δίπλα σας, να στηρίξουμε και την περιφέρειά σας και τους δήμους έναν – έναν ξεχωριστά, ώστε να μπορέσουμε να παραμερίσουμε τις όποιες αδικίες φέρει μέχρι σήμερα ο συγκεκριμένος χάρτης περιφερειακών ενισχύσεων.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Η κ. Αικατερίνη Μπατζελή, Βουλευτής Φθιώτιδας, έχει το λόγο τρία λεπτά.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΠΑΤΖΕΛΗ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, προφανώς ουδείς μπορεί να αμφισβητήσει το ξεμπλοκάρισμα του ειδικού αναπτυξιακού προγράμματος της Στερεάς Ελλάδας, την ενεργοποίηση του «Jessica», τη διασφάλιση των 91.000.000 από τις εξοικονομήσεις οι οποίες έγιναν και την πρόθεσή σας διά μέσου ΜΟΔ να στηριχθούν τεχνοκρατικά οι διαχειριστικές αρχές και οι δήμοι στην περιφέρεια.
Θα ήθελα, όμως, κύριε Υπουργέ, να σας πω ότι πρέπει να λυθούν επιτόπου τα ζητήματα της τεχνογνωσίας των δήμων ή της περιφέρειας, διότι υπάρχουν μία σειρά από μη ώριμα έργα. Θα σας πω ένα χαρακτηριστικό παράδειγμα που αφορά τη Φθιώτιδα, το μεγάλο έργο για την Ανθήλη, ένα έργο περίπου 8.000.000 όπου εάν δεν γίνει η ωρίμανση της μελέτης βάσει των τεχνικών προδιαγραφών, δεν θα μπορέσει να υλοποιηθεί. Μετά από κάθε νεροποντή η εθνική οδός γκρεμίζεται, πνίγεται και καταστρέφονται περιουσίες.
Είχα στείλει μία επιστολή με την οποία υποστήριζα ότι πρέπει γραμμικά να αυξηθεί η τεχνική βοήθεια κυρίως προς τις περιοχές «Στόχου 2», γιατί έχουν απορροφήσει όλη τους την τεχνική βοήθεια λόγω περιορισμένων κονδυλίων, έτσι ώστε αυτή η τεχνική βοήθεια να μπορέσει να δίνεται στους περιφερειάρχες στον κ. Περγαντά, στους αντίστοιχους αντιπεριφερειάρχες, για να ωριμάζουν τα έργα.
Εάν εσείς έχετε κάποιο άλλο σχέδιο για να ωριμάζουν οι μελέτες μεγάλων έργων των ΠΕΠ, παρακαλώ να μας το κοινοποιήσετε.
Θα ήθελα να έρθω, κλείνοντας, στο σημαντικό θέμα της ανεργίας της Στερεάς Ελλάδος, για το οποίο σας έχω στείλει μία επιστολή.
Κύριε Υπουργέ, χθες στο Ευρωπαϊκό Κοινοβούλιο η επιτροπή παρουσίασε ότι περίπου 82 δισεκατομμύρια ευρώ από τα διαρθρωτικά ταμεία συνολικά στην Ευρώπη, δεν έχουν απορροφηθεί. Και η ίδια η κ. Χούμπνερ ανέφερε ότι τα περίπου 60 δισεκατομμύρια ευρώ συνολικά –μεταξύ των οποίων συμμετέχει και η χώρα μας- θα μπορέσουν να κάνουν έναν επαναπροσανατολισμό αυτών των κονδυλίων για να στηρίξουν την απασχόληση και κυρίως τις μικρομεσαίες επιχειρήσεις.
Θα σας παρακαλούσα πάρα πολύ αυτήν την ιδέα, η οποία πλέον είναι πολιτική της Ευρώπης και της Επιτροπής, να την λάβετε και εσείς σοβαρά υπ’ όψιν για περιοχές μάλιστα του Στόχου 2 και της Στερεάς Ελλάδος, όπου η τόνωση της απασχόλησης είναι το άλφα και το ωμέγα.
Θα συμφωνήσω μαζί σας ότι δεν πρέπει να καθυστερήσουμε να βγάλουμε τους νέους δείκτες για τις επόμενες δημοσιονομικές προοπτικές όπου δεν πρέπει να στηρίζονται, όπως πολύ σωστά είπατε, στο ακαθάριστο εισόδημα, αλλά και σε άλλους δείκτες, όπως είναι αυτός της απασχόλησης. Δυστυχώς η Στερεά Ελλάδα θα είναι ο πρώτος στόχος, διότι έχει μεγάλο βαθμό ανεργίας. Για τώρα, όμως η κ. Χούμπνερ είπε ότι έχετε όλο το δικαίωμα του επανασχεδιασμού ή της συγκέντρωσης κονδυλίων για να στηρίξετε την απασχόληση και κυρίως τις μικρομεσαίες επιχειρήσεις. Θα ήθελα να το δείτε. Γνωρίζω ότι πιθανότατα η απάντηση δεν μπορεί να δοθεί τώρα. Θέλω, όμως, μια πολιτική δέσμευση πάνω στο θέμα ότι θα το εξετάσετε.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Υφυπουργός Ανάπτυξης, Ανταγωνιστικότητας και Ναυτιλίας κ. Θανάσης Μωραΐτης έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΜΩΡΑΪΤΗΣ</Parlmember> (Υφυπουργός Ανάπτυξης, Ανταγωνιστικότητας και Ναυτιλίας): Ευχαριστώ, κύριε Πρόεδρε.
Θέλω να αρχίσω από το τελευταίο και να πω ότι περάσαμε αρκετές μέρες και εβδομάδες σε μια σκληρή διαπραγμάτευση για ένα από τα προγράμματα, το οποίο τρέχει σ’ εμάς σήμερα και είναι το Αποθεματικό Απροβλέπτων. Εκεί θέλαμε πράγματι να μπει και η συγκεκριμένη περιφέρεια. Θέλαμε να έχει και μια άλλη διάσταση. Θέλαμε, πράγματι, να στηρίξουμε τη μικρομεσαία επιχείρηση σε μια πολύ δύσκολη χρονική περίοδο και σε ένα πολύ δύσκολο επιχειρηματικό περιβάλλον. 
Βεβαίως, η εξέλιξη που αναφέρατε είναι μια θετική εξέλιξη και πρέπει να την δούμε. Θέλω, όμως, να σας πάω τέσσερις πέντε μήνες πίσω όταν βλέπαμε την επιτροπή να στέκεται σκληρά απέναντί μας και να υποστηρίζει ότι πρέπει να ακολουθήσουμε κατά γράμμα τους κανόνες ή, αν θέλετε, την πολιτική που εφαρμόζεται τα τελευταία χρόνια. Αν θέλουμε να μιλάμε για το ΕΚΤ, μιλάμε για μια πολιτική που στηρίζει μόνο την εκπαίδευση και τίποτα άλλο. Πιστεύω ότι είναι ένα μεγάλο θέμα αυτό το οποίο αναφέρατε σήμερα. Θα το δούμε τις επόμενες μέρες. Είναι μια σκληρή διαπραγμάτευση.
Μιλήσατε για κάτι το οποίο το θεωρώ πάρα πολύ σημαντικό και αναφέρατε τον όρο «μη ώριμα έργα» και αναφέρατε και ένα χαρακτηριστικό παράδειγμα από την περιοχή σας. Σας είπα, λοιπόν, ότι εμείς είμαστε εδώ για να σταθούμε δίπλα στην περιφέρεια. Το κάνουμε αυτήν τη στιγμή και έχουμε μια πάρα πολύ καλή συνεργασία. Στεκόμαστε δίπλα στους δήμους, που πράγματι έχει τελειώσει η τεχνική τους βοήθεια, αλλά ξέρετε κάτι; Αυτές οι ομάδες κρούσης, που εμείς φτιάχνουμε και στέλνουμε στους δήμους, έχουν πολύ πιο σημαντικά και γρήγορα αποτελέσματα από το να στείλουμε 40.000 ή 50.000 έξτρα τεχνική βοήθεια σε ένα δήμο. Αυτό το γνωρίζετε πάρα πολύ καλά, γιατί έχουμε αποτελέσματα. 
Αν κάποιος καθίσει και δει λίγο το χάρτη της εικόνας του ΕΣΠΑ, θα δει ότι το τελευταίο εξάμηνο εκατοντάδες έργα σ’ όλη την Ελλάδα ωριμάσαν και προχώρησαν. Γιατί όμως φτάσαμε εκεί; Γιατί, αγαπητή συνάδελφε, επί δεκαετίες το πολιτικό σύστημα χωρίς να υπάρχουν ώριμα έργα, χωρίς να υπάρχουν ολοκληρωμένες μελέτες, απλά δεσμευόταν και ανακοίνωνε έργα. Είναι κάτι το οποίο δεν πρέπει σε καμμία περίπτωση να συνεχίσουμε να το κάνουμε.
Θέλω να πω το εξής: Η διαπραγμάτευση είναι σκληρή όσον αφορά το χάρτη περιφερειακών ενισχύσεων και αυτό το οποίο θέλουμε να αλλάξουμε για τη δική σας περιφέρεια. Είναι μια διαπραγμάτευση που δεν εξαρτάται από εμάς πότε θα τελειώσει, γιατί αναφέρατε τους δείκτες. Η διαπραγμάτευση έχει αρχίσει και είναι σκληρή. Εμείς δίνουμε τη μάχη μας. Πιστεύουμε ότι θα την πετύχουμε. 
Θέλω να φέρω ακόμη δύο στοιχεία. Το 2010-2011 πάνω από σαράντα επί τόπου στηρίξεις έγιναν σε ΟΤΑ της Στερεάς Ελλάδας τις δύο αυτές χρονιές, όταν ζητήθηκαν από τη ΜΟΔ. Επίσης θέλω να αναφέρω και να σημειώσω ότι βάσει των ίδιων στοιχείων δεν υπήρξε κατά το 2011 κανένα αίτημα υποστήριξης είτε από την περιφέρεια είτε από την αρμόδια διαχειριστική αρχή των ΠΕΠ για έργα του ΕΚΠΑ ή του ΕΚΤ που δεν ικανοποιήθηκαν. Ό,τι μας ήρθε από την Περιφέρεια Στερεάς Ελλάδας και ως Υπουργείο και ως ΜΟΔ σταθήκαμε δίπλα και προσπαθήσαμε με κάθε τρόπο να δώσουμε τις καλύτερες λύσεις.
Κλείνω λέγοντας ότι οι πόροι μπορεί να λείπουν και αυτό πλέον το βλέπουμε όλοι μας. Έχουμε λίγους πόρους σ’ αυτήν τη δύσκολη περίοδο για να τα βγάλουμε πέρα. Πιστεύω ότι μ’ ένα σωστό προγραμματισμό, με μια σοβαρότητα και με στοχευμένες πολιτικές μπορούμε να δώσουμε τις λύσεις που πραγματικά απαιτεί η χώρα μας.
Σας ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ευχαριστούμε.
Η δεύτερη με αριθμό 523/13-2-2012 επίκαιρη ερώτηση δευτέρου κύκλου του Ανεξάρτητου Βουλευτή κ. Εμμανουήλ Κεφαλογιάννη προς τον Υπουργό Οικονομικών, σχετικά με την επιβολή ειδικού φόρου κατανάλωσης στο κρασί δεν συζητείται λόγω κωλύματος του Βουλευτή και διαγράφεται.
Επίσης η τρίτη με αριθμό 518/13-2-2012 επίκαιρη ερώτηση δευτέρου κύκλου του Βουλευτή του Λαϊκού Ορθόδοξου Συναγερμού κ. Παύλου Μαρκάκη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την οριοθέτηση των ρεμάτων της Σκιάθου δεν συζητείται λόγω κωλύματος Υπουργού και διαγράφεται. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, είκοσι μαθητές και μια εκπαιδευτικός από το Δημοτικό Σχολείο Αυγουλέα Λιναρδάτου.
Η Βουλή τούς καλωσορίζει
(Χειροκροτήματα απ’ όλες τις πτέρυγες της Βουλής)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμιστική Διακυβέρνηση: Αρχές, Διαδικασίες και Μέσα Καλής Νομοθέτησης». 
Η Διάσκεψη των Προέδρων αποφάσισε στη συνεδρίασή της, στις 9-2-2012, τη συζήτηση του νομοσχεδίου σε μια συνεδρίαση.
Ο Γραμματέας της Κοινοβουλευτικής Ομάδας του Λαϊκού Ορθόδοξου Συναγερμού κ. Ηλίας Πολατίδης με επιστολή του στον Πρόεδρο της Βουλής κ. Φίλιππο Πετσάλνικο κάνει γνωστό ότι κατά τη σημερινή συζήτηση του νομοσχεδίου: «Ρυθμιστική Διακυβέρνηση: Αρχές, Διαδικασίες και Μέσα Καλής Νομοθέτησης» ορίζεται ως ειδικός αγορητής ο Βουλευτής κ. Άγγελος Κολοκοτρώνης. 
Επίσης, ο Πρόεδρος της Κοινοβουλευτικής Ομάδας του ΣΥΡΙΖΑ κ. Αλέξης Τσίπρας με επιστολή του στον Πρόεδρο της Βουλής κ. Φίλιππο Πετσάλνικο κάνει γνωστό ότι κατά τη σημερινή συζήτηση του νομοσχεδίου ορίζει ως Κοινοβουλευτικό Εκπρόσωπο το Βουλευτή κ. Βασίλειο Μουλόπουλο. 
Το λόγο έχει ζητήσει ο κύριος Υπουργός. 
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΡΕΠΠΑΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κύριε Πρόεδρε.
 Θα καταθέσω σειρά νομοτεχνικών βελτιώσεων που προκύπτουν μετά τη συζήτηση που έγινε στην αρμόδια επιτροπή και είναι προτάσεις συναδέλφων Βουλευτών και προτάσεις που έκανε ο εκπρόσωπος της Νέας Δημοκρατίας και τις έχουμε υιοθετήσει σε μεγάλο βαθμό. Θεωρούμε ότι με τον τρόπο αυτόν γίνεται καλύτερο το νομοσχέδιο. 
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Δημήτριος Ρέππας καταθέσει τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να μπουν οι σελ. 76-78)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει η εισηγήτρια του ΠΑΣΟΚ κ. Μαρία Σκραφνάκη για δεκαπέντε λεπτά.</ChairmanSpeech>
<Speech><Parlmember>ΜΑΡΙΑ ΣΚΡΑΦΝΑΚΗ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριοι Υπουργοί, συζητούμε σήμερα ένα σημαντικό νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης, με το οποίο επιχειρείται η θεσμοθέτηση της ρυθμιστικής διακυβέρνησης, η θεσμοθέτηση των αρχών και των μέσων καλής νομοθέτησης και των διαδικασιών τήρησης αυτών. 
Στόχος του υπό συζήτηση νομοσχεδίου είναι η βελτίωση της ποιότητας του νομοθετικού έργου στην Ελλάδα, η θέσπιση νέων διαδικασιών παραγωγής ρυθμίσεων που θα διέπονται από ανοιχτές και διαφανείς διαδικασίες καθώς και ο ουσιαστικός έλεγχος της εφαρμογής των υφιστάμενων αλλά και των παραγόμενων ρυθμίσεων.
Σύμφωνα με τις εκθέσεις του ΟΑΣΑ το ελληνικό ρυθμιστικό σύστημα χαρακτηρίζεται από ιδιαίτερα χαμηλά ποιοτικά χαρακτηριστικά αφού υπάρχει πληθώρα νόμων, οι οποίοι αλλάζουν πολύ συχνά, εμφανίζονται πολλές επικαλύψεις και συναρμοδιότητες, υπάρχει αυξημένη γραφειοκρατία και έλλειψη διαφάνειας. Όλα αυτά, δυσχεραίνουν την ανάπτυξη και τη βιωσιμότητα της επιχειρηματικότητας στην Ελλάδα αλλά και την άμεση προσέλκυση ξένων επενδύσεων.
Τα δομικά και χρόνια αυτά προβλήματα του κανονιστικού μας συστήματος υπονομεύουν την αρχή της ισονομίας και της νομιμότητας, συμβάλλουν στη δημιουργία σοβαρών διοικητικών δυσλειτουργιών και αποτελούν παράγοντα ανάσχεσης των μεταρρυθμίσεων, φραγμό στην ανταγωνιστικότητα, την επιχειρηματικότητα, στην προσέλκυση ξένων επενδύσεων και στην ανάπτυξη της εθνικής οικονομίας. 
Κρίνεται, λοιπόν, απαραίτητη η ριζική αντιμετώπιση των χρόνιων προβλημάτων της νομοθετικής και κανονιστικής παραγωγής. Κρίνεται απαραίτητη η βελτίωση των κανόνων παραγωγής του νομοθετικού έργου για να αντιμετωπίσουμε την πολυνομία, την επικάλυψη αρμοδιοτήτων ανάμεσα στα όργανα της διοίκησης για να υπάρξει αποτελεσματική καταπολέμηση της γραφειοκρατίας και της διαφθοράς. Είναι, επίσης, αναγκαίος ο προγραμματισμός του νομοθετικού έργου, ο οποίος ακολουθείται ήδη σε πολλά κράτη-μέλη της Ευρωπαϊκής Ένωσης.
Ο προγραμματισμός στο σχεδιασμό και στη ρυθμιστική παραγωγή των Υπουργείων, η προώθηση συστημάτων αξιολόγησης των επιπτώσεων της νομοθεσίας και γενικότερα ο συντονισμός του νομοθετικού έργου αποτελούν βασικές προϋποθέσεις για την ανάπτυξη της ρυθμιστικής διακυβέρνησης στην Ελλάδα και την ευρύτερη αναδιοργάνωση της λειτουργίας των δημοσίων υπηρεσιών.
Η βελτίωση της διαδικασίας παραγωγής του νομοθετικού έργου, η εποπτεία εφαρμογής των νόμων που ψηφίζουμε και η αποτίμηση των αποτελεσμάτων κάθε ρύθμισης πρέπει να αποτελεί το βασικό μας μέλημα, ώστε να εξαλείψουμε τα φαινόμενα της πολυνομίας, της κακονομίας, της μη εφαρμογής των νόμων που έφεραν τη χώρα μας σε αυτήν τη δυσμενή θέση, όπου έχει απαξιωθεί η έννοια του κράτους, των νόμων και των θεσμών.
Η παρούσα νομοθετική πρωτοβουλία αποτελεί μια σημαντική και καινοτόμα, μη δημοσιονομικού χαρακτήρα αναπτυξιακή πολιτική, η υλοποίηση της οποίας ήταν αναγκαία εδώ και καιρό. Ήδη η ανάγκη της καλής νομοθέτησης εμφανίζεται από τις αρχές της δεκαετίας του ’80 ως δημόσια πολιτική στις αγγλοσαξονικές χώρες. Από τα μέσα της δεκαετίας του ’90 αποτέλεσε βασική πολιτική προτεραιότητα για την Ευρωπαϊκή Ένωση, η οποία βασιζόμενη στην αρχή της επικουρικότητας και της αναλογικότητας επιχείρησε τη μείωση του όγκου των ρυθμίσεων, την υποχρεωτική επεξεργασία και την πρόταση εναλλακτικών λύσεων πριν την υιοθέτηση μιας ρύθμισης, την χρήση του ελέγχου αναγκαιότητας και τη μελέτη των κανονιστικών επιπτώσεων στις επιχειρήσεις.
Σήμερα η πολιτική και τα μέσα καλής νομοθέτησης της Ευρωπαϊκής Ένωσης έχουν εισαχθεί θεσμικά στη συντριπτική πλειοψηφία των κρατών-μελών της. Παρά τις εθνικές διαφοροποιήσεις, οι πολιτικές αυτές παρουσιάζουν μια συνεκτική και ομοιογενή εικόνα, ιδιαίτερα ως προς την εφαρμογή της ρυθμιστικής διακυβέρνησης, όπως η ανάλυση συνεπειών ρυθμίσεων, η ενσωμάτωση σε αυτή της διαβούλευσης, η μείωση των διοικητικών βαρών και η απλούστευση των διαδικασιών παροχής των δημοσίων υπηρεσιών, καθώς και η λειτουργία φορέων εποπτείας και η αξιολόγηση της εφαρμογής της καλής νομοθέτησης. 
Στην Ελλάδα η καλή νομοθέτηση αποτέλεσε βασική πολιτική στόχευση ήδη από τις αρχές της δεκαετίας του ’50 και ιδιαίτερα στα μέσα της δεκαετίας του ’90, οπότε και επισημάνθηκε η αναγκαιότητα αλλαγής του τρόπου παραγωγής του νομοθετικού έργου. Η ουσιαστική, όμως, προώθηση της πολιτικής της κανονιστικής μεταρρύθμισης στην ελληνική διοίκηση και οικονομία επέρχεται με την είσοδο της Ελλάδας στην ΕΟΚ και στη συνέχεια στην ΟΝΕ. 
Το 2000 δημιουργήθηκε στο Υπουργείο Εσωτερικών Επιτροπή Κανονιστικής Μεταρρύθμισης, η επονομαζόμενη «Επιτροπή Βροντάκη», με αντικείμενο την πρόταση μέτρων θεσμικού χαρακτήρα για τη βελτίωση της ποιότητας των ρυθμίσεων στην Ελλάδα. Όμως, το σχέδιο νόμου που παρήγαγε εκείνη η επιτροπή δεν προωθήθηκε τότε στη Βουλή λόγω αντιδράσεων και διαφωνιών, με αποτέλεσμα να μη γίνει τότε το καθοριστικό βήμα υιοθέτησης ενός συνολικού συστήματος βελτίωσης του ρυθμιστικού περιβάλλοντος στη χώρα μας.
Αργότερα, το 2003, όταν η ελληνική Κυβέρνηση είχε αναλάβει την Προεδρεία της Ευρωπαϊκής Ένωσης, το Υπουργείο Εσωτερικών είχε εκπονήσει μελέτη στην οποία αναλυόταν ο τρόπος εφαρμογής της καλής νομοθέτησης στα κράτη-μέλη της Ευρωπαϊκής Ένωσης. Με εγκύκλιο του Υπουργείου Εσωτερικών το 2006 γίνεται υποχρεωτική η εκπόνηση έκθεσης ανάλυσης συνεπειών ρυθμίσεων που θα συνόδευε κάθε σχέδιο νόμου. Δυστυχώς η εφαρμογή του μέτρου αυτού ήταν πλημμελής. 
Μεγαλύτερη έμφαση στην εφαρμογή των αρχών της καλής νομοθέτησης δόθηκε μετά το τέλος του 2009 με ορόσημο την αλλαγή του Κανονισμού της Βουλής που έγινε το καλοκαίρι του 2010. Σύμφωνα με το νέο Κανονισμό της Βουλής κάθε σχέδιο νόμου που κατατίθεται στη Βουλή συνοδεύεται από ανάλυση συνεπειών ρυθμίσεων. 
Σήμερα, βλέποντας την αναγκαιότητα βελτίωσης του τρόπου νομοθέτησης, θεσμοθετούμε με το υπό συζήτηση νομοσχέδιο τη ρυθμιστική διακυβέρνηση, τις αρχές και τα μέσα της καλής νομοθέτησης, όπως αυτά ορίζονται στο άρθρο 1, με το οποίο εισάγονται οι ορισμοί των κύριων εννοιών που υπό συζήτηση νόμου. 
Συγκεκριμένα, ορίζεται η έννοια της ρύθμισης της καλής νομοθέτησης, της ρυθμιστικής διακυβέρνησης, των διοικητικών βαρών, της αναμόρφωσης δικαίου, του γραφείου καλής νομοθέτησης και του γραφείου νομοθετικής πρωτοβουλίας, έννοιες οι οποίες αναφέρονται και αναλύονται παρακάτω.
Στο άρθρο 2 παρατίθενται οι αρχές καλής νομοθέτησης, μεταξύ των οποίων είναι η αναγκαιότητα, η αναλογικότητα, η απλότητα και η σαφήνεια του περιεχομένου των ρυθμίσεων, η αποφυγή αντιφατικών ρυθμίσεων, η αποτελεσματικότητα και αποδοτικότητά τους με συνεκτίμηση των οικονομικών συνεπειών της ρύθμισης, η διαφάνεια και βεβαίως προστέθηκε και η διασφάλιση της ισότητας των φύλων. Όλες αυτές οι αρχές θα εφαρμόζονται από εδώ και πέρα τόσο κατά την κατάρτιση και αξιολόγηση των νέων νόμων όσο και κατά την απλούστευση, αναμόρφωση και κωδικοποίηση των υφιστάμενων ρυθμίσεων καθώς και κατά την ενσωμάτωση του Κοινοτικού Δικαίου. 
Στη συνέχεια, στο άρθρο 3 θεσμοθετούνται οι διαδικασίες καλής νομοθέτησης με τον προγραμματισμό της νομοθετικής πρωτοβουλίας ανά Υπουργείο. Συγκεκριμένα, στην αρχή κάθε ετήσιας Κοινοβουλευτικής Συνόδου και στο πλαίσιο του νομοθετικού προγραμματισμού του Υπουργείου τους όλοι οι Υπουργοί υποχρεούνται να ενημερώνουν το γραφείο καλής νομοθέτησης σχετικά με τον αριθμό και τα αντικείμενα των νομοσχεδίων που προτίθενται να εισάγουν προς ψήφιση στη Βουλή. Εξαιρούνται βέβαια τα νομοσχέδια που αφορούν εναρμόνιση οδηγιών της Ευρωπαϊκής Ένωσης, οι Διεθνείς Συμβάσεις και τα κατεπείγοντα νομοσχέδια.
Πολύ θετικό, επίσης, είναι ότι εξορθολογείται ο θεσμός της νομοθετικής εξουσιοδότησης, προκειμένου οι ρυθμίσεις να είναι πλήρεις. Συγκεκριμένα, οι εξουσιοδοτικές διατάξεις θεσπίζονται μόνο όταν η νομοθετική εξουσιοδότηση είναι ειδική και ορισμένη σύμφωνα με την παράγραφο 2 του άρθρου 42 του Συντάγματος και αν ο σκοπός της εξουσιοδότησης δεν μπορεί να επιτευχθεί με τη χρήση υφισταμένων εξουσιοδοτήσεων. Όλες δε οι εξουσιοδοτικές διατάξεις μπαίνουν σε ένα αυτοτελές άρθρο στο τέλος του νομοσχεδίου πριν τις μεταβατικές διατάξεις που και αυτές μπαίνουν σε ένα αυτοτελές άρθρο. Επίσης, ορίζεται ότι, αν στο νομοσχέδιο προβλέπεται η έκδοση προεδρικών διαταγμάτων, για να εισαχθεί προς συζήτηση στο Υπουργικό Συμβούλιο πρέπει να συνοδεύεται από τα προσχέδια των προεδρικών αυτών διαταγμάτων καθώς και από τα χρονοδιαγράμματα εφαρμογής τους.
Στις περιπτώσεις νομοθετικής μεταβολής, όπου αντικαθίσταται, τροποποιούνται, προστίθενται ή καταργούνται υφιστάμενες διατάξεις, αναφέρεται εξαρχής ολόκληρο το άρθρο, όπως αυτό διαμορφώνεται τελικά, προς αποφυγήν παρερμηνειών. Ακόμα, προβλέπεται ότι κάθε νομοσχέδιο συνοδεύεται από κατάλογο που περιλαμβάνει τις διατάξεις που εμπίπτουν στην αρμοδιότητα περισσοτέρων Υπουργείων, ώστε να είναι σαφές ποιους αφορά. 
Όλα τα παραπάνω είναι σίγουρο ότι θα βελτιώσουν τη νομοθετική διαδικασία, καθώς σήμερα πολλές φορές ψηφίζουμε νόμους, η εφαρμογή των οποίων καθυστερεί λόγω μη έκδοσης των απαιτούμενων προεδρικών διαταγμάτων ή των εξουσιοδοτικών αποφάσεων ή διατάξεων και έτσι μέχρι τώρα είχαμε πολλές αστοχίες και ατελείς νόμους, φαινόμενο το οποίο θα περιοριστεί με τις ρυθμίσεις του υπό συζήτηση νομοσχεδίου.
Με το άρθρο 5 θεσμοθετούνται τα μέσα της καλής νομοθέτησης, τα οποία θα συμβάλουν στη βελτίωση της ποιότητας των νόμων. Αυτά είναι η διαβούλευση, η ανάλυση συνεπειών ρυθμίσεων, η αιτιολογική έκθεση των νόμων, η απλούστευση, η κωδικοποίηση και η αναμόρφωση του δικαίου καθώς και η αξιολόγηση των αποτελεσμάτων εφαρμογής των ρυθμίσεων.
Η διαβουλευτική διαδικασία, η οποία προσδιορίζεται αναλυτικά στο άρθρο 6, περιλαμβάνει δύο φάσεις, οι οποίες μπορεί να γίνουν και ταυτόχρονα. Κατά την πρώτη φάση, η οποία διαρκεί τουλάχιστον δύο εβδομάδες, ο πολίτης ενημερώνεται και μπορεί να σχολιάσει το στόχο και το επιδιωκόμενο αποτέλεσμα της σχεδιαζόμενης ρύθμισης, τις εναλλακτικές επιλογές, το κόστος, τα οφέλη και τις διακινδυνεύσεις που ενδέχεται να προκύψουν από αυτήν, ενώ κατά τη δεύτερη φάση, η οποία διαρκεί τουλάχιστον τρεις εβδομάδες, αναρτάται στον διαδικτυακό τόπο προσχέδιο των διατάξεων του νομοσχεδίου και παρέχεται η δυνατότητα να γίνει σχολιασμός σε κάθε άρθρο. Τα σχόλια και οι προτάσεις επί της σχεδιαζόμενης ρύθμισης που προκύπτουν από τη διαδικασία της δημόσιας διαβούλευσης παρουσιάζονται σε έκθεση του γραφείου νομοθετικής πρωτοβουλίας του αρμόδιου κάθε φορά Υπουργείου, η οποία και αναρτάται στο διαδίκτυο. 
Με τη διαβούλευση επιτυγχάνεται η ευρύτερη δυνατή συμμετοχή των πολιτών, των ενδιαφερομένων κοινωνικών ομάδων στο διάλογο τόσο στη διαμόρφωση όσο και στην αξιολόγηση των ρυθμίσεων. 
Επίσης, πολύ σημαντική είναι η θεσμοθέτηση της ανάλυσης συνεπειών ρυθμίσεων με το άρθρο 7. Η ανάλυση συνεπειών ρυθμίσεων είναι μία έκθεση που συνοδεύει κάθε σχέδιο νόμου, προσθήκη ή τροπολογία, στην οποία αξιολογείται κατά πόσο η ρύθμιση είναι αναγκαία, είναι αποδοτική, αναλογική και δίκαιη για τις κοινωνικές ομάδες που αφορά, καθώς εκτιμώνται και οι κίνδυνοι, το όφελος και το κόστος που θα έχει η ρύθμιση στην οικονομία, στην κοινωνία, στο περιβάλλον και στην καθημερινότητα του πολίτη.
Με το άρθρο 8 προβλέπεται ότι κάθε σχέδιο νόμου, προσθήκη ή τροπολογία συνοδεύεται κατά την κατάθεσή του στη Βουλή και από αιτιολογική έκθεση, η οποία επεξηγεί αναλυτικά το σκοπό και την αναγκαιότητα της ρύθμισης. 
Πολύ θετική είναι επίσης η ρύθμιση του άρθρου 9, σύμφωνα με την οποία παρακολουθείται και αξιολογείται μετά την πάροδο τριών ετών η εφαρμογή κάθε νομοθετικής ρύθμισης, με βάση τις επιπτώσεις που έχει στην κοινωνία. Κατά την αξιολόγηση αποτιμάται τόσο το κόστος εφαρμογής της ρύθμισης όσο και τα θετικά αποτελέσματα από την εφαρμογή της. 
Η αξιολόγηση πραγματοποιείται από το Γραφείο Νομοθετικής Πρωτοβουλίας, αφού λάβει υπ’ όψιν του τις γνωμοδοτήσεις των καθ’ ύλην αρμοδίων υπηρεσιών, αλλά και τη γνώμη των αρμοδίων κοινωνικών εταίρων, των πανεπιστημιακών και ερευνητικών ιδρυμάτων, των επιστημονικών φορέων, καθώς και της Οικονομικής και Κοινωνικής Επιτροπής, της λεγόμενης ΟΚΕ. Σήμερα είδατε ότι ο κύριος Υπουργός προσέθεσε πως και η Βουλή, σύμφωνα με τον Κανονισμό που θα τροποποιηθεί, θα μπορεί να αξιολογεί τους νόμους που η ίδια έχει ψηφίσει. 
Μια ακόμη καινοτομία του παρόντος νομοσχεδίου αποτελεί η προώθηση της απλούστευσης των διοικητικών και ρυθμιστικών διαδικασιών με το άρθρο 10 που θα μειώσει τη γραφειοκρατία, τα απαιτούμενα δικαιολογητικά και τα έγγραφα. Μέσα απλούστευσης είναι η έκδοση δικαιολογητικών για κάθε χρήση και απεριόριστη διάρκεια, η μείωση των σημείων ελέγχου, η ομαδοποίηση των αδειών και των εγκρίσεων, η σιωπηρή έγκριση των ενδιαφερομένων, καθώς επίσης και η εξυπηρέτηση από ένα μόνο σημείο. 
Με το άρθρο 11 προωθείται η αναμόρφωση του δικαίου, η οποία περιλαμβάνει την απλοποίηση και κατάργηση παρωχημένων διατάξεων και αποσκοπεί στον περιορισμό της πολυνομίας, στην επικαιροποίηση της υφιστάμενης νομοθεσίας. 
Επίσης, στο άρθρο 12 προωθείται η κωδικοποίηση των ρυθμίσεων κατά την οποία αναδιαρθρώνονται ή απαλείφονται, κατά περίπτωση, διατάξεις, αναδιατυπώνονται τα κείμενα σε εύληπτη γλώσσα και προσαρμόζονται διατάξεις που αθροίζουν αρμοδιότητες διοικητικών και άλλων οργάνων των κρατικών υπηρεσιών των Οργανισμών Τοπικής Αυτοδιοίκησης και των νομικών προσώπων του δημοσίου τομέα. 
Η κωδικοποίηση της νομοθεσίας είναι αναγκαία και χρήσιμη, ώστε η νομοθεσία να καταστεί πιο κατανοητή, εύκολα προσβάσιμη και να ενισχυθεί η διαφάνεια. Με την κωδικοποίηση της νομοθεσίας θα κλείσουμε τα περίφημα «παραθυράκια» του νόμου. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, παρακαλώ θα ήθελα λίγο την ανοχή σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Έχετε χρόνο, κυρία συνάδελφε.</ChairmanSpeech> 
<Speech><Parlmember>ΜΑΡΙΑ ΣΚΡΑΦΝΑΚΗ</Parlmember>: Θετικά αξιολογείται η ρύθμιση του άρθρου 13 που αφορά τη μεταφορά και ενσωμάτωση του Ευρωπαϊκού Δικαίου στην ελληνική έννομη τάξη ακολουθώντας τις αρχές της καλής νομοθέτησης, με στόχο την έγκαιρη και λειτουργική ενσωμάτωση του Ευρωπαϊκού Δικαίου στην ελληνική έννομη τάξη. 
Αρμόδιες για την εφαρμογή του συντονισμού και της εποπτείας της πολιτικής ρυθμιστικής διακυβέρνησης είναι η Κεντρική Μονάδα Καλής Νομοθέτησης που συστήνεται στη Γενική Γραμματεία της Κυβερνήσεως αλλά και τα Γραφεία Νομοθετικής Πρωτοβουλίας, που θεσπίζονται σε κάθε Υπουργείο, σύμφωνα με το άρθρο 14. 
Με το άρθρο 15 ορίζονται η λειτουργία και οι αρμοδιότητες των Γραφείων Καλής Νομοθέτησης και Νομοθετικής Πρωτοβουλίας. 
Με το άρθρο 16 προβλέπεται ότι στις νομοπαρασκευαστικές επιτροπές των Υπουργείων θα συμμετέχει ένας υπάλληλος του Γραφείου Νομοθετικής Πρωτοβουλίας, καθώς και επιστήμονας αναγνωρισμένου κύρους και εμπειρίας, ιδίως οικονομολόγοι και κοινωνιολόγοι. 
Το άρθρο 17 προβλέπει τη σύσταση της Επιτροπής Κωδικοποιήσεως και Αναμόρφωσης του Δικαίου –μια μεγάλη αλλαγή- η οποία θα λειτουργεί στη Γενική Γραμματεία της Κυβέρνησης και κάθε χρόνο θα υποβάλει στον Πρωθυπουργό έκθεση για το έργο της. 
Στο άρθρο 18 προβλέπεται με πόσα άτομα θα στελεχωθεί αυτή η Επιτροπή Κωδικοποιήσεως και Αναμόρφωσης Δικαίου, όπως και οι αρμοδιότητες αυτής της επιτροπής, που είναι πάρα πολύ σημαντική και απαραίτητη. 
Μεταξύ αυτών των αρμοδιοτήτων θα είναι ο καθορισμός των κριτηρίων βάσει των οποίων θα προκρίνεται η αναμόρφωση της νομοθεσίας, αντί της κωδικοποίησης της νομοθεσίας και βέβαια θα συντάσσει σχετικές εκθέσεις και θα κάνει τις σχετικές διαδικασίες.
Στο άρθρο 19 ορίζεται η διαδικασία κωδικοποίησης της νομοθεσίας και πώς θα γίνει όλη αυτή η διαδικασία. Στο άρθρο 20 επιτρέπεται κατ’ εξαίρεση πλέον η σύσταση νέων Επιτροπών Κωδικοποίησης της νομοθεσίας στα Υπουργεία και ορίζεται ότι μέσα σε ένα μήνα από την έναρξη ισχύος του παρόντος νομοσχεδίου, πρέπει να αποσταλεί από κάθε Υπουργείο στην ΕΠΑΔ το έργο των Ειδικών Επιτροπών Κωδικοποίησης που έχουν συσταθεί μέχρι τώρα στα Υπουργεία, είτε έχουν αναταθεί σε αναδόχους, και αξιολογείται από την ΕΠΑΔ. Από τις διατάξεις του άρθρου 20 εξαιρούνται οι πολύ σοβαρές Επιτροπές Κωδικοποίησης του Υπουργείου Δικαιοσύνης, Διαφάνειας και Ανθρωπίνων Δικαιωμάτων. 
Στο άρθρο 21 ορίζονται εξουσιοδοτικές διατάξεις και στο άρθρο 22 οι μεταβατικές διατάξεις. Η στελέχωση των γραφείων καλής νομοθέτησης και νομοθετικής πρωτοβουλίας θα γίνει σε τέσσερις μήνες από την έκδοση των προεδρικών διαταγμάτων που προβλέπεται. Μέχρι τότε θα λειτουργήσουν από τις νομικές υπηρεσίες των Υπουργείων.
Κυρίες και κύριοι συνάδελφοι, με το παρόν νομοσχέδιο, που επιχείρησα να το παρουσιάσω και επί της αρχής και επί των άρθρων, επιχειρείται να μπει μία τάξη στη νομοθετική πρωτοβουλία και διαδικασία, καθώς και στη διαδικασία αξιολόγησης, εφαρμογής και τήρησης των νόμων.
Είναι μια θετική πρωτοβουλία, γι’ αυτό και την ψηφίζουμε. Καλώ και όλους τους συναδέλφους να την υπερψηφίσουν. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Και εμείς ευχαριστούμε την κ. Μαρία Σκραφνάκη.
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, σαράντα τρεις μαθητές και μαθήτριες και δύο εκπαιδευτικοί, από το Γυμνάσιο Λεοντείου Νέας Σμύρνης. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο εισηγητής της Νέας Δημοκρατίας, κ. Προκόπης Παυλόπουλος.</ChairmanSpeech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, ύστερα από τις τροποποιήσεις τις οποίες έκανε ο κύριος Υπουργός, οι επιφυλάξεις που είχαμε διατυπώσει στην αρμόδια κοινοβουλευτική επιτροπή αίρονται και ψηφίζουμε επί της αρχής, καθώς και τα άρθρα του νομοσχεδίου.
Κύριε Υπουργέ, θα παρακαλέσω πολύ ακόμα και ορισμένες παρατηρήσεις που θα γίνουν τώρα και που νομίζω ότι μπορούν να βελτιώσουν έτι περαιτέρω το νομοσχέδιο, ας τις ακούσετε και κρίνετε μέχρι το τέλος της σχετικής συνεδρίασης.
Θέλω να διευκρινίσω ορισμένα πράγματα σχετικά με τη σκοπιμότητα που υπηρετεί αυτό το νομοσχέδιο. Θυμίζω ότι είναι ένα νομοσχέδιο το οποίο αφορά την καλή νομοθέτηση, τους κανόνες με τους οποίους νομοθετούμε. 
Το λέμε όμως σε έναν τόπο όπως ο δικός μας, όπου η Βουλή ιδίως τα τελευταία χρόνια, κυρίως τα τελευταία δύο χρόνια, έχει δώσει πάμπολλα δείγματα γραφής κακής νομοθέτησης. Το λέμε, επίσης, σε μία συγκυρία, όπως ακριβώς η τωρινή, όπου τα νομοσχέδια τα οποία έχουν έρθει κάθε άλλο παρά υπακούουν στους κανόνες της καλής νομοθέτησης, όχι μόνο αυτού του νομοσχεδίου, αλλά και των στοιχειωδών κανόνων που θέτει το Σύνταγμα και ο Κανονισμός της Βουλής.
Κύριοι συνάδελφοι, πρέπει να είμαστε ειλικρινείς. Ο τρόπος που νομοθετούμε μέσα στη βαθιά κρίση που μαστίζει τον τόπο, η ταχύτητα με την οποία αλλάζουν οι νομοθετικές ρυθμίσεις, καθιστούν τους κανόνες δικαίου ατελέσφορους και για το διοικούμενο, ακόμα και για τους υπαλλήλους. Δεν γνωρίζει ο διοικούμενος τι είναι εκείνο στο οποίο καλείται να υπακούσει. Δεν γνωρίζει ο υπάλληλος τι είναι εκείνο το οποίο καλείται να εφαρμόσει.
 Αυτή η άγνοια που είναι η γενεσιουργός αιτία των περισσότερων παρανομιών, σας διαβεβαιώ ότι υπονομεύει την ίδια την έννομη τάξη. 
Αυτή η άγνοια του νόμου, λόγω ουσιαστικής αδυναμίας να γνωρίζει καθένας τις ρυθμίσεις αυτές, είναι θρυαλλίδα, η οποία τείνει να δυναμιτίσει τα ίδια τα θεμέλια της έννομης τάξης. Γι’ αυτό βλέπετε τόσες δίκες στα διοικητικά δικαστήρια. Γι’ αυτό βλέπετε όλη αυτήν την υπερφόρτωσή τους. Γι’ αυτό βλέπετε ότι δεν υπάρχει συνέχεια στη νομοθεσία μας γενικότερα.
Ερχόμαστε, λοιπόν, να ψηφίσουμε ένα νομοσχέδιο υποτίθεται για να νομοθετούμε καλά. Κανένα νομοσχέδιο δεν μπορεί να το επιτύχει αυτό. Κανένα απολύτως! Είναι θέμα νοοτροπίας. Είναι θέμα ευθύνης ημών που νομοθετούμε μέσα σ’ αυτήν τη Βουλή. Νόμος είναι αυτός και ο επόμενος νόμος μπορεί αυτά να τον παραβιάσει.
Για ποιο λόγο φέρνουμε το νόμο αυτό; Σας θυμίζω ότι ήδη η πρώτη νύξη είχε γίνει από δήλωση της προεδρίας του Ευρωπαϊκού Συμβουλίου το 1993 στο Εδιμβούργο. Το 1997 στη Συνθήκη του Άμστερνταμ μπήκε η δήλωση υπ’ αριθμόν 39, η οποία αποτελεί τη βάση με την οποία δεσμευόμαστε να υιοθετούμε αρχές καλής νομοθέτησης.
Όμως, κύριε Υπουργέ -το λέω για να το γνωρίζει το Σώμα- σε καμμία περίπτωση η Ευρωπαϊκή Ένωση δεν μας ζήτησε να φέρουμε νόμο. Γι’ αυτό και μολονότι επί υπουργίας δικής μου είχε γίνει η σχετική προσπάθεια, επιλέξαμε την εγκύκλιο του Πρωθυπουργού, ακριβώς για να μπορούμε να επιφέρουμε τις μεταβολές εκσυγχρονισμού, που έπρεπε να τις επιφέρουμε και αυτό να γίνεται ευκολότερα και γιατί, εν πάση περιπτώσει, δεν θέλαμε να νομοθετήσουμε για το θεαθήναι τοις ανθρώποις.
Περί αυτού πρόκειται. Γι’ αυτό δεν ήρθε το νομοσχέδιο, το οποίο θα ερχόταν ύστερα από την Επιτροπή Βροντάκη. Πάντως, η Επιτροπή Βροντάκη είναι εκείνη, η οποία έδωσε τις βάσεις, μαζί με ορισμένες προσθήκες που έκανα τότε, για να βγει η εγκύκλιος του Πρωθυπουργού το 2006 και το 2007, με την οποία πορευθήκαμε.
Σαφώς, υπήρξαν βελτιώσεις την εποχή εκείνη. Όμως, ούτε εγώ είμαι ικανοποιημένος με τον τρόπο που και τότε ακόμα νομοθετούσαμε, ιδίως όταν η συγκυρία επιδεινώθηκε και αναγκαζόταν και η τότε κυβέρνηση να νομοθετεί μέσα από την ταχύτητα που επιβάλλουν οι κρίσιμες περιστάσεις, τις οποίες ζούμε.
Αυτή είναι η πρώτη διευκρίνιση, την οποία ήθελα να κάνω. Υπάρχει, όμως και μία δεύτερη διευκρίνιση, την οποία επισημαίνει η Επιστημονική Υπηρεσία της Βουλής. Ορθώς η Επιστημονική Υπηρεσία της Βουλής έρχεται και θέτει το ζήτημα: Μα, πέρα από το νόμο, τον οποίο ψηφίζουμε σήμερα, διατάξεις καλής νομοθέτησης περιέχει και το Σύνταγμα και ο Κανονισμός της Βουλής. Και ιδίως, ο Κανονισμός της Βουλής. Τι γίνεται στην περίπτωση κατά την οποία οι διατάξεις, ενδεχομένως, του νομοσχεδίου αυτού υπεισέρχονται στις διατάξεις του Κανονισμού της Βουλής ή τι γίνεται αν είναι αντίθετες οι διατάξεις αυτές με τις διατάξεις του Κανονισμού της Βουλής; 
Εδώ πρέπει να κάνουμε μία διευκρίνιση και μην με παρεξηγήσετε που «μπαίνω λίγο στα χωράφια» της θεωρίας, αλλά έχουν πολύ μεγάλη πρακτική σημασία. Πολλοί διερωτώνται, ακόμη και στο χώρο της θεωρίας, όταν έχουμε ένα νόμο που «μπαίνει στα χωράφια» του Κανονισμού της Βουλής ή τον Κανονισμό της Βουλής που «μπαίνει στα χωράφια» της νομοθετικής εξουσίας, τι υπερισχύει; Ποιος έχει υπέρτερη τυπική ισχύ; 
Είναι λάθος να θέτουμε το ζήτημα της ιεράρχησης Κανονισμού της Βουλής και τυπικού νόμου. Είναι πολύ μεγάλο λάθος. Δεν υπάρχει ιεράρχηση κανόνων δικαίου στην περίπτωση αυτή. Υπάρχει οριοθέτηση πεδίων εφαρμογής. Είναι αντισυνταγματικός ο νόμος, ο οποίος επεμβαίνει στον Κανονισμό της Βουλής και είναι αντισυνταγματικός ο Κανονισμός της Βουλής, εάν σε ορισμένες περιπτώσεις -που δεν συμβαίνει, αλλά το λέω θεωρητικά- παρεμβαίνει μέσα στο πεδίο του κοινού νομοθέτη. Άρα, δεν είναι ζήτημα ποιος ιεραρχείται σε σχέση με τον άλλον, ποιος έχει υπέρτερη τυπική ισχύ, αλλά είναι καθαρά ζήτημα οριοθέτησης πεδίων εφαρμογής.
Άρα, εάν στο μέλλον προκύπτουν ζητήματα ερμηνείας και από πλευράς νόμου, που ψηφίζουμε σήμερα και από πλευράς Κανονισμού της Βουλής, αυτό δεν θα λυθεί με ιεράρχηση. Όμως, αν είναι κάτι, το οποίο αφορά τον Κανονισμό της Βουλής, θα εφαρμόζεται ο Κανονισμός της Βουλής ή αν ο Κανονισμός της Βουλής περιέχει κάτι το οποίο αφορά το νόμο, θα εφαρμόζεται ο νόμος. Το λέω γιατί μπορεί να υπάρχουν σχετικά ερμηνευτικά προβλήματα.
Θα ήθελα να πω και κάτι άλλο, το οποίο θα έπρεπε να δείτε, κύριε Υπουργέ, ή ας το δηλώσουμε εδώ για να μπορούμε στο σημείο αυτό τουλάχιστον να ερμηνεύσουμε το νόμο.
Μιλάτε για νομοσχέδια, κύριε Υπουργέ. Νομίζω πως θα πρέπει να ξεκαθαρίσουμε εδώ ότι τα σχετικά θέματα αφορούν και τις προτάσεις νόμων. Οι ρυθμίσεις αυτές αφορούν γενικά τη νομοθετική λειτουργία. Πρέπει, λοιπόν, αυτό ή να το διορθώσουμε ή να το βάλουμε στην αρχή ή να το πούμε με δήλωση εδώ ως ερμηνευτική δήλωση του νόμου για να ξεκαθαρίσουμε ότι και οι προτάσεις νόμου πρέπει να υπακούουν στις αρχές καλής νομοθέτησης.
Από εκεί και πέρα, θα έρθω σε ορισμένες παρατηρήσεις που τις είχα κάνει στην επιτροπή και παρακαλώ, κύριε Υπουργέ, ας τις λάβετε υπ’ όψιν προσθέτως.
Ξαναλέω και πάλι ότι ο όρος «ρυθμιστική διακυβέρνηση» δεν νομίζω ότι προσθέτει απολύτως τίποτα. Θα αρκούσε «αρχές, διαδικασίες και μέσα καλής νομοθέτησης». Τι σημαίνει «ρυθμιστική διακυβέρνηση»; Ούτε στον ορισμό που δίνετε στη συνέχεια στο άρθρο 1 δεν διευκρινίζεται. Και δεν μπορείτε να διευκρινίσετε, άλλωστε, τι σημαίνει «ρυθμιστική διακυβέρνηση». Είναι ένας όρος παντελώς αόριστος και δεν έχει θέση σε ένα τέτοιο νομοθέτημα. 
Αντιθέτως, υπάρχουν πράγματα που λείπουν στους ορισμούς. Στους ορισμούς λείπει και θα λείψει και από τον εφαρμοστή του δικαίου το τι σημαίνει «προσβασιμότητα» που δεν υπάρχει ως όρος. Την «προσβασιμότητα» την εννοώ –και στο σημείο αυτό το διευκρινίζω- προσβασιμότητα του κάθε πολίτη στο νόμο, ώστε να του γίνεται γνωστός. Και όταν λέω «νόμο», εννοώ κάθε κανονιστική ρύθμιση η οποία θεσπίζεται, διότι πάμπολλες διατάξεις δεν ρυθμίζονται μόνο με νόμο. 
Άρα, η προσβασιμότητα, η δυνατότητα του πολίτη, η εξασφάλιση καλύτερων υποδομών, ώστε ο πολίτης να μπορεί να βλέπει τι είναι εκείνο τουλάχιστον που υπάρχει ως νομοθεσία, αυτό πρέπει να υπάρξει ως ορισμός και πρέπει να καθιερώνεται και η σχετική διαδικασία. 
Έρχομαι στις αρχές της καλής νομοθέτησης του άρθρου 2. Στις αρχές της καλής νομοθέτησης ορθώς προστέθηκε η αρχή της ισότητας των φύλων. Είναι πολύ σημαντική η αλλαγή αυτή και ευπρόσδεκτη. 
Τονίζω, όμως, ξανά ότι υπάρχουν και ορισμένες άλλες αρχές, τις οποίες πρέπει να προσθέσουμε, όπως είναι η βιώσιμη ανάπτυξη, όπως είναι η φιλικότητα της ρύθμισης, όπως είναι η προστατευόμενη εμπιστοσύνη του διοικουμένου, που -το τονίζω- είναι πλέον συνταγματική αρχή και αρχή την οποία επιβάλλει το ίδιο το Κοινοτικό Δίκαιο. 
Τέλος, στην παράγραφο στ΄ -το ξανατόνισα και το ξανατονίζω- πρέπει να προσθέσουμε στις αρχές της καλής νομοθέτησης και τη δημοκρατική νομιμοποίηση του νόμου. Όσο περνάνε τα χρόνια και ιδίως όσο νομοθετούμε μέσω κανονιστικών πράξεων, η δημοκρατική νομιμοποίηση απομειώνεται. Πρέπει να την προσθέσουμε έστω και ως συμβολισμό, για να έχει τουλάχιστον υπ’ όψιν του ο νομοθέτης ότι πρέπει να σέβεται και την αρχή αυτή. 
Σε ό,τι αφορά τις διαδικασίες της καλής νομοθέτησης στο άρθρο 3, επισημαίνω ότι ορθώς βγήκε ο περιορισμός των τριών νομοσχεδίων. Εξακολουθώ, όμως, κύριε Υπουργέ, να νομίζω ότι στην παράγραφο 2 κακώς επαναλαμβάνουμε ουσιαστικά το άρθρο 43 του Συντάγματος. Εκεί που λέμε σε ποιους κανόνες πρέπει να υπακούουν οι εξουσιοδοτήσεις, το να επαναλαμβάνουμε τι λέει το άρθρο 43, πότε δηλαδή έχει αρμοδιότητα ο Πρόεδρος της Δημοκρατίας, πότε έχουν αρμοδιότητα τα λοιπά διοικητικά όργανα και να λέμε ότι αυτό συμβαίνει όταν υπάρχουν ειδικότερα τεχνικά ή λεπτομερειακά θέματα δεν είναι σωστό. Πάρτε το και δείτε το. Το Σύνταγμα επαναλαμβάνουμε στην περίπτωση αυτή. Εδώ σας διαβεβαιώ ότι δίνουμε παράδειγμα κακής νομοθέτησης. Κανένας νόμος δεν έχει κανένα λόγο να επαναλαμβάνει τις διατάξεις του Συντάγματος. Ας έκανε μία απλή παραπομπή. Δεν είναι ανάγκη, όμως, να βάζουμε περιττές ρυθμίσεις. Γι’ αυτό έλεγα ότι πολλές φορές νομοθετούμε για το θεαθήναι τοις ανθρώποις. 
Επίσης, πρέπει να γίνει πράξη αυτό που προβλέπεται, ότι ιδίως σε ό,τι αφορά τα προεδρικά διατάγματα που έχουν προθεσμία έκδοσης –αυτό, όμως, πρέπει να γίνει πράξη- πρέπει μαζί με τον νόμο, όταν περνάει στο Υπουργικό Συμβούλιο, να υπάρχει και το προεδρικό διάταγμα. 
Παράλληλα, καλό θα ήταν –δεν το λέτε στον νόμο- γενικότερα όταν έρχεται ένας νόμος στη Βουλή και προβλέπει τουλάχιστον προεδρικά διατάγματα που εμπεριέχουν πολύ σημαντικές ρυθμίσεις –στην ουσία τα διατάγματα που εκδίδονται βάσει νόμου-πλαισίου έχουν ίδιο πεδίο σχετικά με τον νομοθέτη- εδώ στη Βουλή να γνωρίζει ο Υπουργός και να ενημερώνει τη Βουλή για τους βασικούς άξονες. Δεν είπα να έχει ολόκληρο το προεδρικό διάταγμα, αλλά τουλάχιστον τους βασικούς άξονες του προεδρικού διατάγματος και ενδεχομένως και των σημαντικών κανονιστικών πράξεων. Εν πάση περιπτώσει, ας μείνουμε τουλάχιστον σε αυτήν την παρατήρηση. 
Σχετικά με τις υποχρεώσεις των οργάνων θέσπισης ρυθμίσεων για την τήρηση των αρχών καλής νομοθέτησης και σε ό,τι αφορά το άρθρο 4, ορθώς τίθεται εδώ η βασική αρχή ότι πρέπει το νομοσχέδιο να λαμβάνει πρόνοια για το ποια είναι η διακινδύνευση, την οποία ενδεχομένως η νομοθετική ρύθμιση θα προκαλέσει πάνω σε βασικές αρχές, τις οποίες έχουμε υιοθετήσει με το νομοθέτημα αυτό. 
 Μόνο που –το τονίζω- σε αυτές τις αρχές τις οποίες έχετε βάλει εδώ και τις οποίες πρέπει να λαμβάνει υπ’ όψιν ο νομοθέτης, ώστε η διακινδύνευση να είναι όσο το δυνατόν λιγότερη -τουλάχιστον να γνωρίζει σε επίπεδο επιπτώσεων ποια είναι η διακινδύνευση- πρέπει να προστεθούν, ιδίως σήμερα, σε μια εποχή που καταρρέει το κοινωνικό κράτος και εν όψει αυτών που μας περιμένουν στο μέλλον και τις επόμενες γενιές και ορισμένες άλλες βασικές αρχές που λείπουν από το νομοσχέδιο. 
Λείπει από το νομοσχέδιο στο άρθρο 4 η έννοια της βιώσιμης ανάπτυξης. Λείπει η αναφορά στη δημόσια υγεία. 
Λείπει η αναφορά στην κοινωνική ασφάλιση. Λείπει η αναφορά στην ασφάλεια των εργαζομένων. Λείπει η αναφορά στην προστασία του καταναλωτή. Λείπει η αναφορά στις επιπτώσεις που επιφέρουν σημαντικά νομοσχέδια στη λεγόμενη «διατροφική αλυσίδα».
Εγώ νομίζω ότι είναι μία ευκαιρία να προσθέσουμε αυτές τις ρυθμίσεις. Ας μείνει τουλάχιστον στα Πρακτικά ότι το αναφέρουμε αυτό το θέμα και ότι είναι αυτονόητο και από τις ρυθμίσεις που υπάρχουν μέσα ότι πρέπει να λαμβάνονται υπ&apos; όψιν και τέτοιες παράμετροι.
Πέραν τούτου, στα μέσα καλής νομοθέτησης νομίζω ότι πρέπει να προστεθεί –το τονίζω- ο κοινωνικός διάλογος. Κύριοι συνάδελφοι, κάντε σύγκριση των άρθρων 5 και 6. Υπάρχει μόνο το θέμα της διαβούλευσης και οργανώνεται μόνον η διαβούλευση. Ο κύριος Υπουργός είπε στην επιτροπή ότι εμπεριέχεται ο κοινωνικός διάλογος. Αυτό είναι λάθος. Άλλο διαβούλευση, άλλο κοινωνικός διάλογος. Η διαβούλευση οργανώνεται –και το βλέπετε και σήμερα- περισσότερο μεταξύ φορέων οι οποίοι μπαίνουν στο διαδίκτυο, βλέπουν τι είναι εκείνο το οποίο έχει αναρτήσει το Υπουργείο και λένε τις απόψεις τους. Δεν είναι αυτό κοινωνικός διάλογος. 
Ο κοινωνικός διάλογος, λοιπόν, ιδίως σε σημαντικά νομοσχέδια, είναι ο διάλογος με τους επιμέρους φορείς, ο οποίος γίνεται δια ζώσης. Θα μου πείτε, μα, δεν έχουμε την ακρόαση των φορέων μέσα στη Βουλή; Πρώτον, αυτή η ακρόαση είναι πολύ μεταγενέστερη, ουσιαστικά όταν έχει διαμορφωθεί το νομοσχέδιο. Δεύτερον, οι φορείς τους οποίους ακροώμεθα στη Βουλή, είναι σχετικά λίγοι. Δεν είναι εκείνοι τους οποίους μπορεί να έχει υπ&apos; όψιν του ο νομοθέτης μέσα από το κοινωνικό σύνολο. 
Τονίζω, λοιπόν, ότι εδώ έχουμε μία μεγάλη έλλειψη, ένα μεγάλο δημοκρατικό έλλειμμα σε ό,τι αφορά το νομοσχέδιο. Έπρεπε να υπάρχει ο κοινωνικός διάλογος και τονίζω σαν βασική παρατήρηση ότι δεν καλύπτεται από τη διαβούλευση γενικότερα.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Επίσης, θεωρώ σημαντική την προσθήκη που έγινε στο άρθρο 9, σε ό,τι αφορά την αξιολόγηση με την παρέμβαση της Βουλής. Βεβαίως δεν είναι το άπαν, αλλά το θεωρώ σημαντικό αυτό το πράγμα. 
Τονίζω, επίσης, ότι ορθώς μπήκε η διατύπωση, όπως μπήκε, κύριε Υπουργέ και όχι όπως γίνεται σε άλλες περιπτώσεις, όπου ο νομοθέτης νομοθετεί και έρχεται μετά ο Κανονισμός της Βουλής να βάλει τη ρύθμιση αυτούσια, όπως την έχει νομοθετήσει ο νομοθέτης. Τουλάχιστον, εδώ δεν λέμε ότι εξουσιοδοτούμε, αλλά ότι παραπέμπουμε αργότερα στον Κανονισμό της Βουλής, σεβόμενοι την αυτονομία της Βουλής, ώστε η Βουλή να είναι εκείνη που με τον Κανονισμό της θα ορίσει το όργανο και τη διαδικασία αξιολόγησης της νομοθεσίας. 
Πάντως, είναι πολύ σημαντικό ότι ένας από τους φορείς –ο βασικός φορέας ουσιαστικά- αξιολόγησης της αποτελεσματικότητας, της αποδοτικότητας του σχετικού νομοσχεδίου, είναι το Κοινοβούλιο, Γιατί μέσω του Κοινοβουλευτικού Ελέγχου, αλλά και μέσω της διαδικασίας που τώρα υιοθετούμε, αυτό είναι εκείνο το όργανο που είναι το περισσότερο αρμόδιο και το περισσότερο κατάλληλο για να μπορέσει να εκθέσει το αν και κατά πόσο οι διατάξεις αυτού του νόμου έχουν πραγματικά εφαρμοστεί.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Στο άρθρο 11, κύριε Υπουργέ, πάλι θα επιμείνω –και μη νομίσετε ότι είναι στο σημείο αυτό κάποια εμμονή ενός καθηγητή ο οποίος τυγχάνει να είναι και Βουλευτής, αλλά είναι μία αλήθεια, γιατί είναι κάτι αυτονόητο- στο ότι δεν υπάρχει ζήτημα αναμόρφωσης του δικαίου. Υπάρχει ζήτημα αναμόρφωσης της νομοθεσίας. Το δίκαιο είναι μια πολύ γενική έννοια. Το δίκαιο περιλαμβάνει τους κανόνες δικαίου, τις γενικές αρχές, το σύνολο της έννομης τάξης, το σύνολο των κανόνων και είναι μία αφηρημένη έννοια, η οποία ως αόριστη έννοια περικλείει όλους τους κανόνες δικαίου.
Εμείς εδώ δεν νομοθετούμε εν όψει της βασικής θεμελιώδους έννοιας του δικαίου. Νομοθετούμε εν όψει των αναγκών που υπάρχουν, για να μπουν ρυθμίσεις, προκειμένου να υπάρχει καλή νομοθέτηση. Αφού χρησιμοποιούμε μέσα σε όλη τη διαδικασία του νομοσχεδίου τον όρο «καλή νομοθέτηση», γιατί μιλάμε για αναμόρφωση του δικαίου και δεν μιλάμε για αναμόρφωση της νομοθεσίας; Σας διαβεβαιώ ότι είναι λάθος. Και δεν είναι και τίποτα να το διορθώσουμε μια στιγμή εδώ! Μέχρι να έρθει να ψηφιστεί στο σύνολο την επόμενη εβδομάδα, όπως υποθέτω, είναι εύκολο οι υπηρεσίες σας να κάνουν τις σχετικές αλλαγές, για να είμαστε, όπως και να το κάνουμε, πιο ακριβείς.
Όσον αφορά το άρθρο 15, σε μία εποχή που πρέπει να μειώνουμε τις δομές, εσείς τις αυξάνετε. Υπάρχει γραφείο καλής νομοθέτησης και γραφεία νομοθετικής πρωτοβουλίας. Τονίζω ότι δεν καταλαβαίνω γιατί λέγονται «γραφεία νομοθετικής πρωτοβουλίας» και όχι «ειδικά γραφεία καλής νομοθέτησης». Δηλαδή, αυτά δεν είναι γραφεία καλής νομοθέτησης; Είναι μόνο «πρωτοβουλίας»; Αφού δημιουργείτε μία κεντρική έννοια «γραφείο καλής νομοθέτησης», ας το πείτε «κεντρικό γραφείο πολιτικής νομοθέτησης» και «ειδικά γραφεία καλής νομοθέτησης», για να υπάρχει μία ενότητα! 
Πάντως, πραγματικά είναι περιττές έννοιες, περιττές δομές, αν αναλογιστείτε ότι παρακάτω κρατάτε τις νομοπαρασκευαστικές επιτροπές!
Κι από εκεί και κάτω έχουμε και την Επιτροπή εκείνη, η οποία αφορά και την αναμόρφωση της νομοθεσίας του δικαίου, όπως λέτε, που ορθώς βεβαίως τη συμπτύσσετε με την Επιτροπή Κωδικοποίησης. Ήταν αρχικώς δύο.
Αν συλλογιστείτε δε ότι προσθέτετε πως κάθε Υπουργός μπορεί να συστήσει και Ειδικές Επιτροπές Κωδικοποίησης γενικότερα, σκεφτείτε τι έχουμε. Έχουμε γραφείο καλής νομοθέτησης, γραφεία νομοθετικής πρωτοβουλίας, τις νομοπαρασκευαστικές επιτροπές, τις δυνητικές Επιτροπές Κωδικοποίησης και έχουμε και την κεντρική Επιτροπή Κωδικοποίησης και Αναμόρφωσης της Νομοθεσίας. Σαν πολλά μαζεύονται, κύριε Υπουργέ. Θα χαθούμε πάλι στη διαδικασία. 
Και στην πραγματικότητα ξέρετε τι θα γίνει; Τα Υπουργεία επειδή θα ακολουθήσουν την πεπατημένη, στην πραγματικότητα το μεγαλύτερο βάρος θα το ρίχνουν στις ήδη υπάρχουσες δομές, νομοπαρασκευαστικές επιτροπές που θα φτιάχνουν ad hoc, Επιτροπές Κωδικοποίησης που θα φτιάχνουν ad hoc. Δεν ζορίζονται δηλαδή για να μπορέσουν τουλάχιστον, να ενισχύσουν τα γραφεία νομοθετικής πρωτοβουλίας. Γι’ αυτό σας λέω, καθιερώνουμε πολυτελείς διατάξεις, οι οποίες δεν νομίζω ότι ωφελούν σε κάτι. 
Σε ό,τι αφορά τις εξουσιοδοτικές διατάξεις, το ξαναλέω, σας θυμίζω -δεν ξέρω αν έχετε κάνει την αλλαγή- ότι πρέπει να φύγει εκείνη η ρύθμιση η οποία λέει ότι όλες οι εξουσιοδοτικές διατάξεις πάνε στο τέλος. Είναι λάθος. Άλλο να αναφέρονται στην αιτιολογική έκθεση, άλλο να αναφέρεται επίσης σε ένα άρθρο χωριστό, ποιες εξουσιοδοτικές διατάξεις περιλαμβάνει το νομοσχέδιο κι άλλο να μου λέτε ότι κάθε εξουσιοδότηση πρέπει να υπάρχει στο τέλος.</Speech> 
<Speech><Parlmember>ΚΩΝΣΤΑΝΤΙΝΟΣ ΡΟΒΛΙΑΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Το υιοθετήσαμε.</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Συγχωρέστε με, δεν έχω προλάβει να το δω. Αποσύρω την παρατήρηση που κάναμε. Ευχαριστώ πολύ.
Μένω στην τελευταία παρατήρηση που αφορά την εξουσιοδότηση του άρθρου 21. Νομίζω καταλαβαίνετε ότι -και λογικό είναι, αλλά πρέπει να έχουμε συναίσθηση τι ψηφίζουμε- όταν δίνετε αυτήν την προθεσμία για την έκδοση του σχετικού διατάγματος εφαρμογής κι από εκεί και πέρα άλλο χρόνο για τη στελέχωση και οργάνωση των γραφείων καλής νομοθέτησης και νομοθετικής πρωτοβουλίας, στην ουσία μιλάμε για έναρξη εφαρμογής αυτού του νόμου, μετά από ένα χρόνο. 
Γι’ αυτό στο μεταξύ, όσο μπορούμε και τώρα και μετά τις εκλογές, οφείλουμε τις αρχές αυτές που υιοθετεί το νομοσχέδιο, με τις προσθήκες που πρέπει να γίνουν, να τις εφαρμόσουμε ανεξάρτητα από την πραγματική και τυπική εφαρμογή του σχετικού νόμου. Αφού σήμερα παίρνουμε την ευθύνη να ψηφίσουμε έναν τέτοιο νόμο, ας δεχτούμε ότι πέρα και έξω από εξουσιοδοτήσεις και εκδόσεις διαταγμάτων, αυτές οι αρχές μας δεσμεύουν από τώρα. 
Με αυτές τις σκέψεις υπερψηφίζουμε την αρχή και τα άρθρα του σχετικού νομοσχεδίου και περιμένουμε, κύριε Υπουργέ, κάποιες μεταβολές που νομίζω ότι θα το έκαναν πιο ουσιαστικό και πιο λειτουργικό, μολονότι πρόκειται για ένα νομοσχέδιο το οποίο είναι περισσότερο ένα πλαίσιο νομοθεσίας και πολύ λιγότερο ένα σύνολο πραγματικών κανόνων δικαίου. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο κ. Νικόλαος Παπακωνσταντίνου ειδικός αγορητής του Κομμουνιστικού Κόμματος Ελλάδας.</ChairmanSpeech> 
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Χρειάζεται ανάλυση μορφής για το τι είναι ρύθμιση, ρυθμιστική διακυβέρνηση. 
Για παράδειγμα, με πλήρη σεβασμό και τήρηση των κανόνων δικαίου, της γραμματολογικής και συντακτικής διατύπωσης, των νομοτεχνικών διατυπώσεων, ψηφίστηκε με όλους τους κανόνες της διαβούλευσης η νομοθετική συνάρτηση ότι στην εκτίμηση του βαθμού αναπηρίας πρέπει να συνυπολογίζονται οι αναγκαιότητες της δημοσιονομικής προσαρμογής. Ανατριχίλα. 
Οι κανόνες της ορθής νομοθέτησης τηρήθηκαν στο ακέραιο. Επί του περιεχομένου η εκτίμηση των παροχών του βαθμού αναπηρίας συναρτώνται από τις αναγκαιότητες της δημοσιονομικής προσαρμογής ή να το πούμε κατά τη ρήση του κυρίου Πρωθυπουργού «από τις αναγκαιότητες να έχουμε επανεκκίνηση και σε δεύτερο βηματισμό της ανταγωνιστικότητας στην ελληνική οικονομία». 
Να συνεχίσουμε σ’ αυτό το δρόμο; Η εισφορά των συνταξιούχων εκτινάχθηκε από το 2,55% στο 4% της σύνταξης για τον κλάδο υγείας προς το ΕΟΠΥΥ. Άρτια ρύθμιση. Από το 1,4% του Ακαθάριστου Εγχωρίου Προϊόντος η κρατική επιχορήγηση προς το ΙΚΑ για πέντε εκατομμύρια ασφαλισμένους πήγε στο 0,6% του Ακαθάριστου Εγχωρίου Προϊόντος στον ΕΟΠΥΥ που αφορά δέκα εκατομμύρια ασφαλισμένους. Ρύθμιση και αυτή και μάλιστα πολύ συντονισμένη. 
Και έρχομαι τώρα σε παρατηρήσεις για τη φιλοσοφία, τη γενική μεθοδολογία και το γενικό πνεύμα του νομοσχεδίου. Θα επανέλθουμε στην κατ’ άρθρο συζήτηση για τις παρατηρήσεις επί των άρθρων. 
Πρώτον, το γενικό πνεύμα και η μεθοδολογία της αιτιολογικής έκθεσης του νομοσχεδίου, όπως βεβαίως και των εκθέσεων αξιολόγησης, χαρακτηρίζονται από μια θεσμική λειτουργική προσέγγιση των προβλημάτων της νομοθέτησης κατά τη διάρκεια της κοινοβουλευτικής διαδικασίας. Όμως, η λεγόμενη «κακοδαιμονία της νομοθεσίας» δεν είναι ελληνικό φαινόμενο. Είναι απίστευτα επιδερμική και σε μεγάλο βαθμό παραπλανητική η κυβερνητική προσέγγιση και της Νέας Δημοκρατίας που έγκειται στο ότι έχουμε πολυνομία και επομένως θα πρέπει να πάμε σε λίγους νόμους και ότι έχουμε κακονομία και άρα πρέπει να πάμε σε καλούς νόμους. 
Για να προσπεράσουμε το ζήτημα, θέλουμε να αναφέρουμε μόνο ότι ο ίδιος ο Γουόρεν Μπάφετ, ο γνωστός δισεκατομμυριούχος, απόρησε πώς οι νόμοι στις Ηνωμένες Πολιτείες οδήγησαν τη δακτυλογράφο του να πληρώνει περισσότερο φόρο από ό,τι ο ίδιος.
Δεύτερο ζήτημα. Η νομοθετική δραστηριότητα, παρά τις διακηρύξεις και τις χρυσοποίκιλτες διατυπώσεις της αιτιολογικής έκθεσης και η ίδια η κοινοβουλευτική διαδικασία δεν αναπτύσσονται στους αίθριους κήπους του ορθού λόγου και της υπερβατικής σοφίας, αλλά σε ένα πολύ γήινο πεδίο με πολύ συγκεκριμένα και κυρίαρχα ιδιοτελή υλικά συμφέροντα κοινωνικών δυνάμεων των κυρίαρχων τάξεων. 
Έτσι, λοιπόν, χαρακτηριστικό του νομοσχεδίου είναι η πλήρης συσκότιση των κοινωνικών και πολιτικών σχέσεων των κοινωνικών τάξεων με μια ιδεολογική χρυσόσκονη για τις στοχεύσεις του. 
Φαίνεται, όμως, και αναβλύζει από μια σειρά διατάξεις και στην κατ’ άρθρον παρουσίαση και τεκμηρίωσή τους ότι πρώτον, επιδιώκεται να είναι πλήρης ο συντονισμός με τους μεγαλοϊδιοκτήτες και μεγαλομετόχους των συγκεντρωμένων μέσων κοινωνικής παραγωγής στη νομοθετική δραστηριότητα. 
Δεύτερον, επιδιώκεται να είναι σιδερένια η ευθυγράμμιση με τις αξιώσεις του Συνδέσμου Βιομηχάνων και των αξιών και συμφερόντων της μεγάλης εργοδοσίας σε μια άτεγκτη, συνολική και συντακτική ζεύξη με τις ανάγκες του. 
Τρίτον, η ολοκληρωτική υπαγωγή της νομοθετικής δραστηριότητας στο στρατηγικό σχεδιασμό των επιτελείων του μεγάλου κεφαλαίου ειδικά των δύο χιλιάδων σαράντα πέντε πολύ μεγάλων επιχειρήσεων που βρίσκονται στη χώρα μας. 
Κοιτάξτε διατύπωση στο άρθρο 10: «Η απλούστευση της νομοθετικής διαδικασίας και του νομοθετικού πλαισίου πρέπει να υπηρετεί γενικά την ανταγωνιστικότητα των επιχειρήσεων».
Το νομοσχέδιο, λοιπόν, εκφράζει την αδήριτη συμμόρφωση με τα ιδιοτελή συμφέροντα των μονοπωλίων και των μεγαλομετόχων των επιχειρηματικών ομίλων, παρουσιάζοντάς τα ως αναγκαιότητες δημοσίου συμφέροντος. 
Εμείς σημειώνουμε ότι αυτή η κοινωνική τάξη έχει ζωτική ανάγκη σήμερα άμεσα και τώρα από φθηνό, πάμφθηνο και γονατιστό εργατικό δυναμικό, για να μπει σε μια τροχιά εκτινασσόμενης κερδοφορίας. Είναι εύγλωττες οι ρυθμίσεις του λεγόμενου «μνημονίου 2» που ψηφίστηκαν την Κυριακή και οδηγούν σε εξόντωση –ακριβώς έτσι!- και εξαθλίωση τα δικαιώματα και τις στοιχειώδεις ανάγκες της εργατικής και λαϊκής οικογένειας των εργαζομένων των αναπήρων και συνολικά των παραγωγών του κοινωνικού πλούτου. 
Κατά την άποψή μας, ο εργαζόμενος λαός με οργανωμένο βηματισμό και με πρωταγωνιστή την εργατική τάξη πρέπει να σας καρφώσει στον πάσαλο της πολιτικής ατίμωσης για τα βάσανα στα οποία τον βουλιάζετε, για το βούρδουλα της επιχειρηματικότητας και της ανταγωνιστικότητας που στραγγίζουν τα κοινωνικά του δικαιώματα και τις στοιχειώδεις ζωτικές του ανάγκες. 
Το τέταρτο ζήτημα αφορά τα ζητήματα των ρυθμίσεων και της ρυθμιστικής διακυβέρνησης, εκτός και πέρα από τις εννοιολογικές διευκρινίσεις για το τι είναι ρυθμίσεις, επί του πρακτέου και την πείρα που αναβλύζει από την ως τα τώρα νομοθετική δραστηριότητα που είναι πλούσια. 
Ας δούμε ποιες ρυθμίσεις και ποιες καλές νομοθετήσεις κάνατε, αλλά και τη ρυθμιστική διακυβέρνηση που πραγματοποιήσατε τα χρόνια 1996-2009 ως κυβερνήσεις του ΠΑΣΟΚ και της Νέας Δημοκρατίας, με αποτέλεσμα να οδηγηθεί η χώρα μέχρι εδώ. 
Γιατί και σήμερα και αύριο προωθείτε τον ίδιο δρόμο, το δρόμο της καπιταλιστικής κερδοφορίας που οδήγησε στην οικονομική κρίση και στη σημερινή και αυριανή λαϊκή δυστυχία.
Οι επιχειρηματικοί όμιλοι, οι μεγαλοχονδρέμποροι, οι μεγαλοεισαγωγείς και μεγαλοκατασκευαστές και βιομήχανοι έλαβαν θεσμοθετημένα και βεβαίως με κρατικές ρυθμίσεις, σοφές κρατικές ρυθμίσεις, από το δημόσιο παραγγελίες, δρόμους, γέφυρες, σχολεία, προμήθειες, φοροαπαλλαγές, κτηριακές υποδομές, υπολογιστικά προγράμματα κ.λπ..
Δεύτερον, για να βάλουν μπρος τις μηχανές, για να ανακαινίσουν και να διευρύνουν τις εργοστασιακές εγκαταστάσεις και τα εργοτάξια που έχουν στην κατοχή τους αντί για δικά τους κεφάλαια, κυριολεκτικά ταΐστηκαν από κάθε λογής επιδοτήσεις, επιχορηγήσεις, ρυθμιστικές χρηματοδοτήσεις, φοροαπαλλαγές, εγγυοδοσίες δανείων που προνόησαν η Βουλή, ο εκσυγχρονισμός της πληθωρικής νομοθεσίας, πολυνομία το χαρακτήρισε ο Πρόεδρος της Βουλής, δηλαδή το δοσμένο κράτος και οι θεσμοί του.
Τρίτον. Ταυτόχρονα οι εκλεκτοί αυτοί κύριοι επενδυτές για να έχουν επαρκή κεφάλαια κίνησης πάλι το κράτος και οι ποικιλώνυμες θεσμικές παρεμβάσεις εξασφάλισαν όλα αυτά τα χρόνια την κρατική εγγύηση για τραπεζικά δάνεια, που συχνά οι προκομμένοι Έλληνες, οι εκπρόσωποι του δαιμονίου της φυλής, ξέχασαν να αποπληρώσουν. Μόνο το 2009 σημειώνουμε 23 δισεκατομμύρια ευρώ κρατικές εγγυήσεις που εξέπεσαν για επιχειρηματικά δάνεια.
Τέταρτον, για να πληρώσουν τις μισθοδοσίες στην εργατική δύναμη που απασχολούσαν στις βιομηχανικές μονάδες που κατέχουν, ξεκοκάλισαν τα κυβερνητικά κονδύλια που ρυθμισμένα θεσμοθετήθηκαν από τη Βουλή τα χρόνια του 1996-2009 περί ενίσχυσης της απασχόλησης, αντιμετώπισης της ανεργίας, ανάπτυξης της επιχειρηματικότητας, βελτίωσης της ανταγωνιστικότητας, ενεργού γήρανσης, ευελφάλειας και τόσα άλλα χρυσοποίκιλτα λογότυπα.
 Πέμπτον, για να πληρώσουν τις ασφαλιστικές εισφορές, είχαν στην πλήρη διάθεσή τους πασοκικά ή κατά περίπτωση νεοδημοκρατικά προγράμματα, αλλά πάντα ευρωενωσιακά που πριμοδοτούσαν τη χρηματοδότηση ή τη ρύθμιση των ασφαλιστικών εισφορών.
Έκτον, για να έχουνε ανταγωνιστικότητα στα εμπορεύματα που προωθούσαν στις αγορές του εσωτερικού και του εξωτερικού, απαλλάχτηκαν και δεν πλήρωσαν φόρους, τέλη, δασμούς τα χρόνια 1996-2009, αξιοποιώντας νόμιμα νόμους, ρυθμίσεις, κανονισμούς και ευεργετικές και ακόμα τόσες άλλες τρυφερές νομοθετημένες ρυθμίσεις. Τα χρόνια αυτά του 1996-2009 συγκέντρωσαν στα χέρια τους οι εκλεκτοί αυτοί συμπολίτες απίστευτα κεφάλαια που ούτε στα πιο τρελά τους όνειρα δεν είχαν ονειρευτεί. Με το ξέσπασμα της οικονομικής κρίσης φρονίμως ποιούντες, αυτοί οι προκομμένοι Έλληνες μετέφεραν τα κεφάλαιά τους σε άλλους τόπους χλοερούς. 
Έκτο σημείο. Η αιτιολογική έκθεση του νομοσχεδίου αναφέρεται κυρίαρχα σε αφηρημένες νομικές μορφές, επιχειρήσεις, πολίτες, νομοθέτες. Απουσιάζουν απ’ όλο το νομοσχέδιο και τις ρυθμίσεις του οι πραγματικοί άνθρωποι, οι λαϊκοί άνθρωποι, οι πραγματικές κοινωνικές δυνάμεις, οι κοινωνικές τάξεις και οι σχέσεις τους, οικονομικές, πολιτικές και πολιτιστικές. 
Ειδικά, θα αναφερθώ στο παράδειγμα των επιχειρήσεων. Οι ίδιες οι επιχειρήσεις δεν συμπυκνώνουν κοινωνικές σχέσεις μεταξύ των ανθρώπων, δεν αποτυπώνουν σχέσεις είτε συνεργασίας και συνένωσης είτε αντιπαράθεσης και εναντίωσης, κυριαρχίας και υποταγής μεταξύ των ανθρώπων, εκμετάλλευσης της εργασίας και καταναγκασμού στους δοσμένους κάθε φορά τεχνικούς, τεχνολογικούς και παραγωγικούς όρους; Η έννοια της επιχείρησης με ρυθμιστή το κέρδος δεν εμπεριέχει όρους κοινωνικής ανισότητας στις σχέσεις ιδιοκτησίας στα εργαλεία, τα μέσα εργασίας και τα προϊόντα της συλλογικής κοινωνικά συνδυασμένης εργασίας;
Αυτή, λοιπόν, η συνολική θεσμική λειτουργική προσέγγιση που κάνει το νομοσχέδιο είναι στεγνή, αφηρημένη, κοκαλωμένη, πιθανόν γυαλιστερή σε ένα πρώτο διάβασμα, αλλά είναι παραμορφωτική των κοινωνικών σχέσεων και του ταξικά ιδιοτελούς χαρακτήρα της κρατικής παρέμβασης.
Εμείς υποστηρίζουμε τη διαπίστωση και ανακάλυψη του Καρλ Μαρξ ότι ο αγοραίος οικονομολόγος δεν μπορεί να διανοηθεί την ανεπτυγμένη στους κόλπους της επιχείρησης κοινωνική παραγωγική δύναμη και τον κοινωνικό χαρακτήρα της εργασίας αποσπασμένα απ’ αυτή την καπιταλιστική μορφή. Θα επανέλθουμε και στα ζητήματα της κατ’ άρθρο συζήτησης, απλώς να σημειώσουμε πάλι για τα νομοσχέδια του επόμενου εξαμήνου.
Αναφέρω τα σημεία από το φορολογικό υπόμνημα που κατέθεσε ο Σύνδεσμος των Βιομηχάνων στις 3 Δεκεμβρίου του 2011, που θα ποτίσουν τις νομοθετικές πρωτοβουλίες του επόμενου τετραμήνου:
Πρώτον, τι ζητούν και αξιώνουν; Μείωση των ποινών για τους φοροφυγάδες. Δεύτερον, μείωση των ειδικών φόρων σε φυσικό αέριο, πετρελαιοειδή και ηλεκτρική ενέργεια για τις βιομηχανίες. Τρίτον, μείωση των ειδικών φόρων κατανάλωσης σε ποτά και καπνό, για να κάνουν και καμμιά συμμαχία με τους περιπτεράδες. Πέμπτον, μείωση της φορολόγησης των ομίλων μέσω του συμψηφισμού των κερδών τους με τις ζημιές των θυγατρικών. Έκτον, απαλλαγή του φόρου μεγάλης ακίνητης περιουσίας για τα ακίνητα που χρησιμοποιούνται στην παραγωγική διαδικασία. Έβδομο, κατάργηση της φορολόγησης στη μεταβίβαση μετοχών. Όγδοο, μείωση από 3% στο 1% του φόρου εισοδήματος για τις εργοληπτικές επιχειρήσεις. Ένατο, κατάργηση της φορολόγησης του 1% για τη συνένωση των κεφαλαίων, για μία νέα εποχή εξαγορών, συγχωνεύσεων, απορροφήσεων, γιγάντωσης των ήδη υπαρχόντων επιχειρηματικών ομίλων. Δέκατον, κατάργηση της έκτακτης εισφοράς επί των κερδών για το 2010. Φανταστείτε μέγεθος ταξικής ιδιοτέλειας απ’ αυτούς τους προκομμένους Έλληνες. 
Να το πούμε έτσι: Οι μεγαλομέτοχοι των επιχειρηματικών ομίλων δεν εργάζονται, είναι άεργοι «κηφήνες». Μόνο ένα στοιχείο έχουν: Είναι ιδιοκτήτες. Καιρός να τους αφαιρέσουμε την ιδιοκτησία.
Σας ευχαριστώ.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος Αργύρης</Parlmember>): Κύριε Παπακωνσταντίνου, αν θέλετε να μιλήσετε επί των άρθρων, μπορείτε να το κάνετε τώρα. Θα έχετε και κάποια ανοχή χρόνου.</ChairmanSpeech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Ευχαριστώ, κύριε Πρόεδρε.
Εμείς διευκρινίζουμε, για να διαλύσουμε τη «χρυσόσκονη» της ιδεολογικής επικάλυψης, ότι ρύθμιση του άρθρου 1 είναι κάθε κανονιστικό κείμενο που περιέχει γενικό και απρόσωπο κανόνα δικαίου. Είναι φανερό -κι εμείς το αναδεικνύουμε- ότι οι ρυθμίσεις δεν αφορούν τον Κώστα, το Δημήτρη, την Πόπη και την Κική, αλλά αφορούν κοινωνικές ομάδες, κοινωνικά στρώματα, κοινωνικές τάξεις, άρα και σχέσεις τάξεων και κοινωνικών στρωμάτων. Επιμένει όμως το νομοσχέδιο να αναφέρεται σε αφηρημένες νομικές μορφές κι όχι σε πραγματικές κοινωνικές μορφές. 
Το άρθρο 2 διευκρινίζει ποιες είναι οι αρχές της καλής νομοθέτησης. Αναφέρονται: Αναλογικότητα, καταλληλότητα, απλότητα, σαφήνεια, αποφυγή αντιφατικότητας, αποτελεσματικότητα, αποδοτικότητα, διαφάνεια, επικουρικότητα, προσβασιμότητα, εφαρμοστικότητα, ανταποκρισιμότητα, διαύγεια. Σε διασπορά μέσα στο κείμενο και στις αξιολογικές εκθέσεις όλες αυτές οι έννοιες συνυφαίνονται με τις επιχειρήσεις. 
Εμείς σημειώνουμε όμως ότι αυτή η πληθώρα των αρχών καλής νομοθέτησης αναφέρεται σε οργανωτικές λειτουργικές αρχές και πρότυπα, προσδιορίζονται όλες από τον εαυτό τους, δεν έχουν κοινωνικούς προσδιορισμούς αναφοράς παρά μόνο στη νομική τους έκφραση και αποπνέουν έναν κοινοβουλευτικό καθωσπρεπισμό που δεν αφορά την ουσία τους.
Στο άρθρο 3 νομοθετείται ο ρυθμιστικός προγραμματισμός, αλλά έχουμε σημαδιακές εξαιρέσεις. Πρώτον, είναι η εναρμόνιση οδηγιών της Ευρωπαϊκής Ένωσης. Δεύτερον, οι πράξεις νομοθετικού περιεχομένου. Τρίτον, τα κατεπείγοντα. Τέταρτον, τα επείγοντα. Σχετικά με το τι είναι εξουσιοδοτικές διατάξεις, εννοείται ότι ανυψώνονται οι εξουσιοδοτικές διατάξεις. Παραδείγματος χάριν, με εντολή του Υπουργού λέει ο νόμος να φτιαχτεί μία επιτροπή αποτελούμενη από τον τάδε διευθυντή, από τον άλλο διευθυντή και από τρεις επιστήμονες η οποία θα κάνει τι; Θα βαθμολογήσει την αναπηρία. Εντέλλεται ο Υπουργός να φτιάξει την επιτροπή. Τα κριτήρια λειτουργίας της επιτροπής, τα κριτήρια αξιολόγησης της αναπηρίας είναι αθέατα από τη νομοθετική δραστηριότητα, είναι εκτός νομοθετικής δραστηριότητας. Θα κανονιστούν στο «ημίφως» της κρατικοδιοικητικής λειτουργίας του Υπουργείου. Είπα λοιπόν τι είναι οι εξουσιοδοτικές διατάξεις.
Εμείς κάνουμε μία μεγάλη αναφορά για τα άρθρα 9, 15, 18, 19 και 21 όπου ουσιαστικά πολλαπλασιάζονται διάφορες επιτροπές που παρεμβάλλονται ανάμεσα στη Βουλή και την κρατική διοικητική μηχανή, που έχουν ουσιαστικές αρμοδιότητες στα θέματα του ΕΠΑΔ, που είναι μία «δεξαμενή» σκέψης για την απλούστευση της νομοθετικής διαδικασίας. Η απλούστευση –λέει- πρέπει να υπηρετεί την ανταγωνιστικότητα των επιχειρήσεων.
Είναι μια σειρά άλλες επιτροπές, ΚΕΚΗΝ, δομές καλής νομοθέτησης, αναμόρφωσης δικαίου, κωδικοποίησης κ.λπ. που ουσιαστικά έχουν κρατικογραφειοκρατικά και βεβαίως φιλοκαπιταλιστικό χαρακτήρα και εννοείται συμβάλλουν στο να καθιζάνει η όποια ουσιαστικότητα της συζήτησης μέσα στο Κοινοβούλιο.
Το καταψηφίζουμε και στα άρθρα και σύνολο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ευχαριστούμε τον κ. Παπακωνσταντίνου.
Το λόγο έχει ο ειδικός αγορητής του Λαϊκού Ορθόδοξου Συναγερμού, κ. Άγγελος Κολοκοτρώνης.</ChairmanSpeech> 
<Speech><Parlmember>ΑΓΓΕΛΟΣ ΚΟΛΟΚΟΤΡΩΝΗΣ</Parlmember>: Ευχαριστώ, κύριε Πρόεδρε. 
Εμείς θα ψηφίσουμε επί της αρχής και επί των άρθρων το σχέδιο νόμου, κυρίως για το λόγο ότι έχουν αρθεί ορισμένα κρίσιμα και κύρια ζητήματα που είχαμε θέσει στην επιτροπή, ένα εκ των οποίων ήταν ότι δε δεχόμαστε να προσληφθούν νέα στελέχη εκτός ΑΣΕΠ, ώστε να συγκροτήσουν τα γραφεία καλής νομοθέτησης. 
Ο παριστάμενος Υπουργός, όπως και ο επίσης παριστάμενος Υφυπουργός –θέλω να το καταθέσω εδώ- με ειλικρίνεια είπαν εξαρχής ότι θα υιοθετήσουν θέσεις και προτάσεις που έχουμε καταθέσει εμείς και άλλοι κομματικοί σχηματισμοί και θα τα ενσωματώσουν στο νομοσχέδιο. 
Με αυτή την έννοια θέλω να τονίσω την ειλικρίνεια με την οποία έγινε η διαβούλευση και την ευχέρεια που δόθηκε απ’ όλους τους βουλευτές ώστε να καταθέσουν τις δικές τους απόψεις και μερικές απ’ αυτές, όταν μάλιστα θεωρούνται κρίσιμες, όπως ανέφερα, να γίνουν δεκτές. 
Όπως γνωρίζετε, κύριε Πρόεδρε, κυρίες και κύριοι συνάδελφοι, νόμος καλός είναι αυτός που καλώς εφαρμόζεται. Και αυτό είναι επίκαιρο στις μέρες μας καθώς από νόμους δεν πάσχει η ελληνική πολιτεία. Κάθε άλλο. Υπάρχει πολυνομία. Γι’ αυτό άλλωστε παρίσταται η ανάγκη για την κωδικοποίηση των νόμων. Το ζήτημα είναι να εφαρμόζονται οι υπάρχοντες. 
Μόλις πριν λίγα εικοσιτετράωρα όλοι έχουμε παραστεί μάρτυρες ενός φαινομένου κατά το οποίο νόμος υπήρχε και δεν εφαρμόστηκε. Και αναφέρομαι βέβαια στα ζητήματα που ανέκυψαν από την κατάληψη της νομικής σχολής, που ήταν γνωστή από ημέρες στην Ελληνική Αστυνομία, στον αρμόδιο Υπουργό και σε όποιον άλλον αρμόδιο και δεν παρενέβη εφαρμόζοντας το νόμο. Το ζήτημα είναι, κυρίες και κύριοι συνάδελφοι, μήπως θα πρέπει να προβλέψουμε ότι όταν ένας Υπουργός δεν εφαρμόζει το νόμο θα πρέπει να καλείται εδώ να απολογηθεί ή αν έχει την ευαισθησία να παραιτείται, να πηγαίνει στο σπίτι του, να πει δεν τα κατάφερα. Δεν είναι δυνατόν όλοι να τα καταφέρνουμε σε όλα. Κάποιος δεν πήγε καλά, δεν πρόβλεψε κάτι σωστά. Γιατί, δηλαδή, να επιμείνει και να παραμείνει στη θέση του ο κ. Παπουτσής για να διαπράξει και άλλες παραλείψεις του είδους που οδήγησαν στο να γίνει παρανάλωμα του πυρός το κέντρο της Αθήνας και τους ιδιώτες-ιδιοκτήτες καταστημάτων στο κέντρο των Αθηνών να βρίσκονται σε απόγνωση;
Η πολυνομία που χαρακτηρίζει την ελληνική πολιτεία επιβεβαιώνει, κυρίες και κύριοι συνάδελφοι, το γεγονός ότι το πολιτικό σύστημα βρίσκεται σε αδιέξοδο και δυστυχώς δεν παρέχονται στην παρούσα κυβέρνηση οι προϋποθέσεις να το ξεπεράσει, όπως και οι προηγούμενες κυβερνήσεις. Μέσα στην άβυσσο της πολυνομίας ενός κράτους, όπως η Ελλάδα, που διαθέτει –σημειώστε το- περισσότερες διατάξεις νόμων από το σύνολο των διατάξεων νόμων που διαθέτουν οι Ηνωμένες Πολιτείες της Αμερικής, προστίθεται άλλο ένα νομοθέτημα. Εμείς το θεωρούμε σαν ένα πρώτο καλό βήμα για να ακολουθήσει ένα νομοθέτημα ποιο συγκροτημένο για το πώς πρέπει να νομοθετεί του λοιπού και το ποιο είναι το καλό νομοθετείν κατά την αντίληψη του εμπνευστή του νομοθετήματος. 
Έχει τονιστεί κατ’ επανάληψη -και το είπαμε και στην επιτροπή- ότι η Ελλάδα, μεταξύ των άλλων, ταλανίζεται και κυριαρχείται από βαθιά σύγχυση μεταξύ του νομοθετικού έργου της Βουλής και του εκτελεστικού έργου της Κυβέρνησης. 
Αποτέλεσμα της σύγχυσης αυτής είναι η εκάστοτε αδυναμία ή ανικανότητα των κυβερνώντων να ασκήσουν το σπουδαίο κυβερνητικό έργο της εκτελεστικής εξουσίας, της διοικήσεως της χώρας και να μετατρέπει σε νομοθετήματα όλα όσα θα ήθελε να εκφράσει και να κάνει, αλλά δεν μπορεί.
Έτσι, στο ελληνικό κράτος σωρεύονται περιττές διατάξεις νόμου, που αποτελούν απλώς τους ευσεβείς πόθους των εκάστοτε Υπουργών.
Μία άλλη επιβλαβής πρακτική των εκάστοτε κυβερνώντων είναι η δήθεν ταύτιση του κυβερνητικού έργου με τον όγκο συσσώρευσης και ψήφισης τέτοιων διατάξεων νόμων για τις οποίες ουδείς ενδιαφέρεται και ουδείς ωφελείται και τις περισσότερες φορές, όπως είπαμε και νωρίτερα, δεν τηρούνται. Και αυτό είναι, ίσως, το πλέον κρίσιμο.
Συχνά, άλλωστε, ακούγεται στην Ελλάδα ότι νόμοι υπάρχουν, αλλά δεν τηρούνται. 
Κι ενώ αυτό είναι μεν μια αλήθεια, κανένας δεν διερωτήθηκε ποτέ αν είναι εφικτό σε οποιαδήποτε κοινωνία να τηρηθούν νόμοι και διατάξεις νόμων που θεσπίστηκαν όχι για να ρυθμίσουν σχέσεις και για να βάλουν τα πράγματα στη θέση τους, αλλά λόγω συγχύσεως των κυβερνώντων μεταξύ του εκτελεστικού έργου της Κυβέρνησης και του νομοθετικού έργου της Βουλής και λόγω, επίσης, ενός κακώς εννοούμενου πρωταθλητισμού κομίσεως και συσσωρεύσεως περιττών διατάξεων νόμων.
Η διάθεση πρωταθλητισμού των εκάστοτε κυβερνώντων θα έπρεπε να ανταγωνίζεται το ακριβώς αντίθετο αυτού που ανταγωνίζεται σήμερα. Δηλαδή, αντί να σπεύδουν να θεσπίσουν νέες διατάξεις νόμων, θα έπρεπε να μιλούν για το πώς θα αλλάξει το νομοθετικό σύστημα και για το πώς θα μπορέσει στο διηνεκές να δημιουργηθεί ασφάλεια δικαίου, απλότητα και κλασικότητα. 
Οι ατελεύτητες διατάξεις νόμων ιδίως σε θέματα φορολογικά, το μόνο το οποίο κάνουν είναι να βεβαιώνουν τους πάντες στο εξωτερικό, ότι η Ελλάδα δεν είναι ούτε σοβαρή χώρα ούτε ασφαλής για οιασδήποτε μορφής επένδυση επί παραδείγματι. 
Ως βασική καινοτομία του σχεδίου νόμου αναφέρεται η θεσμοθέτηση της ανάλυσης συνεπειών ρυθμίσεων. Προστίθεται, επομένως, μία δύσκολη ανάλυση, γιατί αποκλείεται να προβλεφθούν αξιόπιστα όλες οι συνέπειες των νέων ρυθμίσεων, ενώ δεν εμφανίζεται να έχει περιληφθεί ως καινοτομία κάτι ευκολότερο: Δηλαδή, ο καθορισμός εκ των προτέρων του τρόπου, των μεθόδων και δεικτών αξιολόγησης υλοποίησης και η ενσωμάτωση στο κάθε νέο νομοσχέδιο όλων εκείνων των στοιχείων που μέχρι τώρα καλύπτονταν μεταγενέστερα από Κοινές Υπουργικές Αποφάσεις και προεδρικά διατάγματα.
Ειδικότερα τώρα να πάμε στα άρθρα, όπου περιλαμβάνονται οι ορισμοί. Γίνεται αναφορά στην εξαίρεση υπό την έννοια της ρύθμισης για τους σκοπούς του παρόντος νόμου, κανονιστικών διατάξεων –και να διευκρινίσω ότι η αναφορά είναι στην αιτιολογική έκθεση- που αφορούν κάτω από το 40% του πληθυσμού της χώρας.
Αυτή η διάκριση ήδη καθιστά ανάπηρα τα νομοσχέδια που θα προταθούν για ψήφιση με βάση τις αρχές της καλής νομοθέτησης.
Ας σκεφτούμε, παραδείγματος χάριν, ότι το 40% του πληθυσμού της χώρας βρίσκεται στην Αθήνα. Αυτή η διάκριση σημαίνει ότι για κάποιο συγκεκριμένο θέμα, παραδείγματος χάριν για τους συντελεστές δόμησης, θα ήταν δυνατόν να εξαιρεθεί όλη η Αθήνα με προφανείς συνέπειες, ενστάσεις, ανισότητα μεταξύ ίδιου δικαιώματος των πολιτών και όλα τα παρεμφερή.
Οι έννοιες που αναφέρονται στο άρθρο 2 είναι γενικόλογες. 
Παραδείγματος χάριν μιλάει για απλότητα και ασάφειες. Τι είναι, όμως, ένα απλό νομοθετικό κείμενο; Και πάλι σ’ αυτό το νομοσχέδιο που επικαλείται την απλότητα θα απαιτηθούν εγκύκλιοι δυστυχώς μέσα σ’ έναν κυκεώνα γραφειοκρατίας, παραδείγματα ή πρόσθετα στοιχεία τεκμηρίωσης του τι σημαίνει απλότητα. Πάλι δηλαδή θα έχουμε μια πολυπλοκότητα περί της απλότητας.
Αυτό το αναφέρω γιατί αυτό το σχέδιο νόμου έχει συνταχθεί κατά έναν τρόπο που κάνει κάποια λεκτικά άλματα, που δεν είναι λαθεμένα, αλλά πάντως δεν είναι συνηθισμένο να γίνονται στα αυστηρά κείμενα των σχεδίων νόμων. Χαρακτηρίστηκε από πολλούς ως μια έκθεση ιδεών. Άλλοι πάλι είπαν ότι θα μπορούσαν να ρυθμιστούν τα ζητήματα που ρυθμίζονται στο νομοσχέδιο από μια απλή υπουργική εγκύκλιο. Σ’ αυτό δεν θα είχα άποψη ώστε να απαντήσω. Πάντως, όπως είπα νωρίτερα, το θεωρούμε ένα καλό βήμα για να έχουμε αργότερα ένα καλό και πλέον συγκροτημένο νομοθέτημα.
Στο άρθρο 3, εμφανίζονται θετικές ρυθμίσεις στην κατεύθυνση που έχουμε προαναφέρει, αλλά και πάλι επισημαίνονται κενά. Έτσι, καθορίζεται ανώτατος αριθμός νομοσχεδίων ανά Υπουργεία σε τρία κατ’ έτος. Αυτό ήταν περίπου αστείο. Βεβαίως, το άλλαξε ο κύριος Υπουργός και ο κύριος Υφυπουργός, μετά τη δική μας παρατήρηση. Αν ήταν έτσι ο κ. Ρέππας, θα έπρεπε από σήμερα να πάει στο Υπουργείο του και να μην έχει να ασχοληθεί με κανένα απολύτως νομοσχέδιο, γιατί ήδη έχει φέρει τρία νομοσχέδια μέσα σε διάστημα λιγότερο των δύο μηνών στο ελληνικό Κοινοβούλιο.
Θετικό θεωρούμε στο άρθρο 3 ότι επιβάλλεται να συνοδεύουν το σχέδιο νόμου προσχέδια προεδρικών διαταγμάτων, αν προβλέπονται τέτοια. Μάλιστα, προβλέπει να υπάρχει και χρονοδιάγραμμα εφαρμογής. Δεν θέτει εδώ όμως χρονικό όριο ως όφειλε σχετικά με τον αριθμό τους, κάτι που σημαίνει ότι θα ήταν δυνατόν ένα σχέδιο νόμου να περιλαμβάνει προσχέδια δέκα έως δεκαπέντε προεδρικών διαταγμάτων.
Τα αναφέρουμε αυτά ακριβώς διότι μιλάμε για τις αρχές καλής νομοθέτησης. Είναι καλή νομοθέτηση άραγε όταν σ’ ένα σχέδιο νόμου προβλέπεται ότι θα πρέπει για την εφαρμογή του να υπογραφούν εκ των υστέρων δέκα έως δεκαπέντε προεδρικά διατάγματα; Αυτό σημαίνει ότι ένας νόμος δεν θα μπορέσει καν να εφαρμοστεί αν τα προεδρικά διατάγματα αργήσουν να υπογραφούν ή μερικά εξ αυτών, όπως αποδεικνύει η πείρα, πιθανόν να μην υπογραφούν ποτέ. 
Υποχρεούται κατά την άποψή μας ο νομοθέτης να ενσωματώνει στο κείμενο την τελική μορφή τροποποιουμένων άρθρων και όχι εμβόλιμες αλλαγές παραγράφων του είδους: στο άρθρο Χ, του νόμου Ψ, κλπ, αντικαθίσταται η λέξη και με τη λέξη με και άλλα τέτοια τα οποία νομίζω ότι θα έπρεπε να προβλεφθούν και να μην έρχονται ως νομοτεχνικές βελτιώσεις.
Κατά την άποψή μας δεν επιτρέπονται αόριστες παραπομπές και απαιτείται να γίνεται διαχωρισμός παγίων και μεταβατικών διατάξεων. Εντούτοις, δεν φαίνεται να υπάρχει αποκλεισμός ή περιορισμός σχετικά με τις κοινές υπουργικές αποφάσεις στο νομοσχέδιο, κάτι που θα έπρεπε να αποτραπεί, αν όχι να καταργηθεί, τουλάχιστον να υπάρχει ένα όριο κοινών υπουργικών αποφάσεων ανά νόμο. Θα ήταν δυνατόν να υιοθετηθεί μια εναλλακτική, πρωτοποριακή ιδέα αυτή του κυρίως νομοθέτη Υπουργού, που όμως αντί συναρμοδιότητας είναι υποχρεωμένος να αναλαμβάνει τη βαρύνουσα, αλλά μη δεσμευτική γι’ αυτή γνώμη άλλων Υπουργών, την οποία αν δεν απορροφήσει στο νομοσχέδιο που υποβάλει να πρέπει να εξηγήσει τους λόγους και τη διαδικασία και να τελειώνει η υπόθεση εκεί.
Πάω γρήγορα στο άρθρο 4, που κατά την άποψή μας δεν είναι ένδειξη καλής νομοθέτησης και νομοθετικού κειμένου, το πρωθύστερο σχήμα να γίνεται αναφορά σε προγενέστερο άρθρο, στο 4 δηλαδή, οργάνων που θεσμοθετούνται σε επόμενα άρθρα.
Δηλαδή, κύριε Υπουργέ, σε ένα νομοσχέδιο που λέτε ότι θέτετε τις αρχές καλής νομοθέτησης, πρώτα περιγράφετε ποιες θα είναι οι αρμοδιότητες επιτροπών και μετά σε επόμενα άρθρα, συγκροτείτε αυτές τις επιτροπές. Νομίζω ότι μια απλή αναρίθμηση των άρθρων του σχεδίου νόμου αυτού θα αποτελούσε μία λύση σ&apos; αυτό για το οποίο εύκολα κανείς μπορεί να σας κατηγορήσει, όπως κάνω και εγώ αυτή την ώρα, ότι δηλαδή συγκροτείτε επιτροπές αργότερα, τις αρμοδιότητες των οποίων περιγράφετε νωρίτερα.
Το άρθρο 5 στα μέσα καλής νομοθέτησης, δεν περιλαμβάνει ως καταληκτικό μέσο καλής νομοθέτησης την αναδραστική, αναγκαία και αυτόματη τροποποίηση μετά την αξιολόγηση των αποτελεσμάτων εφαρμογής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δώστε μου ένα λεπτό, κύριε Πρόεδρε, σας παρακαλώ.
Το άρθρο 6 θεωρούμε ότι είναι συνολικά θετικό. Στο άρθρο 7 γίνεται η ανάλυση των συνεπειών ρυθμίσεων. Το άρθρο αυτό είναι ασαφές σχετικά με το τι περιλαμβάνει μια τέτοια ανάλυση συνεπειών ρυθμίσεων. Το άρθρο αυτό αποτελεί παράδειγμα πως το ίδιο το νομοσχέδιο δεν έχει συνταχθεί με τήρηση για τον εαυτό του αυτών που προβλέπει και επιτάσσει για τα άλλα. Εδώ, θα έπρεπε να υπάρχει ως αναπόσπαστο μέρος του συγκεκριμένου άρθρου μια συγκεκριμένη δομή μιας τέτοιας ανάλυσης ενδεχομένως εν είδει ερωτηματολογίου. Ασφαλώς η δομή αυτή να είναι η ελάχιστη αναγκαία, αλλά να μην είναι περιοριστική για τον νομοθέτη. Ενδεικτικά θα μπορούσε να περιλαμβάνει το ποιοι είναι ευεργετούμενοι από τη ρύθμιση, ποιοι θα είναι οι αντιστεκόμενοι σε αυτή και γιατί και όλα αυτά. 
Στο άρθρο 8 θα πρέπει να καθορίζεται πώς θα αναφέρονται τεκμηριωμένα και αν είναι δυνατόν ποσοτικά σε αυτή ότι τηρήθηκαν τα δέκα κριτήρια των αρχών καλής νομοθέτησης του άρθρου 2.
Στο άρθρο 9 είπαμε ότι ορθώς προβλέπεται αξιολόγηση της εφαρμογής των αποτελεσμάτων, αλλά το διάστημα της τριετίας μετά το οποίο θα γίνεται είναι πολύ μεγάλο κατά την άποψή μας. Θα έπρεπε να έχουμε ταχείες και παραγωγικές αξιολογήσεις εφαρμογών. 
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Στο άρθρο 10 έχουμε την απλούστευση που περιλαμβάνει θετικές ρυθμίσεις, εάν και θα πρέπει να καθοριστεί σε σχέση με αν θα κριθούν στο άρθρο αυτό αναφερόμενες μειώσεις. Αυτονόητα πράγματα ρυθμίζονται με το άρθρο 11. Δεν έχουμε να πούμε κάτι σ&apos; αυτό .
Στο άρθρο 14 χρειάζεται να προαναφερθεί το να μην αποτελέσουν τα γραφεία νομοθετικής πρωτοβουλίας υπό τον συντονισμό του γραφείου καλής νομοθέτησης που συνιστώνται για πρώτη φορά, ρουσφετολογικά όργανα διορισμών και εμπόδιο στη γρήγορη σύνταξη και προώθηση των ανά Υπουργείων νομοσχεδίων, εξαιτίας της πρόσθεσης μιας επιπλέον φάσης στη νομοθετική διαδικασία. 
Τέλος –επειδή δεν έχω άλλο χρόνο- στο άρθρο 17 θεωρούμε ότι είναι ορθή η θεσμοθέτηση των επιτροπών αυτών, αλλά μόνον εφόσον πρόκειται να λειτουργούν ταχέως και αποδοτικά και με συγκεκριμένες προθεσμίες, ένδειξη των οποίων δεν υπάρχει στο σχέδιο νόμου έστω και ως τάξη μεγέθους, παραδείγματος χάριν εντός τριμήνου και όχι αργότερα για όλες τις δράσεις και αρμοδιότητές τους. 
Σας ευχαριστώ και για την ανοχή σας κύριε Πρόεδρε.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον ειδικό αγορητή του Λαϊκού Ορθόδοξου Συναγερμού κ. Άγγελο Κολοκοτρώνη.
Το λόγο έχει ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς κ. Βασίλειος Μουλόπουλος.</ChairmanSpeech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, έχουμε καταλάβει τι έχει γίνει σήμερα; Η σημερινή συνεδρίαση είναι ενδεικτική του πώς θα πορευθούμε από εδώ μέχρι τις εκλογές, οι οποίες δεν ξέρουμε πότε θα γίνουν και πότε θα μας επιτρέψουν να τις κάνουμε απ’ έξω. 
Έχουμε είκοσι τροποποιήσεις σ&apos; αυτό το νομοσχέδιο κύριε Υπουργέ, που δεν αλλάζουν στη φιλοσοφία του το νομοσχέδιο, οι οποίες έγιναν για να ψηφιστεί το νομοσχέδιο, το οποίο είχε καταψηφίσει η Νέα Δημοκρατία στην επιτροπή. 
Δηλαδή, σήμερα αν ακολουθούσαμε αυτά που έγιναν στην επιτροπή, αυτό το νομοσχέδιο θα είχα καταψηφιστεί. Είναι ενδεικτικό της κατάστασης που είναι αυτή τη στιγμή το Κοινοβούλιο. Αυτό για να ξέρουμε που πηγαίνουμε.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Το αιτιολόγησε ο κ. Παυλόπουλος.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Ναι, ναι. Ήταν απολύτως σαφής η δικαιολόγηση, γι’ αυτό τα είπα και αυτά που είπα.
Κυρίες και κύριοι Βουλευτές, είναι προκλητικό μια Κυβέρνηση που έχει απολέσει κάθε λαϊκή νομιμοποίηση, μια Κυβέρνηση κατασκευασμένη στους δοκιμαστικούς σωλήνες του διευθυντηρίου των Βρυξελλών να φέρνει προς ψήφιση ένα νομοσχέδιο που τιτλοφορείται «Αρχές και Μέσα Καλής Νομοθέτησης». Εκτός αν, κύριε Υπουργέ, πρόκειται για μια προσπάθεια αυτοσαρκασμού. Αν είναι έτσι τη θεωρώ πολύ πετυχημένη, αφού εδώ και τρία χρόνια οι κυβερνήσεις του μνημονίου πράττουν ακριβώς το αντίθετο, την κακή νομοθέτηση. Εδώ και τρία χρόνια νομοθετούν καταπατώντας το Σύνταγμα και παραβιάζοντας τις θεμελιώδεις αρχές του νομικού πολιτισμού. 
Τα μνημόνια, οι δανειακές συμβάσεις και οι εφαρμοστικοί νόμοι συζητούνται και ψηφίζονται παραβιάζοντας στοιχειώδεις αρχές της αντιπροσωπευτικής δημοκρατίας. Με συνοπτικές διαδικασίες συζητούνται και ψηφίζονται χωρίς να έχουν διαβαστεί νομοσχέδια κρίσιμα. Και κυρίως αποτελεί πλέον πολυτέλεια οι πολιτικές αυτές οι οποίες προωθούνται και επιβάλλονται να περνούν με την έγκριση του λαού, από τον οποίο στερείτε να αποφασίσει ο ίδιος για το μέλλον του.
Στη χώρα που γεννήθηκε η δημοκρατία εκτυλίσσεται μια επιχείρηση βίαιης κατάλυσης της δημοκρατίας και της λαϊκής κυριαρχίας, μια επιχείρηση εκθεμελίωσης των συλλογικών, κοινωνικών, εργασιακών και ατομικών δικαιωμάτων, δικαιωμάτων που κατοχυρώθηκαν και εμπεδώθηκαν στις φιλελεύθερες αστικές δημοκρατίες. Το κράτος δικαίου κατεδαφίζεται και η εθνική κυριαρχία εκχωρείται στα ισχυρά πολιτικά και οικονομικά κέντρα των Βρυξελλών. 
Σε αυτό το τοπίο έρχεται προς ψήφιση το παρόν νομοσχέδιο και βέβαια ο στόχος του δεν είναι η καλή νομοθέτηση, είναι ακριβώς το αντίθετο. 
Κυρίες και κύριοι Βουλευτές, δεν διαφωνούμε ότι η ευρύτερη παθολογία της ελληνικής Δημόσιας Διοίκησης οφείλεται σε μεγάλο βαθμό στην πολυνομία, στις περίπλοκες ρυθμίσεις, στην έλλειψη κωδικοποίησης, στους κομματικούς-φωτογραφικούς νόμους, στην παλαίωση και ασάφεια των νόμων και στην προχειρότητα σύνταξής τους, στην κακή ποιότητα των κανονιστικών ρυθμίσεων. 
Αυτή η παθογένεια είναι πλέον κοινότοπο να το επαναλαμβάνουμε, αλλά δυστυχώς είναι αληθινό, είναι προϊόν του πελατειακού κράτους που δημιουργήθηκε από τα κόμματα εξουσίας. Ήταν μια στρατηγική επιλογή, μια ταξική επιλογή της πολιτικής και οικονομικής εξουσίας. Μέσα σε ένα θολό, ασαφές και αντιφατικό νομοθετικό πλαίσιο ο πολίτης εξωθείται, αναγκάζεται να βρει εξωθεσμικές λύσεις, επιδιώκοντας ευνοιοκρατικές ατομικές τακτοποιήσεις που το πολιτικό σύστημα προσέφερε με αντάλλαγμα την ψήφο και την κομματική του υποταγή. Παράλληλα, ευνοούσε, καλλιεργούσε το έδαφος της διαπλοκής της πολιτικής εξουσίας με την οικονομική εξουσία.
Όσον αφορά τη σκοπούμενη κατά την αιτιολογική έκθεση βελτίωση της ποιότητας της νομοθεσίας, δεν πρέπει να ξεχνάμε ότι η νομοθετική πρωτοβουλία αυτή απορρέει ουσιαστικά από την ανάγκη συμμόρφωσης της Ελλάδας στις υποχρεώσεις που επιβάλλουν οι δανειστές.
Το επικαιροποιημένο μνημόνιο οικονομικής και χρηματοπιστωτικής πολιτικής που υπογράφηκε τον Αύγουστο του 2010 από την ελληνική Κυβέρνηση και την τρόικα θέτει πολύ αυστηρά χρονοδιαγράμματα για την υιοθέτηση ατζέντας για την καλή νομοθέτηση, ενώ ανάλογες δεσμεύσεις έχουν υπογραφεί και με τον ΟΟΣΑ. 
Η ρυθμιστική διακυβέρνηση και η καλή νομοθέτηση εντάσσονται στη νέα μνημονιακή πολιτική για ένα επιτελικό, μικρό και ευέλικτο κράτος που έχει αποσυρθεί από όλα τα πεδία της οικονομικής, κοινωνικής και παραγωγικής δραστηριότητας, αφήνοντας το πεδίο ελεύθερο στην αγορά.
Πρόκειται για την αποθέωση της λογικής της απορρύθμισης και του μη παρεμβατισμού. Η αγορά πρέπει να απαλλαγεί από κάθε έλεγχο που περιορίζει την ευελιξία και τον ελεύθερο ανταγωνισμό. Το κράτος οφείλει να χορτάσει τη βουλιμία του κεφαλαίου για κέρδη. Η νεοφιλελεύθερη λογική επιβάλλει τη μείωση προστατευτικών εργατικών ρυθμίσεων και την κατάλυση του κοινωνικού κράτους, του κράτους δικαίου και των δικαιοκρατικών εγγυήσεων στο όνομα της ενίσχυσης της ανταγωνιστικότητας. Και ξέρουμε πλέον όλοι εδώ πολύ καλά, αλλά πολύ καλύτερα οι εργαζόμενοι, τι εννοεί η Κυβέρνηση, τι εννοούν οι Βρυξέλλες με τον όρο «ανταγωνιστικότητα». 
Το εργατικό δίκαιο και το δίκαιο της κοινωνικής ασφάλισης, μεταλλάσσονται σταθερά σε «δίκαιο του επιχειρείν». Σας διαβάζω ένα χαρακτηριστικό απόσπασμα από το κείμενο πρωτοβουλίας για τη βελτίωση της νομοθεσίας του 2006, χαρακτηριστικό του πνεύματος που διέπει την κανονιστική μεταρρύθμιση σε ευρωπαϊκό επίπεδο. Γράφει: «Η Ευρωπαϊκή Επιτροπή δρομολόγησε ένα φιλόδοξο πρόγραμμα για τη βελτίωση της νομοθεσίας. Ένα μακροχρόνιο πρόγραμμα εγκαινιάστηκε το 2002 για την απλούστευση και την εν γένει βελτίωση του κανονιστικού περιβάλλοντος. Σχεδιάστηκε με τρόπο, ώστε να περικοπούν οι γραφειοκρατικές διατυπώσεις, να βελτιωθεί η ποιότητα της νομοθεσίας και να καταρτιστούν νόμοι που να ανταποκρίνονται καλύτερα στις ανάγκες –και εδώ το υπογραμμίζω- των καταναλωτών και των επιχειρήσεων». Όπως βλέπετε, οι εργαζόμενοι, οι πολίτες δεν υπάρχουν πλέον, έχουν αντικατασταθεί με τον όρο «καταναλωτές» και νόμος είναι το δίκιο ούτε καν του επιχειρηματία, της επιχείρησης. Οι ταξικές αντιθέσεις, η μισθωτή εργασία καταργούνται. Υπάρχει μόνο οι αγορά, η ελεύθερη, δηλαδή η ανεξέλεγκτη αγορά. Αυτός είναι ο στόχος της ρυθμιστικής διακυβέρνησης και της καλής νομοθέτησης που απαιτεί η τρόικα. Η αρχή της νομιμότητας, του δημοσίου συμφέροντος, τα δικαιώματα των εργαζομένων υποχωρούν μπροστά στην αναγκαιότητα κερδοσκοπίας του κεφαλαίου. 
Στο παρόν νομοσχέδιο η καλή νομοθέτηση επιχειρείται να προσλάβει εργαλιακή διάσταση, αποσυνδέοντας το δίκαιο από το κοινωνικό και πολιτικό του περιεχόμενο. Οι διαδικασίες αναμόρφωσης, αξιολόγησης και κωδικοποίησης ανατίθενται σε τεχνοκρατικές ελεγχόμενες επιτροπές και συρρικνώνεται ο ρόλος της Βουλής. Όσον αφορά στα επιμέρους άρθρα, θα περιοριστώ σε ορισμένες επισημάνσεις που ισχυροποιούν την αρνητική επί της αρχής τοποθέτησή μας. 
Το άρθρο 1, όπως και το σύνολο του νομοσχεδίου, βρίθει ασαφών εννοιών και αοριστιών. Πέρα από το ιδεολογικό του περιεχόμενο, δεν εγγυάται καν την εφαρμογή όσων ευαγγελίζεται. Άλλωστε, αυτό που χρειαζόμασταν δεν ήταν ένα εγχειρίδιο για το μαθητευόμενο νομοθέτη, γιατί περί αυτού πρόκειται αυτό το νομοθέτημα. Το Σύνταγμα και οι γενικές αρχές Διοικητικού Δικαίου συναποτελούν ένα σαφές πλαίσιο με συγκεκριμένο αξιακό πρόσημο, το οποίο ως σήμερα ο κοινός νομοθέτης και η διοίκηση δεν είχε τη βούληση την πολιτική να λάβει υπ’ όψιν.
Στο άρθρο 2, το κέντρο βάρους εντοπίζεται στην αποτελεσματικότητα και αποδοτικότητα των ρυθμίσεων, ενώ απουσιάζουν θεμελιώδεις αρχές, όπως αυτές της δημοκρατικής νομιμοποίησης, της κοινωνικής δικαιοσύνης και της κοινωνικής συμμετοχής. 
Στο άρθρο 3, ο Υπουργός έχει υπαναχωρήσει από τον ποσοτικό περιορισμό των νομοσχεδίων, ομολογώντας ουσιαστικά τον υποκριτικό τελικά χαρακτήρα που ενέχει η συγκεκριμένη νομοθετική πρωτοβουλία. Στην εποχή που η Κυβέρνηση έχει επιφυλάξει στο ελληνικό Κοινοβούλιο ρόλο πρωτοκολλητή όσων συναποφασίζει με τους δανειστές και η νομοπαραγωγική διαδικασία έχει ευτελιστεί, τα ευχολόγια περί καλής νομοθέτησης μόνο θυμηδία μπορούν να προκαλέσουν, μόνο ως ανέκδοτο μπορούν να ειπωθούν.
Στο άρθρο 4, του νομοσχεδίου καμμιά αναφορά και μέριμνα δεν υπάρχει για τη διασφάλιση της κοινωνικής αποτελεσματικότητας της νομοθετικής παραγωγής, για την εκτίμηση των συνεπειών που υπάρχουν στην κοινωνική συνοχή και τελικά στο ίδιο το κράτους δικαίου. Χαρακτηριστική είναι η μονοσήμαντη σύνδεση της ρύθμισης με την αρχή της εκτίμησης κόστους – ωφέλειας που επιχειρείται. 
Όπως σημειώνει η ΟΚΕ, απουσιάζουν από τις πρόνοιες του άρθρου τα αγαθά της δημόσιας υγείας, της προστασίας του καταναλωτή, της υγιεινής και της ασφάλειας των εργαζομένων, της βιώσιμης ανάπτυξης, του βιοτικού επιπέδου των εργαζομένων, της απασχόλησης, του επιπέδου υγειονομικής φροντίδας και κοινωνικής ασφάλισης. 
Στα άρθρα 5 και 6, είναι ενδεικτική η απουσία αναφοράς στον κοινωνικό διάλογο ως πρωταρχικό συστατικό στοιχείο κάθε δημοκρατικής νομοθέτησης. 
Στο άρθρο 10, η απλούστευση των διαδικασιών γίνεται με μέριμνα την ενίσχυση της ανταγωνιστικότητας. Δεν θέλω να επαναλάβω τι σημαίνει πλέον ο όρος ανταγωνιστικότητα. 
Όσον αφορά τις πολυάριθμες διοικητικές δομές που προβλέπονται –άρθρα 14, 15, 17 και 18- πολύ φοβάμαι ότι πρόκειται να λειτουργήσουν ως γραφειοκρατικά μορφώματα τεχνοκρατικής φύσης, χωρίς τη συμμετοχή των κοινωνικών φορέων και των εργαζομένων, διευρύνοντας περαιτέρω το δημοκρατικό έλλειμμα στη διαδικασία νομοθετικής παραγωγής. 
Στο άρθρο 15, αποκαλύπτεται για μια ακόμη φορά η νεοφιλελεύθερη φιλοσοφία του νομοθετήματος, αφού το γραφείο καλής νομοθέτησης, προκειμένου να δώσει κατευθυντήριες γραμμές για τον τρόπο ανάλυσης συνεπειών ρυθμίσεων, συμβουλεύεται αποκλειστικά την Επιτροπή Ανταγωνισμού. Πάλι ανταγωνιστικότητα!
Στο άρθρο 21, η Κυβέρνηση ανοίγει ένα ακόμα πεδίο δόξης λαμπρό για τους ιδιώτες αναδόχους βάζοντας στο χώρο της κωδικοποίησης ιδιωτικές εταιρείες και εκχωρώντας έτσι στην αγορά την ίδια ρυθμιστική λειτουργία που βρίσκεται στον πυρήνα των κρατικών αρμοδιοτήτων. 
Όπως καταλαβαίνετε, ο ΣΥΡΙΖΑ καταψηφίζει το παρόν νομοσχέδιο και επί της αρχής και επί των άρθρων. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον Κοινοβουλευτικό Εκπρόσωπο του Συνασπισμού Ριζοσπαστικής Αριστεράς κ. Βασίλειο Μουλόπουλο.</ChairmanSpeech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κύριε Πρόεδρε, μου επιτρέπετε; Για μια διευκρίνιση παρακαλώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Σε τι ακριβώς έγκειται;</ChairmanSpeech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Επειδή ο κ. Μουλόπουλος αναφέρθηκε προσωπικά στην εισήγησή μου –δεν το θέτω σε επίπεδο προσωπικού- αν, με την ανοχή του Σώματος, μου δίνετε ένα λεπτό, θα ήθελα να δώσω μια απάντηση.</Speech> 
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Δεν ήταν προσωπικό, κύριε Παυλόπουλε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ορίστε, κύριε Παυλόπουλε, έχετε το λόγο.</ChairmanSpeech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ο κ. Μουλόπουλος, προηγουμένως μίλησε για «κωλοτούμπα» της Νέας Δημοκρατίας, σε σχέση με τη θέση που είχαμε πάρει στην επιτροπή. 
Στην επιτροπή είχα διευκρινίσει ότι κάνουμε συγκεκριμένες προτάσεις. Πολλές από αυτές τις δέχθηκε ο κύριος Υπουργός. Αν κοιτάξει κανείς το νομοσχέδιο πώς ήρθε και πώς είναι, θα δει πόσες μεταβολές έχουν επισυμβεί. 
Η Νέα Δημοκρατία και εγώ προσωπικά θεωρούμε τον κοινοβουλευτικό διάλογο σε νομοθετικό επίπεδο σαν μια γόνιμη διαδικασία που όταν βελτιώνεται κάτι, δεν μένεις στην αρχική σου θέση. Αν για κάποιους μέσα στη Βουλή, όταν πουν όχι, είναι όχι ό,τι και αν συμβεί και αυτό γίνεται για το θεαθήναι τοις ανθρώποις, αυτό είναι άλλο θέμα. Αν ο σεβασμός του κοινοβουλευτικού διαλόγου και η υποχώρηση της Κυβέρνησης σε αρκετά θέματα, λέγεται «κωλοτούμπα», έχουμε εντελώς διαφορετική άποψη για το τι σημαίνει νομοθεσία και τι σημαίνει νομοθέτηση. 
Και μια προσωπική εξομολόγηση. Η στάση μου σε αυτό δεν απευθύνεται τόσο πολύ στο ΣΥΡΙΖΑ ή στα άλλα κόμματα, αλλά απευθύνεται στην ίδια την Κυβέρνηση. Το λέω αυτό, γιατί αυτή είναι η διαφορά μεταξύ ΠΑΣΟΚ και Νέας Δημοκρατίας. 
Ως Υπουργός έζησα ένα ΠΑΣΟΚ, το οποίο δεν έκανε πίσω ούτε ρούπι στο όχι που έλεγε στα περισσότερα νομοσχέδια που έφερα ή σχεδόν σε όλα.</Speech> 
<Speech><Parlmember>ΙΩΑΝΝΗΣ ΒΛΑΤΗΣ</Parlmember>: Όχι και σε όλα, κύριε συνάδελφε.</Speech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Όμως, δεν νομίζω ότι το ωφέλησε σε τίποτα. Αυτήν τη στιγμή είναι ένας τρόπος να δείχνει κανείς τι σημαίνει να σέβεται την κοινοβουλευτική διαδικασία, όπως η κοινοβουλευτική διαδικασία πρέπει να διεξάγεται κατά το Σύνταγμα και τον Κανονισμό της Βουλής. 
Ευχαριστώ πολύ για το χρόνο που μου δώσατε, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε, κύριε Παυλόπουλε.</ChairmanSpeech> 
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κύριε Πρόεδρε, μου επιτρέπετε μόνο για ένα λεπτό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Εντάξει, κύριε Μουλόπουλε, για ένα μόνο λεπτό. Ορίστε παρακαλώ.</ChairmanSpeech> 
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατ’ αρχάς, κύριε Παυλόπουλε, δεν μίλησα για δική σας κωλοτούμπα. Απλώς έκανα μια διαπίστωση. Εσείς θέλετε να το πείτε κοινοβουλευτικό διάλογο και ότι έτσι γίνεται. 
Η εμπειρία μου μέχρι τώρα, δεν ήταν ότι υπήρχε κοινοβουλευτικός διάλογος. Το αντίθετο. Απλώς, έκανα μια διαπίστωση το πώς θα προχωρήσουμε από εδώ και πέρα. 
Σαφώς, η Κυβέρνηση υπαναχώρησε και άλλαξε το νομοσχέδιο. Περί αυτού πρόκειται. Είκοσι μία τροποποιήσεις ενός νομοσχεδίου, το οποίο είναι πενιχρό σε μέγεθος, είναι αλλαγή του νομοσχεδίου. Περάσατε την άποψή σας και την περάσατε, διότι –δική μου εκτίμηση είναι, αν μου επιτρέπετε- αλλιώς δεν θα πέρναγε το νομοσχέδιο. Και έτσι αυτή η Βουλή θα πάει μέχρι τις εκλογές, όποτε και αν γίνουν αυτές οι εκλογές. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε, τον κ. Μουλόπουλο.
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, σαράντα τέσσερις μαθητές και μαθήτριες και δύο εκπαιδευτικοί, από το Γυμνάσιο Λεοντείου Νέας Σμύρνης. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Προχωρούμε στον κατάλογο των ομιλητών επί της αρχής.
Το λόγο έχει ο Βουλευτής Β΄ Αθηνών του ΠΑΣΟΚ κ. Γεώργιος Χαραλαμπόπουλος για επτά λεπτά.
ΓΕΩΡΓΙΟΣ -</ChairmanSpeech> <Speech><Parlmember>ΕΡΝΕΣΤΟΣ ΧΑΡΑΛΑΜΠΟΠΟΥΛΟΣ</Parlmember>: Κυρίες και κύριοι συνάδελφοι, πέρα από την ουσία της ρύθμισης που εισάγει ένας κανόνας δικαίου, η οποία είναι κυρίως προϊόν πολιτικής επιλογής, εξίσου σημαντική είναι και η ποιότητα του κανόνος δικαίου από τυπική άποψη.
Για να μιλήσω απλά, ένας κακογραμμένος νόμος όσο σωστό και να είναι το περιεχόμενό του, οπωσδήποτε θα εφαρμοστεί λάθος. Αυτό είναι ένα από τα λίγα προβλήματα που επιχειρεί να αντιμετωπίσει το νομοσχέδιο που συζητούμε σήμερα. Δεν είναι, όμως, το μόνο.
Αυτός ο νόμος για τους νόμους, όπως είπε και ο κύριος Υπουργός στην Επιτροπή Δημόσιας Διοίκησης, μπορεί να αποδειχθεί ένα από τα πιο σημαντικά νομοθετήματα των τελευταίων χρόνων, εφόσον εφαρμοστεί, βέβαια, με συνέπεια.
Θέλω να γίνω σαφής στην ανάλυσή μου. Είναι σημαντικό νομοθέτημα, γιατί ανατρέχει στη πηγή του δικαίου, στοχεύοντας όχι μόνο στην παραγωγή κανόνων δικαίου, σύμφωνα με τις αρχές καλής νομοθέτησης, στο μέλλον αλλά και στην αναμόρφωση και κωδικοποίηση των υφισταμένων διατάξεων.
Οι συνάδελφοι νομικοί, σίγουρα γνωρίζουν καλά τα προβλήματα που δημιουργεί στην καθημερινότητα του πολίτη η πολυνομία, η πολυπλοκότητα των ρυθμίσεων, οι παράλληλες αρμοδιότητες αλλά και η διατήρηση σε ισχύ διατάξεων από άλλη εποχή. Η αξιοποίηση, λοιπόν, των μέσων καλής νομοθέτησης, όπως αυτά περιγράφονται στο σχέδιο, θα διευκολύνει σε μεγάλο βαθμό και την ορθή εφαρμογή του δικαίου.
Πέραν τούτου, η ποιοτική ρυθμιστική διακυβέρνηση αποτελεί σημαντικό παράγοντα βελτίωσης της ανταγωνιστικότητας της ελληνικής οικονομίας και κινητήρα ανάπτυξης. Δεν είναι τυχαίο ότι όλοι οι διεθνείς δείκτες αξιολόγησης μιας οικονομίας όπως ο «Doing Bussiness» της Διεθνούς Τράπεζας μετρούν μεταξύ άλλων και το επίπεδο ποιότητας της νομοθεσίας.
Την αναπτυξιακή διάσταση της καλής νομοθέτησης έχει αναδείξει και η Ευρωπαϊκή Ένωση με μια σειρά από νομοθετικές και όχι μόνο πρωτοβουλίες από τις οποίες μπορούμε και εμείς να παραδειγματιστούμε. Για παράδειγμα, ήδη από το 2006 η Ευρωπαϊκή Επιτροπή έχει εφαρμόσει ένα κυλιόμενο πρόγραμμα απλούστευσης της ευρωπαϊκής νομοθεσίας σε δεκατρείς τομείς προτεραιότητας, μεταξύ των οποίων η φορολογία, το εταιρικό δίκαιο και οι δημόσιες προμήθειες.
Παράλληλα από το 2008 με την ευρωπαϊκή πράξη για τις μικρές επιχειρήσεις η επιτροπή εισήγαγε την αρχή «Think Small First», σκέψου πρώτα το μικρό, δηλαδή την παραγωγή νομοθεσίας και πολιτικής με γνώμονα την ενίσχυση και διευκόλυνση των μικρομεσαίων επιχειρήσεων. Για το λόγο αυτό ανέπτυξε και το τεστ για τις μικρομεσαίες επιχειρήσεις, το οποίο όμως δεν έχει εφαρμοστεί καθόλου στην Ελλάδα όπως αναφέρει και η σχετική έρευνα της επιτροπής που δημοσιεύτηκε το Σεπτέμβριο του 2011.
Έτσι πιστεύω, κύριε Υπουργέ, ότι θα μπορούσατε να προσθέσετε στις αρχές καλής νομοθέτησης του άρθρου 2 και την ενίσχυση, διευκόλυνση και αποφυγή υπέρμετρης επιβάρυνσης της μικρομεσαίας επιχειρηματικότητας.
Θα ήθελα ακόμα να αναφερθώ στο θέμα της αναμόρφωσης του δικαίου. Με το άρθρο 19 παράγραφος 3 και 4 δίνεται η δυνατότητα στην επιτροπή κωδικοποίησης και αναμόρφωσης του δικαίου, ΕΠΑΔ, να θέτει σε δημόσια διαβούλευση προτάσεις, ερωτήματα και να δέχεται και προτάσεις πολιτών. Θεωρώ ιδιαίτερα θετική αυτήν τη δυνατότητα, της όσο το δυνατόν ευρύτερης συμμετοχής στη διαδικασία αναμόρφωσης του δικαίου.
Μια ιδιαίτερα καλή πρακτική στον τομέα αυτό ακολουθεί το Ηνωμένο Βασίλειο μέσω της διαδικτυακής πλατφόρμας «Red Tape Challenge». Η ισχύουσα νομοθεσία στο Ηνωμένο Βασίλειο δημοσιεύεται σε θεματικές ενότητες και ο κάθε πολίτης μπορεί να προτείνει τη βελτίωση, απλοποίηση ή και κατάργηση διατάξεων.
Το βρετανικό πρόγραμμα ξεκίνησε τον Απρίλιο του 2011 και θα διαρκέσει μέχρι τον Απρίλιο του 2013. Στη συνέχεια οι Υπουργοί τους έχουν διορία τριών μηνών για να αιτιολογήσουν τη διατήρηση των διατάξεων αυτών. Ανάλογες πρωτοβουλίες περιμένουμε και από την ΕΠΑΔ, κύριε Υπουργέ.
Μέσα, λοιπόν, από την εφαρμογή του παρόντος σχεδίου νόμου, την αξιοποίηση διεθνών και ευρωπαϊκών καλών πρακτικών στον τομέα της ρυθμιστικής διακυβέρνησης πάντα και την εμπέδωση μιας κουλτούρας καλής νομοθέτησης σε όλο το νομοπαρασκευαστικό μηχανισμό του κράτους θα μπορέσουμε να βελτιώσουμε, όχι μόνο την καθημερινότητα των πολιτών και των επιχειρήσεων αλλά να δώσουμε και μία αναγκαία ώθηση στην ανάπτυξη της ελληνικής οικονομίας.
Κύριε Υπουργέ, έχουμε την τιμή και εμείς να υπερασπίσουμε την εισαγωγή αυτού του νομοσχεδίου, το οποίο θεωρώ ένα σημαντικό πόλο ανάπτυξης, μία στήριξη της ανάπτυξης και νομίζω ότι πρέπει να τύχει μεγαλύτερης προσοχής από τον Έλληνα πολίτη. Θα ήθελα να δω και κάποια δυνατότητα προπαγάνδισης ή διαφώτισης του κόσμου για τη σημασία αυτού του νομοσχεδίου, το οποίο υπερψηφίζω.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Γεώργιο Χαραλαμπόπουλο, Βουλευτή Β΄ Αθηνών του ΠΑΣΟΚ. 
Το λόγο έχει ο κ. Κωνσταντίνος Μουσουρούλης, Βουλευτής Χίου της Νέας Δημοκρατίας. 
Κύριε Μουσουρούλη, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Κυρίες και κύριοι συνάδελφοι, κύριε Υπουργέ, καλή νομοθέτηση νοείται όταν το αποτέλεσμα έχει καθαρότητα, ακρίβεια, σαφήνεια και συνοχή. Αυτά τα τέσσερα χαρακτηριστικά, πρέπει να πληρούνται ως όροι, προκειμένου να νομοθετούμε με διαφορετικό τρόπο σε αυτήν τη χώρα.
Και αυτό, δεν συμβαίνει σε κανένα νομοσχέδιο όπως και να το εξετάσετε. Η κακή νομοθέτηση, δεν είναι ένα αυτοδημιούργητο πρόβλημα. Εμείς φταίμε. Δεν έγινε από μόνο του.
Ας δούμε πώς ακριβώς νομοθετεί η χώρα. Θα μπορούσε κάλλιστα κάθε Υπουργός να ζητήσει ένα ενημερωτικό σημείωμα από τις υπηρεσίες του σχετικά με τις εμπειρίες νομοθέτησης των τελευταίων δέκα ετών. 
Νομοθετούμε κατ’ αρχάς με τις ad hoc νομοπαρασκευαστικές επιτροπές των Υπουργείων με ή χωρίς τη βοήθεια αυτή του Νομικού Συμβούλου του Κράτους, πολλές φορές χωρίς τη βοήθεια του Νομικού Συμβούλου του Κράτους. 
Δεύτερον, με τις διευθύνσεις νομοθετικού συντονισμού όπου υπάρχουν. Άλλα Υπουργεία έχουν, άλλα δεν έχουν.
Τρίτον, με τις γνωστές εξωτερικές αναθέσεις σε διάφορα νομικά γραφεία.
Τέταρτον, μέσω των συμβούλων των Υπουργών, των Υφυπουργών, των γενικών γραμματέων, που έχουν νομική κατάρτιση. Κι αυτοί, όμως, συμβάλλουν περιστασιακά στη νομοθέτηση -δεν εξετάζω την ποιότητα- αφού φεύγουν από τη διοίκηση.
Τα τελευταία δύο χρόνια υπάρχει και μία πέμπτη κατηγορία, που είναι τα νομοθετήματα καθ’ υπαγόρευσιν. Αντιλαμβάνεστε ότι εννοώ την εισαγόμενη νομοθέτηση από το εξωτερικό. 
Ας σταθούμε στις τέσσερις πρώτες κατηγορίες. Κατ’ αρχάς, δεν έχουν μόνιμο χαρακτήρα. Αυτό σημαίνει ότι η παραγωγή νομοθετικού έργου είναι αποσπασματική και, μάλιστα, η ποιότητα είναι διαφορετική διότι το έργο σε κάθε Υπουργείο είναι συνάρτηση του πώς ο Υπουργός αντιλαμβάνεται τη δουλειά αυτή. 
Χρειάζεται, λοιπόν, ένας μόνιμος -σταθερός δηλαδή- και αποτελεσματικός μηχανισμός νομοπαρασκευαστικού έργου. Κατά τη γνώμη μου, αυτός ο μηχανισμός –θα δούμε αν τα γραφεία που θεσπίζονται με το νομοσχέδιο αυτό είναι κατάλληλα- μπορεί να κάνει τρεις δουλειές. Η πρώτη, είναι η εκπόνηση του νόμου, η δεύτερη, είναι ο ενδοκυβερνητικός συντονισμός και η τρίτη, είναι η δημιουργία θεσμικής μνήμης. Οποιοσδήποτε νέος Υπουργός τοποθετεί σε ένα Υπουργείο δεν θα βρει θεσμική μνήμη. Πολύ σπάνια υπάρχει συγκροτημένη δομή που μπορεί να του δώσει στοιχεία για το νομοπαρασκευαστικό έργο. 
Θα σας αναφέρω ένα πρόσθετο παράδειγμα. Είμαι εισηγητής της Νέας Δημοκρατίας στο νομοσχέδιο του Υπουργείου Αγροτικής Ανάπτυξης για τα αγροτικά ακίνητα. Το νομοσχέδιο αυτό φιλοξενεί ρυθμίσεις για αυθαίρετα κτίσματα. Ρώτησα, λοιπόν, το συνεργάτη του Υπουργού: «Γιατί αυτά τα αυθαίρετα κτίσματα δεν τακτοποιήθηκαν –ως ρυθμίσεις εννοώ- όταν είχε κατατεθεί το νομοσχέδιο του Υπουργείου Περιβάλλοντος (ΥΠΕΚΑ);». «Γιατί…. το ΥΠΕΚΑ είχε πει: «ότι δεν μπορούσε να φιλοξενήσει καμμία άλλη ρύθμιση, δεδομένου ότι ήθελε ένα δικό του αυτοτελές νομοσχέδιο»».
Έτσι, τα δύο Υπουργεία συνεργάζονται, εκ των υστέρων ανοίγοντας πορτάκι για άλλες ρυθμίσεις του ίδιου αντικειμένου. 
Επιτρέψτε μου να σας πω δυο λόγια από την ευρωπαϊκή μου εμπειρία. Κακά τα ψέματα, πρακτικές καλής νομοθέτησης, υπάρχουν, στην Ευρωπαϊκή Επιτροπή. 
Θα σας αναφέρω το παράδειγμα της νομικής υπηρεσίας της Ευρωπαϊκής Επιτροπής, η οποία είναι αρμόδια για το νομοθετικό και το νομοπαρασκευαστικό έργο. 
Η Υπηρεσία αυτή αναφέρεται στον Πρόεδρο απ’ ευθείας, είναι δηλαδή εκτός διοικητικής δομής. Ποιος είναι ο λόγος; Όχι μόνο για να μπορεί να επιβάλλεται στις διάφορες γενικές διευθύνσεις-υπουργεία, αλλά και για να μην έχει και εξάρτηση από αυτές σε θέματα ποιότητας. 
Η νομική υπηρεσία παρέχει οριζόντια υποστήριξη στις γενικές διευθύνσεις, για να μην αναζητούν μόνες τους υποστήριξη π.χ. με εξωτερικές αναθέσεις. Παράλληλα, παρέχει νομική υποστήριξη και στο ίδιο το κολλέγιο των επιτρόπων. Άρα, η Ευρωπαϊκή Επιτροπή έχει μια ενιαία δομή -εξοικονομεί δηλαδή πόρους- 
Τέλος, λειτουργεί ως δικαστικός παραστάτης της. Πόσες είναι οι περιπτώσεις Υπουργείων που τρέχουν στο παρά δύο μιας δικαστικής εκκρεμότητας να αναζητήσουν νομική υποστήριξη, συνήθως έξω από το Υπουργείο, διότι είτε λείπει η θεσμική μνήμη είτε ο υφιστάμενος δικαστικός παραστάτης είναι ακατάλληλος; 
Θα ήθελα στο σημείο αυτό να αναφερθώ στην υποδομή της νομικής υπηρεσίας. Διαθέτει ομάδα νομικών για την ποιότητα της νομοθεσίας, η οποία κάνει δύο δουλειές. Επιβεβαιώνει τη νομιμότητα, αλλά και τη συντακτική ποιότητα. Και αυτό είναι ιδιαίτερα σημαντικό. 
Έρχομαι τώρα στα γραφεία νομοθετικής πρωτοβουλίας που θεσπίζετε. Για εμένα δεν πρόκειται να αλλάξει τίποτα. Εγώ θα πρότεινα ένα ειδικό σώμα νομικών, όχι σε κάθε Υπουργείο, αλλά στα βασικά Υπουργεία τα οποία παίρνουν το μεγαλύτερο βάρος νομοθετικού έργου της κυβέρνησης. Δεν χρειάζεται να αναπτυχθούν τέτοιου είδους δομές παντού. Το ειδικό σώμα πρέπει να έχει μετακλητό προϊστάμενο, οργανικές θέσεις, να μπορεί να προσλάβει εξειδικευμένους νομικούς ή και να αποσπάσει. Ποιος, όμως; Όχι, κατά το δοκούν κάθε Υπουργείο ή κάθε Υπουργός, αλλά η Γενική Γραμματεία της Κυβέρνησης να αναλάβει τον συντονισμό, τη στελέχωση και την υποστήριξη αυτού του ειδικού σώματος στα Υπουργεία που έχουν βαρύ νομοθετικό έργο. Έχει πολύ μεγάλη σημασία αυτό. Παράλληλα, πρέπει να παρέχεται σε αυτό το ειδικό σώμα και συνεχής εκπαίδευση και συνεχής κατάρτιση. 
Υπάρχει το πρόγραμμα Διοικητικής Μεταρρύθμισης του ΕΣΠΑ, το οποίο θα μπορούσε κάλλιστα να τα χρηματοδοτήσει όλα αυτά.
Εγώ νομίζω ότι η Γενική Γραμματεία της Κυβέρνησης θα μπορούσε να παίξει ένα συνδετικό ρόλο μεταξύ των Υπουργείων με τον καλύτερο δυνατό τρόπο, αρκεί να υπάρχουν και άλλου είδους υποδομές: για παράδειγμα, ένα ολοκληρωμένο πληροφοριακό σύστημα, όπως η βάση δεδομένων «EuroLex». Τώρα χρησιμοποιείται η «Νόμος», που είναι μία ιδιωτική βάση δεδομένων. 
Ένα τέτοιο σύστημα θα μπορούσε, πρώτον, να διευκολύνει την κωδικοποίηση. Και για εμένα η καλύτερη κωδικοποίηση σε ένα νομοσχέδιο είναι να καταργούνται όλα τα προηγούμενα και ξεκινάμε από την αρχή. Έτσι κάναμε στον επενδυτικό νόμο, στο ν. 3299/04. Δεύτερον, το πληροφοριακό σύστημα θα μπορούσε να βοηθήσει στην καλύτερη παρακολούθηση των κανονιστικών πράξεων, όχι μόνο από πλευράς χρονοδιαγράμματος, δηλαδή των προεδρικών διαταγμάτων, των κοινών υπουργικών αποφάσεων, των διαφόρων υπουργικών αποφάσεων. Θα μπορούσε παράλληλα να αναπτυχθεί και ένα σύστημα intranet μεταξύ των Υπουργείων, να ξέρουμε δηλαδή πότε πρέπει να εκδοθεί μία τέτοια απόφαση και να μην την ψάχνουμε. Τρίτον, θα μπορούσε να κάνει τον έλεγχο των αλληλοεπικαλύψεων. Αυτός σήμερα γίνεται μόνο κατά τύχη και ίσως από την Επιστημονική Υπηρεσία της Βουλής. 
Τέλος –και κλείνω με αυτό- νομίζω ότι αυτές οι προτάσεις μου μπορούν να ενσωματωθούν και στο υφιστάμενο νομοσχέδιο, τουλάχιστον στην εφαρμογή του, προκειμένου να περιοριστεί η αυθαιρεσία και να τηρήσουμε την απόλυτη αναγκαιότητα που είπα στην αρχή: δηλαδή να έχουμε νομοθετικές ρυθμίσεις με καθαρότητα, ακρίβεια, σαφήνεια, αλλά και εσωτερική συνοχή. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Κωνσταντίνο Μουσουρούλη, Βουλευτή Νομού Χίου της Νέας Δημοκρατίας. 
Το λόγο έχει τώρα ο κ. Κωνσταντίνος Αϊβαλιώτης, Βουλευτής Β΄ Αθηνών του Λαϊκού Ορθόδοξου Συναγερμού. 
Κύριε Αϊβαλιώτη, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Ευχαριστώ, κύριε Πρόεδρε. 
Πρέπει να παραδεχθούμε ότι έχει παράξενο τίτλο το υπό συζήτηση νομοσχέδιο, ο οποίος προδίδει την προέλευσή του από αντίστοιχη αγγλική ορολογία. Ας πούμε η «ρυθμιστική διακυβέρνηση» ή η ορολογία «μέσα καλής νομοθέτησης» αποπνέουν κάποια ξενική επιρροή.
Όμως, εδώ που έχει φθάσει η Ελλάδα με τους διάφορους Ράιχενμπαχ, Φούχτελ και δεν συμμαζεύεται, αυτή είναι μία παρωνυχίδα.
Δεν ξέρω αν η διακυβέρνηση πρέπει να είναι ρυθμιστική –είπα ότι δεν πολυκαταλαβαίνω τον όρο- αλλά σίγουρα πρέπει να είναι διαφανής. Από την άλλη, τα μέσα ενημέρωσης δεν πρέπει να είναι καλά αλλά πρέπει να είναι δίκαια. Θα έλεγα ότι πρέπει να είναι και ηθικά, ώστε να συμπέσουν επιτέλους κάποτε το νόμιμο και το ηθικό. 
Ο Υπουργός στην επιτροπή μίλησε αρκετά εύστοχα για ένα νόμο για τους νόμους. Νομίζω ότι έτσι το είπατε, κύριε Ρέππα, δηλαδή «ένας νόμος για τους νόμους». Είναι πολύ εύστοχη η διατύπωση. Είναι παρεμφερής με τη γνωστή ρήση ότι στην Ελλάδα χρειάζεται ένας νόμος, ο οποίος θα επιβάλει την τήρηση των νόμων.
Γνωστή είναι και η ρήση του αλαζονικού αλήστου μνήμης Αμερικανού Πρέσβη, του Πιούρι Φόι, του οποίου διάβασα ένα πόνημα ελάχιστα κολακευτικό για την Ελλάδα. Είχε αποφανθεί ότι στην Ελλάδα η ανοργανωσιά είναι τέλεια οργανωμένη. Έτσι είχε γράψει ο Πιούρι Φόι. Μας ενοχλεί αυτή η διαπίστωση του αλαζονικού και αλήστου μνήμης Αμερικανού πρέσβη. Είναι αλήθεια, όμως, ότι υπάρχει μεγάλη αντιστοιχία με την πραγματικότητα. 
Σωστά μίλησε ο κ. Ρέππας στην τοποθέτησή του στην επιτροπή για πολυνομία και κακονομία. Δηλαδή, έχουμε πολλούς και κακούς νόμους. Έχουμε και γραφειοκρατία και υπεράριθμους δημοσίους υπαλλήλους, οι οποίοι σήμερα είναι πεντέμισι φορές περισσότεροι απ’ ό,τι ήταν το 1981, όταν παρέδωσε την εξουσία ο αείμνηστος Γεώργιος Ράλλης! 
Τότε, λοιπόν, το 1981, άρχισε το ράλι των προσλήψεων, στο οποίο επιδόθηκε το ΠΑΣΟΚ. Από τον Ράλλη, πήγαμε στο ράλι των προσλήψεων. Μόλις εξελέγη, λοιπόν, το ΠΑΣΟΚ, ανέλαβε την εξουσία σε μία προσπάθεια να βολέψει κομματικούς συγγενείς, ημέτερους, κλαδικές, «πρασινοφρουρούς» και όλα αυτά που ξέρουμε. 
Έτσι, λοιπόν, αυτό το άθλιο δημόσιο, ενώ αριθμούσε εκατόν ογδόντα χιλιάδες υπαλλήλους το 1981, σήμερα αριθμεί περίπου το ένα εκατομμύριο και προσπαθεί να ζήσει η ελληνική οικονομία, η οποία έπαθε επιπροσθέτως –πάλι ελέω ΠΑΣΟΚ, αυτή είναι η αλήθεια- και το χουνέρι της αποβιομηχάνισης, αλλά και της κατάρρευσης της αγροτικής παραγωγής. Ποιος θα το πίστευε ότι στην πάλαι ποτέ αγροτική Ελλάδα μόνο το 3,5% της συμμετοχής στο ΑΕΠ είναι πλέον η γεωργία; Η βιομηχανία είναι στο 18%. Όμως, 78% είναι ο τριτογενής τομέας, δηλαδή οι υπηρεσίες, δηλαδή και το δημόσιο! Αυτή είναι η αλήθεια. Μιλάμε για 78%!
Όπως πολύ σωστά αναφέρεται στο νομοσχέδιο, η μείωση των διοικητικών βαρών κατά 25% δίνει μία αύξηση του ΑΕΠ κατά 2,5% και βοηθά την επιχειρηματικότητα. Αν, δηλαδή, καταφέρναμε να περιορίσουμε, να κόψουμε τη γραφειοκρατία κατά 25%, θα είχαμε μείωση της φετινής ύφεσης στο μισό! Τόσο μεγάλη σημασία έχει το ότι υπάρχουν αυτά τα βαρίδια της γραφειοκρατίας.
Η Οικονομική και Κοινωνική Επιτροπή, σωστά υπογραμμίζει ότι όλα αυτά που συζητούμε, δηλαδή η ρυθμιστική διακυβέρνηση, τα μέσα καλής νομοθέτησης, κ.λπ., πρέπει να στοχεύουν στην αύξηση της ανταγωνιστικότητας της οικονομίας. Δηλαδή, από χειρόφρενο της ανάπτυξης, η νομοθέτηση πρέπει να γίνει γκάζι για την ανάπτυξη.
Όμως, καλή νομοθέτηση –πρέπει να το πούμε αυτό- σημαίνει να μην αθωώνεις με το νόμο περί ευθύνης Υπουργών αυτούς που καλύπτονται πίσω από την παραγραφή. Είναι καλή νομοθέτηση να μην τους αθωώνεις όλους αυτούς αλλά να διερευνώνται οι ευθύνες τους. Καλή και απλή νομοθέτηση σημαίνει να μην έχεις δεκαεπτά φορολογικούς νόμους με τις μπλε και πράσινες κυβερνήσεις τα τελευταία δυόμισι χρόνια. Καλή νομοθέτηση, δεν σημαίνει αυτοπεριορισμός των Υπουργών ως προς τα νομοθετήματα που στέλνουν στη Βουλή, αλλά δίκαιους νόμους και όχι όλα αυτά που ακούμε για απόλυση σκληρών εγκληματιών, αποποινικοποίηση ναρκωτικών, κ.λπ..
Καλή νομοθέτηση σημαίνει να μην καταργείς τον Οργανισμό Εργατικής Κατοικίας και τον Οργανισμό Εργατικής Εστίας, στέλνοντας στην ανεργία εργαζόμενους και από την άλλη να μη λειτουργείς παιδικούς σταθμούς κυριολεκτικά μπιμπελό! Έλεγα για τον παιδικό σταθμό που υπάρχει στην εκλογική μου περιφέρεια στο Μοσχάτο. Μιλάμε για έναν καταπληκτικό παιδικό σταθμό, ο οποίος άνοιξε το Σεπτέμβριο και σήμερα δεν λειτουργεί! Δηλαδή, ακούμπησε ο κόσμος λεφτά από το υστέρημά του, φτιάξαμε έναν καταπληκτικό σταθμό στο Μοσχάτο και δεν δουλεύει! Το Σεπτέμβριο δούλεψε, τώρα έχουμε Φεβρουάριο, έκλεισε!
Και τι άλλο έκλεισε; Έκλεισαν τα σχολεία. Πήγαινα δημόσιο σχολείο Ελληνορώσων πρωί-απόγευμα, δηλαδή το πρωί εμείς και ένα άλλο λύκειο το απόγευμα και ανάποδα την άλλη εβδομάδα, δηλαδή απόγευμα εμείς και πρωί εκείνοι. Γιατί γινόταν αυτό; Διότι δεν είχαμε κτήρια! Χτίσαμε κτήρια! Για τα σχολεία κάναμε δεκάδες απαλλοτριώσεις, πήγαμε στην Ευρωπαϊκή Ένωση, πήραμε λεφτά, βάλαμε όλοι προσπάθεια, ιδρώτα ο κόσμος και αφήνουμε σχολικά κτήρια κουφάρια! Δηλαδή, τα φτιάξαμε και τα αφήσαμε! Λες και είμαστε στη Λιβύη του Καντάφι!
Από την άλλη διατηρούμε τις λεγόμενες «Ανεξάρτητες Αρχές» -θα πω για άλλη μία φορά για την Αρχή Προστασίας Δεδομένων Προσωπικού Χαρακτήρα- που καταναλώνουν δημόσιο χρήμα. Η Αρχή Προστασίας Δεδομένων Προσωπικού Χαρακτήρα κόστισε 27,5 εκατομμύρια ευρώ από τότε υπάρχει. Δώσαμε 27,5 εκατομμύρια ευρώ γι’ αυτό το πράγμα που ασχολείται με το να προστατεύει από τα Μέσα Μαζικής Ενημέρωσης τις μούρες των παιδεραστών, μην τυχόν και δούμε τον παιδεραστή! Παραβίαση, λέει, δεδομένων προσωπικού χαρακτήρα. Όμως, δίνει άδεια στον κάθε πλαστογράφο ή στον κάθε βλαμμένο ή στον κάθε διαταραγμένο να έχει πρόσβαση σε έγγραφα που αφορούν πολίτες!
Αυτά τα τρελά γίνονται κι αυτό δεν είναι ούτε ρυθμιστική διακυβέρνηση ούτε καλή νομοθέτηση. Είναι δείγματα ενός παρανοϊκού και σαδιστικού κράτους, ενός κράτους – αρλούμπα, που είναι ακριβό στα πίτουρα και φθηνό στο αλεύρι και αποπνέει παρακμή και παρελθόν, την ίδια ώρα που η Ελλάδα αναζητεί απεγνωσμένα μέλλον. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Κωνσταντίνο Αϊβαλιώτη Βουλευτή Β΄ Αθηνών του Λαϊκού Ορθόδοξου Συναγερμού.
Το λόγο έχει η κ. Μαρία Κυριακοπούλου Ανεξάρτητη Βουλευτής Αχαΐας.</ChairmanSpeech> 
<Speech><Parlmember>ΜΑΡΙΑ ΚΥΡΙΑΚΟΠΟΥΛΟΥ</Parlmember>: Κυρία και κύριοι συνάδελφοι, είναι γεγονός ότι συνεχώς διαπιστώνουμε μία εντεινόμενη ανυπακοή στους νόμους, αυξανόμενη παραβατική συμπεριφορά, ανεφαρμογή των νόμων ακόμα και από τους ίδιους τους κρατικούς αξιωματούχους και υπαλλήλους. 
Κι αν ένας λόγος είναι η αμφισβήτηση του συστήματος, η τάση για μηδενισμό, η κρίση θεσμών και αξιών, ένας άλλος σημαντικός παράγοντας είναι η πολυνομία, η κατά κόρον θέσπιση ρυθμίσεων μέσω νομοθετικών εξουσιοδοτήσεων, οι συνεχείς τροποποιήσεις, οι πολλές φορές αντιφατικές μεταξύ τους ρυθμίσεις αλλά και η θέσπιση διατάξεων δυσεφάρμοστων στην πράξη. 
Είναι γεγονός ότι η πολυνομία και η κακονομία οδηγούν και στην παρανομία, μερικές φορές μάλιστα ακούσια, αφού και όποιος θέλει να λειτουργήσει σύννομα, συχνά δυσκολεύεται να το πράξει και να βρει τι ισχύει με (πρώτο και βασικό παράδειγμα τις αμέτρητες και συνεχώς τροποποιούμενες φορολογικές ρυθμίσεις).
Αρκεί να σκεφτούμε ότι τα τελευταία τριάντα χρόνια θεσπίστηκαν περίπου τέσσερις χιλιάδες νόμοι και περισσότερες από εκατό χιλιάδες υπουργικές αποφάσεις. 
Παράλληλα η πολυνομία, οδηγεί στη γραφειοκρατία, η οποία μεταφράζεται, όχι μόνο σε άσκοπη ταλαιπωρία των πολιτών, σε αποθάρρυνση των επενδυτών και συρρίκνωση της επιχειρηματικότητας, αλλά και σε ένα τεράστιο δημοσιονομικό κόστος.
Πέραν του γεγονότος ότι η γραφειοκρατία με τη σειρά της ενισχύει τη διαφθορά, δημιουργώντας πρόσφορο έδαφος παράνομης συνδιαλλαγής, με στόχο να παρακαμφθούν οι δαιδαλώδεις διαδικασίες. Έχουμε δηλαδή και μία νομοθετημένη, θα έλεγε κανείς, γραφειοκρατία. 
Γι’ αυτό και η «καλή νομοθέτηση» υπηρετεί την αυτονόητη υποχρέωσή μας. 
Μία υποχρέωση που είχε γίνει ήδη αντιληπτή από το 2003, όταν επεξεργάστηκε το πρώτο σχέδιο νόμου. 
Όλοι άλλωστε συμφωνούμε ότι η νομοθεσία χρειάζεται απλοποίηση και βελτίωση. Οι νόμοι πρέπει να είναι σαφείς, κωδικοποιημένοι, να γίνονται αντιληπτές οι ρυθμίσεις, να είναι άμεσα εφαρμόσιμες και να ρυθμίζονται ζητήματα που μπορούν να υπηρετήσουν τις συγκεκριμένες κοινωνικοοικονομικές συνθήκες. 
Άλλωστε η ποιότητα των νόμων οδηγεί και σε ασφάλεια δικαίου και βοηθά τον πολίτη στη διεκδίκηση των δικαιωμάτων του αλλά και την τήρηση των υποχρεώσεών του. Το ίδιο ισχύει και για τη διοίκηση (διοικούντες και υπαλλήλους) σχετικά με τις αρμοδιότητες και τις ευθύνες που τους αναλογούν. 
Αυτές θα λέγαμε είναι οι βασικές τομές που εισάγει το σημερινό νομοσχέδιο, δηλαδή η απευθείας ρύθμιση με ελαχιστοποίηση των νομοθετικών εξουσιοδοτήσεων, η κωδικοποίηση, η ουσιαστική διαβούλευση, ο εκ τον προτέρων προγραμματισμός για ορθή νομοθέτηση και περιορισμό της ανάγκης για μεταγενέστερη τροποποίηση αλλά και η αποτίμηση των αποτελεσμάτων κατά την εφαρμογή του νόμου.
Πέρα από τις διαδικαστικές ρυθμίσεις που εισάγονται, βαρύνουσα σημασία έχει η θεσμοθέτηση της εκ των προτέρων ανάλυσης των συνεπειών των θεσπιζομένων ρυθμίσεων. 
Η διαδικασία αυτή -που ήδη σε ένα βαθμό εφαρμόζεται- θα αποτελέσει και το εργαλείο διαμόρφωσης πολιτικής, προώθησης της ανάπτυξης και της εύρυθμης λειτουργίας του κράτους μέσω της νομοπαρασκευαστικής διαδικασίας. Διότι νόμοι που δεν ανταποκρίνονται στις υφιστάμενες ανάγκες, είναι νόμοι χωρίς ουσία. 
Αυτό δεν σημαίνει, βέβαια, υποταγή της νομοθετικής εξουσίας στη βούληση της εκτελεστικής, αλλά ορθή εναρμόνιση. Γι’ αυτό και απαιτείται μία νέα διάσταση του πολιτικού σχεδιασμού κι ένα ποιοτικό άλμα της νομοθετικής εξουσίας, ώστε να αποκτήσει μία πραγματική δύναμη ελέγχου και να έχει μεγαλύτερη ελευθερία δράσης στην επεξεργασία των νόμων. 
Το να ορίζεις, για παράδειγμα, τι είναι δίκαιο, δεν απαγορεύει την προπαρασκευή των νόμων, μέσω ενός διαλόγου με τους κοινωνικούς εταίρους, υπό την προϋπόθεση όμως ότι ο νομοθέτης αναλαμβάνει τις ευθύνες του. Μάλιστα, είναι γεγονός ότι το τελευταίο διάστημα η πίεση των περιστάσεων και η ταχύτητα στη λήψη αποφάσεων υποβάθμισαν το νομοθετικό έργο, με αποτέλεσμα ορισμένες φορές να εισάγονται διατάξεις ανεπαρκώς επεξεργασμένες που μέσα στις πρώτες μέρες εφαρμογής ή και πριν ακόμα τεθούν σε εφαρμογή, εισάγονται εκ νέου για τροποποίηση. 
Τέτοιου είδους νομοθέτηση δεν δημιουργεί ασφάλεια δικαίου. Αντιθέτως, ενισχύει το έλλειμμα εμπιστοσύνης σε νομοθετική και εκτελεστική εξουσία. 
Γι’ αυτό και το σημερινό σχέδιο νόμου, ανοίγει το δρόμο για αναδιάρθρωση του Εθνικού μας Δικαίου και για βελτίωση των τρωτών του σημείων σε συνεργασία με τους αρμόδιους κοινωνικούς εταίρους, επιστημονικούς φορείς και την Οικονομική και Κοινωνική Επιτροπή. 
Ας μην παραβλέπουμε, επίσης, ότι βασικό μειονέκτημα του εθνικού μας δικαίου είναι ότι οι νόμοι διαμορφώνονται χωρίς ουσιαστική συνεργασία συναρμόδιων Υπουργείων και φορέων, και χωρίς εξαντλητική εκτίμηση των υφισταμένων αναγκών και αποτίμηση σε βάθος του οφέλους και των επιπτώσεων της εκάστοτε θεσπιζόμενης ρύθμισης.
Πλέον, θεσπίζεται ρητά η υποχρέωση στάθμισης των ωφελημάτων, των συνεπειών και των ενδεχομένων κινδύνων για την οικονομία, την κοινωνία, τη διοίκηση και το περιβάλλον. 
Άλλωστε, η νομοθεσία είναι αναντικατάστατη για τον καθορισμό των αρχών και των δικαιωμάτων, αφού αφορά όλους τους πολίτες και όχι συμφέροντα ή επιμέρους επαγγελματικούς κλάδους. 
Επομένως, οι νομοθετικές ρυθμίσεις θα πρέπει να συντελούν στη μείωση του διοικητικού άχθους, στην ελάχιστη οικονομική επιβάρυνση, στη βελτίωση της ποιότητας ζωής, στην ενίσχυση της επιχειρηματικότητας και του ανταγωνισμού, στο μικρότερο δυνατό κόστος στη λειτουργία της αγοράς, στην αποφυγή δημιουργίας ανισοτήτων σε βάρος ευπαθών κατηγοριών πληθυσμού και στην ορθή και δίκαιη κατανομή των βαρών. 
Πρόκειται ασφαλώς για αρχές, βάσει των οποίων νομοθετούν στις Ηνωμένες Πολιτείες ήδη από τη δεκαετία του ‘70 και τις οποίες έχει αναγνωρίσει και προάγει η Ευρωπαϊκή Ένωση, αλλά και ο ΟΟΣΑ, ο πρώτος διεθνής οργανισμός που συνέδεσε άμεσα την ανάπτυξη με την καλή νομοθέτηση. 
Γι’ αυτό μια νομοθεσία στραμμένη προς την πρόοδο και συμβατή με τις οικονομικές και κοινωνικές αναγκαιότητες θα πρέπει να αποτελεί το «πιστεύω». 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας βουλευτού)
Κύριε Πρόεδρε, σας παρακαλώ να έχω για ένα λεπτό την ανοχή σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Την έχετε, κυρία συνάδελφε.</ChairmanSpeech> 
<Speech><Parlmember>ΜΑΡΙΑ ΚΥΡΙΑΚΟΠΟΥΛΟΥ</Parlmember>: Είναι πλέον ευρέως αποδεκτό ότι η καλή νομοθέτηση είναι η αρχή για την ανάπτυξη, την ενίσχυση της ανταγωνιστικότητας και τη δημιουργία νέων θέσεων εργασίας. Και ουσιαστικά, είναι οι ανάγκες του οικονομικού συστήματος που ανέδειξαν για πρώτη φορά και την ανάγκη για κανονιστική μεταρρύθμιση και νομοθέτηση με γνώμονα όχι απλώς το νομικά ορθό αλλά και το πλέον συμφέρον και αποτελεσματικό για τη λειτουργία της αγοράς, την τόνωση της οικονομίας και των επενδύσεων. 
Επίσης, θα ήθελα να σημειώσουμε ότι στην πορεία η οικονομική ανάλυση του δικαίου συνδυάστηκε με την κοινωνική ανάλυση και τη συμβολή του δικαίου στην κοινωνική ευημερία. 
Η διαδικασία της διαβούλευσης από την άλλη πλευρά θεμελιώνει διαύλους επικοινωνίας με τους πολίτες, βοηθά στην κατανόηση των προβλημάτων τους και στην ικανοποίηση των δίκαιων αιτημάτων τους, ενισχύει τη διαφάνεια και τη δημοκρατία, μεγιστοποιώντας την κοινωνική συμμετοχή στη νομοπαρασκευαστική διαδικασία, με αποτέλεσμα την ευρύτερη αποδοχή του δικαίου από την κοινωνία. 
Μ’ αυτό το σχέδιο νόμου, θεσπίζονται διατάξεις που έπρεπε να θεωρούνται αυτονόητες και ήδη να τηρούνται κατά τη νομοθετική διαδικασία. Παράλληλα, οργανώνονται καλύτερα οι υπηρεσίες που είναι επιφορτισμένες με την προώθηση και το σχεδιασμό των νομοθετικών ρυθμίσεων, σύμφωνα με τις υποδείξεις του ΟΟΣΑ και της Ευρωπαϊκής Επιτροπής. Μια κεντρική, δηλαδή, υπηρεσία, Γραφείο Καλής Νομοθέτησης συντονίζει τη λειτουργία των Γραφείων Νομοθετικής Πρωτοβουλίας των Υπουργείων, προάγοντας τη διυπουργική συνεργασία και διευκολύνοντας την ευρεία θεώρηση του δικαίου και των συνεπειών του σε όλα τα επίπεδα της κρατικής λειτουργίας. 
Οφείλουμε, λοιπόν, να στηρίξουμε το σημερινό σχέδιο νόμου, το οποίο εισάγει αρχές που έπρεπε ήδη να εφαρμόζονται στη νομοπαρασκευαστική διαδικασία επισημαίνοντας βέβαια ότι η καλή νομοθέτηση είναι μόνο η αρχή. 
Το αποτέλεσμα έρχεται με την ταχεία και ορθή εφαρμογή των θεσπιζομένων διατάξεων, πρώτα και κύρια τα ίδια τα όργανα της πολιτείας που είναι και το σημείο στο οποίο κατά κύριο λόγο χωλαίνουμε. 
Ευχαριστώ πολύ, κύριε Πρόεδρε, για την ανοχή.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε την κ. Μαρία Κυριακοπούλου, Ανεξάρτητη Βουλευτή Αχαΐας.
Το λόγο έχει ο κ. Ελευθέριος Αυγενάκης, Ανεξάρτητος Βουλευτής Ηρακλείου, για επτά λεπτά.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε.
Πολλοί Ανεξάρτητοι απ’ ότι βλέπω πλέον.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Οι Ανεξάρτητοι πια είναι πλειοψηφία, θα έλεγα, στη Βουλή και αναμένεται να γίνουν και περισσότεροι.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Εγώ μιλάω ως Βουλευτής της Δημοκρατικής Συμμαχίας. Βεβαίως τύποις ο Κανονισμός με καταγράφει στους Ανεξαρτήτους, αλλά παίρνω το λόγο ως Βουλευτής της Δημοκρατικής Συμμαχίας.
Κύριε Πρόεδρε, κύριε Υπουργέ, κυρίες και κύριοι συνάδελφοι, αναγκαζόμαστε να νομοθετούμε στην Ελλάδα για πράγματα που τις περισσότερες φορές και στις περισσότερες χώρες είναι αυτονόητα. Η εξάρτηση της πολιτικής από τις συντεχνίες και τους κομματικούς στρατούς, οδήγησε στη δημιουργία νομοθετημάτων - τεράτων κυριολεκτικά, με «παραθυράκια» που εξαιρούσαν τους «ημετέρους», με άπειρες διατάξεις που ουσιαστικά δυσκόλευαν την πιστή εφαρμογή των νόμων, αντί να την ενισχύουν.
Αυτό το νομοσχέδιο που συζητούμε σήμερα, έρχεται να θέσει κανόνες και να δώσει λύσεις στα προβλήματα που δημιουργούνται από την πολυνομία και τη μη τήρηση των κανόνων, εξαιτίας της πολυπλοκότητάς τους. Σε αυτό το πλαίσιο συμφωνούμε επί της αρχής με το εν λόγω σχέδιο νόμου ως Δημοκρατική Συμμαχία. Σε οτιδήποτε κι αν κάνετε για να πραγματοποιήσετε τις αναγκαίες τομές που χρειάζεται η χώρα, βεβαίως θα μας βρείτε συμμάχους.
Πριν από δύο εβδομάδες σ’ αυτήν εδώ την Αίθουσα δημιουργήθηκε, κύριε Υπουργέ, κυρίες και κύριοι συνάδελφοι, μείζον θέμα με την τροπολογία στο νομοσχέδιο του Υπουργείου Οικονομικών για τους φαρμακοποιούς. Ο συνάδελφός σας Υπουργός, βρέθηκε αντιμέτωπος με πολλές αντιδράσεις από Βουλευτές όλων σχεδόν των κομμάτων, καθώς έφερε στη Βουλή μια πρόταση σχεδόν την τελευταία στιγμή και με απίστευτη -!- προχειρότητα. Αυτό επί της ουσίας του στέρησε τη δυνατότητα να την κάνει νόμο του κράτους. Τι πιο τρανταχτό παράδειγμα χρειάζεται για την αναγκαιότητα του παρόντος σχεδίου νόμου;
Διαβάζω με ιδιαίτερη ικανοποίηση ότι σε κάθε νομοσχέδιο θα εκτιμάται το άμεσο και έμμεσο κόστος στη λειτουργία των επιχειρήσεων, η αποφυγή ανισοτήτων, ιδιαίτερα στις ομάδες πληθυσμού που αντιμετωπίζουν τα μεγαλύτερα προβλήματα. Οφείλω να προσθέσω, όμως, ότι δεν αρκεί, κύριε Υπουργέ, μόνο αυτό. Από τούδε και στο εξής θα πρέπει σε κάθε νομοσχέδιο των παραγωγικών Υπουργείων, να προβλέπονται και τα αντιυφεσιακά μέτρα. Δεν αρκεί ο υπολογισμός, κυρίες και κύριοι, του κόστους. Πρέπει έστω και με έκτακτο χαρακτήρα να προβλεφθεί μία τέτοια ρύθμιση και να ελέγχεται από το Υπουργικό Συμβούλιο και τη δημόσια διαβούλευση το κάθε νομοσχέδιο, ώστε να λειτουργεί κατά της ύφεσης. Διότι στη συγκεκριμένη χρονική περίοδο αυτό σημαίνει καλή νομοθέτηση.
Βλέπω επίσης ότι γίνεται άλλη μια προσπάθεια –έχω χάσει βέβαια πλέον το μέτρημα πόσες απόπειρες έχουν γίνει στο παρελθόν- περιορισμού της γραφειοκρατίας. Η λογική είναι πέρα για πέρα σωστή. Μας βρίσκει απόλυτα σύμφωνους, κύριε Υπουργέ.
Υποφέρει χρόνια τώρα ο Έλληνας πολίτης από τα γρανάζια της γραφειοκρατίας. Θα ήθελα, όμως, να σας επιστήσω την προσοχή και να σας ζητήσουμε να προβλέψετε ανάλογες ρυθμίσεις και για τους ξένους ιδιώτες ή ξένες επιχειρήσεις που έρχονται για επενδύσεις στην Ελλάδα. Δεν χρειάζεται πιστεύω να σας υπενθυμίσω ότι το ελληνικό δημόσιο λειτουργεί κυριολεκτικά ως αποτρεπτικός παράγοντας εξαιτίας των δυσκολιών και των αγκυλώσεων που προκύπτουν ακόμα και για μία απλή άδεια, άδεια λειτουργίας, άδεια εγκατάστασης. Χρειαζόμαστε τις ξένες επενδύσεις. Θα δώσουν ευκαιρίες για ανάπτυξη, θα δημιουργήσουν νέες θέσεις εργασίες τις οποίες τις χρειαζόμαστε τώρα και βεβαίως, θα αποκαταστήσουν και την εικόνα της χώρας μας στο εξωτερικό.
Φτάνω πολύ γρήγορα στο άρθρο 13 για την ενσωμάτωση του Δικαίου της Ευρωπαϊκής Ένωσης. Δράττομαι της ευκαιρίας να σας ενημερώσω για την εγκληματική ολιγωρία του Υπουργείου Αγροτικής Ανάπτυξης. Είναι το γεγονός που αποκάλυψε η Δημοκρατική Συμμαχία καθώς 2,2 δισεκατομμύρια ευρώ των κοινοτικών κονδυλίων που προορίζονται για τους Έλληνες αγρότες μένουν στα συρτάρια της Ευρωπαϊκής Ένωσης, αφού ο κ. Σκανδαλίδης δεν έχει προνοήσει, να ενσωματώσει την εν λόγω κοινοτική οδηγία στο δίκαιό μας και βεβαίως τα χρήματα αυτά παραμένουν κλειδωμένα και δεν μπορούν να αποδοθούν στους Έλληνες δικαιούχους.
Μάλλον, θα έπρεπε να είχατε προβλέψει και κυρώσεις για τα μέλη της Κυβέρνησης που δεν εργάζονται με βάση την καλή νομοθέτηση προς όφελος των πολιτών. Η Δημοκρατική Συμμαχία θα επανέλθει σ’ αυτό το πολύ κρίσιμο θέμα με όσες παρεμβάσεις κι αν χρειαστεί να κάνουμε και με όποιο κοινοβουλευτικό «εργαλείο» διαθέτουμε.
Αδυνατώ να πιστέψω ότι στον ελληνικό δημόσιο τομέα δεν υπάρχουν ικανοί επιστήμονες. Δεν μπορώ, δεν θέλω να το πιστέψω. Αυτοί οι άνθρωποι θα μπορούσαν να στελεχώσουν τη νεοσυσταθείσα κεντρική μονάδα καλής νομοθέτησης. Χρειάζεται να δημιουργήσουμε θέσεις τακτικού και ειδικού επιστημονικού προσωπικού;
Κύριε Υπουργέ, όταν εσείς τη μια μέρα μιλάτε για απομάκρυνση χιλιάδων δημοσίων υπαλλήλων και την άλλη δημιουργείτε θέσεις δημοσίου, προκαλείτε σύγχυση στους πολίτες. Τι ακριβώς επιθυμείτε να κάνετε; Σας παρακαλώ να διευκρινίσετε σ’ αυτό το σημείο, τι ακριβώς θέλετε να κάνετε και βεβαίως αν προτίθεστε να αναζητήσετε από τους ανθρώπους που είναι ήδη στο δημόσιο τομέα -που μπορεί βεβαίως να είναι εξαιρετικοί επιστήμονες- να προσφέρουν σωστές υπηρεσίες στην κατάλληλη θέση. Αυτό είναι κάτι που απουσίαζε και απουσιάζει από τη νοοτροπία των πολιτικών ηγεσιών του Υπουργείου σας διαχρονικά. 
Η κοινωνική επιτροπή, παρατηρεί στο εν λόγω νομοσχέδιο περιορισμό της ρυθμιστικής παρέμβασης του κράτους και ενδυνάμωση του ρόλου της αγοράς. Όπως προσθέτουν, η αποτελεσματικότητα των ρυθμίσεων δεν πρέπει να γίνεται με αποδυνάμωση της αρχής της νομιμότητας και των αναγκαίων ελέγχων που αυτή συνεπάγεται. Η ανταγωνιστικότητα της οικονομίας πρέπει να διασφαλίζεται, χωρίς αυτό να έχει καμμία αρνητική επίπτωση στην κοινωνική συνοχή.
Τέλος, κύριε Υπουργέ, πρέπει σε κάθε περίπτωση να εγγυάται η δημοκρατική λογοδοσία κατά τη διαδικασία θέσπισης και εφαρμογής των κανόνων, καθώς και η κοινωνική αποτελεσματικότητα των ρυθμίσεων. Σας παρακαλώ να λάβετε σοβαρά υπόψη σας τις προτάσεις της κοινωνικής επιτροπής.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Αυγενάκη.
Το λόγο έχει ο κ. Αθανάσιος Λεβέντης για επτά λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, άνεμος ανεξαρτησίας πνέει στην Αίθουσα και ακόμα δεν έχει έλθει η 25η Μαρτίου. Θα δούμε μέχρι τότε.
Όσον αφορά το συζητούμενο νομοσχέδιο, ξεκινώ από κάτι βασικό, από μία απορία: Κύριε Υπουργέ, χρειάζεται νόμος για την καλή νομοθέτηση; Πρέπει να σκεφτούμε εδώ πώς λειτουργούν τα πράγματα στον τόπο μας όλα αυτά τα χρόνια. Η Δημόσια Διοίκηση χαρακτηρίζεται από έλλειψη κωδικοποίησης, ασάφειες, συνεχείς επικαλύψεις, τυπολατρεία, απουσία ευθυνών. Το αποτέλεσμα είναι να έχουμε μία διοίκηση με χρόνια δομικά προβλήματα που οδηγούν σε χαμηλή παραγωγικότητα, σε αναποτελεσματικότητα και τελικά σ’ έναν αποπροσανατολισμένο πολίτη που δεν μπορεί να εξυπηρετηθεί. Μέχρι σήμερα ο όρος «διοίκηση ολικής ποιότητας» στο δημόσιο ήταν ένας όρος άγνωστος. 
Χαρακτηριστικό παράδειγμα έλλειψης στρατηγικού σχεδιασμού, ήταν οι κυβερνητικές κινήσεις των τελευταίων μηνών με αποκορύφωμα την εφεδρεία οι οποίες οδήγησαν ένα ήδη αναποτελεσματικό σύστημα στην πλήρη παράλυση. Οι χρόνοι διεκπεραίωσης ζητημάτων έχουν αυξηθεί, οι αγοραπωλησίες έχουν «παγώσει» σε μία περίοδο που το κράτος ψάχνει απεγνωσμένα για έσοδα, το κόστος διαχείρισης των κανόνων τόσο για τη διοίκηση όσο και για τους πολίτες έχει αυξηθεί, ενώ οι υιοθετούμενοι κανόνες διαθέτουν τη χαμηλότερη κοινωνική νομιμοποίηση. Η έλλειψη μηχανοργάνωσης, αποβαίνει μοιραία στο φοροεισπρακτικό σύστημα το οποίο «φυτοζωεί». Μιλάμε για ένα φαύλο κύκλο με μοιραίες συνέπειες.
Στο πλαίσιο αυτό, βλέπουμε το νομοσχέδιο να είναι ένα νομοσχέδιο καλών προθέσεων που θα μπορούσε να επιλύσει προβλήματα, τουλάχιστον επί της αρχής, γιατί στα άρθρα ίσως υπάρχουν μερικές παρατηρήσεις. Ας μη σπαταλήσουμε όμως την ευκαιρία που μας δίνεται και κυρίως να μην προκριθεί η ανταγωνιστικότητα της οικονομίας σε βάρος της κοινωνικής συνοχής και της νομιμότητας. Αν πληρούνται αυτές οι προϋποθέσεις, το ζητούμενο είναι η εφαρμογή του νομοσχεδίου, η διασφάλιση της αποτελεσματικότητας των ρυθμίσεων. 
Πιστεύω ότι αποτελεί πάγια αντίληψη ότι η δημιουργία πλήθους πρόσθετων δομών ενέχει τον κίνδυνο διοικητικής υπερφόρτωσης.
Πώς θα διασφαλιστεί η αποτελεσματικότητα και η λειτουργικότητά τους; Εδώ έχουμε έλλειψη συντονισμού με τις υφιστάμενες δομές. Αντί να βελτιώσουμε το υπάρχον σύστημα, προσπαθούμε να λύσουμε τα εγγενή προβλήματα με νέες επιτροπές. Επιτρέψτε μου να διατηρήσω την επιφυλακτικότητά μου. Το γενικό πλαίσιο της μεταρρύθμισης πρέπει να είναι ρητό. Αφ’ ενός να στοχεύει στον εξορθολογισμό και τη βελτίωση διαδικασιών και υπηρεσιών προς τον πολίτη και τον εργαζόμενο και αφ’ ετέρου να ανταποκρίνεται στα δημοσιονομικά δεδομένα μειώνοντας κόστος, προσωπικό και υποδομές. 
Κυρίες και κύριοι συνάδελφοι, να σκεφτούμε πώς νομοθετούμε σ’ αυτήν τη Βουλή τα τελευταία χρόνια αλλά και τα προηγούμενα. Δείτε πόσες άσχετες διατάξεις, πόσα άρθρα άσχετα και πόσες τροπολογίες, που είναι ολόκληρα πολύτομα νομοσχέδια, έρχονται στα νομοσχέδια που συζητούμε. Άσχετα μεταξύ τους. Και εδώ δημιουργείται ένας φαύλος κύκλος. Είναι αδύνατον ο πολίτης να βρει άκρη του τι ισχύει στο δικαιακό μας σύστημα. Όχι μόνο ο πολίτης αλλά και οι ειδικοί, οι νομικοί και οι δικαστές. Πολλές φορές, κύριε Υπουργέ, βρίσκονται σε απορία. 
Έχει έτσι δημιουργηθεί μια μικρή κλειστή κάστα νομομαθών ερμηνευτών του συγκεκριμένου πλαισίου δικαίου, ανάλογα με το αντικείμενο, γεγονός που βοηθά στην αδιαφάνεια, τη γραφειοκρατία και συχνά πυκνά στη διαφθορά. Και βλέπουμε πολλές φορές να διαφεύγουν οι ένοχοι απ’ αυτήν την πολυνομία. Η πολυνομία, όπως και η πολυφαρμακία δεν οδηγεί στη μείωση. Συχνά στο εντελώς αντίθετο. Το ίδιο και η πολυνομία.
Κύριε Υπουργέ, θα ήθελα δυο συγκεκριμένα παραδείγματα να αναφέρω που προσωπικά έχω βιώσει για να δείτε τι εννοώ καλύτερα. Έκανα μια ένορκη διοικητική εξέταση σε ένα νοσοκομείο πριν από δεκαεπτά - δεκαοκτώ χρόνια. Δημιουργήθηκαν διάφορα προβλήματα εκεί και διάφορες ενστάσεις που παραπέμφθηκαν στα δικαστήρια. Έχουν περάσει δεκαοκτώ χρόνια, κύριε Υπουργέ και έχουν πάει εκατόν ογδόντα πέντε φορές στα δικαστήρια για μια ένορκη διοικητική εξέταση. Και οι νομικοί έγκριτοι λένε ότι μπορεί να κάνει ο άλλος ένσταση, να κάνει προσφυγή, να διαιωνίζει αυτήν την κατάσταση όσο ζει. Και πενήντα χρόνια. Είναι αυτό δικαιοσύνη; 
Ένα άλλο συγκεκριμένο παράδειγμα. Στην πολυκατοικία που ζούμε πέθανε κάποιος -σκοτώθηκε σε ατύχημα- που δεν είχε κανέναν συγγενή. Αυτό έγινε το 2004. Αυτή η περιουσία του, ένα διαμέρισμα που έχει στην πολυκατοικία μας ανήκει στο κράτος. Από το 2004, δεν μπορεί να οριστεί κηδεμόνας για να διαχειριστεί αυτήν τη κατάσταση, να γίνει ένας πλειστηριασμός και να κερδίσει μερικές εκατοντάδες χιλιάδες το κράτος, το οποίο αγκομαχά να βρει μια πεντάρα. Γιατί γίνεται αυτό; Είναι δυνατόν; Είναι τόσο δύσκολο δηλαδή; 
Ένα τρίτο. Αναφέρθηκε στο χώρο της ιατρικής. Κάποια εταιρεία της Αμερικής, έδινε μίζες εδώ σε κάποιους γιατρούς για να χρησιμοποιούν τα υλικά της. Αυτό καταγγέλθηκε. Αναφέρθηκαν ονόματα. Από την Αμερική πήραν τα μέτρα τους εδώ και χρόνια και εδώ έχει κολλήσει. Γιατί; 
Επομένως, συζητούμε όλα αυτά, φτιάχνουμε νόμους, φτιάχνουμε διατάξεις αλλά πώς λειτουργούν στην πράξη; Εδώ πρέπει να δούμε πώς θα ξελασπώσουμε, ώστε να μπορεί και ο πολίτης να βρει το δίκιο του και η πολιτεία να λειτουργεί σωστά εύνομα και να παταχθεί η διαφθορά και η δαπάνη των πόρων των πολιτών και του κράτους. Δυστυχώς δε φαίνεται κάτι τέτοιο. 
Και απ’ αυτήν την άποψη ένα σημαντικό ένα μεγάλο μέρος ευθύνης έχει και το πελατειακό κράτος που οικοδομήθηκε όλα αυτά τα χρόνια στον τόπο μας. Είναι παλιό, από την ίδρυση του ελληνικού κράτους. Αλλά τα τελευταία χρόνια έχει πάρει εφιαλτικές διαστάσεις. Και τις συνέπειες τις υφιστάμεθα και τις βλέπουμε και τις ζούμε. Και φτάσαμε σ’ αυτήν την κατάσταση που φτάσαμε σήμερα. 
Νομίζουμε, επομένως, ότι το νομοσχέδιο έχει καλές προθέσεις, μπορεί να λύσει προβλήματα, αλλά δε σημαίνει, όταν φτιάξουμε ένα καινούργιο νόμο, ότι αυτομάτως τα πράγματα θα λειτουργήσουν. Πρέπει να δούμε και πώς θα λειτουργήσει η πολιτεία και όλοι εμείς οι πολίτες αυτής της χώρας. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Αθανάσιο Λεβέντη, Ανεξάρτητο Βουλευτή Αττικής.
Το λόγο έχει ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Δημήτριος Ρέππας.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΡΕΠΠΑΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κύριε Πρόεδρε.
Κυρίες και κύριοι συνάδελφοι, συζητούμε σήμερα ένα νόμο για τους νόμους ή το νόμο των νόμων. Η πρωτοβουλία αυτή έρχεται να αντιμετωπίσει μία διαπιστωμένη ανάγκη, που αφορά τον τρόπο με τον οποίο παράγονται οι νόμοι στην Ελλάδα, την ποιότητα και το περιεχόμενο, αλλά και την εφαρμοσιμότητά τους.
Είναι γνωστό ότι η πολυνομία και η κακονομία αποτελούν παθογένεια στη λειτουργία του ελληνικού κράτους, που συμβάλλουν στην αύξηση της διαφθοράς και στην καλλιέργεια της γραφειοκρατίας, με συνέπειες δυσμενείς στην καθημερινή ζωή του πολίτη και ιδιαιτέρως σε εκείνους τους κύκλους, τους επιχειρηματικούς, που ενδιαφέρονται να αναπτύξουν κάποια δραστηριότητα και αντί να διευκολύνονται και να υποστηρίζονται, τελικώς συναντούν εμπόδια, συχνά ανυπέρβλητα, από το κράτος και τις υπηρεσίες του. Εμπόδια τα οποία έχουν την πηγή τους στον τρόπο με τον οποίο ερμηνεύονται οι νόμοι -επειδή δεν είναι με απόλυτη σαφήνεια διατυπωμένες οι ρυθμίσεις- ή επειδή σε διαφορετικούς νόμους περιλαμβάνονται αντιφατικές ρυθμίσεις για το ίδιο αντικείμενο.
Πιστεύω ότι πράγματι είναι άξια λόγου αυτή η πρωτοβουλία, η οποία εμείς επιδιώκουμε να είναι η κατά το δυνατόν αρτιότερη, με τη συμβολή των συναδέλφων. Αυτό το αποδείξαμε, τόσο κατά τη συζήτηση στην επιτροπή, όσο και σήμερα στην Ολομέλεια. 
Δηλώνω ότι είμαστε έτοιμοι να υιοθετήσουμε προτάσεις οι οποίες έχουν διατυπωθεί, όχι για κανέναν άλλο λόγο –για να ενσωματώσουμε, δηλαδή, σε μία πλειοψηφία επί του νομοσχεδίου και άλλες δυνάμεις- αλλά επειδή πιστεύουμε ότι αυτός είναι ένας τρόπος καλής νομοθέτησης: Να διατυπώνονται οι απόψεις και πέρα από άγονες αντιδικίες και παιδαριώδεις αντιπαραθέσεις και κομματικούς εγωισμούς, να υιοθετούνται αυτές που κατά την κρίση μας είναι οι βέλτιστες, προκειμένου κατά τη συζήτηση να οδηγηθούμε στην καλύτερη δυνατή νομοπαραγωγή.
Νομίζω ότι σε άλλες χώρες αυτό αποτελεί κανόνα. Η δική μου εμπειρία, τα όποια χρόνια διατέλεσα Υπουργός, με έχει οδηγήσει στο να αξιοποιώ αυτή την πρακτική ως κανόνα στη σχέση μου με το Κοινοβούλιο και τους συναδέλφους. 
Δυστυχώς, επειδή αυτό αποτελεί εξαίρεση στη γενικότερη λειτουργία μας, κάνει εντύπωση και χαρακτηρίζεται με τρόπους που δεν ανταποκρίνονται στα πράγματα.
Η γραφειοκρατία στην Ελλάδα αντιστοιχεί, όπως έχει μετρηθεί, στο 7% περίπου του ετήσιου ΑΕΠ της χώρας, όταν κατά μέσο όρο στην Ευρωπαϊκή Ένωση κινείται περίπου στο 3,5%.
Αυτό είναι ένα μεγάλο πρόβλημα και από μόνο του δείχνει πόσο υστερούμε. Και νομίζω ότι αυτή η καλή νομοθέτηση, η οποία θα βοηθήσει στη διατύπωση νόμων που τελικώς εξυπηρετούν το δημόσιο συμφέρον και διευκολύνουν τους πολίτες, μπορεί να πει κανείς ότι αποτελεί την πιο αναπτυξιακή, μη δημοσιονομικού χαρακτήρα, πολιτική.
Αν θέλετε να αναφερθούμε στα θέματα καλής νομοθέτησης τόσο εδώ όσο και στο εξωτερικό, υπάρχει ένα πλούσιο ιστορικό. 
Όπως είπε η κ. Σκραφνάκη, πράγματι από τα μέσα της δεκαετίας του ’80 στις αγγλοσαξονικές χώρες ετέθη αυτό το θέμα ως χωριστό κεφάλαιο πολιτικής. Και μετέπειτα, όμως, στην Ευρωπαϊκή Ένωση είχε γενικευθεί αυτή η συζήτηση. Στο Συμβούλιο Κορυφής, στο Ευρωπαϊκό Συμβούλιο το Δεκέμβριο του 1992 στο Εδιμβούργο, αργότερα το 1997 στο Συμβούλιο Κορυφής στο Άμστερνταμ και το 2001 στο Λάακεν, αλλά και σε πολλές άλλες διασκέψεις της Ευρωπαϊκής Ένωσης, έχουμε αναφορές ή υιοθέτηση μελετών ή εκθέσεων για θέματα καλής νομοθέτησης. Θα έλεγε κανείς ότι εδώ στην Ελλάδα αργήσαμε να προχωρήσουμε σε αυτή την πρωτοβουλία, η οποία κρίνεται απολύτως επιβεβλημένη.
Είναι γεγονός ότι μία τέτοια πρωτοβουλία από μόνη της δεν θα λύσει το πρόβλημα είτε της πολυνομίας είτε της γραφειοκρατίας είτε της διαφθοράς που συνεπάγεται η συντήρηση αυτής της γραφειοκρατικής λειτουργίας στο ελληνικό κράτος.
Αυτό το πλαίσιο, όμως, είναι η θέσπιση κανόνων βάσει των οποίων πιστεύω ότι ο νομοθέτης πλέον έχει έναν οδηγό, ώστε να μπορεί με βάση αυτόν τον οδηγό να προσφέρει στην πολιτεία και τους πολίτες ένα άρτιο νομικό οπλοστάσιο. Άλλωστε, αυτή η πρωτοβουλία περιλαμβάνεται μεταξύ των δράσεων στο πλαίσιο της εξελισσόμενης διοικητικής μεταρρύθμισης, η οποία αποτελεί μεταξύ των άλλων αντικείμενο συζήτησης και με τους εκπροσώπους των δανειστών μας και βεβαίως με το μηχανισμό της βοήθειας, που προσφέρει η γνωστή task force και ιδίως το γαλλικό κράτος, με το οποίο έχουμε συνάψει ένα μνημόνιο συνεργασίας, που ισχύει από την 6η Ιανουαρίου του 2012. Έχουμε διατυπώσει έναν οδικό χάρτη, βάσει του οποίου εξελίσσονται συγκεκριμένες δράσεις για την επίτευξη αντίστοιχων στόχων μέσα σε συγκεκριμένο χρονοδιάγραμμα. 
Βεβαίως, η καλή νομοθέτηση αποτελεί έναν από τους επτά βασικούς πυλώνες επί των οποίων θα αναπτυχθούν αυτές οι πρωτοβουλίες. Οι άλλοι πυλώνες είναι η αντιμετώπιση της γραφειοκρατίας, η αντιμετώπιση της διαφθοράς, η διαχείριση του προϋπολογισμού, η διαχείριση του ανθρώπινου δυναμικού, η ηλεκτρονική διακυβέρνηση και η δομή, τα όργανα και η λειτουργία του κράτους. Πάνω σ’ αυτούς τους επτά πυλώνες αναπτύσσονται οι δραστηριότητες στο πλαίσιο της διοικητικής μεταρρύθμισης. 
Θα προσέθετα ότι και στο τελευταίο επικαιροποιημένο πρόγραμμα η αναφορά στα θέματα καλής νομοθέτησης -και σας παραπέμπω στο σχετικό κείμενο- καταλαμβάνει περίπου το 50% της έκτασης που έχει το κείμενο για θέματα που αναφέρονται στο δικό μας Υπουργείο. Είναι ένα θέμα, λοιπόν, που έχει εξαιρετικό ενδιαφέρον. Εμείς έχουμε ενσωματώσει σ’ αυτή την πρωτοβουλία, πέραν των όσων αρχικώς είχαμε επιλέξει, να συμπεριλάβουμε σε αυτήν και τις προτάσεις, οι οποίες έχουν γίνει, όχι μόνο σήμερα από τους Βουλευτές, αλλά και σε προγενέστερο στάδιο από τους εκπροσώπους της task force που για το θέμα αυτό έχουν λόγο. 
Πρέπει να σας πω ότι αυτή η κυβερνητική πρωτοβουλία θα έλεγε κανείς ότι κρύβει και μια στρατηγική, μια στρατηγική για την νομοπαραγωγή στην πατρίδα μας, ιδίως για την υποβοήθηση όσων θέλουν να αναπτύξουν κάποια επιχειρηματική δραστηριότητα, δοθέντος ότι αυτό αποτελεί το κλειδί. Το πρώτο βήμα άλλωστε είναι αυτό, το οποίο θα κάνει υποχρεωτικά ο πολίτης που ενδιαφέρεται να αναπτύξει μια επιχειρηματική δραστηριότητα και η σχέση του με το κράτος και τις υπηρεσίες του είναι συχνά τραυματική και αποθαρρυντική. 
Ασφαλώς, δεν περιλαμβάνονται κυρώσεις σ’ αυτό το νομοσχέδιο. Νομίζω, όμως, ότι πολιτική κύρωση ή «κύρωση» είναι η μη παραδοχή, η μη υιοθέτηση ενός κειμένου, που επειδή ακριβώς δεν υπακούει σ’ αυτούς τους κανόνες που σήμερα θεσπίζουμε δεν θα εισάγεται προς συζήτηση στη Βουλή των Ελλήνων. 
Κυρίες και κύριοι συνάδελφοι, σ’ αυτό το νομοσχέδιο περιλαμβάνονται οι αρχές της καλής νομοθέτησης, όπως είναι: η αναγκαιότητα, δηλαδή το αν είναι αναγκαίο να θεσπιστούν κάποιες ρυθμίσεις, η καταλληλότητα, το αν είναι οι κατάλληλες ρυθμίσεις αυτές οι οποίες τελικώς περιλαμβάνονται σ’ ένα νομοσχέδιο, η αναλογία σκοπού και μέσων, επίσης, άλλες αρχές που εισηγήθηκαν οι συνάδελφοι να συμπεριληφθούν σ’ αυτό το κεφάλαιο -και έχουν συμπεριληφθεί- όπως είναι η ισότητα των φύλων κ.λπ. 
Περιλαμβάνονται οι υποχρεώσεις του νομοθέτη και μεταξύ των άλλων ο νομοθέτης, πράγματι, πέραν του αυτονόητου της συνταγματικής και γραμματικής αρτιότητας που πρέπει να διακρίνει ένα νομοσχέδιο, έχει υποχρέωση να φροντίζει, ώστε να μην υπάρχουν ρυθμίσεις, οι οποίες είναι αντιφατικές, ρυθμίσεις οι οποίες αλληλοεπικαλύπτονται, αλλά να υπάρχουν ρυθμίσεις οι οποίες υπηρετούν τη βιώσιμη ανάπτυξη -να το δεχθούμε και αυτό που προτάθηκε σήμερα από τον κ. Παυλόπουλο- και άλλοι κανόνες. 
Οι διαδικασίες που ακολουθούνται σε διάφορα στάδια είναι και αυτές που συνιστούν ένα, τρόπον τινά, πρωτόκολλο για τον τρόπο με τον οποίο προωθείται ένα νομοσχέδιο. Επίσης, τα μέσα για την επίτευξη των σκοπών είναι η διαβούλευση και ο κοινωνικός διάλογος. Ασφαλώς, συνιστούν δύο διαφορετικά πράγματα. Η διαβούλευση σχετίζεται απολύτως με την ανάληψη μιας νομοθετικής ή κανονιστικής πρωτοβουλίας, ενώ ο κοινωνικός διάλογος αποτελεί στοιχείο λειτουργίας σ’ ένα Υπουργείο, σε μια υπηρεσία, αφού αποτελεί μια καθημερινή πρακτική, ώστε με τις ομάδες ή τους εκπροσώπους των διαφόρων κλάδων η εκάστοτε ηγεσία Υπουργείου ή φορέα, συζητώντας μαζί τους να οδηγούνται σε κοινές θέσεις, αν είναι δυνατόν. 
Γίνεται πολύς λόγος επίσης, για τις δομές. Οι δομές, οι οποίες συνιστώνται θα προκύψουν μετά από συγχώνευση υφιστάμενων δομών σε κάθε Υπουργείο. Ασφαλώς, η νέα δομή είναι αυτή η Κεντρική Μονάδα Καλής Νομοθέτησης, η οποία δεν έχει το ρόλο προϊστάμενης αρχής προς τα γραφεία καλής νομοθέτησης. Είναι τελείως αυτοτελείς οι δομές αυτές. Χρειάζεται, όμως, να έχουμε ένα κεντρικό όργανο, το οποίο θα παρακολουθεί το πόσο τηρούνται οι κανόνες αυτοί που προβλέπονται σε αυτό το νόμο για κάθε νομοσχέδιο, το οποίο επεξεργάζεται και θα συντονίζει γενικώς τη νομοπαραγωγή στη χώρα μας. 
Γίνεται πολύς λόγος για το κράτος και τη λειτουργία των δημοσίων υπαλλήλων με ένα τρόπο συχνά συνθηματολογικό και αφοριστικό, που δεν μας βρίσκει σύμφωνους, αλλά αντίθετους. 
Το ελληνικό κράτος έχει αναπτυχθεί τις τελευταίες δεκαετίες. Είναι λογικό να αναπτύξει νέες υπηρεσίες, επειδή ακριβώς βελτιώθηκε το κοινωνικό κράτος. Έχουμε νέες κοινωνικές υποδομές. Λογικό είναι λοιπόν, αφού έχουμε περισσότερους παιδικούς σταθμούς, περισσότερα νοσοκομεία, να έχουμε και στελέχωση των δομών αυτών. Σε κάποιες περιπτώσεις έχουμε αστικοποίηση του πληθυσμού και μετακίνηση στον τομέα των υπηρεσιών ανθρώπων, που οι ίδιοι οι γονείς τους κατά βάση δραστηριοποιούνται στον πρωτογενή τομέα. Αυτή είναι μια φυσική –θα έλεγε κανείς- κοινωνική εξέλιξη. 
Η κοινωνική κινητικότητα που παρατηρήθηκε στη δεκαετία του ’80 κυρίως με τρόπο μάλιστα εκρηκτικό οδήγησε στη δημιουργία της περίφημης «μεσαίας τάξης». Λογικό είναι να αναπτυχθεί το ελληνικό κράτος με δομές που δεν είχε μέχρι τότε και υπηρεσίες καινούριες και είναι λογικό να έχει και υπαλλήλους, οι οποίοι πάντως, είναι πολύ λιγότεροι από το ένα εκατομμύριο, στο οποίο πολλοί αναφέρονται με πολύ μεγάλη ευκολία. 
Σήμερα, στο ελληνικό δημόσιο, στο στενό δημόσιο τομέα υπηρετούν εξακόσιες σαράντα χιλιάδες μόνιμοι υπάλληλοι, περίπου ογδόντα χιλιάδες συμβασιούχοι. Επίσης, στις λεγόμενες ΔΕΚΟ, νομικά πρόσωπα ιδιωτικού δικαίου που δεν είναι εισηγμένες στο Χρηματιστήριο υπηρετούν περίπου είκοσι πέντε χιλιάδες υπάλληλοι, με σύμβαση εργασίας ιδιωτικού δικαίου, αορίστου χρόνου. Υπάρχουν και εργαζόμενοι στα νομικά πρόσωπα ιδιωτικού δικαίου, σε εταιρίες δηλαδή, που είναι εισηγμένες στο Χρηματιστήριο, όπου σε κάποιες το δημόσιο συνεχίζει να έχει την πλειοψηφία των μετοχών, ενώ σε κάποιες άλλες όχι. 
Ανάμεσα σε αυτούς θα πρέπει να σημειώσουμε ότι περίπου εκατόν εξήντα πέντε χιλιάδες είναι οι ένστολοι πολίτες όλων των κλάδων και περίπου εκατόν ενενήντα χιλιάδες είναι το μόνιμο και έκτακτο προσωπικό εκπαιδευτικών όλων των βαθμίδων. 
Όπως βλέπετε, λοιπόν, ο αριθμός των απασχολούμενων σήμερα στο δημόσιο δεν είναι τέτοιος ώστε να δικαιολογείται η μόνιμη μεμψιμοιρία για το διογκωμένο κράτος. Θα έλεγα, όμως, ασφαλώς ότι η κατανομή του ανθρώπινου δυναμικού δεν είναι ορθή. Αλλού έχουμε τεράστια κενά και μάλιστα σε νευραλγικές υπηρεσίες, ενώ αλλού έχουμε προσωπικό το οποίο πλεονάζει.
 Έχουμε πάρει πρωτοβουλίες για το θέμα αυτό. Έχουμε ψηφίσει διατάξεις για την κινητικότητα των δημοσίων υπαλλήλων. Έχουμε δώσει την αρμοδιότητα αυτή στις ηγεσίες των Υπουργείων. Αυτό, όμως, το έργο –επαναλαμβάνω- στο πλαίσιο της διοικητικής μεταρρύθμισης είναι σε εξέλιξη και πιστεύω ότι θα αποδώσει. 
Τα στοιχεία, τα οποία συνιστούν την καινοτομία σε αυτό το νομοσχέδιο θα έλεγα ότι είναι, πρώτον, η παρουσίαση του αριθμού των νομοσχεδίων με το περιεχόμενό τους σε πολύ γενικές γραμμές –τον τίτλο τους θα έλεγα, το αντικείμενό τους- από τον κάθε Υπουργό στην αρχή κάθε συνόδου, ώστε να γνωρίζει και η Κυβέρνηση, αλλά και η Βουλή και οι Βουλευτές ποια είναι η κατεύθυνση νομοθετικής παραγωγής κάθε Υπουργείου. 
Δεύτερον, είναι η διαδικασία της διαβούλευσης. Πριν φθάσει κάποιο κείμενο να συζητηθεί στη Βουλή, θα έχει αποτελέσει αντικείμενο συζήτησης στη δημόσια σφαίρα.
Τρίτον, η διατύπωση μιας έκθεσης συνεπειών για τις ρυθμίσεις, τις οποίες εισηγείται ο Υπουργός. Τέταρτον, η προετοιμασία των κανονιστικών πράξεων που περιλαμβάνονται σε κάθε νομοσχέδιο με έναν ικανοποιητικό τρόπο, ώστε να έχουμε σε γενικές γραμμές υπόψη μας τι είναι αυτό, το οποίο, ψηφίζοντάς το η Βουλή, θα επισυμβεί.
Πέμπτον, υπάρχει έκθεση αξιολόγησης από την εφαρμογή του νόμου, η οποία πρέπει να γίνει με την συμπλήρωση τριών ετών και σε αυτήν την αξιολόγηση, υιοθετώντας προτάσεις που διατυπώθηκαν ήδη από την επιτροπή από πολλούς συναδέλφους, πράγματι δεχόμαστε την εμπλοκή της επιστημονικής κοινότητας και των κοινωνικών φορέων και επίσης παραπέμπουμε στον Κανονισμό της Βουλής για την εμπλοκή και της Βουλής σε αυτή τη συζήτηση αξιολόγησης και εφαρμογής ενός νόμου με τρόπο που είναι ορθός, όπως επεσήμανε ο κ. Παυλόπουλος και συμφωνούμε.
Επίσης, υπάρχει μία διακριτή αναφορά στις συναρμοδιότητες που προβλέπονται στην εφαρμογή κάθε νομοσχεδίου για να διευκολύνεται η διοίκηση και αυτές αναφέρονται σε έναν ξεχωριστό κατάλογο, όπως επίσης ειδική αναφορά γίνεται στο σύνολο των εξουσιοδοτικών διατάξεων, τόσο στην κανονική ροή στο σώμα του νομοσχεδίου, όσο και επαναλαμβανόμενες σε αυτοτελές άρθρο, προκειμένου να είναι απολύτως σαφές ποια είναι η υποχρέωση για την έκδοση αυτών των κανονιστικών πράξεων.
Τα Γραφεία Νομοθετικής Πρωτοβουλίας ασφαλώς θα προέλθουν από συγχώνευση δομών που υφίστανται ήδη και θα στελεχωθούν από υφιστάμενο προσωπικό. Το ίδιο θα κάνουμε και με την Κεντρική Μονάδα Καλής Νομοθέτησης και προβλέπεται, επίσης, αυτή η μία και μοναδική πλέον, μετά από συνένωση των αρχικώς δύο προβλεπόμενων επιτροπών, η Επιτροπή Κωδικοποίησης και Αναμόρφωσης Δικαίου με υψηλού επιπέδου στελέχωση, προκειμένου να επιτύχουμε αυτόν τον κεντρικό στόχο, που είναι η παραγωγή άρτιων νόμων στην πατρίδα μας. 
Με αυτή την πρωτοβουλία, εφόσον πράγματι συμμορφωθούν προς αυτό το πλαίσιο όλα τα Υπουργεία και οι νομοπαρασκευαστικές επιτροπές -γιατί να μην το κάνουν άλλωστε- θα έχουμε πετύχει να διευκολύνουμε τη λειτουργία της δημόσιας διοίκησης, τους δημόσιους υπάλληλους να ασκούν ευκολότερα τα καθήκοντά τους. Θα διευκολύνουμε τον πολίτη να γνωρίζει τι είναι αυτό που τον αφορά, ώστε να ασκεί με μεγαλύτερη ευκολία και αποτελεσματικότητα τα δικαιώματά του, τους επιχειρηματίες να γνωρίζουν τι είναι αυτό που συνιστά την υποχρέωσή τους και το δικαίωμά τους, ώστε να μπορούν να παίρνουν την αντίστοιχη πρωτοβουλία. Βεβαίως, δημιουργούμε ένα αναπτυξιακό περιβάλλον, φιλικότερο -επιτρέψτε μου να πω- προς την επιχειρηματική δραστηριότητα, όταν επιτύχουμε την παραγωγή σωστών νόμων.
Κλείνω, κύριε Πρόεδρε, κυρίες και κύριοι συνάδελφοι, λέγοντας, επειδή αναφέρθηκα στο ότι αυτή η ρύθμιση για την καλή νομοθέτηση περιλαμβάνεται στις δεσμεύσεις που έχει αναλάβει το ελληνικό κράτος έναντι των δανειστών μας και αποτελεί ένα μεγάλο τμήμα των υποχρεώσεων, ειδικώς, του Υπουργείου μας, ότι με αφορμή αυτό το νέο πρόγραμμα, σκοπίμως έγινε προσπάθεια γενίκευσης της συζήτησης με έναν τρόπο που διαμορφώνει κλίμα το οποίο αδικεί την προσπάθεια της χώρας, τη θυσία του ελληνικού λαού, αλλά και τη δράση και την πρωτοβουλία των πολιτικών κομμάτων. 
Δίνεται η εντύπωση ότι η Ελλάδα είναι ο φτωχός συγγενής και ο εταίρος β’ κατηγορίας. Έχουμε υποχρέωση, πιστεύω, να σπάσουμε αυτόν τον κλοιό και θα το επιτύχουμε με διαρθρωτικές αλλαγές, με συνέχιση της προσπάθειας για ακόμα μεγαλύτερη δημοσιονομική προσαρμογή με έναν τρόπο που κατανέμει, όμως, δίκαια τα βάρη. 
Άλλωστε, γιατί αποκρύπτεται αυτή η τεράστια δημοσιονομική προσαρμογή που έγινε μέσα σε δύο μόλις χρόνια και είναι ύψους περίπου 20 δισεκατομμυρίων ευρώ; Δεν έχει προηγούμενο και πρέπει να εκτιμηθεί η προσπάθεια που κάνει η χώρα. Παρακαλώ και τα Μέσα Μαζικής Ενημέρωσης, στο πλαίσιο του αυτόνομου ρόλου τους, να αναδεικνύουν αυτήν την προσπάθεια αντί να αποθαρρύνουν όλες εκείνες τις δυνάμεις, οι οποίες προσπαθούν να κρατήσουν ζωντανή την ελπίδα και όρθια τη χώρα.
Βεβαίως, οι εταίροι και οι σύμμαχοι, τους οποίους τιμούμε στο πλαίσιο της συμμαχίας μας και θέλουμε να συμμετέχουμε σε μία τέτοια συμμαχία, γιατί αυτό είναι προς το συμφέρον της χώρας -είναι δόγμα για την Κυβέρνηση και για το κίνημά μας η συμμετοχή στην Ευρωζώνη- πρέπει να αντιληφθούν ότι είναι διπλής κατεύθυνσης αυτή η σχέση. Τιμούμε αυτούς που μας σέβονται, όχι μόνον εμάς ως εταίρους, αλλά σέβονται τους κανόνες και τις αρχές μιας συμμαχίας, γιατί έτσι βοηθούν εξίσου αποτελεσματικά με τη δανειακή στήριξη, τις δυνάμεις που βοηθούν να βγει η χώρα από την κρίση, να επιτύχουν το στόχο τους. Αλλιώς, αποθαρρύνουν, απογοητεύουν και οδηγούν σε πτόηση όλους εκείνους που σε μια δύσκολη καμπή για τη χώρα, δίνουν στην πρώτη γραμμή τον αγώνα αυτό.
Πιστεύω ότι η συζήτηση αυτού του νομοσχεδίου είναι ένας καλός οιωνός. Μπορώ να πω, κλείνοντας, ότι είναι μία από τις πρώτες δράσεις που περιλαμβάνονται στο νέο πρόγραμμα, το λεγόμενο μνημόνιο, που γίνονται πραγματικότητα. Εκπληρώνει, λοιπόν, αυτόν τον όρο. Θα έλεγα ότι είναι μάλιστα για το Υπουργείο μας η δεύτερη κατά σειράν. Η πρώτη ήταν η απόφαση που έλαβε μόλις την προηγούμενη εβδομάδα το Υπουργικό Συμβούλιο. Με πράξη Υπουργικού Συμβουλίου, λοιπόν, δημιουργήθηκε το Κυβερνητικό Συμβούλιο Μεταρρύθμισης της Διοίκησης, που και αυτή η δράση προβλέπεται στο νέο πρόγραμμα. Έχουμε, λοιπόν, μέσα σε περίπου μία εβδομάδα κάνει πραγματικότητα δύο από τις δεσμεύσεις που έχει αναλάβει το Υπουργείο μας και αυτό ακριβώς δείχνει τη δυναμική, τη θέληση και τη βούληση που έχουμε να προχωρήσουμε για να κερδίσουμε και αυτήν τη μάχη.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον Υπουργό Διοικητικής Μεταρρύθμισης και Ηλεκτρονικής Διακυβέρνησης κ. Δημήτρη Ρέππα.
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Νικόλαος Δένδιας για δώδεκα λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Ευχαριστώ, κύριε Πρόεδρε. Νομίζω ότι δεν χρειάζομαι το χρόνο των δώδεκα λεπτών. 
Η Νέα Δημοκρατία επί της αρχής, κύριε Υπουργέ, όπως είπε και ο εισηγητής μας, ο κ. Προκόπης Παυλόπουλος, θα ψηφίσει το νομοθέτημα, εφ’ όσον δεχθήκατε τις παρατηρήσεις οι οποίες έγιναν στην επιτροπή από τη Νέα Δημοκρατία. Θέλω όμως να σας πω, σεβόμενος και τον εαυτό μου, αλλά και την πολιτική εντιμότητα, ότι η εδραία πεποίθησή μας είναι ότι αυτό το νομοθέτημα είναι ένα νομοθέτημα το οποίο στην ουσία του δεν συνιστά ένα χρήσιμο εργαλείο. Η ορθή αντιμετώπιση και νομοτεχνικά και ουσιαστικά του ζητήματος αυτού ήταν η αντιμετώπιση της κυβέρνησης Καραμανλή, όταν είχε εκδοθεί η εγκύκλιος του Πρωθυπουργού με αριθμό 190/2006 που αφορούσε την καλή νομοθέτηση και νομίζω ότι αυτήν την έννοια θα μπορούσε να έχει και το αυτό νομοθέτημα. Συνιστά στην πραγματικότητα μία εγκύκλιο. Διότι άλλως δεν νοείται νόμος ο οποίος να επιβάλλει διατάξεις σε άλλους νόμους. Αυτό συνιστά και μία λογική αντίφαση. 
Σε τι οφείλεται η λογική αντίφαση; Είμαι βέβαιος ότι δεν οφείλεται σε εσάς, κατ’ αρχάς. Αυτό το οποίο σας λέω το αντιλαμβάνεστε. Είμαι σίγουρος ότι το γνωρίζετε, πριν ακόμα σας το πω. Οφείλεται στη μέθοδο εισαγωγής διαφόρων ευρωπαϊκών νομοθετικών προϊόντων και απαιτήσεων στην ελληνική έννομη τάξη. Έχω πει επανειλημμένως ότι τα προϊόντα της ευρωπαϊκής έννομης τάξης άλλοτε ωφελούν την ελληνική έννομη τάξη, σε ορισμένες περιπτώσεις είναι αδιάφορα και σε ορισμένες περιπτώσεις είναι απολύτως βλαπτικά, διότι δεν εντάσσονται με τον τρόπο που πρέπει στην ελληνική νομοθεσία, η οποία, ανεξαρτήτως της πραγματικότητας του ελληνικού κράτους, έχει και μία φιλοσοφία και ένα στέρεο παρελθόν. 
Παραδείγματος χάριν, εάν ενθυμείστε το νομοθέτημα που αφορούσε τη διακριτική μεταχείριση λόγω φύλου -νομίζω ότι είναι ο ν. 3488/2006- εκεί τι κάναμε; Κατ’ απαίτησιν της Ευρωπαϊκής Οδηγίας 73/2002 αντιστρέψαμε το βάρος της αποδείξεως, το οποίο είναι απίστευτο και το είχα σχολιάσει και τότε ως Βουλευτής. Παραδείγματος χάριν, στο θέμα της σεξουαλικής παρενόχλησης το βάρος της αποδείξεως το έχει ο παρενοχλών, όχι η παρενοχληθείσα. Θεωρώ τα φύλα δεδομένα, θα μπορούσε να είναι και ανάποδα, έτσι; Δηλαδή, αυτός ο οποίος κατηγορείται ότι παρενόχλησε σεξουαλικά, καλείται να αποδείξει ότι δεν παρενόχλησε και αντίθετα ο ενάγων, αυτός ο οποίος ισχυρίζεται την παρενόχληση, δεν έχει το βάρος της αποδείξεως. Αυτό είναι ένα κακό νομοθέτημα. 
Υπάρχουν και άλλα νομοθετήματα, τα οποία είναι άχρηστα. Θα σας πω ένα παράδειγμα που το έχουμε εδώ τώρα αυτό το διάστημα, την καταπολέμηση εκδηλώσεων ρατσισμού και ξενοφοβίας, παντελώς άχρηστο για την ελληνική έννομη τάξη. Δεν έχουμε θέματα ρατσισμού και ξενοφοβίας στην ελληνική έννομη τάξη αφ’ ενός. Αφ’ ετέρου υπάρχει ο Ποινικός Κώδικας που καλύπτει οποιαδήποτε τέτοια έκφανση. Πολλές φορές, λοιπόν, τα προϊόντα της ευρωπαϊκής έννομης τάξης και των οδηγιών και οι διάφορες απαιτήσεις οδηγούν στο να εισάγουμε νομοθετικά εργαλεία, τα οποία στην πραγματικότητα επιτείνουν την παθολογία της ελληνικής έννομης τάξης, που χαρακτηρίζεται από μία υπερχειλίζουσα πολυνομία. Αυτά για το συγκεκριμένο νομοθέτημα. 
Έχω να πω και δυο πραγματάκια ακόμα, για τα οποία μου δώσατε λαβή διατυπώνοντας κατ’ αρχάς τις γενικές σας σκέψεις για το δημόσιο τομέα και βεβαίως και τις σκέψεις σας για τη συμμετοχή της χώρας μας στο ευρωπαϊκό γίγνεσθαι, στην Ευρωπαϊκή Ένωση και στο ευρώ. Ξεκινάω από τον ευρύτερο δημόσιο τομέα. Είπατε κάποια αριθμητικά δεδομένα. Χαίρομαι που ακούω αριθμούς. Οφείλω να σας πω ότι έχω ακούσει τόσους πολλούς αριθμούς για τον στενό και τον ευρύτερο δημόσιο τομέα, που δεν ξέρω πια ποιος είναι ο απολύτως ακριβής. Εν πάση περιπτώσει, δώσατε κάποιους αριθμούς. Είναι σημαντικό, προερχόμενοι από εσάς, να υπάρχουν στα Πρακτικά.
Όμως, κύριε Υπουργέ, η αντίληψη ότι τελικά ο ελληνικός δημόσιος τομέας δεν είναι υπερβολικά διευρυμένος, δεν είναι υδροκέφαλος, αλλά απλώς έχουμε μια ίσως λανθασμένη κατανομή των δημοσίων υπαλλήλων, θα μου επιτρέψετε να πω ότι είναι μια καινοφανής τοποθέτηση. 
Νομίζω ότι η κοινή αντίληψη στην ελληνική κοινωνία είναι πως κυρίως με ευθύνη του Πανελλήνιου Σοσιαλιστικού Κινήματος, όλα αυτά τα χρόνια –από το 1981 μέχρι σήμερα- έχει πολλαπλασιαστεί ο αριθμός των δημοσίων υπαλλήλων, έχει πολλαπλασιαστεί με απολύτως αρνητικά επακόλουθα η παρέμβαση του κράτους στην οικονομική δραστηριότητα και τελικά αυτός είναι ο κύριος παράγων που η χώρα βρίσκεται αυτή τη στιγμή σε αυτή την τεράστια κρίση, την οποία καλείται να αντιμετωπίσει.
Το ελληνικό δημόσιο είναι ένα αντιπαραγωγικό δημόσιο. Είναι ένα δημόσιο εχθρικό απέναντι στους πολίτες του. Είναι ένα δημόσιο, το οποίο δημιουργήθηκε κυρίως από εσάς, με την πολιτική των ελλειμμάτων από το 1981 μέχρι σήμερα, με σκοπό μόνο να εξασφαλίσει ή, εν πάση περιπτώσει, κυριότατο σκοπό να εξασφαλίσει την εκλογική πελατεία του ΠΑΣΟΚ.
Δυστυχώς, αυτή είναι η πραγματικότητα. Αυτή την πραγματικότητα πληρώνει η ελληνική κοινωνία σήμερα. Το λέω αυτό για να μην υπάρχει η παραμικρή αμφιβολία για τη δική μας θέση. Ανεξαρτήτως των προσπαθειών που η Νέα Δημοκρατία είναι μαζί σας τώρα αναγκασμένη να καταβάλει για να σωθεί η χώρα, για εμάς η κύρια αιτία του προβλήματος είναι αυτή που σας περιέγραψα. 
Βεβαίως, δεν αναφέρομαι –γιατί δεν έχει σημασία, εδώ το έχουμε πει επανειλημμένως- και στις απίστευτες διαχειριστικές αστοχίες του απελθόντος Πρωθυπουργού, του Γιώργου Παπανδρέου. Όμως, αν πάμε στη ρίζα του κακού της οικονομικής μας δυσπραγίας, η ρίζα του κακού είναι το ελληνικό δημόσιο. 
Και κάτι άλλο, όσον αφορά την Αριστερά, για την οποία επίσης είπατε μια-δυο κουβέντες. Εδώ, κυρίες και κύριοι συνάδελφοι, θα πρέπει πάλι να είμαστε ειλικρινείς. Η χώρα είναι στο χείλος του γκρεμού και κάθε φορά που θα μου δίνεται η ευκαιρία από το χρόνο που μου δίνει ο Κανονισμός να ανεβαίνω σε αυτό το Βήμα, δεν θα παύω να επαναλαμβάνω αυτά που για εμένα είναι τα πιο σημαντικά που πρέπει τώρα να ληφθούν.
Και εξηγούμαι: Υπάρχουν δύο τρόποι να αντιμετωπίσει κανείς την κρίση. Ο πρώτος είναι αυτός που αυτή τη στιγμή πρεσβεύεται από τα κόμματα του ΠΑΣΟΚ και της Νέας Δημοκρατίας, τα οποία θεωρούν απαραίτητη τη συμμετοχή της χώρας στο ευρώ και στην Ευρώπη και κάνουν ό,τι μπορούν για να το πετύχουν. 
Υπάρχει και η αντίληψη της Αριστεράς. Εκεί, θα μου επιτρέψετε, να κάνω έναν διαχωρισμό. Από τη μια πλευρά, υπάρχει το Κομμουνιστικό Κόμμα Ελλάδας. Το Κομμουνιστικό Κόμμα Ελλάδας, αν δεν παρερμηνεύω αυτά τα οποία λέει, δεν πιστεύει ούτε στην Ευρώπη, ούτε στο ευρώ, ούτε στην ευρωπαϊκή ενοποίηση, ούτε σε τίποτα απ’ όλα αυτά. Προτείνει την αναχώρηση της χώρας σε ένα μοντέλο ιδεατό. Ανάλογα σημερινά φαντάζομαι είναι ίσως η Κούβα –η οποία όμως απέρχεται- πιθανότατα η Βόρεια Κορέα –η οποία παραμένει- ίσως και η πάλαι ποτέ Σοβιετική Ένωση. 
Αυτό για εμένα είναι ένας λογικός εφιάλτης, αλλά έχει ένα προσόν, αυτό της λογικής συνέπειας: φεύγουμε από το ευρώ, φεύγουμε από την Ευρώπη, βγάζουμε ένα δικό μας νόμισμα –όποιο είναι αυτό το νόμισμα- κρατικοποιούμε τα πάντα και από και πέρα πορευόμαστε σε συνθήκες απόλυτης στέρησης, απόλυτης υστέρησης, αν θέλετε, σαν μία κοινωνία περίκλειστη, αλλά εν πάση περιπτώσει αυτό έχει μια λογική συνέπεια, γίνεται. 
Εκείνο το οποίο δεν μπορώ ούτε λογικά να συλλάβω είναι το τι επαγγέλλονται τα υπόλοιπα κόμματα της Αριστεράς, τα κόμματα αυτά δηλαδή που ισχυρίζονται ότι θέλουν να μείνουν στην Ευρώπη, θέλουν να μείνουν στο ευρώ, αλλά και ότι η χώρα έχει μια άλλη δυνατότητα, την οποία αυτή τη στιγμή δεν μας διατυπώνουν. 
Παρακαλώ, λοιπόν, αν θέλετε, εκλιπαρώ: Μπορούν να μας αναδείξουν ποια είναι αυτή η άλλη δυνατότητα, μήπως μπορέσουμε και εμείς να την εκμεταλλευθούμε; Τι μας προτείνουν να κάνουμε; Δεν έχει καμμία έννοια να έχουμε μια ωραία διατύπωση σκέψεων, μια εκτεταμένη διατύπωση των πολλαπλών παθολογιών του ελληνικού κράτους, του ελληνικού δημοσίου, της πατρίδας μας. Αυτά τα ξέρουμε όλοι. Εδώ μιλάμε περί του πρακτέου. 
Τι είναι αυτό το οποίο μας υποδεικνύουν τα υπόλοιπα κόμματα της Αριστεράς να κάνουμε, ώστε να μπορέσουμε να φύγουμε από αυτή τη δύσκολη θέση; Τι είναι αυτό, το οποίο πρέπει να πούμε στους Ευρωπαίους εταίρους μας; Τι είναι αυτό, με το οποίο πρέπει να απειλήσουμε τους Ευρωπαίους εταίρους μας; Ποιο είναι αυτό το αβαντάζ, το οποίο έχουμε στα χέρια μας και δεν το χρησιμοποιούμε; 
Ποια είναι αυτή η οδός, την οποία εμείς δεν αντιλαμβανόμαστε, που η Κυβέρνηση Παπαδήμου δεν αναγνωρίζει, που ο Πρωθυπουργός δεν διαγιγνώσκει και που τη γνωρίζουν τόσο καλά, τόσο ο κ. Τσίπρας όσο και ο κ. Κουβέλης –αναφέρομαι με απόλυτο σεβασμό στους Προέδρους των δύο κομμάτων- αλλά δεν μας τη λέτε; 
Διατυπώνουν την άποψη περί νέας διαπραγμάτευσης, όπως άκουσα –και εγώ πάντα με σεβασμό ακούω τους Αρχηγούς των κομμάτων- τον κ. Τσίπρα σε μια πρωινή εκπομπή να αναφέρει. 
Θα σας πω τι είπε. Λέει: «τι θα κάνατε»; «Θα σας πω», απαντά. «Θα ζητούσα από τους Ευρωπαίους μορατόριουμ τριών ετών και στο μεσοδιάστημα η Ελλάδα θα επανερχόταν στην ανάπτυξη», κ.λπ. 
Μα, τώρα μιλάμε σοβαρά; Εάν υπήρχε η πιθανότητα οποιοσδήποτε να πάρει περιθώριο τριών ετών, χρειαζόταν να μας υποδειχθεί; Δεν υπάρχει κανένας άλλος, ο οποίος να το διαπιστώσει και να το ζητήσει; Και για να καταλάβω, αυτό το μορατόριουμ των τριών ετών υπό ποίους όρους θα εδίδετο; Θα συνέχιζε η Ευρωπαϊκή Ένωση να μας καταβάλει τα χρήματα, τα οποία χρειαζόμαστε για να επιβιώσουμε; Και όλα αυτά είναι πραγματικές δυνατότητες στον πραγματικό κόσμο, αυτόν που ζούμε εμείς σήμερα εάν βγούμε απ’ αυτήν την πόρτα; Αυτό το οποίο περιγράφεται είναι ο πραγματικός κόσμος ή μια ιδεατή αναχώρηση προς έναν αναχωρητισμό, απλώς και μόνο, για να καλλιεργούμε μια ψευδή πραγματικότητα στα αυτιά των ανθρώπων του μόχθου και της στέρησης, από τους οποίους αποτελείται σήμερα -δυστυχώς- ένα μεγάλο κομμάτι της ελληνικής κοινωνίας; 
Απέναντι σ’ αυτούς τους ανθρώπους του μόχθου και της στέρησης έχουμε μια βασική υποχρέωση. Η βασική υποχρέωση είναι να τους πούμε την αλήθεια, γιατί έτσι υπηρετούμε το μέλλον τους, να τους βάλουμε τις δυσάρεστες πραγματικότητες κάτω και να τους καλέσουμε να επιλέξουν και όχι να λέμε πράγματα τα οποία απέχουν πόρρω της πραγματικότητας.
Οφείλω να σας πω ότι η δική μου άποψη για το τι θα συμβεί εάν η χώρα αναχωρήσει από την Ευρώπη, εάν αναχωρήσει από το ευρώ, εάν πάει σε μια άλλη πραγματικότητα, είναι πως μου θυμίζει πραγματικά το δίλημμα του θανάτου. Ξέρετε, υπάρχουν μερικοί οι οποίοι πιστεύουν ότι ο θάνατος είναι πιλάφια και ουρί. Στην πραγματικότητα, όμως, κυρίες και κύριοι, το πιο πιθανό είναι ότι πρόκειται για ένα μεγάλο σκότος.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε, τον Κοινοβουλευτικό Εκπρόσωπο της Νέας Δημοκρατίας κ. Νικόλαο Δένδια. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η διεξαγωγή της Προ Ημερησίας Διατάξεως σύμφωνα με το άρθρο 143 του Κανονισμού της Βουλής, με πρωτοβουλία του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξη Τσίπρα σε επίπεδο Αρχηγών κομμάτων με θέμα «τις κρίσιμες εξελίξεις και τη στάση που θα κρατήσει η ελληνική Κυβέρνηση για το PSI, τη νέα δανειακή σύμβαση και τα νέα μέτρα», που είχε προγραμματισθεί για αύριο Παρασκευή 17.2.2012 και ώρα 10.00΄ π.μ., αναβάλλεται. 
Επίσης, θέλω να ανακοινώσω το δελτίο επικαίρων ερωτήσεων της Δευτέρας 20 Φεβρουαρίου 2012. 
Α.&#160;ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ( Άρθρο 130 παράγραφος 4 του Κανονισμού της Βουλής)
&#160;1. Η με αριθμό 514/13-2-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Βασιλικής Τσόνογλου-Βυλλιώτη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη ρύθμιση για την εκτός σχεδίου δόμηση σε οικόπεδα –αγροτεμάχια επιφάνειας 4.000 τ.μ. και άνω.
 2. Η με αριθμό 525/14-2-2012 επίκαιρη ερώτηση του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Οικονομικών, σχετικά με την εφαρμογή του νόμου για τη «ρύθμιση της αγοράς παιγνίων».
 3. Η με αριθμό 531/14-2-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Ιωάννη Ζιώγα προς την Υπουργό Παιδείας, Διά Βίου Μάθησης και Θρησκευμάτων, σχετικά με τη λήψη μέτρων έγκρισης κρατικού κονδυλίου προς τους δήμους για τη σίτιση των σχολείων της Θεσσαλονίκης.
&#160;4. Η με αριθμό 529/14-2-2012 επίκαιρη ερώτηση του ΣΤ΄ Αντιπροέδρου της Βουλής και Βουλευτή του Λαϊκού Ορθόδοξου Συναγερμού κ. Βαΐτση Αποστολάτου προς τον Υπουργό Υγείας και Κοινωνικής Αλληλεγγύης, σχετικά με τις ελλείψεις παροχών υγείας στο νησί του Πόρου.
&#160;5. Η με αριθμό 527/14-2-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Δημητρίου Παπαδημούλη προς τους Υπουργούς Υγείας και Κοινωνικής Αλληλεγγύης και Οικονομικών, σχετικά με τα στοιχεία της Eurostat για το επίπεδο φτώχειας στην Ελλάδα.  
&#160;Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ( Άρθρο 130 παράγραφος 4 του Κανονισμού της Βουλής)
&#160;1. Η με αριθμό 524/14-2-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Οδυσσέα Κωνσταντινόπουλου προς την Υπουργό Παιδείας, Διά Βίου Μάθησης και Θρησκευμάτων, σχετικά με την επαναφορά του μέτρου του 10% για την εισαγωγή στα ΑΕΙ-ΑΤΕΙ της χώρας. 
&#160;2. Η με αριθμό 526/14-2-2012 επίκαιρη ερώτηση του Βουλευτή της Νέας Δημοκρατίας κ. Ευσταθίου Κωνσταντινίδη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την επαναλειτουργία του Ορυχείου Βεύης στην Φλώρινα.&#160;
 3. Η με αριθμό 532/14-2-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Προστασίας του Πολίτη, σχετικά με την ανάγκη δημιουργίας ενιαίου φορέα δασοπροστασίας με μόνιμο προσωπικό.
 4. Η με αριθμό 528/14-2-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με τη λήψη μέτρων ενεργοποίησης ελεγκτικών μηχανισμών προς αποφυγή των φαινομένων «ελληνοποίησης» εισαγόμενων αντιγράφων έργων λαϊκής τέχνης. 
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Εμμανουήλ Μπεντενιώτης για δώδεκα λεπτά.</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Ευχαριστώ, κύριε Πρόεδρε. 
Κυρία και κύριοι συνάδελφοι, συζητάμε πράγματι το σχέδιο νόμου «για τους νόμους, για την ποιότητα της νομοθεσίας». Όντως η δημόσια διοίκηση νοσεί και μάλιστα βαρύτατα από την πολυνομία, αλλά και από την πολυπλοκότητα των διατάξεων, έτσι που η γραφειοκρατία, η επικάλυψη των αρμοδιοτήτων ευνοούν τη διαπλοκή, τη διαφθορά, αλλά και την αναποτελεσματικότητα. Και το κράτος βάναυσα υποβαθμίζεται από την πολυνομία. Η διαφθορά έχει ξεπεράσει το 10% του ΑΕΠ και διαμορφώνει το πλαίσιο για μια παραοικονομία που ξεπερνάει το 35% του ΑΕΠ. 
Το καθεστώς κανόνων δικαίου της χώρας είναι λαβυρινθικό, παρεμβατικό, πολυδάπανο, δύσκαμπτο αλλά και τυπολατρικό. Οι διοικητικές διαδικασίες διέπονται από έναν περίεργο νομικισμό και μια καταστροφική δυσλειτουργία. Έτσι ευνοείται η διαμεσολάβηση και εκτρέφεται η διαφθορά, αφού η αναποτελεσματικότητα είναι παρανομαστής οποιασδήποτε διοικητικής πράξης.
Πράγματι, για την ανατροπή αυτής της κατάστασης είναι αναγκαιότητα ένας προγραμματισμός του νομοθετικού έργου, η βελτίωση των κανόνων δικαίου, ο σχεδιασμός και η εποπτεία των διοικητικών λειτουργιών.
Ακριβώς με το σχέδιο νόμου για τη ρυθμιστική διακυβέρνηση, ουσιαστικά επιδιώκεται η μείωση των επικαλύψεων των συναρμοδιοτήτων κατά την εφαρμογή των ρυθμίσεων της νομοθεσίας, ο περιορισμός των ενδοδιοικητικών βαρών και η απλούστευση των διαδικασιών παροχής υπηρεσιών των δημοσίων λειτουργιών, η ενίσχυση του διοικητικού συντονισμού μεταξύ των Υπουργείων και των φορέων της Κυβέρνησης, τόσο σε ρυθμιστικό επίπεδο, όσο και σε επίπεδο εφαρμογής και ελέγχου των δημόσιων πολιτικών.
Αναμφίβολα, βασική προϋπόθεση όλων αυτών είναι μία σαφής, ολοκληρωμένη πολιτική για την «καλή» νομοθέτηση, η οποία αξιοποιεί την επιστημονική γνώση και εμπειρία σε σχέση με την ποιότητα των νομοθετικών και κανονιστικών ρυθμίσεων.
Η βελτίωση δε της ρυθμιστικής διακυβέρνησης, διά της τήρησης των αρχών και των μέσων της «καλής νομοθέτησης» που πρέπει να προσδιοριστούν και είναι η αναγκαιότητα, η αναλογικότητα, η αποφυγή αντιφατικών ρυθμίσεων, αλλά και η διαφάνεια και η διασφάλιση του δικαίου, οι οποίες εφαρμόζονται, τόσο κατά την κατάρτιση και αξιολόγηση των νόμων και των κανονιστικών πράξεων, αλλά και κατά τη διαδικασία της απλούστευσης, όσο και κατά την ενσωμάτωση του κοινοτικού δικαίου, που είναι μια άλλη παράμετρος, ουσιαστική για το εσωτερικό δίκαιο.
Ως μέσα δε αυτής της ποιοτικής προέκτασης της νομοθέτησης, ορίζονται η διαβούλευση, η ανάλυση των συνεπειών των ρυθμίσεων, η αιτιολογική έκθεση των νόμων, η απλούστευση, η αναμόρφωση του δικαίου, η κωδικοποίηση –ένα εργαλείο σημαντικής προοπτικής- και η αξιολόγηση των αποτελεσμάτων εφαρμογής των ρυθμίσεων.
Η προσπάθεια για καλύτερη ποιότητα των κανονιστικών ρυθμίσεων αρχίζει να διαμορφώνεται ως τάση στην Ευρωπαϊκή Κοινότητα, ήδη από το 1985. Άρα, εμείς έχουμε καθυστερήσει υπέρμετρα. Ρητά διατυπώνεται αυτή η πρόθεση, ο στόχος, στη συνθήκη του 1997, όπου παρατίθεται ως παράρτημα η 39 δήλωση για την ποιότητα της διατύπωσης της κοινοτικής νομοθεσίας.
Περαιτέρω δε, με αλλεπάλληλες αποφάσεις των κοινοτικών οργάνων της Ευρωπαϊκής Ένωσης επιβεβαιώθηκε η πρόθεσή της να δρομολογήσει συγκεκριμένη πολιτική για την προώθηση αυτής της «καλής» νομοθεσίας. Το 2001, άλλωστε, υιοθετήθηκε στο σύνολό της η έκθεση της ειδικής ομάδας εμπειρογνωμόνων, για την καλύτερη νομοθέτηση, η οποία περιείχε δύο σχέδια δράσης: το ένα για την επιτροπή και το άλλο για τα κράτη-μέλη της Ευρωπαϊκής Ένωσης. 
Συγκεκριμένα, στην ανακοίνωση του Μαρτίου του 2005 για τη βελτίωση της νομοθεσίας και την ανάπτυξη και την απασχόληση στην Ευρωπαϊκή Ένωση, αναγνωρίστηκε ότι η απλούστευση αποτελεί προτεραιότητα για την Ευρωπαϊκή Ένωση. Έτσι, η κωδικοποίηση της νομοθεσίας, η αναδιατύπωση, που σημαίνει τη συγχώνευση των ενδεχόμενων νομοθετικών πράξεων, η τροποποίηση του ρυθμιστικού περιβάλλοντος, η ενίσχυση της χρήσης της τεχνολογίας και των πληροφοριών, ήταν οι κανόνες και το πλαίσιο μέσα στο όποιο έπρεπε να πορευθούμε.
Άλλωστε, τόσο το Σύνταγμα, αλλά και ο Κανονισμός της Βουλής περιέχουν μια σειρά διατάξεων, σε σχέση με την προ-κοινοβουλευτική διαδικασία, για την τεχνική προπαρασκευή των σχεδίων νόμων. Γι’ αυτό, ο έλεγχος και η τήρηση των συνταγματικών κανόνων, που διέπουν την κοινοβουλευτική διαδικασία, είναι πρωταρχική ευθύνη της Βουλής.
Ίσως, θα μπορούσαμε να ομολογήσουμε αυτό, που η λαϊκή σοφία ισχυρίζεται ότι «για την εύρυθμη λειτουργία της πολιτείας και του κράτους απαιτείται ένας νόμος για την πιστή εφαρμογή των νόμων». Ενώ, θα μπορούσε να προστεθεί ότι για την ευνομούμενη πολιτεία και το δίκαιο κράτος είναι απαραίτητη προϋπόθεση η πιστή εφαρμογή των νόμων.
Εδώ, κύριε Υπουργέ, θα προεξέτεινα την παρέμβασή μου και την υπερασπιστική ομιλία μου στη νομοθέτηση που εισάγεται, λέγοντας ότι απαιτείται μία εγκύκλιος-διαταγή, η οποία να προσδιορίζει με ακρίβεια τις διαδικασίες και τις υποχρεώσεις της διοίκησης για τη διεκπεραίωση των διοικητικών υποθέσεων, για την έκδοση των διοικητικών πράξεων, για την κοινοποίηση των αποφάσεων και των απαντητικών εγγράφων και, περαιτέρω, τη δέσμευση της πολιτείας και της διοικητικής αρχής, η οποία πρέπει να αναφέρει στις διοικητικές πράξεις στην ακροτελεύτια παράγραφο, τα ένδικα ή ενδικοφανή μέσα, στα οποία υπόκειται η διοικητική πράξη και τα οποία προσδιορίζουν ακριβώς τα δικαιώματα του διοικούμενου για την ακύρωση ή την τροποποίηση της πράξης. 
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Πρέπει να αποδεχθούμε όλοι ότι ο διοικούμενος πρέπει να είναι πολίτης και όχι υπήκοος. Τότε μόνο έχουμε ευνομούμενη πολιτεία, τότε έχουμε διασφαλισμένο το κράτος δικαίου, το οποίο είναι προϋπόθεση μιας ανθρώπινης και δίκαιης κοινωνίας. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον Κοινοβουλευτικό Εκπρόσωπο του ΠΑΣΟΚ κ. Εμμανουήλ Μπεντενιώτη. 
Παρακαλείται ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Σπύρος Χαλβατζής να λάβει το λόγο. 
Ορίστε, κύριε Χαλβατζή, έχετε το λόγο.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κυρία Πρόεδρε. 
Ήθελα να ξεκινήσω, πριν μιλήσω για το νομοσχέδιο και να σχολιάσω ορισμένες πτυχές της ομιλίας του Κοινοβουλευτικού Εκπροσώπου της Νέας Δημοκρατίας, την τοποθέτησή του που αφορά το Κομμουνιστικό Κόμμα Ελλάδας.
Ο κ. Δένδιας και σήμερα συνέχισε αυτήν την κινδυνολογία σε ότι αφορά τον αγώνα που αναπτύσσεται στη χώρα μας, την πάλη της εργατικής τάξης, πλατιών λαϊκών στρωμάτων ενάντια στην Ευρωπαϊκή Ένωση των μονοπωλίων και την έξοδο της χώρας μας από αυτήν. 
Θα ήθελα να υπενθυμίσω ότι όταν πριν από πολλά χρόνια το Κομμουνιστικό Κόμμα Ελλάδας πάλευε και καλούσε τον λαό να παλέψει ενάντια στην ΕΟΚ των μονοπωλίων και στη σημερινή Ευρωπαϊκή Ένωση, πολλοί ήταν εκείνοι που μας θεωρούσαν ουτοπιστές. Κάποιοι άλλοι έλεγαν ότι αυτό το ιμπεριαλιστικό, διακρατικό όργανο που λέγεται Ευρωπαϊκή Ένωση είναι πανίσχυρο, είναι δίκαιο. Σήμερα όλο και περισσότεροι είναι αυτοί οι εργαζόμενοι που πείθονται -οι οποίοι χθες, προχθές ψήφισαν το ΠΑΣΟΚ, τη Νέα Δημοκρατία- ότι η έξοδος της χώρας από την Ευρωπαϊκή Ένωση ούτε ουτοπία είναι ούτε την καταστροφή θα φέρει. 
Η θέση του Κομμουνιστικού Κόμματος Ελλάδας είναι σαφής και κατανοητή από όλους. Και δεν μπορώ να φανταστώ ότι ο Κοινοβουλευτικός Εκπρόσωπος της Νέας Δημοκρατίας δεν την κατανοεί ή δεν τη γνωρίζει. Λέμε, παλεύουμε, αγωνιζόμαστε, καλούμε την εργατική τάξη, όλους τους εργαζόμενους να παλέψουμε για την ανατροπή της εφαρμοζόμενης αντεργατικής και αντιλαϊκής πολιτικής. Παλεύουμε στις σημερινές συνθήκες για την ανατροπή αυτής της Κυβέρνησης που τη χαρακτηρίσαμε Κυβέρνηση του μαύρου μετώπου. 
Παλεύουμε για να δημιουργηθούν όροι, συνθήκες και προϋποθέσεις, οι οποίες θα καταφέρουν να διαμορφώσουν ένα εργατικό λαϊκό μέτωπο, ένα μέτωπο που θα οδηγήσει με τον αγώνα και την πάλη του σε μια άλλη εξουσία. Ναι, τότε μπορεί με τη θέληση της συντριπτικά μεγάλης πλειοψηφίας των εργαζομένων να αποχωρήσει η Ελλάδα από την Ευρωπαϊκή Ένωση, να υπάρξει μονομερής διαγραφή του χρέους. Και θα είναι, βεβαίως, με μία άλλη εξουσία, με τη θέληση της εργατικής τάξης του λαού. Δεν έχουμε τίποτα να κρύψουμε. Γι’ αυτό παλεύουμε. 
Σε ότι αφορά το νομοσχέδιο, στην αιτιολογική του έκθεση αναφέρονται πολύ συχνά λεκτικά σχήματα, όπως «βελτίωση ποιότητας», «διαφανείς διαδικασίες», «ενίσχυση του κράτους δικαίου» και πολλά άλλα. 
Αναφέρεται σε πολλές περιπτώσεις η ανάγκη διευκόλυνσης των επιχειρήσεων, των επαγγελμάτων, της κοινωνίας. Και ο Υπουργός στην προηγούμενη τοποθέτησή του ανέφερε πολλά για το πόσες και ποιες δυσκολίες αντιμετωπίζουν σήμερα οι επιχειρήσεις ή οποιοσδήποτε θέλει να αναπτύξει μία επιχειρηματική δραστηριότητα. 
Πολλές φορές χρησιμοποιούνται όμορφες λέξεις, εύηχες, αλλά κενές περιεχομένου, κενές περιεχομένου, βέβαια, όχι για όλους. Όλα όσα λέγονται δήθεν διαδικαστικά, νομοθετικά, νομοτεχνικά κρύβουν την ουσία ή επιχειρούν να κρύψουν την ουσία των πραγμάτων. Και η ουσία είναι ο σκοπός, ο σκοπός κάθε συγκεκριμένου νομοθετήματος. 
Ας δούμε ορισμένες διατυπώσεις και την ουσία τους. Ας αναφερθούμε στη βελτίωση της ποιότητας. Τι είναι η ποιότητα; Είναι κάτι το άχρωμο; Τι υπηρετεί; Ποια συμφέροντα; Υπηρετεί την εργατική τάξη, την εργατική λαϊκή οικογένεια, τα πλατιά λαϊκά στρώματα ή κάθε νομοσχέδιο υπηρετεί τα συμφέροντα του μεγάλου κεφαλαίου; 
Ναι, έχουμε πει πολλές φορές –θα το πούμε άλλη μία φορά- τι υπηρέτησαν και υπηρετούν τα νομοσχέδια, τα προεδρικά διατάγματα και οι υπουργικές αποφάσεις. Όλοι οι νόμοι που ψηφίζονται καταλήγουν σε αντιεργατικά, αντιλαϊκά μέτρα και, ταυτόχρονα, αυτοί οι νόμοι στηρίζουν, ενισχύουν και διασφαλίζουν τα συμφέροντα και την κερδοφορία του μεγάλου κεφαλαίου, των επιχειρηματικών ομίλων. Γενικότερα, τα τελευταία χρόνια, η ελληνική νομοθεσία εναρμονίζεται με τη νομοθεσία της Ευρωπαϊκής Ένωσης των μονοπωλίων. Έτσι και μ’ αυτόν τον τρόπο ενισχύεται η ταξική κατεύθυνση στην ελληνική νομοθεσία.
Τρίτο ζήτημα είναι η διαφάνεια, οι διαδικασίες, η διαβούλευση. Μιλάμε για διαφανείς διαδικασίες. Σε όλα σχεδόν τα νομοθετήματα είναι προσχηματική και η διαφάνεια και η διαβούλευση. Και τονίζουμε το «προσχηματικό», γιατί σε κανένα νομοσχέδιο ύστερα από την οποιαδήποτε συζήτηση και διαβούλευση είτε στις επιτροπές, είτε στην Ολομέλεια, δεν γίνεται καμμία ουσιαστική αλλαγή. Ίσως να γίνονται κάποιες νομοθετικές ρυθμίσεις. Όμως, στην ουσία, στη φιλοσοφία των νομοσχεδίων, στην πολιτική κατεύθυνση που έχει κάθε νομοσχέδιο δεν αλλάζει τίποτα. Αυτή είναι η πραγματικότητα μέχρι σήμερα.
Γίνονται αναφορές στην ενίσχυση του κράτους δικαίου. Πολλές φορές γίνεται λόγος για το κράτος δικαίου. Για ποιο κράτος, όμως, γίνεται λόγος; Τι είναι κράτος; Πέρα και έξω από τη ζωή; Το κράτος υπηρετούσε και υπηρετεί την αστική τάξη και η αστική τάξη στηρίζει και στηρίζεται σ’ αυτό. Αλήθεια, με νόμους και διαφανείς διαδικασίες δεν φθάσατε τον κατώτατο μισθό στα 590 ευρώ; Με νόμους δεν δίνετε στους νέους, σε όσους νέους καταφέρνουν να βρίσκουν δουλειά, 400 ευρώ και λιγότερα; Με νόμους δεν κόβετε τις συντάξεις και οδηγείτε στην πείνα εκατοντάδες χιλιάδες συνταξιούχους; 
Με νόμους καταργείτε, διαλύετε Οργανισμούς, οι οποίοι έχουν μια θετική προσφορά στην εργατική τάξη, στα πλατιά λαϊκά στρώματα.
Και το μνημόνιο που προχθές, την Κυριακή, ψηφίσατε, καταργεί μία σειρά από οργανισμούς, όπως την Εργατική Εστία, τον Οργανισμό Εργατικής Κατοικίας, το ΙΓΜΕ, τον οργανισμό Σχολικών Κτηρίων και δεκάδες άλλους Οργανισμούς. Πόσο θετική ήταν η προσφορά αυτών των οργανισμών όχι μόνο στην εργατική τάξη και στα πλατιά λαϊκά στρώματα, αλλά και συνολικά σ’ αυτά που μιλάτε για ανάπτυξη; Το ΙΓΜΕ γιατί το καταργείτε; Γιατί το διαλύετε; Διότι αύριο θα αντικατασταθεί και το ΙΓΜΕ από μεγάλες καπιταλιστικές επιχειρήσεις, οι οποίες κατά το δοκούν θα προωθούν και την έρευνα και την εκμετάλλευση του ορυκτού πλούτου. 
Τι θα γίνουν οι χιλιάδες εργαζόμενοι σ’ αυτούς τους οργανισμούς; Τι θα γίνουν οι δανειολήπτες του Οργανισμού Εργατικής Κατοικίας; Πόσες είναι οι ευρύτερες αρνητικές επιπτώσεις από το κλείσιμο, από τη διάλυση αυτών των επιχειρήσεων; Ποιοι ιδιωτικοί καπιταλιστικοί όμιλοι θα λεηλατήσουν την περιουσία, την τεχνογνωσία, την επιστημονική εμπειρία αυτών των φορέων; 
Το να πετάτε τους εργαζόμενους στο δρόμο εντάσσεται σ’ αυτό που λέει το νομοσχέδιο, δηλαδή για ενίσχυση του λεγόμενου «κράτους δικαίου». Αυτή είναι η λογική σας.
Σχετικά με την κωδικοποίηση, επικαιροποίηση, προσβασιμότητα. Τι θα υπηρετήσει; Ανέφερε ο κύριος Υπουργός διάφορες διαδικασίες, ακόμα και για τη γραφειοκρατία. Αναφέρθηκαν ποσοστά, 7% είναι το κόστος στο ΑΕΠ η γραφειοκρατία, 3,5 στην Ευρωπαϊκή Ένωση. Ποιος την εκτρέφει; Ποιος την προωθεί; Ποιος την ενισχύει; 
Τι θα κάνετε με όλα αυτά τα σχήματα, που θα κάνετε τώρα, με την καλή νομοθεσία σε όλα τα Υπουργεία και γενικότερα; Δεν θα κάνετε καινούργιους γραφειοκρατικούς μηχανισμούς; Και βεβαίως, εδώ επιχειρείτε να εκσυγχρονιστείτε, να βάλετε μέσα σ’ αυτές τις επιτροπές για την καλή νομοθεσία διάφορους καθηγητάδες, οι οποίοι το τελευταίο διάστημα έδωσαν καλές εξετάσεις και σας στήριξαν στο μνημόνιο και αλλού.
Θα υπηρετήσει, λοιπόν, αυτή η διαδικασία της κωδικοποίησης μία διευθέτηση. Η ουσία θα παραμείνει. Νομοθεσία και στη στρατηγική και στην καθημερινή πολιτική πρακτική, που υπηρετεί –και το ξαναλέμε αυτό- το κέρδος, τα συμφέροντα του μεγάλου κεφαλαίου. Κι αυτό δεν είναι σχήμα λόγου ούτε ένα θεωρητικό προπαγανδιστικό σχήμα. 
Αλήθεια, με νόμους δεν αποφασίστηκαν οι πενήντα έξι φοροαπαλλαγές που έχει το εφοπλιστικό κεφάλαιο; Με νόμους δεν δίνετε συνεχώς προνόμια και καινούργιες φοροαπαλλαγές στους μεγαλοεπιχειρηματίες μεγαλοκαπιταλιστές; Αναφέρθηκε ο εισηγητής μας προηγουμένως σ’ αυτήν τη ντιρεκτίβα που έστειλε ο ΣΕΒ για το τι θέλει, ποιες και πόσες φοροαπαλλαγές. Σε σύντομο χρονικό διάστημα θα δούμε κι αυτά στα χαρτιά σας. 
Τι θα γίνει με την επικαιροποίηση; Θα απαλειφθούν ή θα αυξηθούν οι υπάρχουσες φοροαπαλλαγές; Με νόμους ακρωτηριάσατε τις συντάξεις του ΝΑΤ. Με την επικαιροποίηση τι θα γίνει; Θα αυξηθούν οι κουρεμένες συντάξεις; Με νόμους καταργείτε τη συλλογική σύμβαση εργασίας. Με νόμους καταργήσατε το οχτάωρο σε πολλές περιπτώσεις, το πενθήμερο, το σαραντάωρο και καθιερώσατε την εκ περιτροπής εργασία. Με νόμους αλλάζετε και τα νοήματα των λέξεων, το Υπουργείο Εργασίας έγινε Υπουργείο Απασχόλησης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε. 
Άλλο είναι η εργασία, άλλο είναι η απασχόληση και με νόμους το αλλάξατε κι αυτό. 
Πριν κάποια χρόνια λεγόταν ότι μόλις ετοίμαζε η όποια κυβέρνηση, το όποιο Υπουργείο ένα προσχέδιο νόμου, το έστελνε στο ΣΕΒ να ρίξει μία ματιά, να κάνει τις διορθώσεις του. Τα χρόνια πέρασαν, πολλά άλλαξαν, πολύ νερό κύλησε κάτω από τις γέφυρες και τα τελευταία χρόνια ο ΣΕΒ διατυπώνει προτάσεις, διαμορφώνει προσχέδια και τα στέλνει δυστυχώς για παρατηρήσεις σε αρκετούς Υπουργούς. 
Νομοθετήματα της Ευρωπαϊκής Ένωσης που διαμορφώνονται από τα υπερεθνικά μονοπώλια, έρχονται εδώ και συμπληρώνονται αναλόγως και μερικές φορές κακομεταφρασμένα. Αυτή είναι η σκληρή ταξική πολιτική που εφαρμόζετε. 
Τέλος, διαφαίνεται και από τις ρυθμίσεις αυτού του νομοσχεδίου, ότι θα βρουν στέγη, απασχόληση –όπως είπαμε- δεκάδες πνευματικοί άνθρωποι ή εκατοντάδες, που είναι στελέχη του συστήματος, καθηγητές και κοινωνιολόγοι, οι οποίοι την επιστημονική τους γνώση, πολλές φορές διαστρεβλωμένα, δεν τη θέτουν στην υπηρεσία του κοινωνικού συνόλου, αλλά στην υπηρεσία της εκάστοτε κυβέρνησης. 
Θα έχει όμως περισσότερες και πιο περίτεχνες διατυπώσεις αυτή η καινούργια νομοθεσία. Θα έχει πιο εύηχες λέξεις, αλλά στην ουσία τους περισσότερο αντιλαϊκές και αντικοινωνικές. Και αυτό γιατί; Η πολιτική κατεύθυνση της Ευρωπαϊκής Ένωσης των μονοπωλίων μέρα με τη μέρα γίνεται πιο σκληρή, πιο αντιδραστική, πιο αντιλαϊκή, πιο αντικοινωνική.
Κατά συνέπεια, ο μόνος δρόμος που μένει για το εργατικό λαϊκό κίνημα, ο μόνος δρόμος που μένει για τη συντριπτικά μεγάλη πλειοψηφία του ελληνικού λαού είναι ο δρόμος της πάλης για την ανατροπή αυτής της πολιτικής, αυτής της Κυβέρνησης και για την έξοδο της χώρας από την Ευρωπαϊκή Ένωση με λαϊκή εξουσία. 
Σας ευχαριστώ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον Κοινοβουλευτικό Εκπρόσωπο του Κομμουνιστικού Κόμματος Ελλάδας κ. Χαλβατζή. 
Κυρίες και κύριοι συνάδελφοι, ο συνάδελφος Βουλευτής κ. Εμμανουήλ Μπεντενιώτης ζητεί άδεια ολιγοήμερης απουσίας στο εξωτερικό. 
Η Βουλή εγκρίνει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Η Βουλή ενέκρινε τη ζητηθείσα άδεια.</ChairmanSpeech> 
<Speech><Parlmember>ΔΗΜΗΤΡΙΟΣ ΡΕΠΠΑΣ</Parlmember> (Υπουργός Υποδομών, Μεταφορών και Δικτύων): Μόνο αν είναι για την Κύπρο, κυρία Πρόεδρε!</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Για την Κύπρο είναι, κύριε Υπουργέ. 
Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος.</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Ευχαριστώ, κυρία Πρόεδρε. 
Όταν δουλεύει καλά και σωστά η νομοθετική εξουσία, τότε βέβαια δεν χρειάζεται νόμο που θα προσδιορίζει τη διαδικασία και τα μέσα καλής νομοθέτησης. Όμως, η ομολογία ότι η σύγχυση κυρίως ανάμεσα στην εκτελεστική και νομοθετική εξουσία έχει υπάρξει σ’ αυτό το χώρο, αποδεικνύεται από το γεγονός ότι το σύστημα είναι υπουργοκεντρικό, πρωθυπουργοκεντρικό, με αποτέλεσμα πολλές φορές να ταυτίζεται ο Υπουργός με τον εαυτό του ως Βουλευτή, ως νομοθέτη. Δηλαδή, είναι ταυτόχρονα και εκτελεστική, αλλά και νομοθετική εξουσία. 
Απόδειξη αυτού του πολιτικού αυταρχισμού είναι το γεγονός ότι οι Βουλευτές δεν μπορούν να καταθέσουν μια τροπολογία, να βάλουν σε ψηφοφορία ένα σχέδιο νόμου. Και αυτό γίνεται όσον αφορά την τροπολογία, γιατί απαιτείται η έκθεση του Γενικού Λογιστηρίου του Κράτους, η οποία δεν είναι υποχρεωτική, παρά μόνο όταν καταθέτει αυτή τη διάταξη η Κυβέρνηση. Μάλιστα, πολλές φορές όταν καταθέτει τροπολογία της τελευταίας στιγμής, δεν την έχει μαζί και τότε γίνεται πάλι δεκτή κατά πλειοψηφία. 
Αντιλαμβανόμεθα όλοι ότι αυτός είναι και ο φραγμός του «ευ νομοθετείν». Αν, δηλαδή, όπως περιγράφει ο νόμος στο άρθρο 8 της αιτιολογικής έκθεσης έχει και μια προσθήκη από κάτω ότι όλες οι τροπολογίες που κατατίθενται εμπρόθεσμα στη Βουλή από Βουλευτές συνοδεύονται από την έκθεση του Γενικού Λογιστηρίου του Κράτους, για το ότι δηλαδή δεν επιφέρουν επιβάρυνση στον προϋπολογισμό, το θέμα θα απλουστεύετο. Διότι πολλές φορές προσχηματικά δεν γίνεται δεκτή η βούληση του Σώματος από την εκτελεστική εξουσία. Αυτά είναι τα ζητήματα που δεν λύνει το σχέδιο νόμου. 
Το σχέδιο νόμου προσπαθεί να αντιμετωπίσει άλλα επίπεδα. Δεν αντιμετωπίζει το κακό προηγούμενο των φωτογραφικών διατάξεων, το οποίο αποτέλεσε και το μέγα ζήτημα για το «κακώς νομοθετείν» και εξέθεσε τον πολιτικό κόσμο της χώρας. 
Και βέβαια, το σχέδιο νόμου δεν αντιμετωπίζει την πολιτική βούληση, γιατί η πολιτική βούληση είναι ελεύθερη. Βέβαια, δεν αφήνεται να εκφραστεί πάντοτε ελεύθερα πάνω στις δομές τις οποίες στήνετε, με τη λογική ότι η αρχή της πλειοψηφίας εκμηδενίζει την εσωτερική λογική των στελεχών στο να διατυπώσουν εποικοδομητικά την πρότασή τους. 
Και βέβαια, δεν υπηρετούν το «ευ νομοθετείν» διατάξεις σε σχέδια νόμου με τις οποίες εξουσιοδοτείται ο Υπουργός να νομοθετήσει, δηλαδή να λυθεί κάποιο θέμα που περιγράφεται στο τάδε άρθρο με υπουργική απόφαση. Αυτό διατηρείται. Όταν, λοιπόν, ο Υπουργός φέρνει νομοσχέδιο στο οποίο εξουσιοδοτεί τον εαυτό του να νομοθετήσει μετά, το «ευ νομοθετείν» δεν εξυπηρετείται. 
Επίσης, υπάρχει ένα ζήτημα πάνω στο περιεχόμενο του συνόλου της πολιτικής, γιατί τα κόμματα δεν είναι δεσμευμένα στα πολιτικά τους προγράμματα. Δηλαδή, χωρίς καν να έχουν κάνει την εσωτερική διαδικασία του συνεδρίου τους, δεν αλλάζουν γραμμή, δεν αλλάζουν πολιτικές θέσεις. Τα κόμματα οφείλουν να εφαρμόζουν προγράμματα και να μην εμφανίζονται εκμεταλλευόμενα την έννοια του αυτοσχεδιασμού, πράγμα που βλέπουμε σε επίπεδο Υπουργών, όπου ο ένας έχει τη μία γραμμή και ο άλλος την άλλη. 
Αυτά τα είπα θέλοντας να θέσω ένα πλαίσιο τι δεν αντιμετωπίζουν. 
Το νομοσχέδιο έχει και θετικά. Φέρνει στην ημερήσια διάταξη το τεχνικό ζήτημα της νομοθεσίας. Το λέω τεχνικό, είναι ουσιώδες, αλλά έχει να κάνει με το μορφολογικό χαρακτήρα και τη μεθοδολογία που επιστημονικά πρέπει να ακολουθηθεί στο ζήτημα της κωδικοποίησης των νόμων, της αναγκαιότητας έκφρασης μιας νομοθετικής πρωτοβουλίας και από εκεί και πέρα οι σαφείς και ρητές διατυπώσεις, οι μη παραπομπές σε άλλους νόμους, η μη παλινωδία και κυρίως το μεγάλο ζήτημα της μη εφαρμογής των νόμων. 
Σ’ αυτό το θέμα της μη εφαρμογής των νόμων δεν έχει υπάρξει πολιτική απάντηση. Δηλαδή, εάν ένας Υπουργός ενώ έχει νόμο δεν τον εφαρμόζει σαν εκτελεστική εξουσία, δεν έχει καμμία κύρωση, διότι έχει την κάλυψη του Υπουργικού Συμβουλίου στην αδράνειά του, αλλά δεν είναι υπόλογος ούτε απέναντι στο Σύνταγμα, ούτε απέναντι στη Βουλή, αλλά υποτίθεται ότι ενεργεί με τη συλλογική ευθύνη. Είναι νόμοι που δεν εκτελούνται με την αποσιώπησή τους. 
Θα ήθελα, λοιπόν, εδώ να πω ότι η αποτελεσματικότητα και η κατ’ ουσίαν προώθηση του νομοθετικού έργου απαιτεί μεν διαφάνεια. Αυτό έχει κερδηθεί όσον αφορά τη διαβούλευση. Δεν έχει ξεκαθαρίσει όμως τι θα γίνει στην περίπτωση νόμων, όπως τελευταία ήρθαν νόμοι από το ΥΠΕΧΩΔΕ που άλλαξαν τρείς φορές: Άλλος ήταν ο εισηγητικός, άλλος ήταν στην επιτροπή και άλλος στην Ολομέλεια. Στο σύνολό του σχεδόν ανετράπησαν όλα, οπότε και η διαβούλευση λειτούργησε προσχηματικά σε μια διαρκή μετακύληση προχειρότητας. Μην πει κανείς ότι αυτό είναι προσαρμοστικότητα κατόπιν του κοινοβουλευτικού διαλόγου, γιατί χωρίς καν να έχει προηγηθεί συζήτηση, ο Υπουργός μπαίνοντας στην Ολομέλεια έφερε τις αλλαγές που ανέτρεπαν την αρχική του εισήγηση και συζητούσαμε άλλο νομοσχέδιο.
Εμείς βρίσκουμε θετικά σ’ αυτές τις διατάξεις, γιατί θεωρούμε αυτόν το νόμο υπενθύμιση προς αυτούς που ασκούν εκτελεστική εξουσία. Δηλαδή, είναι σαν αυτό που λέμε να κοιτάζουν τον εαυτό τους στον καθρέφτη αν θα τους βγάλει ψεύτη. Αν δηλαδή είναι οι ίδιοι προτού γίνουν Υπουργοί ή αν η θέση τους στο Υπουργείο σαν Υπουργοί τους αλλάζει την ψυχοσύνθεση και πλέον αυτοκολακεύονται, μαγεύονται μέσα από τον καθρέφτη σε ένα ναρκισσισμό αυτοκαταστροφής και πλέον θεωρούν ότι η υπουργική καρέκλα είναι πιο γλυκιά από τη βάσανο του απλού Βουλευτή που πρέπει να απολογείται στο λαό και να μην έχει στα χέρια του τους κεραυνούς της εξουσίας και της αυθαιρεσίας, πολλές φορές, που του δίνει αυτή η θέση ή επίσης ενώ ξεκινάει να υπερασπιστεί λαϊκά συμφέροντα να μην καταντάει να εξυπηρετεί αντιλαϊκά συμφέροντα, ενώ ξεκινάει να υπερασπιστεί την πατρίδα, να γίνεται ξαφνικά κοσμοπολίτης, ενώ εντέλλεται να αντιταχθεί στα σχέδια της νέας τάξης πραγμάτων, να αγκαλιάζει τους τραπεζίτες και τους τοκογλύφους και να λέει εδώ βρήκα το φυσικό μου κόσμο. Είναι η συνέπεια της άσκησης εξουσίας. 
Γι’ αυτό, πράγματι, το νομοσχέδιο το ψηφίζουμε σαν μορφή καθρέφτη που καθένας θα ανακαλύπτει τον εαυτό του σε σχέση με τις διατάξεις τις οποίες του υπενθυμίζεται ότι οφείλει να τηρεί. Ξέρετε πολύ καλά ότι εμείς λυπούμαστε ιδιαίτερα, όταν ο νομοθέτης ή απλά ο αγωγός των συμβούλων του και οι σύμβουλοι είναι οι ενδιάμεσοι μιας διαπραγμάτευσης των συστημάτων εξουσίας. Γιατί αν αυτό αποτελούσε το καίριο ζήτημα αυτού του πολιτικού διαλόγου και της νομοθέτησης σήμερα, θα λύναμε και το πολιτικό πρόβλημα της χώρας.
Έτσι, λοιπόν, οι αρχές οι οποίες προσδιορίζονται εδώ, οι υποχρεώσεις και οι τεχνικές αναφορές, η ύπαρξη μιας υπηρεσιακής μορφής, η αναφορά στην απλούστευση -που είναι η ομολογία ότι όταν κάτι είναι περίτεχνα διατυπωμένο, τότε κάτι κρύβει μέσα και δεν είναι θέμα δυσπιστίας- για μας είναι θέμα αποκάλυψης αυτού που κρύβεται πίσω από τη διάταξη, γιατί θα πρέπει να ανακαλύψουμε σε ποιον αναφέρεται και ποιος ωφελείται. Θεωρούμε ότι η συνολική αναμόρφωση του δικαίου είναι απαραίτητη και ότι η ενσωμάτωση του δικαίου της Ευρωπαϊκής Ένωσης απαιτεί αναπροσαρμογές. Καλό είναι η δική μας νομολογία να εξάγεται προς την Ευρωπαϊκή Ένωση και ως Κοινοβούλιο να είμαστε ένας χώρος που μπορεί να δώσει κάτι και όχι ένα Κοινοβούλιο το οποίο χρειάζεται τον «Προκρούστη» της Ευρωπαϊκής Ένωσης για να βρει τον εαυτό του γιατί έχει εξοκείλει.
Όσον αφορά τα τεχνικά ζητήματα με τις γνωμοδοτικές και εξεταστικές επιτροπές που έχουν να κάνουν με την κωδικοποίηση της αναμόρφωσης του δικαίου, θεωρούμε ότι η γραφειοκρατία είναι ο μέγας κίνδυνος. Ευτυχώς που δεν φτιάχνουμε νέους φορείς και ο Υπουργός δέχεται με υπάρχον δυναμικό να ανασυνθέσει και να αξιοποιήσει τη στόχευση του νομοσχεδίου για να γλιτώσουμε από περαιτέρω κόστη και «μαθητευόμενους μάγους» οι οποίοι θα εξουσιοδοτηθούν κι αυτοί δίχως αυστηρό πλαίσιο να αυθαιρετήσουν.
Επειδή θεωρούμε το νομοσχέδιο ως ένα απλό βήμα και όχι ως ένα άλμα προς τα εμπρός, λέμε μεν «ναι» αλλά κρατάμε τη μεγάλη επιφύλαξη. Η αποτελεσματικότητα είναι αυτό που πρέπει να αξιολογηθεί στο τέλος. Το νομοσχέδιο θα προσφέρει προς αυτήν την κατεύθυνση; Ο ελληνικός λαός μπορεί να πανηγυρίζει σήμερα ότι εμείς αποκτήσαμε ένα κριτήριο και θεσπίσαμε ένα νόμο που καλύπτει τη μεγάλη αγωνία του κόσμου, «τι κάνουν αυτοί εκεί μέσα, αγωνίζονται για μας ή διευθετούν τα δικά τους ιδιοτελή συμφέροντα τα οποία αποκτούν μέσα από τη διαχείριση εξουσίας;».
Θα κλείσω μ’ αυτό: Είναι αλήθεια ότι η διαχείριση εξουσίας είναι επικίνδυνο πράγμα. Σε διαφθείρει από την πρώτη στιγμή, σε ενσωματώνει στο σύστημα, σε κάνει υπηρέτη μεγάλων συμφερόντων, γιατί τα μεγάλα συμφέροντα σχεδιάζουν. Όσοι έχουν δυνάμεις αντίστασης οφείλουν να το αποδείξουν στην πράξη.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Χρυσανθακόπουλο.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Βασίλης Μουλόπουλος. Κύριε συνάδελφε, έχετε έξι λεπτά σύμφωνα με τον Κανονισμό.</ChairmanSpeech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Ευχαριστώ, κυρία Πρόεδρε.
Εγώ δεν θα αναφερθώ στο νομοσχέδιο. Δεν έχω να προσθέσω τίποτα σε όσα είπα στην πρωτολογία μου. Εδώ όμως είχαμε τον «κομήτη» Δένδια ο οποίος ήλθε και έθεσε ζητήματα. 
Εγώ έχω να πω ότι ο κ. Δένδιας –δυστυχώς δεν είναι εδώ- μου θύμισε τη λαϊκή παροιμία που λέει: «Εγώ δεν σου γράφω ή εσύ δεν λαβαίνεις»; Φαίνεται ότι ο κ. Δένδιας δεν λαβαίνει, διότι ανακάλυψε ότι σήμερα το πρωί άκουσε τον κύριο Τσίπρα στη «ΝΕΤ» –τρία χρόνια δεν τον έχει ακούσει στη Βουλή- και δεν κατάλαβε τι έλεγε. Δυστυχώς εμείς δεν μπορούμε να τα βάλουμε με τα όρια της νοημοσύνης του κ. Δένδια ή ίσως μιλάμε μία διαφορετική γλώσσα. Εγώ θα έλεγα, επειδή πιθανότατα είναι το τελευταίο, ότι δεν μιλάμε την ίδια γλώσσα. Μπορεί να μιλάει την ίδια γλώσσα με τους είκοσι έναν Βουλευτές που διαγράφηκαν την Κυριακή για να καταλάβει ορισμένα πράγματα. Εκεί ίσως του τα εξηγήσουν για να τα καταλάβει.
Κυρία Πρόεδρε, εδώ δεν καταλαβαίνω και άλλα πράγματα. Αναφέρθηκε και στους δημοσίους υπαλλήλους και ευχαρίστησε τον Υπουργό που του έδωσε νούμερα. Πάλι δεν καταλαβαίνω τι συμβαίνει σ’ αυτό το Κοινοβούλιο, διότι ο κ. Δένδιας θα μπορούσε να είχε διαβάσει την απογραφή που είχε γίνει για τους δημοσίους υπαλλήλους, θα μπορούσε να είχε διαβάσει τα στοιχεία της EUROSTAT, θα μπορούσε να είχε διαβάσει τον προϋπολογισμό για να δει το κονδύλι για το μισθολογικό κόστος. Ξαναήλθε εδώ και μας είπε για το ένα εκατομμύριο, το ένα εκατομμύριο διακόσιους και του απάντησε ξανά ο Υπουργός.
Τον κ. Τσίπρα δεν τον κατάλαβε, ούτε τον προϋπολογισμό τον είχε καταλάβει, ούτε όλα αυτά τα είχε καταλάβει. Και μετά μιλάμε για καλή νομοθέτηση. Δεν καταλαβαίνω πως ο κ. Δένδιας θα νομοθετήσει καλά όταν δεν μπορεί να καταλάβει αυτά τα πράγματα. Είπαμε όμως ότι είναι θέμα ορίων κατανόησης.
Η αλήθεια όμως είναι άλλη. Είχα πει στην ομιλία μου ότι η σημερινή συνεδρίαση δείχνει πως θα πορευθούμε από εδώ και πέρα μέχρι τις εκλογές όποτε και αν γίνουν αυτές. Ο κ. Παυλόπουλος με παρεξήγησε. Κύριε Παυλόπουλε, δυστυχώς…</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Το παίρνω πίσω. Συγγνώμη.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Όχι, όχι, δεν έχω τίποτα.
Δυστυχώς, ο Κοινοβουλευτικός Εκπρόσωπος ήρθε να μας πει άλλα πράγματα. Είδα μια οβιδιακή μεταμόρφωση ξαφνικά. 
Τι λέει ο ΣΥΡΙΖΑ δεν το έχει καταλάβει. Δεν έχει καταλάβει αυτά που λέγαμε επί τρία χρόνια, τα οποία επαληθεύθηκαν. Ούτε αυτό το έχει καταλάβει. Αλλά εγώ δεν καταλαβαίνω ένα πράγμα. 
Τι μεσολάβησε από την καταψήφιση από μέρους της Νέας Δημοκρατίας του πρώτου μνημονίου; Τι μεσολάβησε και η Νέα Δημοκρατία δεν διαπραγματεύεται πια; Και τι θα κάνει η Νέα Δημοκρατία διεκδικώντας να κυβερνήσει; Πραγματικά δεν έχω καταλάβει. Γιατί η ομιλία σήμερα του Κοινοβουλευτικού Εκπροσώπου μου θύμισε ΠΑΣΟΚ. Κύριε Παυλόπουλε, συγγνώμη, αλλά θέλετε να γίνετε ΠΑΣΟΚ στη θέση του ΠΑΣΟΚ. Αυτό κατάλαβα. Η καταστροφή έχει γίνει. 
Και, εν πάση περιπτώσει, επειδή μιλάμε για καταστροφή δε θέλω να επαναλάβω όλα τα επιχειρήματα περί τρομοκρατίας που ακολουθεί αυτή η Κυβέρνηση. Ποια κυβέρνηση δεν έχω ακόμα καταλάβει. Αυτό ήθελα να πω, κύριε Παυλόπουλε στην αρχή. Δεν υπάρχει η αρχή της δεδηλωμένης. Και εσείς είστε έγκριτος νομικός και καλός συνταγματολόγος και καταλαβαίνετε τι θέλω να πω. 
Αλλά μια απορία έχω. Εμείς λέμε αυτά που λέμε. Δεν μας καταλαβαίνει ο κ. Δένδιας. Γιατί δε ρωτάει τον ελληνικό λαό; Γιατί δεν πάμε σε εκλογές για να δούμε τι έχει καταλάβει ο ελληνικός λαός και να αποφασίσει αυτός: Να μην τον σώσει ο κ. Δένδιας, ή ο ελληνικός λαός να αναθέσει στον κ. Δένδια να τον σώσει. 
Πολύ φοβάμαι ότι η Νέα Δημοκρατία αρχίζει και πολιτεύεται και αυτή βάσει των δημοσκοπήσεων που δεν την ευνοούν πλέον. Και αυτό είναι πολύ κακός σύμβουλος, δυστυχώς.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον Κοινοβουλευτικό Εκπρόσωπο του ΣΥΡΙΖΑ τον κ. Μουλόπουλο.
Έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν την συνεδρίαση αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα μαθητές και μαθήτριες και δύο εκπαιδευτικοί από το Γενικό Λύκειο Κατερίνης. Και εδώ βρίσκεται το Α΄ τμήμα. 
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)</ChairmanSpeech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κυρία Πρόεδρε θα ήθελα το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριε Παυλόπουλε, έχετε το λόγο.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Θ α χρησιμοποιήσω τη δευτερολογία μου αλλά όχι για το νομοσχέδιο. Αναγκαστικά είμαι υποχρεωμένος να απαντήσω στα όσα είπε ο κ. Μουλόπουλος, στη θέση του κ. Δένδια.
Η απάντηση είναι απλή, κύριε Μουλόπουλε. Στην Αριστερά γενικότερα, αλλά και στο ΣΥΡΙΖΑ βολεύει αυτή την περίοδο μια ισοπεδωτική λογική του «όλοι ίδιοι είναι». Και βολεύει γιατί θεωρεί η Αριστερά ότι με τα όσα συμβαίνουν αυτήν τη στιγμή ανεξόδως μπορεί να αυξάνει τις δυνάμεις της, μπορεί να προσδοκά αποτελέσματα, τα οποία ούτε καν ονειρευόταν πριν από καιρό. 
Σας λέω ένα πράγμα, κύριε Μουλόπουλε, με όλη την αγάπη και την εκτίμηση που έχω: Κι άλλοτε ο ΣΥΡΙΖΑ νόμισε ότι κατέκτησε τη βασιλεία των ουρανών. Και άλλοτε είπε «καλώς τα τα παιδιά». 
Εγώ νόμιζα –και νομίζω- ότι ύστερα από εκείνη την εποχή και ύστερα, μάλιστα, από την πραγματικά θεσμική παρουσία του κ. Τσίπρα σε αρκετές περιπτώσεις μέσα εδώ στη Βουλή, ο ΣΥΡΙΖΑ θα είχε αντιληφθεί το πού βρισκόμαστε και γιατί φτάσαμε ως εδώ. Διότι, φυσικά, δεν είμαστε όλοι ίδιοι, φυσικά δεν έχουμε όλοι την ίδια πολιτική και φυσικά δεν έχουμε όλοι την ίδια ευθύνη για το πώς φτάσαμε ως εδώ.
Μιας και είπατε, λοιπόν, ότι υπάρχει ενδεχομένως ταύτιση πολιτικών συμπεριφορών, διαδρομών μεταξύ ΠΑΣΟΚ και Νέας Δημοκρατίας, σας λέω απλά: 
Η Νέα Δημοκρατία δεν οδήγησε τη χώρα στο μνημόνιο. Και πριν απ’ όλα η Νέα Δημοκρατία δεν είπε ποτέ στον ελληνικό λαό «λεφτά υπάρχουν». Άλλοι το είπαν και ο ελληνικός λαός τους πίστεψε.
Η Νέα Δημοκρατία τόνιζε συνεχώς ότι δεν μπορεί να συνεχιστεί μία πολιτική αφασίας πραγματικά, η οποία μας οδήγησε, με μαθηματική ακρίβεια, στο Διεθνές Νομισματικό Ταμείο και στο μνημόνιο. 
Η Νέα Δημοκρατία είπε από τότε ότι δεν διαπραγματεύτηκε κανείς το μνημόνιο και τους όρους του. Και το ομολογούσε μετά ο κ. Χρυσοχοΐδης. 
Η Νέα Δημοκρατία και ο κ. Σαμαράς είπαν από την αρχή, «το μνημόνιο δεν πάει πουθενά». Το Ζάππειο 1 και το Ζάππειο 2 έδειχναν την κατεύθυνση.
Οδηγηθήκαμε στο αδιέξοδο που οδηγηθήκαμε. Ξέρετε όλοι πώς οδηγηθήκαμε σε αυτό το αδιέξοδο. Ξέρετε όλοι τι συνέβη στις Κάννες. Και ξέρετε όλοι ότι από εκεί και πέρα, μετά από αυτήν την τραγωδία δυστυχώς και από πλευράς εταίρων της Ευρώπης και ιδίως από πλευράς τρόικας, ετέθη στην Ελλάδα και στις πολιτικές δυνάμεις της Ελλάδας το δίλημμα: «Εσείς δέχεσθε τώρα να πάρετε μέρος στο να σταθεί ο τόπος στα πόδια του ή ανεξόδως λέτε όχι»; 
Ε, λοιπόν, αυτή είναι η διαφορά μεταξύ Νέας Δημοκρατίας και αριστεράς. Η Νέα Δημοκρατία χωρίς να φέρει στο παραμικρό την ευθύνη για το πώς φτάσαμε ως εδώ, όταν ετέθη το δίλημμα της καταστροφής ή, τουλάχιστον, της ελπίδας της λύτρωσης και του αγώνα για να λυτρωθούμε, πήρε το κόστος. 
Τι έπρεπε να κάνει; Έπρεπε να πει «γαία πυρί μειχθήτω» όπως ανεξόδως λέει η αριστερά; Και το λέει ανεξόδως η αριστερά, γιατί νιώθει ότι υπάρχουν άλλες δυνάμεις και κυρίως η Νέα Δημοκρατία, που ξέρει σε ιστορικές στιγμές να παίρνει στους ώμους της τις τύχες του Τόπου. Διότι αυτή η παράταξη το απέδειξε. Όταν χρειάστηκε, τις πήρε τις τύχες του τόπου στους ώμους της. Και δεν υπολόγισε δημοσκοπήσεις, κυρίες και κύριοι συνάδελφοι. Αν υπολόγιζε δημοσκοπήσεις θα έκανε το αντίστροφο. Μόνο δημοσκοπήσεις δεν υπολόγισε.
Εγώ, όμως, είμαι βέβαιος ότι ο ελληνικός λαός ξέρει τούτη τη στιγμή πώς μία παράταξη και ο Αρχηγός της ενώ τα πρόβλεψαν όλα και προσπάθησαν να τα αποφύγουν, στην δύσκολη στιγμή αναλαμβάνουν την ευθύνη. 
Εγώ είμαι βέβαιος ότι αυτός ο λαός ο οποίος πληρώνει τώρα την πολιτική απάτη του «λεφτά υπάρχουν», ξέρει πάρα πολύ καλά ότι δεν μπορεί να στηρίζει δυνάμεις που ανεξόδως λένε απλώς «όχι», γιατί ξέρουν ότι αυτό δεν τους κοστίζει τίποτα.
Αυτή είναι η διαφορά μεταξύ ευθύνης και πολιτικού καιροσκοπισμού. 
Εμείς επιλέγουμε το δρόμο της ευθύνης. Και είμαστε βέβαιοι ότι αυτό θα εκτιμήσει ο ελληνικός λαός. Ό,τι, όμως και να γίνει κι έτσι να μην είναι –και μιλάω σαν Προκόπης Παυλόπουλος- προτιμώ να κάνω το καθήκον μου και να πάω στο σπίτι μου, παρά να προσδοκώ πολιτικές καριέρες που δεν ταιριάζουν. Διότι πολιτικές προσδοκίες αρμόζουν αν υπάρχει ο τόπος και ο λαός μας. Αν έχει πέσει στη δυστυχία και στην καταστροφή, από εκεί και πέρα σε αυτήν την καταστροφή η Νέα Δημοκρατία και εγώ προσωπικά δεν πρόκειται να επενδύσουμε.
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον εισηγητή της Νέας Δημοκρατίας τον κ. Προκόπη Παυλόπουλο.
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Εμμανουήλ Μπεντενιώτης.</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Ευχαριστώ, κυρία Πρόεδρε.
Είμαι υποχρεωμένος να απαντήσω, γιατί ένας τίτλος μιας φράσης είναι πολύ προκλητικά ενδιαφέρων. Ακούστηκε ότι η Νέα Δημοκρατία δεν έχει την παραμικρή ευθύνη που φτάσαμε στο μνημόνιο, λες και ήρθε χθες στη χώρα και δεν συνήργησε στο μεγαλύτερο κομμάτι της ευθύνης για το ότι έχουμε φτάσει εδώ.
Αυτό, όμως, θα το αφήσουμε να το κρίνει ο ελληνικός λαός, οποτεδήποτε ήθελε κριθεί να αποφασίσει. Το ξέρει όμως και σήμερα. Ξέρει ακριβώς ο ελληνικός λαός ποιος έχει τη μεγάλη ευθύνη αυτής της καταστροφικής διαδρομής της πορείας της χώρας μέχρι το μνημόνιο. 
Kυρίες και κύριοι συνάδελφοι, θα μπορούσα να υποστηρίξω και να τεκμηριώσω απόλυτα ότι και σήμερα λεφτά υπάρχουν. Διότι είχα την ευκαιρία μιλώντας για το νομοσχέδιο να υπογραμμίσω με έμφαση για πολλοστή φορά ότι η διαφθορά είναι πάνω από 10% και η παραοικονομία είναι πάνω από το 35%, ποσά δυσθεώρητα σε σχέση με το πόσα χρειάζεται για να βγει η χώρα από την οικονομική κρίση. 
Άρα, η οικονομική κρίση έχει φτάσει τη χώρα στο χείλος της αβύσσου ακριβώς γιατί αυτά τα λεφτά η Νέα Δημοκρατία συνέργησε ενσυνείδητα χρόνια ολόκληρα να πηγαίνουν στις τσέπες των οργανωμένων οικονομικών συμφερόντων, γιατί τα σκάνδαλα, τα οποία έχουν αποκαλυφθεί, είναι πηγή και αφετηρία της πολιτικής της Νέας Δημοκρατίας. 
Δεν χρειάζεται, όμως, σήμερα σ’ αυτές τις κρίσιμες στιγμές αυτός ο αντίλογος, αυτός ο διάλογος, αυτή η αντιπαλότητα. Πρέπει νηφάλια να αποφασίσουμε όλοι μαζί και η πλευρά της αριστεράς και όλων των πτερύγων της Βουλής πως θα βγει η χώρα απ’ αυτήν την κρίση, η οποία δεν είναι μόνο οικονομική, είναι κρίση ηθική, είναι κρίση κοινωνική. Για να φύγουμε απ’ αυτήν την κρίση, για να βρούμε τα λεφτά που υπάρχουν, πρέπει να διασφαλίσουμε και να στηρίξουμε ένα κίνημα κατά της διαφθοράς, ένα κίνημα για τη διαφάνεια και κατά της διαπλοκής. Τότε, να είμαστε σίγουροι ότι αν αυξήσουμε και την παραγωγική δυνατότητα της χώρας θα φύγουμε από την κρίση και τότε αξίζει τον κόπο να λειτουργούμε ως εκφραστές του λαού.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>):  Ευχαριστούμε.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κυρία Πρόεδρε, θα ήθελα το λόγο σας παρακαλώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Θα δώσω το λόγο στον κ. Παυλόπουλο, εισηγητή της Νέας Δημοκρατίας για ένα λεπτό και μετά στον κ. Χαλβατζή.
Ορίστε, κύριε Παυλόπουλε, έχετε το λόγο.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Πρώτον, τώρα ξέρει ο ελληνικός λαός ότι η κυβέρνηση της Νέας Δημοκρατίας άφησε έλλειμμα και χρέος σε απολύτως βιώσιμα επίπεδα. Το ξέρουμε όλοι. Ξέρουν όλοι και ομολογεί η ίδια η Ευρωπαϊκή Ένωση πως το γεγονός ότι δεν ακολουθήθηκε η πολιτική που είχε συμφωνηθεί μεταξύ Παπαθανασίου και Αλμούνια στην πορεία οδήγησε το έλλειμμα από το 9,3 που το αφήσαμε στο 15,7, όπως έγινε, και το χρέος κατέστη μη βιώσιμο μέσα από τη σχέση ελλείμματος και χρέους και την υφεσιακή πορεία που ακολούθησε και που βαθαίνει ακόμα περισσότερο. 
Σε τρία σημεία σ’ ό,τι αφορά τα υποτιθέμενα σκάνδαλα, που είπε ο κ. Μπεντενιώτης, θέλω να πω κάτι. Δεν θα έπρεπε σ’ αυτήν την Αίθουσα εσείς ιδίως κ. Μπεντενιώτη και το ΠΑΣΟΚ να μιλάτε για σκάνδαλα. Σας το λέω γιατί; Πρώτον, που είναι το σκάνδαλο του Βατοπεδίου; Εσείς ήσασταν Πρόεδρος της Επιτροπής και ακόμα η πραγματογνωμοσύνη….</Speech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Στη δικαιοσύνη είναι, κύριε Παυλόπουλε, με τριάντα δύο κατηγορούμενους.</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κύριε Μπεντενιώτη, αφήστε τα!
Ζητήσατε ως επιτροπή πραγματογνωμοσύνη που δεν έγινε ποτέ. Και δεν τολμάτε να την κάνετε γιατί ξέρετε ότι από αυτήν αποδεικνύεται ότι δεν υπήρχε κανένα σκάνδαλο που να αφορά πολιτικά πρόσωπα, που να αφορά μαύρο χρήμα, το οποίο λέγατε ότι υπάρχει. Επενδύσατε σ’ αυτό και εσείς και όλοι οι οποίοι την εποχή εκείνη σας στήριξαν για να γίνετε Κυβέρνηση και ξέρετε ότι δεν βγαίνει τίποτα.
Που είναι το σκάνδαλο των ομολόγων; Κάνατε εξεταστική επιτροπή, δεν βγήκε τίποτα. Που είναι η προανακριτική; Κάνατε επιτροπή για το σκάνδαλο της «SIEMENS» και τι αποδείχτηκε; Πράσινο σκάνδαλο. Μόνο δικά σας στελέχη βγήκαν. Είδατε τίποτα άλλο να βγαίνει; Μην μιλάτε, λοιπόν, για σκάνδαλα. Τα δήθεν σκάνδαλα είχαν μόνο ένα στόχο, να πέσει η κυβέρνηση Καραμανλή, όπως έπεσε. Τώρα, όμως, ξέρει ο ελληνικός λαός και γιατί έπεσε εκείνη η κυβέρνηση, ποιος παραπλάνησε τον ελληνικό λαό με τα «λεφτά υπάρχουν» και γιατί φτάσαμε έως εδώ.
Σ’ ένα μόνο θα συμφωνήσω. Τούτες τις ώρες να είμαστε πιο προσεκτικοί. Μην ανοίγετε το θέμα των σκανδάλων, γιατί αυτό μας δίχασε βαθύτατα. Αυτό δίχασε βαθύτατα τις πολιτικές δυνάμεις του τόπου και οδήγησε τον ελληνικό λαό να πιστεύει ότι όλο το πολιτικό σύστημα είναι διεφθαρμένο.
Εγώ εξήγησα μονάχα γιατί βάζουμε πλάτη αυτήν τη στιγμή. Βάζουμε πλάτη, χωρίς να φταίμε, για να σωθεί ο τόπος και θα το κάνουμε με οποιοδήποτε πολιτικό κόστος. Είμαι βέβαιος ότι ο ελληνικός λαός θα το εκτιμήσει.
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστώ και εγώ, κύριε Παυλόπουλε.
Κύριε Μπεντενιώτη, έχετε το λόγο και εσείς.</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Μία φράση θέλω να πω, κυρία Πρόεδρε: Το γιατί δεν φταίμε είναι ένας άλλος τίτλος που δεν θα τον απαντήσω. Ας τον απαντήσει ο ελληνικός λαός. 
Όσον αφορά τα σκάνδαλα, θα περιοριστώ και θα τεκμηριώσω το λόγο μου ενδεικτικά για το ένα σκάνδαλο. Είναι στη δικαιοσύνη τριάντα δύο κατηγορούμενοι. Έχει απαγορευθεί η έξοδος από τη χώρα και έχουν κατατεθεί εγγυοδοσίες. Μεταξύ των τριάντα δύο κατηγορουμένων είναι και ο διευθυντής του πολιτικού γραφείου του πρώην Πρωθυπουργού. Έχουν ανταλλαγεί έντεκα χιλιάδες εννιακόσια ενενήντα έξι στρέμματα γης με ψευδεπίγραφες διαδικασίες και παράνομες μεθοδεύσεις. Η αξία αυτών των ακινήτων είναι πάνω από 1 δισεκατομμύριο ευρώ, τελείως αντικειμενικά έξω και πέρα από κάθε υπολογισμό. Άρα, δεν χρειάζονται πραγματογνωμοσύνες για να αντιληφθεί ο ελληνικός λαός ότι αυτό το σκάνδαλο ήταν ιερό και είχε ηγούμενο στο Μαξίμου. 
Θα συμφωνήσω πράγματι στην τελευταία θέση του κ. Παυλόπουλου. Αυτή η ώρα είναι ώρα για να βοηθήσουμε όλοι να βγει η χώρα από την κρίση. Ο ελληνικός λαός, όμως, ξέρει ποιοι έφεραν τη χώρα στην κρίση. Δεν χρειάζεται να τον διαφωτίσουμε εμείς, γιατί έχει και μνήμη, έχει και κρίση, έχει και οξυδέρκεια. 
Ευχαριστώ πολύ.</Speech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Όπως δεν χρειάζεται, κυρία Πρόεδρε, κάτι το οποίο θεωρώ πραγματικά απαράδεκτο...</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Σας παρακαλώ, κύριε Παυλόπουλε.</ChairmanSpeech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Είπατε το θέμα της ευθύνης των πολιτικών προσώπων για τα οποία...</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριε Παυλόπουλε, έχετε το λόγο για λίγο.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ο κ. Μπεντενιώτης βγάζει συμπέρασμα για μία υπόθεση που είναι εκκρεμής στη δικαιοσύνη για μη πολιτικά πρόσωπα και συνάγει το συμπέρασμα, προδικάζοντας τι πρόκειται να συμβεί. 
Αν μεν επρόκειτο για πολιτικά πρόσωπα, ο καθένας έχει την άποψή του. Το να έρχεται όμως για φυσικά πρόσωπα, τα οποία δεν έχουν σχέση με πολιτική ευθύνη και να προδικάζει το αποτέλεσμα, νομίζω ότι αυτό αποτελεί παρέμβαση στο έργο της δικαστικής έρευνας, η οποία διεξάγεται και το οποίο είναι ανεπίτρεπτο.</Speech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Κυρία Πρόεδρε, σας παρακαλώ πάρα πολύ...</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριοι συνάδελφοι, θεωρώ ότι ούτε τον Κανονισμό τηρείτε, ούτε και την ουσία αυτήν τη στιγμή.</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Κυρία Πρόεδρε, αναφέρθηκα απλά στα γεγονότα και τίποτα παραπάνω απ’ αυτά. 
Σε σχέση με το πιο εκεί, έχει σημασία να ειπωθεί ότι οι πολιτικοί δεν ελέγχονται –και δεν πρέπει να ελέγχονται- για την ηθική της λειτουργίας τους, μόνο εάν πλούτισαν οι ίδιοι από την πολιτική διαδικασία, αλλά και για το πόσο επέτρεψαν να πλουτίσουν κάποιοι από τα σκάνδαλα, τα οποία οι ίδιοι διαμόρφωσαν υπηρετώντας τα.</Speech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κυρία Πρόεδρε...
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Σας παρακαλώ, κυρίες και κύριοι συνάδελφοι. Δεν έχετε το λόγο. Είναι κρίμα, γιατί οι ωραίες τοποθετήσεις σας μέχρι τώρα με την αρμοδιότητα που έχετε, έδιναν έναν πολύ καλό τόνο στη συζήτηση. 
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπυρίδων Χαλβατζής.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Χρειάζεται να μην ξυνόμαστε στη γκλίτσα του τσοπάνη. Η γκλίτσα του τσοπάνη είναι ο εργαζόμενος, ο άνεργος, είναι ο λαός. Τελικά άμεσα και έμμεσα ξανά το ίδιο τροπάρι, το ίδιο γαϊτανάκι ακούμε: Ότι είμαστε στο γκρεμό, ότι καταστρέφεται η χώρα, ότι καταστράφηκε η χώρα, ποιος φταίει και εάν πρόκειται για τα δύο ή τα τρία τελευταία χρόνια. 
Κυρία Πρόεδρε, έχουμε πει πολλές φορές ότι η ασκούμενη πολιτική απ’ όλες τις τελευταίες κυβερνήσεις είναι αντεργατική, αντιλαϊκή. Είναι μία πολιτική, η οποία έδινε και δίνει προνόμια στο μεγάλο κεφάλαιο. Εκεί πήγε το χρήμα που χάθηκε. 
Για παράδειγμα στους Ολυμπιακούς Αγώνες είχαμε δισεκατομμύρια επί δισεκατομμυρίων παροχές και ζεστό χρήμα. Πώς κατασκευάστηκαν τα μεγάλα έργα; Εσείς είστε μηχανικός και ξέρετε καλύτερα. Τι έλεγε το ΤΕΕ για τη ζεύξη Ρίου-Αντιρρίου, για το Αεροδρόμιο των Σπάτων; Δηλαδή, τι ψάχνουμε να βρούμε; 
Υπάρχει μία πραγματικότητα. Η πολιτική της Ευρωπαϊκής Ένωσης, την οποία εφάρμοζαν και ψήφιζαν προηγουμένως πιστά και η Νέα Δημοκρατία και το ΠΑΣΟΚ και η σημερινή Κυβέρνηση οδηγεί σε αυτήν την κατάσταση. 
Ένα δεύτερο ζήτημα ουσιαστικό είναι η εκποίηση της δημόσιας περιουσίας. Ειπώθηκε το τελευταίο διάστημα ότι θα σωθεί η χώρα με την πώληση της δημόσιας περιουσίας. 
Μα, πουλήθηκε ο ΟΤΕ, ο ΟΣΕ, η ΔΕΗ, ο Ολυμπιακή, τα τσιμέντα, τα λιμάνια, τα πάντα. Καλύφθηκε καμμία τρύπα; Γιατί κοροϊδεύουν τον κόσμο και κόβουν τις συντάξεις των 500 ευρώ για να ενισχύσουν αυτήν την πολιτική; Οι πολιτικές της Ευρωπαϊκής Ένωσης κατάργησαν τις εργασιακές σχέσεις, οι πολιτικές της Ευρωπαϊκής Ένωσης τις οποίες ψηφίζουν όταν είναι εκεί οι εκάστοτε κυβερνήσεις και εδώ τις εφαρμόζουν.
Και να πούμε και δυο πράγματα. Άλλαξε ο τρόπος υπολογισμού του ελλείμματος. Πριν από το 2008 διαφορετικά αντιμετωπίζονταν τα ελλείμματα και η ίδια η EUROSTAT, εξαιτίας της βαθιάς καπιταλιστικής οικονομικής κρίσης, άλλαξε τον τρόπο υπολογισμού. Δεν έμπαιναν τα ελλείμματα, λόγου χάριν, του ΟΣΕ και των δήμων στο έλλειμμα της γενικής κυβέρνησης. Άλλαξαν αυτά τα δεδομένα. 
Τέλος, ούτε η Νέα Δημοκρατία ούτε το ΠΑΣΟΚ αναφέρονται στις πολεμικές δαπάνες, δαπάνες που γίνονται κατά κύριο λόγο στη βάση των επιλογών, επιταγών του ΝΑΤΟ, της Ευρωπαϊκής Ένωσης, των Ηνωμένων Πολιτειών. Και σήμερα τι λένε; Πάρτε δάνεια για να αγοράσετε φρεγάτες, για να αγοράσετε καινούργια αεροπλάνα, για να αγοράσετε καινούργια τανκς. Είναι πολεμικές δαπάνες οι οποίες δεν έχουν καμμία σχέση με την ουσιαστική έννοια, με την καλώς εννοούμενη έννοια άμυνας και θωράκισης της χώρας. Υπηρετούν επιλογές του ΝΑΤΟ, της Ευρωπαϊκής Ένωσης και των Ηνωμένων Πολιτειών. 
Τέλος, εμείς για άλλη μια φορά θέλουμε να το πούμε ότι ούτε με την πολιτική της Νέας Δημοκρατίας ούτε με την πολιτική του ΠΑΣΟΚ ούτε με την πολιτική της σημερινής Κυβέρνησης σώζεται ο τόπος και ο λαός. Τα νούμερα και οι αριθμοί που είναι οι αδιάψευστοι μάρτυρες το λένε. Δάνειο 130 δισεκατομμύρια ευρώ, λένε, επιδιώκουν να πάρουν. Λοιπόν, τα εκατόν τόσα θα δοθούν στους δανειστές, στους τοκογλύφους. Τα περισσότερα από τα υπόλοιπα θα δοθούν στις τράπεζες και θα δοθούν και άλλα από τη φορολογία των εργαζομένων, για να αποπληρωθούν τα δάνεια. 
Μόνο η πάλη του λαού χρειάζεται, να μείνει όρθιος ο λαός. Αυτός ο λαός θα κρατήσει και όρθιο τον τόπο.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Χαλβατζη.
Το λόγο έχει ο κ. Μουλόπουλος.</ChairmanSpeech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κύριοι συνάδελφοι του ΠΑΣΟΚ και της Νέας Δημοκρατίας, μην τσακώνεστε ποιος οδήγησε τη χώρα στην καταστροφή. Εδώ τώρα πλέον τη σώζετε και οι δύο χέρι-χέρι και το λέω πραγματικά, δεν το λέω ειρωνικά ότι τη σώζετε. Μόνο που εδώ αποδεικνύεται ότι πράγματι μιλάμε διαφορετικές γλώσσες. 
Η χώρα που σώζετε εσείς είναι η χώρα των τραπεζιτών, η χώρα των εργολάβων, η χώρα των κερδοσκόπων, η χώρα του μεγάλου κεφαλαίου, του ευρωπαϊκού, του διεθνούς και του εγχωρίου. Η άλλη χώρα, αυτή που λέμε η δική μας χώρα, η χώρα των εργαζομένων, η χώρα της μισθωτής εργασίας, έτσι κι αλλιώς έχει καταστραφεί.
Αυτό το οποίο θα σώσετε είναι ένα οικόπεδο απαλλαγμένο από τους εργαζόμενους. Αυτό κάνετε και γι’ αυτό σας λέω μην παραπλανάτε το λαό αυτής της χώρας. Αφήστε τον να αποφασίσει αν θέλει να τον σώσετε. Πηγαίνετε σε εκλογές για να αποφασίσει ο ίδιος για το τι θέλει.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Μουλόπουλο.
Το λόγο έχει ο κύριος Υπουργός για μια παρέμβαση.</ChairmanSpeech>
<Speech><Parlmember>ΔΗΜΗΤΡΙΟΣ ΡΕΠΠΑΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κυρία Πρόεδρε.
Κυρίες και κύριοι συνάδελφοι, ας αιτιώμεθα εαυτούς για την κρίση στη χώρα, γιατί σε μεγάλο βαθμό έχουμε συμβάλλει και εμείς με τη στάση μας και την καθημερινή πρακτική μας προς αυτήν την κατεύθυνση. Συζητούμε σήμερα ένα νομοσχέδιο για την καλή νομοθέτηση και θα έπρεπε να περιοριστούμε, συνεπείς σε αυτό το οποίο με επιχειρήματα ανέπτυξε καθένας από αυτό το Βήμα, στη συζήτηση των σχετικών θεμάτων. Βεβαίως, αναγνωρίζω ότι η Βουλή είναι ένα δυναμικό, ένα ζωντανό σώμα. Πρέπει να είναι ανοικτή στην κοινωνία και να συζητάει θέματα, τα οποία απασχολούν τη δημόσια ζωή της χώρας και τους Έλληνες πολίτες, βεβαίως. Αλλά αυτό με έναν τρόπο, ο οποίος δεν επικαλύπτει και δεν υπονομεύει τελικώς την προσπάθεια που κάνουμε εμείς οι ίδιοι οι πολιτικοί να αναδείξουμε ένα πρόσωπο αξιοπιστίας και αποτελεσματικότητας με την ψήφιση νομοσχεδίων που θα κάνουν καλύτερη, όχι μόνο τη νομοπαραγωγή και το θεσμικό οπλοστάσιο της χώρας, αλλά και τη ζωή του πολίτη στην καθημερινότητά του.
Το πώς έφτασε η χώρα στην κρίση -γιατί δεν έφερε το μνημόνιο την κρίση, η κρίση έφερε το μνημόνιο- είναι γνωστό. Ποιες είναι οι πολιτικές εκείνες οι οποίες οδήγησαν την Ελλάδα στην υπερχρέωση, με συνέπεια την αναγκαστική προσχώρηση σε αυτήν τη συμφωνία με τους δανειστές; Γνωρίζετε ότι το δημοσιονομικό έλλειμμα στο τέλος του 2009 ανερχόταν στα 36 δισεκατομμύρια ευρώ, εκ των οποίων –παρακαλώ- τα 24 δισεκατομμύρια ευρώ ήταν πρωτογενές έλλειμμα, έλλειμμα δηλαδή που παράχθηκε μέσα στο 2009. Στο τέλος του 2011 το πρωτογενές έλλειμμα της χώρας φτάνει τα περίπου 5 δισεκατομμύρια ευρώ. Έχουμε δηλαδή ένα κλείσιμο της ψαλίδας ή μία, όπως λέμε, δημοσιονομική προσαρμογή ύψους περίπου 20 δισεκατομμυρίων ευρώ μέσα σε δύο χρόνια. Δεν έχει ξαναγίνει αυτό σε καμμία χώρα της Ευρώπης. Αυτό απεικονίζει τη θυσία του ελληνικού λαού, την προσπάθεια της χώρας και του πολιτικού συστήματος που έστερξε να στηρίξει μια πολιτική για να μείνει όρθια η χώρα και ζωντανή η ελπίδα. 
Βεβαίως, στην Ελλάδα, αντιθέτως με ό,τι συνέβη σε άλλες χώρες που αντιμετώπισαν ανάλογη κρίση, Ιρλανδία, Πορτογαλία, Ισπανία, η Κυβέρνηση εκείνης της περιόδου έμεινε μόνη της να δίνει τη μάχη στην πρώτη γραμμή. Η Μείζων Αντιπολίτευση ήταν παντελώς αντίθετη σε όποιο μήνυμα της στείλαμε να συμβάλει σε αυτήν την προσπάθεια, μέχρι πρότινος. Αυτή είναι η αλήθεια. Μόνοι μας δώσαμε αυτόν τον αγώνα μέχρι ενός ορισμένου σημείου και με διάφορους τρόπους αναζητήσαμε τη συμβολή όλων των δυνάμεων, προκειμένου να φύγουμε από τα κομματικά σύνορα και να δώσουμε τη μάχη, όχι στα χαρακώματα των κομμάτων, αλλά στα σύνορα της χώρας, στα εθνικά σύνορα
Ας είναι. Αυτό το οποίο ο ελληνικός λαός θα αξιολογήσει είναι αυτό που πρακτικά ζει, με τις όποιες οδυνηρές εμπειρίες περιέχει αυτό που ζει, αλλά κρατάει ζωντανή μια ελπίδα, δίνει μία κατεύθυνση στη χώρα και όχι φαντάζομαι αυτό που θεωρητικώς αξιολογείται, αφού δεν διατυπώνεται κάποια άλλη εναλλακτική πρόταση. Γιατί βρισκόμαστε σε αυτήν τη δυσμενή θέση εμείς να κρινόμαστε από αυτό που κάνουμε και κάποιοι άλλοι να κρίνονται από αυτό το ευχάριστο που λένε. Αυτή είναι μία μεγάλη διαφορά.</Speech> 
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Πάλι τα ίδια, κύριε Υπουργέ! Πείτε ότι δεν σας αρέσει.</Speech> 
<Speech><Parlmember>ΔΗΜΗΤΡΙΟΣ ΡΕΠΠΑΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Δεν υπάρχει εναλλακτική πρόταση αυτήν την ώρα και δεν διατυπώνεται. 
Η αλήθεια είναι ότι η χώρα είχε και έχει ή μπορεί να έχει πλούτο, αλλά δυστυχώς –ας το πούμε και αυτό- η συμβολή του πλούτου στο ξεπέρασμα της κρίσης δεν είναι ανάλογη προς τις δυνατότητές του. Η αστική τάξη στην Ελλάδα δεν έδειξε τη συμπεριφορά που έδειξε η αστική τάξη στην Ιταλία ή αλλού. Πολλοί προθύμως φυγάδευσαν τα κεφάλαιά τους στο εξωτερικό, ενώ οι επιχειρηματίες σε άλλες χώρες έκαναν επενδύσεις στη χώρα τους και αυτό πρέπει να το πούμε. Σηκώνει βάρη ο ελληνικός λαός, αλλά πρέπει να εμπνεύσουμε τον ελληνικό λαό σε αυτήν την υπερπροσπάθεια που κάνει ότι υπάρχει μια ελπίδα, πως αυτά τα βάρη έχουν αντίκρισμα. 
Σε τελευταία ανάλυση, ο τελικός λόγος μου θέλω να είναι ένας λόγος ενωτικός, ένας λόγος σύνεσης. Με απόλυτη συναίσθηση της δυστυχίας που βιώνουν μεγάλα τμήματα του ελληνικού λαού θέλω να πω πως σε αυτήν την Αίθουσα –το έχω πει πολλές φορές και το επαναλαμβάνω- είναι οι τριακόσιοι Έλληνες Βουλευτές. Σε αυτήν την Αίθουσα δεν είναι οι τριακόσιοι εξυπνότεροι Έλληνες ή οι τριακόσιοι εντιμότεροι Έλληνες ή οι τριακόσιοι ικανότεροι Έλληνες, είναι οι τριακόσιοι που ψήφισε ο ελληνικός λαός και έχουν το τεκμήριο της δημοκρατικής νομιμοποίησης να αποφασίζουν εν ονόματί του. 
Ό,τι και αν ψηφίζουν οι Έλληνες Βουλευτές –το διακηρύσσω-, ψηφίζουν με αγαθή συνείδηση, με πρόθεση να βοηθήσουν τον τόπο, με αίσθηση χρέους και ευθύνης είτε ψηφίζουν ναι είτε ψηφίζουν όχι. Όλοι ψηφίζουν για το καλό της χώρας. Δεν ψηφίζουν για να βλάψουν, αλλά για να συμβάλουν. 
Και ακριβώς εδώ υπάρχουν οι διαφορές που αναφύονται στις πολιτικές μας, στα προγράμματά μας. Αυτό είναι το στοιχείο της δημοκρατίας, το οποίο ίσα-ίσα αποτελεί αν θέλετε και τον κανόνα, βάσει του οποίου δεσμευόμαστε να συνυπάρχουμε. 
Όμως, αυτόν τον κανόνα παρακαλώ να τον σεβόμαστε και να τον τηρούμε, να μπορούν ακώλυτα όλοι να αναδεικνύουν τις απόψεις τους, να τις εκφράζουν ελεύθερα, να αναπτύσσουν οποιαδήποτε δημόσια δραστηριότητα, χωρίς να ελλοχεύει ο κίνδυνος να υποστούν επίθεση βίας από διάφορους, μειονότητες ανόητες, τυφλές, που δεν αντιλαμβάνονται ότι έτσι όχι μόνο δεν κερδίζει η χώρα, αλλά δίνουμε επιχειρήματα σε αυτούς, οι οποίοι είναι οι αντίπαλοι της χώρας. 
Αντίπαλοι της χώρας δεν είναι οι εταίροι μας στην Ευρωπαϊκή Ένωση. Είναι οι αγορές και οι κερδοσκόποι. Αυτοί είναι οι αντίπαλοί μας, οι οποίοι όταν βλέπουν αυτή τη χώρα να σπαράσσεται, τρίβουν τα χέρια τους γιατί θεωρούν ότι είμαστε ευάλωτος στόχος και μπορούν να μας νικήσουν! Δεν πρέπει να τους το επιτρέψουμε!
Αυτήν την προσπάθεια πρέπει να κάνουμε και έχει εθνικό χαρακτήρα. Επαναλαμβάνω ότι τιμώ τις θέσεις όλων των Βουλευτών και όλων των κομμάτων, αλλά θέλω και αυτοί που δεν συμφωνούν μαζί μας να αντιληφθούν ποια είναι η προσπάθεια που και εμείς κάνουμε. Και την κάνουμε με καλή πρόθεση και με γνώμονα το εθνικό συμφέρον. 
Ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον Υπουργό Διοικητικής Μεταρρύθμισης και Ηλεκτρονικής Διακυβέρνησης κ. Ρέππα. 
Θα ολοκληρώσουμε τη συζήτηση με την αγόρευση του Υφυπουργού Διοικητικής Μεταρρύθμισης και Ηλεκτρονικής Διακυβέρνησης κ. Κωνσταντίνου Ρόβλια. 
Παρακαλώ, κύριε Υπουργέ, έχετε το λόγο για εννέα λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΡΟΒΛΙΑΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κυρία Πρόεδρε και δεν θα χρειαστώ τα εννέα λεπτά που μου δίνετε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Σας δίνω ό,τι δικαιούσθε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΡΟΒΛΙΑΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ πολύ. 
Θα ήθελα να ανακοινώσω στο Σώμα ότι ακούσαμε με πολλή προσοχή τις παρατηρήσεις των ομιλητών και ενσωματώνουμε τρεις εξ αυτών υπό τη μορφή νομοτεχνικών βελτιώσεων. Προτάθηκαν εν αρχή από τον κ. Παυλόπουλο και εν συνεχεία οι δύο από αυτές τις τρεις νομοτεχνικές βελτιώσεις προτάθηκαν και από άλλους Βουλευτές. 
Συγκεκριμένα, στο άρθρο 2 παράγραφος 1 που αναφέρει τις αρχές της καλής νομοθέτησης, προσθέτουμε περίπτωση ιβ΄, μία επιπλέον αρχή καλής νομοθέτησης, τη δημοκρατική νομιμοποίηση. 
Επίσης, στο άρθρο 2 παράγραφος 2, που είναι το πεδίο εφαρμογής του νόμου των αρχών της καλής νομοθέτησης, προσθέτουμε παράγραφο γ΄, βάσει της οποίας οι αρχές καλής νομοθέτησης εφαρμόζονται και κατά την κατάρτιση προτάσεων νόμου.</Speech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κατ’ αναλογία, βεβαίως.</Speech> 
<Speech><Parlmember>ΚΩΝΣΤΑΝΤΙΝΟΣ ΡΟΒΛΙΑΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Όχι, μόνο αυτό. Αν δείτε όπως το έχω διατυπώσει, αναφέρεται μόνο εκεί, στις αρχές. 
Τέλος, στο άρθρο 4, το οποίο αναφέρεται στις υποχρεώσεις των οργάνων θέσπισης ρυθμίσεων για την τήρηση των αρχών της καλής νομοθέτησης, προσθέτουμε περίπτωση ι΄, σύμφωνα με την οποία πρέπει να λαμβάνονται υπ’ όψιν οι κανόνες που υπηρετούν τις αρχές της βιώσιμης ανάπτυξης.
Ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε, κύριε Υπουργέ. 
Παρακαλώ να κατατεθούν στα Πρακτικά και να διανεμηθούν στους κυρίους Βουλευτές.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΡΟΒΛΙΑΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Βεβαίως, κυρία Πρόεδρε. 
(Στο σημείο αυτό ο Υφυπουργός Διοικητικής Μεταρρύθμισης και Ηλεκτρονικής Διακυβέρνησης κ. Κωνσταντίνος Ρόβλιας καταθέτει τις προαναφερθείσες νομοτεχνικές βελτιώσεις, οι οποίες έχουν ως εξής:</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμιστική Διακυβέρνηση: Αρχές, Διαδικασίες και Μέσα Καλής Νομοθέτησης». 
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech> 
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμιστική Διακυβέρνηση: Αρχές, Διαδικασίες και Μέσα Καλής Νομοθέτησης» έγινε δεκτό επί της αρχής κατά πλειοψηφία. 
Εισερχόμαστε στην ψήφιση επί των άρθρων.
Ερωτάται το Σώμα: Γίνεται δεκτό το άρθρο 1 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 1 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 2 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 2 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 3 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 3 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 4 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 4 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 5 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 5 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 6 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 6 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 8 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 8 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 9 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 9 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 10 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 10 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 11 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 12 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 13 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 13 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 14 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 15 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 15 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 16 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 16 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 17 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 17 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 18 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 18 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 19 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 19 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 20 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 20 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 21 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 21 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 22 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 22 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμιστική Διακυβέρνηση: Αρχές, Διαδικασίες και Μέσα Καλής Νομοθέτησης» έγινε δεκτό επί της αρχής και επί των άρθρων κατά πλειοψηφία. 
Η ψήφισή του στο σύνολο αναβάλλεται για άλλη συνεδρίαση.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρία Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ο κ. Κακλαμάνης, πρώην Πρόεδρος της Βουλής, έχει το λόγο.
Παρακαλώ, κύριε Κακλαμάνη.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ήθελα να πω το εξής: ψηφίζουμε πάρα πολλούς νόμους, που άλλους μεν τους προωθούμε στην εφαρμογή τους και τάχιστα και άλλοι παραμένουν «γράμμα κενό» ουσιαστικά από τη στιγμή που δεν υλοποιούνται.
Εδώ είναι ένα πραγματικά επαναστατικό εγχείρημα. Θέλω να τονίσω ότι, όχι μόνο από την πλευρά της Κυβερνήσεως, αλλά και από την πλευρά του Κοινοβουλίου, πρέπει να συνειδητοποιήσουμε ότι γίνεται μία τομή στη νομοθετική λειτουργία. Δηλαδή, η Βουλή με ευθύνη της Κυβερνήσεως θα γνωρίζει τι νομοθετεί, τι επιπτώσεις έχει το νομοθετικό της έργο στην κοινωνία, στην οικονομία.
Κατά συνέπεια θα πρέπει και η Βουλή να έχει τον Κανονισμό της εν πλήρη λειτουργία και όχι να ατονούν βασικές ρυθμίσεις του Κανονισμού μας. 
Πρέπει, επιτέλους, οι διαδικασίες, που με την αναθεώρηση του Συντάγματος του 2001 και, εν συνεχεία, του Κανονισμού της Βουλής, που ομόφωνα αποδεχθήκαμε, όπου το έργο το νομοθετικό λεπτομερειακά και επί της ουσίας και νομοτεχνικά ανήκει στις κοινοβουλευτικές επιτροπές –και εδώ γίνεται η πολιτική συζήτηση, σύγκλιση ή αντιπαράθεση στα διάφορα ζητήματα- να γίνει πράξη, κυρία Πρόεδρε. 
Θα χρειαστεί, όπως από τις συγκεκριμένες διατάξεις προκύπτει -και αυτό είναι θέμα και του Προεδρείου και της Διασκέψεως των Προέδρων και των κομμάτων- οπωσδήποτε σημαντική αναθεώρηση και του Κανονισμού. Δεν μπορεί η Βουλή πλέον απλώς να πρωτοκολλά σχέδια νόμων που τα εισηγείται η εκάστοτε κυβέρνηση και τα οποία πολλές φορές νομίζω ότι δημιουργούν πρόβλημα για το κύρος και των εισηγουμένων Υπουργών, αλλά και του Κοινοβουλίου, που δέχεται καμμιά φορά «αμάσητα» ορισμένα ζητήματα να νομοθετούνται και να έχουμε μετά διορθώσεις επί των διορθώσεων και ακόμα χειρότερα επιπτώσεις αρνητικές και στο αντικείμενο, που υποτίθεται ότι νομοθετείται.
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε, κύριε Κακλαμάνη.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 15.22΄ λύεται η συνεδρίαση για την προσεχή Δευτέρα 20 Φεβρουαρίου 2012 και ώρα 18.00΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που θα διανεμηθεί. 
Ο</Speech> ΠΡΟΕΔΡΟΣ                                                      ΟΙ ΓΡΑΜΜΑΤΕΙΣ
Τελευταία Αποθήκευση:21/2/2012 11:42:00 πμΑπό:K.arapi
Εκτυπώθηκε:21/2/2012 11:31:00 πμ</body>
</html>