<html><head><meta name="cp:revision" content="3"><meta name="date" content="2013-10-11T08:11:00Z"><meta name="Company" content="OTS"><meta name="Keywords" content=""><meta name="meta:word-count" content="53448"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="53448"><meta name="dcterms:created" content="2013-09-23T10:18:00Z"><meta name="dcterms:modified" content="2013-10-11T08:11:00Z"><meta name="Last-Modified" content="2013-10-11T08:11:00Z"><meta name="Last-Save-Date" content="2013-10-11T08:11:00Z"><meta name="meta:character-count" content="288625"><meta name="Template" content="Normal.dot"><meta name="meta:save-date" content="2013-10-11T08:11:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2013-10-11T08:11:00Z"><meta name="Edit-Time" content="1200000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-09-23T10:18:00Z"><meta name="meta:last-author" content="k.arapi"><meta name="Creation-Date" content="2013-09-23T10:18:00Z"><meta name="xmpTPg:NPages" content="1"><meta name="resourceName" content="17-9-2013.doc"><meta name="Last-Author" content="k.arapi"><meta name="Character Count" content="288625"><meta name="Page-Count" content="1"><meta name="Revision-Number" content="3"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 17-09-2013			ΣΕΛ. 5
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΣΥΝΕΔΡΙΑΣΗ ΙΖ΄
Τρίτη  17 Σεπτεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2.  Άδεια απουσίας των Βουλευτών κ.κ. Μ. Σαλμά και Γ. Παπανδρέου, σελ. 
3. Αναφορά στη 14η Σεπτεμβρίου, Ημέρα Μνήμης της Γενοκτονίας των Ελλήνων της Μικράς Ασίας από το τουρκικό κράτος και τήρηση ενός λεπτού σιγής στη μνήμη των θυμάτων, σελ. 
4. Επί του Κανονισμού, σελ. 
5. Ανακοινώνεται ότι κατατέθηκε έγγραφο προς το Προεδρείο της Βουλής, υπογεγραμμένο από δεκαοκτώ Βουλευτές του Συνασπισμού Ριζοσπαστικής Αριστεράς / Ενωτικού Κοινωνικού Μετώπου με τίτλο &quot;Αντιρρήσεις&quot;, σελ. 
6. Συζήτηση επί του παρεμπίπτοντος θέματος για παραβίαση διατάξεων του Κανονισμού της Βουλής και λήψη απόφασης, σελ. 
7. Επί διαδικαστικού θέματος, σελ. 
8. Επί προσωπικού θέματος, σελ. 
9. Ανακοινώνεται ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το νόμο περί «Ποινικής ευθύνης των Υπουργών», όπως ισχύει, δικογραφίες που αφορούν σε διατελέσαντες Υπουργούς Οικονομικών (δύο δικογραφίες) και στον Υπουργό Παιδείας και Θρησκευμάτων, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση επικαίρων ερωτήσεων:
    α) Προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων στήριξης του αγροτικού εισοδήματος, σελ. 
    β) Προς τους Υπουργούς Εργασίας, Κοινωνικής Ασφάλισης και Πρόνοιας, σχετικά με την αδυναμία καταβολής των εισφορών των ασφαλισμένων του Οργανισμού Ασφάλισης Ελεύθερων Επαγγελματιών λόγω της κρίσης, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση Εκθέσεως Διαρκούς Επιτροπής:
Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις Εκθέσεις της στα σχέδια νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: 
    α. «Πρόληψη και καταπολέμηση της εμπορίας ανθρώπων και προστασία των θυμάτων αυτής» και 
    β. «Κώδικας Δικηγόρων», σελ. 
2. Συζήτηση επί της αρχής του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: &quot;Κώδικας Δικηγόρων&quot;, σελ. 
3. Κατάθεση σχεδίου νόμου:
Οι Υπουργοί Δικαιοσύνης, Διαφάνειας και Ανθρωπίνων Δικαιωμάτων και Οικονομικών κατέθεσαν σχέδιο νόμου: «Ηλεκτρονική Επιτήρηση Υποδίκων, Καταδίκων και Κρατούμενων σε άδεια», σελ. 
ΠΡΟΕΔΡΕΥΟΝΤΕΣ
ΔΡΙΒΡΛΕΓΚΑΣ Ι. , σελ. 
ΜΑΡΚΟΓΙΑΝΝΑΚΗΣ Χ. , σελ. 
ΟΜΙΛΗΤΕΣ

Α. Επί της άδειας απουσίας του Γ. Παπανδρέου:
ΚΑΠΕΡΝΑΡΟΣ Β. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΚΟΓΙΑΝΝΑΚΗΣ Χ. , σελ.

Β. Επί της αναφοράς στη 14η Σεπτεμβρίου, Ημέρα Μνήμης της Γενοκτονίας των Ελλήνων της Μικράς Ασίας:
ΑΒΡΑΜΙΔΗΣ Γ. , σελ.
ΒΛΑΧΟΓΙΑΝΝΗΣ Η. , σελ.
ΓΛΕΖΟΣ Ε. , σελ.
ΚΑΚΛΑΜΑΝΗΣ Α. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΣΙΔΙΑΡΗΣ Η. , σελ.
ΚΥΡΙΤΣΗΣ Γ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΠΑΣ Χ. , σελ.
ΣΑΧΙΝΙΔΗΣ Φ. , σελ.
ΧΑΡΑΚΟΠΟΥΛΟΣ Μ. , σελ.

Γ. Επί του Κανονισμού:
ΜΑΡΚΟΓΙΑΝΝΑΚΗΣ Χ. , σελ.
ΠΑΠΠΑΣ Χ. , σελ.

Δ. Επί του παρεμπίπτοντος θέματος για παραβίαση διατάξεων του Κανονισμού της Βουλής:
ΑΘΑΝΑΣΙΟΥ Χ. , σελ.
ΒΟΡΙΔΗΣ Μ. , σελ.
ΚΑΠΕΡΝΑΡΟΣ Β. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΝΤΟΛΙΟΣ Γ. , σελ.
ΟΙΚΟΝΟΜΟΥ Β. , σελ.
ΠΑΠΑΔΗΜΟΥΛΗΣ Δ. , σελ.

Ε. Επί διαδικαστικού θέματος:
ΑΘΑΝΑΣΙΟΥ Χ. , σελ.
ΒΟΡΙΔΗΣ Μ. , σελ.
ΔΡΙΒΕΛΕΓΚΑΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΠΕΡΝΑΡΟΣ Β. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΠΑΠΑΔΗΜΟΥΛΗΣ Δ. , σελ.
ΤΣΟΥΚΑΛΗΣ Ν. , σελ.

ΣΤ. Επί προσωπικού θέματος:
ΒΙΡΒΙΔΑΚΗΣ Κ. , σελ.
ΚΑΝΕΛΛΗ Γ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.

Ζ. Επί της ανακοίνωσης των δικογραφιών που διαβιβάστηκαν στη Βουλή:
ΚΑΠΕΡΝΑΡΟΣ Β. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΠΑΠΑΔΗΜΟΥΛΗΣ Δ. , σελ.

Η. Επί των επικαίρων ερωτήσεων:
ΔΡΙΒΕΛΕΓΚΑΣ Ι. , σελ.
ΚΕΓΚΕΡΟΓΛΟΥ Β. , σελ.
ΜΑΡΚΟΓΙΑΝΝΑΚΗΣ Χ. , σελ.
ΠΑΝΑΓΙΩΤΑΡΟΣ Η. , σελ.
ΧΑΡΑΚΟΠΟΥΛΟΣ Μ. , σελ.

Θ. Επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων και Οικονομικών:
ΑΘΑΝΑΣΙΟΥ Χ. , σελ.
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΚΑΝΕΛΛΗ Γ. , σελ.
ΚΕΦΑΛΟΓΙΑΝΝΗΣ Ι. , σελ.
ΚΟΝΤΟΝΗΣ Χ. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΣΑΛΤΟΥΡΟΣ Δ. , σελ.
ΤΣΟΥΚΑΛΗΣ Ν. , σελ.
ΧΡΥΣΟΒΕΛΩΝΗ Μ. , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2013
ΣΥΝΕΔΡΙΑΣΗ ΙΖ΄
Τρίτη 17 Σεπτεμβρίου 2013
Αθήνα, σήμερα στις 17 Σεπτεμβρίου 2013, ημέρα Τρίτη και ώρα 18.10΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Γ΄ σύνθεση) για να συνεδριάσει υπό την προεδρία του Γ΄ Αντιπροέδρου αυτής κ. ΧΡΗΣΤΟΥ ΜΑΡΚΟΓΙΑΝΝΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 11-9-2013 εξουσιοδότηση του Τμήματος επικυρώθηκαν με ευθύνη του Προεδρείου τα Πρακτικά της ΙΣΤ΄ συνεδριάσεώς του, της Τετάρτης 11 Σεπτεμβρίου 2013, σε ό,τι αφορά στην ψήφιση στο σύνολο των σχεδίων νόμου:
1. «Κύρωση Συμφωνίας ανταλλαγών και συνεργασίας μεταξύ του Υπουργείου Δικαιοσύνης της Ελληνικής Δημοκρατίας και του Υπουργείου Δικαιοσύνης της Λαϊκής Δημοκρατίας της Κίνας». 
2. «Κύρωση του Μνημονίου Κατανόησης μεταξύ του Υπουργείου Άμυνας της Τσεχικής Δημοκρατίας, του Ομοσπονδιακού Υπουργείου Άμυνας της Ομοσπονδιακής Δημοκρατίας της Γερμανίας, του Υπουργείου Εθνικής Άμυνας της Ελληνικής Δημοκρατίας, του Υπουργείου Άμυνας της Ιταλικής Δημοκρατίας, του Υπουργείου Άμυνας της Ρουμανίας, του Υπουργείου Άμυνας της Σλοβακικής Δημοκρατίας, του Υπουργείου Άμυνας της Δημοκρατίας της Σλοβενίας, του Υπουργείου Άμυνας του Ηνωμένου Βασιλείου της Μεγάλης Βρετανίας και της Βόρειας Ιρλανδίας και του Στρατηγείου της Ανώτατης Συμμαχικής Διοίκησης Μετασχηματισμού σχετικά με τη Λειτουργική Σχέση, που αφορά το Διακλαδικό Κέντρο Αριστείας Χημικής, Βιολογικής, Ραδιολογικής και Πυρηνικής Άμυνας (JCBRN Defence COE Functional Relationship MOU)».
3. «Κύρωση του Μνημονίου Κατανόησης μεταξύ του Υπουργείου Άμυνας του Υπουργείου Άμυνας της Τσεχικής Δημοκρατίας, του Ομοσπονδιακού Υπουργείου Άμυνας της Ομοσπονδιακής Δημοκρατίας της Γερμανίας, του Υπουργείου Εθνικής Άμυνας της Ελληνικής Δημοκρατίας, του Υπουργείου Άμυνας της Ιταλικής Δημοκρατίας, του Υπουργείου Άμυνας της Ρουμανίας, του Υπουργείου Άμυνας της Σλοβακικής Δημοκρατίας, του Υπουργείου Άμυνας της Δημοκρατίας της Σλοβενίας, του Υπουργείου Άμυνας του Ηνωμένου Βασιλείου της Μεγάλης Βρετανίας και της Βόρειας Ιρλανδίας αναφορικά με την Ίδρυση, Διοίκηση και Λειτουργία του Διακλαδικού Κέντρου Αριστείας Χημικής, Βιολογικής, Ραδιολογικής και Πυρηνικής Άμυνας (JCBRN Defence COE Operation MOU)».
4.«Κύρωση του Μνημονίου Κατανόησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας που αφορά στη συνεργασία εντός του Πολυεθνικού Συντονιστικού Κέντρου Στρατηγικών Θαλασσίων Μεταφορών της Αθήνας (ΠΟΣΚΕΣΘΑΜ-AMSCC) και της Τεχνικής Διευθέτησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας σχετικά με την εφαρμογή του Μνημονίου Κατανόησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας που αφορά στη συνεργασία εντός του Πολυεθνικού Συντονιστικού Κέντρου Στρατηγικών Θαλασσίων Μεταφορών της Αθήνας (ΠΟΣΚΕΣΘΑΜ-AMSCC)».
5. «Κύρωση της Συμφωνίας της Κυβέρνησης της Ελληνικής Δημοκρατίας με το Υπουργικό Συμβούλιο της Ουκρανίας για την Αμοιβαία Προστασία Διαβαθμισμένων Πληροφοριών περί Άμυνας».
6. «Κύρωση του Μνημονίου Συμφωνίας μεταξύ του Υπουργείου Εθνικής Άμυνας της Ελληνικής Δημοκρατίας και των Σουηδικών Ενόπλων Δυνάμεων, με εξουσιοδότηση της Κυβερνήσεως της Σουηδίας σχετικά με την καθιέρωση διμερών συσκέψεων».
7. «Κύρωση της Συμφωνίας Στρατιωτικής Συνεργασίας μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας του Κράτους του Κατάρ»)
Εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 32/12-9-2013 επίκαιρη ερώτηση της Βουλευτού Β΄ Αθηνών του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Βασιλικής Κατριβάνου προς τον Υπουργό Δημόσιας Τάξης και Προστασίας του Πολίτη, σχετικά με τη λήψη μέτρων προστασίας και υποδοχής των Σύρων προσφύγων στη χώρα μας, δεν θα συζητηθεί λόγω κωλύματος του κυρίου Υπουργού και διαγράφεται.
Η τρίτη με αριθμό 30/12-9-2013 επίκαιρη ερώτηση του Βουλευτή Β΄ Αθηνών των Ανεξαρτήτων Ελλήνων κ. Βασιλείου Καπερνάρου προς τον Υπουργό Οικονομικών, σχετικά με την εταιρεία «ΕΛΛΗΝΙΚΑ ΠΕΤΡΕΛΑΙΑ Α.Ε.», δεν θα συζητηθεί λόγω αναρμοδιότητας και διαγράφεται.
Η πέμπτη με αριθμό 29/12-9-2013 επίκαιρη ερώτηση της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη–Αικατερινάρη προς τον Υπουργό Οικονομικών, σχετικά με την υποχρηματοδότηση του Προγράμματος Δημοσίων Επενδύσεων, δεν θα συζητηθεί λόγω κωλύματος του κυρίου Υπουργού και διαγράφεται.
Η έκτη με αριθμό 28/12-9-2013 επίκαιρη ερώτηση του Βουλευτή Επικρατείας του Κομμουνιστικού Κόμματος Ελλάδος κ. Αθανασίου Παφίλη προς τους Υπουργούς Εθνικής Άμυνας και Οικονομικών, σχετικά με τα Ελληνικά Αμυντικά Συστήματα, δεν θα συζητηθεί λόγω κωλύματος του κυρίου Υπουργού και διαγράφεται.
Εισερχόμεθα στη συζήτηση της δεύτερης με αριθμό 27/12-9-2013 επίκαιρης ερώτησης του Ε΄ Αντιπροέδρου της Βουλής και Βουλευτή Χαλκιδικής του Πανελλήνιου Σοσιαλιστικού Κινήματος κ. Ιωάννη Δριβελέγκα προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων στήριξης του αγροτικού εισοδήματος. 
Στον κύριο Αντιπρόεδρο θα απαντήσει ο Αναπληρωτής Υπουργός κ. Μάξιμος Χαρακόπουλος.
Κύριε Πρόεδρε, έχετε το λόγο για δύο λεπτά.</Speech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Ε΄ Αντιπρόεδρος της Βουλής): Ευχαριστώ, κύριε Πρόεδρε.
Κύριε Υπουργέ, σας έχω υποβάλει τη συγκεκριμένη επίκαιρη ερώτηση για ένα θέμα το οποίο απασχολεί όχι μόνο τη Χαλκιδική, αλλά όλη την παραγωγική Ελλάδα. Σε όλες τις περιοχές της χώρας οι ελιές έχουν ελάχιστη παραγωγή. Μιλάμε για μία μείωση παραγωγής που φτάνει το 80%. Είναι ζήτημα, δηλαδή, να είναι κατά 10% με 20% αυτή η χρονιά παραγωγική. 
Υπάρχει λοιπόν, μεγάλο πρόβλημα σε όλο τον αγροτικό κόσμο που ασχολείται ιδιαίτερα με το ελαιόλαδο. Ξέρετε δε, ότι και αυτή η μικρή, η ελάχιστη παραγωγή που υπάρχει, έχει προσβληθεί σε μεγάλο βαθμό από το δάκο και από άλλες ασθένειες, παρόλο που οι αγρότες έχουν κάνει όλους τους απαιτούμενους ψεκασμούς. Η παραγωγή λοιπόν, έχει απομειωθεί παντελώς, με αποτέλεσμα οι αγρότες να βρίσκονται σε απόγνωση.
Βεβαίως και ξέρω και καταλαβαίνω ότι σε ένα τέτοιο τεράστιο πρόβλημα -γιατί μιλάμε για μία ζημιά περίπου, όπως υποθέτω εγώ, της τάξεως των 150 εκατομμυρίων ευρώ- είναι αδύνατο, σε αυτήν τη χρονική συγκυρία, το κράτος και ιδιαίτερα το Υπουργείο Αγροτικής Ανάπτυξης, να βρει μία τέτοια λύση. Πρέπει όμως να φροντίσουμε να βρούμε μέτρα στήριξης. Και υπάρχουν αυτά.
Κύριε Πρόεδρε, στη δευτερολογία μπορώ να σας προτείνω κάποια κι εγώ. Και πιστεύω ότι κι εσείς θα έχετε τη μέριμνα να δούμε αυτό το σοβαρό πρόβλημα. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Θέλω να ευχαριστήσω τον συνάδελφο, τον κ. Δριβελέγκα, για την επίκαιρη ερώτηση, διότι μου δίνει την ευκαιρία να ενημερώσω την Εθνική Αντιπροσωπεία για το πρόβλημα που υπάρχει φέτος, το οποίο είναι ιδιαίτερα έντονο -όπως είπατε κι εσείς- όχι μόνο στη Χαλκιδική, αλλά και σε αρκετές περιοχές της χώρας που παράγουν ελιές και ελαιόλαδο. 
Κύριε συνάδελφε, υπηρετήσατε στο Υπουργείο Αγροτικής Ανάπτυξης και γνωρίζετε τα περιθώρια δράσης. Θέλω όμως να ενημερώσω τους συναδέλφους Βουλευτές ότι το ελαιόλαδο και οι ελιές υπάγονται στο καθεστώς της Κοινής Οργάνωσης των Γεωργικών Αγορών. Συνεπώς τα διάφορα μέτρα στήριξης λαμβάνονται σε επίπεδο Ευρωπαϊκής Ένωσης και δεν επιτρέπεται η λήψη εθνικών παρεμβατικών μέτρων. 
Να ενημερώσω επίσης, επειδή κατά καιρούς δεχόμαστε κριτική ιδιαίτερα από την Αριστερά, από το Κομμουνιστικό Κόμμα, ότι οι τιμές των προϊόντων διαμορφώνονται σε καθεστώς ελεύθερης αγοράς με βάση την προσφορά και τη ζήτηση, τους κανόνες του ανταγωνισμού και την ποιότητα των προϊόντων. 
Ενδεικτικά αναφέρω ότι την εβδομάδα που μας πέρασε, σύμφωνα με στοιχεία του Τμήματος Ελαίας του Υπουργείου, η τιμή του έξτρα παρθένου ελαιόλαδου κυμαίνεται κατά μέσο όρο από 2,46 ευρώ έως 2,70 ευρώ το κιλό, ενώ του παρθένου ελαιόλαδου από 2,14 ευρώ έως 2,32 ευρώ το κιλό. Οι περσινές τιμές κυμάνθηκαν από 1,86 ευρώ μέχρι 2,47 ευρώ στο έξτρα παρθένο και από 1,53 ευρώ έως 1,72 ευρώ στο παρθένο. Επομένως οι τιμές φέτος είναι καλύτερες από τις περσινές.
Το τρίτο που θέλω να επισημάνω είναι, ότι το ελαιόλαδο και η καλλιέργεια της επιτραπέζιας ελιάς στηρίζονται με διάφορα μέτρα και δράσεις. Όπως ξέρετε, οι καλλιεργητές ελιάς τυγχάνουν της ενιαίας ενίσχυσης. 
Υπάρχει επίσης η ενίσχυση του άρθρου 68, το λεγόμενο «ποιοτικό παρακράτημα» σε όσους εφαρμόζουν συστήματα ολοκληρωμένης διαχείρισης στις ζώνες που είναι Προϊόντα Ονομασίας Προέλευσης και Προϊόντα Γεωγραφικής Ένδειξης. 
Ακόμη, στα μικρά νησιά υπάρχει η ενίσχυση για τη συντήρηση των παραδοσιακών ελαιώνων που είναι 130 ευρώ το εκτάριο. 
Υπάρχει η ενίσχυση η οποία δίνεται στους ελαιώνες που εφαρμόζουν προγράμματα βιολογικής γεωργίας.
Και, βεβαίως, είναι και τα προγράμματα των οργανώσεων ελαιουργικών φορέων με τα οποία ενισχύονται οι φορείς του κλάδου για την υλοποίηση δράσεων, για τη βελτίωση της ελαιοκαλλιέργειας και την μεταποιητική βιομηχανία. 
Στο πλαίσιο αυτό, την τριετία 2012-2015 τόσο η ΕΑΣ Πολυγύρου όσο και ΕΑΣ Χαλκιδικής, ως οργανώσεις ελαιουργικών φορέων, υπέβαλαν προγράμματα εργασίας και τους εγκρίθηκε συνολικό ποσό κοινοτικής χρηματοδότησης 500.000 ευρώ και 600.000 ευρώ αντίστοιχα. 
Πράγματι, όπως είπατε κι εσείς, με τα μέχρι σήμερα δεδομένα του ΕΛΓΑ φαίνεται ότι οι καιρικές συνθήκες που επικράτησαν την περίοδο της ανθοφορίας των ελιών σε πολλές περιοχές της χώρας, δεν ήταν οι καλύτερες δυνατές. Η έντονη, θα έλεγα, εναλλαγή ακραίων καιρικών φαινομένων είχε ως αποτέλεσμα, τη μειωμένη παραγωγή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
 Ολοκληρώνω, κύριε Πρόεδρε.
Ωστόσο, σύμφωνα με τον ΕΛΓΑ και με δεδομένη την περσινή αρκετά καλή παραγωγή, δεν μπορεί να μη ληφθεί υπ’ όψιν και η συμβολή στη μειωμένη φετινή παραγωγή του φαινομένου της παρενιαυτοφορίας. Σύμφωνα με αυτό, τα δέντρα τη μία χρονιά παράγουν το σύνολο της δυναμικότητάς τους, ενώ την επομένη η παραγωγή τους είναι αρκετά μειωμένη. Το φαινόμενο είναι πιο έντονο, όπως ξέρετε, στους ξερικούς ελαιώνες. 
Άρα θα πρέπει να συνεκτιμηθεί στη μειωμένη παραγωγή και ο αντίστοιχος συντελεστής της παρενιαυτοφορίας.
Στη δευτερολογία μου, κύριε Πρόεδρε, θα έχω την ευκαιρία να παραθέσω τις δυνατότητες που υπάρχουν για την περαιτέρω στήριξη των παραγωγών που επλήγησαν από αυτά τα φαινόμενα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Ε΄ Αντιπρόεδρος της Βουλής):  Ευχαριστώ, κύριε Πρόεδρε.
Κύριε Υπουργέ, να αρχίσω από το τελευταίο. Το γεγονός ότι οι ελιές καρποφορούν κάθε δεύτερη χρονιά –και είπατε ότι αυτό ισχύει ιδιαίτερα για τις ξερικές- θα πρέπει να συνυπολογιστεί. Σχετικά με τη φετινή παραγωγή, θα πρέπει να ξέρετε ότι τα τελευταία τριάντα με σαράντα χρόνια δεν έχει υπάρξει ξανά τόσο μειωμένη.
Σε ό,τι αφορά δε, τις ποτιστικές ελιές δεν ισχύει αυτό πλέον. 
Τώρα σημασία έχει να δούμε τι μπορούμε να κάνουμε, γιατί υπάρχει τεράστιο πρόβλημα. Βεβαίως αυτό ισχύει για όλο τον ελληνικό λαό, με όλα τα μέτρα που παίρνονται. Ιδιαίτερα όμως, οι αγρότες δεν θα μπορούν να ξεκινήσουν καμμία καλλιέργεια. Θα αφήσουν τα δέντρα τους και τις ελιές εντελώς ακαλλιέργητες. Δεν πρόκειται να πάρουν καθόλου εισόδημα και δεν μπορούν να πληρώσουν ούτε μεροκάματο. 
Γι’ αυτό λοιπόν, όλοι εμείς πρέπει να βρούμε δυνατότητες και τρόπους.
Είπατε πριν, κύριε Υπουργέ, ότι απαγορεύεται η κρατική ενίσχυση κ.λπ.. Μπορούμε να ζητήσουμε, αφού έκανε την καταγραφή της ζημίας ο ΕΛΓΑ -όπως είπατε- καθεστώς εθνικής ενίσχυσης. Μπορεί να υπάρξει αυτή η δυνατότητα –εάν το εγκρίνουν- έστω και μετά από κάποιους μήνες -περίπου εννέα, το γνωρίζετε κι εσείς- εάν παρουσιάσουμε σωστά και σοβαρά τα στοιχεία τα οποία υπάρχουν. Δεν πρόκειται να πούμε ψέματα. Γνωρίζουν και ο κύριος Πρόεδρος από τα Χανιά και ο παριστάμενος Υπουργός από το Ηράκλειο ότι φέτος η χρονιά είναι τραγική για τους αγρότες.
Άρα λοιπόν, έχουμε τη δυνατότητα -και τα στοιχεία- να ζητήσουμε αυτήν την ενίσχυση. Και πρέπει να το κάνετε ιδιαίτερα φέτος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε, σας παρακαλώ.
Επίσης θέλω να σας πω και το εξής: Κάτι πρέπει να κάνουμε και με τα αγροτικά φάρμακα. Εγώ είχα ξεκινήσει μια προεργασία. Τουλάχιστον να κάνουμε αυτό που γίνεται και με τα φάρμακα για την υγεία μας. Να μειωθούν δηλαδή, οι τιμές στις οποίες πωλούνται, γιατί σε αυτήν την περίοδο κρίσης και μείωσης του εισοδήματος είναι υπερβολικές.
Ασχοληθείτε με το θέμα αυτό και θα δείτε ότι θα έχουμε πολλά περιθώρια να τους βοηθήσουμε. 
Και κάτι τελευταίο, κύριε Πρόεδρε: 
Ακούγονται, κύριε Υπουργέ, στις τηλεοράσεις απίστευτα νούμερα σε σχέση με τη φορολογία των αγροτικών τεμαχίων. Δεν πιστεύω ότι έχουν καμμία σχέση με την πραγματικότητα. Μάλλον δεν γνωρίζουν, διότι μιλάνε για 60, 70, 80 ευρώ. Ο καθένας λέει ό,τι θέλει στην τηλεόραση. Βεβαίως, εσείς θα το διαψεύσετε, αλλά δεν φτάνει αυτό. 
Πρέπει εσείς, ως Υπουργείο Αγροτικής Ανάπτυξης -και εσείς κύριε Υπουργέ που προέρχεστε από την επαρχία- να προστατέψετε τους παραγωγούς, ιδιαίτερα αυτούς οι οποίοι πράγματι παράγουν. Δεν είναι δυνατόν να βάλουμε φορολογία εκεί που θέλουμε την ανάπτυξη, όταν μάλιστα, λέμε ότι στηριζόμαστε όλοι στην αγροτική πρωτογενή ανάπτυξη και παραγωγή. 
Αυτό να ληφθεί σοβαρά υπ’ όψιν, γιατί ακούμε απίθανα πράγματα. Για παράδειγμα, λένε, «όταν κάποιος είναι πρώτος στη θάλασσα». Και αν είναι πρώτος στη θάλασσα και καλλιεργεί ελιές; Θα πληρώσει αντικειμενική αξία ως πρώτος στη θάλασσα; Όταν αλλάξει χρήση, βεβαίως και να φορολογηθεί. 
Όλα αυτά λοιπόν, πρέπει να σας απασχολήσουν και να μας απασχολήσουν όλους, για να έχουμε πρωτογενή παραγωγή στη χώρα και να μην υπάρξουν αδικίες. Θυμάμαι ότι κάποιοι Βουλευτές φώναζαν εδώ για το ΕΕΤΗΔΕ, ιδιαίτερα για την κατοικία στα βόρεια προάστια. Λοιπόν, να μην ωφεληθούν αυτοί και την πληρώσουν οι αγρότες.
Ευχαριστώ, κύριε Υπουργέ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Γνωρίζετε πολύ καλά, κύριε συνάδελφε, ότι ο υφιστάμενος κανονισμός του ΕΛΓΑ δεν μπορεί να καλύψει τη ζημία που έχουμε από τη μειωμένη φετινή παραγωγή. Καλύπτει συγκεκριμένα φυσικά αίτια, παγετό, χαλάζι, πλημμύρες, καύσωνα, ανεμοθύελλα κ.λπ.. Η μειωμένη όμως παραγωγή, όπως και εσείς είπατε, μπορεί να ενταχθεί σε Πρόγραμμα Κρατικών Οικονομικών Ενισχύσεων, ΠΣΕΑ.
Για να υπάρχει Πρόγραμμα Κρατικών Οικονομικών Ενισχύσεων, γνωρίζετε ότι θα πρέπει να υπάρχουν κάποιες βασικές προϋποθέσεις, που, εν προκειμένω, νομίζω μπορούμε να πούμε ότι υφίστανται. Να τεκμηριώνεται, δηλαδή, επιστημονικά από επιτροπή, η απώλεια της παραγωγής, ως αποτέλεσμα δυσμενών καιρικών συνθηκών, το ύψος της ζημίας να είναι πάνω από 30% σε επίπεδο περιφερειακής ενότητας, σε σχέση με το μέσο όρο της προηγούμενης τριετίας. Επίσης τα επίσημα μετεωρολογικά στοιχεία να επιβεβαιώνουν ότι πράγματι είχαμε δυσμενή καιρικά φαινόμενα και βεβαίως να εγκριθεί η σχετική δαπάνη από το Γενικό Λογιστήριο του Κράτους. 
Στο πλαίσιο αυτό ο ΕΛΓΑ παρακολουθεί την εξέλιξη του φαινομένου. Και θα συνεχίσει να την παρακολουθεί μέχρι την ολοκλήρωση της συγκομιδής, προκειμένου να διαμορφώσει συνολική εικόνα για το μέγεθος της ζημιάς.
Την ίδια ώρα οι περιφερειακές επιτροπές των περιφερειακών ενοτήτων προβαίνουν σε αξιολόγηση της ζημιάς, σύμφωνα με το άρθρο 10 του Κανονισμού Κρατικών Οικονομικών Ενισχύσεων. 
Όπως ξέρετε, έργο της περιφερειακής επιτροπής είναι η αξιολόγηση, ο προσδιορισμός με ακρίβεια των ζωνών που επλήγησαν από το έκτακτο περιστατικό και η αξιολόγηση των ενδεχόμενων ζημιών. Στη συνέχεια συντάσσει έκθεση με την οποία προτείνει την ένταξη της ζημιάς στα ΠΣΕΑ ή την απόρριψή της. 
Όσον αφορά το χρόνο υποβολής των ΠΣΕΑ, κύριε Πρόεδρε, επιτρέψτε μου να δώσω μία απάντηση, γιατί κατά καιρούς στην Αίθουσα υπάρχουν τέτοια ερωτηματικά: 
Ο χρόνος υποβολής των ΠΣΕΑ στην Ευρωπαϊκή Επιτροπή γίνεται μία φορά στην αρχή της νέας χρονιάς, αφού συνεκτιμηθεί το μέγεθος της ζημιάς. Και αυτό διότι, όταν υποβάλλεται ο σχετικός φάκελος στην Ευρωπαϊκή Ένωση, θα πρέπει να είναι πλήρως τεκμηριωμένος, με όλα τα στοιχεία του έτους ζημιάς. Αλλιώς, εάν ο φάκελος υποβληθεί νωρίτερα και θεωρηθεί ότι δεν έχει όλα τα στοιχεία, δεν έχει την πληρότητα, είναι πολύ πιθανόν να μην εγκριθεί από την Ευρωπαϊκή Επιτροπή.
Τέλος θα ήθελα να επισημάνω ότι ο ΕΛΓΑ καταβάλλει σημαντικές προσπάθειες για την επιτάχυνση των διαδικασιών έγκρισης από την Ευρωπαϊκή Επιτροπή των Προγραμμάτων Κρατικών Οικονομικών Ενισχύσεων. Ήδη έχουμε σημαντικά αποτελέσματα προς την κατεύθυνση αυτή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού) 
Κύριε Πρόεδρε, θα ήθελα την ανοχή σας. 
Όπως ξέρετε, για τις περσινές πυρκαγιές που είχαμε στη Χίο, υποβλήθηκε πρόγραμμα στις 27 Δεκεμβρίου του 2012, το οποίο εγκρίθηκε από την Ευρωπαϊκή Επιτροπή στις 23 Μαΐου και βρίσκεται σε διαδικασία λήψης ΦΕΚ. Τον Οκτώβριο λοιπόν, θα υπάρχει επίσημη ανακοίνωση από τον ΕΛΓΑ, προκειμένου να κριθούν οι δικαιούχοι για τη χορήγηση της ενίσχυσης.
Όσον αφορά τα άλλα δύο ζητήματα που θέσατε, κύριε συνάδελφε, για τα φυτοφάρμακα, το θέμα το γνωρίζουμε και επιχειρούμε να το αντιμετωπίσουμε οριστικά. Θα υπάρχει πρόνοια στο νομοσχέδιο που θα καταθέσει σύντομα το Υπουργείο μας για την ηλεκτρονική συνταγογράφηση. Ελπίζουμε ότι θα συμβάλει στην αντιμετώπιση αυτού του ζητήματος που θέσατε και εσείς. 
Τέλος για τη φορολόγηση των αγροτεμαχίων, που τόσος θόρυβος γίνεται, θα ήθελα και εγώ από αυτό το Βήμα να διαψεύσω τις πληροφορίες που ακούγονται από διάφορα μέσα ενημέρωσης για φορολόγηση της τάξεως των 70 και 80 ευρώ το στρέμμα. Δεν έχουν δόση αληθείας αυτά. Η τιμή βάσης για τη φορολόγηση των αγροτεμαχίων είναι 1,5 ευρώ το στρέμμα. Βεβαίως θα υπάρχουν διάφοροι συντελεστές, εάν είναι ξερικές ή ποτιστικές οι καλλιέργειες, εάν είναι μονοετείς ή πολυετείς κ.ο.κ..
Σε κάθε περίπτωση, οι αγρότες θα κληθούν με βάση τις πραγματικές τους δυνάμεις να συνεισφέρουν στην εθνική προσπάθεια που καταβάλλει η χώρα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, θα μου επιτρέψετε να σας πω σχετικά με αυτό που είπατε στην πρωτολογία σας, ότι δηλαδή το φαινόμενο της μη παραγωγής ελιάς και ελαιολάδου φέτος, μπορεί να οφείλεται στο ότι τη μια χρονιά παράγουν ελιές και την άλλη δεν παράγουν, πως δεν ισχύει, διότι μπορεί να συμβαίνει αυτό το πράγμα, αλλά δεν συμβαίνει όλα τα ελαιόδεντρα μιας περιοχής να είναι φέτος γεμάτα και την επόμενη άδεια. Στο ένα κτήμα είναι, στο άλλο δεν είναι. Είναι σταθερή η απόδοση κατά περιοχή και κατ’ έτος. Στο Νομό Χανίων είναι περίπου τριάντα χιλιάδες με τριάντα πέντε χιλιάδες τόνοι. Φέτος δεν είναι ούτε για το καντήλι. Και θα ξέρετε ότι αυτό οφείλεται στα έκτακτα καιρικά φαινόμενα, στους σφοδρούς, νότιους, θερμούς ανέμους που έφεραν και άμμο από την Αφρική. Το αποτέλεσμα ήταν στην ανθοφορία. Σε ορισμένες περιοχές δεν υπάρχει ούτε σταγόνα λάδι. Θα πρέπει να αντιμετωπιστεί κάτω από αυτά τα δεδομένα το πρόβλημα.
Εισερχόμεθα στη συζήτηση της τέταρτης με αριθμό 31/12-9-2013 επίκαιρης ερώτησης του Βουλευτή Β΄ Αθηνών του Λαϊκού Συνδέσμου-Χρυσή Αυγή κ. Ηλία Παναγιώταρου προς τους Υπουργούς Εργασίας, Κοινωνικής Ασφάλισης και Πρόνοιας και Υγείας, σχετικά με την αδυναμία καταβολής των εισφορών των ασφαλισμένων του Οργανισμού Ασφάλισης Ελεύθερων Επαγγελματιών (ΟΑΕΕ) λόγω της κρίσης. 
Στον κύριο συνάδελφο θα απαντήσει ο Υφυπουργός Εργασίας κ. Βασίλειος Κεγκέρογλου.
Κύριε συνάδελφε, έχετε το λόγο για δύο λεπτά για να αναπτύξετε την επίκαιρη ερώτησή σας.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε. 
Θα διαβάσω μία καταγγελία που μας έχει έρθει τελευταία, ενώ μας έχουν έρθει και πάρα πολλές άλλες. 
Η καταγγελία λοιπόν, έχει ως εξής: «Λέγομαι Βασίλης Χατζηδημητριάδης και είμαι εξήντα τριών χρόνων. Πρόσφατα κατέθεσα τα χαρτιά μου για σύνταξη. Το πρόβλημα είναι ότι τα τελευταία τρία χρόνια αδυνατούσα να πληρώσω τις εισφορές μου –το ίδιο συμβαίνει και με εκατοντάδες χιλιάδες Έλληνες πολίτες- και είχα την ελπίδα ότι θα μπορούσε να εξοφληθεί το υπόλοιπο που υπήρχε με τη σύνταξη. Δυστυχώς όμως, όπως φαίνεται και στο επισυναπτόμενο έγγραφο από τον ΟΑΕΕ, μου ζητούσαν 5.500 ευρώ μετρητά μέσα σε δύο μήνες, κάτι το οποίο αδυνατούσα και αδυνατώ να καταβάλω. 
Η προθεσμία των δύο μηνών παρήλθε και μου λένε τώρα ότι όχι μόνο πρέπει να καταβάλω όλο το ποσό και μετά να αρχίσω να παίρνω σύνταξη, αλλά ότι χάνω και όλα τα αναδρομικά. Ξέρω θα μου πείτε ότι αυτό λέει ο νόμος, αλλά ποιος νόμος αφήνει έναν ηλικιωμένο μετά από σαράντα χρόνια εργασίας χωρίς σύνταξη και χωρίς περίθαλψη μόνο και μόνο, επειδή αδυνατεί να πληρώσει τις εισφορές των τελευταίων τριών χρόνων λόγω κρίσης;». 
Στο σημείο αυτό λοιπόν, εγώ θα ήθελα να προσθέσω το εξής: Στα χρέη που έχει ο εν λόγω κύριος προς τον ΟΑΕΕ, αλλά και εκατοντάδες χιλιάδες Έλληνες πολίτες, είναι και το κομμάτι της υγείας. Και δυστυχώς, ξέρουμε όλοι ότι ενώ δεν είχαν τη δυνατότητα να έχουν περίθαλψη, επειδή όφειλαν τις εισφορές τους, το πρώην ΤΕΒΕ και νυν ΟΑΕΕ, τους χρεώνει κανονικά και την περίθαλψη την οποία δεν είχαν τη δυνατότητα να έχουν. 
Σας έχουμε κάνει, λοιπόν, αλλά και σας κάνουμε τις εξής ερωτήσεις: Για ποιο λόγο δεν πρέπει να πληρώνουν όλοι οι ασφαλισμένοι τις ίδιες εισφορές για υγειονομική περίθαλψη στον ΕΟΠΥΥ; Διότι ξέρετε ότι υπάρχει και μια μεγάλη διαφορά με κάποιους άλλους ασφαλισμένους στο ΙΚΑ. Όμως, για τις ίδιες αιτήσεις παροχής, οι μεν ελεύθεροι επαγγελματίες καλούνται να πληρώνουν τριακόσιες εξήντα μέρες ασφάλισης και οι μεν μισθωτοί του ΙΚΑ μόνο πενήντα ημέρες ασφάλισης. 
Θα προχωρήσετε λοιπόν, σε κάποια ενιαία ρύθμιση όλων των ασφαλισμένων με βάση τις ετήσιες εισφορές των μισθωτών του ΙΚΑ, προκειμένου με το ελάχιστο κόστος να έχουν όλοι πρόσβαση σε υπηρεσίες υγείας και όχι μόνο οι παράνομοι αλλοδαποί οι οποίοι χωρίς ΑΦΜ «μπουκάρουν» μέσα και περιθάλπονται απολύτως δωρεάν, ώστε μ’ αυτόν τον τρόπο να μειωθούν οι συνολικές ετήσιες εισφορές των ελευθέρων επαγγελματιών; 
Για ποιο λόγο δεν θεσπίζετε παύση των πλειστηριασμών και ως προς τις ληξιπρόθεσμες οφειλές των ασφαλισμένων προς τους οργανισμούς ασφάλισης, όπως ισχύει στις ιδιωτικές διαφορές έως 31-12-2013, καθ’ όσον η οικονομία εξακολουθεί να βρίσκεται σε πορεία ύφεσης, όπως εδώ και πολλά χρόνια; 
Δεύτερον, θα ικανοποιηθεί το αίτημα χιλιάδων ελεύθερων επαγγελματιών που έχουν δεχθεί βάναυσα πλήγματα από την οικονομική κρίση και ζητούν να τροποποιηθεί η κείμενη νομοθεσία, ώστε κατά τη διαδικασία ρύθμισης οφειλών να μην υπολογίζεται το ποσό –απολύτως λογικό- που αναλογεί στην ιατροφαρμακευτική περίθαλψη που δεν είχαν, κατά το διάστημα που οι ασφαλισμένοι δεν ήταν ενήμεροι και δεν λάμβαναν παροχές; 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας κ. Κεγκέρογλου για τρία λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Οι ερωτήσεις ήταν τέσσερις, προσθέσατε και μία ακόμα, με αποτέλεσμα να έχουμε πέντε ερωτήσεις.</Speech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Η πιο σημαντική είναι αυτή με την καταγγελία.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Πράγματι το θέμα το οποίο θέτετε είναι πάρα πολύ σοβαρό και οι ερωτήσεις θα μπορούσαν πράγματι να ήταν δέκα. Πιστεύω ότι όλο το ζήτημα αποτελεί μια ενότητα, γιατί από την κρίση έχουν πληγεί κυρίως οι μικροεπαγγελματίες, αλλά και οι εργαζόμενοι. Οι επιπτώσεις αυτές είναι πάρα πολύ σημαντικές και συμβάλλουν στην αδυναμία τους να καταβάλουν εισφορές, με αποτέλεσμα να έχουμε συσσώρευση και για το διάστημα πριν από την 31η Δεκεμβρίου, αλλά και μέσα στο 2013. 
Η ρύθμιση η οποία ψηφίστηκε από τη Βουλή την άνοιξη, έδινε τη δυνατότητα για τη ρύθμιση των οφειλών με κάποιες προϋποθέσεις σε σαράντα οκτώ δόσεις, αλλά είχε σημαντικά προβλήματα, κάτι που φάνηκε από την πρώτη αξιολόγηση, αλλά και από τον αριθμό των επαγγελματιών που ζήτησαν να ενταχθούν. Για το λόγο αυτό και απαντώντας σε ερώτηση συναδέλφου του δικού σας κόμματος, είπα ότι αξιολογούμε αυτήν τη ρύθμιση, προκειμένου να τη βελτιώσουμε και να την προσαρμόσουμε, έτσι ώστε να μπορέσουν να ενταχθούν πολύ περισσότεροι. Ρύθμιση σημαίνει τη δυνατότητα να μπορείς να πληρώσεις, αλλά σημαίνει σίγουρα και την ιατροφαρμακευτική κάλυψη. 
Έτσι λοιπόν, αφαιρέθηκε η προϋπόθεση που υπήρχε για τη φορολογική ενημερότητα και προβλέφθηκε η ρύθμιση των οφειλών του 2013 σε δώδεκα μηνιαίες δόσεις. Και αυτή η ρύθμιση-προσαρμογή που έγινε, θα κριθεί και θα αξιολογηθεί και αυτή. 
Βεβαίως πρέπει να σας πω ότι αυξήθηκε ο αριθμός των επαγγελματιών που είχαν ληξιπρόθεσμες οφειλές. Και όταν λέω αυξήθηκε, εννοώ ως προς τη συμμετοχή στο σύστημα. Υπήρξε δηλαδή ανταπόκριση. Επομένως βοήθησε αυτή η προσαρμογή η οποία έγινε, αν και υπάρχει ταυτόχρονα ένα μεγάλο ποσοστό ανθρώπων που δεν έχουν προσέλθει. 
Σήμερα το κύριο πρόβλημα που πιστεύω ότι αντιμετωπίζουμε -και είναι προβληματισμός όλων- είναι το θέμα της ιατροφαρμακευτικής περίθαλψης, όπως πολύ σωστά το θέσατε. 
Όμως, για να κλείσω την πρωτομιλία μου, να πω ότι στο ζήτημα που έχει να κάνει με τον συνταξιούχο που είναι εν’ όψει της συντάξεως και οφείλει εισφορές, υπάρχει η δυνατότητα ρύθμισης ποσού μέχρι 20.000. Εάν δηλαδή οφείλει τρία χρόνια, οι εισφορές αυτές μπορεί να είναι, με τις προσαυξήσεις, περίπου 15.000 ή και λιγότερα. Πιστεύω ότι καλύπτεται απ’ αυτήν τη ρύθμιση των 20.000. Εάν δεν καλύπτεται και υπερβαίνει και έχει, παραδείγματος χάριν, 22.000 με 2.000 μπορεί να ενταχθεί στη ρύθμιση. 
Υπάρχει ίσως μια σκέψη για αύξηση, αλλά δεν θα έλυνε το θέμα, μια και η παρακράτηση γίνεται μέσα σε συγκεκριμένο διάστημα από τη σύνταξή του πάλι. Δεν θα έχει δηλαδή πάλι τη δυνατότητα να επιβιώσει με μία σύνταξη, η οποία θα είναι πάρα πολύ μικρή, εάν του κρατάμε όλη τη σύνταξη. Υπάρχει όμως αυτή η δυνατότητα. 
Στη δευτερομιλία μου θα αναφερθώ στο θέμα της ιατροφαρμακευτικής περίθαλψης και των σκέψεων που υπάρχουν για την περαιτέρω διευκόλυνση των επαγγελματιών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Ορίστε, κύριε συνάδελφε, έχετε το λόγο για τρία λεπτά.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Καταθέτουμε για στα Πρακτικά την επιστολή προς τον ΟΑΕΕ, καθώς και το επισυναπτόμενο έγγραφο: Η οφειλή είναι κάτι παραπάνω από 20 χιλιάδες. Συγκεκριμένα είναι 21.679,08. 
(Στο σημείο αυτό ο Βουλευτής κ. Ηλίας Παναγιώταρος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Σίγουρα δεν έχουν πληγεί μόνο από την κρίση. Έχουν πληγεί και από τις-στην καλύτερη των περιπτώσεων- άστοχες, για να μην πούμε εγκληματικές, ενέργειες προκατόχων σας, όταν έβαλαν όλη την Ελλάδα και τα ταμεία είτε να παίζουν στο Χρηματιστήριο είτε να επενδύουν σε «τοξικά ομόλογα» είτε να κάνουν επενδύσεις υψηλού ρίσκου. Το αποτέλεσμα και στις τρεις περιπτώσεις ήταν το συγκεκριμένο, ότι χάθηκαν όλα τα λεφτά των ταμείων. Αυτό είναι ένα κομμάτι. 
Άλλο κομμάτι είναι, ότι δεν μας απαντήσατε εάν υπάρχει μέριμνα σχετικά με το τμήμα του χρέους κάποιου προς τον ΟΑΕΕ, που έχει να κάνει με την ιατροφαρμακευτική περίθαλψη, που ούτως ή άλλως δεν την είχε ούτε μπορούσε να την έχει. Αυτό είναι πάρα πολύ σοβαρό.  
Πάει κάποιος να κάνει ρύθμιση σε ένα χρέος του και μεγάλο κομμάτι αυτού του χρέους είναι για κάποιες παροχές και κάποιες υπηρεσίες, που ούτως ή άλλως δεν είχε τη δυνατότητα να τις έχει. Αυτό είναι απαράδεκτο. Είναι απάνθρωπο. Αυτό το κάνει μόνο το κράτος. Ούτε οι ιδιωτικές εταιρείες δεν το κάνουν. Δεν πληρώνεις έξι μήνες το συμβόλαιό σου; Κόβεται και τελειώνει η υπόθεση. Δεν συνεχίζουν να σε χρεώνουν μέχρι να πληρώσεις το πρώτο εξάμηνο ή το δεύτερο ή πάει λέγοντας. 
Η κατάσταση δεν πρόκειται να αλλάξει. Είπατε ότι με τη βελτιωμένη ρύθμιση υπήρξε αύξηση των ελευθέρων επαγγελματιών που πήγαν στον ΟΑΕΕ, για να κάνουν ρύθμιση. Ναι, οι απειροελάχιστοι έγιναν ελάχιστοι, γιατί περί αυτού πρόκειται. Η συντριπτική πλειοψηφία όλων όσων χρωστούν στον ΟΑΕΕ δεν πηγαίνουν καν, γιατί δεν έχουν τη δυνατότητα ούτε για την προκαταβολή! 
Η κατάσταση είναι τραγική και θα πρέπει να μεριμνήσετε άμεσα και ουσιαστικά, διότι βλέπουμε πως δεν υπάρχει προοπτική ανάκαμψης της οικονομίας, παρά όσα λένε οι συναρμόδιοι Υπουργοί σας -Οικονομικών, Οικονομίας, Εμπορίου και δεν ξέρουμε ποιος άλλος- ότι δηλαδή όλα πάνε ρολόι. Την κατάσταση τη βλέπετε και εσείς: Όλα τα μαγαζιά κλείνουν και αυτά που είναι ανοικτά, είναι για να κλείσουν τους επόμενους μήνες και υπάρχει ένας φαύλος κύκλος που οδηγεί μόνο στην καταστροφή. 
Θα ήθελα μια απάντηση, ειδικότερα για το θέμα των χρεών που έχουν να κάνουν με την ιατροφαρμακευτική περίθαλψη. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, με την ευκαιρία της επίκαιρης ερώτησής σας, θα ήθελα να σας πω πως έχω ενταχθεί σε ρύθμιση ως ελεύθερος επαγγελματίας και μάλιστα σε εποχή  που τα πράγματα ήταν πολύ καλύτερα για την οικονομία. Η πρώτη απορία που μου δημιουργήθηκε, ήταν ακριβώς αυτή: Μα αφού δεν είχα επί ενάμιση χρόνο -που είχα να πληρώσω- ιατροφαρμακευτική περίθαλψη, γιατί δεν χρειάστηκε να πάω -πόσω μάλλον αν χρειαζόταν- πώς θα πληρώσω εκ των υστέρων; Είναι ένα θέμα που έχει τεθεί απ’ όλες τις πτέρυγες και όχι μόνο από τους ίδιους τους ενδιαφερομένους. 
Η δυσκολία τήρησής του προσκρούει γενικότερα στο θέμα της καθολικότητας του ασφαλιστικού συστήματος και της δυνατότητας που θα δοθεί, να πληρώνονται μόνο τα ενενήντα ευρώ και όχι το κομμάτι που αφορά στο συνταξιοδοτικό, διότι εκεί οδηγεί η σκέψη σας. Αυτό δεν σημαίνει ότι δεν πρέπει να αντιμετωπιστεί, από τη στιγμή μάλιστα που -όπως σωστά είπατε και υποστηρίζουν και οι επαγγελματίες- όταν θα μπουν στη ρύθμιση, θα πληρώνουν το σύνολο του τιμήματος. 
Άρα θα πρέπει να βρούμε έναν τρόπο, ώστε να υπάρχει αυτή η δυνατότητα της ιατροφαρμακευτικής κάλυψης, χωρίς να δίνουμε κίνητρο για να «σπάσει» η καθολικότητα του ασφαλιστικού συστήματος και προφανώς, για να μην έχει δυνατότητα ο ΟΑΕΕ στη συνέχεια να προσφέρει καμμία από τις παροχές. Βέβαια γνωρίζουμε όλοι τις δυσκολίες καταβολής συντάξεων που υπάρχουν. Η καθολικότητα πρέπει να διαφυλαχθεί. 
Ταυτόχρονα πρέπει να αναζητήσουμε λύσεις, ούτως ώστε παραδείγματος χάριν, με την ένταξη στη ρύθμιση να υπάρχει για μεγαλύτερο διάστημα –λέω μία σκέψη– ασφαλιστική κάλυψη και να μη χρειάζεται κάθε μήνα να αναθεωρείται.</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember> : Σκέψη για διαγραφή υπάρχει;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τώρα μην γίνεστε ΣΥΡΙΖΑ. Τι θα διαγράψετε δηλαδή; Δεν κατάλαβα. Κάνετε κριτική σε άλλους και μετά έρχεστε και λέτε για διαγραφή. Σας παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μη διακόπτετε, κύριε Παναγιώταρε.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δηλαδή λέτε να διαγράψουμε τις 20.000 που οφείλει ο υποψήφιος συνταξιούχος.</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Το κομμάτι της ιατροφαρμακευτικής περίθαλψης που ούτως η άλλως δεν είχε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, παρακαλώ πολύ να τηρούμε τον Κανονισμό. Όταν ομιλεί ο οποιοσδήποτε, να μην διακόπτεται. 
Συνεχίστε, κύριε Υπουργέ.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Η δυνατότητα η οποία μπορεί να υπάρξει, με τις προτάσεις που σας είπα ότι έχουν κατατεθεί απ’ όλες τις πτέρυγες, θα πρέπει να εξεταστεί, ούτως ώστε, χωρίς να κινδυνεύσει ο οργανισμός, να μπορεί να παράσχει ιατροφαρμακευτική περίθαλψη σε ανθρώπους που έχουν την ανάγκη της και ταυτόχρονα την αδυναμία να εξοφλήσουν τις εισφορές. Με την ένταξη στη ρύθμιση -το ξαναλέω- γίνεται θεώρηση του βιβλιαρίου και έχουν την ιατροφαρμακευτική περίθαλψη την οποία χρειάζονται. 
Θα σας πω ένα παράδειγμα: Μπήκε στο νοσοκομείο άνθρωπος που δεν είχε βιβλιάριο και το νοσοκομείο τον δέχεται. Στη συνέχεια υπήρχε το περιθώριο μετά από την έξοδο του αλλά και πριν την έξοδο του να καλυφθεί, είτε εντασσόμενος στη ρύθμιση θεωρώντας το βιβλιάριο είτε με άλλο τρόπο, εφόσον πληρούσε τις προϋποθέσεις.
Έτσι λοιπόν, λύσεις υπάρχουν, απλώς είναι δύσκολες και κυρίως για τους επαγγελματίες που αναφερόμαστε, υπάρχει μία δυσανάλογη αντιμετώπιση. Αυτό φαίνεται εκ των πραγμάτων, γι’ αυτό είπα ότι πρέπει να εξετάσουμε και να αξιολογήσουμε ξανά αυτό το θέμα.
Το θέμα της δυνατότητας ένταξης στη ρύθμιση όμως, πρέπει να είναι πρώτο, όπως και το θέμα της δυνατότητας ακόμα και της μηνιαίας καταβολής των εισφορών αντί της διμηνιαίας που δυσκολεύει τα πράγματα, ακόμα κι αν είναι το ίδιο το ποσό που πληρώνει, σε άθροισμα δηλαδή δύο μηνών. Γι’ αυτό πρέπει να πω ότι έχει δοθεί κατεύθυνση στον ΟΑΕΕ, ούτως ώστε μέχρι το τέλος του έτους να επιτευχθεί η μηνιαία καταβολή των εισφορών που θα διευκολύνει τα πράγματα. Με την ένταξη στη ρύθμιση υπάρχει η δυνατότητα να μειώσει κατά δύο κλίμακες τις ασφαλιστικές εισφορές, να ενταχθεί μέχρι δύο κλίμακες χαμηλότερα και με αυτόν τον τρόπο να μειώσει τη μηνιαία υποχρέωσή του. Αυτές οι προσαρμογές λοιπόν που έγιναν βοηθούν. 
Ξαναλέω ότι για το συνταξιούχο και γι’ αυτόν που είναι πριν τη σύνταξη υπάρχει δυνατότητα ρύθμισης μέχρι 20.000 ευρώ και να παρακρατούνται σταδιακά, μέχρι σαράντα μήνες από τη σύνταξη του. 
Επίσης θα σας πω ότι, παρά το ότι οφειλές από 5.000 και πάνω πάνε στο ΚΕΑΟ για είσπραξη, αυτό δεν σημαίνει ότι η ποινικοποίηση άλλαξε όριο από 20.000 που έχει οριστεί και πήγε στις 5.000. Το «πέντε χιλιάδες» αφορά μόνο τα μέτρα είσπραξης και όχι την ποινικοποίηση της οφειλής, η οποία παραμένει στις 20.000 ευρώ και πάνω.
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Κυρίες και κύριοι συνάδελφοι, ο Βουλευτής Αιτωλοακαρνανίας της Νέας Δημοκρατίας κ. Μάριος Σαλμάς αιτείται διήμερη άδεια απουσίας για το εξωτερικό. Το Τμήμα εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το Τμήμα ενέκρινε τη ζητηθείσα άδεια.
Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων. Εισερχόμεθα στην αναφορά που θα γίνει από το Προεδρείο της Βουλής, τους εκπροσώπους των Κοινοβουλευτικών Ομάδων και της Κυβέρνησης για την Ημέρα Εθνικής Μνήμης της Γενοκτονίας των Ελλήνων της Μικράς Ασίας από το τουρκικό κράτος (14η Σεπτεμβρίου). Η συζήτηση θα ολοκληρωθεί με την τήρηση ενός λεπτού σιγής στη μνήμη των θυμάτων της γενοκτονίας. 
Κυρίες και κύριοι συνάδελφοι, στις 24 Σεπτεμβρίου του 1998 η Βουλή των Ελλήνων, τακτοποιώντας μια ιστορική εκκρεμότητα και ικανοποιώντας το πάγιο αίτημα των μικρασιατικών προσφυγικών οργανώσεων, έκανε ομόφωνα δεκτή πρόταση νόμου για την καθιέρωση της 14ης Σεπτεμβρίου, ως Ημέρας Εθνικής Μνήμης της Γενοκτονίας των Ελλήνων της Μικράς Ασίας από το τουρκικό κράτος. Και αν η επετειακή καθιέρωση μιας ημέρας μνήμης μπορεί να ηχεί συμβατική και τυπική, το περιεχόμενο αυτής της ημέρας μάς φέρνει όλους αντιμέτωπους με το νοσηρό και εκφυλιστικό φαινόμενο της γενοκτονίας, δηλαδή της συστηματικής προσπάθειας εξόντωσης μιας ομάδας ανθρώπων που ανήκουν στο ίδιο έθνος, την ίδια φυλή, την ίδια θρησκεία, το οποίο δυστυχώς δεν έχει εκλείψει μέχρι τις ημέρες μας. 
Η γενοκτονία των Ελλήνων της Μικράς Ασίας αποτέλεσε τη τραγική κατάληξη μιας από τις πλέον σημαντικές περιόδους της νεότερης ιστορίας της Ελλάδας λόγω των σημαντικών σε έκταση και σε βάθος αλληλένδετων γεγονότων, των οποίων οι επιπτώσεις επηρέασαν και ακόμα επηρεάζουν την πατρίδα μας. 
Η κατάρρευση των ελληνικών δυνάμεων το 1922 σήμανε το τέλος της Μεγάλης Ιδέας και οδήγησε στον εκριζωμό του ελληνικού στοιχείου, μετά από αιώνες ακμαίας οικονομικής, εμπορικής, πνευματικής και πολιτιστικής παρουσίας στην Ιωνία των φιλοσόφων του Ομήρου και του κοσμοπολιτισμού. 
Οι κυβερνήσεις των νεοτούρκων με την ωμή εθνικιστική πολιτική τους έναντι των θρησκευτικών πληθυσμών της πάλαι ποτέ Οθωμανικής Αυτοκρατορίας, ήδη από το 1914 εφήρμοσαν συστηματικό σχέδιο διωγμών του ελληνικού -και όχι μόνο- στοιχείου και εκτοπισμού στα τάγματα εργασίας. Οι εξοντωθέντες και οι αγνοούμενοι υπερβαίνουν το μισό εκατομμύριο.  
Μετά τη Μικρασιατική Καταστροφή, της Σμύρνης, σχεδόν ενάμισι εκατομμύριο Έλληνες της Μικράς Ασίας και του Πόντου πήραν το δρόμο της προσφυγιάς, εκλιπαρώντας για μια θέση σε ένα πλεούμενο με όλο το βιός τους συναγμένο σε μια κουβέρτα. 
Ο Γιώργος Σεφέρης στον «Τελευταίο Σταθμό», διερμηνεύοντας με ποιητική ευαισθησία τη δυσβάσταχτη πραγματικότητα της προσφυγιάς, γράφει: «Όμως τη σκέψη του πρόσφυγα, τη σκέψη του αιχμαλώτου, τη σκέψη του ανθρώπου που κατάντησε κι αυτός πραμάτεια, δοκίμασε να την αλλάξεις, δεν μπορείς».
Ο Γενικός Πρόξενος των Ηνωμένων Πολιτειών στη Σμύρνη Τζωρτζ Χόρτον, ο οποίος ήταν από τους τελευταίους που εγκατέλειψαν την πόλη-από τους ελάχιστους- με κίνδυνο τη ζωή του και έσωσε πολλούς Έλληνες, έγραψε για αυτά που εβίωσε στο περίφημο έργο του «Η Μάστιγα της Ασίας»: «Ένα από τα δυνατότερα συναισθήματα που πήρα μαζί μου από τη Σμύρνη, ήταν το συναίσθημα της ντροπής, γιατί ανήκα στο ανθρώπινο γένος». 
Μετά την εγκατάστασή τους στη μητέρα πατρίδα οι πρόσφυγες μπόλιασαν πολλαπλώς τον εθνικό κορμό με την εργατικότητα, την οξυδέρκεια, την επιχειρηματικότητα και την έφεση στο εμπόριο και τις επιστήμες, δίνοντας πνοή και ώθηση στο κλυδωνιζόμενο ελληνικό κράτος. Ποτέ όμως δεν λησμόνησαν τις παραδόσεις, τα ήθη και τα έθιμα των προγονικών τους εστιών και πάντοτε ζουν με το βουβό πόνο των οδυνηρών τους αναμνήσεων. 
Σήμερα κάτι λιγότερο από έναν αιώνα μετά, αν ο εορτασμός των νικηφόρων επετείων, οι οποίες διατηρούν ζωντανό το φρόνημα, τη συνοχή και την αλληλεγγύη του έθνους μας, θεωρείται καθολικά αυτονόητος, επιτρέψτε μου να πω ότι η αναμόχλευση και η διατήρηση στην εθνική μνήμη των εθνικών καταστροφών και περιπετειών –όπως ήταν η Μικρασιατική Καταστροφή- μπορεί να αποδειχθεί ακόμα πιο επωφελής. 
Οι εθνικές ήττες δεν πρέπει να λησμονούνται, υπό την προϋπόθεση, όμως, ότι η ανάμνησή τους δεν θα περιορίζεται σε κλαυθμούς, σπασμωδικές συναισθηματικές εξάρσεις και εκατέρωθεν επίρριψη ευθυνών, αλλά θα αποτελεί εργαλείο ιστορικού αναστοχασμού και εφαλτήριο βελτιώσεως της εθνικής σκέψης και δράσης.
Ακόμα περισσότερο, σε μια εποχή που οι αγαστές διακρατικές σχέσεις με τη γείτονα χώρα αποτελούν ακόμα ζητούμενο, με ανοιχτές εκκρεμότητες αλλά και απαραίτητη προϋπόθεση για την ειρηνική συμβίωση στην ευρύτερη περιοχή, η υπόμνηση τέτοιων τραγικών περιστατικών δεν αποσκοπεί ασφαλώς στο να διαιωνίσει τα μίση ή την αμοιβαία καχυποψία. Αντιθέτως, αποτελεί πρώτης τάξεως ευκαιρία για ουσιαστική ανυπόκριτη προσέγγιση, χωρίς αποσιωπήσεις ή εξωραϊσμούς, αλλά με νηφαλιότητα, αμοιβαίο σεβασμό και ανεκτικότητα. 
Σήμερα η Βουλή των Ελλήνων με σεβασμό, αποτίει το δέοντα φόρο τιμής στα χιλιάδες θύματα της Μικρασιατικής Καταστροφής. Καλούμε δε το σύνολο των Ελλήνων και ασφαλώς και τους απογόνους των ξεριζωμένων προσφύγων να μην ξεχάσουν τα δραματικά αυτά γεγονότα, διότι η ιστορική ατροφία και η απώλεια της εθνικής μνήμης εγκυμονούν, ασφαλώς, σοβαρούς κινδύνους.
Ευχαριστώ.
Το λόγο έχει τώρα, εκ μέρους της Κοινοβουλευτικής Ομάδας της Νέας Δημοκρατίας, ο Βουλευτής Τρικάλων κ. Ηλίας Βλαχογιάννης.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Κυρίες και κύριοι συνάδελφοι, εκ μέρους της παράταξης της Νέας Δημοκρατίας και του Προέδρου μας, του κ. Αντώνη Σαμαρά, αποτίουμε φόρο τιμής και μνήμης στους υπερπεντακοσίους χιλιάδες νεκρούς και αγνοουμένους του μικρασιατικού Ελληνισμού, θύματα συστηματικής και προμελετημένης πολιτικής πρακτικής των νεοτούρκων. 
Τιμούμε αυτούς που έπεσαν υπέρ πατρίδος, υπερασπιζόμενοι μία τρισχιλιετή ελληνική παρουσία στη γη της Μικράς Ασίας. Το αίμα εκατοντάδων χιλιάδων Ελλήνων, τα δάκρυα και ο πόνος ενός ολόκληρου λαού παραμένουν άσβεστα στη μνήμη των απανταχού Ελλήνων.
Λαοί που δεν τιμούν τους νεκρούς τους είναι λαοί χωρίς μνήμη, είναι λαοί χωρίς μέλλον. Έθνη που ξεχνούν την ιστορία τους, είναι καταδικασμένα στην αφάνεια. Η ιστορική μνήμη σφυρηλατεί την εθνική αυτογνωσία, εξασφαλίζει την εθνική συνέχεια και προάγει την εθνική ενότητα. Οι σφαγές, οι βιασμοί, οι δολοφονίες αθώων αμάχων δεν πρέπει και δεν μπορούν να ξεχαστούν. 
Η πυρπόληση και καταστροφή της Σμύρνης –και όχι ο συνωστισμός στην προκυμαία- αποτελεί σημείο ορόσημο για τον Ελληνισμό. Θυμόμαστε, για να μην ξεχάσουμε. 
Όταν η πατρίδα μας είχε συμμάχους, κυρίες και κύριοι συνάδελφοι, όταν υπήρχε εθνική ενότητα, μεγαλούργησε. Δημιούργησε το θαύμα των απελευθερωτικών αγώνων του ’12-’13 και την Ελλάδα της Συνθήκης των Σεβρών, την Ελλάδα των δύο ηπείρων και των πέντε θαλασσών. Όταν απομονώθηκε, όταν το έθνος διχάστηκε, πλήρωσε βαρύτατο τίμημα.
Με τη σημερινή Τουρκία είμαστε σύμμαχοι και γείτονες. Επιθυμούμε σχέσεις καλής γειτονίας, σχέσεις που θα εδράζονται στην αμοιβαία εμπιστοσύνη και αλληλοκατανόηση, παραδεχόμενοι όμως τα λάθη του παρελθόντος, έτσι ώστε να διδαχθούμε από αυτά, για να μην τα επαναλάβουμε.
Η Βουλή των Ελλήνων ομόφωνα το 1998 πήρε την απόφαση να τιμήσει την ημέρα αυτή, να τιμήσει τα θύματα της Μικράς Ασίας, τον ξεριζωμό των Ελλήνων. Έχουμε υποχρέωση να τιμούμε αυτά τα θύματα, να θυμούμαστε αυτά τα γεγονότα και κυρίως να σφυρηλατούμε την εθνική μας ενότητα, έτσι ώστε το έθνος μας και ο λαός μας να μην μπουν σε νέες περιπέτειες διαιρεμένοι, αλλά να μπουν ενωμένοι. Είμαστε όλοι σίγουροι ότι, όταν το ελληνικό έθνος είναι ενωμένο, δύσκολα νικιέται. 
Αιωνία η μνήμη αυτών που έδωσαν τη ζωή τους στο μικρασιατικό αγώνα. Αιωνία η μνήμη αυτών που άφησαν τις αλησμόνητες πατρίδες. Έχουμε υποχρέωση να συντηρούμε ζωντανή τη μνήμη. Η Νέα Δημοκρατία προς αυτήν την κατεύθυνση κινείται και θα κινηθεί. 
Αιωνία η μνήμη τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Παπαδημούλης, Κοινοβουλευτικός Εκπρόσωπος του ΣΥΡΙΖΑ. 
Ορίστε, κύριε συνάδελφε, έχετε το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε.
Η ημέρα μνήμης της γενοκτονίας των Ελλήνων της Μικράς Ασίας είναι βαθειά χαραγμένη με έναν οδυνηρό τρόπο στην ιστορική μνήμη όλων των Ελλήνων. Εκατομμύρια Ελληνίδες και Έλληνες έχουν ρίζα μικρασιατική και γνωρίζουν από τις διηγήσεις όσων επέζησαν –παππούδες, γιαγιάδες, γονείς- τι συνέβη, τα πολιτικά και στρατιωτικά λάθη της τότε ελληνικής ηγεσίας, τη γρήγορη ανασυγκρότηση του τουρκικού στρατού υπό τον Κεμάλ Ατατούρκ και κυρίως τα βρώμικα παιχνίδια και τα γεωπολιτικά συμφέροντα των τότε μεγάλων δυνάμεων στην περιοχή.
Αλλά ας μη γελιόμαστε, όλα αυτά συνέβαλαν και διευκόλυναν στο να υλοποιηθεί ένα μεγάλο σχέδιο εθνικής εκκαθάρισης, το οποίο είχαν αποφασίσει χρόνια πριν οι νεότουρκοι σε ένα μυστικό τους συνέδριο. Κι αυτά πια αποκαλύπτονται ακόμη κι από βιβλία Τούρκων συγγραφέων, που άρχισαν μετά από δεκαετίες σιωπής να εκδίδονται ακόμη και στην Τουρκία.
Κι έρχεται και η παγκόσμια επιστήμη, με καθυστέρηση βέβαια πολλών δεκαετιών, το 2007, με ψήφισμα της Διεθνούς Ένωσης των Ακαδημαϊκών για τις γενοκτονίες, να ομολογήσει και να αναγνωρίσει αυτό το έγκλημα της γενοκτονίας, γιατί η αναγνώριση του εγκλήματος μιας γενοκτονίας δεν είναι πράξη εξωτερικής πολιτικής, είναι υποχρέωση προς τα ανθρώπινα δικαιώματα.
Οι Μικρασιάτες πρόσφυγες που επέζησαν και που ήρθαν χωρίς τίποτα, μόνο με τα ρούχα που φορούσαν, όπως μπόρεσαν, μπόλιασαν θετικά την ελληνική κοινωνία σε όλους τους τομείς. Στη βιομηχανία, στην αγροτική παραγωγή, όπου επιτάχυναν και την αγροτική μεταρρύθμιση της τότε εποχής, στην εκπαίδευση, στον πολιτισμό, στα ήθη και στα έθιμα. 
Αλλά επειδή, όπως σωστά είπε κάποιος προηγούμενος συνάδελφος, πρέπει να διδασκόμαστε, να θυμηθούμε ότι όταν έφτασαν εδώ ρακένδυτοι και κυνηγημένοι, ως οι Ρωμιοί που έπρεπε να περαστούν λεπίδι από τους νεότουρκους, το κατεστημένο της τότε εποχής στην Ελλάδα τούς αντιμετώπισε –και διαβάστε τον Τύπο της εποχής- ως τουρκόσπορους, ως «πρόσφιγγες» κι όχι πρόσφυγες, ενώ πάρα πολλά λεφτά από προγράμματα που προορίζονταν για την αποκατάσταση των προσφύγων, φαγώθηκαν και χάθηκαν από τους επιτήδειους και από τους διαπλεκόμενους της τότε εποχής. 
Η δουλειά τους, το ήθος τους, η δημιουργικότητά τους, τους βοήθησε να ανασυγκροτηθούν –και το λέω γιατί έχω και την εμπειρία μιας μικρασιάτικης ρίζας στην καρδιά της οικογένειάς μου- και να μπολιάσουν και να βοηθήσουν την ελληνική οικονομία και κοινωνία.
Αλλά το γεγονός ότι η τότε γενοκτονία δεν αναγνωρίστηκε, δεν τιμωρήθηκε από το διεθνή παράγοντα, διευκόλυνε να γίνουν κι άλλες γενοκτονίες. Υπήρξαν και οι γενοκτονίες που προηγήθηκαν, όπως αυτή των Αρμενίων και των εβραίων. Κι όταν κάποιοι στρατηγοί της Βέρμαχτ είπαν στο Χίτλερ το ’39, μήπως το παρακάνει με την εκκαθάριση των εβραίων, τους είπε: «Ποιος θυμάται τους Αρμένιους και τους Έλληνες;».
Επομένως κάνουμε πάρα πολύ καλά, κύριε Πρόεδρε, που ανακαλούμε την ιστορική μνήμη και διδασκόμαστε, γιατί είμαστε ένα έθνος με ρίζες χιλιετιών, που έχει στη διαδρομή του και νίκες και ήττες.
Ο καλύτερος τρόπος να αναπολούμε αυτήν τη γενοκτονία και την ιστορικής έκτασης καταστροφή για τον Ελληνισμό της Μικράς Ασίας, υλοποιώντας την ομόφωνη απόφαση του Κοινοβουλίου, είναι χωρίς κραυγές να τιμούμε αυτούς τους ανθρώπους και να κρατάμε το αισιόδοξο μήνυμα ότι μπορείς με ηγεσία, με σχέδιο, με εθνική υπερηφάνεια και αξιοπρέπεια να αναδημιουργείς, να προοδεύεις, να εξελίσσεσαι. Αυτό στην Ελλάδα της κρίσης είναι ένα μήνυμα που πρέπει να μας προβληματίσει όλους.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ, κύριε συνάδελφε.
Το λόγο έχει ο κ. Σαχινίδης, ο οποίος θα μιλήσει για λογαριασμό της Κοινοβουλευτικής Ομάδας του Πανελλήνιου Σοσιαλιστικού Κινήματος.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Ευχαριστώ, κύριε Πρόεδρε.
Η Βουλή των Ελλήνων έχει ορίσει την 14η Σεπτεμβρίου ως Ημέρα Μνήμης της Γενοκτονίας των Ελλήνων της Μικράς Ασίας. Έχουν συμπληρωθεί ενενήντα τρία χρόνια από τη χρονιά που ο Ελληνισμός γνώρισε μια από τις μεγαλύτερες τραγωδίες στη νεότερη ιστορία του. Πολιτικές συγκρούσεις στην Ελλάδα, λανθασμένες πολιτικές εκτιμήσεις ως προς τις στρατηγικές στοχεύσεις της χώρας, αλλά και ως προς τις δυνατότητές της, ανατροπές στις διεθνείς συμμαχίες, αλλά και στο διεθνή συσχετισμό δυνάμεων, λανθασμένες αποφάσεις σε επίπεδο στρατιωτικής ηγεσίας είχαν ως αποτέλεσμα, το 1922 ο Ελληνισμός να ζήσει ένα σύγχρονο ισοδύναμο της ήττας του 1453 που οδήγησε στην Άλωση της Κωνσταντινούπολης. 
Επιμένω να αναφέρομαι στον Ελληνισμό και όχι στην Ελλάδα, γιατί για αιώνες Έλληνες ζούσαν, δραστηριοποιούνταν οικονομικά και κοινωνικά και παρήγαγαν ελληνικό πολιτισμό έξω από τα γεωγραφικά όρια που οριοθετούν τη σημερινή Ελλάδα. Έλληνες που για αιώνες κατοικούσαν σε περιοχές της Μικράς Ασίας, της Ανατολικής Θράκης και του Πόντου αναγκάστηκαν μετά την ήττα να εγκαταλείψουν τις πατρογονικές τους εστίες και να εγκατασταθούν στην Ελλάδα.
Μεγάλωσα σε ένα προσφυγικό χωριό της Λάρισας στο οποίο εγκαταστάθηκαν οικογένειες προσφύγων από τον Πόντο -προέρχομαι από μια τέτοια οικογένεια- αλλά και κάποιες οικογένειες από την περιοχή της Σμύρνης. Μεγάλωσα ανάμεσα σε ανθρώπους που σε όλη τους τη ζωή, όταν έλεγαν πατρίδα, εννοούσαν τη Σμύρνη, το Ικόνιο, το Αϊβαλί, τη Σαμψούντα ή την Κερασούντα.
Γέροντες συγχωριανοί μου μας μιλούσαν για τη ζωή τους σε μέρη που εμείς ως μικρά παιδιά μόνο με τη δύναμη της παιδικής φαντασίας μπορούσαμε να προσεγγίσουμε. Εκεί μεγάλωσαν. Εκεί ήταν οι τάφοι των προγόνων τους, η γη που τους έδινε όσα χρειάζονταν για να συντηρήσουν τις οικογένειές τους. Οι άνθρωποι αυτοί με την καταστροφή έχασαν τα πάντα. Έχασαν παιδιά. Έχασαν σύζυγο. Έχασαν γονείς. Έχασαν αδέλφια. Έχασαν ανθρώπους αγαπημένους που ποτέ δεν ξανάδαν. Θυμάμαι τη γιαγιά μου να μου μιλάει για τα τρία παιδιά που έχασε στη διαδρομή για την Ελλάδα. Μα πάνω από όλα, πέρα από τους ανθρώπους έχασαν τη γη τους, το σπίτι τους και την περιουσία τους.  Έχασαν το είναι τους. 
Και ενώ μας μιλούσαν για τη σκληρότητα των ανθρώπων που τους κυνηγούσαν, για τις αγριότητες των Τσετών, την ίδια στιγμή μας μιλούσαν για φίλους Τούρκους που προσπάθησαν να τους σώσουν και να τους προστατεύσουν. Άλλες φορές πάλι μας έλεγαν πώς μουσουλμάνοι πήγαιναν στα σπίτια τους και ζητούσαν τα εικονίσματα της Παναγίας και του Αγίου Γεωργίου, όταν τα μικρά τους παιδιά ήταν άρρωστα να τα βάλουν δίπλα στα παιδιά τους, αλλά και για τις δυσκολίες που αντιμετώπισαν όταν ήρθαν στην Ελλάδα, ξένοι στην Οθωμανική Αυτοκρατορία, αλλά τουρκόσποροι και ξενομερίτες για πολλούς εδώ στην Ελλάδα. 
Γρήγορα όμως, παρά την τεράστια καταστροφή κατάφεραν να ξεκινήσουν από το μηδέν και να ξαναχτίσουν ό,τι έχασαν και με τη δική τους συνεισφορά βοήθησαν στην πολιτική, κοινωνική και οικονομική ανάκαμψη της κατεστραμμένης Ελλάδας. Οι πρόσφυγες της Μικράς Ασίας όπως και οι υπόλοιποι πρόσφυγες του Πόντου και της Ανατολικής Θράκης, διακρίθηκαν σε όλους τους χώρους της ανθρώπινης δραστηριότητας. Με τις διηγήσεις τους, τα τραγούδια τους και τους χορούς τους πέτυχαν να κρατήσουν ζωντανή την αγάπη για τις χαμένες πατρίδες και στην καρδιά των παιδιών τους και των εγγονών τους, αλλά κράτησαν ζωντανή και τη μνήμη για τις θυσίες και την καταστροφή του μικρασιατικού Ελληνισμού.
Η Ελλάδα και ο Ελληνισμός μετά το 1922 γνώρισαν ξανά και άλλες περιπέτειες, πολεμικές, οικονομικές και κοινωνικές. Αν κάτι πρέπει να διδαχθούμε από τις θυσίες και την καταστροφή του Ελληνισμού της Μικράς Ασίας και όχι μόνο, είναι ότι η Ελλάδα πρέπει να διεκδικεί το σεβασμό των γειτόνων της, αλλά και να σέβεται τους γείτονές της κι αυτό προϋποθέτει ότι η Ελλάδα κάνει ό,τι χρειάζεται, για να μπορεί να στέκεται μόνη της στα πόδια της, να μην εξαρτάται από άλλους, να θέτει ρεαλιστικούς στόχους, να μην υποκύπτει σε μαξιμαλιστικές, εθνικιστικές στοχεύσεις, μα πάνω από όλα, διεκδικώντας το σεβασμό στη δική της θρησκεία αλλά και τον πολιτισμό, να σέβεται τη διαφορετικότητα στη θρησκεία και τον πολιτισμό των άλλων πολιτών.
Είναι χρέος μας, εδώ στη Βουλή, να υπενθυμίζουμε τι συνέβη στους Έλληνες της Μικράς Ασίας. Αιωνία η μνήμη όλων των Ελλήνων Μικρασιατών που χάθηκαν με τη μεγάλη αυτή καταστροφή του Ελληνισμού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Γαβριήλ Αβραμίδης, Βουλευτής Α΄ Θεσσαλονίκης, εκ μέρους της Κοινοβουλευτικής Ομάδας των Ανεξάρτητων Ελλήνων.
Ορίστε, κύριε συνάδελφε.</ChairmanSpeech>
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, έχω την τιμή, εκ μέρους της Κοινοβουλευτικής Ομάδας των Ανεξαρτήτων Ελλήνων, να κάνω αυτήν τη σύντομη αναφορά στην Ημέρα Εθνικής Μνήμης της Γενοκτονίας των Ελλήνων της Μικράς Ασίας από το τουρκικό κράτος. Όπως ανεφέρθη προηγουμένως στις 24 Σεπτεμβρίου του 1998 η Βουλή μας ομόφωνα, αφού συζήτησε προηγουμένως, καθιέρωσε την 14η Σεπτεμβρίου, την  ημέρα της πυρπόλησης και της καταστροφής της Σμύρνης, ως Ημέρα Εθνικής Μνήμης της Γενοκτονίας των Ελλήνων της Μικράς Ασίας από το τουρκικό κράτος.
Για την ιστορία να θυμίσουμε ότι την πρωτοβουλία είχαν τρεις Βουλευτές τότε κυβερνητικού κόμματος με μικρασιατική καταγωγή, ο Γιάννης Καψής, ο Γιάννης Διαμαντίδης και το Γιάννης Χαραλάμπους, οι οποίοι είχαν καταθέσει τη σχετική πρόταση νόμου στις 12 Μαΐου του 1997. 
Έχει ενδιαφέρον να κάνουμε μια μικρή σημείωση από την εισηγητική έκθεση, την οποία ανέφεραν τότε. Η κατάρρευση των ελληνικών δυνάμεων του 1922 στη Μικρά Ασία, οι σφαγές, οι λεηλασίες και η προσφυγιά που ακολούθησαν, αποτελούν το αποκορύφωμα μιας συστηματικής προσπάθειας εξόντωσης του ελληνικού στοιχείου από τα χώματα της Μικράς Ασίας που έβαλε τέρμα στην τρισχιλιετή παρουσία του στην πέραν του Αιγαίου Ελλάδα, μια περιοχή όπου αναπτύχθηκε η ωριμότερη φάση του ελληνικού πολιτισμού. 
Την τερατώδη αυτή γερμανική σύλληψη πρώτοι οι νεότουρκοι ανέλαβαν να κάνουν πράξη. Έχω εδώ μπροστά μου το βιβλίο του Μιχαήλ Ροδά, μια παλιά έκδοση - ανατύπωση του 1978 για το πώς η Γερμανία κατέστρεψε τον Ελληνισμό της Τουρκίας, διότι τη συνευθύνη και τη συνενοχή για το έγκλημα της γενοκτονίας των Ελλήνων της Μικράς Ασίας, του Πόντου, της Ανατολικής Θράκης έχει μαζί με το τουρκικό κράτος και το τότε γερμανικό κράτος. Αυτή είναι η ιστορική αλήθεια και τότε ήταν οι εταιρείες οι οποίες και σήμερα είναι ισχυρές και διεισδύουν ήταν και η Deutsche Bank και η «SIEMENS» και άλλες εταιρείες, που ήθελαν να έχουν πραγματικά κυρίαρχο ρόλο, εκτοπίζοντας και τους Εγγλέζους και τους Γάλλους, αλλά ουσιαστικά οδηγώντας σε εξαφάνιση τους ανταγωνιστές τους. 
(Θόρυβος στην Αίθουσα)
Αν υπάρξει ησυχία θα συνεχίσω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, ησυχία, κύριοι συνάδελφοι.</ChairmanSpeech>
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Οφείλουμε όμως, να πούμε το εξής: Έμεινε ουσιαστικά κενό γράμμα η απόφαση αυτή της Βουλής των Ελλήνων, διότι το προεδρικό διάταγμα που υπεγράφη από τον Υπουργό Πολιτισμού στις 9 Φεβρουαρίου του 2001, εν συνεχεία πάγωσε μετά από εμφανείς και αφανείς παρεμβάσεις. 
Στα «ΝΕΑ» της 24ης Φεβρουαρίου του 2001 διαβάζουμε τα εξής: «Παρά το ότι η ψήφιση του νόμου είχε γίνει ομόφωνα», κάποιοι είχαν εκφράσει τότε την άποψη ότι στόχος της ενέργειας αυτής ήταν η παρενόχληση της πολιτικής της βήμα προς βήμα προσέγγισης με την Τουρκία, «μια μερίδα του πολιτικού κόσμου αναθεώρησε τη στάση της,  ζητώντας την ακύρωση του νόμου, υιοθετώντας το σκεπτικό ότι ο όρος «γενοκτονία» δεν ανταποκρίνεται στην ιστορική πραγματικότητα. Επανεξετάζοντας τα δεδομένα και λαμβάνοντας υπ&apos; όψιν την ελληνοτουρκική προσέγγιση των τελευταίων ετών, η κυβέρνηση αποφάσισε να απαλείψει τον όρο «γενοκτονία» από το επίμαχο προεδρικό διάταγμα». 
Είναι κανείς από εμάς εδώ περήφανος για την απάλειψη του όρου «γενοκτονία» από το προεδρικό διάταγμα; 
Είναι μια απλή αριθμητική πράξη. Μπορεί να μας δείξει πόσα ήταν τα θύματα αυτής της γενοκτονίας. Οι Έλληνες της Οθωμανικής Αυτοκρατορίας πριν από το 1914 ήταν δύο εκατομμύρια διακόσιες χιλιάδες. Ένα εκατομμύριο οχτακόσιες χιλιάδες κατοικούσαν στην Μικρά Ασία και στον Πόντο και τετρακόσιες χιλιάδες στην Ανατολική Θράκη και στην Κωνσταντινούπολη. Στην Ελλάδα ήρθαν περίπου ένα εκατομμύριο διακόσιες πενήντα χιλιάδες, σύμφωνα με τα στοιχεία της απογραφής του 1928. Άρα μιλάμε για απώλεια ενός εκατομμυρίου Ελλήνων. 
Το έγκλημα της γενοκτονίας των Ελλήνων της Μικράς Ασίας είναι ένα ενιαίο έγκλημα που σχεδίασαν οι νεότουρκοι το 1908 με υποκίνηση των Γερμανών. Ήταν ο Γερμανός στρατηγός Λίμαν φον Σάντερς αυτός ο οποίος εισηγήθηκε τη δημιουργία των ταγμάτων εργασίας, των Αμελέ Ταμπουρού, όπου εξοντώθηκε και ο αδελφός της γιαγιάς μου. Ήταν αυτός που εισηγήθηκε τον εκτοπισμό από τα παράλια της Μικράς Ασίας και του Πόντου στο εσωτερικό. 
Βεβαίως ο στόχος αυτός επιτεύχθηκε. Το 1908 είχαμε το συνέδριο των νεότουρκων. Το 1919 -ιστορικός σταθμός- πραγματοποιήθηκε η απόβαση του Μουσταφά Κεμάλ Πασά, του μετέπειτα επονομασθέντος Ατατούρκ, που σημαίνει πατέρας των Τούρκων, στη Σαμψούντα. Τέλος το 1922 είχαμε την καταστροφή της Σμύρνης. 
Εμείς δεν κάναμε αυτό που έπρεπε ως χώρα, ως κράτος. Το Κοινοβούλιο έκανε τότε αυτό που μπορούσε με βάση τα δεδομένα. Υπάρχει ένα ζήτημα κατ’ αρχάς για την καθιέρωση μιας ενιαίας Ημέρας για τη Γενοκτονία των Ελλήνων της Οθωμανικής Αυτοκρατορίας, των Ελλήνων της Ανατολικής Θράκης, της Μικράς Ασίας και του Πόντου. Είναι ενιαίο το ζήτημα και συμπεριλαμβάνεται στο σχέδιο εξόντωσης των χριστιανικών λαών. 
Υπάρχουν ήδη αναγνωρίσεις με τον ενιαίο χαρακτήρα από άλλα κοινοβούλια, όπως τελευταία, το Μάιο, από το κοινοβούλιο της πολιτείας της Νέας Νότιας Ουαλίας στην Αυστραλία, καθώς και από κοινοβούλια χωρών αλλά και πολιτειών των Ηνωμένων Πολιτειών της Αμερικής. 
Τελειώνω λέγοντας το εξής: Καλό θα ήταν η χώρα μας, η Κυβέρνηση να δει και το ζήτημα της προστασίας των αρχαίων, μεσαιωνικών και νεότερων μνημείων μας στη σύγχρονη Τουρκία. 
Επίσης είναι ζήτημα εθνικής τιμής η δημιουργία στην πρωτεύουσα του κράτους ενός κεντρικού μνημείου για τα θύματα της γενοκτονίας των Ελλήνων στην Ανατολή, όπου θα έρχονται οι ξένοι ηγέτες να αποδίδουν φόρο τιμής. 
Επιπλέον θα πρέπει να μην ενταχθεί η ανταλλάξιμη περιουσία των προσφύγων -της οποίας το δημόσιο είναι μόνο διαχειριστής- στο ΤΑΙΠΕΔ και να μην εκποιηθεί, γιατί είναι δικαίωμα των απογόνων των διασωθέντων της γενοκτονίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, παρακαλώ, ολοκληρώστε.</ChairmanSpeech> 
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Ολοκληρώνω, κύριε Πρόεδρε. 
Τέλος, θα πρέπει να δημιουργηθεί ένα μουσείο των Ελλήνων της Ανατολής στις προσφυγικές πολυκατοικίες της λεωφόρου Αλεξάνδρας, κάτι που είναι πρόταση της Ένωσης Σμυρναίων. 
Ο καλύτερος τρόπος να τιμούμε τη μνήμη, είναι με αγώνες για την πλήρη αναγνώριση του εγκλήματος αυτού, διότι και για την ίδια την Τουρκία η αναγνώριση θα αποτελέσει πράξη λυτρωτική. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ο κ. Χρήστος Παππάς, Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή, εκ μέρους της Κοινοβουλευτικής Ομάδος του Κόμματος.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Είναι ημέρα εθνικής μνήμης για την ελληνική γη της Ιωνίας, Ημέρα Μνήμης για τη Γενοκτονία των Ελλήνων το 1922. 
Η Βουλή των Ελλήνων αποφάσισε με καθυστέρηση εβδομήντα και πλέον δεκαετιών, το 1998, να καθιερώσει διά νόμου τη 14η Σεπτεμβρίου ως Ημέρα Μνήμης του μικρασιατικού Ελληνισμού και της τουρκικής Γενοκτονίας. Προς τι άραγε αυτή η καθυστέρηση; 
Στο ερώτημα αυτό η απάντηση είναι απλή: Η καθυστέρηση οφείλεται στην τουρκοφοβία, αν όχι στην τουρκολαγνεία, όλων των κυβερνήσεων και καθεστώτων από το 1922 μέχρι σήμερα. 
Η Ελλάς, αν εξαιρέσει κανείς το περήφανο «ΟΧΙ» του 1940-1941 και τον ηρωικό αγώνα της ΕΟΚΑ στην Κύπρο το 1955-1959, φέρει ακόμα βαριά την ήττα της Μικράς Ασίας το 1922. 
Επί κυβερνήσεως στρατάρχου Παπάγου, όταν εξεδίδοντο διαταγές για ήπιο εορτασμό της εθνικής μας εορτής, της 25ης Μαρτίου, στη Θράκη μας, για να μην προκληθούν και δυσαρεστηθούν οι μειονοτικοί, για να μη δυσαρεστηθούν οι φίλοι μας και σύμμαχοι στο ΝΑΤΟ, μέχρι τις «ζεμπεκιές» του Γεωργίου-Τζέφρυ Παπανδρέου με τον Ισμαήλ Τζεμ και τις κουμπαριές του Κωνσταντίνου Καραμανλή με τον Ερντογάν, η ίδια τουρκόφιλη πολιτική του ραγιά πάντα! 
Την ώρα που τα τουρκικά μαχητικά κατέρριπταν στο Αιγαίο τον ήρωα σμηναγό Κωνσταντίνο Ηλιάκη το Μάιο του 2006, η ελληνική κυβέρνηση της Νέας Δημοκρατίας έκανε ακριβώς τα ίδια με την κυβέρνηση Σημίτη στα Ίμια, ό,τι έκανε με τους ήρωες Βλαχάκο, Καραθανάση και Γιαλοψό, αποκρύπτοντας δηλαδή την αλήθεια από τον ελληνικό λαό. 
Εμείς εδώ, κύριοι και κυρίες, είμαστε για να λέμε τις αλήθειες, όσο και αν σας πονάνε, αλήθειες που δικαιούται να μάθει ο ελληνικός λαός. Γι’ αυτό και προσβλέπει και ελπίζει στο εθνικιστικό κίνημα της Χρυσής Αυγής. 
Και φτάνουμε στο σήμερα, όπου σύσσωμο το καθεστώς προσκυνά τους Τούρκους σαν νέοι ραγιάδες και προσκυνά και το σφαγέα των Ελλήνων, Μουσταφά Κεμάλ. Φτάνουμε στο σήμερα, όπου η Κυβέρνηση του μνημονίου ξεπουλά λιμάνια, μαρίνες στους Τούρκους, κλείνει στρατιωτικά φυλάκια σε νησιά του αρχιπελάγους και τρέμει να κάνει πράξη την προεκλογική της εξαγγελία-υπόσχεση για ανακήρυξη της ΑΟΖ. 
Πέρασε ακριβώς ένας μήνας που πραγματοποιήθηκαν τα εγκαίνια του μουσείου στο σπίτι που έζησε τα νεανικά του χρόνια ο Μουσταφά Κεμάλ στην κατεχόμενη Θεσσαλονίκη. Γιατί ως γνωστόν, ο Κεμάλ γεννήθηκε σε ένα χωριό στο Λαγκαδά και ήρθε στη Θεσσαλονίκη σε ηλικία έξι ετών. Τα εγκαίνια έγιναν παρόντων του Υφυπουργού Εξωτερικών, κ. Γεροντόπουλου και του Τούρκου Υπουργού Πολιτισμού.  Τη στιγμή που η Τουρκία μετατρέπει το ναό της Αγίας Σοφίας στην Τραπεζούντα σε τζαμί και απεργάζεται το ίδιο για το αιώνιο μνημείο μας στην Κωνσταντινούπολη, ο Έλληνας Υφυπουργός Εξωτερικών στέκεται σε βάθρο στο σπίτι του Κεμάλ, ένα βάθρο στο οποίο είναι γραμμένο σε τρεις γλώσσες το εξής: «Ο Ατατούρκ…» -που σημαίνει στα τουρκικά πατέρας των Τούρκων, δηλαδή ο σφαγέας Μουσταφά Κεμάλ- «…γεννήθηκε σε αυτό το δωμάτιο, απεβίωσε στην Ιστανμπούλ» . Προσέξτε! Η Κωνσταντινούπολη σε τρεις γλώσσες αναφέρεται ως Ιστανμπούλ! 
Το καταθέτω για τα Πρακτικά.
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά φωτογραφία, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Αυτός είναι ο ραγιαδισμός σας, υποκριτές του αντισυνταγματικού τόξου. Κι έχετε το θράσος να τα βάζετε με τους Έλληνες πατριώτες, να κατηγορείτε και να λασπολογείτε τους εθνικιστές!
(Θόρυβος στην Αίθουσα-διαμαρτυρίες)</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Άμα σε χαλάει, τράβα στην Ιστανμπούλ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μέχρι τώρα έχετε διαπράξει επανειλημμένα ατοπήματα. Θα πρέπει να τα επισημάνω ….</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Στο Φρούραρχο. Ορίστε, ο Μουσταφά Κεμάλ, πάρτε και αυτά για τα Πρακτικά.
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά τις προαναφερθείσες φωτογραφίες, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κατ’ αρχάς, θα πρέπει να ανακαλέσετε τη φράση που είπατε για τους συναδέλφους μουσουλμάνους …</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Δείτε τις φωτογραφίες για τους συναδέλφους σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Παρακαλώ πολύ!</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ο κ. Γεροντόπουλος είχε το θράσος να φωτογραφηθεί και να μιλήσει σε βάθρο που έγραφε «Ιστανμπούλ».</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα τελειώσω, όχι με λόγια δικά μου, αλλά με λόγια του Περικλή Γιαννόπουλου. Εμείς, ξέρετε, με σπαθί την εθνική ομοψυχία -έτσι πιστεύουμε- με σπαθί την εθνική παραγωγή, με σπαθί το εθνικό όραμα λέμε και το λέμε με τα λόγια του Περικλή Γιαννόπουλου: «Πάψετε σαπιοδάσκαλοι και σαπιορήτορες, αναφορατζήδες να εξευτελίζετε τη φυλή. Πάψετε παλιόγριες τις κλάψες, τα σάλια, τα μελάνια και πιάστε το σπαθί». Αυτό είναι το καλύτερο μνημόσυνο στους πεσόντες της γενοκτονίας της τουρκικής θηριωδίας το 1922.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, παρακαλώ ησυχία! 
Κύριε Παππά, θα σας παρακαλέσω πάρα πολύ να συναινέσετε στη διαγραφή κάποιων φράσεων οι οποίες εκστομίσθηκαν από εσάς και οι οποίες είναι υβριστικές και προσβλητικές για το Κοινοβούλιο και για Έλληνες Βουλευτές.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Όχι, δεν συναινώ!</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με ευθύνη λοιπόν, του Προεδρείου θα διαγραφούν αυτές οι φράσεις. Και σας εφιστώ την προσοχή και σας παρακαλώ πολύ: Εδώ είναι Κοινοβούλιο και στο χώρο του Κοινοβουλίου η ευπρέπεια και ο σεβασμός θα πρέπει να κυριαρχούν στις τοποθετήσεις μας.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κι εσείς είστε Πρόεδρος όλης της Βουλής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εκτός Κοινοβουλίου, που είναι ευθύνη άλλων, θα κρίνεστε από άλλους. Εδώ όμως, παρακαλώ πάρα πολύ να μην επαναληφθούν αυτά τα πράγματα. Και θα διαγραφούν από τα Πρακτικά, σύμφωνα με το άρθρο 66, παράγραφος 6, όσα ελέχθησαν από εσάς, σχετικά με συναδέλφους και κρίνονται υβριστικά. 
Το λόγο έχει ο κ. Κυρίτσης, Βουλευτής Τρικάλων, εκ μέρους της Δημοκρατικής Αριστεράς.</ChairmanSpeech> 
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Κύριε Πρόεδρε, αγαπητοί συνάδελφοι, συμπληρώθηκαν φέτος ενενήντα ένα χρόνια από τη Μικρασιατική Καταστροφή, μιας από τις πλέον τραγικές στιγμές στην ελληνική ιστορία. 
Η σημερινή, λοιπόν, συνεδρίαση που αφιερώνεται στην Ημέρα Εθνικής Μνήμης της Γενοκτονίας των Ελλήνων της Μικράς Ασίας από το τουρκικό κράτος, είναι επιβεβλημένη. Οι θηριωδίες που διέπραξαν οι νεότουρκοι κατά τη διάρκεια των εθνικών εκκαθαρίσεων, κορυφώνονται με τον πυρπολισμό της Σμύρνης στις 14 Σεπτεμβρίου 1922. Συντελούνται σφαγές και λεηλασίες. Εκατοντάδες χιλιάδες πρόγονοί μας εξοντώνονται και ξεριζώνονται από τα πάτρια εδάφη της Μικράς Ασίας, καταφεύγοντας, για να σωθούν, στην προσφυγιά. 
Οπότε, η σημερινή συνεδρίαση αποτελεί τον ελάχιστο φόρο τιμής απέναντι σε αυτούς που έχασαν τότε τη ζωή τους, αλλά και απέναντι σε αυτούς που ξεριζώθηκαν από τα σπίτια τους, τη γη των προγόνων τους και που τα επόμενα χρόνια έδωσαν σκληρή μάχη για να φτιάξουν από το μηδέν τη ζωή τους και κληροδότησαν στις επόμενες γενεές τις μνήμες, τις παραδόσεις και τον πολιτισμό τους. 
Δεν θα πρέπει να παραβλέπουμε ότι κανένας λαός, κανένα έθνος δεν μπορεί να προχωρήσει αν λησμονήσει την ιστορία του, αν αποφεύγει να αντλεί συμπεράσματα από αυτήν. 
Αναμφίβολα η Μικρασιατική Καταστροφή οφείλεται σε μεγάλο βαθμό και στον ξένο παράγοντα που διεκδίκησε τα συμφέροντά του εις βάρος μας. Όμως ήρθε και ως αποτέλεσμα μιας περιόδου όπου κυριάρχησαν οι στείρες αντιπαραθέσεις, η μισαλλοδοξία, η έλλειψη εθνικής ενότητας και συνοχής. 
Τιμώντας την ιστορία μας θα πρέπει να αντλούμε διδάγματα για να μην επαναλαμβάνουμε λάθη που οδήγησαν σε καταστροφικά αποτελέσματα. Η Μικρασιατική Καταστροφή μας δείχνει την ανάγκη να υπάρχει εθνική ενότητα. 
Επίσης μας δείχνει ότι θα πρέπει να καλλιεργούμε σχέσεις καλής γειτονίας στη βάση των αρχών του Διεθνούς Δικαίου, της αλληλεγγύης και της ειρήνης των λαών. 
Η Δημοκρατική Αριστερά τιμά τα εκατοντάδες χιλιάδες θύματα του μικρασιατικού Ελληνισμού, αγωνίζεται για να κρατήσει τη μνήμη ζωντανή, για να διατηρήσει ζωντανό το μικρασιατικό Ελληνισμό, που είναι αναπόσπαστο στοιχείο της ελληνικής μας ταυτότητας. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Το λόγο έχει ο κ. Καραθανασόπουλος, Βουλευτής του Κουμμουνιστικού Κόμματος Ελλάδας.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, η ημέρα μνήμης για τη μικρασιατική τραγωδία αποτελεί μια ευκαιρία να βγάλουμε μια σειρά από χρήσιμα και σημαντικά συμπεράσματα από τη Μικρασιατική Καταστροφή.  Είναι συμπεράσματα χρήσιμα και για το σήμερα και για την τραγική κατάσταση που βιώνει η εργατική τάξη και τα λαϊκά στρώματα εξαιτίας του καπιταλιστικού συστήματος, χρήσιμα στην αναζήτηση διεξόδου από την καπιταλιστική κρίση -εάν υπάρχει- προς όφελος του λαού. 
Ο απολογισμός της τραγωδίας είναι γνωστός: Πενήντα χιλιάδες νεκροί, εβδομήντα πέντε χιλιάδες τραυματίες, ενάμισι εκατομμύριο πρόσφυγες. 
Αυτό αποτελεί τον φρικιαστικό απολογισμό από τη συμμετοχή της ελληνικής αστικής τάξης στα ιμπεριαλιστικά σχέδια στην ευρύτερη περιοχή, με πρόσχημα την προστασία των Ελλήνων της Μικράς Ασίας. 
Οι αιτίες αυτού του δράματος πρέπει να αναζητηθούν από τη μια μεριά στην επιλογή της Ελλάδας να προχωρήσει τότε στην προσάρτηση νέων εδαφών με στόχο τη διεύρυνση της εσωτερικής αγοράς, μια επιλογή που εντάχθηκε στους συνολικότερους σχεδιασμούς των νικητριών δυνάμεων του 	Πρώτου Παγκοσμίου Πολέμου, για να βάλουν στο χέρι τα πετρελαϊκά κοιτάσματα στη Μοσούλη και να ελέγξουν την ευρύτερη περιοχή. Έχουμε μια χρεοκοπία της στρατηγικής τής Μεγάλης Ιδέας.
Εκτός, λοιπόν, από την αστική τάξη, βαρύτατες ευθύνες βαρύνουν τόσο το Λαϊκό Κόμμα όσο και το Κόμμα των Φιλελευθέρων, δηλαδή τόσο τους «βασιλικούς» όσο και τους «αντιβασιλικούς» που με τη Μικρασιατική τραγωδία βύθισαν στο αίμα και τη δυστυχία το λαό. Ανεξάρτητα από το πώς ο καθένας χαρακτηρίζει αυτά τα γεγονότα, αβίαστα προκύπτει το πανθομολογούμενο συμπέρασμα ότι πρόκειται για μια καταστροφή αθώων απλών ανθρώπων που πλήρωσαν με αίμα και βάσανα τους ιμπεριαλιστικούς σχεδιασμούς και την υλοποίηση της Μεγάλης Ιδέας.
Το Κομμουνιστικό Κόμμα Ελλάδας ήταν το μοναδικό κόμμα που αντιτάχθηκε στον άδικο πόλεμο, που προειδοποίησε το λαό και πάλεψε όσο μπορούσε για να αποτραπεί αυτός ο πόλεμος, αψηφώντας τις διώξεις. Τότε φυλακίστηκε ολόκληρη η Κεντρική Επιτροπή του ΚΚΕ, φυλακίστηκαν και εξορίστηκαν πολλά στελέχη του κόμματος. Και αυτή η στάση του αποτελεί τίτλο τιμής για το ΚΚΕ, που ανταποκρίνεται στα συμφέροντα του λαού μας. Ο σοβινισμός και η καλλιέργεια του μίσους ταιριάζει στην αστική τάξη και στα κόμματα τύπου Χρυσής Αυγής που τον πριμοδοτούν. 
Ακόμα, το Κομμουνιστικό Κόμμα Ελλάδας είναι το μοναδικό κόμμα που στάθηκε με ειλικρίνεια και συνέπεια στο πλευρό των προσφύγων, αντιπάλεψε το ρατσισμό και την ξενοφοβία που καλλιεργούνταν από πολλές πλευρές. Αναφέρθηκε και προηγουμένως για τους «τουρκόσπορους». Γι’ αυτόν ακριβώς το λόγο είναι ιδιαίτερα αποκαλυπτική για το σήμερα η στάση τότε των λεγόμενων «πατριωτών», των εθνικιστών της εποχής ενάντια στους πρόσφυγες.
Είναι επίκαιρο και για το σήμερα, γιατί προετοιμάζεται μια ιμπεριαλιστική επέμβαση στη Συρία, διαμορφώνοντας έτσι τις προϋποθέσεις για μια γενικότερη πολεμική ανάφλεξη στην περιοχή. Πρόκειται για έναν πόλεμο που αφορά το μοίρασμα των αγορών, τον έλεγχο των κοιτασμάτων πετρελαίου και φυσικού αερίου, τον έλεγχο των δικτύων μεταφοράς τους, συνολικά τον έλεγχο της ευρύτερης περιοχής στο πλαίσιο των σφοδρότατων ενδοϊμπεριαλιστικών ανταγωνισμών.
Ο ελληνικός λαός δεν έχει κανένα συμφέρον από αυτόν τον πόλεμο. Συμφέρον έχει μόνο η πλουτοκρατία που σήμερα μιλάει για το να μετατραπεί η Ελλάδα σε ενεργειακό κόμβο -ενώ τότε μιλούσε για τη Μεγάλη Ιδέα- αυτή, δηλαδή, η πλουτοκρατία που είναι υπεύθυνη και για την καπιταλιστική κρίση. Είναι η τάξη που κερδίζει και από τον πόλεμο, αλλά κερδίζει και από την ειρήνη, ενώ η εργατική τάξη και τα φτωχά λαϊκά στρώματα υποφέρουν και στον πόλεμο και στην ειρήνη για τα δικά της συμφέροντα που τα ονομάζει «συμφέροντα της πατρίδας».
Να, γιατί λοιπόν, κατά την άποψη του Κομμουνιστικού Κόμματος Ελλάδας, η πάλη του λαού μας πρέπει να κατευθύνεται στη μη συμμετοχή της Ελλάδος στον ενδεχόμενο ιμπεριαλιστικό πόλεμο, στην αποδέσμευση της Ελλάδας από το ΝΑΤΟ και την Ευρωπαϊκή Ένωση, στην απομάκρυνση όλων των ξένων βάσεων και πρώτα απ’ όλα της Σούδας, στην επιστροφή των στρατιωτικών τμημάτων που βρίσκονται σε διάφορες χώρες.
Και επειδή, κύριε Πρόεδρε, ο πόλεμος δεν είναι τίποτε άλλο παρά η συνέχιση της ίδιας πολιτικής με πολεμικά μέσα, εμείς λέμε καθαρά ότι στο ενδεχόμενο εμπλοκής της Ελλάδας σε έναν άδικο ιμπεριαλιστικό πόλεμο ο ελληνικός λαός δεν πρέπει να χύσει το αίμα του για τα συμφέροντα της αστικής τάξης, να μην εμπιστευθεί την αστική τάξη και την όποια κυβέρνησή της, αλλά να αγωνιστεί για ριζικές αλλαγές στην Ελλάδα. Διότι, μόνο αυτές οι ριζικές αλλαγές σε επίπεδο εξουσίας, οικονομίας και κοινωνίας μπορούν να τον γλιτώσουν από τη φτώχεια, την εξαθλίωση και τις οδύνες του πολέμου. 
Μόνον έτσι μπορεί να υπάρξει η ειρήνη στην ευρύτερη περιοχή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Εκ μέρους της Κυβέρνησης θα μιλήσει ο Αναπληρωτής Υπουργός Αγροτικής Ανάπτυξης και Τροφίμων κ. Χαρακόπουλος.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Κυρίες και κύριοι συνάδελφοι, αν χάσαμε τη Μικρασία τη χάσαμε και λόγω της εσωτερικής έριδας και της πλειοδοσίας κάποιων αφρόνων της εποχής που ζήταγαν από τον Ελληνικό Στρατό να μην περιοριστεί στα μικρασιατικά παράλια αλλά να φτάσει στην Κόκκινη Μηλιά. Ας μην αναπαράγουμε, λοιπόν, και σήμερα τις πιο αρνητικές πλευρές μας.
 Η Μικρασιατική Καταστροφή είναι αναμφίβολα η μεγαλύτερη εθνική τραγωδία που βίωσε ο Ελληνισμός, μεγαλύτερη και από την Άλωση της Πόλης, διότι μετά την πτώση της Κωνσταντινουπόλεως εξακολούθησε να υπάρχει ο Ελληνισμός στις πέραν του Αιγαίου αλησμόνητες πατρίδες, ενώ με την καταστροφή της Σμύρνης επήλθε οριστικός ξεριζωμός. Έπαψε να αναπνέει ο ανατολικός πνεύμονας του Ελληνισμού.
Κυρίες και κύριοι συνάδελφοι, το ελληνικό Κοινοβούλιο τιμά σήμερα, ως οφείλει, τη μνήμη εκατοντάδων χιλιάδων Ελλήνων της Μικράς Ασίας που υπήρξαν θύματα μιας ψυχρά σχεδιασμένης και αδίστακτα εκτελεσμένης γενοκτονίας, η οποία έχει την αφετηρία της αρκετά έτη πριν τη Μικρασιατική Καταστροφή. Σε αυτήν συμπεριλαμβάνονταν όλοι οι χριστιανικοί πληθυσμοί της Οθωμανικής Αυτοκρατορίας -και οι Έλληνες και οι Αρμένιοι και οι Ασσύριοι, όλοι- διότι ο σκοπός ήταν ένα καθαρό τουρκικό κράτος. Όπως ξεκάθαρα έγραφε τότε σε αναφορά του στο Στέιτ  Ντιπάρτμεντ ο Γενικός Πρόξενος των Ηνωμένων Πολιτειών Αμερικής, Τζορτζ Χόρτον, «Όποιος πιστεύει ότι οι δυνάμεις του Μουσταφά Κεμάλ διέπραξαν τα προαναφερόμενα εγκλήματα στη Σμύρνη ξεφεύγοντας από τον έλεγχο του ηγέτη τους, δεν έχει ιδέα από τουρκική ιστορία». Έτσι, επομένως, συντελέστηκε μέσα σε ελάχιστο χρόνο η ριζική και ανεπανόρθωτη αλλοίωση του εθνικού, θρησκευτικού και πολιτισμικού περιβάλλοντος της καθ’ ημάς Ανατολής. Έτσι βίαια και βάρβαρα διεκόπη μια πολιτισμική συνέχεια του Ελληνισμού τριών χιλιάδων χρόνων.
Κυρίες και κύριοι συνάδελφοι, η Ιστορία δεν είναι αλά καρτ, έτσι ώστε ανάλογα με τις πρόσκαιρες πολιτικές ανάγκες να σβήνουμε, να παρασιωπούμε ή να διαγράφουμε. Η Ιστορία, η συλλογική μνήμη δηλαδή των λαών, είναι απαραίτητο στοιχείο της επιβίωσής τους. Για τους λόγους αυτούς επιστρέφουμε στο παρελθόν και θυμόμαστε και τιμούμε και απαιτούμε την αναγνώριση της ιστορικής αλήθειας, όχι για λόγους αντεκδίκησης ούτε παρελθοντοπληξίας. Αυτό ίσως δεν μπορούν να κατανοήσουν όσοι συνωστίζουν τις μνήμες στα στενά πλαίσια του πολιτικά ορθού.
Κυρίες και κύριοι συνάδελφοι, μπορεί να είναι πια ελάχιστοι οι εν ζωή πρόσφυγες πρώτης γενιάς, όμως είναι ζωντανές ακόμα ανάμεσά μας οι μαρτυρίες τους. Θυμούμαι τις διηγήσεις της γιαγιάς μου, της Χατζη-Μαρίας, για τον παππού Παντελή που κατέβηκε από το καράβι στην προκυμαία της Σμύρνης για να βρει τον αδελφό του. Οι συγχωριανοί του, του έλεγαν να μην κατέβει διότι θα τον σφάξουν οι Τσέτες. Εκείνος κατέβηκε, διότι δεν μπορούσε να αφήσει πίσω του τον μικρό του αδερφό, τον Καλλίνικο, και τελικά είχε τραγικό τέλος. Κατά τραγική ειρωνεία ο μικρός αδερφός σώθηκε διότι είχε ανέβει σε άλλο καράβι και κατάφερε να έλθει στη νέα πατρίδα.
Κυρίες και κύριοι συνάδελφοι, οι ειλικρινείς διακρατικές σχέσεις δεν εδράζονται στη λήθη, αλλά αντιθέτως στην αναγνώριση απ’ όλα τα μέρη των πραγματικών γεγονότων. Γι’ αυτό και ζητούμε από την Τουρκία να αναγνωρίσει αυτό το τραγικό της παρελθόν, να αποδεχθεί ότι εκείνη την εποχή συντελέστηκε γενοκτονία. Δυστυχώς η Τουρκία εξακολουθεί να αρνείται να δει ξεκάθαρα τον εαυτό της στον καθρέφτη και επιμένει στη διαστρέβλωση της ιστορικής αλήθειας. Μάλιστα συνεχίζει, παρά τα κάποια θετικά μηνύματα των τελευταίων ετών, να διαπράττει αυτό που θα μπορούσαμε να ονομάσουμε «γενοκτονία της ιστορικής μνήμης». 
Και αναφέρομαι και από αυτό εδώ το Βήμα της Βουλής στα τελευταία κρούσματα αυταρχικής μετατροπής της Αγίας Σοφίας στη Νίκαια της Βιθυνίας και της Αγίας Σοφίας στην Τραπεζούντα σε μουσουλμανικά τεμένη. Δυστυχώς, έρχονται ανησυχητικά μηνύματα ακόμη και για τη μετατροπή της Αγίας Σοφίας στην Πόλη σε τζαμί.
Κυρίες και κύριοι συνάδελφοι, είναι λυπηρό το γεγονός ότι οι αναφορές μας στη θλιβερή μοίρα των χριστιανών της Μικράς Ασίας είναι τραγικά επίκαιρες, καθώς ο Χριστιανισμός στη Μέση Ανατολή κινδυνεύει, έπειτα από δισχιλιετή παρουσία, με αφανισμό και πρέπει όλοι μας να βοηθήσουμε, ώστε να αποτραπεί αυτό το ενδεχόμενο.
Όσον αφορά στην αναγνώριση της γενοκτονίας του μικρασιατικού Ελληνισμού, επαναλαμβάνω και από αυτή τη θέση ότι εάν επιθυμούμε ευόδωση των προσπαθειών μας για διεθνή αναγνώριση θα πρέπει να καταλήξουμε σε μια ημερομηνία για όλους τους Έλληνες της Ανατολής -και τους Μικρασιάτες και τους Ποντίους. Και όχι μόνο αυτό, αλλά να καταλήξουμε σε μία ημερομηνία με όλους τους χριστιανούς της Ανατολής -και τους Αρμένιους και τους Ασσύριους- ώστε μαζί, συντονισμένα και στοχευμένα, να δικαιώσουμε τη μνήμη των νεκρών μας και να αποκαταστήσουμε την ιστορική αλήθεια στη διεθνή κοινότητα.
Επειδή υπήρξαν και αναφορές για τον τρόπο υποδοχής των προσφύγων, κύριε Πρόεδρε, κλείνω, λέγοντας τα εξής: Είναι άγνωστο, ίσως, στους νεότερους Έλληνες το έπος της αγροτικής αποκατάστασης των προσφύγων. Μετά τη Μικρασιατική Καταστροφή, η πλειοψηφία από τις εκατόν είκοσι μυριάδες των προσφύγων που ήρθαν στην Ελλάδα αποκαταστάθηκε αγροτικά στην ηπειρωτική χώρα, μια Ελλάδα καθημαγμένη μετά από υπερδεκαετή πολεμική προσπάθεια –θυμίζω ότι από τους Βαλκανικούς Πολέμους του 1912 ήταν στα όπλα- μια Ελλάδα ηττημένη -γιατί η Μικρασιατική Εκστρατεία κατέληξε στην πιο οδυνηρή εθνική τραγωδία- κατάφερε πολύ σύντομα να αποκαταστήσει, να ενσωματώσει στον εθνικό κορμό εκατοντάδες χιλιάδες πρόσφυγες, που ασχολήθηκαν με τη γεωργία και την κτηνοτροφία. Γρήγορα, αντί για βάρος, οι πρόσφυγες έγιναν δημιουργικό κομμάτι της ελληνικής κοινωνίας και δύναμη προόδου. 
Το παράδειγμα των προσφύγων ας ακολουθήσουμε, λοιπόν, και σήμερα. Με πίστη στις δυνάμεις μας και επιμονή θα τα καταφέρουμε.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Πρόεδρος κ. Κακλαμάνης για τρία λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είχα την τύχη να προεδρεύω του Σώματος, όταν ύστερα από μια σιωπή εβδομήντα πέντε και πλέον ετών ομοφώνως η Βουλή απεφάσισε και εψήφισε το νόμο για την καταδίκη της γενοκτονίας των Ποντίων, το νόμο για την καταδίκη της γενοκτονίας των Αρμενίων και στη συνέχεια εψήφισε το νόμο για την αναγνώριση της γενοκτονίας του μικρασιατικού Ελληνισμού.
Για να γνωρίζουν οι συνάδελφοι που βρίσκονται αυτήν την ώρα εδώ, θέλω να πω ότι κατά τη συζήτηση της προτάσεως νόμου για τη γενοκτονία των Ποντίων συνάδελφοι μικρασιατικής καταγωγής, όπως οι Διαμαντίδης, Καψής, Χαραλάμπους, επέμειναν ότι θα έπρεπε σε εκείνο το νόμο να προστεθεί και η γενοκτονία του μικρασιατικού Ελληνισμού. Και είναι σωστό αυτό που είπε ο Υπουργός κ. Χαρακόπουλος ότι θα πρέπει πράγματι αυτές οι δυο γενοκτονίες –ουσιαστικά πρόκειται για τη γενοκτονία του Ελληνισμού διαχρονικά- και ως προς την ημέρα και ως προς τις εκδηλώσεις να ενοποιηθούν. 
Θέλω απλώς να προσθέσω ότι σκοπός αυτών των εκδηλώσεων νομίζω ότι είναι να τονίζουμε εκείνα τα στοιχεία που μπορούν να μας βοηθήσουν, απαλλαγμένους απ’ ό,τι στο παρελθόν συνέβαλε, ώστε να επιτύχουν αυτά τα σχέδια εναντίον του έθνους μας, να πραγματοποιούμε και να επιτυγχάνουμε την καλύτερη απάντηση στις προκλήσεις της εποχής, στην οποία κάθε τμήμα του έθνους και ο λαός μας σήμερα βρίσκεται. 
Λυπούμαι διαπιστώνοντας ότι όταν γυρίζουμε στο παρελθόν κάθε πλευρά επιμένει στη δική της ερμηνεία. Όμως μετά από τόσα χρόνια δεν δικαιολογούνται ερμηνείες των ιστορικών γεγονότων. Είναι τα ίδια τα γεγονότα και τα παραγωγικά αίτια αυτών των γεγονότων, κύριε Καραθανασόπουλε, που μας δίνουν την πραγματικότητα. 
Όπως θα έλεγα τότε, πολλοί έλεγαν στους απλούς ανθρώπους στην ύπαιθρο «Ωραία, ο Βενιζέλος μεγάλωσε την Ελλάδα. Το χωράφι σου μεγάλωσε;» ή «Ακόμα τα παιδιά σας είναι στο μέτωπο, δέκα χρόνια; Πότε θα γυρίσουν;». Και βέβαια, όσοι επέστρεφαν, τραυματίες συνήθως ή με κάποια άδεια για διάφορους λόγους, έμπαιναν εδώ και συγκροτούσαν τις ομάδες των επιτάκτων. 
Αυτά πρέπει τώρα να τα σκεφτόμαστε, όχι για να καταδικάζουμε όποιο λάθος έγινε τότε –διότι δεν μας βοηθάει σε τίποτα- αλλά για να ξέρουμε πώς θα εκμεταλλευόμαστε τους διεθνείς συσχετισμούς, που άλλοτε μπορεί να είναι ευνοϊκοί κι άλλοτε δυσμενείς. Γνωρίζουμε μάλιστα ότι μέχρι το 1920 ήταν θετικοί αυτοί οι συσχετισμοί. Μετά, για λόγους που οφείλονται εν πολλοίς σε εμάς, έγιναν αρνητικοί. 
Προτού κλείσω, κύριε Πρόεδρε, θα ήθελα να πω ότι προφανώς όσα ελέχθησαν είναι θετικά και τα ακούω κι εγώ με πολλή ικανοποίηση -όχι βέβαια πράγματα τα οποία δεν ταιριάζουν στο Κοινοβούλιο και νομίζω ότι βλάπτουν τον κοινοβουλευτικό θεσμό, στον οποίο όσοι παρευρισκόμεθα σημαίνει ότι τον αποδεχόμαστε. Δεν συχνάζουμε κάπου όπου θεωρούμε εαυτούς ξένους προς το συγκεκριμένο χώρο. Θέλω, λοιπόν, να πω ότι σήμερα όλοι γνωρίζουμε, ανεξάρτητα του πώς προέκυψαν, ότι αυτές οι καταστροφές είναι αποτελέσματα εθνικών διχασμών, εθνοκτόνων διχασμών. Σήμερα αυτό πρέπει να κρατήσουμε.
 Το ’40 -το έχω επαναλάβει αυτό- ο Ελληνισμός πήγε να πολεμήσει και κανείς πίσω δεν έλεγε «Οι στρατηγοί σας, οι λογαχοί σας είναι πράκτορες του Μουσολίνι». Δεν υπήρχε πέμπτη φάλαγγα στα μετόπισθεν. Όλοι, το έθνος σύσσωμο, και εντός και εκτός του ελλαδικού χώρου, έδωσε τον αγώνα για την ελευθερία.
Σήμερα, αντιμέτωποι ενός πιο δύσκολου πολέμου, μην ξέροντας από πού κάθε φορά έρχεται η απειλή, αυτό που μπορούμε να διδαχθούμε και να πούμε στα παιδιά μας και στους άλλους πολίτες είναι ότι χρειαζόμαστε εθνική ενότητα και οποιαδήποτε διχαστική φωνή, όσο ελκυστική και να είναι στα αυτιά μας, πρέπει να σταματήσει. Όταν με το καλό η χώρα και ο λαός μας βγει στο ίσιωμα, ας ξαναρχίσουμε. Εξάλλου το ελάττωμά μας είναι γνωστό. Τώρα όμως χρειάζεται η εθνική ενότητα και μόνο. 
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε.
Κύριε Γλέζο, θέλετε το λόγο;</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Για μισό λεπτό μόνο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συμφωνεί το Τμήμα;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με τη συναίνεση του Τμήματος, επειδή δεν προβλέπεται από τον Κανονισμό, σας δίνω το λόγο για ένα λεπτό.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Χωρίς να ακυρώνω, αγαπητέ Πρόεδρε, και τη λειτουργία του Κοινοβουλίου που απεφάσισε να τιμήσει τη μνήμη όσων υπέστησαν τη γενοκτονία και χωρίς να θέλω να προσθέσω τίποτε άλλο, παρά να συμφωνήσω με πολλά απ’ όσα ειπώθηκαν στις αγορεύσεις των πολιτικών κομμάτων -εκτός βέβαια από εκείνους οι οποίοι αυτοπροσδιορίζονται ως αμύντορες του αρχαίου ελληνικού πολιτισμού και τον λεηλατούν και των ελληνικών χριστιανικών ιδεωδών και τα σταυρώνουν και της ελληνικής κοινωνικής συνοχής και την καταστρέφουν- θα ήθελα εντούτοις να πω και να αναρωτηθώ: Αυτό που σήμερα τελούμε, μας εκτονώνει; Θεωρούμε ότι πράττουμε το χρέος μας απέναντι στο γεγονός ότι δεν πρέπει να επαναληφθούν παρόμοια εγκλήματα στο μέλλον εναντίον της ανθρωπότητας;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, θα τηρήσουμε τώρα ενός λεπτού σιγή εις μνήμην των νεκρών της Μικρασιατικής Καταστροφής. 
(Στο σημείο αυτό τηρείται ενός λεπτού σιγή εις μνήμην των θυμάτων της Γενοκτονίας των Ελλήνων της Μικράς Ασίας από το τουρκικό κράτος)
Αιωνία τους η μνήμη!
Κύριοι συνάδελφοι, έχω την τιμή να ανακοινώσω στο Τμήμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις εκθέσεις της στα σχέδια νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: 
1. «Πρόληψη και καταπολέμηση της εμπορίας ανθρώπων και προστασία των θυμάτων αυτής» και: 
2. «Κώδικας Δικηγόρων».</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, το λόγο παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επί ποίου θέματος θέλετε το λόγο;</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Για την αναφορά σας, τη στιγμή που παραβιάζοντας σωρεία άρθρων του Κανονισμού, ένας από τους ομιλητές –ο μόνος- αμαύρωσε αυτό που μόλις όλοι εκφράσαμε με το ενός λεπτού σιγή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε το λόγο για ένα λεπτό, λοιπόν, για να το πείτε.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δεν θα μου χρειαστεί παραπάνω, κύριε Πρόεδρε.
Ακούστηκαν πρωτοφανή πράγματα. Κατηγορήθηκαν όλοι οι άλλοι συνάδελφοι και όλες οι άλλες πτέρυγες ως προδότες, ως πράκτορες. Έλληνες Βουλευτές εκλεγμένοι από Έλληνες πολίτες χαρακτηρίστηκαν «πράκτορες». Θέλω να πω καθαρά τα εξής: Δεν δεχόμαστε μαθήματα πατριωτισμού από κανέναν, πόσω μάλλον από τους υμνητές του Χίτλερ που αιματοκύλισαν την Ελλάδα και τους Έλληνες. 
Η Χρυσή Αυγή –και το έχει δηλώσει- μισεί τη δημοκρατία, απεχθάνεται το Κοινοβούλιο, προσπαθεί να οργανώνει προκλήσεις. Πιστεύω ότι σωστά όλες οι άλλες πτέρυγες, παρά τις διαφορές μας, δεν τους διευκολύνουμε να μετατρέπουν το Κοινοβούλιο σε αρένα. Με όλον το σεβασμό μας στο Προεδρείο, πιστεύω ότι δεν αρκεί να διαγράφουμε από τα Πρακτικά και χωρίς τη συναίνεσή τους, αυτές τις ύβρεις. 
Προτείνω και σας ζητώ, η Διάσκεψη των Προέδρων να εξετάσει το θέμα με όλα τα Πρακτικά, διότι υπάρχουν στα χέρια του Προεδρείου δυνατότητες να υπερασπίζεται την Κοινοβουλευτική Δημοκρατία και τα δικαιώματα όλων μας εδώ μέσα, απέναντι σε τέτοιου είδους υβριστικές επιθέσεις.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, συζήτηση, όπως η σημερινή, για τη μνήμη των θυμάτων της Μικρασιατικής Καταστροφής επιβάλλεται να γίνεται σε ένα κλίμα συναίνεσης και εθνικής ομοψυχίας. 
Αντιλαμβάνεστε όλοι ότι εάν στις όποιες παρεκτροπές -που όντως διαπιστώθηκαν- αρχίσει το Προεδρείο να μοιράζει πειθαρχικές ποινές, το κλίμα μέσα στην Αίθουσα θα οξυνθεί τόσο πολύ που στην ουσία θα ακυρωθεί εκείνο για το οποίο τώρα συζητήσαμε. 
Συμμερίζομαι εν πολλοίς αυτά τα οποία είπατε, κύριε Παπαδημούλη, αλλά είναι άλλου χώρου και άλλης ώρας συζήτηση την οποία μπορούμε να κάνουμε. 
Ευχαριστώ πολύ.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Πρότεινα να το κάνετε στη Διάσκεψη.</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Θα ήθελα να δώσω μία απάντηση στα περί υμνητών, στις ύβρεις που ακούστηκαν εις βάρος του κόμματός μας. Ακούστηκαν κάποιες ύβρεις και οφείλω να απαντήσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Κασιδιάρη, έχετε το λόγο για δευτερόλεπτα.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κατ’ αρχάς, στις ανοησίες περί υμνητών του Χίτλερ κ.λπ., έχω απαντήσει επανειλημμένως. Δεν αξίζει τον κόπο να απαντώ και πάλι, ιδίως σε ανθρώπους οι οποίοι αποτέλεσαν κατά το παρελθόν ξεκάθαρα υμνητές του Στάλιν, του Τρότσκι και αναλόγων μορφών που σχετίζονται με γενοκτονίες και εγκλήματα κατά της ανθρωπότητας.
Από εκεί και πέρα, τα περί προδοτών και πρακτόρων αφορούσαν συγκεκριμένα πρόσωπα, τα οποία, δυστυχώς, βρίσκονται στο Κοινοβούλιο, δυστυχώς κατ’ εμέ βρίσκονται στην ελληνική επικράτεια και προσκύνησαν και το μαυσωλείο του Κεμάλ Ατατούρκ και φωτογραφίζονται κάτω από πορτραίτα αυτού του σφαγέα του Ελληνισμού. Έχουμε καταθέσει στα Πρακτικά τα ανάλογα φωτογραφικά  ντοκουμέντα. 
Να φύγουν από την Ελλάδα όσοι επιθυμούν να προσκυνούν τους Τούρκους, τον πατέρα των Τούρκων! Να φύγουν από την Ελλάδα όσοι επιθυμούν να προσφωνούν «Ιστανμπούλ» την Κωνσταντινούπολη! Πάγια θέση της Χρυσής Αυγής είναι πως πρωτεύουσά μας είναι και θα παραμείνει αιωνίως η Κωνσταντινούπολη.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, ολοκληρώθηκε η αναφορά για την Ημέρα Εθνικής Μνήμης της Γενοκτονίας των Ελλήνων της Μικράς Ασίας από το τουρκικό κράτος (14η Σεπτεμβρίου).</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κώδικας Δικηγόρων». 
Η Διάσκεψη των Προέδρων αποφάσισε στη συνεδρίαση της 11ης Σεπτεμβρίου 2013 τη συζήτηση του νομοσχεδίου σε δύο συνεδριάσεις.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, τίθενται αντιρρήσεις…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ. Εάν έχετε την καλοσύνη, να τελειώσω και μετά θα σας δώσω το λόγο.
Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα. 
Από την κ. Κωνσταντοπούλου μόλις κατατέθηκε έγγραφο προς το Προεδρείο με τον τίτλο «Αντιρρήσεις», το οποίο υπογράφεται από δεκαεπτά ακόμη συναδέλφους του ΣΥΡΙΖΑ, το οποίο και θα αναγνώσω.
Το έγγραφο αυτό αναφέρει τα εξής: 
«Αντιρρήσεις επί της παράνομης εισαγωγής του σχεδίου νόμου του Υπουργείου Δικαιοσύνης. Διαφάνειας και Ανθρωπίνων Δικαιωμάτων με τίτλο «Κώδικας Δικηγόρων» στο Τμήμα της Βουλής, άρθρο 67, παράγραφος 2 του Κανονισμού της Βουλής. 
Οι υπογράφοντες Βουλευτές προβάλλουμε αντιρρήσεις ως προς την εισαγωγή του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων με τίτλο «Κώδικας Δικηγόρων» στο Τμήμα της Βουλής, η οποία επιχειρείται κατά παράβαση των άρθρων 70 και 72 του Συντάγματος και των άρθρων 39 και 91 του Κανονισμού της Βουλής.
Συγκεκριμένα, στις 12-9-2013, στη συνεδρίαση της Διαρκούς Επιτροπής Δημόσιας Διοίκησης, Δημόσιας Τάξης και Δικαιοσύνης του Γ’ Θερινού Τμήματος Διακοπής των Εργασιών της Βουλής, που αφορούσε τη Β΄ ανάγνωση του ως άνω σχεδίου νόμου, δεν υπήρξε έγκυρη διαδικασία ψήφισής του. Κατά τη διαδικασία της ψηφοφορίας παρίσταντο μόνο τρεις Βουλευτές, ο κ. Κεφαλογιάννης, η κ. Κωνσταντοπούλου και η κ. Τζάκρη, εκ των οποίων ο πρώτος και η τρίτη παρέμειναν σιωπηλοί σε όλη τη διάρκεια της ψηφοφορίας. 
Επομένως και εκ των πραγμάτων δεν θα μπορούσε να επιτευχθεί η προβλεπόμενη από το άρθρο 70, παράγραφος 5 του Συντάγματος και από το άρθρο 39, παράγραφος 5 του Κανονισμού της  Βουλής πλειοψηφία των 2/5 του όλου αριθμού των μελών της επιτροπής, ούτε βέβαια και η μικρή πλειοψηφία του 1/3 που προβλέπεται για κάθε απόφαση της επιτροπής, η οποία εν προκειμένω αποτελείται από τριάντα ένα μέλη. 
Παρά τις επανειλημμένες διαμαρτυρίες της Βουλευτού Ζωής Κωνσταντοπούλου και την κατ’ επανάληψη διατυπωθείσα ένσταση για την ακυρότητα της διαδικασίας και το ψευδές της διαπίστωσης ότι το άρθρο έγινε δεκτό κατά πλειοψηφία, όχι μόνο έχουν εισαχθεί ψευδώς στα πρακτικά της συνεδρίασης καταγραφές περί πολλών Βουλευτών που δήθεν ψηφίζουν θετικά σε κάθε άρθρο, αλλά και έχουν διαγραφεί όλες οι παρεμβάσεις και οι διαμαρτυρίες, αλλά και η αρνητική ψήφος της Βουλευτή και εισηγήτριας του ΣΥΡΙΖΑ, ώστε στα πρακτικά βεβαιώνονται πράγματα που δεν έλαβαν χώρα.
Επομένως η έκθεση της επιτροπής που υποβλήθηκε στη Βουλή και διανεμήθηκε στους Βουλευτές, υπογραφόμενη από τον Πρόεδρο της Επιτροπής Κυριάκο Βιρβιδάκη, και το Γραμματέα της Επιτροπής Γιώργο Γεωργαντά, αμφότερους Βουλευτές της Νέας Δημοκρατίας, εκ των οποίων ο δεύτερος δεν ήταν καν στην αίθουσα κατά τη διάρκεια της ψηφοφορίας, ψευδώς αναφέρει ότι η επιτροπή αποδέχτηκε κατά πλειοψηφία το ως άνω σχέδιο νόμου. 
Το σχέδιο νόμου δεν μπορεί να εισαχθεί στο Τμήμα, διότι κανένα άρθρο του δεν ψηφίστηκε στην επιτροπή. Η εισαγωγή στο Τμήμα έρχεται σε αντίθεση με το άρθρο 91, παράγραφος 7 του Κανονισμού της Βουλής που ορίζει ως υποχρεωτική τη διανομή της έκθεσης στους Βουλευτές τουλάχιστον δύο μέρες πριν από την πρώτη συνεδρίαση της Βουλής. Εν προκειμένω, η έκθεση που διανεμήθηκε είναι ανυπόστατη.    
Συνημμένα: Η κοινοποιηθείσα προς τον Πρόεδρο της Βουλής από 13-9-2013 επιστολή της Βουλευτού του ΣΥΡΙΖΑ, κ. Ζωής Κωνσταντοπούλου. Η από 12-9-2013 δήλωση της Βουλευτού του ΣΥΡΙΖΑ, κ. Ζωής Κωνσταντοπούλου. Τα πλαστά πρακτικά της από 12-9-2013 συνεδρίασης της επιτροπής. Τα πραγματικά απομαγνητοφωνημένα πρακτικά της από 12-9-2013 συνεδρίασης της επιτροπής.». 
Δεν είναι συνημμένα πάντως. Έτσι;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember> : Εδώ τα έχω, κύριε Πρόεδρε. Θα ήθελα να μου δώσετε μετά το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπογράφουν οι συνάδελφοι Βουλευτές: Ζωή Κωνσταντοπούλου, Δημήτριος Παπαδημούλης, Αθανάσιος Πετράκος, Κωνσταντίνος Μπάρκας, Στάθης Παναγούλης, Νάσος Αθανασίου, Μαρία Κανελλοπούλου, Μαρία Διακάκη, Γεώργιος Πάντζας, Μανώλης Γλέζος, Ευγενία Ουζουνίδου, Μαρία Μπόλαρη, Ευκλείδης Τσακαλώτος, Κωστής Δερμιτζάκης, Βασίλης Κυριακάκης, Νάντια Βαλαβάνη, Στέφανος Σαμοΐλης, Βασιλική Κατριβάνου. 
Θέλετε το λόγο, κυρία Κωνσταντοπούλου; Είναι προφανώς παρεμπίπτον θέμα που αφορά τον Κανονισμό της Βουλής. Έτσι το τοποθετείτε, όπως κατάλαβα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>:  Ναι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Κωνσταντοπούλου, έχετε το λόγο για τρία λεπτά για να αναπτύξετε τις θέσεις σας. Εκτός από αυτά τα οποία αναφέρετε στο έγγραφο, προφανώς θα θέλετε να αναπτύξετε περεταίρω την ένσταση και τις αντιρρήσεις που καταθέσατε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, η αναφορά στο άρθρο 67, παράγραφος 2 έχει να κάνει με το γεγονός ότι έχει παραβιαστεί μεταξύ άλλων και ο Κανονισμός της Βουλής. 
Βεβαίως, εκείνο που έχει παραβιαστεί και «βιαστεί» από αυτήν την ντροπιαστική διαδικασία, είναι η δημοκρατική λειτουργία, η κοινοβουλευτική αρμοδιότητα, το ίδιο το κύρος του Κοινοβουλίου σε μία δημοκρατία. 
Και επειδή είναι παρών ο κύριος Υπουργός Δικαιοσύνης, Διαφάνειας και Ανθρωπίνων Δικαιωμάτων, που έχει την ιδιότητα του πρώην δικαστικού και πρώην Προέδρου της Ένωσης Δικαστών και Εισαγγελέων, πρώην Αρεοπαγίτη, νομίζω ότι θα έπρεπε ο ίδιος να πάρει την πρωτοβουλία να αποσύρει το νομοσχέδιο αυτό από το Τμήμα, διότι επιχειρείται να εισαχθεί με πλαστά πρακτικά. 
Χωρίς η επιτροπή να έχει ψηφίσει, χωρίς κανένα μέλος της επιτροπής και κανένας εισηγητής να έχει ψηφίσει θετικά σε κανένα άρθρο του νομοσχέδιου, όχι απλώς επισπεύδεται η εισαγωγή του σαν να τα έχουν ψηφίσει, αλλά έχουν νοθευτεί και τα πρακτικά κατά τρόπον ώστε να φαίνεται πως δήθεν εγκρίνεται κατά πλειοψηφία το κάθε ένα άρθρο, ενώ το πανελλήνιο παρακολούθησε τον Πρόεδρο της Επιτροπής κ. Βιρβιδάκη να ερωτά τον εαυτό και να απαντά μόνος του σε μία αίθουσα στην οποία δεν ακουγόταν κανείς άλλος πλην εμού. Έχουν κατασκευαστεί τα πρακτικά -και αυτά είναι τα συνημμένα, παρακαλώ να τα παραλάβουν για τα Πρακτικά- στα οποία εμφανίζονται εκατόν εξήντα έξι φορές πολλοί Βουλευτές να απαντούν «Δεκτό, δεκτό.». 
Αυτό που παρακολούθησε όλος ο κόσμος -το πανελλήνιο παρακολούθησε αυτήν την ντροπιαστική κατάσταση- έχει επιχειρηθεί να καλλωπιστεί, να πλαστογραφηθεί, να νοθευθεί με πρακτικά που εμφανίζουν πολλούς Βουλευτές να απαντούν δήθεν «Δεκτό, δεκτό!».
Ποιους άραγε, αφού δεν ήταν κανείς παρών πλην της κ. Τζάκρη, του κ. Κεφαλογιάννη κι εμού; 
Επικοινώνησα με τη Νομοθετική Υπηρεσία και ο αρμόδιος υπάλληλος κ. Χριστόπουλος μου γνώρισε –εδώ θα μιλήσουμε με ονόματα- ότι ο κ. Βιρβιδάκης του ζήτησε να ενεργήσει αυτήν την κατάρτιση των Πρακτικών. 
Σας καταθέτω τα νοθευμένα Πρακτικά. Παρακαλώ να παραληφθούν.
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά τα προαναφερθέντα πρακτικά, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Σας καταθέτω, επίσης, την απομαγνητοφώνηση αυτών που πραγματικά έλαβαν χώρα, δηλαδή ότι η κ. Τζάκρη και ο κ. Κεφαλογιάννης σιωπούσαν. Εγώ παρενέβαινα, ζητώντας να γίνει ψηφοφορία. Διαμαρτυρόμουν για την ψευδή διαπίστωση ότι δήθεν κάποια πλειοψηφία εγκρίνει το κάθε άρθρο. Επεσήμαινα στον κ. Βιρβιδάκη ότι παραβιάζει το καθήκον του και ζητούσα από την κ. Τζάκρη και τον κ. Κεφαλογιάννη να ψηφίσουν.
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Αν έχετε την καλοσύνη, συντομεύετε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όλα αυτά είναι πολύ σοβαρά, κύριε Πρόεδρε.</Speech> 
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember>: Τελείωσε ο χρόνος.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτός που φώναξε «τελείωσε ο χρόνος», να πάρει το λόγο και να υπερασπιστεί τον κ. Βιρβιδάκη και αυτή τη λειτουργία, κύριε Γιακουμάτο.</Speech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember>: Εγώ το φώναξα. Θα τον υπερασπιστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, σας παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν ολοκλήρωσα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Παρήλθε ο χρόνος, όμως.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν ολοκλήρωσα. 
Το ζήτημα είναι και συνταγματικής τάξεως. Είναι ζήτημα δημοκρατικής λειτουργίας. Ο νομοθέτης δεν μπορεί να είναι πλαστογράφος και στη Βουλή δεν μπορεί να εισάγονται νομοσχέδια με ψευδείς εκθέσεις. 
Επικοινώνησα με τον Πρόεδρο του Επιστημονικού Συμβουλίου της Βουλής, ο οποίος μου δήλωσε ότι δεν του έχει κοινοποιηθεί η έγγραφη διαμαρτυρία μου από 13 Σεπτεμβρίου 2013, από την Παρασκευή, στην οποία αναφέρομαι ρητώς στη νόθευση. 
Έχω, επίσης, κοινοποιήσει τη διαμαρτυρία μου αυτή στον Πρόεδρο της Βουλής, στον κ. Μεϊμαράκη, από την Παρασκευή. 
Το να μεθοδεύεται σήμερα να εισαχθεί το νομοσχέδιο σαν να μη συνέβαινε τίποτε και σαν να έχει δήθεν ψηφιστεί, ενώ δεν ψηφίστηκε, αποτελεί ακραία περιφρόνηση της δημοκρατικής λειτουργίας και του ίδιου του Κοινοβουλίου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστώ πολύ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θέλω, επίσης, να πω τα εξής…</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κοιτάξτε, ο Κανονισμός προβλέπει δύο λεπτά. Ήδη ομιλείτε πέντε λεπτά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο Κανονισμός προβλέπει πέντε λεπτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Δύο λεπτά είναι για το παρεμπίπτον θέμα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πέντε λεπτά για ζητήματα που έχουν συνταγματική διάσταση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Παρεμπίπτον θέμα επικαλείστε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είναι παρεμπίπτον θέμα η παραβίαση του Κανονισμού και του Συντάγματος. Αναφέρεται στον Κανονισμό υπό το γενικό τίτλο «Παρεμπίπτοντα θέματα». Αν φτάσουμε, όμως, να πούμε τη δημοκρατία «παρεμπίπτουσα», κύριε Μαρκογιαννάκη, θα έχουμε πάρα πολύ μεγάλο πρόβλημα συνολικά.
Συνεχίζω και λέω το εξής…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ένα λεπτό, παρακαλώ. 
Ακούστε: Επί έξι μήνες σας ανεχόμουν στην επιτροπή και δεν με αποκαλούσατε «κύριε Πρόεδρε». Με αποκαλούσατε συνεχώς με το επίθετό μου, δηλώνοντας ότι δεν με αναγνωρίζετε Πρόεδρο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είναι βρισιά το επίθετό σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Τουλάχιστον στο Τμήμα σεβαστείτε τον Κανονισμό και το χώρο στον οποίο λειτουργούμε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είναι βρισιά το επίθετό σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εδώ είμαι Πρόεδρος και αυτήν τη στιγμή προεδρεύω και θα με αποκαλείτε με τη θεσμική μου ιδιότητα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είναι βρισιά το επίθετό σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επί έξι μήνες σας ανέχθηκα! Φτάνει! 
Συνεχίστε για ένα λεπτό ακόμα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν ανέχεστε την Αξιωματική Αντιπολίτευση. Της οφείλετε το σεβασμό που κατοχυρώνει το Σύνταγμα! 
Εάν η Νέα Δημοκρατία έχει την αντίληψη ότι απλώς ανέχεται την Αντιπολίτευση και ότι απλώς ανέχεται όποιον αντιλέγει, αυτό είναι εκδήλωση μιας νοοτροπίας που ουδόλως παραπέμπει στην κοινοβουλευτική και δημοκρατική λειτουργία. 
Εάν το πρόβλημά σας είναι να σας προσφωνούν «κύριε Πρόεδρε», συνεχίζω και λέω το εξής, κύριε Πρόεδρε: 
Ετέθη στην επιτροπή –από την κ. Κανέλλη, μάλιστα, σε κάποιο σημείο- η πρόταση να μη γίνει καν ψηφοφορία και να δοθούν εγγράφως οι θέσεις των Βουλευτών.  Στην πρόταση αυτή αντιλέξαμε ρητώς. Μάλιστα, στην πρόταση αυτή, εκείνος ο οποίος δήλωσε ρητά…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Αν θέλετε, μπορώ να μιλάω και χωρίς την υπόκρουση του κώδωνα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν θα συνεχίσετε άλλο! Ήδη ομιλείτε έξι λεπτά!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτό το θέμα είναι ζήτημα χρόνου, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είναι ζήτημα τήρησης του Κανονισμού. Θα σας επιτρέψω ακόμα ένα λεπτό και παρακαλώ να τελειώσετε.
(Θόρυβος-διαμαρτυρίες από την πτέρυγα της Νέας Δημοκρατίας)</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα ανακαλέσετε στην τάξη τους κυρίους που φωνασκούν ή θέλετε να οξύνετε τα πνεύματα για να δημιουργήσετε μίαν άλλη κατάσταση;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε ένα λεπτό ακόμα.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Κύριε Πρόεδρε, η ζωή είναι ζήτημα χρόνου. Για να τελειώνουμε. Όλα είναι ζήτημα χρόνου. Τα πάντα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, συνεχίστε για ένα λεπτό ακόμα κυρία συνάδελφε.
(Θόρυβος στην Αίθουσα)
Παρακαλώ, κύριοι συνάδελφοι!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο κ. Ιωαννίδης που φωνάζει μου είπε πριν να τελειώνουμε γιατί θέλει να φύγει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ συνεχίστε και αφήστε τον κ. Ιωαννίδη.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι καταγεγραμμένο ότι κάποιοι δεν θέλουν να πολυκάθονται μέσα στην Αίθουσα και θέλουν να τελειώνουν. Αυτό είναι δικό τους θέμα και αναμετριώνται με τη συνείδησή τους και με το καθήκον τους.
Ακούστε, όμως, τι είπε ο κ. Βιρβιδάκης στις 10 Σεπτεμβρίου 2013 όταν ετέθη αυτό το θέμα: «Από κει και πέρα, σε ό,τι αφορά το θέμα της ψηφοφορίας, εγώ είμαι υποχρεωμένος από τον Κανονισμό να διαβάσω τα άρθρα ένα-ένα και να ρωτώ. Οπωσδήποτε θα βοηθούσε τη Γραμματεία να υπάρχει κατάθεση των απόψεων των εισηγητών. Εγώ θα διαβάσω τα άρθρα και θα ρωτώ. Από κει και πέρα θα βοηθούσε τη Γραμματεία…»</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, ήδη έχετε μιλήσει επτά λεπτά και ο Κανονισμός προβλέπει δύο λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επιτρέψτε μου…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, τελειώσατε!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου το λόγο να ολοκληρώσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι άλλο χρόνο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου το λόγο. Σε ένα τέτοιο θέμα θέλετε με αυτόν τον τρόπο να αφαιρέσετε το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, γιατί καταχράστε της υπομονής του Προεδρείου; Ο Κανονισμός προβλέπει δύο λεπτά. Ήδη ομιλείτε επτά λεπτά. Σας παρακαλώ πάρα πολύ!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η υπομονή σας δεν είναι παράμετρος της δημοκρατίας. Η υπομονή σας είναι αδιάφορη για τη δημοκρατία. Και αυτό το οποίο λέει…
(Θόρυβος-διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ ό,τι λέγει του λοιπού η συνάδελφος να μην καταγράφεται. Κλείστε το μικρόφωνο. Δεν θα καταγράφεται ό,τι λέει από εδώ και πέρα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν ακούγεστε, το καταλαβαίνετε;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχει κλείσει το μικρόφωνο. Κυρία συνάδελφε, μη με αναγκάσετε να σας ανακαλέσω στην τάξη.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: ….</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Παπαδημούλη, σας παρακαλώ, συστήστε στην κυρία να σταματήσει.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν γράφεται απολύτως τίποτα από αυτά τα οποία λέγονται.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: ….</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ζητήσει η κ. Κανέλλη επί προσωπικού. 
Ορίστε, κυρία Κανέλλη, ποιο είναι το προσωπικό;</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κύριε Πρόεδρε, κύριοι συνάδελφοι, επειδή ήμουν παρούσα και αναφέρθηκε και το όνομά μου, θα μιλήσω επί της διαδικασίας, δεν θα μιλήσω επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μη γενικεύσουμε τη συζήτηση. Επί προσωπικού ζητήσατε το λόγο.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Επί προσωπικού. 
Παρίσταμαι σε μια διαδικασία κοινοβουλευτική εδώ. Ακούω την άκρα δεξιά πτέρυγα να με αποκαλεί «προδότη». Ακούω τώρα εδώ να είμαι τουλάχιστον ηθικός αυτουργός σε πλαστογραφία.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν σας είπε κανείς αυτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Σας παρακαλώ πάρα πολύ, κυρία Κωνσταντοπούλου, μη με διακόψετε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το αντίθετο σας είπαμε.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Σας παρακαλώ πάρα πολύ! Να είμαστε λίγο σαφέστεροι.
Στην επιτροπή, στην οποία ήταν μακροτάτη η διαδικασία, κύριε Πρόεδρε, όντως ζήτησα από τον Πρόεδρο να μη γίνει η ψηφοφορία αν δεν παραλάβουμε γραπτές τις πενήντα δύο ή πενήντα τέσσερις τροποποιήσεις. Διακόψαμε δύο φορές, τη μία φορά για περίπου μία ώρα και την άλλη φορά για ένα τέταρτο. Όταν ήρθε η ώρα και τοποθετήθηκε ο Υπουργός -και τοποθετήθηκε πριν φτάσουν τα χαρτιά και ξαναδιακόψαμε για τα χαρτιά, για να μιλάμε για την πραγματικότητα- ήρθε η ώρα να τοποθετηθούν οι Κοινοβουλευτικοί Εκπρόσωποι. 
Τοποθετήθηκαν οι Κοινοβουλευτικοί Εκπρόσωποι της Νέας Δημοκρατίας. Έρχεται η σειρά της κ. Κωνσταντοπούλου και η κ. Κωνσταντοπούλου λέει, «Δεν είμαι έτοιμη, κύριε Πρόεδρε». Ακριβώς έτσι έγινε. Δίνει το λόγο ο κύριος Πρόεδρος στην κ. Τζάκρη -είναι αλήθεια ότι ήταν πολλά τα άρθρα- και η κ. Τζάκρη λέει, «Ούτε εγώ είμαι έτοιμη, κύριε Πρόεδρε». 
Σήκωσα το χέρι μου και προσεφέρθην. Προηγείτο εμού ο κ. Αρβανίτης από τη Χρυσή Αυγή. Είπε ο κ. Αρβανίτης ότι βιάζεται και είπα ότι εγώ είμαι έτοιμη. Μίλησε ο κ. Αρβανίτης και μετά εγώ. Ο κ. Αρβανίτης –αν θυμούμαι καλώς- είπε -διότι εγώ δεν χαλάω τους τύπους εδώ μέσα- «Επιφυλάσσομαι για τα άρθρα στο Τμήμα». Τουταυτόν είπα και εγώ. 
Μέχρι σήμερα, δεκατέσσερα χρόνια που είμαι Βουλευτής, στις διαδικασίες των επιτροπών ακολουθείται η αρχή της δεδηλωμένης. Και δεν είναι ζήτημα ποσότητας ακροατηρίου. 
(Χειροκροτήματα από την πτέρυγα της Νέας Δημοκρατίας και του ΠΑΣΟΚ) 
Δεν μπορεί να τίθεται ζήτημα συνταγματικότητας, αγαπητή κυρία συνάδελφε. Έχω σπουδάσει όσο εσείς. Έχω εκλεγεί όσο εσείς. Έχω την εντιμότητα που έχετε κι εσείς.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Δεν μπορείτε να κατηγορείτε -και μάλιστα απόντες Βουλευτές- έχοντας ψηφίσει κατά τα ειωθότα, ως αποδέκτες. Διότι αυτή είναι η θέση σήμερα, να τοποθετηθούμε επί πλαστογραφημένων πρακτικών. Δεν επιτρέπεται! Αρνούμαι και να το συζητήσω!
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ πολύ, κυρία συνάδελφε.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Το ήθος του Κομμουνιστικού Κόμματος Ελλάδας ακολουθεί τη διαδικασία ακόμα και αν διακυβευθεί, κύριε Πρόεδρε. Διότι την ξέρω την κατηγορία. Και ειδικά μετά από γεγονότα σαν το Πέραμα, δεν επιτρέπουμε σε κανέναν να μας κατηγορεί για συμβατικότητα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κυρία συνάδελφε.
Το λόγο έχει ζητήσει επί προσωπικού…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα ήθελα το λόγο, κύριε Πρόεδρε, επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Προηγείται υμών ο κ. Βιρβιδάκης. Προ πολλού.
Κύριε Βιρβιδάκη, παρακαλώ, ποιο είναι το προσωπικό; Εξηγήστε.</ChairmanSpeech>
 <Speech><Parlmember>ΚΥΡΙΑΚΟΣ ΒΙΡΒΙΔΑΚΗΣ</Parlmember>: Το προσωπικό είναι ότι κατηγορούμαι ότι πλαστογράφησα κείμενα και ότι έφερα πλαστή έκθεση.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, έχετε το λόγο για δύο λεπτά.</ChairmanSpeech>
<Speech><Parlmember>ΚΥΡΙΑΚΟΣ ΒΙΡΒΙΔΑΚΗΣ</Parlmember>: Πρώτον, θέλω να υπενθυμίσω ότι αυτά τα οποία επικαλείται η κ. Κωνσταντοπούλου –όπως, άλλωστε, γράφουν επάνω- είναι αδιόρθωτα πρακτικά. 
Δεύτερον, θέλω να υπενθυμίσω το άρθρο 40, παράγραφος 1 του Κανονισμού: «Για κάθε συνεδρία της επιτροπής τηρούνται συνοπτικά πρακτικά, στα οποία καταχωρίζονται η περίληψη των συζητήσεων κ.λπ..» Άρα θα πρέπει να περιμένει η κ. Κωνσταντοπούλου τα τελικά πρακτικά, τα συνοπτικά, για να κρίνει τι έγινε και τι δεν έγινε.
Τρίτον, θέλω να υπενθυμίσω ότι όταν η κ. Κωνσταντοπούλου έστειλε την επιστολή της την Παρασκευή, το Β΄ Θερινό Τμήμα της Βουλής είχε λήξει τις εργασίες του και δεν ήμουν πλέον Πρόεδρος της Επιτροπής και δεν μπορούσα να κάνω τίποτα για την επιστολή την οποία έστειλε.
Τέταρτον, δεν είπα αυτά τα οποία αναφέρει η κ. Κωνσταντοπούλου ότι έδωσα ως οδηγίες για τα πρακτικά. Είπα άλλα πράγματα.
Πέμπτον, σε ό,τι αφορά την πρώτη ανάγνωση, εκεί ο κ. Τσούκαλης εζήτησε να γίνουν γραπτές καταθέσεις των απόψεων για τα άρθρα για να διευκολυνθεί η διαδικασία. Στο απόσπασμα, το οποίο διάβασε η κ. Κωνσταντοπούλου, ξέχασε -δεν ξέρω γιατί- προφανώς να διαβάσει τα εξής: «Εγώ θα διαβάσω τα άρθρα και θα ρωτώ. Από εκεί και πέρα, θα βοηθούσε τη Γραμματεία να έχει κατατεθεί γραπτώς η γνώμη του καθενός, έτσι ώστε όταν γράψουμε και το Πρακτικό, να είναι τοποθετημένα τα πράγματα όπως πρέπει να είναι.»
Έκτον, ο κ. Τσούκαλης κατέθεσε -και το δίνω για τα Πρακτικά- εγγράφως τις θέσεις της ΔΗΜΑΡ για τα άρθρα, ποια ψηφίζει και ποια δεν ψηφίζει, με βάση αυτά τα οποία δηλώθηκαν από τους εισηγητές. Ο κ. Τσούκαλης είναι εδώ και μπορεί να το επιβεβαιώσει.
(Στο σημείο αυτό ο Βουλευτής κ. Κυριάκος Βιρβιδάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Έβδομον, στη δεύτερη ανάγνωση και πριν αρχίσει η ψηφοφορία αναφέρθηκα στα θέματα, λέγοντας τα εξής: «Αυτήν τη στιγμή έχουν κατατεθεί οι απόψεις των εκπροσώπων και των εισηγητών. Προχωράμε στην ψηφοφορία. Θα γίνει ψηφοφορία σε ένα-ένα τα άρθρα για να είμαστε τυπικά εντάξει». Και ανέφερα –το επαναλαμβάνω- ότι έχουν κατατεθεί οι απόψεις των εκπροσώπων και των εισηγητών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε συνάδελφε, τελειώνετε.</ChairmanSpeech>
<Speech><Parlmember>ΚΥΡΙΑΚΟΣ ΒΙΡΒΙΔΑΚΗΣ</Parlmember>: Τελειώνω, κύριε Πρόεδρε.
Εγώ εφάρμοσα την πρακτική, την οποία εφαρμόζουν τώρα χρόνια οι επιτροπές, κατοχυρώνοντας, μάλιστα, με αυτά τα οποία είπα ακόμα περισσότερο τη διαδικασία. 
Αυτό, όμως, το οποίο δεν κατάλαβα είναι γιατί μία διαφωνία αυτού του τύπου και αυτού του επιπέδου θα πρέπει να καταλήξει να απειλούνται με δολοφονία τα παιδιά μου, να απειλούμαι με δολοφονία εγώ, να απειλείται η οικογένειά μου, να καθυβρίζεται η από τριάντα ετών πεθαμένη μητέρα μου και να βρισκόμαστε κάτω από απειλές συνεχείς. 
Έχω ολόκληρο πακέτο από υβριστικά ηλεκτρονικά μηνύματα τα οποία απειλούν εμένα και την οικογένειά μου –γιατί;- γιατί τόλμησα να έχω άποψη. 
Δεν έχω τίποτα άλλο να πω, κύριε Πρόεδρε. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Κωνσταντοπούλου, για ποιο λόγο θέλετε να μιλήσετε;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ζητώ το λόγο επί προσωπικού επ’ αυτών τα οποία ειπώθηκαν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για ένα λεπτό μπορείτε να εξηγήσετε ποιο είναι το προσωπικό.</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Για ένα λεπτό!
(Θόρυβος στην Αίθουσα)</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μήπως να ζητήσω το λόγο από τους Βουλευτές της Νέας Δημοκρατίας;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριοι συνάδελφοι. Το ίδιο είπα και στον κ. Βιρβιδάκη, το ίδιο λέω και στην κ. Κωνσταντοπούλου. 
Ορίστε, κυρία Κωνσταντοπούλου, έχετε το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, μου αποδόθηκε ότι δήθεν δείχνουμε την κ. Κανέλλη ως ηθικό αυτουργό πλαστογραφίας. Προσπάθησα να της το διευκρινίσω εκείνη την ώρα κατά την οποία μιλούσε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ωραία, έχετε δύο λεπτά για να δώσετε την άποψή σας.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν ολοκλήρωσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είναι προσωπικό και σας λέω ότι έχετε δύο λεπτά. 
Ορίστε, έχετε το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ήθελα να επεκταθώ και να πω τι άλλο είναι προσωπικό. 
Προσπάθησα να το διευκρινίσω και στην κ. Κανέλλη την ώρα που μιλούσε, αλλά δυστυχώς έφυγε. Εμείς δεν δείχνουμε το Κομμουνιστικό Κόμμα ως ηθικό αυτουργό. Ίσα-ίσα επισημαίνουμε ότι έκανε αυτήν την πρόταση η οποία απορρίφθηκε από την επιτροπή. Ο κ. Βιρβιδάκης μάλιστα, συγκεκριμένα είπε την ώρα που τοποθετούταν ότι είναι υποχρεωμένος να ρωτά και οι Βουλευτές είναι υποχρεωμένοι να απαντούν. Εκείνο που δεν άκουσα να λέει η κ. Κανέλλη και το Κομμουνιστικό Κόμμα είναι για το γεγονός ότι δεν απαντούσε κανείς –και δεν απαντούσε κανείς, διότι συγκεκριμένα άρθρα έχουν κατακριθεί κατά τις εισηγήσεις και της κ. Τζάκρη και του κ. Τζαβάρα και άλλων Βουλευτών της Νέας Δημοκρατίας και του ΠΑΣΟΚ- για το γεγονός ότι τους καλούσαν να απαντήσουν και να ψηφίσουν και δεν ψήφιζαν, για το γεγονός ότι διαμαρτυρόμουν και καταψήφιζα και όλα αυτά έχουν διαγραφεί και φαίνονται κάποιοι ανύπαρκτοι «πολλοί Βουλευτές» να λένε «δεκτό, δεκτό». 
Φαντάζομαι, κυρία Κανέλλη, δεν ισχυρίζεστε ότι ήσασταν από αυτούς που έλεγαν «δεκτό, δεκτό». Και κανένας από αυτούς που δεν ψηφίζουν αυτό το νομοσχέδιο δεν έχει λόγο να θίγεται. 
Εκείνοι, όμως, που θέλουν και να προωθούνται τα νομοσχέδια και να μην αναλαμβάνουν την προσωπική ευθύνη της υπερψήφισής τους θα πρέπει να αναλάβουν ενώπιον του Κοινοβουλίου την ευθύνη. 
Ποια είναι η άποψή σας, κύριε Βιρβιδάκη, για την οποία βάλλεσθε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα δημιουργήσουμε τώρα άλλο προσωπικό; Πρέπει να τελειώσουμε εδώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ότι δεν πρέπει να γίνεται ψηφοφορία στη Βουλή; Ότι δεν πρέπει να ακούτε θετική ή αρνητική ψήφο; Ότι πρέπει σε πείσμα της αρνητικής ψήφου να διαπιστώνετε δήθεν ανύπαρκτες πλειοψηφίες; Ή ότι πρέπει να νοθεύετε τα πρακτικά; Αυτή είναι η άποψη για τη δημοκρατία; 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Κύριοι συνάδελφοι, όπως γνωρίζετε, η διαδικασία ενώπιον της Ολομέλειας ή του Τμήματος είναι ανεξάρτητη από τη διαδικασία ενώπιον των Διαρκών Επιτροπών, καθώς ο Κανονισμός της Βουλής ως μόνη προϋπόθεση για την εγγραφή ενός νομοσχεδίου στην ημερήσια διάταξη και για την πρόοδο της διαδικασίας θέτει την υποβολή της έκθεσης ή την πάροδο της προθεσμίας υποβολής της. Είναι το άρθρο 93 του Κανονισμού. Δεν υπάρχει καμμία άλλη προϋπόθεση. Επομένως, ό,τι έγινε στην επιτροπή δεν αφορά αυτήν τη στιγμή το Τμήμα και την πρόοδο της συζήτησης. 
Σε κάθε περίπτωση, όμως, θα πρέπει να πω το εξής. Είχα υπ’ όψιν μου, είχα μελετήσει τα πρακτικά πριν ξεκινήσει η σημερινή συζήτηση στο τμήμα. Εκεί, λοιπόν, τι διαπίστωσα; Διαπίστωσα ότι οι εισηγητές της Νέας Δημοκρατίας, του ΠΑΣΟΚ, της ΔΗΜΑΡ και ο Ανεξάρτητος Βουλευτής κ. Λοβέρδος τοποθετούμενοι επί της αρχής, επί των άρθρων και στο σύνολο ανεπιφύλαχτα υπερψήφισαν. Το Κομμουνιστικό Κόμμα και –αν δεν κάνω λάθος- η Χρυσή Αυγή και οι Ανεξάρτητοι Έλληνες επιφυλάχτηκαν για το Τμήμα.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Εμείς είπαμε «όχι».</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επί της αρχής είπατε «όχι», αλλά για τα άρθρα επιφυλαχθήκατε για το Τμήμα. 
Αρνητική ήταν η θέση του ΣΥΡΙΖΑ διά της κ. Κωνσταντοπούλου. 
Εδώ, λοιπόν, είχαμε μία δεδηλωμένη ρητή και ανεπιφύλαχτη υπερψήφιση του νομοσχεδίου σε τρεις φάσεις. 
Θα πρέπει δε να υπενθυμίσω –δεν θέλω να διαβάσω χάριν της οικονομίας του χρόνου αποσπάσματα των πρακτικών- ότι ο κ. Βιρβιδάκης, όταν ξεκίνησε την ψηφοφορία επί των άρθρων, είπε επακριβώς «έχοντας υπ’ όψιν και τις τοποθετήσεις επί των άρθρων των εισηγητών που ήταν κατά πλειοψηφία θετικές». 
Και επιπλέον, όταν ο κ. Βιρβιδάκης έλεγε «ψηφίζεται κατά πλειοψηφία», οι παρόντες εισηγητές κ. Κεφαλογιάννης και κ. Τζάκρη δεν διαμαρτυρήθηκαν να πουν ότι «εμείς δεν ψηφίζουμε» ή «ψηφίζουμε λευκό» ή «ψηφίζουμε άκυρο» ή οτιδήποτε άλλο.
Επομένως, κατά την εκτίμηση του Προεδρείου, πρόκειται περί παρεμπίπτοντος ζητήματος, κυρία Κωνσταντοπούλου, διότι ομιλείτε περί παραβίασης συγκεκριμένου άρθρου του Κανονισμού και όχι του άρθρου 100 που αφορά την αντισυνταγματικότητα. Ομιλείτε για το άρθρο 67 που αφορά τα παρεμπίπτοντα ζητήματα. Κατά την άποψη του Προεδρείου, παρεμπίπτον ζήτημα δεν υπάρχει.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι μόνο. Διαβάστε το.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: ...(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ένα λεπτό, κύριε Παπαδημούλη. Μπορείτε να ζητήσετε το λόγο, για να αναπτύξετε, εάν έχετε, αντίρρηση επί της θέσεως που παίρνει. 
Κυρία Κωνσταντοπούλου, έχετε αντίρρηση; Παρακαλώ, έχετε το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατ’ αρχάς...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αλλά θα ήθελα να παρακαλέσω το εξής. Κολλάμε σε μία τυπικότητα ανούσια. Όταν έχουμε συγκεκριμένη θέση των κομμάτων για το νομοσχέδιο και για τα άρθρα, γιατί να απασχολούμε το Τμήμα τόση ώρα χωρίς λόγο; Και να σας πω και κάτι άλλο; Ακόμα και εάν κατεψηφίζετο το νομοσχέδιο και επί της αρχής και επί των άρθρων, το Τμήμα θα κάνει τη δουλειά του, ανεξάρτητα από το τι έκανε η επιτροπή. Ας υποθέσουμε ότι η Διαρκής Επιτροπή είχε καταψηφίσει το νομοσχέδιο. Το Τμήμα δεν δεσμεύεται. Μπορεί να αποφασίσει αυτό που θέλει.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτό λέτε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Βεβαίως. Αυτό λέω και αυτό είναι.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τότε θα πρέπει να απαντήσετε για ποιο λόγο σε άλλο νομοσχέδιο, επί του προηγούμενου Υπουργού, του κ. Ρουπακιώτη, όταν καταψηφίστηκαν τρία άρθρα από τους Βουλευτές της Νέας Δημοκρατίας, δεν εισήχθησαν τα άρθρα στην Ολομέλεια. Διότι γνωρίζετε πολύ καλά, κύριε Πρόεδρε, ότι για να εισαχθεί στην Ολομέλεια, πρέπει να έχει ψηφιστεί στην επιτροπή. 
Και πρέπει να σας πω ότι δεν είστε ο κατάλληλος για να κάνει αυτές τις διαπιστώσεις, διότι γνωρίζετε ότι και για δική σας εμπλοκή σε νόθευση των πρακτικών της επιτροπής για την υπόθεση της λίστας Λαγκάρντ έχουμε καταθέσει σειρά αναφορών.
Από εκεί και πέρα, έχω να σας πω το εξής: Είναι ψευδές ότι ανεπιφύλακτα τοποθετήθηκαν, διότι η κ. Τζάκρη είπε τα εξής: «Δεν είναι προς τη σωστή κατεύθυνση. Ποια ελεύθερη συμφωνία, κύριε Υπουργέ, υφίσταται σήμερα; Δυστυχώς, ο δικηγόρος είναι άμισθος λειτουργός και είναι πράγματι όνειδος να αντιμετωπίζεται σε χειρότερη μοίρα ή, εν πάση περιπτώσει, στην ίδια μοίρα με τον ανειδίκευτο εργάτη. Στο άρθρο 61 εκτιμώ ότι αυτή η διακριτική ευχέρεια που δίνεται εδώ δεν είναι προς τη σωστή κατεύθυνση». Ο κ. Υψηλάντης επίσης έχει κρατήσει επιφυλάξεις. Ο κ. Τζαβάρας επίσης έχει κρατήσει επιφυλάξεις.
Επομένως δεν γίνεται ούτε με τα τεκμήρια που θέλετε να εισαγάγετε. Αν είναι δυνατόν, στη δημοκρατία, στην κορυφαία λειτουργία που είναι η ψηφοφορία, να εισάγουμε τεκμήριο σιωπής και μη αντίρρησης! Εγώ τεκμαίρω ότι δεν είχε το θάρρος και το σθένος κανένας Βουλευτής να ψηφίσει «ναι» στην επιτροπή. Αυτό που δεν είχε το θάρρος και το σθένος να κάνει, δεν τεκμαίρεται, ούτε μπορεί να παραβιάσουμε ολοσχερώς τη δημοκρατική λειτουργία, κατά το δοκούν μάλιστα. Διότι όταν η Νέα Δημοκρατία επωφελείτο από την καταψήφιση συγκεκριμένων άρθρων -και αναφέρομαι στα συγκεκριμένα άρθρα του Κώδικα περί Εξαρτησιογόνων Ουσιών- όταν η Νέα Δημοκρατία αντιτίθετο και καταψηφίστηκαν, δεν εισήχθησαν στην Ολομέλεια.
 Η Βουλή, λοιπόν, δεν λειτουργεί αλά καρτ και κυρίως η μονταζιέρα της Νέας Δημοκρατίας δεν μπορεί να γίνει εργαλείο της κοινοβουλευτικής λειτουργίας. Και καταθέτω για τα Πρακτικά και τη σχετική δήλωσή μου στη Διαρκή Επιτροπή.
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Λυπάμαι πάρα πολύ εάν θέλετε αυτό να επικυρώσετε σε αυτήν τη συνεδρίαση. Αλλά σας είπα: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τι είπατε;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για ποιο λόγο;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, να ανακαλέσετε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, βέβαια! Έχω κάνει και επίσημη αναφορά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εν τοιαύτη περιπτώσει, σας ανακαλώ στην τάξη! Να διαγραφούν από τα Πρακτικά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember> : Έχω κάνει αναφορά, κύριε Μαρκογιαννάκη.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Λοιπόν, ακούστε κυρία συνάδελφε, επειδή είστε νέα συνάδελφος και δεν τα ξέρετε καλά, θα ήθελα να σας διαβάσω το άρθρο 91 παράγραφος 6 τι ακριβώς λέει, για να δείτε αν είναι δεσμευτικό για την Ολομέλεια ή το Τμήμα εκείνο το οποίο αποφασίζει η επιτροπή: «Μετά την επεξεργασία και την εξέταση το νομοσχεδίου ή της πρότασης νόμου η αρμόδια Διαρκής Επιτροπή συντάσσει και υποβάλλει προς τη Βουλή έκθεση που υπογράφεται από τον Πρόεδρο και το Γραμματέα της Επιτροπής και περιέχει την πρόταση της επιτροπής για την αποδοχή ή την απόρριψη του νομοσχεδίου». Είναι μία πρόταση και όχι απόφαση. 
Λοιπόν, έχει ζητήσει τον λόγο ο Κοινοβουλευτικός Εκπρόσωπος της Νέας Δημοκρατίας κ. Βορίδης.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ζητώ τον λόγο. Δεν έχω ολοκληρώσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν έχετε το λόγο, παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επί προσωπικού δώστε μου το λόγο, επειδή είπατε ότι είμαι νέα και δεν τα ξέρω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Βορίδη.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ζήτησα τον λόγο επί προσωπικού για δική σας αναφορά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Το λόγο έχει ο κ. Βορίδης.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ πολύ.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ζήτησα τον λόγο επί προσωπικού για δική σας αναφορά.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κυρία συνάδελφε, θα μας επιτρέψετε;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας έχω ζητήσει το λόγο επί προσωπικού για δική σας αναφορά.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν τον έχετε το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Βορίδης.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για δική σας αναφορά σας έχω ζητήσει το λόγο επί προσωπικού.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, για μία ακόμη φορά, κυρίες και κύριοι συνάδελφοι,…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για δική σας αναφορά σας έχω ζητήσει το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Βορίδη, μπορείτε να συνεχίσετε. Ξεκινήστε παρακαλώ. Το μικρόφωνο της κυρίας συναδέλφου έχει κλείσει. Δεν ακούγεται.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δεν ακούγετε; Έχετε επιλεκτική όραση και επιλεκτική ακοή;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας ζητά και ο Κοινοβουλευτικός μας Εκπρόσωπος το λόγο.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχει πρωτοζητήσει το λόγο ο κ. Βορίδης.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κάνετε λάθος. Ρωτήστε τους συναδέλφους στην Έδρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Έχετε το λόγο, κύριε Βορίδη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα αναγνωρίσετε, αγαπητοί συνάδελφοι, στον Πρόεδρο αυτό που του αναγνωρίζει ο Κανονισμός, δηλαδή το δικαίωμα να διευθύνει τη συζήτησή μας και άρα να λέει ποιος ομιλεί και ποιος όχι, χωρίς αυτό να σας αφαιρεί το δικαίωμα να ζητείτε το λόγο. Αλλά τη σειρά των ομιλητών να την αποφασίσει ο Πρόεδρος, για να δούμε πώς θα συζητάμε εδώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Βορίδη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, ετέθη ένα ζήτημα αντιρρήσεων για τον Κανονισμό. Με συγχωρείτε πολύ, για να τελειώνουμε με τα ζητήματα τα «κανονιστικά», τα διαδικαστικά. 
Ποια είναι η μόνη απαίτηση, κυρίες και κύριοι συνάδελφοι, που απαιτεί ο Κανονισμός, προκειμένου να εισαχθεί ένα νομοσχέδιο στην Ολομέλεια ή στο Τμήμα; Η μόνη. Η σύνταξη εκθέσεως από την επιτροπή. Υπάρχει συντεταγμένη αυτή η έκθεση; Υπάρχει. Αρχίζει τώρα μία αμφισβήτηση του περιεχομένου της εκθέσεως. Δεν είναι ακριβή, λέει η κ. Κωνσταντοπούλου, αυτά που βεβαιώνει η έκθεση. Μάλιστα. Αυτό όμως είναι μία συζήτηση που δεν αφορά την Ολομέλεια σε ό,τι αφορά τα θέματα του Κανονισμού. 
Ο Κανονισμός απαιτεί την ύπαρξη της έκθεσης. Υπάρχει; Βεβαιώνεται ότι ψηφίστηκε το νομοσχέδιο κατ’ αρχήν, επί των άρθρων και στο σύνολό του; Το βεβαιώνει; Το βεβαιώνει. Πέρας στο ζήτημα Κανονισμού σε ό,τι αφορά στην Ολομέλεια. Να βοηθήσω όμως τους συναδέλφους που τους αρέσει ο Κανονισμός. 
Διαπιστώνει ο Πρόεδρος της Επιτροπής την ύπαρξη πλειοψηφίας. Μάλιστα. Και λέτε εσείς ότι δεν υπάρχει αυτή η πλειοψηφία. Μήπως γνωρίζετε ότι υπάρχει άρθρο του Κανονισμού, με το οποίο προτείνετε την αντίρρησή σας αυτή στον Πρόεδρο εκείνη την ώρα και λέτε «εγώ αυτό που βλέπει ο Πρόεδρος δεν το βλέπω»; Αντίρρηση. Ψηφοφορία. Ξέρετε ότι υπάρχει άρθρο του Κανονισμού για το πείτε αυτό; Το είπατε; Δεν το είπατε. Έρχεστε και μας τα λέτε εδώ.
Και πάω τώρα βέβαια και στην ουσία. Ποια είναι η ουσία; Με συγχωρείτε πάρα πολύ, για να καταλάβω για τι μιλάμε εδώ. Δηλαδή, έστω ότι κάναμε δεκτή την αντίρρηση της κ. Κωνσταντοπούλου, απέσυρε ο κύριος Υπουργός το νομοσχέδιο και μας το ξανάφερνε την επόμενη εβδομάδα να ξανακάνουμε την ίδια διαδικασία στην επιτροπή, υπάρχει αμφισβήτηση ότι το ψηφίζει η Νέα Δημοκρατία; Υπάρχει αμφισβήτηση ότι το ψηφίζει το ΠΑΣΟΚ; Υπάρχει αμφισβήτηση ότι το ψηφίζει η ΔΗΜΑΡ; Δεν κατάλαβα. Υπάρχει αμφισβήτηση ότι το ψηφίζουν οι Ανεξάρτητοι Βουλευτές;</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Το καταψηφίζουμε και εδώ είμαστε.
(Κωδωνοκρουσίες)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ακούστε, κύριε Καπερνάρο. Πέραν του ότι βεβαίως -και ωραιότατα το έθεσε η κ. Κανέλλη- προφανώς υπάρχει η αρχή της δεδηλωμένης -μη λέμε τα ίδια και τα ίδια εδώ- όταν λοιπόν αυτή εκφράζεται… Δεν εξεφράσθη, λέει η κ. Κωνσταντοπούλου, πανηγυρικώς, δεν είπαν «ναι, ναι». Και αν είπαν «ναι, ναι» σιωπηλώς με το κεφάλι; Εξεφράσθη η αρχή ή όχι; Έπρεπε να το πουν; 
Αν αυτό, λοιπόν, το διακρίβωσε ο Πρόεδρος, τον εγκαλούμε, γιατί εξέλαβε το συναινετικό νεύμα, αλλά δεν υπήρχε πανηγυρική διατύπωση; Σπαταλάτε το χρόνο του Κοινοβουλίου με τέτοια; Είναι ντροπή!
(Χειροκροτήματα από την πτέρυγα της Νέας Δημοκρατίας)
Κύριε Πρόεδρε, ζητώ την απόρριψη και να προχωρήσουμε επιτέλους, να συζητήσουμε για την ουσία των θεμάτων.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Κύριε Παπαδημούλη, έχετε ζητήσει το λόγο. Ορίστε.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, διαπιστώνω ότι έχετε μια επιλεκτική όραση και ακοή. Ζήτησα το λόγο πριν από τον κ. Βορίδη, απλώς δεν συνηθίζω να φωνάζω και να πετάγομαι όρθιος. Εν πάση περιπτώσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είδα πρώτα τον κ. Βορίδη. Δεν είχα κανένα λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Γι’ αυτό το προσπερνώ με μία σύντομη αναφορά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι πλεονέκτημα να δώσεις σε κάποιον πρώτα το λόγο, διότι δεν έχει τη δυνατότητα απάντησης, ενώ εσείς την έχετε. Παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Αυτή η συνήθειά σας να διακόπτετε και να σχολιάζετε δεν βοηθάει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν σας αφήρεσα χρόνο, τώρα ξεκινάει ο χρόνος σας.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Διατυπώσαμε και με το γραπτό κείμενο των αντιρρήσεων που συνυπογράφω και με άλλους συναδέλφους -δεκαοκτώ το σύνολο- με πληρότητα, με επάρκεια και με σαφήνεια τα θέματα δημοκρατίας και δεοντολογίας που προέκυψαν κατά τη διαδικασία και της ψηφοφορίας και της σύνταξης του πρακτικού. 
Η εισηγήτριά μας, η συνάδελφος Ζωή Κωνσταντοπούλου, τα ανέπτυξε και στην προφορική της παρέμβαση με πληρότητα και με επάρκεια. Δεν είναι θέματα λεπτομέρειας τα θέματα της δημοκρατίας. Το άρθρο του Κανονισμού που λέει ότι πρέπει να υπάρχουν και τα 2/5 όταν γίνεται η ψηφοφορία, δεν είναι για να το πετάμε στην άκρη. Και διακωμωδώντας την υπόθεση ότι μπορεί να μην είπα «ναι», αλλά κατάλαβε ο Πρόεδρος της Επιτροπής κ. Βιρβιδάκης, ο οποίος έχει σπουδαίες ικανότητες, ότι νεύουν και είναι και πολλοί, ενώ όλοι μαζί, του Προέδρου συμπεριλαμβανομένου, ήταν τέσσερις στους τριάντα έναν, δεν είναι για να παίζουμε.
Και μη σπαταλάτε και εσείς κύριε Βορίδη, το χρόνο σε τέτοιου είδους επιχειρήματα, που είναι –επιτρέψτε μου– φθηνά και για το επίπεδο της κοινοβουλευτικής σας συγκρότησης. 
Εκφράζω απολύτως τη συμπάθειά μου στον κ. Βιρβιδάκη για τις απειλές που ισχυρίζεται ότι δέχεται ο ίδιος και η οικογένειά του κλπ. Δεν νομίζω ότι θέλει να συσχετισθεί το φάουλ για το οποίο τον κατηγορούμε με αυτές τις απειλές. Και παρακαλώ αυτό να το διευκρινίσει, γιατί αρκετές λάσπες έχουμε φορτωθεί στην πλάτη μας. Μη θεωρηθούμε ότι κάνοντας αυτήν την ένσταση και διατυπώνοντας αντιρρήσεις σχετιζόμαστε με τις απειλές.
Κύριε Βιρβιδάκη, θα ήθελα να το διευκρινίσετε καθαρά και παστρικά, όπως κάνουν συνήθως οι Κρητικοί. Συνήθως είπα, δεν είπα πάντα, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τι εννοείτε, δηλαδή και απευθύνεστε σε εμένα και το λέτε αυτό;</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Γιατί με κοιτάτε με άγριο τρόπο και δεν μου αρέσει αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εσάς;</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ναι, με κοιτάγατε βλοσυρώς!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Να σας κοιτάξω εγώ με άγριο τρόπο; Δεν έχουμε τίποτα. Σας παρακαλώ! Διαβάζω εδώ και λιγότερο παρατηρώ.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Τώρα χαλαρώσατε λίγο. Ολοκληρώνω, λοιπόν. Μου δώσατε πέντε λεπτά, δεν θα χρειαστώ ούτε τρία. Νομίζω ότι ακούστηκαν τα επιχειρήματα.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, παρακαλώ πολύ!</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Με παραξένεψε λίγο η στάση ορισμένων συναδέλφων της Αντιπολίτευσης, οι οποίοι στο θέμα αυτό πήραν πολύ χοντρά το μέρος της κυβερνητικής πλειοψηφίας, αλλά το προσπερνάω και αυτό, για να μην εγείρουμε και άλλα θέματα προσωπικά. 
Υπάρχει πρόβλεψη του Κανονισμού σχετικά με την ένσταση και τις αντιρρήσεις που διατυπώσαμε και θεμελιώσαμε επαρκέστατα και με πληρότητα, γιατί δεν παίζουμε και δεν πρέπει να παίζουμε με τα θέματα δεοντολογίας και δημοκρατίας, οχυρωμένοι πίσω από φορμαλισμούς. Ζητώ να κριθεί τώρα, όπως προβλέπει ο Κανονισμός, διά εγέρσεως και να διαπιστωθεί εάν η ένστασή μας υιοθετείται από την πλειοψηφία του Τμήματος, ή όχι. Γιατί κυρίως μας ενδιαφέρει η κριτική επί της ουσίας των ρυθμίσεων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Να μη δώσω το λόγο στους Κοινοβουλευτικούς Εκπροσώπους, που τον έχουν ζητήσει; Επειδή είπατε «τώρα». 
Κύριε Οικονόμου, ορίστε, για δύο λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ο Κοινοβουλευτικός Εκπρόσωπος της Δημοκρατικής Αριστεράς για δύο λεπτά;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Να συντομεύουμε λίγο, γιατί τα επιχειρήματα αναπτύχθηκαν. Αν έχετε περισσότερα, θα σας δώσω επιπλέον χρόνο.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Καλά, δεν είναι το θέμα αυτό. Κοιτάξτε να δείτε, ουκ εν τω πολλώ το ευ. Είναι γνωστό αυτό. Όμως, καταλαβαίνετε ότι το να φέρνουμε εδώ ζητήματα κάθε τρεις και λίγο, τα οποία απασχολούν την Ολομέλεια ή τα Τμήματα σε σχέση με αντισυνταγματικότητα ή με αντιρρήσεις, προϋποθέτει μία βάση συζήτησης. 
Πρώτα απ’ όλα, την αναφέραμε πριν από λίγο, υπάρχει η δεδηλωμένη. Όταν κάποιοι υπονοούν και πιστεύουν ότι αυτή έχει χαθεί, πραγματικά έχει ενδιαφέρον και αυτό μπορεί να αποδειχθεί όταν έρθει η ώρα της ψηφοφορίας. Αυτή θα έρθει. Δεν μπορεί να την αποφύγει κανένας. Και αν μπορεί να την αποφύγει στην επιτροπή, θα έρθει η ώρα της Ολομέλειας ή του Τμήματος.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Παρακαλώ, δώστε μου λίγο χρόνο.
Από εκεί και μετά, είναι πραγματικά θλιβερή η εικόνα να γίνεται εδώ πέρα επανάληψη ενός σόου δικαστικής αίθουσας, όπου κάποιοι βλέπω ότι για άλλη μια φορά είναι αφοσιωμένοι πάνω στον τύπο και τους διαφεύγει η ουσία. 
Ποια είναι η ουσία; Η ουσία είναι ότι έχουμε ένα σοβαρό νομοσχέδιο. Έχουμε τη θέση των κομμάτων. Είναι δεδομένη η θέση των κομμάτων. Δεν μπόρεσαν ή δεν ήθελαν ή δεν ήξεραν να κάνουν χρήση του Κανονισμού, άρθρου 39 παράγραφος 6, για να το πούμε πιο συγκεκριμένα, κύριε Βορίδη. Δεν ήθελαν, δεν μπόρεσαν ή δεν ήξεραν ή και τα τρία μαζί. Δεν έγινε αυτή η ενέργεια που έπρεπε να γίνει στην επιτροπή. 
Άρα η συζήτηση γίνεται σήμερα εδώ για να μπορέσουμε να πούμε για άλλη μία φορά ότι δεν τηρούνται οι κανόνες δεοντολογίας, δημοκρατίας και λοιπά και φλυαρίες ατέλειωτες.
Άρα, κύριε Πρόεδρε, το σόου μιας δικαστικής αίθουσας πλέον κουράζει. Έχουμε σοβαρές νομοθετικές πρωτοβουλίες που πρέπει να τις συζητήσουμε στην ουσία και να κριθούν άπαντες και οι πολιτικές πτέρυγες και τα πολιτικά πρόσωπα για το τι πιστεύουν και τι κάνουν.
Εγώ και η Δημοκρατική Αριστερά προτείνουμε να απορριφθεί αυτή η ένσταση μεγαλοπρεπώς.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο κ. Καπερνάρος έχει ζητήσει το λόγο ως Κοινοβουλευτικός Εκπρόσωπος των Ανεξάρτητων Ελλήνων. 
Ένας, ένας, θα πάρετε το λόγο όλοι. 
Φτάνουν δύο λεπτά, κύριε Καπερνάρο, ή θέλετε παραπάνω;</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, ίσως χρειαστώ λίγο παραπάνω.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, ευτελίζεται το Κοινοβούλιο με αυτήν τη διαδικασία. Λυπάμαι πάρα πολύ. Λυπάμαι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Πρόεδρε, δυστυχώς, προβλέπεται…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν είναι εικόνα Κοινοβουλίου αυτή!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Να το πείτε σε αυτούς οι οποίοι δημιουργούν τα προβλήματα.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποιοι είναι αυτοί;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Καπερνάρο, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Είναι γνωστή η τοποθέτηση και η εκτίμησή μου για τον Κανονισμό της Βουλής, είτε έχω λάθος είτε αυτός ο ισχυρισμός μου είναι σωστός.
Άλλωστε, όπως είδατε, εγώ μέμφομαι τον Κανονισμό σε κάθε περίπτωση, διότι δεν θεωρώ την ποιότητά του την ενδεδειγμένη για το ελληνικό Κοινοβούλιο.
Ήδη θύμωσε ο κ. Κακλαμάνης, διότι, σύμφωνα με τον Κανονισμό, έχει όποτε θέλει το δικαίωμα να μιλάει για δέκα λεπτά, τα οποία συνήθως τα κάνει είκοσι. Αφού το λέει ο Κανονισμός, τι να κάνουμε!
Κύριε Πρόεδρε, δεν θα σταθώ στον τύπο, διότι δεν μου αρέσει η τυπικότητα, παρά το γεγονός ότι κάποιος συνάδελφος προηγουμένως μίλησε με υπαινικτικά υπονοούμενα για κάποιον που μίλησε και θεώρησε ότι είναι δικαστική αίθουσα η Αίθουσα της Βουλής.
Μην ξεχνάμε ότι το παρόν νομοθέτημα αφορά τις δικαστικές αίθουσες, διότι αφορά τους δικηγόρους και τον Κώδικα περί Δικηγόρων. Άρα θέλει περισσότερη προσοχή και μεγαλύτερη ενδελέχεια.
Έχω να πω δε και για τον κ. Βορίδη -προηγουμένως άκουσα τι έλεγε, τώρα ο κ. Βορίδης συνομιλεί με συναδέλφους του- ότι εγώ πράγματι είμαι υπέρ της ουσίας. Πρέπει να ξέρετε όμως ότι σ’ αυτές τις επιτροπές, όταν ευτελίζεται το νόημα των επιτροπών, το υποδεικνύουμε, διότι εκεί ο σκοπός των επιτροπών είναι να επεξεργαζόμαστε νομοθετήματα. Δεν είναι η αρχή της δεδηλωμένης. Υπάρχει μια πρόταση και υπάρχουν αντιπροτάσεις, είτε βελτιωτικές είτε διορθωτικές κ.λπ.. 
Εκεί, λοιπόν, αυτό δεν γίνεται. Έρχονται οι Βουλευτές στις επιτροπές, κάθονται, εργάζονται και λένε: «Αντιπροτείνουμε αυτό». Ο κ. Υπουργός σε μία περίπτωση από τις επιτροπές λέει στον Γραμματέα: «Πράγματι, έχει δίκιο ο Βουλευτής, σημειώστε το». Και τελικά έρχεται στο Κοινοβούλιο ως έχει.
Θέλετε τέτοια ποιότητα επιτροπών; Θέλετε εσείς οι Βουλευτές να προτείνετε, υποτίθεται πως επεξεργάζεστε, πως δουλεύουμε όλοι για να κάνουμε τον καλύτερο νόμο και να έρχεται μετά στη Βουλή ως έχει; Αυτή είναι η ουσία που σας ενδιαφέρει κατά τον κ. Βορίδη; Για να μη σταθώ στο τυπικό μέρος. 
Δεν στέκομαι, λοιπόν, στο τυπικό μέρος. Αποφασίστε εσείς ό,τι θέλετε. 
Όμως, λέμε να υπάρχουν σοβαρές διεργασίες, επεξεργασία για σοβαρά τουλάχιστον νομοθετήματα, για να καταλήγουμε σε σοβαρά νομοθετήματα, για να μη μας κοροϊδεύει ο ελληνικός λαός. Αν θέλετε να κοροϊδεύουμε τον εαυτό μας και τον ελληνικό λαό, κάντε το εσείς. Εμείς δεν θα το κάνουμε αυτό, διότι μας αφορά η ουσία και όταν λέμε ότι αυτό είναι σωστό νομοθέτημα, να είναι σωστό νομοθέτημα. Προς αυτή την κατεύθυνση θα κινηθούμε ως Ανεξάρτητοι Έλληνες. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Το λόγο έχει ζητήσει ο Κοινοβουλευτικός Εκπρόσωπος του ΠΑΣΟΚ κ. Ντόλιος. 
Κύριε Ντόλιο, έχετε το λόγο για δύο λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Κύριοι συνάδελφοι, πραγματικά δεν έχω να προσθέσω κάτι ιδιαίτερο. Όμως, από την άλλη μεριά, νιώθω και άσχημα, γιατί θα θεωρηθεί ότι διστάζω να πάρω το λόγο. 
Ας δούμε, λοιπόν, ποιο είναι το ζήτημα που έχει προκύψει σήμερα. Το ζήτημα είναι αν το ουσιαστικό ζήτημα είναι ο τύπος ή η ουσία. Δεν είμαι από αυτούς που πιστεύουν ότι πρέπει να καταργηθούν οι τύποι, γιατί κάτι τέτοιο είναι επικίνδυνο. Όμως, όταν έχει γίνει κυρίαρχο μέλημά μας να προσφέρονται οι υπηρεσίες μας για τον τύπο και τις διαδικασίες, τότε πραγματικά πάσχει η λειτουργία μας. 
Υπάρχουν συνάδελφοι –και δεν είναι ένας ή μία- που στο όνομα του Κανονισμού, τον οποίο και επικαλούνται, τον παραβιάζουν διαρκώς. Μήπως δεν γνωρίζουμε, κύριοι συνάδελφοι, ποιοι είναι αυτοί που παραβιάζουν διαρκώς το χρόνο στο όνομα του Κανονισμού; Δεν είναι προσβλητικό αυτό για τους άλλους συναδέλφους; 
Μήπως δεν γνωρίζουμε ποιοι είναι οι συνάδελφοι που διακόπτουν διαρκώς τους ομιλητές; Μήπως δεν γνωρίζουμε ότι η σκόπιμη και προκλητική κωλυσιεργία έχει αρχίσει να προκαλεί αγανάκτηση σε μια σειρά συναδέλφων; Είναι δυνατόν αυτοί οι συνάδελφοι να έχουν το σθένος, να έχουν τη δυνατότητα να επικαλούνται την τήρηση του Κανονισμού της Βουλής και εμείς να τους ανεχόμαστε εδώ μέσα; Είναι δυνατόν; 
Είναι ανεπίτρεπτα αυτά τα οποία συμβαίνουν. Θα ήθελα να μου επιτρέψετε την έκφραση, αλλά νομίζω πραγματικά ότι παιδιαρίζουμε. Επιτέλους θα πρέπει να συνεννοηθούμε. Δεν χρειάζεται δα και πολύ μυαλό, αλλά ο μέσος όρος ευφυΐας και ο μέσος όρος καλοπροαίρετης συναίνεσης. Για το Θεό! Γιατί πόσες φορές δεν έχουμε αγανακτήσει οι Βουλευτές στις επιτροπές για το γεγονός ότι προκαλείται μια διαρκής κωλυσιεργία; Έχω ακούσει εκπρόσωπο φορέα στην επιτροπή να μιλάει επί μιάμιση ώρα. Είναι δυνατόν να το ανεχόμαστε αυτό και να το υποστηρίζουμε; Κύριοι συνάδελφοι, θα συνεχίσουμε να κάνουμε κάτι τέτοιο; Υπάρχει, λοιπόν, το θέμα του τύπου και της ουσίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Για να κλείσω, λοιπόν, θα ήθελα να επαναλάβω ότι δεν είμαι υπέρ της κατάργησης των τύπων. Είναι επικίνδυνη αυτή η άποψη. Όταν, όμως, επικαλούμαστε τον τύπο για να προκαλούμε κωλυσιεργίες στις κοινοβουλευτικές διαδικασίες, τότε νομίζω ότι ξεφεύγουμε από την πραγματικότητα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Το λόγο έχει ζητήσει ο Κοινοβουλευτικός Εκπρόσωπος του ΚΚΕ κ. Καραθανασόπουλος και τελειώνουμε με τις τοποθετήσεις επί των αντιρρήσεων οι οποίες εξεφράσθησαν. 
Ορίστε, κύριε Καραθανασόπουλε, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Πολύ σύντομα, κύριε Πρόεδρε, θα ήθελα να πω ότι εμάς ως ΚΚΕ μάς ενδιαφέρει να συζητήσουμε για τις αντιδραστικές ανατροπές σε βάρος ιδιαίτερα των νέων δικηγόρων, στις οποίες προχωράει αυτός ο νέος κώδικας, η κωδικοποίηση του δικηγορικού επαγγέλματος. 
Μας ενδιαφέρει, λοιπόν, να αναδείξουμε και να συζητήσουμε αυτήν την αντιδραστική ουσία. Και τώρα εδώ και δύο ώρες αν κάποιος παρακολουθεί τη συζήτηση, θα βλέπει ότι ασχολούμαστε «περί όνου σκιάς». Και αυτό, τα υποτιθέμενα ζητήματα διαδικασίας, αυτή η ανούσια διπολική αντιπαράθεση η οποία υπάρχει, δεν μπορεί να ικανοποιήσει και πολύ περισσότερο φτάνει στο σημείο να αγγίζει τα όρια του «κοινοβουλευτικού κρετινισμού». Γι’ αυτό ακριβώς εμείς δηλώνουμε ότι δεν θα συμμετάσχουμε στην ψηφοφορία για το συγκεκριμένο ζήτημα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Κύριοι συνάδελφοι, σύμφωνα με το άρθρο 67 παράγραφος 7 που αφορά τα παρεμπίπτοντα ζητήματα, αποφαίνεται ο Πρόεδρος και εφόσον διατυπωθούν αντιρρήσεις επ’ αυτού του οποίου απεφάνθη ο Πρόεδρος…</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, θέλετε το λόγο;</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, θα ήθελα να κάνω μία διευκρίνιση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ,  έχετε το λόγο για μισό λεπτό.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρίες και κύριοι συνάδελφοι, η συζήτηση επί του νομοσχεδίου ήταν διεξοδική. Έγιναν συζητήσεις πάνω από είκοσι ώρες. Οι επιφυλάξεις, οι οποίες αναφέρθηκαν από μερικούς Βουλευτές, ήταν κατά τη διάρκεια της επεξεργασίας του νομοσχεδίου. Δεχθήκαμε είκοσι επτά νομοτεχνικές βελτιώσεις και προσθήκες από Βουλευτές όλων των πτερύγων. Συνεπώς η διαδικασία έγινε όπως  την περιέγραψε και ο κ. Βιρβιδάκης. Δεν υπάρχει κανένα πρόβλημα. Θα αναφερθώ στα επιμέρους. 
Πρέπει, όμως, να πω, κύριε Πρόεδρε, ότι η πρόταση πρέπει να απορριφθεί κυρίως ως απαράδεκτη, διότι δεν εισήχθησαν αντιρρήσεις. Όμως και επί της ουσίας πρέπει να απορριφθεί, για τους λόγους που αναφέρθηκαν. Κυρίως, όμως, ως απαράδεκτη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, ακριβώς  στην αρχή είπα ότι ζητήματα τα οποία προκύπτουν στην επιτροπή λύνονται…</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: ... (δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πάρα πολύ, κύριε Ιωαννίδη! 
ΑΙΚΑΤΕΡΙΝΗ ΠΑΠΑΚΩΣΤΑ – ΣΙΔΗΡΟΠΟΥΛΟΥ: Μα δεν εισήχθη στην επιτροπή, κύριε Πρόεδρε! Πώς θα εισαχθεί στο Τμήμα;</ChairmanSpeech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για τα παρεμπίπτοντα, λοιπόν, ζητήματα αποφαίνεται ο Πρόεδρος, ο οποίος είπε ότι δεν υπάρχει εδώ ζήτημα παρεμπίπτον. Εάν διατυπωθούν αντιρρήσεις, αποφασίζει η Βουλή με ανάταση ή με έγερση. 
Παρακαλώ, λοιπόν, όσοι υποστηρίζουν ότι υπάρχει θέμα παρεμπίπτον, όπως αυτό, δηλαδή όσοι αποδέχονται τις αντιρρήσεις οι οποίες είναι γραμμένες στο έγγραφο το οποίο κατατέθηκε και εν συνεχεία αναπτύχθηκε από τους συναδέλφους του ΣΥΡΙΖΑ, να εγερθούν. 
(Εγείρονται οι αποδεχόμενοι τις αντιρρήσεις)
Παρακαλώ, καθίστε. 
Όσοι υποστηρίζουν ότι δεν υφίσταται τέτοιο ζήτημα να εγερθούν. 
(Εγείρονται οι μη αποδεχόμενοι τις αντιρρήσεις)
Προφανώς ηγέρθησαν οι περισσότεροι που υποστηρίζουν ότι δεν υπάρχει ζήτημα. 
Κύριοι συνάδελφοι, από την Κοινοβουλευτική Ομάδα του ΠΑΣΟΚ λάβαμε επιστολή με την οποία μάς γνωρίζουν ότι στο υπό συζήτηση νομοσχέδιο ειδικός αγορητής του ΠΑΣΟΚ θα είναι ο Βουλευτής κ. Δημήτριος Σαλτούρος και Κοινοβουλευτικός Εκπρόσωπος θα είναι ο Βουλευτής κ. Γεώργιος Ντόλιος. 
Από την Κοινοβουλευτική Ομάδα των Ανεξάρτητων Ελλήνων λάβαμε, επίσης, επιστολή με την οποία μάς γνωρίζουν ότι ειδική αγορήτρια ορίζεται η Βουλευτής κ. Μαρίνα Χρυσοβελώνη και Κοινοβουλευτικός Εκπρόσωπος ο Βουλευτής κ. Βασίλειος Καπερνάρος. 
Από την Κοινοβουλευτική Ομάδα της Δημοκρατικής Αριστεράς λάβαμε επιστολή με την οποία μάς γνωρίζουν ότι ειδικός αγορητής θα είναι ο Βουλευτής κ. Νικόλαος Τσούκαλης και Κοινοβουλευτικός Εκπρόσωπος ο Βουλευτής κ. Βασίλειος Οικονόμου. 
Από την Κοινοβουλευτική Ομάδα του Λαϊκού Συνδέσμου – Χρυσή Αυγή λάβαμε επιστολή με την οποία μάς γνωρίζουν ότι ειδικός αγορητής θα είναι ο Βουλευτής Αχαΐας κ. Μιχαήλ Αρβανίτης και Κοινοβουλευτικός Εκπρόσωπος ο Βουλευτής Αττικής κ. Ηλίας Κασιδιάρης. 
Από την Κοινοβουλευτική Ομάδα του ΚΚΕ λάβαμε επιστολή με την οποία μάς γνωρίζουν ότι ειδική αγορήτρια στο παρόν νομοσχέδιο θα είναι η κ. Λιάνα Κανέλλη. 
Το λόγο τώρα έχει ο εισηγητής της Νέας Δημοκρατίας κ. Ιωάννης Κεφαλογιάννης. 
Ορίστε, κύριε συνάδελφε, έχετε το λόγο για δεκαπέντε λεπτά. 
(Στο σημείο αυτό την Προεδρική Έδρα καταλαμβάνει ο  Ε΄ Αντιπρόεδρος της Βουλής κ.  ΙΩΑΝΝΗΣ ΔΡΙΒΕΛΕΓΚΑΣ )</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Κύριε Πρόεδρε, αρχικά δεν είχα πρόθεση να αναφερθώ στο τι έγινε ακριβώς στην επιτροπή. Μια μόνο πολύ μικρή αναφορά θα κάνω, γιατί δυστυχώς ακόμη και σήμερα υπήρξε μία συνειδητή διαστρέβλωση της πραγματικότητας. 
Συγκεκριμένα αναφέρθηκε από πλευράς ΣΥΡΙΖΑ ότι δεν υπήρξε ρητή τοποθέτηση κατά τη διάρκεια της δεύτερης ανάγνωσης στην επιτροπή. 
Θα μου επιτρέψετε να διαβάσω μόνο δύο φράσεις της δικής μου εισήγησης τότε. Επί λέξει είχα πει: «Καλούμαστε σήμερα κατά τη δεύτερη ανάγνωση του νομοσχεδίου, όπως αυτό διαμορφώθηκε από τον κύριο Υπουργό, να συζητήσουμε επί των τελικών διατάξεων.»
Συνεχίζεται η ανάλυσή μου και καταλήγω: «Βάσει όλων των παραπάνω, σας καλώ, μακριά από μικροπολιτικές σκοπιμότητες και συντεχνιακές λογικές, να υπερψηφίσετε το νέο Κώδικα Δικηγόρων.».
Ήδη η ειδική αγορήτρια του Κομμουνιστικού Κόμματος Ελλάδος ανέφερε ότι ρητώς τοποθετήθηκε επί των τελικών διατάξεων του νομοσχεδίου. Θα  περίμενα και για την ταυτότητα του νομικού λόγου να τοποθετηθεί και η κ. Χρυσοβελώνη από τους Ανεξάρτητους Έλληνες. Επίσης και ο κ. Αρβανίτης από τη Χρυσή Αυγή να μας πει αν τοποθετήθηκαν κατά τη διάρκεια της δεύτερης ανάγνωσης της επιτροπής. 
Κυρίες και κύριοι συνάδελφοι, πιστεύω ότι έχουμε μπροστά μας μία μοναδική ευκαιρία να επιφέρουμε μία σημαντική τομή στο νομοθετικό πλαίσιο, το οποίο αφορά όχι μόνο τους δικηγόρους, αλλά και ένα σημαντικό κομμάτι του ευρύτερου συστήματος απονομής δικαιοσύνης της χώρας μας. Ο νέος Κώδικας Δικηγόρων έρχεται να καλύψει το σημαντικό μέρος αυτού του κενού στο νομικό πλαίσιο της χώρας μας. 
Ο ξεπερασμένος χαρακτήρας αρκετών διατάξεων του παλαιού κώδικα δημιουργεί σοβαρή έλλειψη ασφάλειας δικαίου όχι μόνο στους ίδιους τους δικηγόρους, αλλά και στους εντολείς τους καθώς και στους αντιδίκους τους. Οι ξεπερασμένες διατάξεις του κώδικα παρεμποδίζουν τη λειτουργία της δικηγορίας και δεν τους αφήνουν να ασκήσουν το επάγγελμά τους βάσει σύγχρονων κανόνων καθώς και υπονομεύουν εν τέλει την απονομή δικαιοσύνης και την παροχή υψηλού επιπέδου νομικών υπηρεσιών.
Παράλληλα με το ανεπαρκές πλαίσιο, οι κοινωνικοοικονομικές εξελίξεις που έχουν συντελεστεί στο μεσοδιάστημα δεν έχουν αποτυπωθεί πλήρως στο πνεύμα και το γράμμα του παλαιού κώδικα, παρά τις αποσπασματικές προσπάθειες συμπλήρωσής του. Ένα απλό παράδειγμα αποτελεί η στατιστική ιδιαιτερότητα σε πανευρωπαϊκό επίπεδο, όπου η αναλογία δικηγόρου ανά πολίτη είναι κατά πολύ μεγαλύτερη από τους περισσότερους εταίρους μας.
Επιπλέον, θα πρέπει να λάβουμε σοβαρά υπ’ όψιν τις εξελίξεις στην ίδια την Ένωση, ένας παράγοντας ο οποίος δεν υπήρχε κατά τη δημιουργία και ψήφιση του κώδικα του 1954, ώστε να συμπεριληφθεί στη νομοπαρασκευαστική διαδικασία. Η συμμετοχή της χώρας μας στην Ευρωπαϊκή Ένωση και οι υποχρεώσεις που προκύπτουν απ’ αυτήν επηρεάζουν τόσο στο καθημερινό επίπεδο άσκησης της δικηγορίας, όσο και στο επίπεδο του νομικού πλαισίου. Η ελεύθερη αγορά και η ελεύθερη μετακίνηση ανθρώπων και υπηρεσιών σε ολόκληρη την επικράτεια της Ένωσης εκθέτουν τους Έλληνες δικηγόρους σε νέες προκλήσεις αλλά και ανταμοιβές.
Καθώς οι νομικές σπουδές εξακολουθούν να βρίσκονται σε υψηλή ζήτηση εντός της χώρας και το ευρωπαϊκό καθεστώς επιτρέπει την εύκολη πρόσβαση των υποψηφίων τριτοβάθμιας εκπαίδευσης και σε νομικές σχολές του εξωτερικού, μπορούμε να υποθέσουμε με ασφάλεια ότι η στατιστική αυτή ιδιαιτερότητα που προανέφερα θα παραμείνει τουλάχιστον στα ίδια επίπεδα, καθώς είναι αυτονόητο για κάθε απόφοιτο νομικής σχολής να επιχειρεί να αποκτήσει τη δικηγορική ιδιότητα, ασχέτως αν τελικά την ασκήσει.
Τέλος, το λειτούργημα της δικηγορίας έχει γνωρίσει τα τελευταία χρόνια αρκετές ποιοτικές μεταβολές. Η σημαντικότερη έχει να κάνει με το ίδιο το αντικείμενο της σύγχρονης δικηγορίας, όπως η ανάδειξη της συμβουλευτικής δικηγορίας, της διαμεσολάβησης κ.ο.κ., καθώς και του τρόπου με τον οποίο εργάζονται οι ίδιοι οι δικηγόροι, είτε ενταγμένοι εσωτερικά σε επιχειρήσεις είτε σε συνεργασία με άλλους συναδέλφους, εντός ή εκτός του πλαισίου δικηγορικών εταιρειών, που αυξάνονται και διευρύνονται διαρκώς.
Οι παραπάνω εξελίξεις, εντός και εκτός των συνόρων, εντός και εκτός του ελληνικού συστήματος απονομής της δικαιοσύνης, καλούν για τον επαναπροσδιορισμό του δικηγορικού λειτουργήματος και τη θέση των δικηγόρων στην ελληνική κοινωνία. Όσο σύγχρονος κι αν ήταν ο περί του Κώδικος των Δικηγόρων του 1954, όσο διορατικός υπήρξε ο τότε νομοθέτης, οι εξελίξεις περίπου εξήντα χρόνων καλούν όχι μόνο για τη συμπλήρωσή του, αλλά την αντικατάστασή του με ένα εξίσου σύγχρονο και διορατικό νομοθέτημα.
Κυρίες και κύριοι Βουλευτές, η νομοπαρασκευαστική επιτροπή που κλήθηκε να παρουσιάσει ένα νέο κώδικα, κατέθεσε το τελικό σχέδιο του Κώδικα Δικηγόρων τον Ιούλιο που μας πέρασε. Είχαν προηγηθεί ήδη τρία σχέδια, αρχής γενομένης με εκείνο το οποίο κατατέθηκε στις 29 Οκτωβρίου του 2010 και οι αντίστοιχες δημόσιες διαβουλεύσεις στη συνέχεια. 
Το σχέδιο του παρόντος κώδικα αναπτύσσεται σε δέκα κεφάλαια, που περιλαμβάνουν εκατόν εξήντα έξι άρθρα, δύο παραρτήματα, που περιλαμβάνουν πίνακες αμοιβών, καθώς και ένα παράρτημα με πίνακα πάγιων εισφορών του άρθρου 61 παράγραφος 2.
Σκοπός του νέου κώδικα είναι να αντικαταστήσει το νομοθετικό διάταγμα 3026/1954 περί του Κώδικος των Δικηγόρων, όπως αυτό έχει τροποποιηθεί, συμπληρωθεί και ισχύει μέχρι σήμερα.
Ο νέος κώδικας αποτυπώνει στο πνεύμα και το γράμμα του σύγχρονες σημαντικές τάσεις, ενώ παράλληλα λαμβάνει υπ’ όψιν του όλες τις μέχρι σήμερα εξελίξεις που επηρεάζουν την άσκηση της δικηγορίας, όπως η ελεύθερη κυκλοφορία και παροχή υπηρεσιών, ο ολέθριος ανταγωνισμός κ.ο.κ.. 
Ενισχύει την πολυσχιδή δραστηριότητα και απελευθερώνει τους δικηγόρους από τις ανελευθερίες ενός ελλιπούς πλαισίου δραστηριοποίησής τους.
Αναμορφώνει, μεταξύ άλλων, το θεσμό των δικηγορικών εταιρειών, των διαγωνισμών υποψηφίων δικηγόρων, καθιερώνοντας πανελλήνιο διαγωνισμό, ώστε να εξασφαλίζει το αδιάβλητο των εξετάσεων. 
Επεκτείνει δε τη δυνατότητα άσκησης των ασκούμενων δικηγόρων στο Συμβούλιο της Επικρατείας, το Ελεγκτικό Συνέδριο και σε άλλους φορείς.
Κυρίες και κύριοι Βουλευτές, κανείς μας δεν νομιμοποιείται να υπεισέρχεται ή να επικαλείται ότι αντιπροσωπεύει τη βούληση όλων των συμπολιτών μας που κατ’ εξοχήν αφορά ο κώδικας, δηλαδή τους δικηγόρους, οι οποίοι δια των εκπροσώπων τους, καθώς και οι λοιποί φορείς που κλήθηκαν ενώπιον της επιτροπής, εξήραν την πληρότητα του νομοθετήματος.
Ακόμα και στα δύο-τρία σημεία που ήγειραν τις ενστάσεις τους, το Υπουργείο έδωσε διέξοδο με τις επί του σχεδίου νόμου προσθήκες. 
Αν βάζατε στην άκρη, κύριοι της Αντιπολίτευσης, τους τακτικισμούς και τις μικροπολιτικές σκοπιμότητες, θα έπρεπε να ψηφίσετε ομόφωνα το παρόν νομοσχέδιο. Το ζητάει η συντριπτική πλειοψηφία του νομικού κόσμου, όπως αυτή εκφράστηκε διά των νομίμων εκπροσώπων του. 
	Οι προτάσεις της επιτροπής αναδεικνύουν το θεσμικό ρόλο του δικηγόρου και την ιστορικότητά του. Επιτρέψτε μου να αναφερθώ σε ορισμένα γενικά παραδείγματα και καινοτομίες μέσα απ’ τις διατάξεις του κώδικα. 
	Με το πρώτο κεφάλαιο με τίτλο «Γενικό Μέρος», άρθρα 1 έως 3, αποσαφηνίζεται η φύση της δικηγορίας ως δημόσιου λειτουργήματος. Ο δικηγόρος ορίζεται ως λειτουργός της δικαιοσύνης και το λειτούργημά του αποτελεί θεμέλιο του κράτους δικαίου. Η άσκηση του δικηγορικού λειτουργήματος δεν συνιστά εμπορική δραστηριότητα. Είναι ελεύθερο επάγγελμα και σε αυτό προέχει το στοιχείο της εμπιστοσύνης του εντολέα του προς αυτόν. Στο άρθρο 4, μάλιστα, τίθενται οι σύγχρονες προϋποθέσεις για την απόκτηση της δικηγορικής ιδιότητας και εισάγεται ο θεσμός της πανελλήνιας εξέτασης για την απόκτησή της.
	Το δεύτερο κεφάλαιο αφορά τη διαδικασία απόκτησης της δικηγορικής ιδιότητας, την άσκηση και τις προβλεπόμενες εξετάσεις. Το πρώτο τμήμα περιλαμβάνει τα άρθρα 10 έως 14 και αναφέρεται στην άσκηση. Το δεύτερο τμήμα ρυθμίζει τις προϋποθέσεις άσκησης των κατόχων τίτλων πανεπιστημίων της αλλοδαπής και ασκούμενων δικηγόρων της αλλοδαπής, ενώ το τρίτο τμήμα αναφέρεται στον πανελλήνιο διαγωνισμό των υποψήφιων δικηγόρων, ρύθμιση που αποτελεί μείζονα ποιοτική διασφάλιση της άσκησης του δικηγορικού λειτουργήματος.
	Άξια αναφοράς είναι η προβλεπόμενη στο άρθρο 10 διευκόλυνση συμμετοχής σε εξετάσεις και ειδικότερα το γεγονός ότι με απόφαση του διοικητικού συμβουλίου του δικηγορικού συλλόγου επιτρέπεται στον ενδιαφερόμενο να προσκομίσει, αντί πτυχίου, τη βεβαίωση αναλυτικής βαθμολογίας επιτυχίας των μαθημάτων του κύκλου σπουδών.
	Προβλέπονται επίσης και λόγοι καθυστερημένης υποβολής αίτησης εγγραφής, όπως η εκπλήρωση των στρατιωτικών υποχρεώσεων, η απόκτηση μεταπτυχιακού τίτλου, λόγοι υγείας κ.ο.κ.. Καθιερώνεται ρητά η αμοιβή των ασκούμενων δικηγόρων η οποία καθορίζεται από το διοικητικό συμβούλιο του οικείου δικηγορικού συλλόγου.
	Λαμβάνεται ιδιαίτερη πρόνοια για την αντικειμενικότητα και το αδιάβλητο των εξετάσεων και των αποτελεσμάτων όπου, λόγου χάριν, οι ομάδες βαθμολόγησης εδρεύουν στην κεντρική υπηρεσία του Υπουργείου Δικαιοσύνης και αποτελούνται από έναν πρόεδρο εφετών ή εφέτες και δύο δικηγόρους, οι οποίοι αξιολογούν τα γραπτά, χωρίς να γνωρίζουν το όνομα και τα λοιπά στοιχεία του εξεταζόμενου.
	Κυρίες και κύριοι συνάδελφοι, όσον αφορά στο τρίτο κεφάλαιο, καθορίζεται το πλαίσιο για το διορισμό, την εξέλιξη και την παύση των δικηγόρων. Η έμφαση και πάλι δίνεται στη δημιουργία μηχανισμών αξιολόγησης, στο σαφή ορισμό ποιοτικών κριτηρίων και στην αποσαφήνιση ενός πλαισίου, το οποίο κάθε δικηγόρος θα είναι υποχρεωμένος να ακολουθήσει, προκειμένου να επιδιώξει μία επιτυχημένη καριέρα.
	Απαγορεύεται ρητά στους δικηγόρους που έχουν εκλεγεί Βουλευτές ή Ευρωβουλευτές να αναλαμβάνουν άμεσα οι ίδιοι ή έμμεσα με συνεργάτες τους και να παρίστανται είτε στην προδικασία ή κατά την κύρια διαδικασία, σε υποθέσεις ναρκωτικών και αδικημάτων κατά της γενετήσιας ελευθερίας και οικονομικής εκμετάλλευσης της γενετήσιας ζωής.
	Στο τέταρτο κεφάλαιο, «Δικαιώματα και Υποχρεώσεις του Δικηγόρου», γίνεται ξεκάθαρη προσπάθεια από το νομοθέτη να επαναπροσδιορίσει τη θέση του δικηγορικού επαγγέλματος στη σύγχρονη ελληνική πραγματικότητα. Διασφαλίζεται ο σεβασμός και η τιμή από τους δικαστές και κάθε άλλο πρόσωπο ή αρχή στο πλαίσιο των αρχών του κράτους δικαίου και αυτά τα απολαμβάνει κάθε δικηγόρος κατά την άσκηση του λειτουργήματός του. Η είσοδός του στα Υπουργεία και στα δημόσια καταστήματα επιτρέπεται ελεύθερα, χωρίς κανένα χρονικό ή άλλο περιορισμό.
	Αντιστοίχως, όμως, γίνεται μνεία και στις θεμελιώδεις υποχρεώσεις κάθε δικηγόρου. Απαιτείται ο σεβασμός προς τα δικαστήρια, τους δικαστές και τους γραμματείς, ενώ η ευπρέπεια, η αβρότητα και η κοσμιότητα αποτελούν τις βάσεις για τη συμπεριφορά του προς τους συναδέλφους του. 
	Με τις προβλέψεις του άρθρου 39 ορίζεται το δικονομικό πλαίσιο άσκησης της δικηγορίας και διασφαλίζεται η ανεμπόδιστη ολοκλήρωση του λειτουργήματός του. Απαγορεύεται η έρευνα και η κατάσχεση εγγράφων οπουδήποτε και ανεξάρτητα από το αν ο δικηγόρος υπερασπίζεται κατηγορούμενο ή πολιτικό ενάγοντα ή οποιονδήποτε διάδικο. Απαγορεύεται η σύλληψη δικηγόρου κατά τη διάρκεια της δίκης και, υπό εξαιρετικές συνθήκες, δικαιούται να αρνηθεί μαρτυρία, αφού ο ίδιος σταθμίσει την υποχρέωσή του ως θεμελιώδη υποχρέωση του δικηγορικού λειτουργήματός του. 
Οι διατάξεις αυτές είναι απολύτως συμβατές με το άρθρο 6 της Ευρωπαϊκής Σύμβασης των Δικαιωμάτων του Ανθρώπου, καθώς και με την παράγραφο 2 του άρθρου 6 της Συνθήκης για την Ευρωπαϊκή Ένωση.
	Τέλος, με την ενσωμάτωση του Καταστατικού Χάρτη Θεμελιωδών Αρχών του Ευρωπαϊκού Νομικού Επαγγέλματος και Κώδικα Δεοντολογίας για τους Ευρωπαίους δικηγόρους του Συμβουλίου των Δικηγορικών Συλλόγων της Ευρωπαϊκής Ένωσης, σε βαθμό που οι διατάξεις του δεν αντιβαίνουν στον ίδιο τον κώδικα, ο κώδικας αποκτά άμεση πρόσβαση σε όλες τις τάσεις και τις εξελίξεις που λαμβάνουν χώρα στην ευρωπαϊκή επικράτεια. Παράλληλα προβλέπεται και η σύνταξη ελληνικού Κώδικα Δεοντολογίας του δικηγορικού λειτουργήματος.
	Κυρίες και κύριοι συνάδελφοι, το πέμπτο κεφάλαιο προσδιορίζει ορισμένες ειδικές μορφές άσκησης δικηγορίας και αποσαφηνίζονται πλήρως η φύση και ο χαρακτήρας του έμμισθου δικηγόρου και η διαδικασία πρόσληψής του τόσο στον ιδιωτικό όσο και στο δημόσιο τομέα. 
Στο πρώτο τμήμα ρυθμίζεται η έμμισθη εντολή, στο δεύτερο τμήμα γίνεται αναφορά σε άλλες μορφές παροχής δικηγορικών υπηρεσιών και στο τρίτο τμήμα οι δικηγορικές εταιρείες αποκτούν ένα πλήρες θεσμικό πλαίσιο. 
Ύστερα από πρόταση της ολομέλειας των προέδρων των δικηγορικών συλλόγων και αντίστοιχες εισηγήσεις του συνόλου των πολιτικών κομμάτων, εισήχθη ρητή πρόβλεψη για κατώτατο όριο στις μηνιαίες αποδοχές του εμμίσθου δικηγόρου στον ιδιωτικό τομέα. 
Σε μια προσπάθεια για συνολική προσέγγιση στο θέμα των δικηγορικών εταιρειών περιγράφεται πλήρως το καθεστώς τους και προβλέπεται η σύστασή τους μόνο μεταξύ των εν ενεργεία δικηγόρων. Αρκετά από τα ζητήματα μάλιστα που αφορούν τις εταιρείες αυτές ρυθμίζονται με μεγάλη πληρότητα. 
Κυρίες και κύριοι συνάδελφοι, το έκτο κεφάλαιο αναφέρεται στη ρύθμιση των αμοιβών και των θεσμών κοινωνικής αλληλεγγύης μεταξύ δικηγόρων. Για πρώτη φορά ρυθμίζεται με πληρότητα το ζήτημα των θεσμών κοινωνικής αλληλεγγύης και, μεταξύ άλλων, προβλέπεται η δικαστική εκκαθάριση των εξόδων και δικηγορικής αμοιβής από τα δικαστήρια, το δικαίωμα επίσχεσης εγγράφων μέχρι την πλήρη εξόφληση των δαπανών και της αμοιβής των δικηγόρων, καθώς και η αντίστοιχη δικαστική προστασία των αμοιβών των δικηγόρων. 
Το έβδομο κεφάλαιο, το οποίο είναι το πιο μακροσκελές, αναφέρεται στην οργάνωση και τη λειτουργία των δικηγορικών συλλόγων. Το πρώτο τμήμα αναφέρεται στη συγκρότηση και τη διαδικασία των δικηγορικών συλλόγων, το δεύτερο στη γενική συνέλευση, το τρίτο τμήμα στις αρχαιρεσίες, το τέταρτο στις επιτροπές μητρώων, το πέμπτο στη διαμεσολάβηση και τη διαιτησία και το έκτο στην ολομέλεια των προέδρων των δικηγορικών συλλόγων της Ελλάδος. 
Οι σύλλογοι παραμένουν οργανωμένοι στην περιφέρεια κάθε πρωτοδικείου και ορίζονται ως νομικά πρόσωπα δημοσίου δικαίου σωματειακής μορφής. Έχουν διοικητική και οικονομική αυτοτέλεια και δεν χρηματοδοτούνται από τον κρατικό προϋπολογισμό. Αναγνωρίζονται, επιτέλους, ως σύμβουλοι της πολιτείας και συμμετέχουν υποχρεωτικά στις σχετικές νομοπαρασκευαστικές επιτροπές. Μπορούν, δε, να παρέμβουν με διαφορετικά εργαλεία και μηχανισμούς σε μία σειρά κρίσιμων δικών ενώπιον οποιουδήποτε δικαστηρίου, οποιουδήποτε βαθμού δικαιοδοσίας.
Εμπλουτίζονται οι σκοποί και οι αρμοδιότητες των δικηγορικών συλλόγων, οι οποίοι υπερασπίζονται τις αρχές και τους κανόνες του κράτους δικαίου σε μια δημοκρατική πολιτεία. Συμβάλλουν αποφασιστικά στη διασφάλιση των δομών και της λειτουργίας μιας ανεξάρτητης δικαιοσύνης στο όνομα του ελληνικού λαού και στην αξιοπρέπεια των δικηγόρων γενικότερα. 
Ενισχύεται ο θεσμός της ολομέλειας των προέδρων των δικηγορικών συλλόγων της Ελλάδος, καθώς και της συντονιστικής επιτροπής με πιο αντιπροσωπευτική σύνθεση. Σε μια δημοκρατική χώρα επιβάλλεται οι συλλειτουργοί της δικαιοσύνης να έχουν πρόσβαση σε όλα τα δημοκρατικά μέσα συμμετοχής στη λειτουργία της δικαιοσύνης, σε θέματα ιδιαίτερης και κρίσιμης σημασίας. 
Ιδιαίτερα πρωτοποριακή είναι η εισαγωγή του θεσμού του δημοψηφίσματος. Ειδικότερα με το άρθρο 138 επιτρέπεται και διασφαλίζεται η διεξαγωγή δημοψηφίσματος με μυστική ψηφοφορία, είτε πανελλαδικώς, με απόφαση των 2/3 της ολομέλειας των προέδρων του δικηγορικού συλλόγου, είτε τοπικά με απόφαση 2/3 των μελών κάθε διοικητικού συμβουλίου του εκάστοτε δικηγορικού συλλόγου. 
Κυρίες και κύριοι συνάδελφοι, το όγδοο κεφάλαιο αναδιαμορφώνει πλήρως το θεσμό του Πειθαρχικού Δικαίου. Μέσα από τα άρθρα 139 έως 145 ορίζονται οι γενικές αρχές, αναλύονται με σαφήνεια τα πειθαρχικά παραπτώματα και οι προβλεπόμενες ποινές, όπου προστίθεται μια νέα ποινή –αυτή της σύστασης- και η επιμέτρηση της ποινής γίνεται με την τήρηση συγκεκριμένων κριτηρίων. Διασφαλίζεται η ανεξαρτησία από τα διοικητικά συμβούλια των δικηγορικών συλλόγων των πειθαρχικών συμβουλίων, τα οποία συγκροτούνται σε επετειακή βάση. Προβλέπεται, δε, λεπτομερώς η οργάνωση και η λειτουργία των πειθαρχικών θεσμών. 
Κυρίες και κύριοι Βουλευτές, το τελευταίο κεφάλαιο του νέου κώδικα αναμορφώνει το θεσμό της κακοδικίας. Οι αξιώσεις αποζημίωσης παραγράφονται πλέον με την παρέλευση τριών ετών από την πράξη, ενέργεια ή παράληψη που επικαλείται ο ενάγων και, το σημαντικότερο, προβλέπεται το περιεχόμενο της αγωγής κακοδικίας να είναι δεκτικό απόδειξης και ανταπόδειξης, ενώ απαγορεύεται εκ νέου άσκηση αγωγής για την ίδια υπόθεση, τους ίδιους ή άλλους λόγους. 
Κυρίες και κύριοι συνάδελφοι, σήμερα έχουμε μπροστά μας μια ολοκληρωμένη πρόταση για τη θέσπιση ενός σύγχρονου Κώδικα Δικηγόρων. Το σύνολο των διατάξεων που προβλέπονται στοχεύουν στην αποτύπωση των σύγχρονων οικονομικοκοινωνικών τάσεων μέσα στο πνεύμα και το γράμμα του νέου κώδικα. 
Το ανά χείρας σχέδιο νόμου επιφέρει τις απαραίτητες τομές και προσδιορίζει με θάρρος τη θέση του δικηγορικού λειτουργήματος ως συλλειτουργού της δικαιοσύνης. Επιτρέπει στους δικηγόρους να ασκήσουν το επάγγελμά τους βάσει σύγχρονων κανόνων, συντελώντας με αυτόν τον τρόπο στην καλύτερη απονομή δικαιοσύνης και την παροχή υψηλού επιπέδου νομικών υπηρεσιών από όλους τους δικηγόρους που εργάζονται στην ελληνική επικράτεια. 
Βάσει όλων των παραπάνω, σας καλώ να υπερψηφίσετε το ανά χείρας νομοσχέδιο, καθώς θα έχει θετικότατες επενέργειες στο θεσμό και την κοινωνική θέση των δικηγόρων στην ελληνική κοινωνία, η οποία θα επωφεληθεί με την καλύτερη απονομή δικαιοσύνης και τη βελτίωση των παρεχόμενων νομικών υπηρεσιών. 
Ευχαριστώ για την προσοχή σας. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς σας ευχαριστούμε. 
Πριν δώσω το λόγο στην εισηγήτρια του ΣΥΡΙΖΑ-Ενωτικού Κοινωνικού Μετώπου κ. Ζωή Κωνσταντοπούλου να κάνω μία ανακοίνωση προς το Τμήμα.  
Κυρίες και κύριοι συνάδελφοι, έχω την τιμή να ανακοινώσω προς το Τμήμα ότι οι Υπουργοί Δικαιοσύνης, Διαφάνειας και Ανθρωπίνων Δικαιωμάτων και Οικονομικών κατέθεσαν σχέδιο νόμου: «Ηλεκτρονική επιτήρηση υποδίκων, καταδίκων και κρατούμενων σε άδεια». 
Παραπέμπεται στην αρμόδια επιτροπή.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Υπουργέ.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Κυρίες και κύριοι συνάδελφοι, θέλω να καταθέσω μερικές νομοτεχνικές βελτιώσεις-προσθήκες, ύστερα και από την τελευταία συζήτηση που έγινε στην επιτροπή. Θα σας τις αναφέρω και, αν χρειάζεστε κάποια διευκρίνιση, θα τα πούμε και κατά τη συζήτηση.
Στο τέλος της περίπτωσης γ της παραγράφου 1…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι. Να κατατεθούν στα Πρακτικά και να διανεμηθούν.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θέλει να τις παρουσιάσει. Να τις ακούσουμε. Πώς θα τοποθετηθούμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Κωνσταντοπούλου, συνήθως οι νομοτεχνικές βελτιώσεις κατατίθενται στα Πρακτικά, τις βλέπετε και θα τις εξηγήσει, θα τις παρουσιάσει στην ομιλία του.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εμείς όμως πώς θα τοποθετηθούμε;</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα σας διανεμηθούν αμέσως.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα σας διανεμηθούν.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πρέπει να τις εισηγηθεί ο Υπουργός.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Εν πάση περιπτώσει, ας πει τις βασικές αλλαγές τουλάχιστον.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Υπουργέ, πείτε τις πιο σοβαρές βελτιώσεις.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Πολύ σύντομα να σας πω ότι στο τέλος της περίπτωσης γ) της παραγράφου 1 του άρθρου 7 προστίθεται η φράση: «επιφυλασσομένης της διάταξης του άρθρου 31 του Κώδικα». Δεν θα σας τις αναλύω, αλλά αυτή η αλλαγή αφορά το πότε χάνεται η ιδιότητα του δικηγόρου. 
Στην υποπερίπτωση στ) του άρθρου 8…</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Υπουργέ, να ξεκινάτε από το άρθρο και να λέτε τις αλλαγές, όχι από την υποπερίπτωση. Για να μπορούμε να παρακολουθούμε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Τσούκαλη, έχετε δίκιο, αλλά είναι «ασθένεια» από την παλιά ιδιότητα, που ξεκινάγαμε έτσι.
Στο άρθρο 7, παράγραφος 1, περίπτωση γ) ήταν η προηγούμενη νομοτεχνική βελτίωση που ανέφερα.
Τώρα, στο άρθρο 8, στην υποπερίπτωση στ) μετά τη λέξη «μετακλητή» τίθενται οι λέξεις «στη Βουλή,» και πριν από τη λέξη «βουλευτών» τίθενται οι λέξεις «ειδικών επιστημόνων». Όπως ξέρετε, οι Βουλευτές δεν έχουν μετακλητούς υπαλλήλους, αλλά έχουν μόνο ειδικούς επιστήμονες, για να μην γίνεται σύγχυση από τη διάταξη.
Στο άρθρο 16, παράγραφος 3 μεταξύ των λέξεων «αρμόδια για» τίθεται η λέξη «και». Δεν είναι αρμόδια, δηλαδή, για μία εργασία, αλλά είναι και γι’ αυτό. 
Στο άρθρο 20, στην παράγραφο 1 προστίθεται νέα υποπερίπτωση β) ως εξής: «έναν Αντεισαγγελέα του Αρείου Πάγου, ο οποίος ορίζεται με τον αναπληρωτή του από τον Εισαγγελέα του Αρείου Πάγου» και οι υφιστάμενες υποπεριπτώσεις β), γ) και δ) αναριθμούνται τώρα σε γ), δ) και ε). Είναι για την επιτροπή των δικηγόρων που δίνουν εξετάσεις. 
Επίσης στο άρθρο 20, παράγραφος 1, στο τέλος της υποπερίπτωσης ε), όπως αναριθμείται ανωτέρω, μετά τη λέξη «Πειραιά» -αφορά τους Δικηγορικούς Συλλόγους Αθήνας, Θεσσαλονίκης, Πειραιά- προστίθεται εδάφιο ως εξής: «καθώς κι έναν Πρόεδρο εκ των λοιπών Δικηγορικών Συλλόγων, ο οποίος ορίζεται από το Προεδρείο της Ολομέλειας των Δικηγορικών Συλλόγων». Αυτό γίνεται για να μην ανατραπεί η αντιστοιχία μεταξύ δικηγόρων και λοιπών παραγόντων που συμμετέχουν στη διαδικασία της επιλογής των δικηγόρων.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Βάζετε υποπερίπτωση ε); Γιατί ε) δεν υπάρχει.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είναι στο άρθρο 20, παράγραφος 1, στο τέλος της υποπερίπτωσης ε), όπως αναριθμήθηκε πιο πάνω, μετά τη λέξη «Πειραιά» προστίθεται εδάφιο ως εξής: «καθώς κι έναν Πρόεδρο…»
Στο άρθρο 31, παράγραφος 1 μετά τις λέξεις «γενικοί ή ειδικοί γραμματείς» διαγράφονται οι λέξεις «και ειδικοί γραμματείς» -παρεισέφρησε εκ περισσού στο κείμενο- και μετά τη λέξη «Βουλής», το σημείο «,» αντικαθίσταται από τη λέξη «και», για να υπάρχει αρμονία. Είναι νομοτεχνικό αυτό. 
Άρθρο 31, παράγραφος 1…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, να σας ρωτήσω κάτι διευκρινιστικά;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Κωνσταντοπούλου, από το Προεδρείο να ζητάτε το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Βεβαίως.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, είπατε στο άρθρο 31 ότι αναστολή άσκησης του δικηγορικού λειτουργήματος υπάρχει σε εκείνους που διορίζονται Υπουργοί, Αναπληρωτές Υπουργοί, Υφυπουργοί, Γραμματείς του Υπουργικού Συμβουλίου, Γενικοί ή Ειδικοί Γραμματείς και Ειδικοί Γραμματείς της Βουλής. Εδώ είναι δύο διαφορετικές κατηγορίες. Λέτε ότι είναι παραδρομή το ότι βάλατε τους Ειδικούς Γραμματείς Υπουργείων μαζί με τους Ειδικούς Γραμματείς της Βουλής;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Η Βουλή έχει και Γενικούς Γραμματείς και τα συνδυάσαμε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ και κυρία Κωνσταντοπούλου, σας παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για να καταλάβουμε τι εισηγείται…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Άλλο θέλω να πω.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Η Βουλή έχει και Γενικούς Γραμματείς…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, σας παρακαλώ! Αναφέρεστε σε ζητήματα επί των άρθρων. Αύριο που έχουμε τη διαδικασία της συζήτησης επί των άρθρων να τα βάλετε όλα αυτά.
Εν πάση περιπτώσει, σας είπα να καταθέσετε τις βελτιώσεις. Πείτε τες για να τελειώνουμε.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Άρθρο 45…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, με συγχωρείτε, να διευκρινίσω τι ρωτώ. Είναι σημαντικό να καταλάβουμε εάν διαγράφονται από αυτούς που έχουν αναστολή οι Γενικοί και Ειδικοί Γραμματείς των Υπουργείων, όχι του Υπουργικού Συμβουλίου. Αυτό θέλετε να κάνετε; Να μην έχουν κώλυμα οι Γενικοί και οι Ειδικοί Γραμματείς των Υπουργείων ή της Βουλής;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Γενικοί και Ειδικοί Γραμματείς υπάρχουν και στα Υπουργεία, έχει και η Βουλή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, κύριοι συνάδελφοι, υπάρχει μια διαδικασία. Αύριο είναι η συζήτηση επί των άρθρων. Σας παρακαλώ, κύριε Υπουργέ, κάντε τις βελτιώσεις. Κύριοι συνάδελφοι, τις συγκρατείτε. Δεν υπάρχουν διευκρινίσεις εδώ. Αυτά γίνονται στην επιτροπή.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Γιατί, κύριε Πρόεδρε; Αφού κάνει κάποιες διορθώσεις ο κύριος Υπουργός, να τις έχουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, κύριε Κοντονή...</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε,…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, θα ήθελα το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Παπαδημούλη, ένα λεπτό. Βεβαίως, θα σας δώσω το λόγο. Το λέω για την οικονομία του χρόνου, αλλιώς...</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εδώ δεν είναι επιτροπή, είναι Τμήμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ένα λεπτό, κύριε Βορίδη.
Λέω να καταθέσει ο κύριος Υπουργός τις νομοτεχνικές βελτιώσεις. Αύριο που θα είναι η συζήτηση επί των άρθρων θα τοποθετηθείτε, θα απαντήσει. Είναι η διαδικασία του Τμήματος. Το να αρχίσουν εδώ για κάθε άρθρο να ζητούν οι συνάδελφοι επεξηγήσεις δεν είναι η προβλεπόμενη διαδικασία και νομίζω ότι το ξέρετε πολύ καλά όπως κι εγώ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Υπουργέ, μπορείτε να τις διαβάσετε και να τελειώνουμε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Λοιπόν, στο άρθρο 45 στο πρώτο εδάφιο της πρώτης παραγράφου…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, μου επιτρέπετε να πω κάτι; Εποικοδομητικό θα είναι. Δεν διαφωνώ με όσα είπατε. Απλώς λέω χωρίς διακοπές, παρεμβάσεις από κάτω -δεν έκανα εγώ, άλλοι έκαναν από τους Κοινοβουλευτικούς Εκπροσώπους- να τηρήσουμε αυτό που λέει ο Κανονισμός.</Speech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Και από τους Βουλευτές έγιναν διακοπές και παρεμβάσεις.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ο Υπουργός παρουσιάζει τις νομοτεχνικές αλλαγές, γιατί καμμία φορά δεν είναι νομοτεχνικές βελτιώσεις αλλά είναι ουσιώδεις αλλαγές, μοιράζονται από απόψε, για να έχουμε το χρόνο να τις αξιολογήσουμε και όποιος θέλει αναφέρεται σε αυτές αύριο, στη συζήτηση επί των άρθρων. Εάν κάποιος θεωρεί κάποια από αυτές σημαντική, να μπορεί να το κάνει και στη συζήτηση επί της αρχής. Ξέρετε πολύ καλά ότι και αυτό πολλές φορές όχι απλώς πρέπει να γίνεται, αλλά είναι και πολύ χρήσιμο.
Γι’ αυτό λέω χωρίς διακοπές και παρεμβάσεις o κύριος Υπουργός να κάνει αυτό που λέει ο Κανονισμός, να παρουσιάσει την ουσία των βελτιώσεων.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Παπαδημούλη, γι’ αυτό έδωσα το λόγο στον κύριο Υπουργό, για να παρουσιάσει τις νομοτεχνικές βελτιώσεις, να διανεμηθούν και να τοποθετηθούμε αύριο στην κατ’ άρθρον συζήτηση ή όποιος θέλει να μπορεί να αναφερθεί και τώρα στην πρωτολογία του.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αυτό έκανα, κύριε Παπαδημούλη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ναι, αλλά μην απαντάτε σε διακοπές.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Συνεχίζω. Στο άρθρο 45 στο πρώτο εδάφιο της πρώτης παραγράφου η λέξη «ή» αντικαθίσταται από τη λέξη «και».</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Συγγνώμη, κύριε Υπουργέ, δεν χρειάζονται αυτά. Κύριε Υπουργέ, τα βασικά πείτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Τσούκαλη, και εσείς διακόπτετε;</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Να μη λέει και το «και» και το «ή».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μα είπαμε, κύριε Τσούκαλη, να τις παρουσιάσει. Να παρουσιάσει τις σοβαρές εξ αυτών. Σας παρακαλώ!</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Προσέξτε το, κύριε Τσούκαλη, είναι ουσιώδες.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Επί της διαδικασίας…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, σας παρακαλώ, κύριε Τσούκαλη. Τουλάχιστον σεβαστείτε τη διαδικασία. Είναι δυνατόν αυτό το σχέδιο νόμου να μας τρώει τρεις ώρες;</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Καλά, μου κάνετε παρατήρηση γι’ αυτό, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, δεν σας κάνω. Σας παρακαλώ να αφήσετε να τελειώσει ο Υπουργός τις νομοτεχνικές του βελτιώσεις και έχετε όλο το χρόνο μετά για να πείτε ό,τι θέλετε.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Τσούκαλη, προσέξτε το αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μην αναφέρεστε ονομαστικά, κύριε Υπουργέ.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είναι ουσιώδες. Δείτε το.
Στο άρθρο 40 παράγραφος 4, η φράση «αναπαράγοντας τη δημοσίευση στοιχείων ή πληροφοριών» αντικαθίσταται από τη φράση «δημοσιεύοντας στοιχεία ή πληροφορίες». 
Στο τέλος της ίδιας παραγράφου του άρθρου 40 προστίθεται η φράση: «την οποία χειρίζεται ο ίδιος.».
Στο άρθρο 46 παράγραφος 3, υπάρχει μια αναρίθμηση στο νόμο, που δεν  είναι ο 4039, αλλά είναι ο 4093.
Στο άρθρο 47, στην παράγραφο 2, προστίθενται οι υποπεριπτώσεις δ) και ε) ως εξής: «δ) στους πολύτεκνους, ε) στις χήρες με ένα τουλάχιστον ανήλικο παιδί και μέχρι την ενηλικίωσή του.».
Στο άρθρο 61 παράγραφος 2 προστίθεται εδάφιο ως εξής: «Με την ίδια διαδικασία μπορούν να προβλέπονται νέες εισφορές υπέρ ταμείων ή λογαριασμών αλληλοβοήθειας και ενίσχυσης δικηγόρων, καθώς και το ύψος των αντίστοιχων ποσών ανά δικαστική ή εξώδικη ενέργεια».
Στο άρθρο 129, στην παράγραφο 5, η φράση «ασκεί» αντικαθίσταται από τη λέξη «ασκούν».
Στο άρθρο 165, στην παράγραφο 5, η φράση «η διάταξη της παραγράφου 1 του άρθρου 8α» αντικαθίσταται από τη φράση «η διάταξη της περίπτωσης 8α της υποπαραγράφου 1 της παραγράφου ΙΓ του άρθρου πρώτου».
Το Παράρτημα ΙΙΙ του κώδικα αντικαθίσταται στο σύνολό του από ορθό νέο, εν όψει του ότι βάζουμε μια διάταξη την οποία σας διαβάζω: «Οι Δικηγορικοί Σύλλογοι Αθηνών, Πειραιά και Θεσσαλονίκης, από την υπέρ αυτών πάγια ως άνω εισφορά που προορίζεται για την κάλυψη των λειτουργικών αναγκών των υπηρεσιών τους, θα αποδίδουν ποσοστό 25% στον Ειδικό Διανεμητικό Λογαριασμό Νέων Δικηγόρων του άρθρου 33 παράγραφος 2 του ν. 2915/2001», όπως ζητήθηκε από τους δικηγορικούς συλλόγους, για να ενισχύονται και οι νέοι δικηγόροι. 
Έχουν γίνει και δυο τυπογραφικά λάθη, όσον αφορά τα ποσά. Θα τα δείτε, είναι εντελώς επουσιώδη. Έπρεπε λοιπόν να αντικατασταθεί. Οποιαδήποτε διευκρίνιση απαιτηθεί θα δοθεί κατά τη συζήτηση.
Ευχαριστώ.
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου καταθέτει για τα Πρακτικά τις προαναφερθείσες νομοτεχνικές βελτιώσεις-προσθήκες, οι οποίες έχουν ως εξής:
(Να φωτογραφηθούν οι σελ. 162-174)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, παρακαλώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Πρόεδρε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κατά την ολιγόλεπτη απουσία μου από την Αίθουσα πληροφορήθηκα ότι κάποιος Κοινοβουλευτικός Εκπρόσωπος ανεφέρθη προσωπικά σε εμένα, λέγοντας ότι έχω κάνει έναν Κανονισμό με τον οποίο έχω επιφυλάξει στον εαυτό μου να μιλάω όποτε θέλω και όσο θέλω. 
Θέλω να πω πρώτον, ότι ο Κανονισμός αυτός έγινε ζώντων των πρώην Προέδρων του Σώματος -οι οποίοι έκαναν χρήση- του μακαρίτη Αλευρά, του μακαρίτη Τσαλδάρη. Δεν θέλω να κάνω χαρακτηρισμό, αλλά ακούστηκε ότι εγώ πρόβλεψα έπειτα από έντεκα χρόνια να μπορώ να μιλώ. 
Η διάταξη αυτή, όπως και η διάταξη για τους πρώην Πρωθυπουργούς, που προβλέπεται επίσης, έχει κάποια σημασία και ευθύς αμέσως μετά την ομιλία του Υπουργού θέλω να καταθέσω μια άποψη την οποία συχνά ακούτε εδώ και οφείλω να τη διατυπώσω, αφού προήδρευσα του Σώματος τόσα χρόνια, τουλάχιστον όταν βλέπω αυτήν την εικόνα του Κοινοβουλίου, για την οποία δεν ευθύνεται η συντριπτική πλειονότητα των μελών της Βουλής. 
Όπως ξέρετε, οι απλοί άνθρωποι που βρίζουν και λένε «αυτοί, οι έτσι, οι αλλιώς» για όλους τους τριακοσίους, δεν τους γνωρίζουν ούτε καν κατ’ όψιν. Γνωρίζουν είκοσι, τριάντα εκ των μελών. Βέβαια δεν τους γνωρίζουν από το κανάλι της Βουλής, αλλά από τα διάφορα ιδιωτικά κανάλια στα οποία περιφέρονται. 
Εγώ, λοιπόν, συνεπής με τον Κανονισμό αυτό, θέλω να πω, κύριε Πρόεδρε, για πολλοστή φορά ότι είναι απαράδεκτο. Το Σύνταγμα λέει ποιο είναι το έργο των επιτροπών, όπως και ο Κανονισμός της Βουλής.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Να μην επανέλθουμε, όμως, κύριε Πρόεδρε. Το συζητήσαμε το ζήτημα προηγουμένως.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν σας άκουσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Να μην επανέλθουμε στο διαδικαστικό, κύριε Πρόεδρε, διότι αυτό ελύθη και συζητήθη διεξοδικά την προηγούμενη ώρα. Όσον αφορά τις παρατηρήσεις που κάνατε και τις επισημάνσεις σε σχέση με τον Κανονισμό, ότι προϋπήρχε από εσάς, έγιναν ακουστές και πιστεύω να γίνουν και δεκτές.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, με συγχωρείτε. Ευχαριστώ για τη διακοπή, αλλά ήταν άλλο το θέμα εκείνο και άλλο το θέμα για το οποίο εγώ επιμένω σε ώτα μη ακουόντων. Θεωρώ ότι όπως το έργο της Αντιπολιτεύσεως, του ελέγχου της Κυβέρνησης, θα πρέπει να είναι απολύτως σεβαστό, έτσι και το έργο της Κυβέρνησης που κυρίως έχει τη νομοθετική πρωτοβουλία, θα πρέπει να είναι σεβαστό, τουλάχιστον από την ίδια την Κυβέρνηση.
Δεν προβλέπει το Σύνταγμα και ο Κανονισμός της Βουλής, όπως είδα στο νομοσχέδιο του Υπουργείου Παιδείας, δύο σελίδες διορθώσεις επί διορθώσεων της τελευταίας στιγμής. Θα χρειαστεί να γίνει και διόρθωση ημαρτημένων στο συγκεκριμένο νομοσχέδιο του Υπουργείου Παιδείας. 
Και τώρα, κύριε Υπουργέ, θεωρώ ότι είναι λάθος. Στην επιτροπή θα έπρεπε να κάνετε οποιεσδήποτε ουσιαστικές βελτιώσεις -εσείς το ξέρετε εξίσου καλά με εμένα- κι εδώ θα μπορούσατε να πείτε αυτό που είπατε για τα ποσά, ότι κάποιο λάθος έχει γίνει. Αυτό, επειδή συνεχίζεται τα τελευταία χρόνια, έχει πια ξεπεράσει κάθε όριο. 
Τι άλλο μπορώ να κάνω εγώ; Επιμένω, όμως, να διαμαρτύρομαι. Νομίζω ότι καλώς ο Κανονισμός προβλέπει και για τον παρόντα Πρόεδρο, όταν δεν θα είναι Πρόεδρος, και για οποιονδήποτε, αν είναι σ’ αυτήν την Αίθουσα, κάποια πράγματα στοιχειώδη να τα υπερασπίζεται. 
Αυτό έκανα κι εγώ πριν όταν αποχώρησα από την Αίθουσα, διότι δεν ήταν θέαμα αυτό της Βουλής, όπως δεν ήταν και θέαμα όταν, αντί να τιμήσουμε τον Μικρασιατικό Ελληνισμό, ακούσαμε όσα ακούσαμε. 
Λυπάμαι, γιατί θεωρώ ότι καλώς υπάρχει αυτή η διάταξη. 
Όπως ξέρετε, δεν γυρίζω στα κανάλια. Μόνο εδώ μιλώ. Αν κάποιοι θέλουν να μη μιλώ ούτε εδώ, για την ώρα αυτό δεν είναι εφικτό.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Καπερνάρο, έχετε το λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ο κ. Κακλαμάνης είπε ότι «κάποιος Κοινοβουλευτικός Εκπρόσωπος…»...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν αναφέρθηκε σε εσάς.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Είπε ότι δεν θα αποσαφηνίσει ποιος είναι ο Κοινοβουλευτικός Εκπρόσωπος. 
Εδώ δεν υπάρχουν «κάποιοι», υπάρχουν Βουλευτές με ονοματεπώνυμα. 
Δώστε μου, παρακαλώ, το λόγο, κύριε Πρόεδρε. Δεν κρίνετε ότι είναι επί προσωπικού; 
Ο κύριος πρώην Πρόεδρος της Βουλής έβγαλε λόγο…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε το λόγο για δύο λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ποιος Κανονισμός, λοιπόν -γιατί η άποψή μου επί του Κανονισμού είναι δεδηλωμένη- προβλέπει για κάποιον Βουλευτή που υπήρξε Πρόεδρος της Βουλής να μιλάει τόση ώρα, χωρίς να καταγράφεται ο χρόνος ομιλίας του;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Του δόθηκαν δέκα λεπτά. Παρ’ όλα αυτά, μίλησε πολύ λιγότερο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μιλάμε με βάση τον Κανονισμό. Ή τον τηρούμε ή δεν τον τηρούμε. 
Ο πρώην Πρόεδρος της Βουλής είναι Βουλευτής. Όλοι έχουν τα ίδια δικαιώματα και τις ίδιες υποχρεώσεις. Αν λέμε «όποτε θέλω, να παρεμβαίνω», αυτό είναι άλλο θέμα. 
Εκτός τούτου, ένα είναι το πραγματιστικόν, το οποίον είναι και ιδιαιτέρως εξάρσιμον: Όλος ο λόγος του ήταν εκτός θέματος. Διέκοψε τον ειρμό της συζήτησης για να πει αυτά που ήθελε να πει νωρίτερα, όταν ήταν επίκαιρο το θέμα, αλλά εκείνος ήθελε να φύγει, παρατηρώντας το Προεδρείο επειδή δεν του έδωσε το λόγο. 
Εμείς λέμε το εξής, ότι εδώ είμαστε όλοι ίσοι, μιας και αναφερόμαστε στη δημοκρατία. 
Όσον αφορά τον Κανονισμό, αυτός έχει πάρα πολλά ελαττώματα και λέμε ότι ήρθε η εποχή να αλλάξει. Διότι δεν νοείται να δίνονται δέκα λεπτά σε έναν Βουλευτή πρώην Πρόεδρο της Βουλής, οποτεδήποτε ζητάει το λόγο και να μιλάει επί παντός επιστητού, διακόπτοντας τη συζήτηση στην Αίθουσα του Κοινοβουλίου. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Πάντως, αυτήν τη στιγμή αυτός είναι ο Κανονισμός.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Καμμία απάντηση δεν θα δώσω. Δικαιούμαι να το κάνω, αλλά δεν θα δώσω καμμία απάντηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εγώ λέω το εξής: Κύριε Κοινοβουλευτικέ Εκπρόσωπε των Ανεξάρτητων Ελλήνων, αυτός είναι ο Κανονισμός που έχουμε, αυτόν πρέπει να τηρούμε και να σεβόμαστε και αυτό κάνουμε. 
Ας μη συνεχίσουμε άλλο τη συζήτηση. 
Το λόγο έχει η εισηγήτρια του ΣΥΡΙΖΑ κ. Ζωή Κωνσταντοπούλου για δεκαπέντε λεπτά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, θα ήθελα να έχουμε τις λεγόμενες νομοτεχνικές βελτιώσεις που εισάγονται από το Υπουργείο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα μοιραστούν οι νομοτεχνικές βελτιώσεις. 
Κυρία Κωνσταντοπούλου, επαναλαμβάνω ότι έχετε και αύριο τη δυνατότητα να τοποθετηθείτε -αφού ενημερωθείτε- επί των άρθρων, γιατί αυτά αφορούν. 
Θα ήθελα να πω και κάτι ακόμη. Ο Κανονισμός πουθενά δεν λέει ότι παρουσιάζει ο Υπουργός τις νομοτεχνικές βελτιώσεις. Λέει μόνο ότι τις καταθέτει. 
Παρ’ όλα αυτά, για διευκόλυνση της συζήτησης, εγώ επέτρεψα στον κύριο Υπουργό να αναπτύξει και προφορικά τις νομοτεχνικές βελτιώσεις.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα ήθελα να μου δώσετε τη δυνατότητα να απαντήσω σε αυτό. 
Για το διαδικαστικό θέμα, είναι γνωστό ότι ο Κανονισμός της Βουλής προβλέπει ότι η επί της αρχής συζήτηση ξεκινά με την παρουσίαση του νομοσχεδίου από τον Υπουργό. Ρητά, λοιπόν, ο Κανονισμός της Βουλής λέει αυτό για την επί της αρχής συζήτηση, στην οποία εισαχθήκαμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ο Κανονισμός λέει και ότι, όταν ομιλείτε προς το Προεδρείο, είστε όρθια.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Α, βεβαίως. Να σηκωθώ και όρθια, αν αυτός είναι ο τύπος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, ο Κανονισμός. Επί των τύπων, είπε ο κ. Παπαδημούλης ότι και οι τύποι έχουν ουσία.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μακάρι να τηρούσαμε τον τύπο στα πιο ουσιαστικά, που ήταν η ψηφοφορία. 
Εγερθείσα, λοιπόν, κατόπιν της υποδείξεώς σας, να σας πω ότι από τη στιγμή που ο κύριος Υπουργός δεν πήρε το λόγο κατά την επί της αρχής συζήτηση στην έναρξη της συζητήσεως, όπως λέει ο Κανονισμός, θα έπρεπε αφ’ ης στιγμής εισάγει τροποποιήσεις στο νομοσχέδιο, να τις παρουσιάσει. Αυτήν τη στιγμή δεν τις έχουμε πάρει στα χέρια μας. Αν θεωρείτε ότι και αυτό είναι παραχώρηση, αυτή είναι η άποψη η δική σας, του κυρίου Υπουργού και των συγκυβερνώντων κομμάτων.
Εγώ ζήτησα να έχω τη δυνατότητα να τις δω. Δεν μου δίνετε τη δυνατότητα. Θα έρθω, λοιπόν, να κάνω την εισήγησή μου και δηλώνω ρητώς ότι επιφυλάσσομαι –τώρα, δυστυχώς, δεν μπορώ να τις αναγνώσω την ώρα που εισηγούμαι- στη δευτερολογία μου, που από τώρα ζητώ να έχω, να τοποθετηθώ επ’ αυτών που δεν μας δώσατε την ευκαιρία να δούμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Κωνσταντοπούλου, με συγχωρείτε πάρα πολύ. Κακώς κάνω πάλι κουβέντα επί της διαδικασίας, αλλά δεν είναι το αν δίνει ή δεν δίνει τη δυνατότητα το Προεδρείο. Σας είπα τι προβλέπει ο Κανονισμός. Και μάλιστα, πολύ σωστά, ο πρώην Πρόεδρος κ. Κακλαμάνης έκανε την παρατήρηση στην Κυβέρνηση και θα το θέσουμε και θέμα στη Διάσκεψη των Προέδρων, ώστε αυτό το φαινόμενο να μην πω να εξαλειφθεί -γιατί θα είναι υπερβολή- αλλά τουλάχιστον να περιοριστεί πάρα πολύ σημαντικά. 
Κι εσείς, κύριε Υπουργέ, λάβετε υπ’ όψιν αυτήν την παρατήρηση.
Παρ’ όλα αυτά, έχετε το λόγο για δεκαπέντε λεπτά, κυρία Κωνσταντοπούλου, και βεβαίως με τη γνωστή ανοχή.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, το πρώτο που θα ήθελα να πω μιλώντας στο όνομα της βιωματικής σχέσης με τα πραγματικά περιστατικά, στο όνομα δηλαδή αυτού που ζήσαμε οι Βουλευτές της επιτροπής που ήμασταν παρόντες και εσείς, Βουλευτής του ελληνικού Κοινοβουλίου και Υπουργός Δικαιοσύνης, Διαφάνειας και Ανθρωπίνων Δικαιωμάτων, είναι το εξής. Η διαφάνεια και τα ανθρώπινα δικαιώματα αλλά και η δικαιοσύνη, πρωτίστως, ως λειτουργία της δημοκρατίας δεν επιτρέπουν σε κανέναν να ευτελίζει την κοινοβουλευτική λειτουργία, να εισάγει «μονταζιέρες» και μηχανές νόθευσης και πλαστογραφίας μέσα στη Βουλή, να προωθεί νομοσχέδια επί τη βάσει πλαστών εκθέσεων και πλαστών πρακτικών για να εμφανίζονται ότι ψηφίστηκαν άρθρα που δεν έχουν ψηφιστεί.
Κρίμα που έφυγε το Κομμουνιστικό Κόμμα Ελλάδας. Είπε ότι το ζητούμενο είναι να αντιπαλέψουμε αυτές τις ρυθμίσεις που κατακρημνίζουν τους νέους ειδικά συναδέλφους μου, τους νέους συμπολίτες μας, που έχουν ανάγκη νομικής συμπαράστασης και από τους οποίους αφαιρείτε το δικαίωμα να προσφύγουν στη δικαιοσύνη, γιατί κάνετε απρόσιτη τη νομική συμπαράσταση. Ξέρει το Κομμουνιστικό Κόμμα Ελλάδας ότι τώρα ήταν η ευκαιρία να μην περάσουν αυτές οι διατάξεις, διότι δεν νομιμοποιείται η συζήτηση περαιτέρω στην Ολομέλεια της Βουλής και στο Τμήμα αυτό, που αποφασίσατε εσείς να είναι Τμήμα Διακοπής Εργασιών, ενώ σας είπαμε ότι η Βουλή έπρεπε να συνεχίσει να λειτουργεί. 
Η πάλη δεν είναι λεκτική. Η πάλη δεν είναι διακηρυκτική. Όταν σου δίνει ο Κανονισμός της Βουλής και το Σύνταγμα τη δυνατότητα να μην εισαχθούν ρυθμίσεις εξοντωτικές, έχεις ευθύνη αν δεν το κάνεις, στο όνομα μιας λεκτικής αντίδρασης που όμως δεν μετουσιώνεται ποτέ σε πάλη και μέσα στο Κοινοβούλιο. Διότι αυτός είναι ο ρόλος και η εντολή μας: να παλέψουμε και εδώ. 
Κι αν κάποιους ενοχλούμε και αν κάποιοι αισθάνονται ότι αρκετά μας ανέχθηκαν και αν κάποιοι -όπως φώναξαν- είπαν ότι πρέπει να τελειώνουν και περίπου να μας πετάξουν και έξω από το Κοινοβούλιο, έχουμε να τους πούμε, από πλευράς του ΣΥΡΙΖΑ, από πλευράς της Αξιωματικής Αντιπολίτευσης, ότι δεν θα ξεμπερδέψουν έτσι με εμάς. Δεν θα ξεμπερδέψουν ούτε με τις φωνασκίες ούτε με την τρομοκρατία ούτε με τον ψυχολογικό πόλεμο που επιχειρούν ούτε με τη συντεταγμένη λασπολογία την οποία δρομολογούν στρατηγικά μέσα από τα γνωστά μηχανάκια του διαδικτύου –και δεν αναφέρομαι φυσικά στο σύνολο του διαδικτύου, αναφέρομαι σε εντεταλμένες ιστοσελίδες-, από πληρωμένους κονδυλοφόρους οι οποίοι παράγουν και αναπαράγουν ψευδή περιστατικά ή αντιστρέφουν την πραγματικότητα.
 Ήσασταν μάρτυρας και αυτού του γεγονότος, κύριε Υπουργέ, διαρκούσης της επιτροπής. Και εκφράσατε, έστω και με συστολή, την αντίρρησή σας και την αντίθεσή σας. 
Ποιο είναι το ζητούμενο για την Κυβέρνηση; Να περνούν τα νομοσχέδια ερήμην της Βουλής και μάλιστα με τόσο εξόφθαλμο τρόπο; Έχετε φέρει πάνω από είκοσι πράξεις νομοθετικού περιεχομένου. Το παρακάμψατε το Κοινοβούλιο πάνω από είκοσι φορές. Μία ήταν για να διορίζετε πιο εύκολα τους προέδρους του ΤΑΙΠΕΔ, εκ των οποίων αυτών που διορίσατε ο ένας διώκεται σε βαθμό κακουργήματος, ο άλλος ταξίδεψε με το learjet του κ. Μελισσανίδη και υμείς άδετε. 
Φέρατε πράξη νομοθετικού περιεχομένου για ξαφνική εκτέλεση της ΕΡΤ. Και όπου δεν μπορείτε να φέρετε πράξη νομοθετικού περιεχομένου, φέρνετε οκτακόσιες σελίδες σε ένα άρθρο για να ψηφίσουν «ΝΑΙ» ή «ΟΧΙ» οι Βουλευτές τους οποίους αισθάνεστε ότι δεν μπορείτε να ελέγξετε. 
Αν αισθάνεστε περήφανοι γι’ αυτήν τη λειτουργία κι αν αναθαρρήσατε γι’ αυτά που έχετε επιτύχει –και δεν είναι «success story», είναι «disaster story», όπως σας έχουμε πει, είναι ιστορία καταστροφής της χώρας και του λαού- και αν φτάσατε μέχρι του σημείου να πλαστογραφείτε πρακτικά επιτροπής και έκθεση της επιτροπής, αυτό τελικά αφορά το δημοκρατικό σας καθήκον και την παραβίασή του. Είστε υπόλογοι για αλλοίωση του πολιτεύματος, για εσωτερική υπονόμευση της δημοκρατίας. 
Και λυπάμαι πάρα πολύ για τα προκλητικά επιχειρήματα που διατυπώθηκαν από τον κ. Βορίδη, τον οποίο να ενημερώσω -γιατί προφανώς δεν έχει παρακολουθήσει το βίντεο της ψηφοφορίας, το οποίο έχει παρακολουθήσει το πανελλήνιο- ότι έχει καταγραφεί επί έντεκα λεπτά ο κ. Βιρβιδάκης να μην κοιτάει καν την αίθουσα, ούτως ώστε να δει το νεύμα στο οποίο αναφερθήκατε. Έχει καταγραφεί, επίσης, ότι ο κ. Κεφαλογιάννης δεν κάνει κανένα νεύμα. 
Έτσι, λοιπόν, μην επιχειρείτε άλλο να καταρρακώνετε την κοινοβουλευτική λειτουργία -σας είδα ότι με άνεση απευθυνόσασταν στον κ. Αρβανίτη από τη Χρυσή Αυγή προηγουμένως- και τη δημοκρατία. 
Εμείς εδώ θα εκτελέσουμε το καθήκον μας. Είναι δημοκρατικό καθήκον και υποχρέωση πρωτίστως -δευτερευόντως είναι δικαίωμα- της Αξιωματικής Αντιπολίτευσης. 
Έχω, όμως, να πω ότι είναι λυπηρό και θλιβερό πως βρέθηκαν τόσοι Βουλευτές από τη Νέα Δημοκρατία και το ΠΑΣΟΚ να σηκωθούν όρθιοι να πουν ότι δεν υπάρχει κανένα πρόβλημα γι’ αυτό για το οποίο βοά όλος ο τόπος. 
Είναι πραγματικά θλιβερό και είναι και ονειδιστικό!
Παρεμπιπτόντως να πω, για να είμαστε ξεκάθαροι, ότι η έκθεση, την οποία συνέταξε ο κ. Βιρβιδάκης και την υπογράφει ο ίδιος και ο κ. Γεωργαντάς -Βουλευτές της Νέας Δημοκρατίας και οι δύο- λέει ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης, αφού έλαβε υπ’όψιν τις αγορεύσεις των εισηγητών, των ειδικών αγορητών καθώς και των μελών της, αποδέχθηκε κατά πλειοψηφία το ως άνω σχέδιο νόμου κατ’ αρχήν, κατ’ άρθρον και στο σύνολό του και εισηγείται την ψήφισή του στη Βουλή όπως διαμορφώθηκε από τον κύριο Υπουργό.
Και μιας και μιλάμε για το πώς διαμορφώθηκε το νομοσχέδιο από τον κύριο Υπουργό, αλήθεια υπερψηφίσατε, κύριε Κεφαλογιάννη, τη φωτογραφική διάταξη για τους συμβούλους Υπουργών που τους δίνεται η δυνατότητα να μπορούν ταυτόχρονα, όντας ειδικοί σύμβουλοι Υπουργών, να αναλαμβάνουν και άλλα έργα; Ελπίζω να μη δούμε κανέναν από τους συνηγόρους γνωστών συμφερόντων της διαπλοκής σε θέση και ειδικού συμβούλου. Και ελπίζω τότε να μην επικαλείστε την τροπολογία του κυρίου Υπουργού, που ο ίδιος μάς ομολόγησε ότι του την εισέφερε ο Γενικός Γραμματέας, o  κ. Νικόλας Κανελλόπουλος. 
Το υπερψηφίσατε αυτό το άρθρο. Πρέπει να συναγάγω μάλλον από τη σιωπή σας.</Speech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Σέβομαι τη διαδικασία. Δεν θέλω να σας διακόψω.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και πρέπει να συναγάγω και από τη σιωπή της κ. Τζάκρη ότι υπερψηφίσατε αυτήν τη σκανδαλώδη διάταξη, αφού έτσι λέτε διά της σιωπής, της ανοχής και της αποχής.
Και μιας και μιλούμε για αποχή, θα ήθελα να πω τα εξής. Οι δικηγορικοί σύλλογοι όλης της χώρας έχουν κηρύξει αποχή σήμερα και αύριο από τα καθήκοντα των δικηγόρων. Θα πρέπει, όμως, η ολομέλεια των δικηγορικών συλλόγων της χώρας να τοποθετηθεί ως προς το εάν συναινεί και τι θα κάνει με το γεγονός ότι προωθείται αυτή η ρύθμιση, προωθείται ένας κώδικας μετά από εξήντα χρόνια με αυτές τις απαράδεκτες, αντισυνταγματικές, αντιδημοκρατικές διαδικασίες και με πλαστά πρακτικά. Είναι προ των ευθυνών τους όλοι.
(Θόρυβος στην Αίθουσα)
Κύριε Υπουργέ, εάν μιλάτε παράλληλα… Δυστυχώς δεν μπορώ να σας ακούω.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία Κωνσταντοπούλου, μπορώ και να ακούω και να μιλάω.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εγώ, όμως, δεν μπορώ την ώρα που μιλάτε, να μιλάω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ μη διακόπτετε, κύριε Υπουργέ. Θα πάρετε το λόγο να απαντήσετε.
Συνεχίστε, κυρία Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα συνεχίσω, λοιπόν, αναφερόμενη σε αυτό που είναι ο συνήγορος, σε αυτό που είναι ο ρόλος του δικηγόρου σήμερα. Γιατί αυτό που εσείς προσπαθήσατε να κάνετε, είναι να κατασυκοφαντήσετε το συνήγορο και το δικηγόρο με μια αιτιολογική έκθεση που περίπου εμφανίζει τους δικηγόρους της χώρας να είναι όλοι μια ειδική κάστα.
Και σας είπα ξανά. Αυτούς που θέλετε να εμφανίσετε ως προνομιούχους, αυτούς δείτε τους στα μάτια! Δείτε στα μάτια τα παιδιά των είκοσι τεσσάρων, των είκοσι πέντε ετών, αλλά και τους μεγαλύτερους, των τριάντα και τριάντα πέντε ετών, που έχουν πρόβλημα επιβίωσης και διαβίωσης! Δείτε στα μάτια τις οικογένειες των δικηγόρων που αυτοκτόνησαν κατά την τριετία αυτής της πολιτικής σας! Δείτε στα μάτια τους πολίτες που δεν μπορούν να έχουν νομική συμπαράσταση, γιατί έχετε επιβαρύνει τη δικαιοσύνη με χίλια χαράτσια! 
Πρώτα απ’ όλα έχουμε μνημονιακό χαράτσι, την επιβολή 23% ΦΠΑ σε κάθε δικηγορική υπηρεσία, 23% επιβάρυνση στον πολίτη, 23% θηλιά στο λαιμό σε αυτόν ο οποίος τίθεται σε διαθεσιμότητα και θέλει να προσφύγει στη δικαιοσύνη κατά μιας πολιτικής δίωξης, σε αυτόν ο οποίος διώκεται δήθεν πειθαρχικά, στην πραγματικότητα, όμως, πολιτικά, σε αυτόν ο οποίος απολύεται χωρίς λόγο, με τις εργασιοκτόνες ρυθμίσεις που έχετε εισαγάγει, σε αυτόν ο οποίος επιθυμεί να ασκήσει το συνταγματικά κατοχυρωμένο και υπερνομοθετικά θεσμοθετημένο δικαίωμά του σε δίκαιη δίκη, σε ακρόαση, σε πραγματική προσφυγή στο συνήγορο της εκλογής του.
Ο συνήγορος, έγραψε ο Γεώργιος Αλέξανδρος Μαγκάκης, είναι μια παράδοξη κατάκτηση του πολιτισμού. Ο συνήγορος είναι μια δημοκρατική εγγύηση. Δυστυχώς, ο κώδικας τον οποίο φέρνετε, δεν έχει καμμία σχέση με αυτήν την αποστολή και τη θεσμική λειτουργία του συνηγόρου. 
Τι λέτε για τους απόρους πολίτες που δεν έχουν δυνατότητα υπεράσπισης; Εμείς λέμε: Υπηρεσία δημόσιου συνηγόρου, δημόσιου υπερασπιστή. 
Τι λέτε για το 23% ΦΠΑ στους πολίτες; Εμείς λέμε: Κατάργησή του, η οποία νομιμοποιείται από τη βασική αρχή ότι ο δικηγόρος δεν είναι έμπορος. Είναι δημόσιος λειτουργός και συλλειτουργός της δικαιοσύνης. 
Τι λέτε για τη θωράκιση της αξιοπρέπειας των εμμίσθων δικηγόρων, οι περισσότεροι από τους οποίους εργάζονται ως είλωτες σε τράπεζες, ασφαλιστικές και λοιπές μεγάλες εταιρείες, τις οποίες συχνά βλέπετε στο επίπεδο των υποψήφιων επενδύσεων; Εμείς λέμε: Εγγύηση της θεσμικής τους λειτουργίας. Και λέμε «όχι» στην κατακρήμνιση των κατώτατων αμοιβών που τόσα χρόνια ισχύουν.
 Τι λέτε για τους εργαζόμενους στις δικηγορικές εταιρείες; Δεν λέτε τίποτα. Βεβαίως, αυτό δεν είναι άσχετο με την ιδιότητα του Γενικού Γραμματέως του Υπουργείου, του κ. Κανελλόπουλου, ως ιδρυτικού μέλους της Ένωσης Δικηγορικών Εταιρειών και πρώην Αντιπροέδρου αυτής. Εμείς λέμε: Εγγύηση του ρόλου του και της δικηγορικής ιδιότητας και της αξιοπρέπειας.
 Τι λέτε για τους δικηγορικούς συλλόγους; Λέτε να αλλάξει το παιχνίδι, να αλλάξουν οι κανόνες εκλογής στους δικηγορικούς συλλόγους τώρα, εν μέσω προεκλογικής περιόδου για τους δικηγόρους. Φυσικά, αυτό δεν είναι άσχετο με το γεγονός ότι πολλοί πρόεδροι δικηγορικών συλλόγων είναι φίλα προσκείμενοι στα κόμματα που απαρτίζουν και που στηρίζουν την Κυβέρνησή σας. 
Τι λέτε, όμως, γενικότερα; Λέτε ότι ο δικηγόρος πρέπει να αρκείται σε μία αμοιβή, όταν είναι μόνιμος νομικός σύμβουλος, ύψους 580 ευρώ. Δεν λέτε ότι στους δικηγόρους της  αρεσκείας σας και της επιλογής σας επιφυλάσσετε εντελώς προνομιακή μεταχείριση. Δεν λέτε ότι στο δικηγορικό γραφείο που ανέλαβε τη νομική υποστήριξη της Ελλάδας στην υπόθεση της «SIEMENS», δίνατε, εγκρίνατε αμοιβές της τάξεως των 520 ευρώ την ώρα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα χρειαστώ λίγο ακόμη χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον έχετε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ.
Για να μας συμβουλέψουν τι; Να μην εναγάγουμε τη «SIEMENS», να μη διεκδικήσουμε τα 2 δισεκατομμύρια ευρώ που η ελληνική Βουλή αποτίμησε ότι είναι η ζημία του ελληνικού δημοσίου. 
Δεν λέτε ότι το ΤΑΙΠΕΔ, αυτό το μόρφωμα ξεπουλήματος της δημόσιας περιουσίας, προσλαμβάνει δικηγορικές εταιρείες και τους δίνει ποσά αμοιβών επίσης δυσθεώρητα. 
Απαντήσατε, σε ερώτηση που σας κάναμε, ότι η αμοιβή αντιστοιχεί με αμοιβή επιτυχίας ίση με 1,65% επί του τιμήματος. Αυτό είναι για την πώληση ακινήτων του δημοσίου. Οι υπολογιζόμενες αμοιβές, με αυτό που απαντήσατε, αγγίζουν τις 384.532 λίρες σε μία περίπτωση, στο ακίνητο του Λονδίνου, τις 53.468 ευρώ στο ακίνητο των Βρυξελλών και τις 34.237 ευρώ στο ακίνητο του Βελιγραδίου. Αυτά στους δικούς σας, σε αυτούς με τους οποίους συναλλάσσεστε, σε αυτούς στους οποίους μοιράζετε το δημόσιο χρήμα. Και μοιράζετε ακόμη-ακόμη, δυστυχώς, και κονδύλια της Ευρωπαϊκής Ένωσης και του ΕΣΠΑ. Ξέρει καλά ο κ. Κανελλόπουλος σε τι αναφέρομαι ως προς τους δικηγόρους και τους δικηγορικούς συλλόγους. Σε αυτούς επιφυλάσσετε άλλη μεταχείριση.
Και αυτό είναι μία διγλωσσία την οποία δεν μπορείτε να ξεπεράσετε, όπως δεν μπορείτε να ξεπεράσετε το γεγονός, κύριε Υπουργέ, κύριοι που στηρίζετε αυτήν την Κυβέρνηση και αυτόν τον τρόπο νομοθέτησης και συμπράττετε, δεν μπορείτε να κρύψετε ότι αυτό το νομοσχέδιο, ο Κώδικας Δικηγόρων, εισάγεται με mail της τρόικας, το οποίο βάζει το μαχαίρι στο λαιμό στην Κυβέρνηση, λέγοντας ότι πρέπει να έχει ψηφιστεί μέχρι τα τέλη Σεπτεμβρίου και ότι έχετε αργήσει. 
Δεν μπορείτε να κρυφτείτε για το γεγονός ότι εξαπατήσατε την επιτροπή. Σας ρώτησα ποιος στέλνει mail και απαντήσατε ότι είναι πρωτοβουλία της Κυβέρνησης. Ιδού το mail του κ. Ζήνωνα Κοντολαίμη, απευθυνόμενο και στη συνεργάτιδα του κυρίου Γενικού Γραμματέως, την κ. Ελένη Κεφαλή, με το οποίο ζητείται άρον-άρον ψήφιση ενός κώδικα μετά από εξήντα χρόνια. Τον κ. Ζήνωνα Κοντολαίμη, παρεμπιπτόντως, τον έχει τοποθετήσει η τρόικα παρατηρητή και στο ΤΑΙΠΕΔ για τις αποκρατικοποιήσεις. 
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Εμείς, όταν ακούγαμε για ηλεκτρονική διακυβέρνηση, κύριε Υπουργέ, κύριοι της Κυβέρνησης και όσοι στηρίζετε αυτήν τη διαδικασία, ποτέ δεν διανοηθήκαμε ότι ηλεκτρονική διακυβέρνηση σημαίνει κάποιοι υπάλληλοι που δεν λογοδοτούν πουθενά, που αλληλογραφούν με κυβερνητικούς εντεταλμένους, όπως ο κ. Βαρτζόπουλος, Γενικός Συντονιστής της Κυβέρνησης παρά τω Πρωθυπουργώ, πενταετούς θητείας, όπως ψηφίσατε. Δεν διανοηθήκαμε ποτέ ότι ηλεκτρονική διακυβέρνηση σημαίνει διακυβέρνηση με e-mail κάποιων υπαλλήλων, οι οποίοι επιτάσσουν, διατάσσουν και απαιτούν...
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Κωνσταντοπούλου, ολοκληρώστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δύο λεπτά χρειάζομαι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε μιλήσει δεκαοκτώ λεπτά. Θα τελειώσετε σε δύο λεπτά;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δύο λεπτά θέλω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας δίνω δύο λεπτά ακόμη.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ.
…Επιτάσσουν, διατάσσουν και απαιτούν ψήφιση άρον-άρον. Συνέβη το ίδιο με τις απολύσεις των εκπαιδευτικών, συνέβη το ίδιο με τα ΕΑΣ, την ΕΛΒΟ, τη «ΛΑΡΚΟ». Συνέβη το ίδιο με το e-mail για την υγεία, συνέβη το ίδιο με το e-mail για τις είκοσι δύο χιλιάδες απολύσεις, συνέβη το ίδιο με το e-mail για τον κ. Ρουπακιώτη, συνέβη το ίδιο με το e-mail για τις αποζημιώσεις, το ωράριο, τον κατώτατο μισθό, συνέβη το ίδιο με το e-mail για τα ταξί. Συνέβη το ίδιο ξανά και ξανά!
Σας ρωτήσαμε στην επιτροπή ποιος είναι αυτός που επισπεύδει, για να τον φέρουμε στην επιτροπή, να τον ακούσει η επιτροπή στην ακρόαση φορέων. Τότε άρον-άρον, κύριε Υπουργέ, εσείς μεν είπατε ότι κανείς δεν επισπεύδει, ο κ. Τσούκαλης δε εποίησεν τη νήσσαν για ένα e-mail το οποίο είχε στα χέρια του.
Μια και μου δίνεται η ευκαιρία, θέλω να πω το εξής. Ειπώθηκε ότι το e-mail της τρόικας το είχατε δώσει σε όλους τους προέδρους των δικηγορικών συλλόγων. Αυτό αμφισβητείται από πολλούς προέδρους δικηγορικών συλλόγων. Αν, όμως, λέτε ότι είχατε δώσει εσείς το e-mail, σας καλούμε και περιμένουμε να μας δώσετε όλη την αλληλογραφία, για να δούμε τι διεκδικεί το Υπουργείο και πώς διεκδικεί το Υπουργείο, τι επιστολές έχει στείλει το Υπουργείο προς την τρόικα, πώς τοποθετείται για την προστασία των δικαιωμάτων και της διαφάνειας. Γιατί αυτό το δεύτερο σκέλος της αρμοδιότητάς σας, η διαφάνεια, είναι και ένα πάρα πολύ σοβαρό δημοκρατικό καθήκον. 
Έχω να πω, λοιπόν, ότι εμείς από πλευράς ΣΥΡΙΖΑ δεν θα σταματήσουμε να παλεύουμε κατά αυτών των κοινωνιοκτόνων και δικαιοκτόνων ρυθμίσεων που φέρνετε. Δεν θα σταματήσουμε να υπερασπιζόμαστε τον πολίτη στην ανάγκη για προσφυγή στη δικαιοσύνη και το δίκαιο και δεν θα σταματήσουμε, όσο και εάν προσπαθείτε, να αντιτασσόμαστε στη φαλκίδευση της δημοκρατικής λειτουργίας, που διαπράχθηκε ήδη με ευθύνη σας και σε αυτήν εδώ την Αίθουσα.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κυρία συνάδελφε.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, θα σας δώσω το λόγο, αλλά καλό θα ήταν να ακούσετε όλους τους ειδικούς αγορητές και μετά να απαντήσετε. Μην έχετε επιλεκτική προτίμηση στις απαντήσεις, χωρίς αυτό να σας το απαγορεύει ο Κανονισμός. Μια σύσταση σας κάνω, ότι καλό θα ήταν να ακούμε όλους τους εισηγητές. 
Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, συμφωνώ σε αυτό που λέτε, αλλά όμως είναι μια διευκρίνιση, μια απάντηση, που πρέπει να δώσω στην κ. Κωνσταντοπούλου. Της την έδωσα, βέβαια, και στην επιτροπή. Προφανώς για λόγους εντυπωσιασμού ήθελε να το επαναφέρει και τώρα. Αντιλαμβάνομαι τη δεινή θέση στην οποία βρέθηκε, διότι απογοητεύτηκε από το ότι οι δικηγορικοί σύλλογοι ομόφωνα, διά της ολομελείας των προέδρων, συμφώνησαν με όλο τον κώδικα και βασικά με τις τροπολογίες τις οποίες εισήγαγα στην επιτροπή. Δεν μπορεί, όμως, να λέγονται υπερβολικά πράγματα, ότι παίρνουμε εντολές από την τρόικα. 
Θα πρέπει να υπενθυμίσω, για τους κυρίους συναδέλφους οι οποίοι δεν ήταν στην επιτροπή, ότι σύμφωνα με το ν. 4046/2012 που ψηφίστηκε, ο Κώδικας Δικηγόρων εκτός του ότι ήταν πρόταση και επίμονη θέση των δικηγορικών συλλόγων να ψηφιστεί, αποτελεί πρωτοβουλία της Κυβέρνησης. Αναφέρεται ρητά στον νόμο που σας ανέφερα. 
Τώρα, όσον αφορά αυτό το περιβόητο e-mail. Αυτό αποτελεί, κυρίες και κύριοι συνάδελφοι, μία συνήθη αλληλογραφία, η οποία γινόταν πάντοτε μεταξύ διαφόρων φορέων. Και πράγματι υπήρξε. Δεν το αρνήθηκε ποτέ κανείς. Εκπρόσωπος της τρόικας έστειλε ένα e-mail με πολλούς αποδέκτες. Το e-mail αυτό τι έλεγε; Η κ. Κωνσταντοπούλου, ενώ γνωρίζει το περιεχόμενο και το κατέθεσε, για λόγους εντυπωσιασμού, επικοινωνιακούς μόνο, αποφεύγει να πει το περιεχόμενο. Και αυτό είναι το λυπηρό. Το e-mail αυτό δεν είναι κανένα μυστικό έγγραφο. Το είχαν από την πρώτη στιγμή οι δικηγόροι. Ξέρει πολύ καλά ότι το έκαναν φέιγ βολάν και διανεμήθηκε στην επιτροπή. Το πήραν όλοι οι παρευρισκόμενοι στην επιτροπή. Το έχει πάρει όλη η Ελλάδα στους δικηγορικούς συλλόγους και δεν υπάρχει κανένα πρόβλημα. 
Ακούστε όμως, κύριοι συνάδελφοι, τι λέει το e-mail, για να δούμε αν έχουν καμμία βάση αυτά που λέει, ότι παίρνουμε εντολές από την τρόικα. «Συμφωνούμε με τις διατάξεις του κώδικα και πιστεύουμε ότι δεν χρειάζεται καμμία αλλαγή.» Εγώ έφερα είκοσι οκτώ τροπολογίες και νομοτεχνικές βελτιώσεις. Από τις είκοσι οκτώ, οι δώδεκα είναι τροπολογίες και οι δεκαέξι είναι νομοτεχνικές βελτιώσεις. 
Παράλληλα, θέτει επιμέρους ζητήματα; Για να καταλάβετε, δηλαδή, ποιος παίρνει εντολή. Είπα, όμως, και της το ξαναλέω τώρα -δεν θα ήθελα να κάνω αντιπαράθεση με τα κόμματα- ότι προφανώς παίρνει παράδειγμα από το κόμμα της όπου τόσα νομοθετήματα ψηφίστηκαν και δεν είδα ποτέ, τόσον καιρό που είμαι εδώ, σε μία παράγραφο ενός οποιουδήποτε νομοθετήματος, ενός άρθρου, ενός νομοσχεδίου να διαφοροποιηθεί έστω κι ένας Βουλευτής του ΣΥΡΙΖΑ, ενώ από όλα τα κόμματα είχαμε διαφοροποιήσεις. 
Αυτά, βέβαια, όσον αφορά τους οπαδούς του δημοκρατικού συγκεντρωτισμού.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τις διαγράφατε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Πάμε τώρα σε επιμέρους θέματα. Τι μας λένε οι διατάξεις οι οποίες ψηφίστηκαν; Ότι οι ασκούμενοι δικηγόροι πρέπει να έχουν κατώτατο όριο. Τι βάλαμε εμείς; Ότι ο νομοθέτης θα καθορίζει τις αμοιβές τους. 
Θέλετε να μιλήσω και για άλλα; Είπε ότι ο κώδικας πρέπει να είχε συμφωνηθεί το καλοκαίρι. Τώρα τον φέρνουμε. Θέλετε να πω κι άλλο; Ότι έπρεπε να ψηφιστεί με τη διαδικασία του κώδικα; Θα μιλήσω σχετικά αργότερα, κατά την ανάπτυξη του νομοσχεδίου. Με ειδικό νόμο ψηφίστηκε η Επιτροπή Κατάρτισης του Κώδικα. Αυτή, όπως ξέρετε, έρχεται να ψηφιστεί με ένα άρθρο. Δεν το κάναμε αυτό για λόγους σεβασμού, και στο δικηγορικό σώμα αλλά και στο Κοινοβούλιο, για να μπορέσουμε έναν τόσο θεσμικό νόμο να τον συζητήσουμε κατ’ άρθρο και να κάνουμε βελτιώσεις. Και κάναμε τόσες βελτιώσεις. 
Τρεις βασικές βελτιώσεις σωστές έφερε και η κ. Κωνσταντοπούλου και τις περάσαμε, το Κομμουνιστικό Κόμμα, η Χρυσή Αυγή, ο κ. Αρβανίτης, η Νέα Δημοκρατία, το ΠΑΣΟΚ, όλοι έφεραν σωστές βελτιώσεις. Και τις περάσαμε. 
Απορώ, λοιπόν, γιατί αυτή η επιμονή, ενώ ξέρει πολύ καλά και το περιεχόμενο του κειμένου. Είναι ένα απλό διαδικαστικό έγγραφο, το οποίο δεν το λάβαμε υπ’ όψιν μας, σύμφωνα με αυτά τα οποία είπα. 
Τα υπόλοιπα θα τα πω στη δευτερολογία μου. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ πολύ, κύριε Υπουργέ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θέλω το λόγο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν έχετε το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αναφέρθηκε σε εμένα ο κύριος Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν έχετε το λόγο. 
Το λόγο έχει ο ειδικός αγορητής του ΠΑΣΟΚ κ. Σαλτούρος. 
Κύριε Σαλτούρο, έχετε το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου το λόγο επί προσωπικού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έδωσα το λόγο στον κ. Σαλτούρο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας έχω ζητήσει το λόγο.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Προηγείται το προσωπικό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Προηγείται το προσωπικό!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είχα δώσει ήδη το λόγο στον κ. Σαλτούρο. Ζητούσε το λόγο να απαντήσει στον κύριο Υπουργό. Μετά έθεσε θέμα προσωπικού. 
Ο κ. Σαλτούρος έχει το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, το παρακάνετε, δεν είναι θέμα γινατιού. Όταν ζητείται ο λόγος επί προσωπικού, κατά τον Κανονισμό, προηγείται. Και το ακούσατε. Μην κάνετε ότι δεν το ακούσατε. Θα σας κοροϊδεύουν ότι είστε αντι-Kωνσταντοπουλικός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ποτέ δεν το φιλοδόξησα. Αλίμονό μου, αν φιλοδοξούσα κάτι τέτοιο!</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ναι, αλλά αυτό κάνετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αλίμονό μου!</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Παρασύρεστε από τα πάθη σας, από την επιτροπή …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Σαλτούρο, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΣΑΛΤΟΥΡΟΣ</Parlmember>: Κυρίες και κύριοι συνάδελφοι, η άσκηση του δικηγορικού λειτουργήματος στη χώρα, μας μέσα από την ιστορική της πορεία,  χτισμένη μέρα με τη μέρα επί δεκαετίες και με πρώτες ύλες τον πνευματικό αλλά και τον στενά σωματικό μόχθο του Έλληνα μαχόμενου δικηγόρου, την πίστη στο δημοκρατικό ιδεώδες και το βαθιά ριζωμένο αίσθημα της φυσικής δικαιοσύνης, έχει προσδώσει στον Έλληνα δικηγόρο μια ισχυρή κοινωνικοπολιτική ταυτότητα, ορισμένα βαθιά ποιοτικά χαρακτηριστικά, τα οποία δεν έχουν επισκιαστεί ούτε από τις όποιες παραφωνίες εντός του δικηγορικού λειτουργήματος ούτε από το πρόσφατο ψευδεπίγραφο τηλεοπτικό και μη lifestyle που ορισμένοι επιχείρησαν να παρουσιάσουν ως κοινό τόπο ή ως κοινό όραμα. 
Ο Έλληνας δικηγόρος είναι ένας καθημερινός εργάτης της δημοκρατίας και των ανθρωπίνων δικαιωμάτων. Είναι ένας συνάνθρωπος που παρά το γεγονός ότι επιχειρεί να ζήσει από τη δικηγορία, δεν θα διστάσει να υπερασπίσει ακόμη και χωρίς αμοιβή, ακόμη και με προσωπικό οικονομικό κόστος, τον αδύναμο, τον άπορο, τον κοινωνικά αποκλεισμένο, όχι μόνο στις δικαστικές αίθουσες αλλά και έξω απ’ αυτές, σε όλο το φάσμα της κοινωνικής ζωής, απέναντι σε συχνά ανεπαρκείς ανάλγητες ή και διεφθαρμένες κρατικές υπηρεσίες, απέναντι σε περιπτώσεις κατάχρησης της εξουσίας, στην αντιμετώπιση των παρανομούντων οικονομικά και κοινωνικά ισχυρών, στην αντιμετώπιση κάθε είδους παράνομης προσβολής της ανθρώπινης αξιοπρέπειας και ελευθερίας. Ο δικηγόρος, λοιπόν, είναι ένας ζωντανός καθημερινός παράγοντας κοινωνικής ειρήνης.
 Είμαι δε πολύ περήφανος, γιατί βλέπω ότι και τα νέα παιδιά, οι νέοι και οι νέες συνάδελφοι δικηγόροι, υιοθετούν στη συντριπτική τους πλειοψηφία τις ίδιες αρχές, τις ίδιες αξίες και επιτρέψτε μου να πω, ίσως ακόμη περισσότερο από τις παλαιότερες γενεές. Την πλειοψηφία δε των νέων συναδέλφων αποτελούν παιδιά μεσαίων και κατωτέρων οικονομικά στρωμάτων της κοινωνίας μας, που τις αμέσως προηγούμενες δεκαετίες είχαν τη δυνατότητα να σπουδάσουν μαζικά και σε υψηλό επίπεδο τη σπουδαία και ξεχωριστή αυτή ανθρωπιστική επιστήμη.  Ας μην ξεχνάμε, λοιπόν, και το ποιες δυνάμεις δημιούργησαν και εδραίωσαν αυτή τη δυνατότητα σήμερα που ο μηδενισμός, η εξαγρίωση και η λήθη εξαπολύουν τη συνδυασμένη τους επίθεση. 
Αυτός είναι ο Έλληνας μαχόμενος δικηγόρος, ο λειτουργός, ο επιστήμονας, ο συμπαραστάτης, ο επαγγελματίας που δεν απεκδύεται το βαρύ χιτώνιο της ιδιότητάς του καμμία ώρα του ημερονυκτίου και καμμία ημέρα της εβδομάδος. Και όλα αυτά, σε συνθήκες που κάποιες φορές μοιάζουν περισσότερο με φάρσα, παρά με πραγματικό ενδεχόμενο. Με υποδομές που συχνά παραπέμπουν στο 1954, έτος θέσπισης του Κώδικα περί Δικηγόρων και με τους υποτιθέμενους μηχανισμούς προστασίας του, σχεδόν απενεργοποιημένους. 
Είμαι ευγνώμων γιατί σήμερα μου δίνεται η δυνατότητα να δηλώσω από το κορυφαίο αυτό Βήμα ότι θεωρώ τύχη και τιμή μου το ότι ανήκω σ’ αυτήν την τόσο πολύπαθη, μα και τόσο προνομιούχα ομάδα ανθρώπων. Δυστυχώς, όμως, δεν μπορώ να δηλώσω χαρούμενος για την κατάσταση που επικρατεί σήμερα στο χώρο της δικηγορίας. Μια κατάσταση που επιδεινώθηκε ραγδαία το τελευταίο διάστημα, λόγω ασφαλώς και της οικονομικής κρίσης που βιώνουμε με τόσο έντονο τρόπο. Η δικηγορία σε ένα τεράστιο πεδίο άσκησής της εξαρτάται άμεσα από την οικονομική κατάσταση της πλειοψηφίας της κοινωνίας.
 Εκτός από την ίδια τη μείωση της παραγωγικότητας, η οποία περιορίζει τις πηγές της δικηγορικής ύλης, συμβουλευτικής, δικαιοπρακτικής και δικαστικής, η μείωση της ρευστότητας και γενικώς της οικονομικής δυνατότητας των εν δυνάμει εντολέων των δικηγόρων περιορίζει την αξιοποίηση και της υπάρχουσας ύλης ή το λιγότερο οδηγεί σε στρεβλώσεις της οικονομικής αλλά και λειτουργικής ισορροπίας στα πλαίσια της άσκησης της δικηγορίας. Αν προσθέσουμε και τις απαρχαιωμένες αργές και -σε τελική ανάλυση- ανασταλτικές για την επιδίωξη δικαστικής προστασίας δομές και διαδικασίες του δικαστικού μας συστήματος, καθώς και τα αυξημένα κόστη, τόσο της ασφάλισης όσο και των λειτουργικών δαπανών ενός δικηγόρου, έχουμε μπροστά μας πλήρως αναπτυγμένο το ζοφερό σημερινό σκηνικό.
 Κάτι παραπλήσιο ισχύει και για τον υπό ψήφιση νέο Δικηγορικό Κώδικα. Κι αυτό γιατί ο κώδικας αυτός καλείται να ρυθμίσει μια de facto δύσκολη κατάσταση.
Ο κώδικας αυτός είναι τέκνο της εποχής. Η εποχή που ζούμε είναι δύσκολη, πρωτόγνωρη και ιδιαίτερα πολύπλοκη. Είναι λάθος να περιμένουμε ότι η θέσπιση ενός νέου Δικηγορικού Κώδικα θα λύσει τα συσσωρευμένα και με βαθύτερα αίτια προβλήματα του κλάδου. Όποιος υποστηρίζει ότι κάτι τέτοιο είναι εφικτό, προφανώς δεν λέει την αλήθεια ή σε κάθε περίπτωση εκφράζει μια παντελώς λανθασμένη πολιτική αντίληψη. Πάντως, το αποτέλεσμα είναι το ίδιο. Το αποτέλεσμα είναι ο κίνδυνος αποπροσανατολισμού των συναδέλφων, καθώς και  ο εγκλωβισμός τους σε μια εκ προοιμίου αναποτελεσματική συντεχνιακή λογική.
Κυρίες και κύριοι συνάδελφοι, ας είμαστε ειλικρινείς. Κανένας κώδικας δεν μπορεί να λύσει δια μαγείας τα οικονομικά προβλήματα των συναδέλφων δικηγόρων. Κανένας κώδικας δεν μπορεί να ανακόψει την πορεία των πραγμάτων για τον απλούστατο λόγο, ότι και ο δικηγορικός κλάδος ακολουθεί νομοτελειακά τη γενική πορεία της οικονομίας και της κοινωνίας. Αυτήν τη στιγμή η ελληνική κοινωνία δεν αναζητεί οροφές. Αναζητεί τη στέρεη βάση πάνω στην οποία θα στηριχθεί για να εφορμήσει ξανά προς τα επάνω. Ένα τέτοιο ρόλο ελπίζουμε να διαδραματίσει και το υπό συζήτηση νομοθέτημα. 
Η συντριπτική πλειοψηφία του νομικού κόσμου συμφωνεί ότι ο Κώδικας περί Δικηγόρων έχριζε επικαιροποίησης και εκσυγχρονισμού. Ο νέος κώδικας αποτυπώνει στις διατάξεις του τα σύγχρονα δεδομένα. Αίρει αναχρονισμούς και ασφαλώς θα είναι ανοικτός διαχρονικά σε βελτιώσεις και αναπροσαρμογές.
Έχει ακουστεί από πολλές μεριές -και πραγματικά δεν είναι αδικαιολόγητος ο σχετικός προβληματισμός- ότι η ατομική δικηγορία οδεύει προς το τέλος της, ότι επέρχεται μια υπαλληλοποίηση του δικηγορικού σώματος. Συμφωνώ απολύτως με τη διαπίστωση αυτή. Ωστόσο, δεν πρέπει να παραβλέπουμε ότι η κατάσταση αυτή διαμορφώνεται σταθερά εδώ και αρκετά χρόνια και μάλιστα παρά την ύπαρξη των ελαχίστων αμοιβών και ακόμη, ίσως, και πριν την ίδια τη δια νόμου θεσμοθέτηση των δικηγορικών εταιρειών. Όσον αφορά δε τις τελευταίες, οι συνάδελφοι δικηγόροι θα πρέπει να τις αντιμετωπίσουν περισσότερο σαν ένα εργαλείο παρά σαν φόβητρο.
Η πραγματικότητα είναι ότι η σύμπραξη περισσοτέρων δικηγόρων -έστω και άτυπα- είναι μια τακτική, η οποία κερδίζει διαρκώς έδαφος. Και αυτό γιατί ο συντονισμός και ο καταμερισμός των εργασιών μεταξύ περισσοτέρων ατόμων, η πιθανή εξειδίκευση ανά τομέα δικαίου ακόμη και η θεωρητική συζήτηση και ανταλλαγή απόψεων επί νομικών ή πρακτικών ζητημάτων μπορεί να οδηγήσει σε αύξηση της παραγωγικότητας και αναβάθμιση του επιπέδου του παρεχόμενου έργου, ενώ ταυτόχρονα, επιτυγχάνεται και η μείωση του λειτουργικού κόστους. Αυτή μπορεί να είναι και η ασφαλέστερη οδός δια της οποίας οι νέοι συνάδελφοι, ενώνοντας τις δυνάμεις τους θα μπορούσαν να διεκδικήσουν με καλύτερους όρους το μερίδιο της δικαστικής ύλης που τους αναλογεί απέναντι σε ήδη υπάρχουσες ισχυρές οικονομικά και επαγγελματικά δομές, είτε οι τελευταίες έχουν τη μορφή της δικηγορικής εταιρείας είτε όχι.
Τέλος, θα ήθελα να υπενθυμίσω ότι βασικό στοιχείο του δικηγορικού λειτουργήματος είναι η σχέση εμπιστοσύνης του εντολέα προς το δικηγόρο του. Ειδικότερα εντός της ελληνικής κοινωνίας. Θα μπορούσε να ισχυριστεί κανείς ότι η ενδυνάμωση αυτής της σχέσης και η ανάδειξη αυτής της αναγκαιότητας, της ύπαρξης δηλαδή μιας βαθειάς εμπιστοσύνης, είναι η συνθήκη η οποία μπορεί να καταστήσει τη μάχιμη δικηγορία έτσι όπως την οραματιζόμαστε.
Θα ήθελα κλείνοντας να επισημάνω ένα πολύ θετικό -κατά τη γνώμη μου- γεγονός. Το σχέδιο νόμου έτσι όπως σήμερα εισάγεται προς ψήφιση έχει αρκετές ουσιαστικές διαφοροποιήσεις σε σχέση με την αρχική του μορφή, πριν δηλαδή, τη συζήτησή του ενώπιον της Διαρκούς Επιτροπής Δημόσιας Διοίκησης, Δημόσιας Τάξης και Δικαιοσύνης. Οι διαφοροποιήσεις αυτές, οι οποίες προέκυψαν κατά τη συζήτηση, ήταν αποτέλεσμα των παρεμβάσεων των συναδέλφων Βουλευτών, μελών και μη της επιτροπής, των εξωκοινοβουλευτικών φορέων, οι οποίοι ανέπτυξαν τις θέσεις τους και τις προτάσεις τους, καθώς και της ιδιαίτερης διάθεσης για γόνιμη συνεργασία χωρίς αγκυλώσεις που επέδειξε ο Υπουργός κ. Αθανασίου.
Οφείλω να επισημάνω και να χαιρετίσω αυτό το γεγονός. Αναλυτικότερα θα αναφερθώ στην επί των άρθρων συζήτηση. Προς το παρόν σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε κύριε συνάδελφε.
Το λόγο έχει η κ. Μαρίνα Χρυσοβελώνη.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, μπορώ να έχω το λόγο επί προσωπικού;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Κωνσταντοπούλου, έχετε το λόγο επί προσωπικού. Παρακαλώ, εξηγήστε σε ένα λεπτό σε τι συνίσταται το προσωπικό.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο κύριος Υπουργός δήλωσε ότι για κάποιο λόγο δεν αναφέρθηκα -και μάλιστα απέδωσε και δόλο- στο περιεχόμενο του e-mail του κ. Κοντολαίμη προς τους αξιωματούχους της ελληνικής Κυβέρνησης αλλά και προς αξιωματούχους λοιπούς της τρόικας, μεταξύ των οποίων και η παριστάμενη, η κ. Κεφαλή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι προσωπικό αυτό. Ήταν μία επιχειρηματολογία στην τοποθέτηση του Υπουργού.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θέλω να τοποθετηθώ επ’ αυτού που μου απέδωσε. Μου απέδωσε ανακριβώς αυτά τα οποία είπα και μου απέδωσε και συγκεκριμένη πρόθεση. Γνωρίζετε ότι αυτό είναι ο ορισμός του προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Κωνσταντοπούλου. Έχετε το λόγο για δύο λεπτά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>:  Ευχαριστώ.
Κύριε Υπουργέ, να αναφερθούμε στο περιεχόμενο και να μας πείτε, εάν έχετε την καλοσύνη -γιατί ούτε εσείς αναφερθήκατε στα επίμαχα σημεία- όταν λέει ο κ. Κοντολαίμης: «Καλωσορίζουμε το αναθεωρημένο κείμενο» τι εννοεί; Τι αναθεωρήσατε και με ποια αλληλογραφία; Καταθέστε την, αφού είναι όλα φανερά. Όταν λέει ότι «αναμένουμε μία εξήγηση από τις αρχές» τι εννοεί και τι εξήγηση του δώσατε; Όταν λέει ότι πρέπει να αφαιρεθούν και άλλα δικαιώματα και καλωσορίζει το ότι τα αφαιρείτε, τι εννοεί και τι συζητήσατε; Όταν αναφέρει ότι «ο Κώδικας Δικηγόρων θα υιοθετηθεί όπως έχουμε συμφωνήσει με τις αρχές πριν το καλοκαίρι» σε τι αναφέρεται, σε ποιες συμφωνίες, ποιος τις έκανε και πού είναι η αλληλογραφία που μας λέτε μάλιστα ότι είναι και φανερή σε όλους;
Και τέλος, κύριε Υπουργέ, όταν λέει: «Καταλήγοντας, θα θέλαμε να υπενθυμίσουμε ότι αυτή είναι μια υποχρέωση με προθεσμία το τέλος Ιουλίου και ήδη έχει καθυστερήσει» σας κουνάει δηλαδή το δάχτυλο «επιπλέον, πρόκειται για σημείο αναφοράς για την εκταμίευση της επόμενης δόσης του Οκτωβρίου, ώστε πρέπει να είναι ολοκληρωμένη και ψηφισμένη από το Κοινοβούλιο έως το τέλος Σεπτεμβρίου» εσείς τι απαντάτε σε αυτό; Αντισταθήκατε σε αυτές τις επιταγές, σε αυτές τις διαταγές προς το Κοινοβούλιο; 
Και γιατί αποκρύψατε από την επιτροπή το e-mail αυτό που ο πρώτος που το δημοσίευσε ήταν η ιστοσελίδα του unfollow; Και εσείς το κρατούσατε στα συρτάρια σας, και ο κ. Τσούκαλης το κράτησε στο συρτάρι του, και οι πρόεδροι των δικηγορικών συλλόγων -εάν τους το δώσατε- το κράτησαν στα συρτάρια τους. Δεν έχει αναρτηθεί σε καμμία ιστοσελίδα δικηγορικού συλλόγου -αν ισχύει ότι το δώσατε εσείς επισήμως. Τι έχετε να πείτε για αυτά;
Όπως βλέπετε αναφερόμαστε στο περιεχόμενο και περιμένουμε και από εσάς να μας πείτε ποιο είναι το περιεχόμενο των διεκδικήσεων, των τοποθετήσεων και των επιστολών του Υπουργείου, καθώς και των επιτελών του Υπουργείου που για τους εαυτούς τους και για τους συμβούλους τους φέρνουν ειδικές φωτογραφικές προνομιακές ρυθμίσεις.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μπορείτε να απαντήσετε μετά συνολικά, κύριε Υπουργέ;  
Έχω δώσει το λόγο στην κ. Χρυσοβελώνη, η οποία περιμένει.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ό,τι πει ο πρόεδρος.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ζητώ συγγνώμη, κυρία Χρυσοβελώνη αλλά αντιλαμβάνεστε.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δεν πειράζει. Οι Ανεξάρτητοι Έλληνες ανεχόμαστε πολλά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Χρυσοβελώνη. Έχετε το λόγο για δεκαπέντε λεπτά.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, μετά τη συζήτηση που προηγήθηκε και με αφορμή το γνωστό στο πανελλήνιο πλέον επεισόδιο που διημείφθη στην επιτροπή μεταξύ των συναδέλφων, της κ. Κωνσταντοπούλου και του κ. Βιρβιδάκη, ο οποίος μάλιστα κατήγγειλε πως μετά τη δημοσίευση του βίντεο της συνεδρίασης, έγινε αποδέκτης χυδαίων μηνυμάτων από αγνώστους, κατ’ αρχάς θέλουμε να δηλώσουμε ότι καταδικάζουμε απερίφραστα κάθε άνανδρη και ανώνυμη επίθεση ή απειλή αυτού του είδους από οπουδήποτε και αν προέρχεται. 
Σχετικά με τα διαδικαστικά της επεξεργασίας του Κώδικα Δικηγόρων στην αρμόδια επιτροπή, θέλω να επισημάνω τα εξής που θεωρώ ότι έχουν εξαιρετική σημασία. Είναι πολύ σημαντικό να ακουστούν για την ενημέρωση των πολιτών που δικαιούνται να γνωρίζουν την πραγματικότητα αλλά και γιατί είναι ουσιαστικά στοιχεία της αληθινής πολιτικής που οφείλει να υπερισχύει της πολιτικής επικοινωνίας. 
Ξεκινώ λοιπόν από το πρώτο. Η  πραγματικότητα είναι η εξής. Στις 4 Σεπτεμβρίου 2013 ο Υπουργός, κ. Αθανασίου, επικαλέστηκε το άρθρο 76, παράγραφος 6 του Συντάγματος, όταν κατέθεσε το εν λόγω νομοσχέδιο στη Βουλή. Υπενθυμίζω πως αυτό αφορά την επιψήφιση δικαστικών ή διοικητικών κωδίκων στο σύνολό τους, δηλαδή όχι με ξεχωριστές ψηφοφορίες για τα επιμέρους άρθρα.  
Το λέω αυτό αναφερόμενη στο επεισόδιο που έγινε στην τελευταία συνεδρίαση της επιτροπής αλλά και στα δημοσιογραφικά σχόλια που ακολούθησαν. Τα περισσότερα θέλω να πιστεύω πως έγιναν από άγνοια. Κάποια, όμως, έγιναν δυστυχώς κι από συναδέλφους Βουλευτές. Δεν μιλάω φυσικά για τα μέλη της επιτροπής, αλλά για ορισμένους που έσπευσαν να προσφέρουν άποψη στα Μέσα Μαζικής Ενημέρωσης, δυστυχώς χωρίς να γνωρίζουν. Κι αυτό ήταν διπλά αρνητικό.
Βλέπαμε Βουλευτές, όχι μόνο να πέφτουν στην παγίδα της εύκολης δημοσιότητας και του φτηνού εντυπωσιασμού, αλλά ακόμη χειρότερα, να επιδεικνύουν άγνοια της κοινοβουλευτικής διαδικασίας. 
Υπενθυμίζω για την ιστορία κάτι που θεωρώ ότι έχει ιδιαίτερη σημασία. Ο συνάδελφος κ. Βούτσης την προηγούμενη Δευτέρα δήλωσε στην επιτροπή ότι από την αρχή η γνώμη του ΣΥΡΙΖΑ ήταν πως έπρεπε το εν λόγω νομοσχέδιο να εισαχθεί με διαδικασία που να έχει σχέση με τους κώδικες. 
Επομένως, πριν την κ. Κωνσταντοπούλου και τον κ. Βιρβιδάκη -και ανεξάρτητα από αυτούς- είχε επικρατήσει -εσφαλμένα βέβαια για εμάς- τόσο στην Κυβέρνηση όσο και στην Αξιωματική Αντιπολίτευση η προσέγγιση του νομοσχεδίου στο σύνολό του, δηλαδή χωρίς τις περίφημες εκατόν εξήντα έξι ψηφοφορίες για τα εκατόν εξήντα έξι άρθρα. 
Αυτή ήταν για εμάς η πρώτη στρέβλωση, η οποία κατέληξε στην εμπλοκή της διαδικασίας κατά την τελευταία συνεδρίαση της επιτροπής όπου –και για να μην υπάρχουν παρανοήσεις- στο τέλος της τοποθέτησής μου δήλωσα ρητά και κατηγορηματικά ότι επιφυλάσσομαι να ψηφίσω επί των άρθρων στο Τμήμα. 
Θέση, όμως, των Ανεξάρτητων Ελλήνων ήταν –και είναι- πως το εν λόγω νομοθέτημα δεν αποτελεί ούτε διοικητικό ούτε δικαστικό κώδικα, όπως απαιτεί το Σύνταγμα. Επομένως, δεν θα έπρεπε να ακολουθηθεί καμμία ειδική διαδικασία. 
Το δεύτερο σημείο το οποίο ήθελα να θίξω έχει να κάνει με την πολιτική επικοινωνία. Εδώ, θέλω να πω ότι η εμφάνιση τέτοιων επεισοδίων στη Βουλή, αλλά κυρίως η εκμετάλλευσή τους στα Μέσα Μαζικής Ενημέρωσης για λίγη φθηνή δημοσιότητα αποβαίνουν σε βάρος του κοινοβουλευτισμού. 
Όσοι προωθούν τέτοιες διαστρεβλωμένες εικόνες στα κανάλια –και δεν αναφέρομαι, το λέω και πάλι, στα μέλη της επιτροπής- απλά ρίχνουν νερό στο μύλο των εχθρών της δημοκρατίας. Προφανώς, ορισμένοι δεν κατανοούν ούτε ότι ευτελίζουν έτσι τον κοινοβουλευτικό θεσμό, αλλά ούτε καν ότι διαπομπεύουν πρόσωπα με ουσιαστικά αβάσιμες αιτιάσεις. 
Επειδή, όμως, μίλησα πιο πριν για κάποιους ελάχιστους κακούς δημοσιογράφους, πρέπει, κύριε Πρόεδρε, να πω ότι σε αυτούς συμπεριλαμβάνω και τους -ευτυχώς λίγους- κακώς δημοσιογραφούντες Βουλευτές. Εννοώ εκείνους τους Βουλευτές που χωρίς να είναι δημοσιογράφοι επιμένουν να συμπεριφέρονται ως τέτοιοι κατά τη διάρκεια συνεδριάσεων των επιτροπών. 
Όλοι γνωρίζουμε το φαινόμενο. Υπάρχει δυστυχώς και πρόσφατη περίπτωση Βουλευτή της συγκυβέρνησης που παρατηρήθηκε να κάνει ρεπορτάζ, χρησιμοποιώντας το κινητό του τηλέφωνο για καταγραφές συναδέλφων και κακοήθεις ανταποκρίσεις σε φιλικές του εφημερίδες. Δεν θέλω να επεκταθώ περισσότερο επ’ αυτού. 
Θεωρώ, όμως, ότι το θέμα θα πρέπει κάποια στιγμή να απασχολήσει τη Διάσκεψη των Προέδρων για την επόμενη φορά που θα εμφανιστούν παρόμοια φαινόμενα. 
Όποιος δεν θέλει να συμμετέχει ουσιαστικά στις εργασίες των επιτροπών είναι δικαίωμά του. Δεν είναι, όμως, δικαίωμα του να αστειεύεται με το κινητό μέσα στη Βουλή. 
Το ίδιο, όμως, δραστικά θα πρέπει να αντιμετωπίζονται ονειδιστικές για το Σώμα προσωπικές στάσεις Βουλευτών που συκοφαντούν συναδέλφους τους. Εδώ, δυστυχώς δεν μιλάμε μόνο για Βουλευτές των άκρων. 
Επιστρέφοντας στον Κώδικα Δικηγόρων, οι Ανεξάρτητοι Έλληνες θεωρούμε πως πρόκειται για ένα σημαντικότατο νομοθέτημα που δεν αφορά απλά ακόμα μια επαγγελματική ομάδα. 
Η δικηγορία συνιστά λειτούργημα εντός του δικαστηριακού μας συστήματος και όχι βεβαίως ένα απλό επάγγελμα. Δεν είναι μια εμπορική δραστηριότητα. Παρά ταύτα, η ακολουθούμενη προσέγγιση από τη συγκυβέρνηση κινείται προς αυτήν ακριβώς την κατεύθυνση. 
Η επιβολή του ΦΠΑ, η διαφήμιση, η προώθηση των δικηγορικών εταιρειών και βέβαια η κατάργηση των ελαχίστων αμοιβών οδηγούν στην απόλυτη εμπορευματοποίηση της δικηγορίας. 
Το ξεκαθαρίζουμε για ακόμη μια φορά ότι είμαστε απολύτως αντίθετοι σε αυτήν την πορεία. Για το λόγο αυτό, οι Ανεξάρτητοι Έλληνες καταψηφίζουμε επί της αρχής τον συζητούμενο Κώδικα Δικηγόρων. 
Κυρίες και κύριοι συνάδελφοι, δεν μιλώ εδώ με την ιδιότητα της επί εικοσιπενταετία δικηγόρου, αν και αυτό θα ήταν ειλικρινά για μένα το πλέον εύκολο. Θα μιλήσω για κάποια πράγματα που όλοι μας αναγνωρίζουμε, νομικοί και μη, ως προφανή.
Το πρώτο ερώτημα που τίθεται είναι αν η δικηγορία είναι, όντως, ένα κλειστό επάγγελμα για το οποίο απαιτείται κάποιου είδους άνοιγμα. Την απάντηση τη δίνει το πλήθος των δεκάδων χιλιάδων δικηγόρων που υπάρχουν σήμερα στη χώρα μας και που συνεχίζουν να αυξάνονται ραγδαία. Παρά ταύτα, ο ίδιος ο Πρωθυπουργός έστειλε στις 16 Ιουλίου επιστολή στο ΔΝΤ όπου δεσμεύεται για το άνοιγμα, όπως λέει, του δικηγορικού κλάδου. Τι σημαίνουν όλα αυτά; Ποια σχέση μπορούν να έχουν άραγε με την ελληνική πραγματικότητα;
Κύριε Υπουργέ, φοβάμαι πως δεν είναι τίποτα άλλο από παιχνίδια με τις λέξεις. Προκειμένου να δείξετε ότι δήθεν απελευθερώνετε έναν επαγγελματικό κλάδο, ταυτίζετε μέσα από το νέο μνημόνιο τον αναγκαίο εκσυγχρονισμό του με την κατάργηση της υποχρεωτικής παρουσίας των δικηγόρων σε σειρά πράξεων.
Ταυτόχρονα καθιερώνετε την κατάργηση των ελαχίστων αμοιβών, όπως πράττετε με πλήθος άλλων επαγγελμάτων. Έτσι, στην περίπτωση των δικηγόρων, βαφτίζετε την κατάργηση της θεσμοθετημένης νομικής συνδρομής των πολιτών «άνοιγμα ενός κλειστού επαγγέλματος». Το πράττετε συνειδητά, διαστρέφοντας την ανάγκη θεσμικής προστασίας των δικαιωμάτων και των συμφερόντων των Ελλήνων, την οποία παρουσιάζεται σαν ένα περιττό εμπόδιο στην ανάπτυξη της ελεύθερης αγοράς.
Όλοι γνωρίζουμε ότι οι δικηγόροι δεν αποτελούν απλά το σημείο επαφής των πολιτών με τη δικαιοσύνη. Επιτελούν ένα εξίσου σημαντικό εξωδικαστικό έργο που αποσκοπεί μεταξύ άλλων στην εναλλακτική επίλυση διαφορών, στην ασφάλεια των συναλλαγών και επομένως στην αποσυμφόρηση των δικαστηρίων. 
Το ερώτημα όμως είναι: τι είδους δικηγόρους θέλουμε; Προσπαθούμε να κατασκευάσουμε κακοπληρωμένους διεκπεραιωτές υποθέσεων ή μήπως θέλουμε να επιβιώσουν μόνο οι έμποροι της νομικής επιστήμης; Άποψη των Ανεξάρτητων Ελλήνων είναι ότι η συγκυβέρνηση με το νέο κώδικα προσπαθεί να πετύχει και τα δύο ταυτόχρονα.
Πρώτα απ’ όλα, κονιορτοποιούνται οι ελάχιστες αμοιβές των δικηγόρων, συμπεριλαμβανομένων και εκείνων που δουλεύουν με έμμισθη εντολή στον ιδιωτικό τομέα. 
Κύριε Υπουργέ, εμείς θεωρούμε τελείως ανεπαρκή την επιχειρούμενη εξομοίωση των δικηγόρων με τους υπαλλήλους γραφείου στον ιδιωτικό τομέα. Οι δικηγόροι, όπως πολύ καλά γνωρίζετε, δεν κάνουν μόνο δουλειά γραφείου. Παρίστανται σε δικαστήρια, εκπροσωπούν τους εντολείς τους ενώπιων δημοσίων αρχών και διάφορες άλλες πράξεις. Δεν χρειάζεται να σας τα εξηγήσω, γιατί θεωρώ ότι εσείς τα γνωρίζετε καλύτερα από κάθε άλλο Υπουργό της συγκυβέρνησης. Το ερώτημα επομένως είναι γιατί προχωράτε σε αυτήν την άτοπη αντιστοίχιση. 
Όλοι καταλαβαίνουμε ποιος ωφελείται από τη συγκεκριμένη πολιτική και σίγουρα δεν είναι ούτε οι πολίτες ούτε οι δικηγόροι. Οι ωφελούμενοι είναι εκείνοι οι εργοδότες που θέλουν να προσλάβουν στρατιές κακοπληρωμένων, εξαρτημένων δικηγόρων για να απασχολούνται με υποθέσεις «φασόν». Είναι τα ίδια ακριβώς συμφέροντα που εκπροσωπούν στην Ελλάδα την τρόικα, μεταξύ δε αυτών βρίσκονται αναμφισβήτητα και οι μεγάλες τράπεζες. Είναι οι τράπεζες εκείνες που πρόσφατα ανακοίνωσαν κέρδη πρώτου εξαμήνου ύψους δισεκατομμυρίων ευρώ. Είναι αυτές οι τράπεζες που με ελάχιστη επιβάρυνση για τις ίδιες θέλουν να φτιάξουν μια βιομηχανία ενδίκων μέσων για να διεκδικούν με μαζικές δικαστικές ενέργειες τις περιουσίες των υπερχρεωμένων δανειοληπτών τους. Φανερός πλέον στόχος είναι η οικονομική λεηλασία της ελληνικής κοινωνίας σε συνδυασμό με την επερχόμενη άρση απαγόρευσης των πλειστηριασμών που φέρνει η Νέα Δημοκρατία μαζί με το ΠΑΣΟΚ. 
Είναι άραγε αυτή μια κατάσταση που διαπιστώνουν μόνο οι Ανεξάρτητοι Έλληνες; Όποιος διάβασε το πρωτοσέλιδο της εφημερίδας «ΠΡΩΤΟ ΘΕΜΑ» προχθές βγάζει το ίδιο ακριβώς συμπέρασμα. Θυμίζω την αποκάλυψη των δραστηριοτήτων της δικηγορικής εταιρείας των υιών παλαιού κοινοβουλευτικού της Νέας Δημοκρατίας -και αναφέρομαι στον κ. Σιούφα- οι οποίοι ειδικεύονται στις κατασχέσεις και στις εισπράξεις οφειλών από δανειολήπτες. 
Το ακραίο αυτό παράδειγμα αλλοίωσης του χαρακτήρα της δικηγορίας μάς φέρνει στον δεύτερο ανομολόγητο στόχο σας, στη συγκέντρωση της δικηγορικής ύλης στα χέρια μερικών εταιρειών και στην ουσιαστική μετατροπή τους σε βραχίονα εξυπηρέτησης των μεγάλων συμφερόντων.
Το ρεπορτάζ του ιδίου εντύπου αποκαλύπτει τη σκοτεινή αυτήν πτυχή, όπου εισπρακτικές εταιρείες κρύβονται πίσω από το δικηγορικό μανδύα, προκειμένου να καλύψουν την ταύτισή τους με πολύ γνωστές συστημικές τράπεζες.
Κύριε Υπουργέ, είναι φανερό ότι όλα όσα προανέφερα οδηγούν στην απόλυτη παρακμή του επαγγέλματος του ανεξάρτητου δικηγόρου. Όπως ακριβώς έκανε η συγκυβέρνηση με τις μικρές τράπεζες, όπως έκανε με τα εμπορικά καταστήματα της γειτονιάς, με το ίδιο σκεπτικό προωθεί και στη δικηγορία τη δημιουργία αλυσίδων υποκαταστημάτων μεγάλων εταιρειών. Είναι μια καθαρά εμπορική, νεοφιλελεύθερη λογική, που στηρίζεται στην εξαφάνιση των μικρών μαχόμενων δικηγόρων υπέρ των μεγάλων δικηγορικών εταιρειών.
Κύριε Πρόεδρε, ποιος, άραγε, μεμονωμένος δικηγόρος μπορεί να ανταγωνιστεί την εταιρεία που προανέφερα, η οποία διαθέτει, κατά δήλωση των ιδίων, εκατόν δέκα δικηγόρους και προφανή πολιτική διασύνδεση με τη Νέα Δημοκρατία;
Η συγκέντρωση, λοιπόν, της δικηγορικής ύλης σε τέτοιες εταιρείες θα είναι μια νομοτελειακή συνέπεια του παρόντος σχεδίου νόμου. Αυτές οι εταιρείες μέσα από τις οικονομίες κλίμακας που τους προσφέρει η επιχειρηματική τους δομή, πολύ απλά θα καταπιούν τα μικρά «ψάρια» της δικηγορίας, χρησιμοποιώντας το μηχανισμό του δήθεν ελεύθερου ανταγωνισμού, που εσείς αφειδώς τους παρέχετε. Διαθέτοντας διαφημιστές, λογιστές και, βέβαια, παραρτήματα σε ολόκληρη τη χώρα, αφού δεν υφίστανται πλέον γεωγραφικοί περιορισμοί στην άσκηση της δικηγορίας, θα έχουν στα χέρια τους απλόχερα όλα τα εμπορικά πλεονεκτήματα για να κυριαρχήσουν στην αγορά των δικηγορικών υπηρεσιών. 
Έτσι ακριβώς βλέπετε τη δικηγορία, σαν μια εμπορική δραστηριότητα που πρέπει να γίνεται μέσα σε μία, υποτίθεται, ελεύθερη αγορά. Όλα τα περί λειτουργήματος λεγόμενα  φεύγουν από το παράθυρο στην κυριολεξία.
Κύριε Υπουργέ, οι Ανεξάρτητοι Έλληνες καταψηφίζουμε επί της αρχής το νέο Κώδικα Δικηγόρων, γιατί θεωρούμε ότι δεν στρέφεται μόνο εναντίον της ελεύθερης δικηγορίας, στρέφεται ενάντια στο υπάρχον πλέγμα προστασίας των δικαιωμάτων των πολιτών και το πράττει συνειδητά σε βάρος των συμφερόντων των ιδιωτών συναλλασσομένων, αλλά, κυρίως, σε βάρος όλων εκείνων που δεν θα έχουν την οικονομική δυνατότητα να αντιμετωπίσουν δικαστικά τις τεράστιες δικηγορικές εταιρείες. Τη μετάλλαξη της δικηγορίας σε κάτι τόσο ξένο δεν μπορούμε και δεν πρέπει σε καμμία περίπτωση να την επιτρέψουμε.
Σας ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Μιχαήλ Αρβανίτης, ειδικός αγορητής του Λαϊκού Συνδέσμου -Χρυσή Αυγή.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευταί, και ενώπιον της επιτροπής συνοπτικώς εξέθεσα τη θέση της Χρυσής Αυγής επί του νέου κώδικος. Όντως, μετά από  πενήντα εννέα χρόνια λόγω της μεταβολής των συνθηκών –κοινωνικών και οικονομικών- θα έπρεπε, επιτέλους, να αλλάξει ο κώδιξ. Το ζήτημα και το ερώτημα είναι αν άλλαξε επί τα βελτίω ή αν άλλαξε επί τα χείρω.
Για την εμπορευματοποίηση που ανέφερε η προλαλήσασα ειδική αγορητής των Ανεξάρτητων Ελλήνων μίλησα εγώ στην επιτροπή, αναφέρων την αποφθεγματική φράσιν του Ισοκράτους στον «Αρεοπαγιτικό». Πράγματι, με τον παρόντα κώδικα, με τις νέες ρυθμίσεις, δεν υπάρχει λειτουργία, αλλά υπάρχει εμπορευματοποίηση κυριολεκτικώς του λειτουργήματος.
Ναι, πράγματι, έπρεπε να αλλάξει ο κώδιξ, να μεταβληθεί επί τα βελτίω. Γιατί, όμως, εσπευσμένα είναι το ερώτημα; Ποιος μας υπεχρέωσε εσπευσμένα να εισαχθεί αυτό το νομοσχέδιο για έναν ολόκληρο κώδικα, που αφορά σοβαρότατο λειτούργημα και αφορά χιλιάδες δικηγόρους, οι οποίοι ασχολούνται, λειτουργούν, συλλειτουργώντες για το δίκαιο;
Τόνισα στην επιτροπή ότι αυτό το «εσπευσμένως» δεν χρειάζεται ιδιαίτερος διαλογισμός προκειμένου να διερμηνευθεί. Ερμηνεύεται με το γεγονός ότι οτιδήποτε εισάγεται και μάλιστα σε Τμήμα Διακοπών της Βουλής, εισάγεται κατόπιν ασκουμένης πιέσεως υπό της τρόικας, υπό των δανειστών μας, οι οποίοι έχουν συγκεκριμένους σκοπούς και οι οποίοι δεν ενδιαφέρονται για να βελτιωθεί η ποιότης του λειτουργήματος στην πατρίδα μας ή οπουδήποτε αλλού. Ενδιαφέρονται μόνο και μόνο για να εισπράττουν και να γεμίζουν τα ταμεία τους. 
Θα έλεγα μάλιστα χαρακτηριστικά –και παρακαλώ πολύ να μη θεωρηθεί υπερβολή- ότι θα έπρεπε, επειδή ο Τύπος τελευταία λέγει ότι θα ασκήσουν οι τροϊκανοί -οι οποίοι πρόκειται να επισκεφθούν την πατρίδα μας σύντομα, νομίζω την άλλη εβδομάδα- σκληρή κριτική και σκληρό έλεγχο, να προσπαθήσει η Κυβέρνηση να τους εξευμενίσει και να στείλει στρατιωτικό άγημα στο αεροδρόμιο και μπάντα επίσης, για να τους απονεμηθούν τιμές, μήπως και εξευμενιστούν. 
Το ζήτημα είναι –και δεν θα ήθελα να επανέλθω στην έκθεση- ότι απωλέσθη ικανός χρόνος, περίπου μιάμιση ώρα, ενώ -αν δεν απατώμαι- το θέμα της ημερησίας διατάξεως είναι συζήτηση επί του νομοσχεδίου του «Κώδικος Δικηγόρων». Δεν είναι συζήτηση, ανάλυση και κριτική για το αν και από δικονομικής πλευράς –από πλευράς του Κανονισμού δηλαδή- και από πλευράς ουσίας η έκθεση αυτή ήταν σωστή ή όχι. Χάσαμε μιάμιση ολόκληρη ώρα, ενώ ήδη ξέρουμε -και ορθώς είπε ο κ. Βορίδης- ότι αφ’ ης στιγμής παραδοθεί η έκθεση στο Προεδρείο, από εκεί και πέρα συζητείται στο Τμήμα το νομοσχέδιο. Και δεν είναι μόνο αυτό, αλλά το χειρότερο είναι η εικόνα η οποία εδόθη εις τον κόσμον, εις τον ελληνικό λαό. Είναι εικόνα του Σώματος κάθε άλλο παρά κολακευτική. 
Πιστεύω ότι τινές εξ ημών, παρορώντες την ουσία, εκμεταλλεύονται τον Τύπο, προκειμένου -είτε να προβληθούν για επικοινωνιακούς λόγους είτε για κομματικούς λόγους καθαρά- να ασκήσουν αντιπολίτευση -και μάλιστα στείρα εν προκειμένω διότι αφορά τύπο και όχι ουσία- και δημιούργησαν αυτήν την εικόνα. 
Σας το λέω εκ προοιμίου ότι θα καταψηφιστεί κατ’ αρχήν από τη Χρυσή Αυγή το υπό ψήφιση νομοσχέδιο. Κυρίως έχει πλήξει τους νέους δικηγόρους. Πλήττει, επίσης και απαξιοί το λειτούργημα, ιδιαίτερα με την απελευθέρωση. 
Κύριος στόχος του είναι οι εισπρακτικοί λόγοι, πράγμα το οποίο έχει ως συνέπεια –το λέω με απλά λόγια- να μην μπορούν να ζητήσουν το δίκιο τους λόγω του ηυξημένου κόστους οι πολίτες στα δικαστήρια. 
Θα διαβάσω, κύριοι συνάδελφοι –και το κρίνω σκόπιμο αυτό- μία δήλωση την οποία έκανε ο πρόεδρος του Δικηγορικού Συλλόγου Πατρών -εις τον οποίον ανήκει και ο ομιλών- την Κυριακή. Είναι μια πρόσφατη δήλωση και αφού ήδη είχε εμφανιστεί ενώπιον της επιτροπής, όπως και οι άλλοι πρόεδροι των δικηγορικών συλλόγων, αν δεν απατώμαι, όχι όλοι, βέβαια. Διαβάζω επί λέξει: «Εμείς ως σύλλογοι είχαμε τη θέση και την άποψη που εκφράσαμε στον προηγούμενο Υπουργό Οικονομικών, τον κ. Βενιζέλο, με υπόμνημά μας και στον νυν Υπουργό Οικονομικών, τον κ. Στουρνάρα, ότι από τη στιγμή που κατάργησαν την υποχρεωτική παράσταση στα συμβόλαια και δεν περνάει η παράσταση από το δικηγορικό σύλλογο, ευνόητο είναι ότι θα γίνονται συμβόλαια χωρίς να φαίνεται πουθενά αυτή η παράσταση. Πολλοί πολίτες θέλουν δικηγόρο για να τους προασπίσει τα συμφέροντά τους, αλλά δυστυχώς δεν θα θέλουν να πληρώσουν παράσταση μέσω δικηγορικού συλλόγου, ούτε ΦΠΑ 23%».
Αυτή, ειρήσθω εν παρόδω, η δήλωσις έγινε στην έχουσαν την μεγαλυτέραν κυκλοφορίαν εφημερίδα στη δυτική Ελλάδα, την «ΠΕΛΟΠΟΝΝΗΣΟ». 
«Τη μεγαλύτερη ζημιά την έχει κάνει» δηλώνει ο Πρόεδρος του Δικηγορικού Συλλόγου Πατρών, ο κ. Παπάκος «το 23% ΦΠΑ στις νομικές υπηρεσίες, που αύξησε τρομερά το κόστος προσφυγής στη δικαιοσύνη, σε συνδυασμό με τα πολύ υψηλά παράβολα. Έτσι, ο πολίτης δεν μπορεί να προσφύγει καθόλου στη δικαιοσύνη λόγω υψηλού κόστους και είτε θα θελήσει να μην πληρώσει παράσταση είτε ο δικηγόρος να μην του κόψει απόδειξη. Γι’ αυτό είπαμε ότι ο ΦΠΑ λειτούργησε αντιαναπτυξιακά».
Κύριοι συνάδελφοι, ορισμένες φορές υπό το καθεστώς εντάσεως, πιέσεως –όχι μόνο εγώ, αλλά και άλλοι βέβαια συνάδελφοι- δεν κάνω λάθη μόνο όσον αφορά την ακεραιότητα των εκφράσεων, αλλά κάνω –όπως προσφάτως- και λάθη εις τον τονισμόν. Υπό καθεστώς εντάσεως και εν τη ρύμη του λόγου μου, αντί να τονίσω μία λέξη, όπως ορθώς παρετήρησε κάποια Βουλευτής, εις την παραλήγουσαν, την ετόνισα εις την λήγουσαν. Η κυρία Βουλευτής, όμως, η οποία το παρετήρησε, θα έπρεπε να ξέρει ότι τουλάχιστον εγώ δεν θα υπέπιπτα ποτέ, παρά μόνο εν τη ρύμη του λόγου μου, σε αυτό το γραμματικό λάθος, γιατί έχω εξαιρετικές ευαισθησίες στα θέματα της ακριβείας.
Και συνεχίζει ο κ. Παπάκος: «Μειώθηκαν, λοιπόν, κάθετα τα έσοδα των δικηγορικών συλλόγων και γι’ αυτό οι σύλλογοι ήθελαν να δίνουν αυτοί το φόρο παρακράτησης και τον ΦΠΑ, ώστε να έχουν έσοδα. Τώρα δεν υπάρχει τίποτα από όλα αυτά».
Τονίζει, επίσης, ότι «η οικονομική κρίση χτύπησε τη γενιά των παιδιών που τελειώνουν το πανεπιστήμιο. Δεν έχουν αφορολόγητο, πληρώνουν εισφορά αλληλεγγύης, ΕΕΤΗΔΕ, έπιπλα κ.λπ., με αποτέλεσμα να μην μπορεί ένα νέο παιδί να ανοίξει ένα δικό του γραφείο. Έναν νέο που τελειώνει σήμερα τη Νομική, η πολιτεία τον διώχνει από την επιστήμη που έχει σπουδάσει. Πληρώνουμε ασφαλιστικές εισφορές και για τον ΟΑΕΕ, χωρίς να μπορούμε να πάρουμε επίδομα ανεργίας, γιατί δεν θεωρούμαστε υπάλληλοι, αλλά ελεύθεροι επαγγελματίες. Τι άλλο να πω;» λέει ο πρόεδρος του Δικηγορικού Συλλόγου Πατρών. 
Επίσης, μας πληροφορεί ότι εκατό δικηγόροι –όπως γράφει στην εφημερίδα- έχουν παραιτηθεί στην Πάτρα –λέμε για το Πρωτοδικείο Πατρών-, άλλοι έχουν αλλάξει εργασία και άλλοι έχουν παραιτηθεί πρόωρα. Αυτός ο αριθμός βέβαια αφορά το Πρωτοδικείο, το Εφετείο Πατρών, αλλά έχουμε πολλά πρωτοδικεία και πολλά εφετεία. Φαντάζομαι, λοιπόν, ότι είναι πολλές εκατοντάδες εκείνων οι οποίοι παρετήθησαν από την άσκηση του λειτουργήματος γι’ αυτούς τους λόγους. 
Επίσης, δράττομαι της ευκαιρίας να πω δύο πράγματα και τελειώνω, κύριε Πρόεδρε. Το ένα αφορά προσωπικώς εις τον ομιλούντα. Χαρακτήρισα την Επιτροπή Δικαιωμάτων του Ανθρώπου ΜΚΟ, όχι από άγνοια. Βέβαια αμέσως εδέχθην το βέλος της διορθώσεως. Θεωρώ ότι σε αυτήν την κατηγορία ανήκει ουσιαστικά, γιατί η αποστολή την οποία εκτελεί, για μένα είναι αποστολή η οποία δεν εξυπηρετεί τα συμφέροντα του Έλληνος πολίτη –το τονίζω αυτό. 
Ένα τελευταίο και τελειώνω, κύριε Πρόεδρε.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Έχετε πολύ χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, εάν έχετε την καλοσύνη, μην διακόπτετε. Ο κύριος συνάδελφος αυτοπεριορίζεται.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Για να μην έχει άγχος τού το λέω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κανένα άγχος δεν έχει. Μια χαρά τα λέει.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Α, εντάξει.</Speech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Τελειώνω.
Είναι μία ευκαιρία και έχω την υποχρέωση να επισημάνω ότι συνεχίζεται ο παράνομος, αντισυνταγματικός, υβριστικός και συκοφαντικός πόλεμος εναντίον της Χρυσής Αυγής και ιδιαίτερα από τους τοξότας του λεγομένου και αυτοαποκαλουμένου και αυτοχαρακτηριζομένου «συνταγματικού τόξου», με βέλη φαρμακερά, συκοφαντικά –κυριότατα συκοφαντικά- και υβριστικά.
Μα -εσείς που επικαλείστε τη νομιμότητα- είμαστε νόμιμο κόμμα και μας έχει εκλέξει μισό εκατομμύριο. Γιατί εξακοντίζετε αυτά τα βέλη, τα παράνομα και απαράδεκτα; Είναι παράνομα γιατί είναι υβριστικά και συκοφαντικά εναντίον ενός νομίμου κόμματος, εναντίον πεντακοσίων χιλιάδων ανθρώπων, οι οποίοι τώρα βέβαια είναι υπερδιπλάσιοι.
 Αυτό ας σταματήσει κάποτε. Πείτε το και στα φερέφωνά σας. Ξέρετε ποιους εννοώ. Εννοώ τις τηλεοπτικές αυτές μαριονέτες, οι οποίες χρυσοπληρώνονται, κυριολεκτικά, για να συκοφαντούν, να παραπλανούν και να αποπρασανατολίζουν τον ελληνικό λαό. Δεν είναι αυτή η αποστολή τους. Το ξέρουν πολύ καλά, αλλά είναι τόσο ασυνείδητοι που δεν ενδιαφέρονται για τα συμφέροντα του λαού, για τη σωστή πληροφόρηση, για τη σωστή προώθηση προς την ορθή κατεύθυνση και προς τη γνώση, αλλά ενδιαφέρονται μόνο και μόνο να περάσουν τις δικές τους απόψεις, επειδή πληρώνονται για να περάσουν αυτές τις απόψεις.
Ας σταματήσει, λοιπόν, αυτός ο απαράδεκτος πόλεμος κατά της Χρυσής Αυγής, διότι είναι καθαρά συκοφαντικός και παράνομος.
Όπως προείπα, εμείς καταρχήν καταψηφίζουμε το νομοσχέδιο.
Ευχαριστώ, κύριε Πρόεδρε. Δεν έχω να πω τίποτα άλλο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Νικόλαος Τσούκαλης, ειδικός αγορητής της Δημοκρατικής Αριστεράς.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε.
Ξεκινώ λέγοντας ότι η Δημοκρατική Αριστερά δήλωσε ότι υπερψηφίζει επί της αρχής το συγκεκριμένο νομοσχέδιο και βεβαίως θα εξηγήσει στη συνέχεια για ποιο λόγο το πράττει αυτό. Πριν όμως ξεκινήσω και τοποθετηθώ επί της ουσίας, υπάρχει ανάγκη να κάνουμε κάποιες διευκρινήσεις. 
Κυρίες και κύριοι συνάδελφοι, όλοι οι εισηγητές και οι ειδικοί αγορητές, κι από ό,τι εκτιμώ, και οι Κοινοβουλευτικοί Εκπρόσωποι, είναι δικηγόροι. Και είπα και στην επιτροπή ότι θα έπρεπε να είμαστε πάρα πολύ προσεκτικοί, γιατί δεν θα έπρεπε να απευθυνόμαστε σε δικηγόρους μόνο. Θα έπρεπε να απευθυνόμαστε σε όλο τον ελληνικό λαό. 
Αλήθεια, είναι τόσο πολύ δύσκολο κάποια πράγματα, τα οποία φαίνονται τεχνικά και φαίνεται ότι αφορούν μία κλειστή μερίδα συμπολιτών μας, να καταστούν κτήμα όλων σχεδόν όσων μας παρακολουθούν; Είναι πάρα πολύ δύσκολο να πείσουμε τους πολίτες με επιχειρήματα, τα οποία ξεφεύγουν από την περπατημένη, την ορολογία, αν θέλετε, και το στερεότυπο του δικηγόρου, ότι αφορά μία τάξη που σήμερα περίπου δεινοπαθεί, όπως δεινοπαθεί ο οποιοσδήποτε Έλληνας πολίτης; Αλλά να τα πούμε με τέτοιον τρόπο που πραγματικά να γίνει κατανοητό.
Πρέπει, λοιπόν, όπως είπα και στην επιτροπή, να αποδαιμονοποιήσουμε την έννοια του δικηγόρου σήμερα και την έννοια της συντεχνίας των δικηγόρων. Για να το κάνουμε όμως αυτό θα πρέπει να συζητήσουμε θεσμικά.
Και θα μου επιτρέψετε να σας πω ότι νιώθω πως η σημερινή συνεδρίαση, κύριε Υπουργέ, κυρίες και κύριοι συνάδελφοι, έχει ξεφύγει από την κεντρική έννοια και ουσία της συζήτησης και έχει επικεντρωθεί σε μία αντιπαράθεση ανάμεσα σχεδόν σε όλες τις πτέρυγες της Βουλής και σε ένα πρόσωπο. 
Κυρία Κωνσταντοπούλου, σε εσάς αναφέρομαι. Και δεν ξέρω κατά πόσο πρέπει γι’ αυτά τα οποία διατυπώνετε αλλά και με τον τρόπο με τον οποίο τα διατυπώνετε, να απευθυνθώ στο κόμμα σας, στην Κοινοβουλευτική σας Ομάδα. Έχω πρόβλημα πραγματικά, με την έννοια ότι κάποια πράγματα είναι αδιανόητα για ένα κόμμα, την Αξιωματική Αντιπολίτευση, το οποίο θέλει να λειτουργεί θεσμικά. 
Και θέλετε να σας πω γιατί το λέω αυτό; Γιατί είστε και έγκριτος συνάδελφος και δικηγόρος.
Δεν είχα τη δυνατότητα να τοποθετηθώ, αναφέρθηκε ο Βασίλης Οικονόμου λεπτομερέστατα στα διαδικαστικά θέματα. Αλλά, μας αρέσει και εμάς ο τύπος και ο τύπος είναι ουσία. Οι διατάξεις του Κώδικα Πολιτικής και Ποινικής Δικονομίας συμπυκνώνουν κατακτήσεις δεκαετιών - για να μην πω αιώνων - όσον αφορά την προάσπιση των ανθρωπίνων δικαιωμάτων. Βεβαίως και εκεί υπάρχει κατάχρηση, η οποία δεν ελέγχεται σύμφωνα με την πάγια νομολογία των δικαστηρίων, γιατί εάν δεν μπορεί ο άλλος να τα αναπτύξει ελεύθερα, υπάρχει πρόβλημα προάσπισης ανθρωπίνων δικαιωμάτων. 
Άρθρο 39 παράγραφος 6: «Η Διαρκής Επιτροπή που επιλαμβάνεται της συζήτησης νομοσχεδίου ή πρότασης νόμου», η δική μας επιτροπή, δηλαδή, «μπορεί με απόφασή της, που λαμβάνεται μετά από γραπτή πρόταση του 1/5 του όλου αριθμού των μελών της και με την προβλεπόμενη από το άρθρο διαδικασία, να απευθυνθεί στην Ολομέλεια».</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: «Πλειοψηφία» λέει, όχι «διαδικασία».</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Να απευθυνθεί στην Ολομέλεια, λέει, κυρία Κωνσταντοπούλου. Λέει ότι για οποιοδήποτε θέμα αμφισβητεί μπορεί η επιτροπή, μετά από αίτηση του 1/5 των μελών, να απευθυνθεί στην Ολομέλεια για να λύσει διαφορά που υπάρχει σε αυτή. Ανεξαρτήτως εάν ληφθεί, αυτή εδώ είναι η διαδικασία. Δεν την ακολουθήσατε, γιατί ήσασταν μόνοι σας στην επιτροπή. Δεν υπήρχαν οι πέντε που χρειάζονται, για να υποβάλλετε την αίτηση.
Αυτή είναι η εξέλιξη για όλα αυτά που είπαμε. Δεν θα έπρεπε να το κάνετε αυτό, τη στιγμή που δεν υποβάλατε αυτήν την αίτηση. Όμως, κάνατε όλη αυτήν τη διαδικασία, όλο αυτό το show θα ήθελα να πω εγώ, ακριβώς μόνο και μόνο για να μην τοποθετηθείτε επί του κώδικα. Γιατί σας λέω ότι δεν τοποθετηθήκατε επί του κώδικα. 
Και να έρθω τώρα στον κώδικα και στη διαδικασία. Γιατί εμείς ψηφίσαμε ναι; Γιατί παρακολουθήσαμε τη διαδικασία καταγραφής και συγκρότησης του συγκεκριμένου σχεδίου από τη στιγμή που ξεκίνησε, εδώ και τρία χρόνια περίπου. Με διορθώσεις, ανατροπές, βελτιώσεις, αναθεωρήσεις, φτάσαμε σε ένα σημείο όπου καταγράφηκε αυτός ο κώδικας που έχουμε μπροστά μας. 
Και πώς καταρτίσθηκε; Καταρτίστηκε, καθ’ υπόδειξη, κυρίες και κύριοι συνάδελφοι, της ολομέλειας των δικηγορικών συλλόγων της χώρας. Το συνέταξε μια πολυμελής αντιπροσωπεία, εκπρόσωποι της ολομελείας. Και προσέξτε: Αυτός ο κώδικας έχει σχεδόν την ομόφωνη στήριξη της ολομελείας. Εκτός μιας εξαιρέσεως.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γι’ αυτό απέχουν οι δικηγόροι;</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Γι’ αυτό κάνουν απεργία; Τι λέτε τώρα;</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ξέρουμε γιατί γίνεται η απεργία. Είχε προκηρυχθεί για δύο συγκεκριμένα άρθρα, τα οποία βελτιώθηκαν και το ξέρουμε όλοι. Μπορείτε να μου πείτε, αν δεν στηρίζεται από την ολομέλεια των δικηγορικών συλλόγων και των προέδρων, παρακαλώ; 
Και είπα στην επιτροπή αν νομίζει η Αξιωματική Αντιπολίτευση και τα άλλα κόμματα, η Αντιπολίτευση γενικότερα, ότι οι πρόεδροι όλων των δικηγορικών συλλόγων, μεγάλων και μικρών, με τις αντιθέσεις που έχουν μεταξύ τους, προδίδουν τους νέους συναδέλφους, τη μεγάλη πλειοψηφία αυτών, δεν έχουν παρά να το δηλώσουν ευθέως. Δεν είδα μια δημοσίευση που να λέει ότι οι πρόεδροι εξέθεσαν τους νέους συναδέλφους. 
Κυρίες και κύριοι συνάδελφοι, ο κώδικας που ισχύει μέχρι σήμερα, έχει ηλικία περίπου εξήντα ετών.
Είναι ένας κώδικας ο οποίος τότε που συντάχθηκε έπρεπε να ικανοποιήσει τις συνθήκες μιας χώρας που εκείνη την εποχή είχε εξέλθει από μια ολέθρια Κατοχή κι έναν καταστρεπτικότατο Εμφύλιο πόλεμο, μιας χώρας η οποία ήταν ισοπεδωμένη και προσπαθούσε να ανασυγκροτηθεί, μιας χώρας η οποία εξηλεκτρίζετο εκείνη την περίοδο και βεβαίως εκ των πραγμάτων, αναπόφευκτα, όπως συμβαίνει σε αυτές τις συνθήκες, συμπύκνωσε και το συσχετισμό δύναμης εκείνης της περιόδου. Ο συσχετισμός κοινωνικής, πολιτικής και οικονομικής δύναμης εκείνης της περιόδου αναγόρευε την τάξη των δικηγόρων σε μια δεσπόζουσα θέση σε όλη αυτήν τη διαδικασία.
Έτσι, λοιπόν, καταρτίστηκε ο κώδικας εκείνος. Σημειωτέον, την περίοδο εκείνη ο αριθμός των δικηγόρων ήταν -αν θυμάμαι καλά- εννέα χιλιάδες σε όλη την Ελλάδα.
Ο κώδικας αυτός ακλόνητος λειτούργησε μέχρι σήμερα. Ξεπεράστηκε κατά πολύ και είχε πάρα πολλά προβλήματα όσον αφορά την προσαρμογή του στην πραγματικότητα. 
Θέλω να θυμίσω ότι όλες οι σύγχρονες ευρωπαϊκές χώρες προσάρμοζαν τους κώδικές τους σε πολύ τακτά χρονικά διαστήματα, προκειμένου να ανταποκριθούν και να αντιστοιχηθούν στις εξελίξεις, κάτι που εμείς δεν το κάναμε. 
Φτάσαμε, λοιπόν, σε ένα σημείο που και οι δικηγόροι να καταστούν στοιχείο του προβλήματος της γενικότερης λειτουργίας της δικαιοσύνης. Θα αναφέρω ένα παράδειγμα που προέκυψε σήμερα από όλη τη διαδικασία. Αυτό που παρακολουθήσαμε τα προηγούμενα λεπτά, είναι η κλασική, κυρίες και κύριοι συνάδελφοι –και επειδή οι περισσότεροι είμαστε δικηγόροι πρέπει να το ομολογήσουμε- περίπτωση στρεψοδικίας.</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Από τον Στρεψιάδη.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Στρεψοδικία είναι η καταχρηστική άσκηση, η  εκμετάλλευση των κανόνων του Κώδικα Πολιτικής Δικονομίας ή της Ποινικής Δικονομίας, προκειμένου να παρελκύσουμε τη δίκη, να δικαιολογηθούμε στον πελάτη, για να μη πω και άλλα πιο οδυνηρά πράγματα.
Αυτή, λοιπόν, η εξέλιξη ήταν στοιχείο της γενικότερης παθογένειας. Και ενέσκηψε η κρίση, που βρήκε απροετοίμαστο εκτός των άλλων και το χώρο της δικαιοσύνης. Αναφέρομαι γενικότερα στο χώρο της δικαιοσύνης και όχι στους δικηγόρους, γιατί το πρόβλημα είναι γενικότερο και δεν έχει να κάνει μόνο με τους δικηγόρους. 
Ένα σύγχρονο, λοιπόν, νομοθέτημα, κύριε Υπουργέ, που θα αφορούσε τους δικηγόρους, θα έπρεπε να είναι το καταστάλαγμα –αν θέλετε- δυο βασικών επιλογών. 
Η πρώτη επιλογή είναι το να διαμορφώσουμε το πλαίσιο της νέας δικαιοσύνης, του θεσμικού πλαισίου λειτουργίας της δικαιοσύνης σχετικά με το τι δικαιοσύνη θέλουμε, πώς θέλουμε να λειτουργήσει αποτελεσματικά και σύμφωνα με τα διεθνή πρότυπα και με τις αρχές των διεθνών συμφωνιών και κανόνων. 
Το δεύτερο είναι να δούμε το νέο δικαιοπολιτικό σύστημα ή τους θεσμούς που πρέπει να εγκαταστήσουμε στη χώρα. Θα πρέπει, δηλαδή, να αναθεωρήσουμε εκ βάθρων τον Ποινικό Κώδικα, τον Αστικό Κώδικα, τον Κώδικα Ποινικής Δικονομίας και όλα αυτά. Θα πρέπει να δούμε προς ποια κατεύθυνση θέλουμε να πάει και από εκεί και πέρα διαμορφώνουμε το πλαίσιο λειτουργίας των λειτουργών της δικαιοσύνης, των υπαλλήλων, της οργάνωσης των δικαστηρίων κ.λπ..
Δυστυχώς, ο νόμος αυτός ακολουθεί μία –θα μου επιτρέψετε να πω- διαδικασία η οποία δεν είναι σωστή. Δεν έχουμε φροντίσει να λύσουμε τα πρώτα θέματα. Έτσι, λοιπόν, συζητάμε ουσιαστικά χωρίς να έχουμε τις βάσεις και χωρίς να γνωρίζουμε εάν τελικά θα λειτουργήσει, όπως θα θέλαμε να λειτουργήσει, μέσα στις νέες συνθήκες. 
Εν τω μεταξύ, όπως είπαμε, κυρίες και κύριοι συνάδελφοι, πέσαμε στη κρίση. Θέλω να κάνω μία αναφορά εδώ στη εισηγητική αιτιολογική έκθεση. 
Όπως είπαμε και στην επιτροπή, είναι ελλιπέστατη και απλώς καταγράφει κάποια στοιχεία. Καταγράφει, δηλαδή, κάποιες εξελίξεις, περιγράφει τις διαδρομές της κατάστασης που επικρατεί στο δικηγορικό χώρο, δίχως να καταγράφει τα κρίσιμα ποιοτικά στοιχεία. 
Ας δούμε λοιπόν, κυρίες και κύριοι συνάδελφοι, ποια είναι τα ποιοτικά στοιχεία, τα οποία τα λέμε και πρέπει να τα λέμε, προκειμένου να τα ακούνε και οι Έλληνες πολίτες. 
Αυτήν τη στιγμή ο συνολικός αριθμός των δικηγόρων σε όλη τη χώρα είναι περίπου σαράντα δύο χιλιάδες. Μόνο στην Αθήνα είναι εγγεγραμμένοι είκοσι μία χιλιάδες πεντακόσιοι πενήντα δικηγόροι. Με βάση στοιχεία του 2013 που δημοσιοποιήθηκαν πρόσφατα από το Δικηγορικό Σύλλογο Αθηνών, οι έξι χιλιάδες τετρακόσιοι ογδόντα επτά από τους είκοσι μία χιλιάδες είναι νέοι δικηγόροι, δηλαδή δικηγόροι που έχουν από ένα έως επτά χρόνια δικηγορικής ιδιότητας. Από αυτόν τον αριθμό το 2013, δύο χιλιάδες εννιακόσιοι δεκατέσσερις, περίπου τρεις χιλιάδες, δεν πραγματοποίησαν ούτε μία παράσταση. Ούτε μία παράσταση! Δύο χιλιάδες τετρακόσιοι εξήντα τρεις έχουν μέχρι δέκα παραστάσεις. Το σύνολο, δηλαδή, είναι πέντε χιλιάδες τριακόσιοι πενήντα επτά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ας πάμε, όμως, και σ’ αυτούς που έχουν μεγαλύτερη δικηγορική ηλικία. Από το σύνολο, λοιπόν, των είκοσι μία χιλιάδων πεντακοσίων πενήντα, οι δέκα χιλιάδες διακόσιοι ογδόντα δύο δικηγόροι έχουν πραγματοποιήσει έως δύο παραστάσεις και οι δεκαπέντε χιλιάδες εκατόν εβδομήντα εννιά συνολικά από το σύνολο των είκοσι μία χιλιάδων πεντακοσίων πενήντα έχουν πραγματοποιήσει μέχρι δέκα παραστάσεις. 
Αν μπορούσα δε να σας αναφέρω και τον αριθμό των συμβολαίων -ο οποίος έχει μηδενιστεί- θα διαπιστώνατε ότι γίνεται κατανοητή η κατάσταση που επικρατεί σ’ αυτόν το χώρο. 
Θέλω να κάνω και μία αναφορά από την πόλη μου, την Πάτρα, όσον αφορά έναν άλλο παράγοντα. Από τους επτακόσιους εξήντα εγγεγραμμένους δικηγόρους, δεν έχουν καταθέσει για το 2013 βιβλιάριο ασφαλείας διακόσιοι ογδόντα πέντε. Επίσης, δεν έχουν καταθέσει βιβλιάριο ασθενείας εκατόν εξήντα. Αυτοί οι εκατόν εξήντα δεν έχουν ιατροφαρμακευτική περίθαλψη! Όπως με ενημέρωσαν δε από την Αθήνα, η κατάσταση εδώ είναι ακόμα χειρότερη, εφιαλτική, θα έλεγα. Δηλαδή, υπάρχει ένας πολύ μεγάλος αριθμός, ίσως και χιλιάδες δικηγόροι σε όλη τη χώρα, που αυτήν τη στιγμή δεν έχουν ιατροφαρμακευτική περίθαλψη. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Και απευθυνόμενος μέσω υμών στον ελληνικό λαό, θα ήθελα να ρωτήσω σε τι διαφέρει αυτή η κατάσταση που σας περιέγραψα προηγουμένως από την κατάσταση που υπάρχει, από την κατάσταση που ισχύει σε όσους από τους συμπολίτες μας βρίσκονται στην πραγματική απόγνωση. Οι συνθήκες εργασίας κυρίως των νέων δικηγόρων παραπέμπουν απολύτως στο Μεσαίωνα. Έχουμε προλεταριοποίηση πλέον του χώρου των νέων επιστημόνων. Και αυτό δεν αφορά μόνο τους δικηγόρους αλλά και τους μηχανικούς, τους γιατρούς, και άλλους επιστήμονες. Αυτή είναι η κατάσταση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Εμένα, όμως, κύριε Πρόεδρε, δεν μου δώσατε την ανοχή που θα έπρεπε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Τσούκαλη, μιλάτε ήδη δεκαοκτώ λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, αύριο επί των άρθρων θα πούμε λεπτομέρειες. Όμως, αυτό που θέλω να πω είναι το εξής: οι πρόεδροι των δικηγορικών συλλόγων, κυρίες και κύριοι συνάδελφοι, με τις οδυνηρές εμπειρίες της τελευταίας τριετίας και με τα μέτρα τα οποία ψηφίστηκαν -τα οποία εκτός των άλλων αφορούσαν και τους χώρους τους- συνειδητοποίησαν ότι κάτι πρέπει να αλλάξει στο χώρο της συνδικαλιστικής εκπροσώπησης των νέων επιστημόνων. Συνειδητοποίησαν ότι μπορεί μεν αυτή η προσαρμογή να είναι βίαιη, αλλά ότι η σωστή λειτουργία των συνδικαλιστών μπορεί να εντάξει αυτήν τη βίαιη προσαρμογή στις νέες συνθήκες με τον καλύτερο τρόπο. 
Με αυτήν, λοιπόν, την έννοια περιέλαβαν μέσα στον κώδικα διατάξεις –θα τις συζητήσουμε και αύριο- οι οποίες βελτιώνουν κατά πολύ το αρχικό σχέδιο και κυρίως προς δύο κατευθύνσεις: Πρώτον, την κατοχύρωση της κατώτατης αμοιβής για τους έμμισθους, που εκεί πραγματικά υπάρχει η απίστευτη εκμετάλλευση. Δεύτερον, τη διαφύλαξη των ασφαλιστικών ταμείων των δικηγόρων με τη διατήρηση ενός ελάχιστου ποσού, που θα υπολογίζεται στις αμοιβές των γραμματίων. 
Ευχαριστώ πολύ.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, θα ήθελα το λόγο επί προσωπικού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχει ζητήσει η κ. Κωνσταντοπούλου το λόγο επί προσωπικού. 
Ορίστε, κυρία συνάδελφε. Αναφέρατε ποιο είναι το προσωπικό για ένα λεπτό.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο κ. Τσούκαλης είπε ότι δεν αναφερθήκαμε στις διατάξεις του Κανονισμού και έκανε μνεία του άρθρου 39 παράγραφος 6…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, όχι! Αυτό δεν είναι προσωπικό! Είναι μία αντιπαράθεση…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχω ένα λεπτό, για να το αναπτύξω. Έχω ή δεν έχω ένα λεπτό; Γιατί με διακόπτετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, πείτε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχω ένα λεπτό, για να αναπτύξω το προσωπικό. Παρακαλώ να μη με διακόπτετε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτό που είπατε μέχρι τώρα δεν είναι προσωπικό.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Με έχετε διακόψει στα δέκα δευτερόλεπτα. Έχω το ένα λεπτό ή δεν το έχω; Αυτό πείτε, για να καταλάβουμε. Διότι ξέρετε, δεν είναι να λέτε απλώς «καλά τα λέει ο εκπρόσωπος της Χρυσής Αυγής». Είναι, για να εφαρμόζετε τον Κανονισμό, ιδίως σε αυτούς που θεωρείτε ότι δεν τα λένε καλά. 
Λέω, λοιπόν, το εξής: Είπε ο κ. Τσούκαλης ότι δεν μιλήσαμε για τον Κανονισμό και έκανε αναφορά στο άρθρο 39 παράγραφος 6. 
Άρθρο 39 παράγραφος 5: «Οι Διαρκείς Επιτροπές, όταν ασκούν νομοθετικό έργο κατά το άρθρο 70 παράγραφος 2 του Συντάγματος αποφασίζουν με την απόλυτη πλειοψηφία των παρόντων, η οποία δεν μπορεί να είναι μικρότερη από τα 2/5 του όλου αριθμού των μελών τους.» Τι δεν καταλαβαίνετε, κύριε Τσούκαλη; 
Υπήρχαν δεκατρείς Βουλευτές και επιπλέον, επειδή παραποιήσατε κατά την ανάγνωση την παράγραφο 6, η παράγραφος 6…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι προσωπικό αυτό, κυρία συνάδελφε!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι απολύτως προσωπικό!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι. Δεν έχετε άλλο το λόγο. Το λόγο έχει η κυρία Κανέλλη. 
Κυρία Κανέλλη, παρακαλώ, έχετε το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η παραποίηση του άρθρου…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι προσωπικό αυτό!</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η παραποίηση του περιεχομένου του άρθρου…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτό είναι επιχειρηματολογία του συναδέλφου. Στη δευτερολογία σας θα το αντικρούσετε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η παραποίηση του περιεχομένου του άρθρου κατά την ανάγνωση, όμως, εγείρει ζήτημα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ελάτε, κυρία Κανέλλη. Έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Θεωρητικά, κύριε Πρόεδρε, πρέπει να απαντήσω και εγώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, όχι! Παρακαλώ πολύ, κύριε Τσούκαλη! Θα απαντήσετε στη δευτερολογία σας. 
Ορίστε, κυρία Κανέλλη, έχετε το λόγο.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ, κύριε Πρόεδρε. 
Επιτρέψτε μου κάτι προσωπικό, που δεν αφορά στη Βουλή. Αφορά σε μένα. Ό,τι πω σήμερα είναι στη μνήμη του πατέρα μου, που ήταν δικηγόρος σαράντα πέντε χρόνια και πήρε σύνταξη εκατόν δέκα χιλιάδες. Άντεξε να ζήσει μέχρι τέσσερις μήνες. Δύο πράγματα με έμαθε: Ότι το «επειδή» έχει και «δια ταύτα», άμα είσαι δικηγόρος. 
Άκουσα πάρα πολλά πράγματα σήμερα και πάρα πολλές αντιφάσεις. 
Κύριε Υπουργέ, κύριε Πρόεδρε, κυρίες και κύριοι συνάδελφοι, θα μείνω στην επί της αρχής τοποθέτηση του Κομμουνιστικού Κόμματος για τον Κώδικα των Δικηγόρων. 
Τυγχάνει επί προσωπικού να έχω ακριβώς την ίδια ηλικία: Γεννήθηκα το 1954 και ενδιάμεσα άσκησα δικηγορία. Άσκησα και δημοσιογραφία. Ανάμεσα στα δύο βαρέθηκα να ακούω τις αλληλοκατηγορίες –αυτό είναι μια επισήμανση- συναδέλφων εδώ μέσα: Από πολιτικούς προς δημοσιογράφους και από δημοσιογράφους προς πολιτικούς, άρα, συγκεντρώνω διπλά τα πυρά και είμαι σε θέση να μιλάω προνομιακά, μη γνωρίζοντας αν ο λαϊκισμός είναι υπόθεση επαγγέλματος ή προσωπικής στάσης. Θα προσπαθήσω να τον αποφύγω. 
Θα μείνω, λοιπόν, στην ουσία του πράγματος: Ο νέος Κώδικας Δικηγόρων μετά από πενήντα εννέα χρόνια αλλάζει όχι για να χειροτερέψει, αλλά για να ισχυροποιήσει την κυρίαρχη πολιτική μέχρι σήμερα. Μου φαίνεται σχεδόν κωμικό να ακούω  από συνάδελφο εδώ μέσα ότι οι δικηγόροι δεν είναι εναντίον των νέων δικηγόρων και την ίδια ώρα να λέει ότι υπάρχει πληθωρισμός του επαγγέλματος. Μάλιστα το λένε και οι ίδιοι και υπάρχουν μέσα στον καινούργιο κώδικα διατάξεις που αποτρέπουν, εμποδίζουν, δυσκολεύουν, δυσχεραίνουν και ταξικοποιούν βαθύτερα την εισροή νέων δικηγόρων, ακριβώς επειδή υπάρχει πληθωρισμός. 
Εάν οι δικηγορικοί σύλλογοι με την επιστημοσύνη τους ξέφευγαν απ’ αυτήν την ενιαία αντίληψη η οποία καθιερώνεται εδώ, καθώς και από την παγίδα να διεκπεραιώνουν προς αντιδραστική κατεύθυνση την κυρίαρχη πολιτική -στο γενικό επίπεδο μιλάω και όχι στο επίπεδο της άσκησης του δικηγορικού επαγγέλματος υποκειμενικώς από τον καθένα- αυτά τα πενήντα εννέα χρόνια μπορεί να είχαν αλλάξει τα πράγματα προς το καλύτερο για τον ελληνικό λαό.
Στην ερώτηση «γιατί επισπεύδετε» σας καλώ όλους να πάψουμε να «φετιχοποιούμε» αντιπολιτευτικά το μνημόνιο και την τρόικα. Δεν είναι φετίχ. Αποτέλεσμα πολιτικής και δη μακραίωνης πολλών ετών, ενδεχομένως και παραπάνω των πενήντα εννέα και -πάντως οπωσδήποτε εντός των πενήντα εννέα ετών- είναι η άσκηση και η εφαρμογή της υπαρκτής πολιτικής που οδηγεί και στην αλλαγή του κώδικα, γιατί αυτήν τη στιγμή το μεγάλο κεφάλαιο, τα μεγαλοδικηγορικά γραφεία, οι εταιρείες του εξωτερικού, οι ασφαλιστικές και οι τράπεζες χρειάζονται φθηνό εργατικό δυναμικό και όπως μπήκαν στη γαλέρα εργαζόμενοι και δούλοι από τα ορυχεία μέχρι τους οδοκαθαριστές και από τους δασκάλους μέχρι τους υπαλλήλους του δημοσίου και από τους εργαζόμενους στο νοσηλευτικό τομέα μέχρι αυτούς που δουλεύουν στην αμμοβολή και δεν έχουν μεροκάματο, θα μπουν στη γαλέρα και οι δικηγόροι. Όσοι είναι ήδη μέσα στη γαλέρα και έχουν και αξιώματα στην ελεύθερη αγορά και διασυνδέσεις μέσα στην εφαρμογή αυτής της συγκεκριμένης πολιτικής και συγκεκριμένο πολιτικό προσανατολισμό, θα εξυπηρετηθούν απ’ αυτόν τον κώδικα, όπως εξυπηρετήθηκαν για πενήντα εννέα χρόνια από τον προηγούμενο.
Δεν λέω ότι δεν έγιναν μικροαλλαγές μέσα σε μία συζήτηση. Όταν ζεις σε αυτήν την κοινωνία και βλέπεις πώς έχουν τα πράγματα, δεν μπορείς να λες «όχι» για να λες «όχι» σε μικροβελτιώσεις οι οποίες δεν αλλάζουν την ουσία. Σήμερα, λοιπόν, μιλάμε επί της αρχής. Τα υπόλοιπα θα τα πούμε αύριο στην κατ’ άρθρον συζήτηση.
Η απελευθέρωση του δικηγορικού επαγγέλματος σε τι διαφέρει από την καθιέρωση ελάχιστων αμοιβών ελεύθερης διαπραγμάτευσης, κατάργησης τοπικών ορίων από τα υπόλοιπα επαγγέλματα; Κοροϊδευόμαστε τώρα; Σε τι διαφέρει στη διευκόλυνση που παρέχει αυτήν τη στιγμή αυτή η ρύθμιση που είναι ευρωπαϊκή επιλεγμένη κυρίαρχη πολιτική από την πλειοψηφία των κομμάτων που είναι υπέρ της Ευρωπαϊκής Ένωσης και της ενιαίας αγοράς και του ενιαίου οικονομικού χώρου; Θα άρει όλα τα εμπόδια ώστε οι νομικές υπηρεσίες να φθηνύνουν περί τους εργαζόμενους εις την Νομικήν. Λειτούργημα το θέλετε; Λειτούργημα να σας το πω. Το αποτέλεσμα είναι ότι και οι δικηγόροι γίνονται δούλοι σε ένα σύστημα. Το έχει επιβάλει το Μάαστριχτ εδώ και τόσα χρόνια. Μέσα στα πενήντα εννέα χρόνια είναι και το Μάαστριχτ. Μέσα στα πενήντα εννέα χρόνια είναι η Ευρωπαϊκή Ένωση. Τι φορτηγατζής, τι δικηγόρος; Καμωνόμαστε; Ανεβαίνει το επίπεδο δηλαδή αν μιλάμε για δικηγόρους σε σχέση με τους φορτηγατζήδες; Ακριβώς την ίδια μοίρα θα έχουν. Δεν φθηναίνει ξαφνικά η δικηγορική υπηρεσία με την υπεράσπιση αυτού του κώδικα;
Αναγνωρίζετε πτυχία και επαγγελματικά δικαιώματα με αυτόν τον κώδικα σε αποφοίτους τριετούς φοίτησης και κολεγίων. Πού είναι η καινοτομία; Αυτό είναι αλλαγή στον κώδικα και καινοτομία; Δεν κάνετε τίποτε άλλο από το να εφαρμόζετε και να υλοποιείτε και για τους δικηγόρους τον κώδικα, το π.δ 38/2010 και την εφαρμογή της 2005/36 ευρωπαϊκής κοινοτικής οδηγίας και αναθέτετε στους επαγγελματικούς συλλόγους την αξιολόγηση της επάρκειας. Δηλαδή οι πιο πεπειραμένοι συνάδελφοι, οι εμποδιζόμενοι από τις οικονομικές εξελίξεις να βγάλουν τα προς το ζην τουλάχιστον στο επίπεδο που τα έβγαζαν, θα αξιολογήσουν τους νεοεισερχόμενους. Χωρίς ανταγωνισμούς, με την αγιότητα της ψυχής τους, θα κρίνουν μόνο την επάρκεια και θα λένε «ελάτε πουλάκια, καινούρια μου εσείς πουλέν, να φύγουμε εμείς γιατί γεράσαμε». Πού τα λέτε αυτά; Στην ελεύθερη αγορά όπου το «μεγάλο ψάρι τρώει το μικρό» και «ο θάνατος σου, η ζωή μου» και όσο περισσότερα πτώματα πατάς τόσο πιο εύκολο είναι; Ας λέμε τα πράγματα με το όνομά τους.
Η ανάθεση αξιολόγησης της επάρκειας στο Δικηγορικό Σύλλογο της Αθήνας αποδεικνύει το χαρακτήρα των δικηγορικών συλλόγων ως φορέων υλοποίησης αντιλαϊκής πολιτικής. Δεν μιλάω ούτε για την επιστημοσύνη, ούτε για την επάρκεια, ούτε για τίποτα. Φορείς-υλοποιητές της υπαρκτής προϋπάρχουσας της αλλαγής του κώδικα πολιτικής είναι.
Μη καμωνόμαστε ότι το ανακαλύψαμε ξαφνικά, ότι έρχεται μια μεγάλη ανανέωση, κάτι που μετά από πενήντα εννιά χρόνια εκσυγχρονίζει. Τι πάει να πει «εκσυγχρονίζει»; Μπορείς να καταργήσεις το ξυράφι και να το φτιάξεις ξυριστική μηχανή. Τι γένεια θα ξυρίσεις είναι το ζητούμενο και ποιος θα κοπεί. Έχει ακόμα πιο αντιδραστικές ρυθμίσεις και γι’ αυτό λέμε «όχι» εμείς επί της αρχής. 
Καθιερώνει τον πανελλαδικό χαρακτήρα των εξετάσεων των ασκουμένων, κατά τα πρότυπα τίνος πράγματος; Του ΑΣΕΠ; Των εθνικών εξετάσεων; Δεν τα είδαμε; 
Προσέξτε: Αυστηροποιεί με έναν τρόπο ο οποίος μοιάζει λογικοφανής, επαγγελματικοφανής, επιστημονικοφανής επαρκώς έτσι, ώστε να δημιουργηθεί μία αναρίθμητη εφεδρεία νομικού φθηνού εργατικού δυναμικού, χωρίς κανένα επαγγελματικό δικαίωμα, βορά στα μεγάλα δικηγορικά γραφεία, τις μεγάλες δικηγορικές εταιρείες, τις τράπεζες, τους μονοπωλιακούς ομίλους και αργότερα -πολύ σύντομα- και εδώ -όπως στο εξωτερικό- πολυκεφαλαιουχικές και πολυεπαγγελματικές εταιρείες. Στρατιές επί στρατιών!
Άλλωστε υπάρχει και το υπόδειγμα στα κανάλια. Θα το δείτε παντού. Όπου παρουσιάζονται δικηγόροι, παρουσιάζονται ως θαυματοποιοί που αναλαμβάνουν μόνον αθώους απέναντι σε ένα κακό σύστημα έναντι αδράς αμοιβής με πολύ μεγάλους ντετέκτιβ που τους βάζουν για λογαριασμό τους. Αυτό όσον αφορά το ποινικό κομμάτι. Για το συμβασιουχικό κομμάτι καλύτερα να μην μιλήσουμε. 
Ο Δικηγορικός Κώδικας -είναι από τις βασικές μας ενστάσεις επί της αρχής- καθιερώνει ενιαίο ψηφοδέλτιο στις δικηγορικές εκλογές για συλλόγους μέχρι χίλια μέλη. Αυτό σε τι διαφέρει από την άλλη πολιτική η οποία προωθείται αυτήν τη στιγμή και τώρα γίνονται εδώ οι δικηγόροι πρωτοπορία για τα άλλα σωματεία; Ενιαία ψηφοδέλτια, ώστε να φύγουν από τη μέση οι φωνές οι οποίες ενδεχομένως να είναι και τα μόνα «όχι» στη εφαρμογή της συγκεκριμένης πολιτικής, αυξάνουμε και τη θητεία των διοικητικών συμβουλίων τέσσερα χρόνια -πάρε-δώσε είναι, κάτι μας έδωσες κάτι σου δίνουμε- και η διεξαγωγή της γενικής συνέλευσης κυριολεκτικά εκφυλίζεται. Θα φτάσω στο διά ταύτα. Εμείς έχουμε προτάσεις για όλα αυτά. 
Αναγνωρίζεται έμμεσα με αυτόν τον κώδικα η μισθωτή εργασία σε μεγαλοδικηγόρους και δικηγορικές εταιρείες με τη μορφή της παροχής υπηρεσιών. Δηλαδή, καμμία κατοχύρωση μισθολογικών, εργασιακών, ασφαλιστικών και συνδικαλιστικών δικαιωμάτων και για τους δικηγόρους. Τι θα γίνει; Πώς μεταφράζεται αυτό; Για να καταλαβαίνει και ο κόσμος τι λέμε -που συνήθως λέει «ο δικηγόρος «με πούλησε»», όταν δεν του έχουν πάει καλά τα πράγματα ή «δεν έχω λεφτά για δικηγόρο, άρα δεν θα βρω το δίκιο μου πουθενά»- έχουμε ομηρία χιλιάδων μισθωτών συνεργατών δικηγόρων. Θα εμφανίζεται ως συνεργάτης. Έτσι θα ξεκινήσει, θα νομιμοποιηθεί, θα παγιωθεί και θα διευρυνθεί η αντίληψη ότι δικηγορικοί σύλλογοι που από τη φύση τους συστεγάζουν μεγαλοδικηγόρους –δεν υπάρχει μεγάλος δικηγορικός σύλλογος που δεν συστεγάζει μεγαλοδικηγόρους, εργοδότες και μισθωτούς- θα έχουν τη δυνατότητα να αναλαμβάνουν τον έλεγχο της συμφωνίας μεταξύ του εργοδότη δικηγόρου και του μισθωτού δικηγόρου. Μεταξύ του εργοδότη δικηγόρου και του μισθωτού δικηγόρου κρίνουμε και κρινόμαστε από την ίδια πλευρά. 
Επαναλαμβάνει και επαυξάνει την ιδεολογική χειραγώγηση των δικηγόρων. Εκεί που θα περίμενες φωτεινά επιστημονικά μυαλά που να μπορούν να εκφραστούν, να καινοτομήσουν στην κοινωνία, γίνεται ενιαίο σώμα, συλλειτουργοί, πιστοί εφαρμοστές ως άμισθοι λειτουργοί της δικαιοσύνης, της συγκεκριμένης τρέχουσας νομιμότητας, του συγκεκριμένου τρέχοντος κράτους δικαίου, του συγκεκριμένου δημοκρατικού πολιτεύματος της χώρας και μεταξύ αυτών είναι και ο Χάρτης των Θεμελιωδών Δικαιωμάτων της Ευρωπαϊκής Ένωσης. 
Νομίζετε ότι εμείς θα ακούσουμε «Χάρτης Θεμελιωδών Δικαιωμάτων της Ευρωπαϊκής Ένωσης» και θα λιποθυμήσουμε; Όταν αναγνωρίζεται προνομιακά ως κυρίαρχο ανθρώπινο δικαίωμα το δικαίωμα του εργοδότη να κάνει λοκ άουτ, φανταστείτε μισθωτούς δικηγόρους χωρίς δικαιώματα και λοκ άουτ του μεγαλοδικηγορικού γραφείου! Ανθρώπινο δικαίωμα δεν είναι; Βάλτε  στη ζυγαριά το ανθρώπινο δικαίωμα του ισχυρού, του «λεφτά», του έχοντος και κατέχοντος στο αστικό σύστημα προνομιακή θέση. Εδώ δεν είναι ισοβαρή η ψήφος όταν κατεβαίνουμε με το παρόν εκλογικό σύστημα, θα μιλάμε τώρα για ισοβαρή, ισομερή –πείτε τα όπως θέλετε- ανθρώπινα δικαιώματα μεταξύ μεγάλων και μικρών σε αφόρητα ταξική κοινωνία, η οποία περαιτέρω ταξικοποιείται και στα άλλα επίπεδα, δίνοντας την ψευδαίσθηση ότι επειδή είναι επιστημονικός ο σύλλογος θα έχει καλύτερη τύχη από τον εργατικό σύλλογο; 
Ο νέος κώδικας ψηφίζεται σε μία περίοδο που τα προβλήματα που πνίγουν τον κόσμο είναι ίδια με αυτά που πνίγουν και τους μικρούς και καινούργιους δικηγόρους. Δεν διαφέρουν. Χαμηλά εισοδήματα, φτώχεια, αδυναμία να ανταπεξέλθουν σε υποχρεώσεις και σε υπερφορολόγηση, κλειστά νοσοκομεία, χαράτσια, δυσκολία στην κίνηση, δυσκολία στη θέρμανση. Σε τι διαφέρουν; Και μου λέτε, «γιατί κάποιοι υποχώρησαν»; Ενδεχομένως και πενία τέχνας κατεργάζεται, υπό την πίεση, δε, των «μεγαλοπατέρων» στους συλλόγους μέσα όπου σε προεκλογικές περιόδους μπορούν να πιέσουν προς μία κατεύθυνση για το «καλύτερα κι ένα ψίχουλο από το τίποτα». 
Αντιδραστικές αλλαγές στο κράτος και στη δικαιοσύνη έχουμε. Δεν έρχεται ανάποδα σε αυτές τις αντιδραστικές αλλαγές ο Κώδικας Δικηγόρων. 
Τι κάνανε τώρα οι δικηγορικοί σύλλογοι; Μην τους θεοποιήσετε. Τρέχουσες συγκεκριμένες πλειοψηφίες είναι σε συγκεκριμένα πράγματα είναι. Εσείς οι κοπτόμενοι περί συντεχνιών και περί του ενός και του αλλουνού; Είναι ντροπή να μιλάμε. Δηλαδή τι; Επειδή είμαστε δικηγόροι, θα μιλάμε για τους δικηγόρους με υψηλότερο επίπεδο απ’ ότι μιλάμε για τους υπόλοιπους συλλόγους σε αυτήν τη χώρα; Έχουν τη δική τους σφραγίδα. Ναι. Μα, το έκαναν. Από τότε μέχρι σήμερα. 
Είδατε πουθενά στον καινούργιο κώδικα να υπάρχει μέσα κάτι, ένα ψήγμα, που να αφορά στον –συγγνώμη για την έκφραση, αλλά δεν γίνεται αλλιώς- πελάτη, στον πελάτη-πολίτη-εργαζόμενο-χειμαζόμενο σαν τους ίδιους; 
Η έννοια της «επιστημονικής οργάνωσης», δεν μπορεί να εκφράσει, κατά τη γνώμη του Κομμουνιστικού Κόμματος Ελλάδας, την αντίληψη των συμφερόντων της πλειοψηφίας των μισθωτών και αδυνάμων νέων δικηγόρων. Δεν γίνεται. Δεν ξέρω και δεν έχει κανένα νόημα να σταθμίσω, εφ’ όσον υπηρετεί τη συγκεκριμένη πολιτική, αν ο καινούργιος κώδικας είναι θεμελιωδώς καλύτερος για τους δικηγόρους. Και δεν το αφήνω στην κρίση τους. Η ζωή είναι αυτή που θα το αποδείξει. Όταν θα απολύονται δικηγόροι ή θα πιάνουν δουλειά με ατομικές συμβάσεις σε μεγάλα δικηγορικά γραφεία για δυόμισι κατοστάρικα. Κι εννοώ 250 ευρώ. Διότι μόλις πεις για «κατοστάρικο» εδώ, μπορεί κάποιου το μυαλό να πάει σε τίποτα μεγαλοαμοιβές από αυτές που ακούγονται. Θα αμείβονται, λοιπόν, με δύομισι και με τρία κατοστάρικα και να πληρώνουν από την τσέπη τους τη βενζίνη και το πάρκινγκ στα δικαστήρια. 
Μπορούσαμε. Αν θέλαμε να κάνουμε αλλαγή, έπρεπε να κάνουμε αλλαγή πολιτικής και όχι κώδικα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Φτάνω στο δια ταύτα. Χρειάζομαι λιγότερο από ένα λεπτό, κύριε Πρόεδρε. 
Δηλαδή, έπρεπε να καταργήσουμε όλα τα μέτρα, να καταργήσουμε την αντίληψη περί κλειστών επαγγελμάτων και να το ξαναδούμε από την αρχή.  Να έχουμε ένα αναβαθμισμένο πρόγραμμα σπουδών, η άσκηση να είναι εντός του Πανεπιστημίου και στα πλαίσια μίας πραγματικά δωρεάν παιδείας. Επίσης, θα έπρεπε οι άνθρωποι που θα την κάνουν να είναι ασφαλισμένοι. Και όταν βγαίνουν με ένα πτυχίο –όπως όλα τα παιδιά της γης- να βγαίνουν με ένα πτυχίο το οποίο έχουν επιλέξει να είναι πτυχίο Νομικής και να είναι και δικηγόροι. Και να την κάνουν την άσκηση δια των πανεπιστημίων ως προπτυχιακή.
Τι εξομοιώσεις λέμε τώρα με τον ιδιωτικό τομέα και ατομικές συμβάσεις; Από τη στιγμή που υπάρχουν ατομικές συμβάσεις, υπάρχει και ατομική υποχώρηση στη δουλεία λόγω ανάγκης. Ο μισθός των μισθωτών έπρεπε να είναι μισθός σύγχρονων αναγκών, να είναι τριάντα πέντε ώρες την εβδομάδα, για να υπάρχει και ποιοτική δουλειά, να είναι επτάωρο, να είναι πενθήμερο, να πηγαίνει μαζί με τα δικαστήρια και μαζί με τον κόσμο, να καλύπτει το σύνολο των εισφορών και να τα καλύπτει αυτά ο μεγαλοδικηγόρος που τον έχει μισθωτό κατά τα 2/3. 
Να μην μιλήσω για το ενιαίο ψηφοδέλτιο. Δεν θέλω να μπω σε τέτοιες λεπτομέρειες.
Θα ήθελα να κάνω μόνο μία διευκρίνιση: οι νέοι δικηγόροι, οι φτωχοί δικηγόροι, οι μικροί δικηγόροι, ήτοι η πραγματική πλειοψηφία, δεν έχει κατ’ ελάχιστον να ωφεληθεί από το νέο αυτό Κώδικα Δικηγόρων πενήντα εννέα έτη μετά.
Στο σημείο αυτό θα κάνω μία μικρή επισήμανση: ήμουν ασκούμενη δικηγόρος όταν χρειάστηκα μία τρομακτική εγχείριση και μάλιστα στο κεφάλι. Δεν καλύφθηκε ποτέ και χρειάστηκε να δανειστώ. Πάνε πάρα πολλά χρόνια.  Με τον καινούργιο κώδικα ένας ασκούμενος δικηγόρος πάλι ακάλυπτος θα μείνει αν χρειαστεί μία εγχείριση και θα χρειαστεί να δανειστεί. Σε αυτά τα πενήντα εννέα χρόνια δεν άλλαξε τίποτε, μα τίποτε απολύτως από την κυρίαρχη πολιτική. Όταν θα αλλάξει, εδώ θα είμαστε για να μιλάμε για βελτιώσεις.
Καταψηφίζουμε επί της αρχής τον παρόντα καινούργιο Κώδικα Δικηγόρων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.
Εισερχόμαστε στους αγορητές. 
Το λόγο έχει η κ. Αικατερίνη Παπακώστα – Σιδηροπούλου, Βουλευτής της Νέας Δημοκρατίας, για επτά λεπτά.
ΑΙΚΑΤΕΡΙΝΗ ΠΑΠΑΚΩΣΤΑ – ΣΙΔΗΡΟΠΟΥΛΟΥ: Ευχαριστώ πολύ, κύριε Πρόεδρε.
Είστε άτυχος, κύριε Υπουργέ. Λυπάμαι να σας πω ότι αντί να ασχοληθούν με την ουσία του νομοθετήματος το οποίο εισάγεται περί Κώδικα Δικηγόρων, δυστυχώς κυριαρχούν τίτλοι όπως «μπάχαλο στην Ολομέλεια», αναφερόμενοι στην προηγούμενη διαδικασία, στην αρχή αυτής της συζήτησης του Τμήματός μας, κυριαρχεί η συμπεριφορά της Χρυσής Αυγής, κυριαρχεί η περίεργα ακραία συμπεριφορά του κ. Καμμένου που νομιμοποιεί τις ανάλογες συμπεριφορές δυστυχώς -και λυπούμαι για αυτό- της Χρυσής Αυγής -πώς δεν το αντιλαμβάνεται αυτό ο έμπειρος κ. Καμμένος;- κυριαρχεί η αμφισβήτηση των κοινοβουλευτικών διαδικασιών συστηματικά, κατ’ επάγγελμα, κατ’ εξακολούθηση και κατ’ επανάληψη από την πλευρά του ΣΥΡΙΖΑ με αποκορύφωμα τις σημερινές αντιρρήσεις.
Ποιο είναι το συμπέρασμα; Δύο λέξεις: Τρέφουν πόλωση, αγαπητοί συνάδελφοι. Τι σημαίνει «τρέφουν πόλωση»; 
Ο κ. Τσούκαλης είπε πολύ ορθά προηγουμένως, ότι θα πρέπει το νομοθέτημα -στην προκειμένη περίπτωση ο Κώδικας περί Δικηγόρων, ο οποίος αφορά την πολιτεία, ο οποίος αφορά την κοινωνία, ο οποίος αφορά ασφαλώς και τους δικηγόρους- να γίνει κτήμα της ελληνικής κοινωνίας. 
Αγαπητέ συνάδελφε, πώς να γίνει κτήμα της ελληνικής κοινωνίας όταν ο στόχος είναι η συνειδητή γραμμή πόλωσης;
Σας εγκαλώ, κύριοι της Αξιωματικής Αντιπολίτευσης πρωτίστως και σας λέω ευθέως ότι δεν ενδιαφέρεστε. Και ο αγαπητός συνάδελφος κ. Τσούκαλης είπε ότι από την πλευρά της Αξιωματικής Αντιπολίτευσης επί της ουσίας δεν ελέχθη ούτε ένα φωνήεν. Ασφαλώς και δεν ελέχθη. Ποιος είναι ο λόγος; Η απάντηση είναι πάρα πολύ απλή για εμένα, αγαπητοί συνάδελφοι. Δεν ενδιαφέρεστε για την ουσία των νομοθετημάτων που εισέρχονται είτε στην Ολομέλεια είτε στα Τμήματα -όπως στην προκειμένη περίπτωση- αλλά ενδιαφέρεστε να τρέφετε πόλωση μέσα και έξω από το Κοινοβούλιο, προσπαθώντας να αντλήσετε οφέλη από την αγκομαχούσα ελληνική κοινωνία. Αυτή είναι η κεντρική πολιτική σας γραμμή. 
Κατά συνέπεια, λοιπόν, δεν είναι γραμμή της εισηγήτριας, της κ. Κωνσταντοπούλου, αλλά είναι η κεντρική γραμμή ΣΥΡΙΖΑ, αν θέλουμε να είμαστε πολιτικά δίκαιοι.
Η απόδειξη αυτών που λέω είναι η εξής απλή: Θα έπρεπε, κύριε Πρόεδρε και αγαπητοί συνάδελφοι, η αίτηση «περί αντιρρήσεων» από την αρχή να είχε απορριφθεί ως απαράδεκτη. Και έπρεπε να είχε απορριφθεί ως απαράδεκτη διότι προφανώς δεν εισήχθη τέτοιο αίτημα αντιρρήσεων στην αρμόδια επιτροπή. Άρα, δεν θα μπορούσε να εισαχθεί ομοειδές αίτημα στο Τμήμα, στην Ολομέλεια, στο Σώμα.
Ξέρετε γιατί συζητήθηκε; Πολιτικά ερμηνεύοντας το, συζητήθηκε για να πάψετε να λέτε, αφού υπερψηφίστηκε τελικώς από το Τμήμα, όσα λέγατε. 
Κατά συνέπεια, καταστρατηγήθηκε ο Κανονισμός, τον οποίο δήθεν υπερασπίζεστε με κροκοδείλια δάκρυα, για να πάψετε να λέτε όσα λέγατε ως κεντρική γραμμή ΣΥΡΙΖΑ. Τρέφετε, δηλαδή, πόλωση παρέα με εκείνους, των οποίων, όπως σας είπα προηγουμένως, οι συμπεριφορές κυριαρχούν και νομιμοποιούν, δυστυχώς, τις συμπεριφορές της Χρυσής Αυγής. Αυτή είναι η ουσία της συμπεριφοράς σας. Και αυτό δεν προμηνύει κανένα καλό φυσικά για τον τόπο.
Έρχομαι επί της ουσίας του νομοσχεδίου. 
Η πολιτική ουσία, δηλαδή το να καταλάβεις την πολιτική στόχευση, πού κατευθύνεται η Αξιωματική Αντιπολίτευση, πού κατευθύνονται τα υπόλοιπα κόμματα του Τμήματός μας, είναι κεντρικής και κομβικής σημασίας πολιτικό ζήτημα.
Κύριε Υπουργέ, το νομοσχέδιο που συζητούμε σήμερα, ο Κώδικας περί Δικηγόρων, αναμφίβολα αποτελεί μια από τις μεταρρυθμιστικές προτάσεις της Κυβέρνησης, η οποία ήταν προγραμματισμένη εδώ και πάρα πολύ καιρό.
Πρέπει να σας πω ότι εμπιστεύομαι το νομοθέτημα για έναν πάρα πολύ απλό και προφανή λόγο. Διότι είναι προϊόν και αποτέλεσμα μιας πολύμηνης, μιας συντονισμένης προσπάθειας από μια ειδική νομοπαρασκευαστική επιτροπή, η οποία και συστήθηκε με το ν.4139/2013, η οποία και απετελέσθη από διακεκριμένους δικηγόρους.
Είναι αλήθεια, λοιπόν, ότι ο ισχύων κώδικας, ο οποίος ψηφίστηκε το ’54, ήταν ένας κώδικας διορατικός. Γι’ αυτό, άλλωστε, κράτησε πενήντα εννέα ολόκληρα χρόνια. Ωστόσο, οι εξελίξεις, τα νέα δεδομένα, η οικονομική κρίση μέσα σε αυτά, οι μεταβολές οι οποίες έχουν συντελεστεί στο λειτούργημα του δικηγόρου επέβαλαν την επικαιροποίηση -πράγμα το οποίο συμβαίνει σήμερα- και επομένως την αντικατάσταση αυτού του καλού νομοθετήματος με ένα πιο σύγχρονο νομοθέτημα.
Κατά την άποψή μου οι αλλαγές, κύριε Πρόεδρε, και αγαπητοί συνάδελφοι, που φέρνει ο νέος κώδικας είναι θετικές, τυγχάνουν της αποδοχής των επιστημονικών συλλόγων, δηλαδή των δικηγορικών συλλόγων της χώρας, έχουν αντίκτυπο στην κοινωνία και στον πολίτη και βεβαίως, κατ’ επέκταση, στους ενδιαφερόμενους, που είναι οι δικηγόροι. 
Είναι προς την ορθή κατεύθυνση, για παράδειγμα, η θεσμική κατοχύρωση του ρόλου του δικηγόρου ως συλλειτουργού της δικαιοσύνης, των δικηγορικών συλλόγων και της ολομέλειας των προέδρων των δικηγορικών συλλόγων Ελλάδας. Είναι προς την ορθή κατεύθυνση η αναβάθμιση και ο εκσυγχρονισμός του θεσμού των διαγωνισμών υποψηφίων δικηγόρων με την καθιέρωση γραπτών εξετάσεων σε επίπεδο πανελλήνιο. Είναι σωστή η προώθηση της διαμεσολάβησης. 
Είπε η αγαπητή συνάδελφος, η κ. Κανέλλη, προηγουμένως ότι ο κόσμος λέει «δεν έχω δικηγόρο να πληρώσω» ή «με πούλησε ο δικηγόρος». Δεν είναι απαραίτητο πλέον με το νέο κώδικα τα πάντα να πηγαίνουν στις αίθουσες των δικαστηρίων. Με το νέο κώδικα προωθείται η ίδρυση μονίμων διαιτησιών σε όλους τους δικηγορικούς συλλόγους και η προώθηση της διαμεσολάβησης, ώστε να επιλύονται οι διαφορές εξωδικαστικά, δηλαδή έξω από τις αίθουσες των δικαστηρίων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Ολοκληρώνω σε ένα λεπτό, κύριε Πρόεδρε.
Επίσης, η απαγκίστρωση από τους δικηγορικούς συλλόγους των πειθαρχικών συμβουλίων, από τα διοικητικά συμβούλια των δικηγορικών συλλόγων είναι προς την ορθή κατεύθυνση.
Θα πρέπει να σας πω ότι υπάρχει για μένα ένα θέμα, κύριε Υπουργέ. Το θέμα που υπάρχει, είναι αναφορικά με τη διάταξη για την προαιρετική, για όλα τα μέλη, παράσταση των δικηγόρων κατά τη διαδικασία σύνταξης των συμβολαίων. Αυτό για λόγους εξυπηρέτησης δημοσίου συμφέροντος εκτιμώ ότι θα οδηγηθεί προς την αντίθετη κατεύθυνση. Γιατί θα οδηγηθεί προς την αντίθετη κατεύθυνση; Διότι και θα οδηγήσει σε μεγαλύτερη γραφειοκρατία τον ήδη βεβαρημένο τομέα της δικαιοσύνης αλλά εκτιμώ ότι θα οδηγήσει και σε φοροδιαφυγή. Διότι ο δικηγόρος μπορεί να παρίσταται αλλά δεν θα κόβει το αντίστοιχο παραστατικό το οποίο βεβαίως και έκοβε, πράγμα που τελικά θα επιφέρει και πάλι ζημία στο δημόσιο. 
Θα κάνω μία αναφορά για τους νέους δικηγόρους, η οποία έχει διττή κατεύθυνση, κύριε Πρόεδρε και αγαπητοί συνάδελφοι. Γιατί δεν θα πρέπει να καθοριστεί ελάχιστη αμοιβή, όπως καθορίζεται για τις δικαστικές πράξεις και για τις πράξεις τις οποίες διενεργεί ο δικηγόρος συμβουλευτικά με οποιοδήποτε τρόπο και με οποιοδήποτε μέσο; Γιατί δεν θα πρέπει να καθοριστεί, για παράδειγμα, ελάχιστη αμοιβή; Επίσης, γιατί δεν υπάρχει και καμμία πρόνοια για τους νέους δικηγόρους, για την ένταξή τους σε προγράμματα ΕΣΠΑ; Δεν υπάρχει καμμία πρόβλεψη ούτε για μειωμένες ασφαλιστικές εισφορές. Ένας νέος συνάδελφος πρέπει να πληρώσει 4.000 ευρώ σε ασφαλιστικές εισφορές, χωρίς να ελέγχεται το εάν και κατά πόσο μπορεί να ανταποκριθεί με τα εισοδήματά του σ’ αυτήν την κατάσταση.
Θα ήθελα να σας πω ότι σύμφωνα με τα στοιχεία του Δικηγορικού Συλλόγου Αθηνών το ποσοστό ανεργίας των νέων δικηγόρων στην Αθήνα έφτασε το 44,92% το πρώτο εξάμηνο του 2013.
Κλείνω -και σας ευχαριστώ, κύριε Πρόεδρε, για την ανοχή- λέγοντας ότι θα υπερψηφίσω αυτόν τον κώδικα, διότι θεωρώ ότι είναι ένα νομοθέτημα επικαιροποιημένο και πως αντανακλά τις ανάγκες της κοινωνίας και ανταποκρίνεται σ’ αυτές. Νομίζω ότι αυτό είναι το ορθό και για την ορθή απονομή της δικαιοσύνης από τους δικηγόρους που ορίζονται πλέον -και ορθώς- ως συλλειτουργοί.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πάρα πολύ.
Κύριοι συνάδελφοι, θα παρακαλούσα, όσο μπορούμε, να μην υπερβαίνουμε το χρόνο, διότι είναι ήδη περασμένη η ώρα. 
Το λόγο έχει ο κ. Σταύρος Κοντονής, Βουλευτής του ΣΥΡΙΖΑ.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κυρίες και κύριοι συνάδελφοι, η σημερινή συζήτηση στο Τμήμα γίνεται υπό τη βαριά σκιά της τρόικας. Και γίνεται υπό τη βαριά σκιά της τρόικας όχι μόνο διότι ο πρώτος και κύριος λόγος της κρίσης στο δικηγορικό επάγγελμα είναι η πολιτική η οποία έχει επιβληθεί στη χώρα τα τελευταία χρόνια αλλά και επειδή φαίνεται ότι η τρόικα επεμβαίνει κατά τρόπο ανάρμοστο -και απορώ πώς γίνεται αποδεκτή αυτή η παρέμβασή της- στον τρόπο που νομοθετεί η ελληνική Βουλή. 
Ακούστε, κύριοι συνάδελφοι. Μας είπε ο κύριος Υπουργός και στην επιτροπή, μας το λέει και σήμερα, ότι δήθεν αυτό το μήνυμα που πήρε από τον εκπρόσωπο της τρόικας δεν είχε καμμία σχέση με την πρόθεση της Κυβέρνησης να νομοθετήσει. 
Επίσης, ακούσαμε το εξής. Τέλος πάντων, γιατί συζητάμε εδώ, όταν αυτό το μήνυμα είχε αποσταλεί στους προέδρους των δικηγορικών συλλόγων; Λίγο ως πολύ μας είπαν σήμερα ότι αυτό το έγγραφο ήταν κάτι σαν κοινόχρηστο. 
Σας λέω, λοιπόν, κύριοι συνάδελφοι –και το λέω και σε εσάς, κύριε Υπουργέ- ότι το έγγραφο αυτό δεν το έχουν πάρει οι πρόεδροι των δικηγορικών συλλόγων ή ότι το πήραν επιλεγμένοι πρόεδροι. Διότι ο Πρόεδρος του Δικηγορικού Συλλόγου Ζακύνθου, ο κ. Σπυρίδων Καλογερίας, είχε την καλοσύνη και την ευγένεια, με το βάρος και το κύρος της θέσεώς του, να με ενημερώσει ότι κάτι τέτοιο δεν συνέβη.
Πώς είναι, λοιπόν, δυνατόν αυτό το έγγραφο να μας λέτε εσείς ότι έχει διανεμηθεί στους προέδρους των δικηγορικών συλλόγων και ένας εξ’ αυτών να σας διαψεύδει κατηγορηματικά; Αυτή η διάψευση είναι κόλαφος για την Κυβέρνηση, είναι κόλαφος για τις πρακτικές που ακολουθείτε. 
Αγαπητοί κύριοι συνάδελφοι, ως προς την ουσία όλων αυτών που σήμερα νομοθετείτε, θα ήθελα να πω τα εξής: Πιστεύουμε ότι το πρόβλημα που αντιμετωπίζουν χιλιάδες δικηγόροι -και κυρίως νέοι δικηγόροι- δεν είναι πρόβλημα υπερβολικού αριθμού δικηγόρων. Είναι πρόβλημα πρώτα και κύρια της πολιτικής, όπως σας είπα προηγουμένως, που έχετε εφαρμόσει τα τελευταία χρόνια το ΠΑΣΟΚ και η Νέα Δημοκρατία. 
Το δεύτερο πρόβλημα, είναι ότι εξ’ αυτής της πολιτικής έχει μειωθεί σε τέτοιο βαθμό το εισόδημα και έχει περιπέσει στα πλέον χαμηλά επίπεδα η αγοραστική και η εργατική δύναμη, που εξ’ αυτού και μόνο του λόγου υπάρχει σοβαρό πρόβλημα στο να απευθυνθεί κάποιος πολίτης στη δικαιοσύνη. Διότι πλέον τη δικαιοσύνη εσείς την έχετε καταστήσει ακριβή στην Ελλάδα. 
Εδώ θα πρέπει όλοι να σκεφτούμε ότι όταν ένας πολίτης δεν έχει τη δυνατότητα να απευθυνθεί στη δικαιοσύνη, τότε εδώ παραβιάζονται ουσιαστικές διατάξεις του Συντάγματος, ακόμη και της ΕΣΔΑ.
Το θέμα, όμως, είναι και κοινωνικό. Πού θα τραπεί όλη αυτή η αδυναμία απεύθυνσης στη δικαιοσύνη; Στην αυτοδικία! Θέλετε να φτάσουμε σε τέτοιες καταστάσεις; Επιθυμείτε τέτοιες καταστάσεις; 
Το τρίτο πρόβλημα, που είναι πάρα πολύ σοβαρό και εντάσσεται σε αυτό που σας λέω, είναι ότι σήμερα ο δικηγόρος αντιμετωπίζει υψηλότατες ασφαλιστικές εισφορές.
Κυρίες και κύριοι συνάδελφοι, για σκεφτείτε: Ανταποκρίνονται αυτές οι εισφορές στις παρεχόμενες υπηρεσίες; Ανταποκρίνονται στο συνταξιοδοτικό δικαίωμα του δικηγόρου ή στην ιατροφαρμακευτική περίθαλψη; Θα μπορούσαν αυτές οι υψηλότατες εισφορές να λύσουν το πρόβλημα; Όχι! Και το μεν ιατροφαρμακευτικό πρόβλημα το βιώνουν χιλιάδες χιλιάδων δικηγόρων και ασκουμένων δικηγόρων, για δε το συνταξιοδοτικό τους δικαίωμα, σας υπενθυμίζω ότι το Ταμείο Νομικών ήταν από τα πιο εύρωστα ταμεία στην Ελλάδα. 
Η περίφημη, όμως, κυβέρνηση Σημίτη είχε την έμπνευση να πάρει τα αποθεματικά των ταμείων, τα οποία θα μπορούσαν να δίνουν, ιδίως στους δικηγόρους, μια αξιοπρεπέστατη σύνταξη ώστε να μην μένουν μέχρι βαθέως γήρατος στην υπηρεσία κι έτσι δημιούργησε την ισχυρή Ελλάδα! 
Ωραία ισχυρή Ελλάδα φτιάχτηκε! Και για να αποζημιώσει τα ταμεία, έδωσε τα περίφημα ομόλογα, τα οποία πάλι η κυβέρνηση του ΠΑΣΟΚ με το περίφημο PSI στην ουσία διέγραψε. Έτσι έχουν φτάσει σήμερα οι δικηγόροι στην Ελλάδα σε απόλυτη ένδεια, σε απόλυτη αδυναμία να εξυπηρετήσουν βασικές ανάγκες.
Το τρίτο που θα ήθελα να σας πω είναι η υψηλή φορολογία. Θα πρέπει επιτέλους ο Έλληνας πολίτης που μας ακούει να πληροφορηθεί ότι κάθε φορά που πληρώνει το δικηγόρο του, πληρώνει 12% υπέρ του ταμείου του οικείου δικηγορικού συλλόγου, 15% προκαταβολή φόρου, 23% ΦΠΑ και 26% φόρο από το πρώτο ευρώ. Δηλαδή, πληρώνει το 46% της αμοιβής σε φόρους. 
Επομένως, καταλαβαίνετε ότι τα προβλήματα που έχετε συσσωρεύσει με την πολιτική σας, αυτήν την άδικη και φορομπηχτική πολιτική, είναι τα προβλήματα που σήμερα χειμάζουν τον δικηγορικό κόσμο.
Κύριε Υπουργέ, ένα τελευταίο ζήτημα το οποίο θα πρέπει να σας απασχολήσει και έχει να κάνει με την προσφυγή του κόσμου στη δικαιοσύνη και την άσκηση του δικηγορικού επαγγέλματος, είναι αυτή η κατάσταση με την έκδοση των αποφάσεων. Ξέρετε, κύριε Υπουργέ, πόσα χρόνια κάνουν για να εκδοθούν και να δικαστούν αποφάσεις; Γνωρίζετε -σας το είχα πει την προηγούμενη φορά από του Βήματος της Βουλής- ότι είχαμε υποβάλει μηνύσεις τα μέλη της Νομαρχιακής Επιτροπής του ΣΥΡΙΖΑ Ζακύνθου κατά εκλεκτών κυρίων της τοπικής αυτοδιοίκησης, τα οποία πολιτεύονται κάτω από την ομπρέλα του ΠΑΣΟΚ και της Νέας Δημοκρατίας και μετά από τριάμιση χρόνια μας κάλεσε ο πταισματοδίκης να καταθέσουμε. Αυτό είναι απονομή της δικαιοσύνης;
Και κάτι άλλο, κύριε Υπουργέ: Έχω στα χέρια μου απόφαση του Διοικητικού Πρωτοδικείου Πύργου. Αφορά προσφυγή η οποία κατατέθηκε τον Ιανουάριο του 2003 σε απόφαση του ΙΚΑ το Δεκέμβριο του 2002. Ξέρετε πότε δικάστηκε; Το 2008. Ξέρετε πότε εκδόθηκε η απόφαση; Το 2012. Ξέρετε πότε μου κοινοποιήθηκε; Στις 22-7-2013! 
Κύριε Υπουργέ, καταθέτω την απόφαση αυτή για να λάβετε γνώση.
(Στο σημείο αυτό ο Βουλευτής κ. Σταύρος Κοντονής καταθέτει για τα Πρακτικά την προαναφερθείσα απόφαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το τραγικό της υπόθεσης ξέρετε ποιο είναι σε αυτήν την απόφαση, με την οποία ο εντολέας μου κέρδισε τη δίκη; Ότι τον Απρίλιο του 2012 απεβίωσε. Αυτή είναι η κατάσταση σήμερα στη δικαιοσύνη!</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ζωή σε εμάς.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ζωή σε εσάς, κύριε Βορίδη, αλλά έτσι όπως το πάτε δεν θα έχει ζωή ο ελληνικός λαός και δεν θα έχει ζωή και η δικαιοσύνη στο τέλος. 
Πού αλλού πρέπει να οδηγηθούμε; Για να εκδοθεί και να κοινοποιηθεί μία απόφαση πέρασαν δέκα χρόνια. Πού; Στον Α’ βαθμό! Και μιλάμε για Κώδικες Δικηγόρων, για νέα συστήματα, για ανταπόκριση στην νέα εποχή; 
Αυτά κύριε Υπουργέ, είναι τα σοβαρά ζητήματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τελειώνω, κύριε Πρόεδρε.
Κυρίες και κύριοι συνάδελφοι, ερχόμαστε σήμερα να συζητήσουμε τον Κώδικα Δικηγόρων και βλέπουμε ότι στην πρωτοκαθεδρία, όσον αφορά το θέμα των αμοιβών, έχει τεθεί όχι το σύστημα των τιμών αναφοράς αλλά η έγγραφη συμφωνία. Αυτό επενδύεται και μάλιστα ιδεολογικά, ότι δήθεν θα υπάρξουν καλύτερες τιμές για τον προσφεύγοντα στη δικαιοσύνη.
Θέλω να πω ότι αυτοί οι ισχυρισμοί, κύριε Υπουργέ, συνιστούν λαϊκιστική ρητορεία, επιδερμική προσέγγιση του προβλήματος και επενδύονται με απατηλά επιχειρήματα. 
Διότι όλοι γνωρίζουμε, κύριε Υπουργέ και κύριοι συνάδελφοι, ότι από αυτό το σύστημα οι μόνοι κερδισμένοι θα είναι οι τράπεζες και οι θυγατρικές των τραπεζών ασφαλιστικές εταιρείες και εκείνοι που θα έχουν τη μεγίστη βλάβη θα είναι οι νέοι δικηγόροι, οι οποίοι θα βρεθούν έρμαια αυτών των εκβιασμών. 
Γι’ αυτόν το λόγο και δεν ψηφίζουμε το παρόν νομοσχέδιο. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Το λόγο έχει ο κ. Κωνσταντίνος Κουτσογιαννακόπουλος για επτά λεπτά. 
Θα ομιλήσετε από τη θέση σας;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Κατά τον Κανονισμό, θα μιλήσω από τη θέση μου. Αν μιλούσαμε πάνω από επτά λεπτά θα μπορούσα να είμαι στο Βήμα. 
Κύριε Πρόεδρε, κυρίες και κύριοι συνάδελφοι, εξ όσων αγορητών της Αντιπολιτεύσεως μετά προσοχής παρακολούθησα –και νομίζω ότι τους παρακολούθησα όλους- αν εξαιρέσω τον κ. Τσούκαλη, ουδείς άλλος ανεφέρθη στην ουσία του νομοσχεδίου. Η μόνη αναφορά η οποία έγινε μετά από εννέα λεπτά και είκοσι ένα δευτερόλεπτα αγορεύσεως του αγαπητού κ. Κοντονή, ήταν αυτή η τελευταία περί τραπεζών, ασφαλιστικών εταιρειών και το γεγονός ότι προβλέπεται –λέει- κατάρτιση συμφωνητικού.  
Περίμενα να πει ότι προβλέπεται κατάρτιση συμφωνητικού αλλά υπάρχει και πρόνοια για τις περιπτώσεις που δεν υπάρχει έγγραφη συμφωνία. Διότι όσοι είμαστε δικηγόροι –και μάλιστα ετών- και όσοι τυχόν έχουμε θητεύσει και στα διοικητικά συμβούλια των συλλόγων μας -ο υποφαινόμενος εθήτευσε σχετικά νωρίς τρείς θητείες, από το 1990 έως το 1999- ξέρουμε και την ιστορία και την πορεία των πραγμάτων. 
Ξέρουμε ότι, όταν μπήκαμε στη δικηγορία, δεν υπήρχε ούτε ΕΣΠΑ ούτε τίποτα. Ξέραμε ότι έπρεπε να πάμε στη συνεταιριστική τράπεζα ή σε όποια άλλη, να μας δώσει το δάνειο για να πάρουμε τον εξοπλισμό και τα βιβλία μας –όσοι δεν είχαμε βεβαίως άλλες δυνατότητες. Ξέρουμε ότι εμείς φτιάξαμε στη συνέχεια τα Ταμεία Συνεργασίας και Αλληλοβοηθείας και για ποιους λόγους τα φτιάξαμε και ξέρουμε γιατί εμείς ήμασταν πάλι αυτοί που δώσαμε λυσσαλέους αγώνες για να υπάρξουν τα ελάχιστα όρια αμοιβών. Δεν χρειάζεται να τα αναλύσω τώρα εδώ. Θα ήταν πολύ ενδιαφέρον, όμως, να τα αναλύσουμε και να τα πούμε. 
Αν επιχαίρω σήμερα, είναι κυρίως για τους εξής δύο λόγους. Ο ένας, είναι ότι εδώ δεν υπάρχει καμμία βαριά σκιά καμμιάς τρόικας αλλά υπάρχει η έξυπνη διαπραγματευτική θέση της ελληνικής Κυβερνήσεως κατά τη σύνταξη του μεσοπροθέσμου, με την ανάλογη διατύπωση. 
Δεν ξέρω, Νίκο Τσούκαλη, ποιοί συνέβαλαν σε αυτό ούτε έχει σημασία να επιμερίσουμε αλλά αυτό έδωσε τη δυνατότητα σε έναν πλήρη γνώσεων και θάρρους, τελικά, Υπουργό, ο οποίος σεμνά δεν μας λέει ότι κατά την ανταλλαγή αυτών των e-mails  -για τα οποία εγώ δεν κατάλαβα γιατί θα πρέπει να ντρέπεται κανείς, μάλλον θα πρέπει να επαίρεται- κατόρθωσε να διασφαλίσει και να διαφυλάξει το κύρος του δικηγορικού σώματος, διασφαλίζοντας τις ελάχιστες αμοιβές, προσδιορίζοντας τις ελάχιστες αμοιβές ακόμα και για τους ασκουμένους -άσχετα αν εμείς στην επαρχία δεν θα μπορούμε να συντηρήσουμε ασκουμένους σε αυτό το ύψος ποσών- και ότι από εκεί και πέρα μπορούμε να λέμε ότι διατηρούμε πλέον δικηγορικούς συλλόγους, ότι θα έχουμε δικηγορικούς συλλόγους. 
Διότι αν δεν υπήρχαν τα ελάχιστα, δεν θα υπήρχαν δικηγορικοί σύλλογοι, κυρίες και κύριοι συνάδελφοι. Θα υπήρχε μία κεντρική βάση δεδομένων, προφανώς στην Αθήνα και αν θέλαμε κάποιο πιστοποιητικό, θα το παίρναμε από εκεί. Εάν ήταν να καταβάλουμε δε τας εισφοράς, απευθείας θα πηγαίναμε στην αντίστοιχη τράπεζα, στον αντίστοιχο λογαριασμό και θα τελειώναμε.
Δεν έχουμε καταλάβει τι έχει επιτευχθεί; Εάν δεν το έχουμε καταλάβει, είναι κρίμα. Εάν το έχουμε καταλάβει και το αποσιωπούμε, είναι πολλές φορές κρίμα.
Γιατί θα πρέπει σε αυτόν τον τόπο να λειτουργούμε κατά αυτόν τον τρόπο; Χρόνια και χρόνια όσοι πηγαίναμε στις ολομέλειες λέγαμε να κατοχυρωθεί ο θεσμός της ολομέλειας, η λειτουργία των οργάνων της. Το περιγράφουμε εδώ μέσα. Κανένας δεν λέει τίποτα, κουβέντα, άχνα! Γιατί; 
Και να ήταν μόνο αυτό; Για τους επαρχιακούς συλλόγους ξέρετε τι καταστροφική ήταν η εισπήδηση του θεσμού των συνδυασμών; Διαλυθήκαμε. Πάρα πολλοί καλοί και ικανοί συνάδελφοι δεν έμπαιναν στα ψηφοδέλτια για να μην θεωρηθούν ότι έχουν αντιπαράθεση ή αντιπαλότητα με τους άλλους. Φτώχυναν οι συνδυασμοί, φτώχυναν τα συμβούλια. 
Ζητούσαμε όλοι οι επαρχιακοί σύλλογοι να ανεβεί το ποσοστό και είχαμε ένα σοβαρό επιχείρημα. Όταν το ΄54 προέβλεψαν το όριο των διακοσίων, είναι ζήτημα εάν είχε διακόσιους τότε η Αθήνα. Οι επαρχιακοί σύλλογοι τότε άντε να είχαν τριάντα, σαράντα. Ήταν οι εποχές ακόμα που και οι πτυχιούχοι και άλλων σχολών όπως της Παντείου γίνονταν δικολάβοι, γιατί είχαμε ανάγκη δικηγόρων.
Έχουμε ξεχάσει την ιστορία, αγνοούμε το βάθος και το κάνουμε ανεπίγνωστα. Διότι, πρώτον αγνοούμε ιστορία, δεν μελετάμε ιστορία και χάνουμε τη συνέχεια. 
Θα ήθελα, όμως, να πω ακόμα και ένα, δύο πράγματα. Πόσο αμελητέο είναι ότι καθιερώνεται, αγαπητοί κυρίες και κύριοι συνάδελφοι δικηγόροι -που δεν είμαστε οι πολλοί σε αυτήν τη Βουλή, είμαστε οι ελάχιστοι- ο πανελλήνιος διαγωνισμός για την απόκτηση της άδειας ικανότητος ασκήσεως του επαγγέλματος; Γιατί; Γινόντουσαν κανονικά οι εξετάσεις; Ήμασταν περήφανοι για τις εξετάσεις μας; Φαντάζομαι ότι δεν θα το υποστηρίξει κανείς. Εάν αυτό δεν λέγεται νοικοκυριό και ξεκαθάρισμα, τι λέγεται;
Καθ’ υποφοράν, κατά το λαϊκιστικό μοντέλο και πρότυπο, άκουσα από συνάδελφο, που δεν είναι τώρα στην Αίθουσα, να ψέγει την κατάργηση των παραστάσεων στα συμβόλαια. Γιατί καθ’ υποφοράν; Είναι ντροπή να πούμε ότι απαλλάσσουμε από αυτό το άγος τους πολίτες; Το βαφτίσαμε διασφάλιση των συναλλαγών. Ό,τι θέλουμε φτιάχνουμε. Και γλωσσοπλάστες είμαστε και εννοιοπλάστες είμαστε, ό,τι θέλουμε είμαστε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Αυτό το ανελέητο νταβατζηλίκι εις βάρος του λαού, για τον οποίο όλοι κόπτονται, καταργείται. Και μέσα σε αυτήν την συγκυρία απαλλάσσεται ο τομέας των ακινήτων από ένα μεγάλο άγος και άχθος. Και μπορεί να δυσαρεστώ αυτήν τη στιγμή συναδέλφους δικηγόρους που με ακούνε, ξέρω όμως ότι ικανοποιείται η συντριπτική πλειοψηφία -εάν όχι το όλον- του ελληνικού λαού.
Διότι, κάποτε πρέπει να πάψει η υποκρισία σε αυτόν τον τόπο. Πρέπει να πάψει ο ένας να λειτουργεί εις βάρος του άλλου. Πρέπει να πάψει ο παρασιτισμός και να μην κατασκευάζουμε μετέωρα και φθηνά πολλές φορές επιχειρήματα.
Τι ακούστηκε; Ότι υπάρχουν θέματα –και εκεί θα συμφωνήσω επιμέρους- που δεν είναι του νομοσχεδίου. Ναι, είναι αδιανόητο και απαράδεκτο αλλά δεν είναι έργο αυτής της Κυβερνήσεως. Έργο αυτής τη Κυβερνήσεως είναι να μην έχουμε την παρακράτηση του φόρου και του ΦΠΑ. Θα πρέπει να απαλλαγούμε από το ένα άχθος, για να μην αναφερθώ και …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, συντομεύετε παρακαλώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Τελειώνω, κύριε Πρόεδρε. Δεν είμαστε και πολλοί αγορητές. Είναι άλλος ένας νομίζω. Ένα λεπτό ακόμα. 
Εδώ όταν φτάσαμε να πούμε: «Εντάξει ρε παιδιά, μας κάνατε εμπόρους; Ο κώδικας λέει ότι δεν είμαστε έμποροι. Επιτηδευματίες; Τεχνίτες; Τι μας κάνατε και μας φορτώσατε το ΦΠΑ; Ε, τουλάχιστον δώστε μας τη δυνατότητα να σας το δίνουμε μαζί με το διπλότυπο». «Όχι», λέει «να το δίνετε χώρια». Γιατί; Πρέπει να πηγαίνουν να αποδίδουν κατάσταση κανονικά; «Θα τα συμψηφίσουμε στην πορεία». Κώφευε και ακόμη κωφεύει το κράτος μας. 
Αν θέλετε, λοιπόν, να κάνουμε μία συζήτηση για το όλον και τα επέκεινα, να παραδεχθούμε τα ορθά. Διότι υπάρχει και άλλο ένα θέμα που περίμενα τουλάχιστον κάποιοι, οι οποίοι διαρρηγνύουν ιμάτια περί των λαϊκών τάξεων, να το βάλουν. Το θέμα το εάν θα πρέπει ή όχι όσοι απασχολούνται επί παγία αντιμισθία ή εμμίσθω εντολή στο δημόσιο να έχουν και ελευθέραν την δικηγορία έξω και αν αυτό αποτελεί αθέμιτο ή μη ανταγωνισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, συντομεύετε παρακαλώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Αλλά φερόμεθα υποκριτικώς.
Εν πάση περιπτώσει, κύριε Πρόεδρε, θα μπορούσε κανείς να πει αρκετά πράγματα. Εγώ, καταστρέφω κάθε σκέψη και λόγο με όσα πρόλαβα να πω. Θα πω ότι θα το ψηφίσω το νομοσχέδιο και επί της αρχής και κατ’ άρθρο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Αθανάσιος Πετράκος, Βουλευτής του ΣΥΡΙΖΑ-ΕΚΜ.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, κυρίες και κύριοι συνάδελφοι, μου κάνει τεράστια εντύπωση, διότι συνάδελφοι επαίρονται, λέει, για το περίφημο e-mail, αντί να ντρεπόμαστε όλοι μας και όχι μόνο αυτοί οι οποίοι το δέχονται. Διότι η αποκάλυψη του κωμικοτραγικού και προσβλητικού e-mail των υπαλλήλων της τρόικας επιβεβαιώνει για μια ακόμη φορά τον τρόπο με τον οποίο νομοθετεί η Κυβέρνηση. Νομοθετεί καθ’ υπόδειξη των τροϊκανών. Δεν είναι βέβαια καινοφανές, το γνωρίζουμε αυτό. Αλλά είναι κωμικοτραγικό να αποκαλύπτεται περίτρανα με αυτόν τον τρόπο.
Τι καταλαβαίνω εγώ διαβάζοντας αυτό το νομοσχέδιο, που δεν είμαι δικηγόρος; Ότι το συγκεκριμένο νομοσχέδιο έρχεται με σκοπό να ενισχύσει το μοντέλο δικηγορίας μέσω δικηγορικών εταιρειών σε βάρος των αυτοαπασχολούμενων ανεξάρτητων δικηγόρων και με την πλειοψηφία τους να απασχολούνται ως μισθωτοί σε δικηγορικές εταιρείες, χωρίς δικαιώματα, με εξευτελιστικές αμοιβές. 
Γιατί; Διότι κινείται σε δύο κατευθύνσεις. 
Πρώτον, κατάργηση κάθε εγγυημένης αμοιβής ή αποζημίωσης σε εφαρμογή των ιταμών και λεπτομερών εντολών της τρόικας και δεύτερον, εξουδετέρωση κάθε δυνατότητας συλλογικής αντίδρασης των δικηγόρων, αφού η κατά παραγγελία νομοθεσία φρόντισε επιπλέον να αποδυναμώσει το ανώτατο όργανο των δικηγορικών συλλόγων, δηλαδή τη γενική συνέλευση, εκχωρώντας εξαιρετικές εξουσίες στον πρόεδρο και το διοικητικό συμβούλιο. Αυτή είναι όλη η ουσία.
Τρίτον, έρχεται και βάζει πανελλήνιες εξετάσεις στους ασκούμενους δικηγόρους και αυτό κάποιοι οι οποίοι είναι δικηγόροι το θεωρούν τρομερό. Αντί, δηλαδή, οι υποτιμητικές και εξευτελιστικές εξετάσεις που επιβάλλονται σε νέους επιστήμονες να καταργηθούν, έρχεται και τις ενισχύει ως πανελλήνιες εξετάσεις. Δηλαδή τα πανεπιστήμια δεν παίζουν κανένα ρόλο; Δηλαδή, ποια είναι η λογική την οποία υπερασπίζεστε; Και όλα αυτά διότι ο βασικός στόχος, όπως είπα, είναι οι αυτοαπασχολούμενοι και οι νέοι δικηγόροι.
Ποιες θα είναι οι συνέπειες, κατά την κρίση μου, που προκύπτουν απ’ αυτά που είπα προηγούμενα;
Η εξαθλίωση των αυτοαπασχολούμενων,των νέων δικηγόρων, των εμμίσθων συνεργατών, των εμμίσθων με πάγια αμοιβή αλλά και των ασκούμενων δικηγόρων. Το μόνο σίγουρο είναι ότι θα ακολουθήσει η μετατροπή τους σε φτηνό εργατικό, επιστημονικό δυναμικό στην υπηρεσία κυρίως των τραπεζών, των ασφαλιστικών εταιρειών και των πολυπλόκαμων δικηγορικών εταιρειών που θέτουν πλέον μόνες τους κανόνες του παιχνιδιού και σε αυτόν το χώρο.
Από την άλλη μεριά, επειδή κάποιοι συνάδελφοι εδώ ενδιαφέρθηκαν για τον απλό λαό, θέλω να πω ότι τα μεσαία και φτωχοποιημένα στρώματα της κοινωνίας δεν μπορούν, καθώς γίνεται γι’ αυτά όλο και πιο δαπανηρή -μέσα από την αύξηση της τιμής των παραβόλων- η οποιαδήποτε δυνατότητα πρόσβασής τους στη δικαιοσύνη για την υπεράσπιση των δικαιωμάτων και των συμφερόντων τους και μάλιστα σε μια εποχή που υποχωρεί το κοινωνικό κράτος δικαίου. Συνεπώς, η δικαστική προστασία γίνεται πολυτέλεια, προσιτή μόνο σε όποιον έχει τον τρόπο να πληρώσει.
Επίσης, όχι προστασία αλλά αμείλικτη δίωξη περιμένει κάθε διαμαρτυρόμενο απεργό, διαδηλωτή ή απλώς φτωχό που δεν κατάφερε να σταθεί στο ύψος της νέας «εθνικής» υπόθεσης, της διάσωσης δηλαδή των τραπεζιτών και των λοιπών μεγαλοκαρχαριών από την κρίση. 
Με τις ίδιες ρυθμίσεις αντιμετωπίζεται ουσιαστικά η δικηγορία ως εμπορική δραστηριότητα, με προφανές όφελος, όπως είπα, για τις υφιστάμενες μεγάλες εταιρείες, που έχουν πλέον την κεφαλαιακή βάση για δαπανηρή διαφήμιση ακόμα και στην τηλεόραση. Πείτε μου, ποιος νέος δικηγόρος θα βάλει διαφήμιση στην τηλεόραση; Άρα, ποιον ενισχύετε με αυτό; 
Κύριε Πρόεδρε, κυρίες και κύριοι συνάδελφοι, τα μέτρα που λαμβάνονται και σχεδιάζονται για τους δικηγόρους δεν είναι βέβαια κάτι ξεχωριστό από τη χρεοκοπία ολόκληρου του ελληνικού λαού, η οποία μεθοδεύεται από την Κυβέρνηση και την τρόικα. Αυτοαπασχολούμενοι με πολλά χρόνια δικηγορίας κλείνουν τα γραφεία τους και κυνηγούν θέσεις σε μεγάλες εταιρείες. Στους δε νέους δικηγόρους, οι γονείς τους πληρώνουν τις ασφαλιστικές τους εισφορές, όσοι μπορούν. 
Νέοι δικηγόροι, διαπραγματεύονται τις συνθήκες σκλαβιάς τους με 600 ευρώ. Οι ασκούμενοι, δουλεύουν χωρίς καμμία κατοχύρωση, με τους χειρότερους δυνατούς όρους, για ένα χαρτζιλίκι στην καλύτερη περίπτωση των 500 ευρώ. Κάθε δικηγόρος και κυρίως νέος, τρέμει στο τέλος του τριμήνου που θα κληθεί να αποδώσει το ΦΠΑ, τα δάνεια για τα δήθεν υποτιθέμενα ιδιόκτητα γραφεία του. Οι δικηγόροι καλούνται να πληρώσουν το χαράτσι και όλα αυτά που «τρέχουν». 
Φυσικά, καμμία μέριμνα δεν υπάρχει για το Ταμείο Ανεργίας για τους νέους δικηγόρους. Το Ταμείο Πρόνοιας αρνείται να καλύψει τις δαπάνες, επικαλούμενο ταμειακές αδυναμίες. Το συμπέρασμα είναι ένα. Σε καθέναν αυτοαπασχολούμενο και νέο τίθεται το ερώτημα. Είτε έξοδος από το επάγγελμα –αυτό είναι το δίλημμα- είτε μισθοποίηση με τις χειρότερες συνθήκες. 
Βεβαίως, κάποιοι επωφελούνται από αυτά τα μέτρα. Δεν είναι άλλοι από τις πολύ μεγάλες δικηγορικές εταιρείες, αυτές που απασχολούν δεκάδες δικηγόρους, προτείνοντας το αμερικάνικο όνειρο που φαίνεται ότι έχει η πλειοψηφία δηλαδή της δικηγορίας των δεκάδων ωρών εργασίας, χωρίς ασφάλιση, με πενιχρή αμοιβή, συχνά με εργασία-φασόν, με την ψευδαίσθηση της δήθεν ανέλιξης. Είναι τα νομικά τμήματα των τραπεζών και των μεγάλων επιχειρήσεων. Είναι οι ίδιες οι μεγάλες επιχειρήσεις, για τις οποίες η πρόσβαση στη δικηγορική υπηρεσία και στη δικαιοσύνη καθίσταται ευνοϊκότερη και φθηνότερη. 
Συνεπώς, με βιομηχανικούς ρυθμούς η συγκυβέρνηση Νέας Δημοκρατίας και ΠΑΣΟΚ ξεριζώνει τα δικαιώματα και τις ελευθερίες των πολιτών και φυτεύει στη θέση τους τις ελευθερίες και τα δικαιώματα των εταιρειών. Το κόλπο είναι παλιό και δοκιμασμένο. Από το στρατό των ανέργων που δημιουργείται, προσλαμβάνουν και κακοπληρώνουν δικηγόρους, ενώ πωλούν ακριβά τα αποτελέσματα της εργασίας τους. Έτσι κερδίζουν αυτές οι εταιρείες, όπως κερδίζουν και στους άλλους τομείς, στις άλλες απελευθερώσεις, όπως στους μηχανικούς για παράδειγμα, και τροφοδοτείται η δήθεν ανάπτυξη, που είναι ο υποτιθέμενος νέος στόχος.
Όμως ο ΣΥΡΙΖΑ, δεν θα σας αφήσει να διαλύσετε ούτε τη δικαιοσύνη ούτε τον ελληνικό λαό και να φτωχοποιήσετε και έναν επιπλέον κλάδο. Θα ανατρέψουμε πολύ σύντομα και εσάς και την πολιτική σας, την πολιτική του εκβιασμού στον κόσμο, την πολιτική της φτωχοποίησης και της ήττας.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει ο Υπουργός κ. Αθανασίου για δεκαοκτώ λεπτά.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρίες και κύριοι συνάδελφοι, η Βουλή αποφάνθηκε επί της προτάσεως των συναδέλφων του ΣΥΡΙΖΑ και απορώ γιατί επανήλθε και κατά την κύρια συζήτηση του νομοσχεδίου. Να θυμίσω μόνο ότι το πολίτευμά μας είναι η κοινοβουλευτική προεδρευομένη δημοκρατία, θεμέλιο της οποίας, όπως είπαν και οι εισηγητές, είναι η αρχή της δεδηλωμένης που εκφράζεται από τους εισηγητές, όπως και έγινε στην επιτροπή και είναι η συνήθης πρακτική της Βουλής. 
Τώρα θα ήθελα να μιλήσω επί του νομοσχεδίου. Προτού αναφερθώ επί της αρχής του νομοσχεδίου, θα ήθελα πράγματι εγώ, προσωπικά, να εξάρω τη συμβολή των δικηγορικών συλλόγων της χώρας για την προάσπιση του δημοκρατικού πολιτεύματός μας και του δικαίου των πολιτών και βεβαίως τη συμβολή τους για τη διαμόρφωση του νομικού πολιτισμού της χώρας μας. Γι’ αυτό και για πρώτη φορά ο κώδικας έρχεται -όπως ήταν αυτονόητο- και από «άμισθο δημόσιο υπάλληλο», όπως ονόμαζε τον δικηγόρο μέχρι σήμερα, τον ονομάζει «λειτουργό». 
Ο υπό ψήφιση κώδικας, κυρίες και κύριοι συνάδελφοι, αποτελούσε ένα πάγιο αίτημα της δικηγορικής κοινότητας και κατέχει στρατηγική θέση στην προσπάθεια για τον εκσυγχρονισμό της δικαιοσύνης. Αποτελεί δε και πρωτοβουλία της Κυβέρνησης. Είναι λάθος να αγνοείτε τον ν. 4046/2012 και να λέτε ότι τον επιβάλλει η τρόικα. Θα μου επιτρέψετε να σας διαβάσω τη σχετική περικοπή από τον ν. 4046/2012. Πρόκειται για τον νόμο που κύρωσε τα χρηματοπιστωτικά κ.λπ..</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το δεύτερο μνημόνιο! Πείτε το όπως είναι!</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τι σημασία έχει αυτό; Αφήστε να μιλήσω, εγώ δεν σας διέκοψα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, μη διακόπτετε τον κύριο Υπουργό.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Σημασία έχει το περιεχόμενο, το τι ισχύει δηλαδή. 
Διαβάζω την περικοπή. Στο πλαίσιο της πρωτοβουλίας της Κυβέρνησης για την αναθεώρηση του Κώδικα περί Δικηγόρων, η Κυβέρνηση τροποποιεί τους όρους εισδοχής και επανεισδοχής και εκσυγχρονίζει τον κώδικα. 
Είναι σαφέστατο ότι η Κυβέρνηση παίρνει πρωτοβουλία και δεν το επιβάλλει κανένας.</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Πάντως από το 2010 υπήρχε η τρόικα εδώ.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αφήστε τα, θα τα πούμε όλα, κύριε συνάδελφε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, θα σας παρακαλέσω πάρα πολύ, όταν έχουμε έναν ομιλητή στην Έδρα, να μην τον διακόπτουμε, διότι -ξέρετε- πολλές φορές αυτές οι παρεμβάσεις έχουν ως αποτέλεσμα να χάνεται κι ο ειρμός ή να δημιουργούνται αντεγκλήσεις και εντάσεις. Παρακαλώ, αφήστε τον Υπουργό να πει αυτά που θέλει.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όχι, η κ. Κωνσταντοπούλου ξέρει και από την παλιά μου ιδιότητα ότι ο ειρμός μου δεν χάνεται ποτέ, κύριε Πρόεδρε, όσο κι αν το προσπαθούν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν μίλησα για εσάς, είπα γενικώς για τους ομιλητές.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Προτιμήσαμε να το επαναφέρουμε με τη διαδικασία της κατ’ άρθρο ψήφισης, καίτοι ήταν κώδικας και θα μπορούσε να ψηφιστεί ως ένα άρθρο. Αυτό το κάνουμε για να υπάρχει η δυνατότητα σε ένα θεσμικό νόμο να ακουστούν όλες οι απόψεις, να εντοπισθούν ενδεχόμενες παραλείψεις τις οποίες είχε το σχέδιο του κώδικα, για να γίνουν οι βελτιώσεις, όπως και έγιναν πάρα πολλές. 
Σας θυμίζω ότι στην επιτροπή έγιναν είκοσι επτά προσθήκες και τροπολογίες. Από αυτές, οι δώδεκα είναι τροπολογίες και οι άλλες ήταν νομοτεχνικές βελτιώσεις. Ήδη σήμερα, μετά και από τη δευτερολογία και την κατ’ άρθρο συζήτηση στην επιτροπή, φέραμε άλλες δεκατέσσερεις νομοτεχνικές βελτιώσεις. 
Θα ήθελα επίσης να θυμίσω ότι η επιτροπή συστήθηκε με το ν.4139/2013 και αποτελείται από διακεκριμένους δικηγόρους, ενεργά μέλη της δικηγορικής κοινότητας, τους οποίους όρισαν οι ίδιοι οι θεσμικοί φορείς της ελληνικής δικηγορίας. Να θυμίσω δε ότι ήταν όλοι δικηγόροι και υπήρχε και δικηγόρος ο οποίος εκπροσωπεί και στις εκλογές και σήμερα τον ΣΥΡΙΖΑ, το κόμμα σας. 
Το σχέδιο επίσης είχε τεθεί σε εκτεταμένη διαβούλευση. Άρα, λοιπόν, οι νόμοι και οι κώδικες ψηφίζονται με πλειοψηφία. Έτσι, για τον κύριο συνάδελφο που είπε ότι η πλειοψηφία πρόσκειται σε συγκεκριμένες παρατάξεις, θα ήθελα να πω ότι αυτό δεν ξέρω πού πρόσκειται και δεν με αφορά. Σημασία έχει ότι ομόφωνα η ολομέλεια των προέδρων των δικηγορικών συλλόγων εισηγήθηκε και τα μέλη της επιτροπής και βεβαίως όπου είχαν διαφωνία μετά, με τις τροπολογίες που έκαναν, τις πέρασαν. 
Θα ήθελα να κάνω μία παρατήρηση για τον ΦΠΑ, που είπε και ο κ. Αρβανίτης και ο κ. Κοντονής. Αυτό δεν είναι στον κώδικα, έχει ψηφιστεί με άλλο νομοσχέδιο. Κάποια στιγμή να το δούμε, αλλά δεν πρέπει να αποτελεί αυτόν τον λόγο που δεν θα ψηφίσουμε τον κώδικα, γιατί έχει ΦΠΑ 23% ή ενδεχομένως υπάρχει κρίση στο δικηγορικό επάγγελμα, όπως υπάρχει παντού κι αυτό είναι αποτέλεσμα της οικονομικής κρίσης που διέρχεται η χώρα μας σήμερα. 
Όσον αφορά τη δικαιοσύνη, σήμερα πρέπει να σας πω ότι ήταν και παραμένει η πιο φθηνή δικαιοσύνη σε όλη την Ευρώπη. Παρ’ όλο δε που αυξήθηκαν τα παράβολα και των μηνύσεων κ.λπ., αυτήν τη στιγμή πρέπει να σας πω –έχω στη διάθεσή σας, όποτε θέλετε, να σας δώσω- ότι τα κατατιθέμενα δικόγραφα έχουν μειωθεί μόνο 10% σε όλη την Ελλάδα. Και αυτό οφείλεται όχι στα παράβολα αλλά στη γενικότερη οικονομική κρίση η οποία υπάρχει. 
Για την ταχύτητα της έκδοσης των αποφάσεων, αν και δεν είναι του παρόντος, πρέπει να σας πω ότι πράγματι γι’ αυτό δεν είμαστε υπερήφανοι. Η δικαιοσύνη, από αυτήν την άποψη στην Ελλάδα υπολειτουργεί. Πρέπει να  ξέρετε, όμως, ότι στο νομικό ευρωπαϊκό πεδίο είναι μια από τις ποιοτικότερες. Έχουμε τις λιγότερες αποφάσεις για καταδίκες ανθρωπίνων δικαιωμάτων, τις λιγότερες ανατροπές αποφάσεών μας αλλά είμαστε μια από τις χώρες που έχουμε τις περισσότερες καταδίκες για καθυστερημένη απονομή της δικαιοσύνης.
Στο πλαίσιο αυτό, λοιπόν, προσπαθούμε να επιταχύνουμε τις διαδικασίες. Έχουμε συντάξει επιτροπές για αναμόρφωση των κωδίκων, και της Πολιτικής Δικονομίας και του Ποινικού Κώδικα και του Κώδικα Ποινικής Δικονομίας μέσα στο πλαίσιο της επιτάχυνσης των δικών και αυτή είναι μια πρωταρχική θέση της Κυβέρνησης και του Υπουργείου. Φαντάζομαι, όταν έρθουν προς ψήφιση, προς αυτήν την κατεύθυνση όλοι να συνδράμετε και να ψηφίσετε.
Τώρα έρχομαι στο e-mail στο οποίο επανήλθαν δυο συνάδελφοι. Επαναλαμβάνω ότι το e-mail δεν απευθύνεται κατ’ αρχάς σε κανέναν αξιωματούχο της Κυβέρνησης και θα ήθελα να μου πείτε ποιος είναι ο αξιωματούχος της Κυβέρνησης στον οποίο απευθύνεται.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο κ. Βαρτζόπουλος, γενικός συντονιστής της Κυβέρνησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μη διακόπτετε, παρακαλώ πάρα πολύ. Κυρία Κωνσταντοπούλου, αν έχετε την καλοσύνη, μη διακόπτετε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επειδή μας ρώτησε.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, η διακοπή είναι αδυναμία. Δεν θέλουν να ακούσουν αυτά που θα ακούσουν τώρα και το ξέρουν πολύ καλά.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Στη δευτερολογία θα απαντήσουμε.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Συμφωνούμε, λέει το e-mail αυτό το οποίο έχει  στείλει ο κ. Κοντολαίμης, με τις διατάξεις του κώδικα και πιστεύουμε ότι δεν χρειάζεται καμμία αλλαγή. Εγώ έφερα ήδη τροπολογίες, είκοσι επτά όπως σας είπα και άλλες δεκατέσσερις σήμερα. Άρα, όχι αλλαγές μόνο νομοτεχνικές ή λεκτικές αλλά και αλλαγές ουσίας.
Ο νόμος που ψηφίστηκε από την ελληνική Βουλή, ο ν. 4093/12, τι λέει; Ο δικηγόρος, για τις παρεχόμενες με έμμισθη εντολή υπηρεσίες του αμείβεται με πάγια μηνιαία αμοιβή που καθορίζεται με ελεύθερη συμφωνία με τον εντολέα του, χωρίς να βάζει κατώτατο όριο. Αυτά είναι τα οποία ελέγχετε και ο συντάκτης του εγγράφου, κάποιος υπάλληλος της τρόικας, λέει ότι καλωσορίζουμε το αναθεωρημένο κείμενο; Φυσικά στο κείμενο που εστάλη, εν όψει και του ότι έγινε αλλαγή στο Υπουργείο, υπήρχαν κάποιες αλλαγές, τις οποίες μπόρεσε το Υπουργείο να κάνει για να τις στείλουμε στους δικηγορικούς συλλόγους, για να μπορούν να κάνουν παρατηρήσεις. Βεβαίως έλαβαν γνώση και οι δανειστές. Αυτό δεν είναι κακό, διότι προβλεπόταν, πράγματι, μερικά νομοθετήματα –υπάρχει κάποια δέσμευση- να γίνουν τον Ιούλιο. Και δέχομαι αυτό το οποίο ανέφερε και η κ. Κωνσταντοπούλου, ότι υπήρχε μια δέσμευση να ψηφιστεί τέλος Ιουλίου. Ψηφίστηκε τέλος Ιουλίου; Τώρα έρχεται ο κώδικας.
Έπειτα, αυτό που λέτε «καλωσορίζουμε το αναθεωρημένο κείμενο». Τι λέει παρακάτω; Γιατί δεν διαβάζετε παρακάτω; 
«Εξακολουθούν να μας προβληματίζουν οι δυο πρώτες προτάσεις του άρθρου 46 παράγραφος 5, που προβλέπουν αποζημίωση στην περίπτωση οικειοθελούς τερματισμού του συμβολαίου. Θα εκτιμούσαμε ότι έπρεπε να είναι προαιρετικό για τον εργοδότη αλλά όχι ελάχιστο προαπαιτούμενο». Έγινε κάτι τέτοιο; Παρέμειναν οι αποζημιώσεις στον κώδικα. Άρα, ποια υποταγή βλέπετε εσείς στην τρόικα; Τα ανατρέπω ένα-ένα.
Ακούστε παρακάτω. Πιστεύουμε ότι η διάταξη του άρθρου 46 σύμφωνα με την οποία ο δικηγόρος εξακολουθεί να λαμβάνει τις μηνιαίες αποδοχές που ελάμβανε τη μέρα επίδοσης της καταγγελίας μέχρι την πλήρη εξόφληση της αποζημίωσης -το 46 λέει δηλαδή όταν καταγγείλει ο εντολέας τη σύμβαση εργασίας με τον δικηγόρο- δεν συνάδει με αυτά που ισχύουν σε άλλους εργαζόμενους και πρέπει να αφαιρεθεί από τον κώδικα. 
Αφαιρέθηκε; Δεν αφαιρέθηκε. Το παραλείπουμε και αυτό.
Για το χρόνο κάναμε αναφορά. Επιπρόσθετα, για το ορόσημο που είπατε προκειμένου να δοθεί η δόση, είναι μία εκτίμηση του συντάκτη του σχεδίου. Έγινε τον Ιούλιο, για να πάρουμε τη δόση; Πήραμε τη δόση του Ιουλίου. Άρα, χωρίς να ψηφιστεί ο κώδικας μέχρι τον Ιούλιο -γιατί πρέπει να ξέρετε ότι παλιά ήταν μέχρι το Μάιο να έχει ψηφιστεί- πήραμε τη δόση του Ιουλίου. 
Όσον αφορά το e-mail αυτό, στο οποίο αναφέρθηκε κάποιος συνάδελφος και είπε ότι αιφνιδιαστήκατε κ.λπ., ο Δικηγορικός Σύλλογος της Αθήνας μοίραζε σε όλα τα μέλη του και την ημέρα της επιτροπής –το ξέρουν τα μέλη της επιτροπής- αυτόν το φάκελο, που είχε στατιστικά στοιχεία μέσα των δικογράφων και των απωλειών που θα υποστεί και το ελληνικό δημόσιο από τη μη παράσταση στα συμβόλαια και άλλα στατιστικά στοιχεία. Επίσης, έχει μέσα και αυτό το e-mail. 
Το καταθέτω αυτό, γιατί μοιράστηκε στην επιτροπή και έλαβαν γνώση. Δεν υπήρχε καμμία μυστικότητα. 
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων, κ. Χαράλαμπος Αθανασίου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ας μπούμε λίγο στην ουσία των θεμάτων. Οφείλω να προσθέσω και να πω ότι υπήρξε ένταση στην επιτροπή, αλλά πρέπει να πω ότι ανεξάρτητα από την ένταση, η συζήτηση στην επιτροπή, κυρίες και κύριοι συνάδελφοι, έγινε σε υψηλό επίπεδο. Και οφείλω να ευχαριστήσω -ήταν ένας θεσμικός νόμος- όλα τα μέλη της επιτροπής και ειδικά τους εισηγητές, τον κ. Κεφαλογιάννη, την κ. Κωνσταντοπούλου, τον κ. Τσούκαλη, την κ. Χρυσοβελώνη, την κ. Κανέλλη, τον κ. Αρβανίτη. Πράγματι, συνέβαλαν όλοι για να διαμορφωθεί το τελικό κείμενο με τις παρεμβάσεις που κάναμε.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Την κ. Τζάκρη ξεχάσατε.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Την κ. Τζάκρη ξεχάσατε. Να μην γίνει παρεξήγηση.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Σωστή παρατήρηση και την κ. Τζάκρη. 
Αντιλαμβάνεστε ότι είπα όλους τους εισηγητές. Πράγματι, συνέβαλαν όλοι στο να διαμορφωθεί ένα δημόσιο κείμενο και από τη θέση αυτή θέλω να τους ευχαριστήσω. 
Όσον αφορά τα κεφάλαια, θα ήθελα να σημειώσω τα εξής: Το πρώτο κεφάλαιο, εισάγει τις βασικές διατάξεις που διέπουν τη φύση του δικηγορικού λειτουργήματος και τη θέση του δικηγόρου στο σύγχρονο σύστημα απονομής της δικαιοσύνης. Ο κώδικας αποδίδει σε νομοθετικό επίπεδο τη διττή φύση της σύγχρονης δικηγορίας, λειτούργημα και ελεύθερο επάγγελμα χωρίς εμπορική δραστηριότητα και εισάγει αυστηρά κωλύματα και ασυμβίβαστα, όπως έχουμε επεξεργαστεί και στην επιτροπή.
Στο δεύτερο κεφάλαιο, ρυθμίζονται εξαντλητικά τα σχετικά ζητήματα με την απόκτηση της δικηγορικής ιδιότητας. Αναδιοργανώνει και ενισχύει την άσκηση του δικηγόρου με την επέκταση του θεσμού στα δικαστήρια, το Νομικό Συμβούλιο του Κράτους, το Υπουργείο Δικαιοσύνης, τους δικηγορικούς συλλόγους και ύστερα από παρέμβαση των νέων δικηγόρων και ασκούμενων της ενώσεώς τους, θα μπορούν να ασκούνται και κοντά σε δικαστές και εισαγγελείς, να προσφέρουν υπηρεσίες. 
Περαιτέρω, αυστηροποιούνται και εκσυγχρονίζονται οι πανελλήνιες εξετάσεις για την απόκτηση άδειας άσκησης του δικηγορικού λειτουργήματος. Δεν είναι κακό που γίνονται πανελλήνιες. Θα γίνονται με το αδιάβλητο σύστημα, όπως γίνονται οι πανελλήνιες εξετάσεις εισαγωγής στα ανώτατα εκπαιδευτικά ιδρύματα. Άρα, αυστηροποιούνται. 
Βλέπετε, λοιπόν, τι αντίφαση υπάρχει. Από τη μία, μιλάτε για άνοιγμα επαγγέλματος και από την άλλη μεριά, λέτε «γιατί να αυστηροποιούνται;». Μα, όταν αυστηροποιούνται, δεν έχουμε άνοιγμα του επαγγέλματος. Το κακό θα ήταν να μη δίνουν εξετάσεις. Βλέπετε τις αντιφάσεις μόνο και μόνο για να κάνουμε αντιπολίτευση. 
Στο κεφάλαιο Γ΄, ρυθμίζονται τα σχετικά ζητήματα με το διορισμό, την εξέλιξη και την παύση των δικηγόρων με ειδικές ρυθμίσεις για την αναστολή άσκησης της δικηγορίας, τις προαγωγές και παρεμφερή ζητήματα. Για τα άρθρα θα μιλήσουμε αύριο, ένα-ένα. 
Το κεφάλαιο Δ΄ χαράσσει το πλέγμα των δικαιωμάτων και των υποχρεώσεων του δικηγόρου. Προστατεύεται ο δικηγόρος κατά την άσκηση των καθηκόντων του με ειδικά σχεδιασμένο δικονομικό πλαίσιο και αναβαθμισμένο Κώδικα Δεοντολογίας. Ο σεβασμός που απομένει στο δικαστήριο, επιστρέφεται. Το δικαστήριο, δηλαδή, οφείλει τον ανάλογο σεβασμό που του απονέμεται. 
Πολύ σημαντική είναι η ειδική ρύθμιση για την επαγγελματική προβολή του δικηγόρου με τρόπο που προσιδιάζει στο δικηγορικό λειτούργημα και συνάδει με το κύρος του. 
Ο νέος κώδικας στο κεφάλαιο Ε΄ λαμβάνει ιδιαίτερη μέριμνα για τις ειδικές μορφές άσκησης της δικηγορίας, εισάγοντας το σύγχρονο δίκαιο των εμμίσθων δικηγόρων και των δικηγορικών εταιρειών, για τις οποίες θα αναφερθώ παρακάτω. 
Στο έκτο κεφάλαιο, ορίζονται τα σχετικά με το νέο σύστημα αμοιβών των δικηγόρων. Τα πιο σημαντικά στοιχεία εντοπίζονται στην προτεραιότητα της έγγραφης συμφωνίας μεταξύ δικηγόρου και πελάτη, στη διατήρηση των νόμιμων αμοιβών και την καθιέρωση της χρονοχρέωσης για πρώτη φορά. Συνεπώς, δεν πλήττεται το δικηγορικό επάγγελμα από τον κώδικα αλλά από τη γενικότερη κρίση την οποία αντιμετωπίζουν όλοι οι ελεύθεροι επαγγελματίες αλλά και οι μισθωτοί. 
Επαναφέραμε βέβαια τους κατώτατους μισθούς. Βάλαμε τον κατώτατο μισθό. Μάλιστα, δεν αρκεστήκαμε να πούμε ότι υπάρχει ο κατώτατος μισθός των άλλων εργαζομένων αλλά προσδιορίσαμε ότι αφορά υπαλλήλους «αναλόγων επιστημονικών προσόντων», κάτι το οποίο δεν τονίστηκε από καμμία πλευρά. Αυτό το κάναμε, ώστε να προσδίδεται ο επιστημονικός χαρακτήρας του δικηγόρου. Είπε η κ. Κανέλλη στην επιτροπή ότι αυτό μπορεί να είναι λίγο αόριστο και ρώτησε πως θα προσδιοριστεί. Προσδιορίζεται όμως πολύ εύκολα, όπως θα μου δοθεί η ευκαιρία να πω στην κατ’ άρθρο συζήτηση αύριο. 
Στο όγδοο κεφάλαιο του κώδικα και σε μια σειρά διατάξεων που περιέχονται εκεί, το πειθαρχικό δίκαιο των δικηγόρων γίνεται πιο αυστηρό και αξιόπιστο, με όρια θητείας και αμερόληπτο τρόπο εκλογής των μελών των πειθαρχικών συμβουλίων. Η ποινή από έξι μήνες προσωρινής παύσης πηγαίνει στα δύο έτη και τα μέλη επιλέγονται με κλήρωση, δεν ορίζονται πια. 
Στο κεφάλαιο Θ´ υπάρχουν μεγάλες τομές. Εισάγεται το ειδικό έννομο βοήθημα της αγωγής κακοδικίας κατά δικηγόρων. 
Θα ήθελα να μιλήσω γι’ αυτό που είπε η εισηγήτρια, νομίζω των ΑΝΕΛ, η κ. Χρυσοβελώνη, όσον αφορά στις δικηγορικές εταιρείες. Να κάνω μια παρένθεση εδώ και να πω ότι δεν μιλάμε για πολυεπαγγελματικές εταιρείες. Αυτές δεν εισάγονται στον κώδικα και ούτε πρόκειται να εισαχθούν, τουλάχιστον όσο θα είμαι Υπουργός Δικαιοσύνης. 
Οι διατάξεις που ισχύουν για τις δικηγορικές εταιρείες και έχουν θεσμοθετηθεί είναι από το 1989. Είναι ο ν.518/1989, ο ν.81/2005 και πρόσφατα μία ανανέωση που έκανε -όχι σε ουσιαστικά ζητήματα- ο ν. 4038/2012. Και έπειτα -εκτός του ότι είναι παλιά- τι πειράζει αυτό; Δηλαδή δεν υπήρχαν αφανείς εταιρείες των δικηγόρων, όταν έλεγαν «δικηγόρος τάδε και συνεργάτης»; Ποιο είναι το πρόβλημα δηλαδή; Δεν μπορώ να το καταλάβω. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
 Κύριε Πρόεδρε, τελειώνω. Θα μιλήσω πολύ λίγο αύριο. 
Σχετικά με τη νομική βοήθεια, πράγματι, έγινε μία παρατήρηση -νομίζω από την πλευρά της κ. Κωνσταντοπούλου- και εισήχθη στον κώδικα ότι ο δικηγόρος μπορεί να προσφέρει χωρίς αμοιβή τις υπηρεσίες του σε κάποιον αναξιοπαθούντα, αν και είχα πει ότι με τον ν.3226/2004 δεν χρειάζεται, γιατί υπάρχουν τα θέματα αρωγής προς τους ασθενείς. Παρά ταύτα και για να μην υπάρχει αμφισβήτηση αλλά και για την κοινωνική λειτουργία του επαγγέλματος –ας το πω έτσι- μπήκε και αυτό. 
Οι αποδοχές των δικηγόρων του δημοσίου, των νομικών προσώπων δημοσίου δικαίου και των ΟΤΑ καθορίζονται με κοινή υπουργική απόφαση των Υπουργών Οικονομικών και Δικαιοσύνης. Οι ασκούμενοι και οι δικηγόροι πέρασαν αυτά τα οποία σας είπα, ό,τι μας ζήτησαν. 
Θα ήθελα να πω και κάτι για τους ειδικούς συμβούλους, γιατί ειπώθηκε ότι είναι μια διάταξη που εισήγαγε ο κ. Κανελλόπουλος. Δεν είπα αυτό στην επιτροπή. Ανατρέξτε στα Πρακτικά.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποια Πρακτικά;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είπα ότι επειδή έλειπα από το Υπουργείο, εδόθη αυτή η τροπολογία στον κ. Κανελλόπουλο για προβληματισμό, την είδα και εγώ, και την πέρασα. Δεν την έφερε ο κ. Κανελλόπουλος και δεν μπορώ να καταλάβω προς τι η επίθεση.  
Θα ήθελα να θυμίσω κάτι για το άρθρο αυτό για να μην επανέλθω αύριο. Η άσκηση του λειτουργήματος του δικηγόρου, αναστέλλεται σε εκείνους που διορίζονται Υπουργοί, αναπληρωματικοί Υπουργοί κ.λπ., καθώς και στους συμβούλους αυτών. Δηλαδή αναστέλλεται στους συμβούλους, πλην των ειδικών συνεργατών. 
Τώρα, στην πράξη σε τι διαφέρει ο σύμβουλος από τον συνεργάτη και εγώ προσωπικά δεν το έχω καταλάβει. Είναι το ίδιο. Επειδή όμως υπάρχει στον προηγούμενο κώδικα, ακούστε τι βάλαμε που σας ξενίζει. «Ειδικά όταν πρόκειται για την περίπτωση των ειδικών συμβούλων» -που θα μπορούσαμε να πούμε «πλην των ειδικών συνεργατών και των ειδικών συμβούλων», γιατί δεν υπάρχει ουσιαστική διαφορά αλλά εδώ το περιορίζουμε ακόμη περισσότερο- «με απόφαση» - βάζουμε δηλαδή ένα φιλτράρισμα, ένα εμπόδιο- «του Υπουργού Διοικητικής Μεταρρύθμισης και του αρμόδιου κατά περίπτωση Υπουργού μπορεί να εισαχθούν εξαιρέσεις από την αναστολή άσκησης του δικηγορικού λειτουργήματος». 
Δεν μπορώ να καταλάβω σε τι βλάπτει.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Το διευρύνετε, δεν το περιορίζετε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όχι. Περιορίζεται με το ότι χρειάζεται απόφαση των Υπουργών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν αφήνετε να πείτε μερικά και επί των άρθρων, κύριε Υπουργέ;</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τελειώνω, κύριε Πρόεδρε. 
Έχω εξαντλήσει όλα τα ζητήματα που ήθελα να πω επί της αρχής. 
Θα ήθελα να τονίσω αυτό. Ας μην αντιπολιτευμόμεθα κάτι εν όψει του ότι πρέπει να αντιπολιτευθούμε για την αντιπολίτευση. Αν είναι κάτι σωστό να το πούμε. Εγώ ως νέος Βουλευτής θα ήθελα να υπάρχει, όσο το δυνατόν, μεγαλύτερη ομοφωνία και συναίνεση σε τέτοια ζητήματα. 
Ευχαριστώ πολύ για την προσοχή σας. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Τμήμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 «Ποινική ευθύνη των Υπουργών», όπως ισχύει, δικογραφίες που αφορούν σε διατελέσαντες Υπουργούς Οικονομικών (δύο δικογραφίες) και στον Υπουργό Παιδείας και Θρησκευμάτων.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πείτε μας ποιους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν ξέρω. Αυτό διαβάζω. Αυτό έχω υπ’ όψιν μου. Αυτό μου έδωσαν, αυτό διαβάζω.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πρέπει να λέει η έκθεση ποιους Υπουργούς αφορά. Είναι διαβίβαση δικογραφιών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Δεν έχω υπ’ όψιν μου. Μου το έδωσαν τώρα και το ανέγνωσα. Εάν μέχρι πέρατος της συνεδρίασης, μου γνωστοποιήσουν τα ονόματα των Υπουργών, ευχαρίστως θα τα ανακοινώσω.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Είναι ως μη ειπωθέν, διότι δεν αναφέρετε σε ποιους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Έχετε δίκιο. Θα ανακοινωθούν ευθύς μου δοθούν τα ονόματα.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Να ακούσουμε κι εμείς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κοιτάξτε, εγώ διάβασα μια ανακοίνωση. Αναγνωρίζω το δίκαιο της παρατήρησης και είπα μέχρι πέρατος της συνεδρίασης…</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Δεν είναι ανάγκη να κάνουμε κουβέντα. 
Ο πρώην Πρωθυπουργός και Βουλευτής του Πανελλήνιου Σοσιαλιστικού Κινήματος κ. Γεώργιος Ανδρέα Παπανδρέου ζητεί άδεια ολιγοήμερης απουσίας στο εξωτερικό, από τις 19 Σεπτεμβρίου μέχρι τις 26 Σεπτεμβρίου, προκειμένου να μεταβεί στη Νέα Υόρκη, όπου θα προεδρεύσει της Σοσιαλιστικής Διεθνούς και θα συμμετάσχει σε συνεδρίαση δύο άλλων οργανισμών. 
 Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Η Βουλή ενέκρινε τη ζητηθείσα άδεια κατά πλειοψηφία.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούστηκε ότι από εδώ κι από εδώ ότι δεν το εγκρίνουν.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εμείς δεν…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ωραία, δεν ισχύει η αρχή της δεδηλωμένης; Εκ μέρους της Νέας Δημοκρατίας και του ΠΑΣΟΚ ελέχθη ότι εγκρίνει την άδεια.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εμείς δεν το εγκρίναμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η μειοψηφία δεν μπορεί να επιβάλει την άποψη της στην πλειοψηφία. Πώς να το κάνουμε; Κύριοι συνάδελφοι, ήδη η ώρα είναι 0.15΄. Έχει υπάρξει μια συνεννόηση…</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θέλω το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Επιτρέψτε μου να ολοκληρώσω. Γιατί με διακόπτετε; Θα σας δώσω το λόγο στη συνέχεια.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θέλω το λόγο πριν αρχίσετε. Αφορά το προηγούμενο θέμα. Είμαι Κοινοβουλευτικός Εκπρόσωπος και έχω δικαίωμα να μιλήσω. Πάτε από το ένα θέμα στο άλλο χωρίς να κάνετε ένα κενό για να υποβάλουμε αίτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα σας δώσω το λόγο μόλις κάνω την πρόταση. 
Κύριοι συνάδελφοι, ήδη έχει γίνει μια συνεννόηση με τους Κοινοβουλευτικούς Εκπροσώπους λόγω του περασμένου της ώρας, της καταπόνησης και της όλης της συζητήσεως που έγινε -οπωσδήποτε οι εντάσεις και όλα αυτά δημιουργούν μια ατμόσφαιρα η οποία κουράζει- να δοθεί αύριο μεγαλύτερος χρόνος και άνεση στη συζήτηση επί των άρθρων και στους κυρίους Κοινοβουλευτικούς Εκπροσώπους και όσον αφορά τις δευτερολογίες των αγορητών και ομιλητών και να διακόψουμε εδώ τη συνεδρίαση.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, θα σας δώσω το λόγο ευθύς αμέσως. Αφήστε με να τελειώσω, όμως. 
Αύριο, δηλαδή, που θα ξεκινήσουμε τη συζήτηση επί των άρθρων -θα ψηφιστεί, βεβαίως, απόψε επί της αρχής το νομοσχέδιο- θα δοθεί ο λόγος αρχικά -αν επιθυμούν οι Κοινοβουλευτικοί Εκπρόσωποι θα μιλήσουν όποτε θέλουν- στους εισηγητές, οι οποίοι εκεί που έχουν οκτώ λεπτά, θα έχουν μία άνεση, διπλάσιο χρόνο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είναι οκτώ λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Οκτώ λεπτά είναι, κυρία συνάδελφε. Επιτρέψτε μου, είναι οκτώ λεπτά. Αύριο δεν θα είναι οκτώ λεπτά, θα είναι δεκαπέντε λεπτά, επειδή είναι και πολλά τα άρθρα, για να γίνει καλύτερα μία λεπτομερής και πιο εκτεταμένη αναφορά στα άρθρα, από το να γενικολογούμε τώρα εδώ, που στην ουσία πάλι επί των άρθρων αναφερόμαστε. 
Βλέπω ότι υπάρχει μια συμφωνία αλλά πριν…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, εγώ έχω ζητήσει να δευτερολογήσω.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Μα συμφωνήσαμε, κυρία Κωνσταντοπούλου. Θα τραβήξετε τη συζήτηση τόσο;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ως εισηγήτρια, έχω ζητήσει να δευτερολογήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κοιτάξτε, θέτω την πρόταση σε ψηφοφορία.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποια ψηφοφορία; Όποιος δικαιούται να δευτερολογήσει.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Όλοι οι αγορητές παρακαλούν να μην υπάρξει δευτερολογία απόψε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τι να κάνουμε τώρα; Δεν βλέπετε τι γίνεται;
Αύριο θα έχετε άνεση χρόνου, κυρία Κωνσταντοπούλου, ειλικρινώς σας μιλώ και τον περισσότερο χρόνο θα προεδρεύω εγώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν σας εμπιστεύομαι!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είστε υποχρεωμένη να με εμπιστευτείτε. Τι να κάνουμε; Αφού με εμπιστεύονται όλοι οι άλλοι.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Παπαδημούλη.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα ήθελα να συμβάλω. Δεν είναι δυνατόν να αποφασίσουμε με ψηφοφορία ότι καταργούμε τη δυνατότητα ενός εκ των εισηγητών να κάνει δευτερολογία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτό το καταλαβαίνω αλλά επειδή έγινε κουβέντα πιο μπροστά…</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Η πρότασή μου είναι η εξής: Επειδή πρέπει να διασφαλίσουμε τη μείζονα δυνατή συνεννόηση και να μην παραβιάσουμε και τον Κανονισμό, αν κάποιος εκ των εισηγητών -και η κ. Κωνσταντοπούλου, για να είμαστε δίκαιοι, το είχε πει εκ των προτέρων, τελειώνοντας την πρωτολογία της- θέλει χρόνο για δευτερολογία, αυτήν τη στιγμή νομίζω ότι πρέπει να προχωρήσουμε και να της δοθεί. 
Εγώ, ως Κοινοβουλευτικός Εκπρόσωπος του ΣΥΡΙΖΑ μετά από διαβούλευση με τους Κοινοβουλευτικούς Εκπροσώπους των άλλων κομμάτων, αποδέχομαι την πρόταση να μιλήσουμε αύριο και πιστεύω ότι αυτό μαζί και με τον εκτεταμένο χρόνο των εισηγητών, καλύπτει το θέμα. Αλλά να μιλήσει η κ. Κωνσταντοπούλου και να προχωρήσουμε.
(Θόρυβος-διαμαρτυρίες στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Καπερνάρο, παρακαλώ, επειδή θέλετε να κάνετε μία τοποθέτηση, μην απομακρύνεστε, αν θέλετε, γιατί μόλις τελειώσω την πρόταση που κάνω θα σας δώσω το λόγο, όπως το είχατε ζητήσει προηγουμένως.
Λοιπόν, κύριοι συνάδελφοι, όλοι συμφωνούμε. Δεν συμφωνεί η κυρία συνάδελφος. Θα της δώσω το λόγο αλλά αύριο, αγαπητή συνάδελφε, στην επί των άρθρων συζήτηση, εκ των πραγμάτων θα δείτε τους άλλους συναδέλφους να μιλάνε περισσότερο χρόνο, διότι τώρα στερούνται, απεμπολούν το δικαίωμα της δευτερολογίας προς χάριν ευρύτερης…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Απόφασή τους είναι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, έχετε το λόγο για επτά λεπτά και παρακαλώ επειδή είναι μόνο για επτά λεπτά, να μιλήσετε από τη θέση σας, αν έχετε την καλοσύνη. Λέει ο Κανονισμός ότι από επτά λεπτά και πάνω ανεβαίνουμε στο Βήμα.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θα μου δώσετε τώρα το λόγο γιατί θέλω να μιλήσω για το προηγούμενο θέμα;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ναι, ο κ. Καπερνάρος έχει το λόγο για ένα λεπτό.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ακούστε, κύριε Πρόεδρε, εκτός από το να καταχωρηθούν στα Πρακτικά τα ονόματα των Υπουργών, υποβάλλουμε αίτημα να καταχωρηθεί ποιοι είναι αυτοί που ψήφισαν και ενέκριναν τη μετάβαση του κ. Παπανδρέου. 
Ανοίγω μια παρένθεση τώρα. Εδώ δεν έχουμε το θέμα της υποβάθμισης του Κοινοβουλίου; Με αυτό το θέμα έχει γίνει υποβάθμιση στο Κοινοβούλιο, μόνο αυτό λέω, γι’ αυτόν τον κύριο με τις άδειες που του εγκρίνετε να επισκέπτεται αναιτιολογήτως όλο τον κόσμο, χωρίς αιτιολόγηση της απουσίας. Τόσο πολύ έχει ευτελιστεί το θέμα του «έτσι γουστάρω, όποτε γουστάρω, εγκρίνετε σιωπηλώς και πάω όπου γουστάρω»;
Θέλω, λοιπόν, να καταχωρηθούν τα ονόματα των εγκρινόντων τη μετάβαση αυτή του κ. Παπανδρέου. Εγώ προσωπικά λέω «Όχι, δεν εγκρίνω».</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ! Δεν ετέθη θέμα ονομαστικής ψηφοφορίας. Η απόφαση είναι κατά πλειοψηφία και σύμφωνα…</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θέτω θέμα τώρα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, όχι. Δεν σας διέκοψα. Δεκαπέντε υπογραφές χρειάζονται για ονομαστική ψηφοφορία. Φέρτε μου τες. 
Σας παρακαλώ! Ισχύει η αρχή της δεδηλωμένης. Έληξε το θέμα. Εγκρίθηκε, λοιπόν, κατά πλειοψηφία η ζητηθείσα άδεια.
Εν τω μεταξύ όμως να σας ανακοινώσω τα ονόματα των Υπουργών που λέγαμε προηγουμένως. Απ’ ό,τι βλέπω, είναι για τον κ. Σαχινίδη και τον κ. Ζανιά, με τον τίτλο «Σαχινίδης και Ζανιάς «χάρισαν» εκατομμύρια σε εταιρεία…» και τα σχετικά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Διαβάστέ το μας όλο, κύριε Πρόεδρε.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ο Υπουργός Παιδείας;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ένας είναι ο Υπουργός Παιδείας. Πολλοί είναι; Εξ όσων γνωρίζω είναι ο κ. Αρβανιτόπουλος. «Για τον Υπουργό Παιδείας» είπα στην ανακοίνωση που έκανα προηγουμένως, δεν είπα για «διατελέσαντα Υπουργό Παιδείας».</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μας το διαβάζετε;
Κύριε Πρόεδρε, αυτό που κάνετε αυτήν τη στιγμή επέχει τη θέση της ενημέρωσης της Βουλής για ποινική δικογραφία κατά Υπουργού -εν προκειμένω νυν Υπουργού και δύο πρώην Υπουργών, εκ των οποίων ο ένας είναι Βουλευτής και ο άλλος Πρόεδρος της Ένωσης Ελληνικών Τραπεζών- και είναι η εγγυητική λειτουργία της Βουλής, η οποία θα πρέπει να αποφασίσει αν θα ενεργοποιηθεί ο νόμος «περί ευθύνης Υπουργών». 
Αντιπαρέρχομαι το γεγονός ότι προσπαθήσατε να αποκρύψετε τα ονόματα των Υπουργών. Λέτε ότι σας δόθηκε ένα έγγραφο. Θα θέλαμε να ξέρουμε ποιος το κατήρτισε το έγγραφο αυτό που εσείς διαβάσατε, διότι δεν είναι ένα αόρατο χέρι που αποφασίζει να αποκρύπτονται από τη Βουλή οι Υπουργοί για τους οποίους αυτήν τη στιγμή τίθεται θέμα να ελεγχθούν ποινικά. Διότι αυτές οι δικογραφίες διαβιβάζονται από τον αρμόδιο εισαγγελέα.
Δεύτερον, είναι ατυχές το ότι αυτές οι ανακοινώσεις γίνονται στις δώδεκα και μισή το βράδυ. Καμμιά φορά έχουν γίνει και στις 2 το βράδυ σε άδεια έδρανα. 
Το δυστύχημα, το χειρότερο όλων είναι ότι οι δικογραφίες αυτές -και αυτό το λέω για να το μάθουν οι πολίτες- δεν δίνονται στους Βουλευτές. Έχουμε ζητήσει τη δικογραφία για το μνημόνιο, που έχει διαβιβαστεί από τους εισαγγελείς, τους οποίους καταργήσατε εν συνεχεία, τον κ. Πεπόνη και τον κ. Μουζακίτη. Έχει διαβιβαστεί η δικογραφία για το μνημόνιο στις 5 Σεπτεμβρίου του 2012, έχουμε κατ’ επανάληψη υποβάλει αίτημα να λάβουμε αντίγραφά της και δεν έχουμε λάβει αντίγραφά της. Αυτά τα λέω για να γνωρίζουν οι πολίτες.
Αυτό που μόλις κάνατε είναι μία κορυφαία πράξη στο πλαίσιο του άρθρου 86 του Συντάγματος και είδαμε με ποιον τρόπο το κάνατε. Αποκρύπτοντας τα ονόματα -και χρειάστηκε να διαμαρτυρηθούμε, διότι δεν είναι τυχαία τα ονόματα, αφού ο κ. Ζανιάς είναι ο Πρόεδρος της Ένωσης Ελληνικών Τραπεζών σήμερα, για να είμαστε εξηγημένοι- και εν συνεχεία, διαβάζοντας διαγωνίως και μασώντας -αν θέλετε- τα λόγια σας στη μισή ανάγνωση. 
Ποια είναι αυτή η δικογραφία και πότε θα την πάρουμε; Εγώ έχω να πω ότι κατελήφθητε για άλλη μια φορά «κλέπτοντας οπώρας». 
Το απευθύνω αυτό και σ’ αυτούς που μεθόδευσαν αυτήν τη διαδικασία και στον κύριο Υπουργό, που γνωρίζει ότι περί του e-mail της τρόικας έγινε λόγος τη Δευτέρα, κύριε Υπουργέ, κι όχι την Τρίτη, από τον κ. Τσούκαλη. Εσείς είπατε «γνωρίζω το e-mail του κ. Κοντολαίμη». Δεσμευθήκατε να απαντήσετε την Τρίτη. Ο κ. Τσούκαλης σας είπε ότι θα περιμένει την απάντησή σας και την Τρίτη ο κ. Τσούκαλης έφυγε από την επιτροπή λέγοντας «δεν μπορώ να παραμείνω γιατί είμαι Κοινοβουλευτικός Εκπρόσωπος». Όταν του είπα να μιλήσει στη θέση μου, τότε είπε «δεν είμαι έτοιμος». Για το e-mail  αυτό δεν έγινε καμμία αναφορά.
Αν θέλετε να πείτε ότι το είχαν οι πρόεδροι των δικηγορικών συλλόγων και αναφέρεστε σε φάκελο του Δικηγορικού Συλλόγου της Αθήνας, που Πρόεδρός του είναι ο κ. Γιάννης Αδαμόπουλος, πρώην Συνήγορος του Καταναλωτή, στέλεχος της Νέας Δημοκρατίας,….</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Της Θεσσαλονίκης.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και της Θεσσαλονίκης είναι ο κ. Βαλεργάκης. Γνωρίζουμε ποιοι είναι. Πρέπει να απαντήσουν αν το είχαν από εσάς ατύπως.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, μη διακόπτετε την κ. Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν με πειράζει εμένα να διακόπτομαι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πειράζει το Προεδρείο. Δεν χρειάζονται οι διακοπές.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Καλώς. Εμείς είμαστε υπέρ του διαλόγου.
Εάν, λοιπόν, το είχαν ατύπως και το έκρυψαν από τους δικηγόρους τους οποίους εκπροσωπούν, αυτό είναι ευθύνη τους. Εάν το είχαν και επισήμως, όπως τώρα λέτε εσείς και το έκρυψαν από τους δικηγόρους τους οποίους εκπροσωπούν και δεν είπαν ούτε μία λέξη στη Βουλή, αυτό είναι επίσης ευθύνη τους. Οι δικηγόροι πρέπει να μάθουν ποιος αντιποιείται την εκπροσώπησή τους και ποιος προσποιείται ότι αντιλέγει, ενώ κάτω από το τραπέζι και πίσω από την πόρτα τα βρίσκει, για να είμαστε πολύ σαφείς.
Η ρύθμιση για τους ειδικούς συμβούλους, επίσης είναι μία ρύθμιση στην οποία κατελήφθητε «κλέπτων οπώρας», διότι σας θυμίζω ότι είπατε ότι την ζήτησαν μέλη της επιτροπής και σας διέκοψα ρωτώντας ποιος τη ζήτησε από την επιτροπή, γιατί είναι ξεκάθαρα «φωτογραφική» και προνομιακή η ρύθμιση για τους ειδικούς συμβούλους Υπουργών και απαντήσατε «α, τελικά την είπαν στον κύριο γενικό και μου τη διαβίβασε». 
Η επίκληση, κύριε Υπουργέ, των μνημονίων ως νόμων που αποτελούν πρωτοβουλία της Κυβέρνησης, θα μου επιτρέψετε να σας πω ότι είναι πολύ ατυχής. 
Είπατε για το ν. 4046/2012. Είναι το δεύτερο μνημόνιο, ψηφίστηκε 12 Φλεβάρη του 2012. Επειδή ήμουν από αυτούς που «έτρωγαν» χημικά έξω, διαδηλώνοντας για δημοκρατία στη χώρα μας, πρέπει να σας πω ότι δεν πρέπει να το επικαλείστε ως πρωτοβουλία της Κυβέρνησης και νόμο του κράτους. 
Ο ν. 4093 τον οποίο επικαλεσθήκατε, είναι ο νόμος που ψηφίστηκε στις 7 Νοεμβρίου του 2012 -είναι οκτακόσιες σελίδες- με ένα άρθρο. Η κ. Τζάκρη είχε πει κατά τη συζήτηση αυτού «ψηφίζω με το πιστόλι στον κρόταφο», κι ήταν η μία από τους εκατόν πενήντα τρεις Βουλευτές. 
Αυτοί είναι οι νόμοι του κράτους οι οποίοι στοιχειοθετούν πρωτοβουλία της Κυβέρνησης; Το φόβητρο τότε της τρόικας και των δανειστών που σας πιέζουν και τους οποίους αντιμάχεστε πού είναι; 
Όσο για το ν. 4111/2013 είναι αυτή η κατάπτυστη πράξη νομοθετικού περιεχομένου, με την οποία εισήχθη στο ν. 4093 ό,τι δεν προλάβατε να βάλετε και λέτε ότι είναι «για την καλύτερη νομοθέτηση». 
Σε ένα λεπτό που μου απομένει, θα σας απαντήσω σε αυτό που ρωτήσατε, σε ποιους Έλληνες αξιωματούχους απευθύνεται το e-mail του κ. Κοντολαίμη. Νόμιζα ότι γνωρίζατε, γιατί σας τα είπα και στην επιτροπή και δεν είναι –νομίζω- σωστό να ρωτάτε ρητορικά. Απευθύνεται στον κ. Δημήτρη Βαρτζόπουλο, το γενικό συντονιστή της Κυβέρνησης, αυτόν που θεσμοθέτησε ο κ. Μανιτάκης με πενταετή θητεία και υπερυπουργικές εξουσίες.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν είναι αξιωματούχος.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είναι αξιωματούχος; 
Απευθύνεται, επίσης, στην κ. Χριστίνα Παπακωνσταντίνου, Γενική Γραμματέα Δημοσιονομικής Πολιτικής του Υπουργείου Οικονομικών. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κάποιες φιλοκυβερνητικές ιστοσελίδες αναφέρονται σε αυτήν ως «αμαζόνα του κ. Στουρνάρα», η οποία είναι ένας μικρός Υπουργός Οικονομικών.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν είναι Υπουργός.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Απευθύνεται στην κ. Μένα Κλαουδάτου. Η κ. Μένα Κλαουδάτου είναι στην Υπηρεσία Σχεδιασμού και Παρακολούθησης της Εφαρμογής των Προγραμμάτων Οικονομικής Προσαρμογής του Υπουργείου Οικονομικών και είναι και αυτή αποδέκτης του συγκεκριμένου e-mail. 
Απευθύνεται, βεβαίως και στην κ. Ελένη Κεφαλή, που είναι παρούσα, η οποία είναι η συνεργάτης του Γενικού Γραμματέως του Υπουργείου Δικαιοσύνης, Διαφάνειας και Ανθρωπίνων Δικαιωμάτων, δηλαδή του κ. Νικόλαου Κανελλόπουλου. 
Μην προσποιείστε ότι δεν γνωρίζετε σε ποιους απευθύνεται και πρέπει να μας πείτε και ποιος είναι ο ρόλος των προσώπων αυτών και για ποιο λόγο τα πρόσωπα αυτά είναι αντεπιστέλλοντες της τρόικας επί του ζητήματος του Κώδικα περί Δικηγόρων. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Κλείνω, κύριε Πρόεδρε και αν θέλετε, ας μην το κάνω υπό την υπόκρουση του κώδωνα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, παρήλθε ο χρόνος.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Συντομεύω. 
Θέλω να πω ότι κάποια στιγμή πρέπει να τοποθετηθείτε με ειλικρίνεια. Η κ. Παπακώστα, μίλησε κατά της κατάργησης της εγγύησης της παράστασης δικηγόρου στα συμβόλαια. Ο κ. Κουτσογιαννακόπουλος, μίλησε υπέρ και είπε ότι είναι νταβατζηλίκι. 
Πρέπει να συνεννοηθείτε οι Βουλευτές της Νέας Δημοκρατίας για το πώς τοποθετείστε. 
Εκείνο, όμως, που είναι το μείζον ερώτημα τελικά είναι. Τον αντισυμβαλλόμενο της τράπεζας, αυτόν που θα κυνηγούν οι τράπεζες για τα συμβόλαια, για τα «κόκκινα» δάνεια επί ακινήτων, τον προστατεύετε όταν του καταργείτε την εγγύηση της δικηγορικής παράστασης ή τον εγκαταλείπετε σε εκείνα τα δικηγορικά γραφεία, στα οποία έγινε αναφορά, που κατατρέχουν και κυνηγούν εκείνους που βρίσκονται σε πλήρες αδιέξοδο σήμερα;
Κλείνω λέγοντας ότι είναι πραγματικά λυπηρό το ότι προχωράει αυτή η συζήτηση παρ’ όλα όσα έχουν εν τω μεταξύ καταγραφεί και αποδειχθεί. Η δική μας παρουσία στην Αίθουσα και η δική μας παραμονή και συμμετοχή στη διαδικασία, επ’ ουδενί δεν μπορεί να ερμηνευθεί ως αποδοχή της διαδικασίας ως έγκυρης. Αυτό το λέω για να είμαστε απολύτως ξεκάθαροι και αναμένουμε πάντα –τις αναμένουμε και από εσάς, κύριε Υπουργέ- τις δέουσες απαντήσεις και εξηγήσεις, όπως επίσης αναμένουμε και από εσάς -είναι, περίπου, η όγδοη φορά που σας τη ζητάω- την υπόλοιπη αλληλογραφία του Υπουργείου με την τρόικα για να δούμε τι είναι αυτά που διεκδικήσατε και τι είναι αυτά τα οποία πετύχατε.
Τέλος, κύριε Πρόεδρε, θα ήθελα για μισό λεπτό να αναφερθώ στο ζήτημα που προέκυψε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι τώρα, κυρία Κωνσταντοπούλου. Τοποθετηθείτε αύριο στην κατ’ άρθρον συζήτηση. Ήδη μιλάτε πενήντα λεπτά πάνω από το κανονικό.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αφορά την άδεια που δόθηκε στον κ. Παπανδρέου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν αφορά αυτό την τοποθέτησή σας. Αύριο πείτε ό,τι θέλετε. Σας ευχαριστούμε πολύ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επιτρέψτε μου. Οι Βουλευτές εκτός από δικαιώματα έχουν και καθήκοντα. Ο κ. Παπανδρέου οφείλει να έρχεται και στη Βουλή, όπως έπρεπε να έχει έρθει στην αρμόδια επιτροπή. Αυτά τα καθήκοντα απασχολούν εκείνους οι οποίοι υπερθεματίζουν πάντα μόνο επί των δικαιωμάτων;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ήδη κοντεύετε το διπλάσιο χρόνο. Ευχαριστούμε πολύ.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κανείς από όσους ανέφερε η κ. Κωνσταντοπούλου δεν είναι αξιωματούχος. Όσον αφορά την ουσία του περιεχομένου του e-mail ουδέν!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ, κύριε Υπουργέ.
Κοιτάξτε, για να δείτε ότι καμμιά φορά η κριτική είναι εύκολη αλλά είναι και άδικη. Άκουσα την κ. Κωνσταντοπούλου να λέει ότι συνελήφθην «κλέπτων οπώρας». Άκουσα να λέει ότι θέλησα να αποκρύψω τα ονόματα Υπουργών και τα σχετικά. Θα σας διαβάσω, λοιπόν, ολόκληρο το διαβιβαστικό έγγραφο του εισαγγελέα του Αρείου Πάγου, για να δείτε ότι ομιλεί στην ουσία για διατελέσαντες Υπουργούς χωρίς να αναφέρει ονόματα αλλά πρέπει να μελετηθεί η δικογραφία και αυτός είναι ακριβώς ο σκοπός της ανακοίνωσης.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να μας το διαβάσετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα σας το διαβάσω. Όλα θα τα διαβάσω. Ο σκοπός είναι να λάβουν γνώση οι συνάδελφοι Βουλευτές, να αναζητήσουν τη δικογραφία…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν θα μας τη δώσετε; Τρεις αιτήσεις έχουμε κάνει…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα σας παρακαλώ, τι λέτε τώρα; Μπορείτε να πάρετε να τη διαβάσετε όποτε θέλετε.
Ακούστε, λοιπόν, τι λέει ο κύριος εισαγγελέας του Αρείου Πάγου. Από υπηρεσιακό καθήκον και σύμφωνα με τις διατάξεις των άρθρων τάδε σας διαβιβάζουμε την με αριθμό πρωτοκόλλου τάδε αναφορά του εισαγγελέα Οικονομικού Εγκλήματος και τις συνημμένες σ’ αυτήν με ΑΒΜ ποινικές προκαταρκτικές δικογραφίες που σχηματίσθηκαν. Πρώτον, η μεν πρώτη με αφορμή την με αριθμό πρωτοκόλλου τάδε αναφορά του δικηγόρου Χρήστου Καρολίδη και το συνημμένο σε αυτήν δημοσίευμα της εφημερίδας «ΕΛΕΥΘΕΡΟΣ ΚΟΣΜΟΣ», αριθμός φύλλου της 8-7-2012, με τον τίτλο: «Σαχινίδης και Ζανιάς «χάρισαν» εκατομμύρια σε εταιρεία» (το δημοσίευμα αναφέρεται στην εταιρεία «ΑΦΟΙ ΓΕΩΡΓΙΟΥ Α.Ε.» και β) η δεύτερη με αφορμή το υπ’ αριθμόν τάδε έγγραφο του Αναπληρωτή Υπουργού Οικονομικών Χρήστου Σταϊκούρα με θέμα: «Εξέλιξη της διαδικασίας κατάπτωσης εγγυήσεων στο πλαίσιο της επικύρωσης συμφωνίας πιστωτών, μεταξύ των εταιρειών «ΑΦΟΙ ΓΕΩΡΓΙΟΥ Α.Ε.», «ΩΡΙΩΝ ΑΤΕΒΕ» (Βαφειάδης) και του ελληνικού δημοσίου», χωρίς οποιαδήποτε αξιολόγηση του περιεχομένου των δικογραφιών αυτών, μη ούσης άλλωστε επιτρεπτής μίας τέτοιας ενεργείας. Παρακαλούμε δε για τις τυχόν δικές σας ενέργειες ως προς τις ενδεχόμενες ποινικές ευθύνες των διατελεσάντων Υπουργών Οικονομικών που υπέγραψαν τις αποφάσεις παροχής εγγυήσεων του ελληνικού δημοσίου, προκειμένου να χορηγηθούν τραπεζικά δάνεια στις εταιρείες «ΑΦΟΙ ΓΕΩΡΓΙΟΥ Α.Ε.» και «ΩΡΙΩΝ ΑΤΕΒΕ» και β) τις υπ’ αριθμόν τάδε και τάδε αποφάσεις με τις οποίες υποκαταστάθηκε το ελληνικό δημόσιο στο σύνολο των δικαιωμάτων των πιστωτικών ιδρυμάτων που απορρέουν από τις δανειακές συμβάσεις για τις οποίες παρεσχέθησαν οι εγγυήσεις του ελληνικού δημοσίου και έγιναν αποδεκτά τα σχέδια αναδιοργάνωσης-εξυγίανσης που προτάθηκαν από τις ανωτέρω εταιρείες «ΑΦΟΙ ΓΕΩΡΓΙΟΥ» κ.λπ..
Αυτό είναι το διαβιβαστικό. Από αυτό εδώ δεν βγαίνει κατά ποίων Υπουργών στρέφεται η δικογραφία.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αντίγραφα θα μας δώσετε;</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ανακοινώθηκε και μπορείτε αύριο το πρωί να πάτε στην αρμόδια διεύθυνση της Βουλής, να δείτε τις δικογραφίες, να τις αναγνώσετε και να βγάλετε τα συμπεράσματά σας. Εγώ κακώς ανέφερα και δύο ονόματα πρώην Υπουργών, διότι δεν προκύπτει από εδώ ότι υπάρχουν οποιεσδήποτε ενδείξεις εναντίον τους. Κάκιστα το είπα. Και ζητώ συγγνώμη από τους κυρίους, οι οποίοι μπορεί να με ακούν αυτήν τη στιγμή. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Κώδικας Δικηγόρων». 
Ερωτάται το Τμήμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κώδικας Δικηγόρων» έγινε δεκτό επί της αρχής κατά πλειοψηφία. 
Και διευκρινίζω ότι ακούστηκε το «Ναι» από τους Βουλευτές της Νέας Δημοκρατίας, του Πανελλήνιου Σοσιαλιστικού Κινήματος και της ΔΗΜΑΡ.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Όχι τόσο δυνατά πάντως!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Εντάξει, εγώ πάντως το άκουσα. Το άκουσαν κι αυτοί που μας ακούνε εκτός Αιθούσης. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Τμήματος και ώρα 0.38΄ λύεται η συνεδρίαση για σήμερα ημέρα Τετάρτη 18 Σεπτεμβρίου 2013 και ώρα 10.00΄, με αντικείμενο εργασιών του Τμήματος, νομοθετική εργασία: συνέχιση της συζήτησης επί των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κώδικας Δικηγόρων».
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
</body></html>