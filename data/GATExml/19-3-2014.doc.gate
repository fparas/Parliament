<html><head><meta name="cp:revision" content="2"><meta name="date" content="2014-04-01T07:11:00Z"><meta name="Company" content="OTS"><meta name="meta:word-count" content="47869"><meta name="dc:creator" content="Production"><meta name="extended-properties:Company" content="OTS"><meta name="Word-Count" content="47869"><meta name="dcterms:created" content="2014-04-01T07:11:00Z"><meta name="dcterms:modified" content="2014-04-01T07:11:00Z"><meta name="Last-Modified" content="2014-04-01T07:11:00Z"><meta name="Last-Save-Date" content="2014-04-01T07:11:00Z"><meta name="meta:character-count" content="258497"><meta name="Template" content="Normal"><meta name="meta:save-date" content="2014-04-01T07:11:00Z"><meta name="Application-Name" content="Microsoft Office Word"><meta name="modified" content="2014-04-01T07:11:00Z"><meta name="Edit-Time" content="1200000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2014-04-01T07:11:00Z"><meta name="meta:last-author" content="ch.mparka"><meta name="Creation-Date" content="2014-04-01T07:11:00Z"><meta name="xmpTPg:NPages" content="251"><meta name="resourceName" content="19-3-2014.doc"><meta name="Last-Author" content="ch.mparka"><meta name="Character Count" content="258497"><meta name="Page-Count" content="251"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="251"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>251
Συνεδρίαση 19-03-2014		
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΡΙ΄
Τετάρτη 19 Μαρτίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 1ο Γενικό Λύκειο Αργυρούπολης, το 55ο Δημοτικό Σχολείο Αθηνών, το Γυμνάσιο Σκάλας Λακωνίας και το Γυμνάσιο Αρμενίου Λάρισας, σελ. 
3. Επί διαδικαστικού θέματος, σελ. 
4. Ειδική Ημερήσια Διάταξη:
Αιτήσεις Άρσης Ασυλίας Βουλευτών: Συζήτηση και λήψη απόφασης σύμφωνα με τα άρθρα 62 του Συντάγματος και 83 του Κανονισμού της Βουλής για τις αιτήσεις άρσης ασυλίας των Βουλευτών κ.κ. Φωτεινής Αραμπατζή, Παρασκευά Κουκουλόπουλου, Κωνσταντίνου Μουσουρούλη, Γερασίμου Γιακουμάτου και Χρήστου Κέλλα, σελ. 
5. Επιστολικές ψήφοι επί της Ειδικής Ημερήσιας Διάταξης, σελ. 
6. Αναφορά στο &quot;πρωτογενές πλεόνασμα&quot;, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Πέμπτης 20 Μαρτίου 2014, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί των άρθρων και των τροπολογιών του σχεδίου νόμου του Υπουργείου Εσωτερικών: &quot;Κώδικας Μετανάστευσης και Κοινωνικής Ένταξης&quot;, σελ. 
ΠΡΟΕΔΡΕΥΟΝΤΕΣ
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΟΜΙΛΗΤΕΣ

Α. Επί διαδικαστικού θέματος:
ΒΟΡΙΔΗΣ Μ. , σελ.
ΓΡΗΓΟΡΑΚΟΣ Λ. , σελ.
ΚΑΚΛΑΜΑΝΗΣ Α. , σελ.
ΚΑΚΛΑΜΑΝΗΣ Ν. , σελ.
ΚΑΛΑΝΤΖΗΣ Γ. , σελ.
ΚΑΝΕΛΛΟΠΟΥΛΟΥ Μ. , σελ.
ΚΑΤΡΙΒΑΝΟΥ Β. , σελ.
ΚΟΛΛΙΑΣ Κ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΙΚ Τ. , σελ.
ΚΟΥΚΟΥΛΟΠΟΥΛΟΣ Π. , σελ.
ΛΑΦΑΖΑΝΗΣ Π. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΠΟΥΡΑΣ Α. , σελ.
ΠΑΠΑΔΗΜΟΥΛΗΣ Δ. , σελ.
ΤΡΙΑΝΤΑΦΥΛΛΟΣ Κ. , σελ.

Β. Επί των αιτήσεων άρσης ασυλίας Βουλευτών:
ΑΡΑΜΠΑΤΖΗ Φ. , σελ.
ΒΟΡΙΔΗΣ Μ. , σελ.
ΓΙΑΚΟΥΜΑΤΟΣ Γ. , σελ.
ΜΟΥΣΟΥΡΟΥΛΗΣ Κ. , σελ.

Γ. Επί της αναφοράς στο &quot;πρωτογενές πλεόνασμα&quot;:
ΒΟΡΙΔΗΣ Μ. , σελ.
ΓΙΟΒΑΝΟΠΟΥΛΟΣ Κ. , σελ.
ΚΑΚΛΑΜΑΝΗΣ Α. , σελ.
ΚΑΚΛΑΜΑΝΗΣ Ν. , σελ.
ΚΟΥΚΟΥΛΟΠΟΥΛΟΣ Π. , σελ.
ΛΑΦΑΖΑΝΗΣ Π. , σελ.
ΜΑΤΘΑΙΟΠΟΥΛΟΣ Α. , σελ.
ΠΑΠΑΔΗΜΟΥΛΗΣ Δ. , σελ.
ΠΑΦΙΛΗΣ Α. , σελ.
ΤΣΟΥΚΑΛΗΣ Ν. , σελ.

Δ. Επί του σχεδίου νόμου του Υπουργείου Εσωτερικών:
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΓΙΑΚΟΥΜΑΤΟΣ Γ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΛΕΖΟΣ Ε. , σελ.
ΓΡΗΓΟΡΑΚΟΣ Λ. , σελ.
ΚΑΚΛΑΜΑΝΗΣ Α. , σελ.
ΚΑΚΛΑΜΑΝΗΣ Ν. , σελ.
ΚΑΤΡΙΒΑΝΟΥ Β. , σελ.
ΚΕΓΚΕΡΟΓΛΟΥ Β. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΚΟΥΤΣΗΣ Δ. , σελ.
ΛΑΦΑΖΑΝΗΣ Π. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΑΤΘΑΙΟΠΟΥΛΟΣ Α. , σελ.
ΜΙΧΕΛΑΚΗΣ Ι. , σελ.
ΠΑΝΟΥΣΗΣ Ι. , σελ.
ΠΑΠΑΔΗΜΟΥΛΗΣ Δ. , σελ.
ΠΑΦΙΛΗΣ Α. , σελ.
ΣΕΝΕΤΑΚΗΣ Μ. , σελ.
ΣΟΛΔΑΤΟΣ Θ. , σελ.
ΣΤΡΑΤΟΥΛΗΣ Δ. , σελ.
ΤΡΙΑΝΤΑΦΥΛΛΟΣ Κ. , σελ.
ΤΣΟΥΚΑΛΗΣ Ν. , σελ.
ΧΑΛΒΑΤΖΗΣ Σ. , σελ.
ΧΡΥΣΟΒΕΛΩΝΗ Μ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΡΙ΄
Τετάρτη 19 Μαρτίου 2014
Αθήνα, σήμερα στις 19 Μαρτίου 2014, ημέρα Τετάρτη και ώρα 10.20΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ.
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>EΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 18-3-2014 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΘ΄ συνεδριάσεώς του, της Τρίτης 18 Μαρτίου 2014, σε ό,τι αφορά στην ψήφιση στο σύνολο του σχεδίου νόμου: «Διοικητικές Απλουστεύσεις-Καταργήσεις, Συγχωνεύσεις Νομικών Προσώπων και Υπηρεσιών του Δημοσίου Τομέα – Τροποποίηση Διατάξεων του π.δ. 318/1992 (Α΄ 161) και λοιπές ρυθμίσεις»)
Έχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 20 Μαρτίου 2014.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 688/17-3-2014 επίκαιρη ερώτηση του Βουλευτή Αρκαδίας της Νέας Δημοκρατίας κ. Ανδρέα Λυκουρέντζου προς τους Υπουργούς Υποδομών, Μεταφορών και Δικτύων και Περιβάλλοντος, Ενέργειας και Κλιματικής Αλλαγής, σχετικά με την κατασκευή της «Εθνικής οδού Βυτίνας – Αρχαίας Ολυμπίας και της παράκαμψης Λαγκαδίων».
2. Η με αριθμό 690/17-3-2014 επίκαιρη ερώτηση της Βουλευτού Κοζάνης του Συνασπισμού Ριζοσπαστικής Αριστεράς κ. Ευγενίας Ουζουνίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα προβλήματα που απασχολούν τους ασφαλισμένους του Ενιαίου Ταμείου Ανεξάρτητα Απασχολουμένων (ΕΤΑΑ).
3. Η με αριθμό 696/17-3-2014 επίκαιρη ερώτηση του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τους Υπουργούς Παιδείας και Θρησκευμάτων και Διοικητικής Μεταρρύθμισης και Ηλεκτρονικής Διακυβέρνησης σχετικά με τη δέσμευση της Κυβέρνησης για τη μεταφορά των σε διαθεσιμότητα εντασσόμενων εκπαιδευτικών σε άλλες δομές του Υπουργείου Παιδείας και Θρησκευμάτων και του Υπουργείου Υγείας.
4. Η με αριθμό 692/17-3-2014 επίκαιρη ερώτηση της Βουλευτού Β΄ Θεσσαλονίκης των Ανεξάρτητων Ελλήνων κ. Σταυρούλας Ξουλίδου προς τον Υπουργό Παιδείας και Θρησκευμάτων, σχετικά με τη διαθεσιμότητα των εκπαιδευτικών. 
5. Η με αριθμό 694/17-3-2014 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τους Υπουργούς Υποδομών, Μεταφορών και Δικτύων και Ανάπτυξης και Ανταγωνιστικότητας, σχετικά με τη χρηματοδότηση του εμπορικού τμήματος του λιμανιού της Πάτρας.
6. Η με αριθμό 697/17-3-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη διασφάλιση του δικαιώματος στη συνδικαλιστική δράση των εργαζομένων στην πολυεθνική «COCA COLA».
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
 1. Η με αριθμό 689/17-3-2014 επίκαιρη ερώτηση της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τον Υπουργό Ανάπτυξης και Ανταγωνιστικότητας, σχετικά με την προώθηση της ανταγωνιστικότητας του ελληνικού ελαιολάδου και των μέτρων που θα ληφθούν για την προστασία του από την πρόταση του ΟΟΣΑ για πρόσμειξή του με άλλα φυτικά έλαια. 
2. Η με αριθμό 691/17-3-2014 επίκαιρη ερώτηση του Βουλευτή Δράμας του Συνασπισμού Ριζοσπαστικής Αριστεράς κ. Χρήστου Καραγιαννίδη προς τον Υπουργό Υγείας, σχετικά με την υποστελέχωση του ΕΚΑΒ Δράμας.
3. Η με αριθμό 693/17-3-2014 επίκαιρη ερώτηση του Βουλευτή Β΄ Αθηνών των Ανεξάρτητων Ελλήνων κ. Βασίλειου Καπερνάρου προς τους Υπουργούς Υγείας και Ανάπτυξης και Ανταγωνιστικότητας, σχετικά με τα μη υποχρεωτικώς συνταγογραφούμενα φάρμακα (ΜΥΣΥΦΑ). 
4. Η με αριθμό 695/17-3-2014 επίκαιρη ερώτηση της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την καθυστέρηση της ψήφισης του αντιρατσιστικού νόμου.
5. Η με αριθμό 698/17-3-2014 επίκαιρη ερώτηση της Βουλευτού Β΄ Πειραιώς του Κομμουνιστικού Κόμματος Ελλάδας κ. Διαμάντως Μανωλάκου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την απαγόρευση της καλλιέργειας και της παραγωγής Γενετικά Τροποποιημένων Οργανισμών (ΓΤΟ). 
Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων, των τροπολογιών και του συνόλου του σχεδίου νόμου του Υπουργείου Εσωτερικών: «Κώδικας Μετανάστευσης και Κοινωνικής Ένταξης».
Τον λόγο έχει η εισηγήτρια του ΣΥΡΙΖΑ κ. Κατριβάνου.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Ευχαριστώ πολύ, κύριε Πρόεδρε. Θα ήθελα την ανοχή σας ως προς τον χρόνο, γιατί είναι πολλά τα άρθρα.
Κύριε Υπουργέ, να πούμε αρχικά ότι εμείς είπαμε πως καλωσορίζουμε τη λογική του νομοσχεδίου, με την έννοια ότι είναι μία ρεαλιστική διαχείριση της πραγματικότητας και σας το είπαμε και στις επιτροπές. Όμως, με κάθε νομοτεχνική βελτίωση και τροπολογία που φέρνετε, ροκανίζετε αυτή τη λογική, δηλαδή ροκανίζετε τη λογική της ένταξης, την οποία προβάλλετε. Αποφασίστε: Προς ποια κατεύθυνση θέλετε να πάτε; Να υποστηρίξετε την κοινωνική ένταξη ή να διευρύνετε το κοινωνικό περιθώριο; Και θα μιλήσω συγκεκριμένα.
Φέρατε μία εκπρόθεσμη τροπολογία, με την οποία βάζετε εμπόδια στην κοινωνική ένταξη για την ιθαγένεια. Εισάγετε διάταξη σύμφωνα με την οποία οι αλλοδαποί που έχουν καταδικαστεί σε μία ποινή με αναστολή και οι οποίοι τήρησαν τους όρους της αναστολής τους, αποκλείονται από την ιθαγένεια.
Ο Ποινικός Κώδικας ορίζει ότι αν η αναστολή δεν αρθεί, η ποινή που είχε ανασταλεί είναι σαν να μην έχει επιβληθεί και μάλιστα, μετά από ένα ορισμένο χρονικό διάστημα τα δελτία των ποινικών μητρώων καταστρέφονται και αποκλείεται οποιαδήποτε χρήση τους. 
Εσείς για τους αλλοδαπούς κάνετε κάτι διαφορετικό; Δημιουργούμε άλλον Κώδικα Ποινικής Δικονομίας; Δηλαδή τι θα κάνουμε; Θα κρατάμε τα αρχεία των ανθρώπων αυτών για πάντα και θα τους απαγορεύουμε την ιθαγένεια;
Εμείς λέμε ότι το βασικό μας πρόβλημα με το νομοσχέδιο είναι ότι χρησιμοποιεί την άδεια τού επί μακρόν διαμένοντος για ενήλικες και για παιδιά δεύτερης γενιάς, ουσιαστικά παρακάμπτοντας δύο καυτά θέματα, που θα έπρεπε να φέρει ένα νομοσχέδιο για το μεταναστευτικό. 
Το ένα θέμα είναι η νομική τακτοποίηση των ανθρώπων που έχουν δεσμούς με τη χώρα, που δουλεύουν και που τα παιδιά τους γεννήθηκαν εδώ και αυτοί οι άνθρωποι είναι κομμάτι της κοινωνίας μας. Το δεύτερο είναι ότι χρησιμοποιείτε το Δίκαιο Καταστάσεως Αλλοδαπών και Μετανάστευσης, για να τακτοποιήσετε τα παιδιά της δεύτερης γενιάς, δηλαδή δικά μας παιδιά, παιδιά που έχουν γεννηθεί, που έχουν μεγαλώσει, που έχουν πάει σχολείο εδώ και που θα έπρεπε να έχουν πάρει ιθαγένεια. Αυτά είναι τα βασικά προβλήματα που έχει το νομοσχέδιο. 
Γι’ αυτό κι εμείς κατ’ αρχήν λέμε ότι καταθέτουμε τροπολογία για την ιθαγένεια, παρ’ όλο που εσείς υπόσχεστε ότι θα τη φέρετε. Είναι ένα πάρα πολύ σοβαρό ζήτημα. Έχετε «παγώσει» το νόμο και τα παιδιά είναι «στον αέρα».
Καταθέτουμε, λοιπόν, τροπολογία, που δεν είναι ο νόμος που θα φέρναμε εμείς, αλλά είναι αυτή τη στιγμή, στην προκειμένη συγκυρία και στο πλαίσιο της απόφασης του Συμβουλίου Επικρατείας. Λέμε, να αποκτά την ελληνική ιθαγένεια από τη γέννησή του το παιδί που γεννιέται από γονείς, που για επτά χρόνια διαμένουν μόνιμα και νόμιμα στην Ελλάδα. Αντίστοιχα, να αποκτά την ελληνική ιθαγένεια από τη γέννησή του το παιδί πρόσφυγα ή ανιθαγενούς που διαμένει επί τρία χρόνια στην Ελλάδα, καθώς και το παιδί τού επί μακρόν διαμένοντος που διαμένει επί πενταετία, δεδομένων των διεθνών και ενωσιακών μας δεσμεύσεων. Να αποκτά την ελληνική ιθαγένεια το παιδί αλλοδαπών, που έχει ολοκληρώσει έξι έτη παρακολούθησης ελληνικού σχολείου στην Ελλάδα και έχει το απολυτήριο της υποχρεωτικής εκπαίδευσης ελληνικού σχολείου στην Ελλάδα ή έχει ολοκληρώσει εννέα έτη και κατοικεί μόνιμα και νόμιμα στη χώρα.Αυτή είναι η πρότασή μας στα πλαίσια που θέτει το Συμβούλιο Επικρατείας αυτήν τη στιγμή.
Θα περάσω στα άρθρα και θα επιμείνω στις πιο προβληματικές διατάξεις για τους μετανάστες, που είναι ενταγμένοι στην ελληνική κοινωνία και για τους οποίους εμείς έχουμε καταθέσει τροπολογίες.
Στο άρθρο 20, άδεια για εξαιρετικούς λόγους, καταθέσαμε τροπολογία. Η ρύθμιση θέτει ως προϋπόθεση την κατοχή θεώρησης εισόδου, τη βίζα που λέμε και μάλιστα, τρία χρόνια πριν. Έτσι, με αυτό τον τρόπο, βγάζετε εκτός την πλειοψηφία του ενδιαφερόμενου πληθυσμού, που κατά κανόνα δεν διαθέτει θεώρηση εισόδου, ενώ αντίθετα είναι ενταγμένος στην ελληνική κοινωνία. Έτσι, αυτή η διάταξη προτείνουμε να απαλειφθεί.
Επιπλέον, η δεκαετής παραμονή που θέτει το άρθρο ως εναλλακτική προϋπόθεση αντί της βίζα είναι υπερβολικά μεγάλη χρονική διάρκεια, γιατί στερεί την ευκαιρία νομικής τακτοποίησης και αποκλείει τους μετανάστες που έχουν δημιουργήσει πολυετείς και σοβαρούς κοινωνικούς και βιοτικούς δεσμούς με τη χώρα και μπορεί να βρίσκονται εδώ από το 2005, που έγινε η τελευταία νομιμοποίηση. Είναι μετανάστες, δηλαδή, που εργάζονται στη χώρα μας, που έχουν αποκτήσει παιδιά, που φοιτούν στα ελληνικά σχολεία, οι οποίοι παραμένουν χρόνια χωρίς καθεστώς. Επίσης, είναι οι αιτούντες άσυλο, που απορρίφθηκαν και αντικειμενικά δεν θα μπορούσαν να έχουν έρθει με βίζα και οι οποίοι έχουν παραμείνει στη χώρα για μακρά χρονικά διαστήματα και έχουν βιώσει τις συνέπειες μιας άδικης διαδικασίας ασύλου. Η διάταξη του άρθρου 19 του νομοσχεδίου δεν τους καλύπτει, αφού αναφέρεται αποκλειστικά σε περιπτώσεις της πρόσφατης νομοθεσίας για το άσυλο και όχι σε περιπτώσεις που εξετάστηκαν με το προηγούμενο άδικο σύστημα ασύλου. Προτείνουμε, λοιπόν, να απαλειφθεί η προηγούμενη δεκαετής παραμονή.
Η νομική τακτοποίηση των μεταναστών που έχουν δημιουργήσει σοβαρούς κοινωνικούς και βιοτικούς δεσμούς είναι δική μας νομική υποχρέωση, αλλά και κοινωνική ανάγκη και έμμεσα το αναγνωρίζετε και εσείς, όχι μόνο με αυτό το νόμο που φέρνετε, αλλά υπάρχει ΚΥΑ που έχει βγει πρόσφατα για έκτακτη νομική τακτοποίηση συνοδών αναπήρων, που η Κυβέρνησή σας υιοθέτησε πριν μερικούς μήνες. Είναι ενδεικτική της ανάγκης της ρύθμισης, αλλά εσείς το κάνετε αποσπασματικά και λειψά.
Η πρόσφατη πρόταση για την προσωρινή νομιμοποίηση και ρύθμιση του εργασιακού καθεστώτος των εργατών γης, που κατατέθηκε ως τροπολογία από Βουλευτές της Κυβέρνησης, είναι και αυτή ενδεικτική του κοινωνικού αδιεξόδου. Η εμπειρία της Μανωλάδας είναι νωπή. Η μόνη ρεαλιστική και επωφελής λύση είναι η νομική τακτοποίηση. Υπενθυμίζουμε το πρόσφατο παράδειγμα της Ιταλίας, που στα τέλη του 2012 προέβη σε διαδικασία νομιμοποίησης, με επωφελούμενους πεντακόσιες χιλιάδες μετανάστες, χωρίς τις προϋποθέσεις που βάζετε.
Είναι απαράδεκτο, δηλαδή, να μην τακτοποιείτε το καθεστώς των μεταναστών που καλύπτουν τις ανάγκες της αγροτικής οικονομίας και της μικροεπιχειρηματικότητας και αντίθετα, στους εργοδότες που εκπροσωπούν ισχυρά συμφέροντα και μεγάλες επιχειρήσεις, να δίνετε τη δυνατότητα να εισάγουν εργατικό δυναμικό χωρίς προϋποθέσεις, στα άρθρα 16 και 17.
Ως προς το άρθρο 139 παράγραφος 12, ανανέωση άδειας διαμονής υπό την προϋπόθεση ύπαρξης βιβλιαρίου υγείας σε ισχύ, ενώ η διάταξη κινείται σε θετική κατεύθυνση, μια κατηγορία μεταναστών που εξέπεσε από τη νομιμότητα λόγω αριθμού ενσήμων, δεν αποκαθίσταται. Αυτό, γιατί θεωρείτε ως εκκρεμή αιτήματα μόνο τα απορριφθέντα κατά τα έτη 2010 έως 2013, εφόσον οι ενδιαφερόμενοι βρίσκονται σε καθεστώς προσωρινής δικαστικής προστασίας.
Όμως, τι γίνεται με αυτούς που δεν είχαν την ενημέρωση ή τα οικονομικά μέσα να αντιδράσουν εμπρόθεσμα και να υποβάλουν αίτηση ακύρωσης και αναστολής; Μένουν εκτός, παρ’ ότι είχαν την ίδια μεταχείριση από τη διοίκηση, αλλά δεν μπόρεσαν να προσφύγουν στη δικαιοσύνη; 
Υιοθετούμε λοιπόν, όπως σας είπαμε και χθες, την άποψη των φορέων και προτείνουμε, με την τροπολογία που έχουμε καταθέσει, να περιληφθούν όλα τα αιτήματα ανανέωσης άδειας διαμονής που υποβλήθηκαν από το 2012 και οι τυχόν απορριπτικές αποφάσεις απλώς να θεωρηθούν ανακληθείσες. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού) 
Ως προς το άρθρο 109 που ρυθμίζει την άδεια διαμονής δεύτερης γενιάς, προτείνουμε, με την τροπολογία μας, η προϋπόθεση της νόμιμης διαμονής των παιδιών, που βάζετε, προκειμένου να τους χορηγηθεί η πενταετής άδεια, να απαλειφθεί. Τα παιδιά, εξ ορισμού, δεν ευθύνονται για το νομικό καθεστώς τους, αφού το καθεστώς τους εξαρτάται από εκείνο των γονέων και των κηδεμόνων τους.
Επίσης, στο ίδιο άρθρο βάζετε όριο να έχουν ολοκληρώσει έξι τάξεις σχολείου πριν τη συμπλήρωση του εικοστού πρώτου έτους της ηλικίας τους. Έτσι, αποκλείετε παιδιά που με κόπο μπόρεσαν να πάνε σχολείο, είτε χρειάστηκε να πάνε σε νυχτερινό είτε χρειάστηκε να εργαστούν και να καθυστερήσουν τις σπουδές τους και ολοκλήρωσαν αργότερα τη φοίτησή τους. Γιατί αποκλείετε αυτά τα παιδιά, αυτούς τους ανθρώπους; Πρέπει να απαλειφθεί, λοιπόν, ο όρος περί ολοκλήρωσης της φοίτησης σε σχολείο στην Ελλάδα στα είκοσι ένα. 
Όσον αφορά την άδεια επί μακρόν διαμένοντος στο άρθρο 90 παράγραφος 1α΄,πρέπει να απαλειφθεί το κριτήριο του εισοδήματος διότι εξαρτά την ένταξη από την περιουσιακή κατάσταση ενός ατόμου. Ένας πλούσιος δεν είναι περισσότερο ενταγμένος από έναν φτωχό. Η προϋπόθεση των επαρκών πόρων που αναφέρει η οδηγία μπορεί να καλυφθεί με το βιβλιάριο υγείας και να συνυπολογίζονται τα επιδόματα ανεργίας. Αφού μια οικογένεια Ελλήνων μπορεί να ζήσει με ένα μισθό και τα επιδόματα ανεργίας, είναι σίγουρο ότι το μπορεί αντίστοιχα και μια οικογένεια μεταναστών.
Στο άρθρο 91 είναι προβληματική, ως προϋπόθεση για τη χορήγηση της άδειας, η απόδειξη της ελληνομάθειας. Είναι ένας όρος που δεν προκύπτει από την οδηγία. Όμως, το βασικότερο είναι ότι αποκλείονται άτομα που είναι ενταγμένα, γιατί και ένας αναλφάβητος μετανάστης που εργάζεται και μιλάει τη γλώσσα, ίσως να μην μπορεί να ανταποκριθεί σε αυτές τις εξετάσεις ελληνομάθειας. Γιατί του ζητάτε δωδεκαετή διαμονή στη χώρα, προκειμένου να αποδείξει την κοινωνική του ένταξη, όταν ο άνθρωπος αυτός μπορεί να είναι ενταγμένος; Πρέπει να απαλειφθεί αυτή η προϋπόθεση. 
Στο άρθρο 71 παράγραφο 1 σχετικά με την οικογενειακή επανένωση, είναι θετική η πρόβλεψη για την οικογενειακή επανένωση με μέλη που ευρίσκονται ήδη στη χώρα. Όμως, η διεύρυνση για το αν πληρούνται τα κριτήρια ενσωμάτωσης των μελών της οικογένειας είναι διάταξη αόριστη και επικίνδυνη για αυθαίρετες κρίσεις. Πρέπει να απαλειφθεί. 
Στο άρθρο 72 παράγραφο 3 πολύ περισσότερο προβληματική είναι η διάταξη περί διερεύνησης, μέσω συνεντεύξεων στα προξενεία, της δυνατότητας ενσωμάτωσης των μελών της οικογένειας. Η οικογενειακή συνένωση είναι δικαίωμα. Τέτοιοι περιορισμοί παραβιάζουν ουσιαστικά την οδηγία. Επιπλέον, ο ρόλος των προξενικών αρχών πρέπει να είναι απλά διεκπεραιωτικός. Με ποιο δικαίωμα θα μπορέσει ένας πρόξενος να κρίνει αν μπορεί να φέρει ένας μετανάστης την οικογένειά του και μάλιστα, αν μπορούν τα μέλη της οικογένειας να ενσωματωθούν ή όχι; Πρέπει να απαλειφθεί. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού) 
 Στο άρθρο 71 παράγραφο 2 πρέπει να απαλειφθεί το κριτήριο του εισοδήματος στην οικογενειακή επανένωση, γιατί εξαρτά το δικαίωμα στην οικογενειακή ζωή, το ατομικό αυτό δικαίωμα, από την περιουσιακή κατάσταση του ατόμου. Ένας μετανάστης, όπως και ένας Έλληνας, ενδέχεται κάποια στιγμή να βρεθεί άνεργος. Η προϋπόθεση των σταθερών πόρων και εδώ μπορεί να καλυφθεί με το βιβλιάριο υγείας.
Στο άρθρο 74 παράγραφο 2 για την ανανέωση αδειών διαμονής μελών οικογένειας προτείνουμε την πρόβλεψη, τουλάχιστον, της αίτησης ρύθμισης οφειλών για τις φορολογικές υποχρεώσεις και το βιβλιάριο υγείας για την κάλυψη των ασφαλιστικών υποχρεώσεων.
Κλείνοντας, θα αναφερθώ σε μια ειδική διάταξη στο άρθρο 19, στην άδεια διαμονής για ανθρωπιστικούς λόγους. Είναι αδιανόητο ότι μια στοιχειώδης προστασία που θα έπρεπε να εισάγεται…</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Μπορώ να σας διακόψω;</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Να ολοκληρώσω, γιατί αυτό δείχνει και τη λογική. Αφήστε με να τοποθετηθώ και μετά μπορείτε να πείτε ό,τι θέλετε. 
Μας φέρατε χθες το βράδυ περίπου στις 22.00΄ μια τροπολογία, εκπρόθεσμα.</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Επειδή αποσύρεται, γι’ αυτό σας λέω.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Το καταλαβαίνω, αλλά δεν μπορούμε να πούμε ότι αναγνωρίζουμε μια διαδικασία κατά την οποία μιλάμε για ένταξη στις δέκα παρά δέκα και στις δέκα η ώρα φέρνετε μια εντελώς αντιδραστική τροπολογία. 
Όσον αφορά τα θύματα ρατσιστικής βίας και εγκλημάτων, εμείς έχουμε κάνει πρόταση ότι πρέπει να υπάρχει μια στοιχειώδης προστασία. Αυτό σημαίνει ότι όταν το θύμα πάει να καταγγείλει την περίπτωσή του, να προστατεύεται και να υπάρχει άμεση αναστολή απέλασης και κράτησης. Αυτό είχαμε συζητήσει, αυτό είχαν πει οι φορείς και εκεί είχατε πει ότι σκέφτεστε να δεσμευθείτε. 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας της κυρίας Βουλευτού)
Αντίθετα από αυτό, χθες μας φέρνετε μια νομοτεχνική βελτίωση, με την οποία προβλέπετε ότι αναστέλλεται η κράτηση και η απέλαση του θύματος μόνο μετά την άσκηση ποινικής δίωξης. Σύμφωνα, δηλαδή, με αυτή την κακή διατύπωση, πριν την άσκηση ποινικής δίωξης, μπορεί το θύμα να απελαθεί; Ακόμα και αυτό σκεφτόμασταν. 
Επίσης, εισάγετε μια πρωτοφανή πρόβλεψη εκφοβισμού για το θύμα που καταγγέλλει ρατσιστικό έγκλημα από όργανο της πολιτείας. Λέτε ότι αν η καταγγελία τεκμηριωθεί ως ψευδής και αποδειχθεί, ο καταγγέλλων απελαύνεται άμεσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Κατριβάνου, αν έχετε την καλοσύνη, ολοκληρώστε.</ChairmanSpeech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Μάλιστα, κύριε Πρόεδρε. 
Στο σημείο αυτό, λοιπόν, θα ήθελα να θέσω τα εξής ερωτήματα: Ποιος μετανάστης θα τολμήσει να καταγγείλει ρατσιστική βία από αστυνομικό; Ποιος Έλληνας τολμάει να καταγγείλει αστυνομική βία από αστυνομικό και περιμένει να δικαιωθεί; Η χώρα μας καταδικάζεται και καταγγέλλεται διεθνώς για ρατσιστική βία από αστυνομικούς και για απουσία αξιόπιστου μηχανισμού διερεύνησης. Μήπως σε μια τόσο κακοδιατυπωμένη διάταξη τελικά απειλείτε ακόμα και τους νόμιμους μετανάστες; Ποιους προσπαθείτε να προστατεύσετε; Σίγουρα όχι ένα κράτος δικαίου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ, κυρία Κατριβάνου, ολοκληρώστε.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Τελειώνω, κύριε Πρόεδρε, σε ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας έδωσα έξι λεπτά κυρία Κατριβάνου!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχετε δει πόσα άρθρα είναι, κύριε Πρόεδρε;</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Εμείς καταθέσαμε τροπολογία, όπως σας είπαμε, για πλήρη προστασία των θυμάτων, από τη στιγμή που θα πάνε να καταγγείλουν ότι είναι θύματα, ώστε να αναστέλλεται η κράτηση και να μην απελαύνονται. 
Επίσης, προτείνουμε με την τροπολογία να απαλειφθεί η προϋπόθεση των όρων «δημόσια τάξη» και «ασφάλεια» για τη χορήγηση άδειας διαμονής για ανθρωπιστικούς λόγους. Οι δικαιούχοι είναι πολλές φορές πρόσωπα που χρήζουν διεθνούς ή άλλης προστασίας και εξ ορισμού κάποιοι δικαιούχοι θα έχουν ποινικό μητρώο. Για παράδειγμα, είναι θύματα εμπορίας ανθρώπων ή πρώην τοξικοεξαρτημένοι.
Και τέλος, στο άρθρο 19, ενώ προβλέπεται άδεια διαμονής για ανθρωπιστικούς λόγους σε θύματα εργατικών ατυχημάτων και λοιπών ατυχημάτων που καλύπτονται από την ελληνική νομοθεσία, τίθεται ως προϋπόθεση η κατοχή ισχυρής άδειας διαμονής για την υποβολή του αιτήματος και για τη χορήγησή της. Η προϋπόθεση αυτή συνιστά διάκριση και δεν νοείται διαφοροποίηση στη μεταχείριση στα θύματα εργατικών ατυχημάτων. Προτείνουμε η τροπολογία να απαλειφθεί. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Λαφαζάνη, τουλάχιστον ως Αριστερός δεν πρέπει να είστε άδικος. Μην είστε άδικος.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άδικος; Με συγχωρείτε, κύριε Πρόεδρε, αλλά μιλάμε για εκατόν δέκα άρθρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τώρα γιατί μου το λέτε τώρα αυτό; Γι’ αυτό και δείξαμε ανοχή…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άρθρο-άρθρο, λέει ο Κανονισμός!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εγώ μιλάω τώρα, κύριε Λαφαζάνη. Γι’ αυτό και δείξαμε ανοχή, για να έχει τη δυνατότητα η κ. Κατριβάνου…</ChairmanSpeech> 
 <Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και δεν εφαρμόζετε τον Κανονισμό, κύριε Πρόεδρε, και δεν δείχνετε και ανοχή!</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κύριε Πρόεδρε, θα ήθελα τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Γι’ αυτό σας λέω ότι είστε άδικος, κύριε Λαφαζάνη. 
Κυρία Χρυσοβελώνη, με συγχωρείτε, αλλά έχει ζητήσει τον λόγο ο κύριος Υπουργός.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν είμαι άδικος, κύριε Πρόεδρε, τότε να τηρήσετε τον Κανονισμό. Να πάμε ένα-ένα άρθρο, σύμφωνα με τον Κανονισμό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Είδατε που χάνετε το δίκιο σας;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό λέει ο Κανονισμός!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ζητήσει ο κύριος Υπουργός για μία παρέμβαση. 
Ορίστε, κύριε Υπουργέ, έχετε τον λόγο.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Άκουσα με προσοχή την τοποθέτηση της κ. Κατριβάνου και η Κυβέρνηση δέχεται ότι η νομοτεχνική βελτίωση της 18ης Μαρτίου 2014 αριθμός 1, άρθρο 19 παράγραφος 1, αποσύρεται, κ. Κατριβάνου. Νομίζω ότι το είχαμε συζητήσει.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Χαιρόμαστε που το διατυπώνετε, κύριε Υπουργέ.</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Βέβαια εσείς, αφού δώσαμε βούτυρο στο ψωμί σας, καλά κάνατε. 
Ευχαριστούμε πολύ. 
 (Στο σημείο αυτό ο Αναπληρωτής Υπουργός Εσωτερικών κ. Λεωνίδας Γρηγοράκος καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής: 
(Να μπει η σελίδα 21)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Υπουργέ. 
Κυρία Χρυσοβελώνη, πριν σας δώσω το λόγο, θα ήθελα να κάνω προς το Σώμα δύο ανακοινώσεις. 
Κυρίες και κύριοι συνάδελφοι, ο Γραμματέας της Κοινοβουλευτικής Ομάδας της Νέας Δημοκρατίας κ. Μπούρας ορίζει ως εισηγητή της Νέας Δημοκρατίας το Βουλευτή Λευκάδας κ. Θεόδωρο Σολδάτο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα ένας μαθητές και μαθήτριες και τρεις συνοδοί-καθηγητές από το 1ο Γενικό Λύκειο Αργυρούπολης. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
 Τον λόγο έχει η Βουλευτής Μαγνησίας και ειδική αγορήτρια των Ανεξάρτητων Ελλήνων κ. Μαρίνα Χρυσοβελώνη. 
Κυρία Χρυσοβελώνη, την Κυριακή θα είμαι και εγώ κοντά σας για το ετήσιο μνημόσυνο του Αντιπροέδρου κ. Αθανασίου Νάκου.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Θα είμαστε όλοι εκεί, κύριε Πρόεδρε!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κυρία Χρυσοβελώνη, συνεχίστε.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Θα είμαστε όλοι εκεί, κύριε Πρόεδρε.
Κύριε Υπουργέ, κυρίες και κύριοι συνάδελφοι, ακούσαμε χθες πολλά υπέρ των δικαιωμάτων των αλλοδαπών, υπέρ των διαφορετικών πολιτισμών, υπέρ της ευρωπαϊκής προσέγγισης του θέματος και άλλα πολλά. Δεν ακούσαμε, όμως, απολύτως τίποτα για την πραγματικότητα που βιώνουν οι Έλληνες πολίτες, για τα κοινωνικά και οικονομικά προβλήματα που απασχολούν τους ίδιους τους Έλληνες σε σχέση με τη μετανάστευση. 
Θεωρητικά, θα μπορούσε όλη αυτή η κουβέντα να είχε λάβει χώρα σε ένα άλλο Κοινοβούλιο, δηλαδή της Δανίας ή της Σουηδίας, σε μια χώρα, δηλαδή, απομακρυσμένη από τα ανατολικά σύνορα της Ευρώπης, σίγουρα, όμως, όχι στην Ελλάδα και σίγουρα όχι για προβλήματα που καθορίζουν την καθημερινότητα της ελληνικής υπαίθρου και των πόλεών μας. 
Μερικές φορές, ειλικρινά, νιώθω πως η συζήτηση στη Βουλή γίνεται ερήμην των πολιτών και της πραγματικότητος. 
Έτσι, λοιπόν, χθες είχαμε έναν ιδιότυπο διαγωνισμό ευαισθησίας εδώ στο Κοινοβούλιο, όπου ο κύριος Υπουργός, από την πλευρά του ΠΑΣΟΚ, και η κ. Κατριβάνου, από το ΣΥΡΙΖΑ, πλειοδοτούσαν σε έναν ανθρωπισμό υπέρ των αλλοδαπών. Την ίδια ώρα, ο συνάδελφος κ. Βορίδης προσπαθούσε να διαψεύσει τον κ. Λαφαζάνη, που μίλησε για ρατσιστικές διατάξεις, τις οποίες εισήγαγε η Νέα Δημοκρατία στο νομοσχέδιο. Διερρήγνυε, μάλιστα, τα ιμάτια του για τις αναφορές του ΣΥΡΙΖΑ περί ρατσισμού. Έκαστος, λοιπόν, στο είδος του απ’ ό,τι φαίνεται. 
Εμείς, οι Ανεξάρτητοι Έλληνες, δεν μπαίνουμε στη λογική του θεάτρου σκιών, γιατί πολύ απλά ό,τι σας προανέφερα εμείς θεωρούμε ότι αποτελεί μια απόλυτη σκιαμαχία. Λέμε ξεκάθαρα ότι σεβόμαστε τα δικαιώματα όλων των ανθρώπων ανεξαρτήτως φυλής, προέλευσης ή θρησκείας. Όμως, ως κίνημα Ελλήνων πολιτών βάζουμε πρώτη προτεραιότητά μας τους Έλληνες και τις Ελληνίδες καθαρά και ξάστερα χωρίς μισόλογα, γιατί πολιτική είναι πάνω απ’ όλα το να θέτει κανείς προτεραιότητες. 
Δεν αρνούμαστε, για παράδειγμα, ότι είναι πολύ σημαντικό να επανενωθεί ένας αλλοδαπός με την οικογένεια του, που βρίσκεται εκτός Ελλάδος. Είναι όμως, πιο σημαντικό για εμάς να φροντίσουμε πρώτα την ελληνική οικογένεια, την οικογένεια εκείνη που πλήττεται σήμερα από τη φτώχεια, από το μνημόνιο και από την κρατική αδιαφορία. Αυτή είναι για εμάς, τους Ανεξάρτητους Έλληνες, η πρώτη βασική προτεραιότητά μας. 
Κύριε Πρόεδρε, κυρίες και κύριοι συνάδελφοι, μια γενική παρατήρηση που θα μπορούσα να κάνω για όσα ακούστηκαν είναι πως όταν οι ανθρωπιστικοί λόγοι κυριαρχούν, τότε ορισμένες φορές η υποκρισία περισσεύει. Για παράδειγμα, αναρωτήθηκε κανείς για τις συνθήκες ζωής των αλλοδαπών, των οποίων την παραμονή νομιμοποιείτε εσείς στην Ελλάδα; Ζουν καλά ή ζουν άσχημα, κάτω από άθλιες συνθήκες; Βρίσκονται πάνω ή κάτω από το όριο της φτώχειας; Αυτά, προφανώς, δεν σας απασχολούν. 
Το μόνο που φαίνεται να σας απασχολεί είναι να τους δώσετε θεωρητικά δικαιώματα, δηλαδή δικαιώματα στα χαρτιά, να τους δώσετε στην κυριολεξία χαρτιά, που θα είναι απλά μια επίσημη επιβεβαίωση του δικαιώματός τους στη φτώχεια, χαρτιά που πολύ συχνά δεν είναι ούτε οι ίδιοι σε θέση να διαβάσουν, καθώς, όπως όλοι ξέρουμε, δεν γνωρίζουν την ελληνική γλώσσα. 
Τι προσφέρει, λοιπόν, όλο αυτό το χαρτοβασίλειο αδειών και εξαιρέσεων; Σε εκείνους τους αλλοδαπούς που τα παίρνουν, μια τυπική νομιμοποίηση και σε εσάς που τα δίνετε, ένα άλλοθι ανθρωπισμού και ευαισθησίας, καθώς εμφανίζεστε να προνοείτε και για κάθε δυνατή ειδική περίπτωση μετανάστη. Επί της ουσίας, όμως, δεν επιλύετε το βασικό πρόβλημα επιβίωσης ούτε της Ελλάδος ούτε βέβαια και των ίδιων των μεταναστών. 
Πώς φτάσαμε, όμως, μέχρι εδώ; Πώς καταλήξαμε με πάνω από ένα εκατομμύριο μετανάστες να ζουν στη χώρα μας, οι περισσότεροι από αυτούς παράνομα; 
Ένας από τους κυριότερους λόγους είναι αναμφισβήτητα η κακή νομοθεσία, που λειτούργησε σαν κίνητρο προσέλκυσης αλλοδαπών στην Ελλάδα. Αυτό που συνέβη ήταν πρακτικά η θεσμοθέτηση της ανομίας, μέσα από την οποία ο οιοσδήποτε μπορούσε να βρει παράθυρο για να μπει στη χώρα μας. Υπήρξε ένα δαιδαλώδες καθεστώς ειδικών προβλέψεων, εξαιρέσεων και φωτογραφικών διατάξεων, που γνώρισε την αποθέωσή του με την περίφημη υπόθεση της Υπατίας πριν από τρία χρόνια στην Ελλάδα, μια ιστορία που τολμώ να πω ότι γελοιοποίησε τις αρχές, για την οποία οι υπεύθυνοι, δυστυχώς, δεν λογοδοτούσαν. Με αυτήν, όπως και με άλλες παρόμοιες υποθέσεις, διαφημίστηκε διεθνώς το παραπάνω καθεστώς θεσμοθετημένης ανομίας στη χώρα μας.
Έτσι, λοιπόν, επετεύχθη, όχι μόνο ο παγκόσμιος εξευτελισμός της Ελλάδος, αλλά και η ακόμη μεγαλύτερη χαλάρωση του ισχύοντος νομοθετικού πλαισίου για τους αλλοδαπούς. Έτσι, λοιπόν, φθάσαμε μέχρις εδώ. 
Η συζητούμενη κωδικοποίηση σε ένα πολύ μεγάλο βαθμό απεικονίζει αυτήν ακριβώς την πραγματικότητα: Την πραγματικότητα μιας σειράς αποτυχημένων νόμων -Παυλόπουλου, Καστανίδη, Γεννηματά κ.λπ.- που ερχόμαστε σήμερα με το παρόν νομοσχέδιο να προσπαθήσουμε να συρράψουμε σε ένα ενιαίο κείμενο. 
Με άλλα λόγια, πάτε να κτίσετε κάτι με φθαρμένα υλικά, υλικά που δοκιμάστηκαν και που κατέρρευσαν.
 Γι’ αυτόν το λόγο, κύριε Υπουργέ, θα καταψηφίσουμε όλα τα άρθρα του νομοσχεδίου, εκτός ορισμένων, τα οποία θα απαριθμήσω στο τέλος, γιατί στη συντριπτική τους πλειοψηφία οι πολιτικές αυτές επιλογές δοκιμάστηκαν και απέτυχαν. 
Θα ήθελα σε αυτό το σημείο να επισημάνω και μία διαρκή νομοθετική απρέπεια -θα έλεγα- της πολιτείας. Φέρνετε εδώ ένα νομοσχέδιο για τους αλλοδαπούς -αλλογενείς πιο σωστά- μέσα στο οποίο πετάτε και κάποιες διατάξεις για τους ομογενείς. Αυτό, κύριε Υπουργέ, πρέπει κάποτε να σταματήσει. Οι ομογενείς δεν είναι μία ακόμη κατηγορία οικονομικών μεταναστών. Οι ομογενείς αποτελούν ξεχωριστή ομάδα με ειδικά δικαιώματα, η οποία θα έπρεπε να χαίρει, σύμφωνα με το Σύνταγμα, ειδικής μεταχείρισης από την πολιτεία. Είναι απολύτως απαράδεκτο να «τσουβαλιάζετε» τους ομογενείς μέσα σε νομοθετήματα περί αλλοδαπών μεταναστών και να τους εξομοιώνετε με ανθρώπους, που δεν έχουν καμμία σχέση με το ελληνικό έθνος. 
Γι’ αυτό θα πρέπει να υπάρξει, επιτέλους, ειδική κωδικοποιημένη νομοθεσία αποκλειστικά για τους ομογενείς, στην οποία θα ρυθμίζονται με κατάλληλο τρόπο όλα τα θέματά τους. 
Η ισοπέδωση των δικαιωμάτων των ομογενών πρέπει να σταματήσει, γιατί δεν είναι μόνο παράλογη, αλλά αποτελεί και αντεθνική πράξη. Δεν γίνεται, κύριε Υπουργέ, να δίνετε κίνητρα σε μελλοντικούς μετανάστες να έρχονται παράνομα στην Ελλάδα για να νομιμοποιηθούν στην πορεία και να μην υπάρχουν ειδικές πρόνοιες, για τους ομογενείς που ζουν στη χώρα μας. 
Είπε ο συνάδελφος της Νέας Δημοκρατίας, ο κ. Βλαχογιάννης, στην επιτροπή, ότι τους ομογενείς δεν τους θέλουμε εδώ, ότι τους θέλουμε στις χώρες τους, για να συνεχίσουν να υπάρχουν εκεί ελληνικές κοινότητες. Ας υποθέσουμε ότι η σκέψη αυτή στέκει. Μπορεί μια τέτοια δικαιολογία να ευσταθεί, όμως, για τους παλιννοστούντες ομογενείς, τους Βορειοηπειρώτες, τους Ποντίους από την τέως Σοβιετική Ένωση κ.λπ., που ήδη ζουν στην Ελλάδα; Αυτοί οι άνθρωποι, που τους κόβετε τις συντάξεις τους, πώς θα μπορέσουν να ζήσουν; Ή μήπως τους κόβετε τις συντάξεις, για να αποθαρρύνετε, όπως λέει ο συνάδελφος κ. Βλαχογιάννης, άλλους από το να έρθουν στην Ελλάδα; Είναι φροντίδα της μητέρας-πατρίδας αυτή; Είναι σοβαρό κράτος; Θεωρώ πως όχι. 
Άρα, εδώ υπάρχουν μόνο προφάσεις εν αμαρτίαις, γιατί κατά τα άλλα, το παρόν νομοσχέδιο αποτελεί ένα διεθνές προσκλητήριο σε κάθε εξαθλιωμένο αλλοδαπό να έρθει στη χώρα μας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Λίγο ακόμη, κύριε Πρόεδρε. Δεν θα δευτερολογήσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαρίστως, θα έχετε περισσότερο χρόνο, γιατί είναι μεγάλο το νομοσχέδιο.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ. 
Οι Ανεξάρτητοι Έλληνες είμαστε αντίθετοι σε αυτόν τον παραλογισμό. Γι’ αυτό και δηλώνουμε ότι θα καταψηφίσουμε όλα τα σχετικά άρθρα του νομοσχεδίου. Το μόνο άρθρο που θα υπερψηφίσουμε, με την ευχή κάποτε να γίνει πραγματικότητα, είναι το άρθρο 134 για την τήρηση του Μητρώου Αλλοδαπών, γιατί κάποτε θα πρέπει να αρχίσουμε να καταγράφουμε το φαινόμενο, εάν, βέβαια, θέλουμε να το αντιμετωπίσουμε στις πραγματικές του διαστάσεις. 
Θα πούμε, επίσης, «ΠΑΡΩΝ» στα άρθρα 1, 2 για τους ορισμούς και το πεδίο εφαρμογής, 32 έως 49 του νομοσχεδίου και 58 έως 69 για τους αλλοδαπούς που έρχονται στην Ελλάδα για σπουδές ή για έρευνα. 
Δηλώνουμε, επίσης, «ΠΑΡΩΝ» στις ατελείς ρυθμίσεις των άρθρων 82 έως 85 και 88 για τα μέλη οικογενειών ομογενών ή Ελλήνων πολιτών. 
Σε ό,τι αφορά τις υπουργικές τροπολογίες, θα πούμε «ναι» στη σύσταση νομοπαρασκευαστικής επιτροπής -αναφέρομαι στην 1268/38- και στην παράταση χορήγησης αναπηρικών επιδομάτων-συντάξεων, λόγω της δυσλειτουργίας του ΚΕΠΑ. Πρόκειται για την τροπολογία με αριθμό 1274/44. 
Η τροπολογία σχετικά με τη διαθεσιμότητα των εκπαιδευτικών -αναφέρομαι στη 1279/48- οι Ανεξάρτητοι Έλληνες θεωρούμε ότι δεν λύνει κανένα ουσιαστικό πρόβλημα. Γι’ αυτό και επ’ αυτής θα ψηφίσουμε «ΠΑΡΩΝ». 
Καταψηφίζουμε τις υπόλοιπες υπουργικές τροπολογίες ως απαράδεκτες, με πρώτη την τροποποίηση του Κώδικα Ελληνικής Ιθαγένειας. Αναφέρομαι στη 1275/45. Σε καμμία περίπτωση δεν δεχόμαστε να καθορίζει μόνος του ο Υπουργός Εσωτερικών τα είδη αδειών διαμονής, που οδηγούν σε πολιτογράφηση. 
Για ένα τόσο σοβαρό θέμα χρειάζεται οπωσδήποτε προεδρικό διάταγμα –το λιγότερο- προς αποφυγή καταχρήσεων.
Μία ακραία, επιλήψιμη τροπολογία είναι η 1277/47 για τον αναδρομικό έλεγχο του «πόθεν έσχες». Το γιατί, το εξήγησε χθες ο πρώην Πρόεδρος της Βουλής, ο κ. Κακλαμάνης, που είχε καταθέσει και τη σχετική πρόταση νόμου. Δεν είναι δυνατό να βάζετε ασφυκτική προθεσμία περάτωσης των ελέγχων και ταυτόχρονα να αλλάζετε τους όρους διεξαγωγής τους. Πρόκειται για νόθευση του νόμου, αλλά και για αγνόηση της αρμόδιας Επιτροπής για το «πόθεν έσχες». Απορώ που ο παριστάμενος χθες και σήμερα Προεδρεύων αγαπητός συνάδελφος κ. Καλαντζής δεν είπε μια κουβέντα γι’ αυτή την επιλήψιμη τροπολογία, που στο κάτω-κάτω της γραφής αφορά πρωτίστως την επιτροπή, στην οποία ο ίδιος είναι επικεφαλής.
Τέλος, κύριε Πρόεδρε, καταψηφίζουμε την τροπολογία με γενικό αριθμό 1269 και ειδικό 31 για τα Ειδικά Δελτία Ταυτότητος Ομογενών καθώς και αυτή έρχεται να αλλοιώσει τον ισχύοντα νόμο. Δεν είναι δυνατό να υπάρχουν διατάξεις του τύπου «η πλαστότητα δικαιολογητικών του αιτούντος αλλοδαπού δεν επηρεάζει την παραμονή της οικογένειας που έκανε χρήση αυτών». Πρόκειται στην κυριολεξία για νομιμοποίηση «από το παράθυρο» όλων όσων προσπάθησαν παράνομα να οικειοποιηθούν την ιδιότητα του ομογενούς, εμπαίζοντας το ελληνικό κράτος.
Ως Ανεξάρτητοι Έλληνες, δηλώνουμε ότι παραμένουμε απόλυτα αντίθετοι με τη γενικότερη φιλοσοφία του νομοσχεδίου για την εκ των υστέρων νομιμοποίηση μεταναστών. Πρόκειται για μία φιλοσοφία που έχει οδηγήσει, όχι μόνο σε καταστρατηγήσεις νόμων, αλλά που τελικά δημιουργεί και νοσηρές καταστάσεις σε βάρος της πατρίδας και του έθνους. Αυτές τις καταστάσεις οφείλουμε όλοι μας να αντιμετωπίσουμε σήμερα, πριν να είναι πολύ αργά.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε την κυρία συνάδελφο.
Τον λόγο έχει ο εισηγητής της Νέας Δημοκρατίας κ. Θεόδωρος Σολδάτος.</ChairmanSpeech>
<Speech><Parlmember>ΘΕΟΔΩΡΟΣ ΣΟΛΔΑΤΟΣ</Parlmember>: Κυρίες και κύριοι συνάδελφοι, το γεγονός ότι το παρόν σχέδιο νόμου αντιμετωπίζεται με θετικό τρόπο και από κόμματα της αντιπολίτευσης, πέραν των κυβερνητικών κομμάτων, αποτυπώνει ακριβώς το ότι είναι στη σωστή κατεύθυνση και εξυπηρετεί μία σημαντική αναγκαιότητα, η οποία έχει προκύψει μέσα από διαδικασίες δεκαετιών τον τελευταίο καιρό στη χώρα μας.
Το σχέδιο νόμου αναφέρεται σε τέσσερις άξονες. Ο πρώτος άξονας είναι η απλοποίηση των διαδικασιών διά των οποίων οι ευρισκόμενοι εν Ελλάδι μετανάστες διευκολύνονται -αλλά μαζί τους διευκολύνεται και η ελληνική πολιτεία- προκειμένου να συνεχίσουν να ζουν, να εργάζονται και να υφίστανται ως οντότητες στη χώρα μας. 
Ο δεύτερος άξονας αφορά στην επανεξέταση των όρων πρόσβασης στην αγορά εργασίας και τις δυνατότητες επενδυτικής δραστηριότητας εκ μέρους των μεταναστών. 
Ο τρίτος άξονας αναφέρεται στη μεταβολή των όρων -και πάντα προς θετική κατεύθυνση- για την απόκτηση αδειών μακράς διαμονής. Μάλιστα, εδώ γίνεται εξαιρετικά ευκολότερη η διαδικασία απόκτησης της ειδικής άδειας του «επί μακρόν διαμένοντος», ιδιότητα η οποία, όπως όλοι γνωρίζουμε, είναι εξαιρετικά σημαντική γι’ αυτούς τους μετανάστες που ζουν στην Ελλάδα και οι οποίοι θα έχουν τη δυνατότητα στο μέλλον να βγαίνουν εκτός Ελλάδας, να εργάζονται στην Ευρωπαϊκή Ένωση και εν πάση περιπτώσει να αποκτούν δικαιώματα που θα έπρεπε να είχαν αποκτήσει εδώ και αρκετό καιρό. 
Ο τέταρτος άξονας ρυθμίζει ζητήματα της δεύτερης γενιάς μεταναστών, κάτι που επίσης είναι απαραίτητο, δεδομένου ότι τα παιδιά των μεταναστών ζουν και μεγαλώνουν μαζί με τα δικά μας παιδιά εδώ στην Ελλάδα.
Αναφερόμενος κατ’ άρθρον, αποτυπώνω το γεγονός ότι στο άρθρο 3 καθορίζονται τα σημεία επιτρεπόμενης εισόδου-εξόδου από τη χώρα, η άσκηση ελέγχου, καθώς επίσης και ο ρόλος των αστυνομικών αρχών.
Το άρθρο 4 αναφέρεται σε αιτήματα χορήγησης θεώρησης εισόδου και με ποια διαδικασία είναι δυνατό να υπάρξει άρνηση εισόδου.
Άρθρο 5: Προϋποθέσεις και απαραίτητα έγγραφα για την είσοδο στη χώρα, παράταση της χορηγήσεως θεώρησης από το αρμόδιο Υπουργείο Δημόσιας Τάξης και Προστασίας του Πολίτη.
Άρθρο 6: Προϋποθέσεις δικαιώματος διαμονής.
Άρθρο 7: Αίτημα ταυτόχρονα άδειας εισόδου και διαμονής, πρόβλεψη επί των αδειών.
Άρθρο 8: Αύξηση του χρόνου διαμονής, αρμόδιες υπηρεσίες οι οποίες επιλαμβάνονται του θέματος.
Άρθρο 9: Προθεσμία, προϋποθέσεις ανανέωσης άδειας διαμονής.
Στον δεύτερο άξονα τα άρθρα 11 και 12 καθορίζουν τη διαδικασία για τη μετάκληση των πολιτών για εργασία, μονίμων κ.λπ.. 
Τα άρθρα 15 και 16 αναφέρονται στην διαδικασία για εξαρτημένη εργασία και επενδυτική δραστηριότητα. 
Στον τρίτο άξονα το άρθρο 17 αναφέρεται στην κωδικοποίηση διατάξεων για ζητήματα εισόδου και διαμονής προσώπων, που εξυπηρετούν το δημόσιο συμφέρον.
Το άρθρο 18 αναφέρεται στους τύπους των αδειών οι οποίες πλέον μειώνονται εξαιρετικά, από τις πενήντα που υπήρχαν αρχικά σε είκοσι περίπου. 
Το άρθρο 19 αναφέρεται στις άδειες διαμονής για ανθρωπιστικούς λόγους, στην απλούστευση των διαδικασιών για τα θύματα της εμπορίας των ανθρώπων με πρόβλημα υγείας, στους μάρτυρες εγκληματικών πράξεων, στους γονείς ανήλικων ημεδαπών, στις κατηγορίες δικαιουμένων αδειών διαμονής.
Στα άρθρα 22 και 23 αναφέρονται τα δικαιώματα των πολιτών και οι υποχρεώσεις για σπουδές, επιστημονική έρευνα κ.λπ..
Συνεχίζουμε με την οικογενειακή επανένωση, την άδεια για τους «επί μακρόν διαμένοντες», ενώ στον τέταρτο άξονα το άρθρο 108 ρυθμίζει το καθεστώς διαμονής της δεύτερης γενιάς.
Τα άρθρα 111-126 αναφέρονται στην ενσωμάτωση της ευρωπαϊκής οδηγίας 2009/50 του Ευρωπαϊκού Κοινοβουλίου που έχει ως αναφορά την ενίσχυση των πολιτών, με σκοπό την απασχόληση υψηλής ειδίκευσης. 
Τα 127 και 128 αναφέρονται στις ρυθμίσεις για διοικητικές διαδικασίες εργαζομένων.Τα 129 και 130 αναφέρονται σε ζητήματα κοινωνικής ένταξης.Το άρθρο 134 αναφέρεται στο μητρώο πολιτών τρίτων χωρών και στη διαδικασία δια της οποίας θα υπάρξει η ηλεκτρονική καταχώρηση. 
Τελειώνει, όπως είναι φυσικό, με μεταβατικές διατάξεις.Έχω να πω επί όλων αυτών και με αφορμή τα όσα ακούστηκαν από εισηγητές των κομμάτων της Αντιπολίτευσης αλλά και από ομιλητές που πήραν το λόγο με σκοπό να αναφερθούν στο σχέδιο νόμου τα εξής.
Η Ελλάδα, κυρίες και κύριοι συνάδελφοι, έχει εξελιχθεί σε κράτος μέσα από ζυμώσεις εκατονταετιών, μέσα από διαδικασίες οι οποίες έχουν να κάνουν με αγώνες για την εθνική μας ανεξαρτησία. Οι ζυμώσεις αυτές σφυρηλατήθηκαν από το γεγονός ότι κυριάρχησε σε αυτή τη διαδικασία η πίστη στην Ορθοδοξία. Αυτή η εξέλιξη συντέλεσε και οδήγησε στο να δημιουργηθεί μια αντίληψη περί κοινής ταυτότητας, κοινού προορισμού, κοινής αντιλήψεως και απόψεως περί πνευματικών και υλικών συμφερόντων. Είναι απόψεις που καθιστούν μια κοινότητα εν εξελίξει και τελικά σε αυτό που διαμορφώθηκε ως νεοελληνικό έθνος.
Αυτή ακριβώς η αναφορά χαρακτηρίζει σήμερα την νεοελληνική πραγματικότητα. Η Ελλάδα δεν έχει σχέση με τις πολυπολιτισμικές κοινωνίες, οι οποίες αναπτύχθηκαν στην Ηνωμένες Πολιτείες ή την Αυστραλία, για παράδειγμα. Τα πράγματα είναι εντελώς διαφορετικά. Υπ’ αυτήν την έννοια, λοιπόν, η διαδικασία της κοινωνικής ένταξης, που αποτελεί ένα από τα δύο βασικά ζητούμενα του σχεδίου νόμου, είναι κάτι που πρέπει να μας απασχολήσει πάρα πολύ σοβαρά.
Δεν νοείται σε αυτή τη χώρα να υπάρχει μετανάστης που να απολαμβάνει των πλεονεκτημάτων και να πετυχαίνει να παίρνει τις άδειες μακράς διαμονής, χωρίς να γνωρίζει για παράδειγμα κατ’ ελάχιστον την ελληνική γλώσσα και χωρίς να έχει τη δυνατότητα επικοινωνίας με τους υπόλοιπους πολίτες αυτής της χώρας. 
Σε χώρες πολυπολιτισμικής υποστάσεως –και το λέω εξ εμπειρίας- η επίσημη γλώσσα είναι ένα από τα κύρια ζητούμενα, τα οποία αντιμετωπίζει κανείς όταν βρεθεί σ’ αυτές τις χώρες.
Πρέπει λοιπόν, να το πάρουμε απόφαση και να συμφωνήσουμε σε αυτά τα μίνιμουμ δεδομένα, τα οποία θα καταστήσουν και την επικοινωνία μεταξύ των νεοεισερχομένων μεταναστών εν Ελλάδι με τους υπόλοιπους πολίτες, αλλά και την ομαλή εξέλιξη αυτής της διαδικασίας, που αποτυπώνεται από την εξέλιξη της τελευταίας δεκαπενταετίας στην Ελλάδα, με την είσοδο εξαιρετικά μεγάλου αριθμού μεταναστών.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Έχω την τιμή να ανακοινώσω στο Σώμα ότι από τα Άνω Δυτικά Θεωρεία παρακολουθούν την συνεδρίαση, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαοχτώ μαθήτριες και μαθητές και δύο εκπαιδευτικοί από το 55ο Δημοτικό Σχολείο Αθηνών.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Τον λόγο έχει ο ειδικός αγορητής του Πανελλήνιου Σοσιαλιστικού Κινήματος, κ. Κωνσταντίνος Τριαντάφυλλος, Βουλευτής Χίου.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κύριε Πρόεδρε. Κύριε Υπουργέ και κυρίες και κύριοι Βουλευτές, συζητούμε σήμερα επί των άρθρων σχετικά με τον «Κώδικα Μετανάστευσης και Κοινωνικής Ένταξης». Είναι ένα νομοσχέδιο που πραγματικά έρχεται, όχι μόνο να κωδικοποιήσει τις διάσπαρτες διατάξεις, οι οποίες βρίσκονται σε διάφορους νόμους μέχρι σήμερα και αφορούν τη μεταναστευτική πολιτική της χώρας μας, αλλά και να απλοποιήσει ουσιαστικά, σε σημαντικό βαθμό όλες εκείνες τις διαδικασίες που αφορούν τους μετανάστες, οι οποίοι έχουν λάβει άδεια διαμονής και διαμένουν νόμιμα στη χώρα μας, έρχεται να απλοποιήσει διαδικασίες που αφορούν ανθρώπους, οι οποίοι βιώνουν ουσιαστικά αυτό που βιώνει ο Έλληνας πολίτης. Βιώνουν την ίδια κοινωνική πραγματικότητα, έχουν στενούς κοινωνικούς και βιοτικούς δεσμούς με τη χώρα μας, με την ελληνική κοινωνία. Έρχεται να απλοποιήσει, δηλαδή, τον τρόπο με τον οποίο κατοχυρώνουν και ανανεώνουν τη σύνδεσή τους με την Ελλάδα. Να κάνει ουσιαστικά καλύτερη τη ζωή, καλύτερη την πραγματικότητα, την καθημερινότητα στους ανθρώπους εκείνους που τους γνωρίζει ο καθένας από μας, τους ανθρώπους της διπλανής πόρτας, τους γείτονες, τους φίλους, τους ανθρώπους οι οποίοι ήρθαν, έμειναν, μεγαλούργησαν στον τόπο μας και οι οποίοι έχουν συνδεθεί με την Ελλάδα, τα παιδιά τους πηγαίνουν στα ελληνικά σχολειά και αντιλαμβάνονται την Ελλάδα ως τη χώρα τους. 
Απέναντι σε αυτή τη δύσκολη πραγματικότητα, που και αυτοί όπως και όλοι οι Έλληνες πολίτες βιώνουν, έρχεται το Υπουργείο να εισηγηθεί έναν Κώδικα ο οποίος απλοποιεί τις διαδικασίες και σε σχέση με αυτούς, αλλά και ουσιαστικά απλοποιεί μία διαδικασία η οποία απασχολούσε πάρα πολύ μεγάλο κομμάτι της ελληνικής δημόσιας διοίκησης, δηλαδή ανθρώπινους, αλλά και υλικούς πόρους από το ελληνικό κράτος, σε μία εποχή που -όπως γνωρίζετε- πρέπει αυτό να μπορέσουμε να το περιορίσουμε, όσο το δυνατόν περισσότερο. Πρέπει, δηλαδή, να περιορίσουμε όσο το δυνατόν περισσότερο τη σπατάλη σε ανθρώπινους και υλικούς πόρους, ούτως ώστε να έχουμε τις καλύτερες δυνατές οικονομίες, σε σχέση με τη δημόσια δαπάνη.
Ξεκινάω, κύριε Υπουργέ, λέγοντας το εξής: Ήταν απόλυτα ορθή η πρωινή σας παρέμβαση. Ήταν απόλυτα ορθή η απόσυρση μιας χθεσινοβραδινής νομοτεχνικής βελτίωσης επί του άρθρου 19, η οποία ουσιαστικά καταργούσε την ίδια τη διάταξη, καταργούσε την προστασία σε μάρτυρες και θύματα σοβαρών εγκληματικών ενεργειών, καταργούσε την προστασία ουσιαστικά σε όλους εκείνους τους μετανάστες, οι οποίοι βιώνοντας την επισφάλεια, βιώνοντας την ανασφάλεια, δεν καταγγέλλουν ρατσιστικά αδικήματα εις βάρος τους ή δεν πηγαίνουν μάρτυρες σε ρατσιστικά αδικήματα υπό το φόβο της απέλασης, υπό το φόβο ουσιαστικά της απομάκρυνσης από τη χώρα. Η νομοτεχνική βελτίωση που είχε έρθει χθες το βράδυ καταργούσε την ουσία, τον πυρήνα, αυτής της διάταξης. Εκτιμούμε, λοιπόν, ότι η δική σας παρέμβαση το πρωί, η απόσυρση ουσιαστικά, ήταν στη θετική κατεύθυνση.
Θεωρούμε, επίσης, πολύ θετική την παράγραφο 11 της νομοτεχνικής βελτίωσης, όπου προστατεύετε ακόμα περισσότερο τους ανηλίκους, δηλαδή τα παιδιά που πέφτουν θύματα πολλές φορές εμπορίας ανθρώπων, κύριε Πρόεδρε.
Και πέφτουν θύματα, κύριε Πρόεδρε, εμπορίας ανθρώπων τα παιδιά, πολλές φορές όχι μόνο για τα αδικήματα, για τις ποινικά κολάσιμες πράξεις που περιγράφονται στο άρθρο 1 παράγραφος ια΄ και στον ορισμό που περιλαμβάνει η συγκεκριμένη διάταξη, αλλά πολύ ορθώς και στις περιπτώσεις που αναφέρονται στο άρθρο 336 του Ποινικού Κώδικα, δηλαδή στη περίπτωση κατά της γενετήσιας ελευθερίας. 
Εδώ, λοιπόν θα έλεγα ότι για να το αποτυπώσετε με τον καλύτερο δυνατό τρόπο θα έπρεπε να προστεθεί η λέξη «και» πριν τις λέξεις «του άρθρου 336 του Ποινικού Κώδικα», ούτως ώστε τα παιδιά να μην εξαιρεθούν κατά μία ερμηνεία από όλα τα προηγούμενα αδικήματα, τα οποία αναφέρετε στο συγκεκριμένο ορισμό. Αποτυπώνεται ορθότερα αυτό που θέλετε ουσιαστικά να ορίσετε στη συγκεκριμένη διάταξη και πιστεύω ότι με αυτόν τον τρόπο προστατεύουμε απόλυτα τα παιδιά τα οποία πέφτουν θύματα trafficking, με βάση ένα ολοκληρωμένο νομικό πλαίσιο, που έχει η Ελλάδα και που πρέπει να πούμε εδώ μέσα και να ακούσουν οι Έλληνες πολίτες ότι σε αυτό το πλαίσιο ίσως είμαστε και από τις χώρες οι οποίες βρίσκονται στην πρώτη γραμμή της νομικής προστασίας κατά των θυμάτων trafficking, γιατί έχει φροντίσει η Ελληνική Βουλή, η Βουλή των Ελλήνων, να δημιουργήσει ένα στέρεο, ένα τετράγωνο θεσμικό πλαίσιο, στο οποίο κάνετε αναφορά με το συγκεκριμένο νομοσχέδιο.
Έρχομαι στη συζήτηση επί των άρθρων και θα τα διατρέξω πάρα πολύ γρήγορα, κύριε Υπουργέ, γιατί θεωρώ ότι όσα απλοποιούν, όσα κωδικοποιούν, δεν χρειάζεται να τα αναφέρουμε, όσα δηλαδή εμπεριέχονται χωρίς να υπάρχουν αλλαγές.
Θα κάνω αναφορά σε πέντε-έξι άρθρα, τα οποία θεωρώ πάρα πολύ σημαντικά. Θεωρώ πολύ σημαντικό το άρθρο 7. Και το θεωρώ πολύ σημαντικό, γιατί πραγματικά είναι ο πυρήνας αυτού που λέμε απλοποίηση της διαδικασίας. Δηλαδή περιορίζετε πραγματικά, δραστικά τον αριθμό και τους τύπους των αδειών διαμονής. Αυτό είναι πάρα πολύ σημαντικό. Γιατί είναι σημαντικό; Γιατί ουσιαστικά περιορίζουμε, όχι μόνο τη γραφειοκρατία, αλλά και τις δυνατότητες εξαιρέσεων και τις υπολεπτομέρειες, που πολλές φορές απασχολούσαν τους ανθρώπους οι οποίοι έκαναν αίτηση και οι οποίες ήταν και λόγοι απόρριψης των αιτήσεων.
Γενικότερες, λοιπόν, άδειες διαμονής, τύποι οι οποίοι να είναι συγκεκριμένοι και να περιλαμβάνουν περισσότερες κατηγορίες πολιτών, ούτως ώστε αυτοί να μην μπαίνουν στην διελκυστίνδα μιας γραφειοκρατίας, η οποία τελικά αποβαίνει εις βάρος, τόσο της νομιμότητας, όσο και του ίδιου του πυρήνα του δικαιώματος που πρέπει να προστατεύσουν οι συγκεκριμένες διατάξεις. Και αυτός δεν είναι άλλος από το να γνωρίζει η ελληνική πολιτεία ποιοι είναι οι νομίμως διαμένοντες στη χώρα και οι ίδιοι να μπορούν να συνεισφέρουν, αντιλαμβανόμενοι ποια είναι τα δικαιώματα και ποιες οι υποχρεώσεις τους. Επομένως, θεωρούμε ότι είναι μια πολύ σημαντική διάταξη η απλοποίηση αυτής της διαδικασίας.
Επίσης, σημαντικά είναι τα άρθρα 8-10, όπου ρητώς πλέον κατοχυρώνονται οι υπηρεσίες μιας στάσης, τα «One Stop Shops», όπως λέγονται, που ξεκίνησαν από τη δεκαετία του ’90 με τα Κέντρα Εξυπηρέτησης Πολιτών και τα οποία πλέον, ως επιτυχημένο παράδειγμα, μπορούν να αξιοποιηθούν σε όλες σχεδόν τις μορφές της δημόσιας διοίκησης. Εκτιμούμε, λοιπόν, ότι αυτές οι υπηρεσίες μιας στάσης είναι πολύ σημαντικές για μια κατηγορία συνανθρώπων, οι οποίοι αντιμετωπίζουν πάρα πολύ δύσκολες καταστάσεις στη συναλλαγή τους πολλές φορές με το ελληνικό dημόσιο.
Το άρθρο 16 πιστεύουμε ότι είναι μια καινοτόμος ρύθμιση, η οποία ουσιαστικά προχωράει μια διάταξη που προϋπήρχε, σε σχέση με τις επενδύσεις στη χώρα μας. Ουσιαστικά, λοιπόν, χορηγείται ή ανανεώνεται άδεια διαμονής για επενδυτικές δραστηριότητες. Είναι ο πυρήνας αυτού που ανέφερα χτες στη γενική μας συζήτηση. Είναι ο πυρήνας, δηλαδή, του ότι η μετανάστευση μπορεί να οδηγήσει σε επενδύσεις και οι επενδύσεις εκείνες σε θέσεις εργασίας και σε ανάπτυξη του ακαθάριστου εθνικού προϊόντος.
Αυτό πρέπει να προχωρήσει. Και πρέπει να προχωρήσει όσο το δυνατόν περισσότερο. Γιατί έχει ανάγκη η χώρα από όλες εκείνες τις δυνάμεις, οι οποίες μπορούν να συνεισφέρουν στην ανάπτυξή της, μπορούν να συνεισφέρουν στη μείωση της ανεργίας, μπορούν να συνεισφέρουν ακόμα περισσότερο σε βιώσιμες θέσεις απασχόλησης, που έχει ανάγκη η ελληνική κοινωνία.
Στο άρθρο 19, όπως προείπα, όπως τελικά διαμορφώνεται μετά και την απόσυρση της νομοτεχνικής βελτίωσης, κατοχυρώνεται η προστασία των μαρτύρων και των θυμάτων σοβαρών εγκληματικών ενεργειών. Και αυτό είναι πάρα πολύ σημαντικό για την κατοχύρωση, αν θέλετε, του κράτους δικαίου, του κράτους δηλαδή του νόμου, του κράτους των κανόνων, οι οποίοι πρέπει να επιβάλλονται προς κάθε κατεύθυνση και της κατοχύρωσης των δικαιωμάτων όλων όσων βρίσκονται στην ελληνική επικράτεια.
Στα άρθρα 70 και 71 κατοχυρώνεται ουσιαστικά η οικογενειακή επανένωση, δηλαδή η κανονική οικογενειακή ζωή των νομίμως διαμενόντων στη χώρα μας, μια προσωπική κατάσταση, την οποία πρέπει να λαμβάνει υπ’ όψιν ο Έλληνας νομοθέτης, ούτως ώστε να μπορεί ο πολίτης μιας τρίτης χώρας, ο οποίος διαμένει νόμιμα στη χώρα μας, να έχει μια ζωή που δεν είναι του ξενιτεμένου – το έχουν ζήσει πολλές ελληνικές οικογένειες – αλλά να είναι μια ζωή όπου έχει στην Ελλάδα τη γυναίκα του, τα παιδιά του και με αυτό τον τρόπο μπορεί να βιώνει αξιοπρεπώς, να επιβιώνει αξιοπρεπώς και να συναλλάσσεται αξιοπρεπώς με τα υπόλοιπα μέλη της ελληνικής κοινωνίας.
Είναι σημαντικό επίσης το ότι απλοποιείτε τη διαδικασία σε σχέση, με τα τέκνα που ενηλικιώνονται. Ήταν περιττές οι μονοετείς επί τρία χρόνια άδειες διαμονής, οι οποίες ανανεώνονταν κατ’ έτος. Και τώρα υπάρχει πλέον, μετά από την ψήφιση του συγκεκριμένου νομοσχεδίου, τριετής άδεια διαμονής, η οποία ουσιαστικά είναι το ίδιο πράγμα, αλλά με λιγότερη γραφειοκρατία, λιγότερους υπαλλήλους να απασχολούνται και λιγότερη ταλαιπωρία για τους ανθρώπους που ενηλικιώνονται στη χώρα μας.
Στο άρθρο 109, κάνετε μια πολύ σημαντική τομή, η οποία αφορά την άδεια διαμονής δεύτερης γενιάς ανθρώπων, δεύτερης γενιάς παιδιών,που έχουν ουσιαστικά γεννηθεί στη χώρα μας. Είναι άνθρωποι οι οποίοι δεν έχουν ζήσει άλλη πατρίδα, άνθρωποι οι οποίοι όταν αναγκάζονται πολλές φορές λόγω και της οικονομικής κρίσης να επιστρέψουν στις πατρίδες τους αισθάνονται ξένοι στην πατρίδα προέλευσης των γονιών τους. Είναι άνθρωποι που μόνη πατρίδα τους είναι η Ελλάδα, που πραγματικά είναι για εμάς τιμή και ευθύνη να τους ενσωματώνουμε και να τους βάζουμε στην ίδια κατεύθυνση, να προχωράει το παιδί το οποίο γεννιέται και μεγαλώνει στην Ελλάδα έχοντας την αίσθηση, έχοντας την ελληνική συνείδηση, ότι είναι ισότιμο μέλος μιας κοινωνίας που το αποδέχεται, το αγαπάει και που το εμπιστεύεται, να αποκτήσει δηλαδή το παιδί αυτό την εικόνα, την εντύπωση, αλλά και τη συνείδηση ότι δεν το εξαιρεί ο Έλληνας νομοθέτης και σε καμμία περίπτωση δεν προβαίνει σε καμμία διάκριση εις βάρος του.
Με αυτόν τον τρόπο, ουσιαστικά, κατοχυρώνουμε τα παιδιά που πηγαίνουν στα ελληνικά σχολειά, που μετέρχονται της ελληνικής παιδείας, που έλεγαν οι αρχαίοι πρόγονοι. Ουσιαστικά, είναι ισότιμα μέλη και διευκολύνεται η δυνατότητα να διαμένουν στη χώρα μας, χωρίς να υφίστανται σε πολύ τακτά χρονικά διαστήματα τη βάσανο της έκδοσης της άδειας διαμονής.
Προφανώς, πρέπει να δούμε το νέο κώδικα ιθαγένειας σε μια κατεύθυνση, η οποία θα επιλύει ουσιαστικά τα ζητήματα που έχουν να κάνουν με τα παιδιά, τα οποία γεννιούνται στη χώρα μας και βιώνουν και αντιλαμβάνονται ως μόνη πατρίδα την Ελλάδα.
Στα άρθρα 110 και 128, είναι αυτό το οποίο λέμε ότι μια καλή μεταναστευτική πολιτική μπορεί να ανεβάσει την απασχόληση υψηλής ειδίκευσης στην Ελλάδα, άνθρωποι οι οποίοι έρχονται για να εργαστούν σε αντικείμενα τα οποία είναι υψηλής ειδίκευσης στην Ελλάδα. Δεν αναφέρομαι μόνο στις καινοτόμες επιχειρήσεις με τις τεχνολογίες αιχμής, αλλά και σε πολλές επιχειρήσεις, οι οποίες μπορεί να είναι μικρομεσαίες, όμως παράγουν καινοτομία, παράγουν τεχνολογία. Έχουμε ανάγκη να διευκολύνεται η παρουσία εδώ αλλοδαπών, Ευρωπαίων αλλά και μη Ευρωπαίων, οι οποίοι να έχουν εκείνα τα ειδικά και υψηλού επιπέδου προσόντα και να αντιλαμβάνονται ότι μπορούν να συμβάλουν στο να αναπτυχθεί ακόμα περισσότερο η καινοτομία. Είναι η λεγόμενη «μπλε κάρτα» που προβλέπει η Ευρωπαϊκή Ένωση και την οποία περιλαμβάνετε στα άρθρα 110 έως 128.
Τέλος, στο άρθρο 139, νομίζω ότι είναι πάρα πολύ σημαντικό το ότι διευκολύνετε όσους διαμένουν στη χώρα νομίμως για δώδεκα χρόνια να αποκτήσουν την άδεια διαμονής επί μακρόν διαμένοντος και τούτο διότι: πρώτον, δεν μπορεί κανείς να αμφισβητήσει όταν κάποιος διαμένει στη χώρα επί δώδεκα χρόνια –νομίμως, ξαναλέω- ότι έχει τη δυνατότητα, έχει το δικαίωμα να λάβει αυτήν τη συγκεκριμένη άδεια και, δεύτερον, επειδή ακριβώς αυτή η συγκεκριμένη άδεια του δίνει το δικαίωμα να αναζητήσει εργασία σε άλλες ευρωπαϊκές χώρες, κάτι το οποίο πολλοί από τους αλλοδαπούς οι οποίοι διαμένουν στη χώρα μας νομίμως έχουν πραγματικά ανάγκη. 
Με αυτόν τον τρόπο, ουσιαστικά, απεγκλωβίζεται ένα εργατικό δυναμικό από τη χώρα μας, απεγκλωβίζονται πολλοί άνθρωποι οι οποίοι αναζητούν εργασία, αποκτούν αυτήν την άδεια διαμονής επί μακρόν διαμένοντος και ουσιαστικά αποκτούν τα δικαιώματα ελευθερίας της κίνησης, όπως έχουν και οι υπόλοιποι Ευρωπαίοι πολίτες. Είναι σημαντικό, διότι με αυτόν τον τρόπο αντιμετωπίζεται ένα ζήτημα ανεργίας, η οποία υπάρχει σε ένα εργατικό δυναμικό το οποίο διαμένει στη χώρα περισσότερο από δώδεκα χρόνια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Υπουργέ, κύριε Πρόεδρε, κυρίες και κύριοι Βουλευτές, πιστεύουμε πολύ ότι τα άρθρα του συγκεκριμένου νομοσχεδίου, όπως έχουν νομοτεχνικά βελτιωθεί και όπως βεβαίως με τη συμβολή πολλών συναδέλφων πολλών πτερύγων της Βουλής έχουν τροποποιηθεί, είναι στη σωστή κατεύθυνση και γι’ αυτό εισηγούμαστε αλλά και προτείνουμε να ψηφιστούν τα συγκεκριμένα άρθρα από όσο το δυνατόν περισσότερες πτέρυγες εντός της Βουλής.
Σας ευχαριστούμε πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε συνάδελφε.
Τον λόγο έχει ο ειδικός αγορητής της Χρυσής Αυγής, ο Βουλευτής Μεσσηνίας κ. Δημήτριος Κουκούτσης.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κύριε Πρόεδρε.
Σύμφωνα με αυτά που ακούμε σε αυτήν εδώ την Αίθουσα, καλό είναι σε χώρες όπως είναι το Πακιστάν, το Μπαγκλαντές, αφρικανικές και ασιατικές χώρες, να βάλουμε τεράστιες αφίσες «Live your myth in Greece» ή «Prosperity in Greece». Είπε ο αγαπητός συνάδελφος να ζουν κι αυτοί με αξιοπρέπεια. Βεβαίως να ζουν με αξιοπρέπεια. Ας ζήσει πρώτα ο Έλληνας με αξιοπρέπεια, όπως τον έχετε καταντήσει, κι όλα τα άλλα θα τα δούμε μετά. Γι’ αυτό λέω ότι είναι υποκρισία, είναι πάρα πολύ μεγάλη υποκρισία, το να μιλούμε για την αξιοπρέπεια άλλων, όταν η δική μας έχει χαθεί. 
Θα έπρεπε να έχετε αξιόπιστη πολιτική βούληση, σύμφωνα με τη δική μας πολιτική για το μεταναστευτικό, διότι εμείς έχουμε ολοκληρωμένη απάντηση στα ζητήματα της μετανάστευσης. Άλλωστε γι’ αυτό και ο κ. Σαμαράς προεκλογικά το δικό μας πρόγραμμα για τη μετανάστευση παρουσίασε στα «Ζάππεια». Δεν έκανε τίποτα άλλο. Μην κοιτάτε τώρα που έκανε «τούμπα». 
Στις προϋποθέσεις, λοιπόν, του άρθρου 90 γίνεται αναφορά στο ότι ο αλλοδαπός πρέπει να πληροί όρους ένταξης στην ελληνική κοινωνία. Ποιοι είναι άραγε αυτοί οι όροι; 
Στο άρθρο 91, σχετικά με την απόκτηση του καθεστώτος και τη χορήγηση άδειας διαμονής επί μακρόν διαμένοντος, αναφέρεται στην παράγραφο δ΄ του άρθρου 2 η προϋπόθεση να διαμένουν οι αιτούντες νόμιμα στην Ελλάδα για δώδεκα έτη. Τι σημαίνει «νόμιμα»; Να είναι ήδη νόμιμα για δώδεκα έτη ή να εισήλθαν νόμιμα; Αν βρείτε άνθρωπο που εισήλθε νόμιμα, να μου τρυπήσετε τη μύτη. Δεν υπάρχει. 
Επομένως με τον όρο «νόμιμα» προφανώς εννοεί κάποιον ο οποίος ενώ εισήλθε παράνομα στη χώρα και έμεινε για άγνωστο χρόνο ως παράνομος, όσο ήθελε αυτός, κατάφερε να «νομιμοποιηθεί» στην πορεία με έναν από τους δεκάδες νόμους που τέθηκαν σε ισχύ στο ενδιάμεσο και συνεχίζει να είναι ακόμα νόμιμος. 
Τα δώδεκα έτη πρέπει να είναι συναπτά ή αρκεί κάποιος να μένει δώδεκα έτη νόμιμα, ενώ έχει διακοπεί η κάλυψή του από έναν νόμο για οποιοδήποτε χρονικό διάστημα; Για παράδειγμα, κάποιος εισέρχεται στην Ελλάδα το 1992 και στη συνέχεια αποκτά το 1996 προσωρινή άδεια παραμονής, την οποία χάνει το 1999, επειδή δεν κατάφερε να την ανανεώσει και αποκτά εκ νέου άδεια το 2001, την οποία διατηρεί μέχρι το 2002 κ.λπ.. Ενώ σήμερα έχει συμπληρώσει δώδεκα χρόνια νόμιμης παραμονής διακεκομμένα, τι γίνεται με αυτόν; Καλύπτεται ή όχι από τη διάταξη; 
Στο ίδιο άρθρο ζητείται η γνώμη της οικείας αστυνομικής αρχής για θέματα που αφορούν τη δημόσια τάξη και την ασφάλεια της χώρας. Αν είναι δυνατόν! Είναι ποινικό μητρώο; Αν είναι τέτοιο, γιατί δεν το λέτε; Αν δεν είναι, γιατί δεν ζητάτε ποινικό μητρώο, τόσο από τη χώρα του όσο και από το Υπουργείο Δικαιοσύνης, βάζοντάς το ως προϋπόθεση; 
Να σας πούμε εμείς γιατί. Διότι έχετε πρόβλημα να το ζητήσετε, επειδή είναι πολύ πιθανόν ο αλλοδαπός να έχει δηλώσει δύο, τρία, τέσσερα διαφορετικά ονόματα και τρεις, τέσσερις διαφορετικές ιθαγένειες μέχρι σήμερα κι εσείς δεν μπορείτε ούτε να το ξέρετε ούτε να το ελέγξετε. Οπότε «άνθρακες ο θησαυρός» της αναζήτησης και της γνωμοδότησης της αστυνομικής αρχής. Δεν μπορεί να σας πληροφορήσει για κάτι το οποίο δεν είναι αξιόπιστο. 
Στο άρθρο 92 τα πράγματα γίνονται ακόμα χειρότερα. Η άδεια διαμονής αυτής της κατηγορίας έχει διάρκεια ισχύος πέντε έτη, η οποία ανανεώνεται για άλλα πέντε έτη, χωρίς την ανάγκη των προϋποθέσεων του άρθρου 90. Αυτό σημαίνει, δηλαδή, ότι η ανανέωση χορηγείται ακόμα κι αν ο αλλοδαπός δεν διαθέτει εισόδημα ή ακόμα κι αν υπάρχουν στοιχεία που συνηγορούν –όσο νεφελώδες κι αν είναι αυτό- ότι δεν έχει ενταχθεί στην ελληνική κοινωνία. 
Επομένως για εσάς, η κατηγορία αυτή των επί μακρόν διαμενόντων δεν είναι τίποτα παραπάνω από πρόσχημα, για να τους εντάξετε με το ζόρι στους νόμιμους αλλοδαπούς, έστω κι αν δεν έχουν κανένα εχέγγυο νομιμότητας, από εκείνα που εσείς πριν από ένα μόλις άρθρο θεσπίσατε. 
Στο άρθρο 93, αντιλαμβανόμενοι την αοριστία των κριτηρίων που θέσατε, προσπαθείτε να τα διορθώσετε. Όμως, δεν μπορείτε γιατί και η διόρθωση έχει τα ίδια χάλια με την αρχική διάταξη. 
Η αστυνομική αρχή στην παράγραφο 3 εξετάζει τη σοβαρότητα και το είδος του αδικήματος που τέλεσε ο αιτών, καθώς και την ύπαρξη δεσμών με τη χώρα. Με ποια κριτήρια το κάνει αυτό; Γιατί δεν θεσπίζετε συγκεκριμένα αδικήματα, ποινές ή όρια ποινών, πάνω από τα οποία θα είναι απαγορευτική η αίτηση για την κατηγορία αυτή αλλοδαπών; Πάλι εμείς θα σας το πούμε; Αυτό το κάνετε επειδή, όπως αναφέραμε ανωτέρω, δεν θέλετε να βάλετε σοβαρά κριτήρια, γιατί σκοπός σας δεν είναι να τους απομακρύνετε από την ελληνική επικράτεια, αλλά μόνο να τους νομιμοποιήσετε. 
Αυτό το αποδεικνύουμε περίτρανα από το γεγονός ότι στο άρθρο 94, παράγραφος 3, γράφετε επί λέξει: Εάν η αίτησή του απορριφθεί για την κατηγορία των επί μακρόν διαμενόντων, ο αιτών «μπορεί να υποβάλει αίτηση για άλλο λόγο, εκτός της απόκτησης του καθεστώτος επί μακρόν διαμένοντος». Τι σημαίνει αυτό; Μα, αυτό που καταλαβαίνουμε όλοι μας: νομιμοποίηση με το στανιό. Τα ανύπαρκτα κριτήρια που θέλετε να εφαρμόσετε τα νοθεύετε, για να επιτύχετε τον σκοπό της νομιμοποίησης. 
Έτσι, στην παράγραφο 6 του άρθρου 96, στην περίπτωση που κράτος-μέλος επιστρέφει πολίτη τρίτης χώρας με καθεστώς διεθνούς προστασίας, η Ελλάδα, με την επιφύλαξη της αρχής της ενότητας της οικογένειας, επιτρέπει την επανεισδοχή του χωρίς διατυπώσεις. Υπάρχει πλήρης νόθευση των κριτηρίων του άρθρου 90 που προαναφέραμε, πάλι προς τον σκοπό της νομιμοποίησης. 
Το ίδιο ακριβώς συμβαίνει και με το άρθρο 97, το οποίο αναφέρεται στο δικαίωμα προσφυγής του αιτούντος. Στην παράγραφο 4 θεσπίζετε το ευεργέτημα πενίας για τον διαμένοντα που δεν διαθέτει επαρκείς πόρους. Ποιος ο λόγος, λοιπόν, στο άρθρο 90 –στις προϋποθέσεις στην παράγραφο α- να αναφέρεται ότι ο αιτών πρέπει να διαθέτει επαρκές εισόδημα για την κάλυψη των αναγκών του ιδίου και της οικογενείας του; 
Και ενώ στο άρθρο 98 αναφέρονται όλες οι διευκολύνσεις ενός που τίθεται υπό το καθεστώς αυτό, ακόμα και φορολογικές διευκολύνσεις –που δεν παρέχονται σε κανέναν Έλληνα πολίτη, ούτε καν στους πολύτεκνους- στο άρθρο 99 θεσμοθετείται επίσημα για πρώτη φορά σε κείμενο η υποχρέωση της χώρας να δέχεται όποιον έχει αποκτήσει το καθεστώς σε άλλη χώρα της Ευρωπαϊκής Ένωσης, ο οποίος θα μένει και θα εργάζεται στην Ελλάδα. Δεν έφταναν, λοιπόν, οι συρρεύσαντες στην Ελλάδα αλλοδαποί, που προσπαθείτε τώρα με κάθε τρόπο να νομιμοποιήσετε, θα παίρνουμε και άλλους από άλλες χώρες, από την ίδια κατηγορία. Δόξα τω Θεώ! 
Η απόρριψη των αιτήσεων αυτού του είδους είναι επίσης προσχηματική. Χαρακτηριστικό να αναφερθεί είναι ότι ακόμα και η διαπίστωση ότι ο αιτών πάσχει από ασθένεια δεν αποτελεί λόγο για τη μη ανανέωση της άδειας διαμονής ή την απομάκρυνσή του από το έδαφος της χώρας και αυτό χωρίς να γνωρίζουμε εάν οι αιτούντες έφεραν την ασθένεια από τη χώρα τους, αφού κανένας από τους παρανόμους εισελθόντες δεν εξετάζεται για οτιδήποτε. 
Είστε απαράδεκτοι! Είστε υποκριτές και δεν κρατάτε ούτε καν τα προσχήματα, για να επιβάλετε τις εντολές τις οποίες εκτελείτε για την πληθυσμιακή αλλοίωση της χώρας. 
Στο άρθρο 108, ενώ αναφέρεται τι είναι εκείνο που θεωρείται επάρκεια της ελληνικής γλώσσας, στην παράγραφο 5 νοθεύεται εκ νέου το κριτήριο, αναφέροντας ότι ούτε αυτός ο όρος είναι αναγκαίος, εφόσον οι αιτούντες έχουν επιτυχώς ολοκληρώσει την παρακολούθηση ειδικών προγραμμάτων εκμάθησης της ελληνικής γλώσσας και απόκτησης πτυχίων της ελληνικής ιστορίας και πολιτισμού. «Ακούμπα, Τούλα, ούλα τα μπαούλα»!
Τι είδους ειδικά τμήματα είναι αυτά; Τι διδάσκεται εκεί; Ποιος έχει την επιμέλεια και ποιος αποφασίζει για το αν οι σπουδές έχουν περαιωθεί επιτυχώς; Εκτός αν η κ. Ρεπούση έχει αναλάβει την επιμέλειά τους. 
Στο τελευταίο άρθρο της κατηγορίας αυτής, το άρθρο 109, νομοθετείτε από το παράθυρο εκείνο που αποτέλεσε μήλο της Έριδας προ ετών, με τρόπο μεσοβέζικο: την αναγνώριση της νόμιμης διαμονής των τέκνων των παρανόμων μεταναστών. Έτσι, λοιπόν, όλα τα τέκνα, όσα έχουν γεννηθεί στη χώρα, όλων των παρανόμων μεταναστών, νομιμοποιούνται επί της ουσίας χωρίς προϋποθέσεις. Όχι τα τεκνά, τα τέκνα! Σας κάνουμε μία και μοναδική ερώτηση, την οποία δεν έχετε τον τρόπο να απαντήσετε. Πόσοι είναι αυτοί; Πόσους νομιμοποιείτε με τη μέθοδο αυτή; Ξέρετε να απαντήσετε; 
Στο Τμήμα ΣΤ΄, περιλαμβάνονται ρυθμίσεις που αφορούν την εισδοχή πολιτών τρίτων χωρών, με σκοπό την απασχόληση υψηλής ειδίκευσης, σύμφωνα με σχετική οδηγία της Ευρωπαϊκής Ένωσης. Παρά το γεγονός ότι οι διατάξεις περιέχουν ρυθμίσεις με τις οποίες διαφωνούμε, συνολικά είναι αυστηρότερες από τις διατάξεις του προηγούμενου κεφαλαίου, που αναφέρονται σε παρανόμως επί μακρόν διαμένοντες αλλοδαπούς. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν θα δευτερολογήσω, κύριε Πρόεδρε. 
Θα ήθελα να αναφερθώ και λίγο σε κάποιες τροπολογίες που υπάρχουν εδώ. Για την τροπολογία με γενικό αριθμό 1268 και ειδικό 38, για τη σύσταση ακόμα μιας νομοπαρασκευαστικής επιτροπής, δεν θα πω τίποτε άλλο, παρά μόνο μια αλήθεια που είχε ειπωθεί κάποτε στην Ελλάδα πως «αν θέλεις να μη γίνει τίποτα σε αυτήν τη χώρα, φτιάξε μια επιτροπούλα».
Με την τροπολογία με γενικό αριθμό 1277 και ειδικό 47 και την τροπολογία με γενικό αριθμό 1279 και ειδικό 48, σε σχέση με την τροπολογία του Υπουργείου Εσωτερικών –«λέγω, λέγω»- που φέρει αλλαγές στη νομοθεσία που αφορά σχετικά με τον έλεγχο και τη δήλωση περιουσιακής κατάστασης Βουλευτών, δημοσίων λειτουργών κ.λπ., βλέπουμε να δίνετε παράταση από τις 30 Ιουνίου του 2014 μέχρι το τέλος του χρόνου, δηλαδή για άλλους έξι μήνες, προθεσμία εντός της οποίας ολοκληρώνεται ο έλεγχος που διενεργείται επί των δηλώσεων περιουσιακής κατάστασης ετών 1974 έως 2012. Εγώ θα πρότεινα και κάτι άλλο, να βάλετε τα περιουσιακά στοιχεία από το 1965 –για να μην πω από το 1967 και παρεξηγηθώ.
Τέλος, προτείνουμε να επανακαθορίζονται οι προϋποθέσεις επιβολής της ποινής στέρησης πολιτικών δικαιωμάτων και δήμευσης για παραβιάσεις της εν λόγω νομοθεσίας, για ένα ζήτημα τόσο σοβαρό, όπως είναι ο έλεγχος της περιουσιακής κατάστασης προσώπων, Βουλευτών, ιδιοκτητών ΜΜΕ και άλλα –μάλιστα, ΜΜΕ!-, να δίδονται συνεχείς παρατάσεις των προθεσμιών ελέγχου και να αλλάζουν δευτερεύοντα ζητήματα. 
Όσον αφορά τις υπηρεσίες που ασχολούνται με τον έλεγχο του μεγάλου πλούτου, προ ημερών έκανα συγκεκριμένα επίκαιρη ερώτηση στον κύριο Υπουργό και είπα για το ζήτημα της παραίτησης του διοικητή και των επτά από τους δώδεκα επόπτες της Υπηρεσίας Φορολόγησης Μεγάλου Πλούτου. Υποτίθεται ότι όλοι αυτοί βγήκαν απλά στη σύνταξη και μάλιστα όλοι βγήκαν την ίδια μέρα. 
Επειδή, λοιπόν, δεν έχετε τη βούληση να πράξετε τα δέοντα, δεν θα στηρίξουμε την τροπολογία. Δεν είναι σωστό να νομοθετούμε στο πόδι, γιατί υποβαθμίζεται το Κοινοβούλιο.
 Το ίδιο ισχύει και για την τροπολογία με γενικό αριθμό 1279 και ειδικό 48. Αν στηρίξουμε αυτήν την τροπολογία, είναι σαν να συναινούμε στην υποβάθμιση του Κοινοβουλίου και να αποδεχόμαστε τις κινήσεις σας στον τομέα των απολύσεων και της διαθεσιμότητας.
Λέμε «ΝΑΙ» στην τροπολογία με γενικό αριθμό 1274 και ειδικό 44 του Υπουργείου Εργασίας για τις επιτροπές ΚΕΠΑ. Δεν έχω τον χρόνο να πω κάποια πράγματα, αλλά δεν μπορούμε να κάνουμε αλλιώς. Πρέπει να την ψηφίσουμε, γιατί αυτήν τη στιγμή κρίνεται απαραίτητη η διάταξη με αντικειμενικά κριτήρια σε όσους έχουν πραγματική αναπηρία και πρέπει οι επιτροπές να πραγματοποιούνται άμεσα, χωρίς καθυστερήσεις.
Τέλος, όσον αφορά τη με γενικό αριθμό 1275 και ειδικό 45 –με ημερομηνία 14-03-2014- τροπολογία του Υπουργείου Οικονομικών και του Αναπληρωτή Υπουργού Εσωτερικών, με αντικείμενο την τροποποίηση του Κώδικα Ελληνικής Ιθαγένειας και πολιτογράφηση των αλλοδαπών, την καταψηφίζουμε, αφ’ ενός διότι είναι εκπρόθεσμη και αφ’ ετέρου διότι εκκρεμεί η συμμόρφωση του Υπουργείου Εσωτερικών με την υπ’ αριθμόν 460/13 απόφαση της ολομελείας του Συμβουλίου της Επικρατείας. Οπότε θα τοποθετηθούμε επί της ουσίας μόνο στην εμπρόθεσμη νομοθετική πρωτοβουλία σας επί θεμάτων ιθαγενείας, η οποία θα είναι σε αρμονία με την απόφαση του Συμβουλίου της Επικρατείας.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε συνάδελφε.
Παρακαλώ να πάρει τον λόγο ο ειδικός αγορητής της Δημοκρατικής Αριστεράς, ο συνάδελφος Βουλευτής, Καθηγητής και Πρύτανης της περιοχής μου κ. Πανούσης.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Όλα αυτά;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αφού είστε, τι να κάνουμε; 
Διατελέσατε Πρύτανης του Πανεπιστημίου Ανατολικής Μακεδονίας και Θράκης.
Ορίστε, έχετε τον λόγο.</ChairmanSpeech> 
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η πρόκληση της ρύθμισης της μετανάστευσης έρχεται από το μέλλον. Στην ουσία αφορά μια ανακατανομή του κοινωνικού προϊόντος ανάμεσα σε αλλοδαπούς και ημεδαπούς, μια νέα συμμετοχή όλων στα συλλογικά αγαθά, την υγεία, την απασχόληση, την εκπαίδευση, την κοινωνική ασφάλιση. 
Λόγω, όμως, της εκκρεμότητας του νόμου για την ιθαγένεια –που μας διαβεβαίωσε ο Υπουργός ότι σύντομα θα έρθει- πολλές από τις διατάξεις αυτές είναι διατάξεις ανάμεσα σε δύο status: μια λύση που δίνεται με τον νόμο αυτό και μια λύση που θα έρθει αργότερα, μέσω της ιθαγένειας. Φεύγουμε, δηλαδή, από ένα ημίμετρο συμβιβασμού ανάμεσα στην αναντίρρητη ανάγκη η δεύτερη γενιά να έχει μια ουσιαστική θεσμική υπόσταση και μια πλειοψηφία του Συμβουλίου της Επικρατείας για κάποια ζητήματα νομιμότητας.
Έχουμε θετικά βήματα, παρ’ όλο που έχει κανείς την αίσθηση ότι δεν δίνουμε λύση σε αυτές τις ζωές σε εκκρεμότητα. Έχουμε, λοιπόν, ζωές σε εκκρεμότητα, που θα έπρεπε να έχουν μια οριστική λύση για να μπορούν και αυτοί να φτιάξουν τη ζωή τους. Δεν μπορεί η ζωή τους να περνάει συνεχώς μέσα από διαφορετικά νομικά ή διοικητικά φίλτρα. Εν προκειμένω, δηλαδή, δεν μπορούμε να μιλάμε για λίγη λύση ή για πολλή λύση. Πρέπει να μιλήσουμε για λύση του προβλήματος που έχει να κάνει με το ζήτημα της μετανάστευσης, της ιθαγένειας, της ένταξης και βέβαια το αντιρατσιστικό. 
Χρειάζεται, όμως, αυτή η διαρκής νομοθέτηση. Γι’ αυτό επαναλαμβάνω την πρόταση για μια διαρκή επιτροπή της Βουλής σε ζητήματα ρατσισμού, μισαλλοδοξίας κ.λπ.. 
Τι συμβαίνει με τη μετανάστευση; Στη μετανάστευση έχουμε δύο αντιμαχόμενες τάσεις. Η μία είναι η υποχώρηση των ατομικών ελευθεριών στο όνομα της ασφάλειας, η άλλη είναι η θεώρηση θεμελιωδών εννοιών, όπως ο λαός, το κράτος-έθνος, με μια υποχώρηση της ιδιότητας του πολίτη υπέρ της ιδιότητας του ανθρώπου.
Άρα, λοιπόν, πρέπει να αποφασίσουμε αν θα πάμε σε μια νέα μορφή ρατσισμού ή σε μια μορφή νεωτερικότητας, αν θα πάμε σε μια κλειστή κοινωνία «κοντέινερ» ή σε μια ανοικτή δημοκρατία. Διότι η μετανάστευση θέτει αυτά τα ζητήματα από μόνη της.
 Το κράτος-έθνος και το κοινωνικό συμβόλαιο πρέπει να τα ξαναδούμε. Παλιά το κοινωνικό συμβόλαιο γινόταν μεταξύ των Ελλήνων. Τώρα πρέπει να έχουμε άλλου είδους αντιπροσώπευση και άλλου είδους νομιμοποίηση της εξουσίας. Το ζήτημα αν η μετανάστευση δημιουργεί ένα νέο πολιτικό υποκείμενο και πώς αυτό θα λειτουργήσει μέσα στην εθνική κυριαρχία παραμένει ανοικτό. 
Επίσης, ανοικτό παραμένει το ζήτημα ποια είναι ακριβώς η έννοια του λαού, όταν έχουμε τόσο διαφοροποιημένα πολιτισμικά συστήματα. Βέβαια, πρέπει να έχουμε συμμετοχή σε όλες τις δράσεις. Πρέπει να βάλουμε τους μετανάστες στη λογική του συνανήκειν –και τους Έλληνες, βέβαια, γιατί ρωγμές έχουμε και μεταξύ μας- και να δημιουργήσουμε τους όρους ενός νέου κοινωνικού συμβολαίου. Δεν είναι δυνατό να έχεις κοινές αξίες χωρίς συμμετοχή. 
Άρα, λοιπόν, δίκαιη μεταχείριση «conditio sine qua non», για να μπορέσουμε να έχουμε μια ομαλή ένταξη, διότι αλλιώς θα μιλάμε για ένα δίκαιο της ανάγκης, το δίκαιο του άλλου. Θα είναι, δηλαδή, ένα δίκαιο το οποίο συνεχώς θα λειτουργεί βάσει των εξαιρέσεων.
Κύριε Υπουργέ, είχαμε πει και στην επιτροπή ότι δεν φταίνε οι καλοί και κακοί νόμοι. Πρέπει να συνειδητοποιήσουμε έναν νέο τρόπο διαπραγμάτευσης με την πραγματικότητα. Δεν πρόκειται για πρόσφυγες, για καράβια που ήρθαν και θα φύγουν κ.λπ.. Πρόκειται για μια κατάσταση η οποία θα κρατήσει πάρα πολύ καιρό και θα πρέπει συνεχώς να τη ρυθμίζουμε νομοθετικά, αλλά όχι μόνο νομοθετικά. Δεν πρέπει, δηλαδή, να αφήσουμε μέσα στην κοινωνία να δημιουργηθούν νέες εσωτερικές αποικίες, νέοι εσωτερικοί εχθροί που θα θυσιάζονται για να κρατηθεί –δεν έχω ακριβώς καταλάβει πώς- η ακεραιότητα σε μια κατάσταση όπου πλέον η πολυπολιτισμικότητα –και θα έρθω σε αυτόν τον όρο- έχει διαφοροποιήσει διάφορα πράγματα. 
Ως κοινωνία κινούμαστε άναρχα ανάμεσα στην ετεροφιλία και την ετεροφοβία. Από τη μια ζητάμε να έρθουν ξένοι επενδυτές και από την άλλη φοβόμαστε τον οποιονδήποτε ξένο δεν έχει χαρακτηριστικά ίδια με τα δικά μας. Θέλουμε τουρίστες και επενδυτές, αλλά δεν θέλουμε ξένους εργάτες, ξένους επιστήμονες. Η ίδια η μεταναστευτική μας πολιτική είναι στην ουσία μια κατηγοριοποίηση, δηλαδή κάνουμε κατηγορίες. 
Έρχομαι στα επιμέρους άρθρα.
Στο άρθρο 7 παράγραφος 4, δεν αντιλαμβάνομαι γιατί δεν επιτρέπεται η αλλαγή σκοπού για τους κατόχους αδειών διαμονής για τους λόγους που αναφέρονται κ.λπ.. Αυτήν την αλλαγή σκοπού –τη βρίσκουμε και σε άλλο άρθρο- κατ’ εξαίρεση μπορεί να γίνει. Σε τι συμβάλλει, σε τι βοηθάει διοικητικά –ή το πλαίσιο κοινωνικής ένταξης- αυτή η αδυναμία αλλαγής σκοπού;
Στο άρθρο 21 παράγραφος 1, δεν καταλαβαίνω το σημείο που λέει «Λοιποί λόγοι χορήγησης διαμονής» γιατί «η εν λόγω άδεια διαμονής δεν παρέχει πρόσβαση στην αγορά εργασίας». Γιατί να μην παρέχει; Ένταξη χωρίς πρόσβαση στην αγορά εργασίας είναι δύσκολο πράγμα.
Στο άρθρο 42 για τα δικαιώματα και τις υποχρεώσεις –πάλι σχετικά με αυτό που είπα προηγουμένως- αναφέρεται «εκτός αν άλλως ορίζεται σε ειδικές περιπτώσεις, δεν επιτρέπεται η αλλαγή σκοπού». Πρέπει να το δείτε λίγο αυτό.
Στους εξαιρετικούς λόγους, στο άρθρο 20 για τη βίζα και τα δέκα χρόνια, εγώ νομίζω ότι θα μπορούσαν να πουν «συνεκτιμάται». Μην κάνουμε απαγορευτικές τυπικές προϋποθέσεις, γιατί η ζωή μάς τιμωρεί σε αυτά και πάμε σε νέους νόμους μετά.
Το ίδιο είναι και το άρθρο 139 παράγραφος 14, για τους χρονικούς περιορισμούς. Πάλι θα έπρεπε να βάλουμε «οι απορριφθείσες αιτήσεις να νοούνται ως εκκρεμείς υπό το νέο καθεστώς». Έχουμε ένα διαχρονικό δίκαιο. Ό,τι ήταν με το παλιό δίκαιο καλό είναι να το ξαναδούμε.
Στο άρθρο 109 αναφέρθηκε και ο συνάδελφος Δημήτρης Αναγνωστάκης χθες για την άδεια διαμονής δεύτερης γενιάς, δηλαδή να διαμένουν νόμιμα στη χώρα. Προφανώς θα πρέπει να διαμένουν νόμιμα στη χώρα, αλλά να μη φταίνε αυτοί αν δεν είναι «νόμιμη» η παραμονή τους. 
Για το όριο ηλικίας στα είκοσι ένα έτη, πάλι θα έλεγα ότι θα μπορούσαμε να συνεκτιμήσουμε την ηλικία χωρίς αναγκαστικά να την ορίζουμε. Αυτοί οι ορισμοί είναι και περιορισμοί και δεν οδηγούν πουθενά.
Το άρθρο 19 με ειδικές διατάξεις του κώδικα για τη διαμονή για ανθρωπιστικούς λόγους εκεί όπου αναφέρεται «για λόγους συνδρομής των οργάνων δημόσιας τάξης και ασφάλειας», πρέπει να διασαφηνίσουμε τι θα πει «ειδικές και εξαιρετικές περιπτώσεις». Δεν είναι δυνατόν να έχουμε ένα δίκαιο της εξαίρεσης που έχει και εξαιρέσεις. 
Μια κουβέντα θα πω για το ζήτημα της διαπολιτισμικής εκπαίδευσης, διότι ακούστηκε στην επιτροπή. Έχουμε μια σύγκρουση ενός πολιτισμικού διαφορισμού, εντός όμως του πολιτισμικού ευρωκεντρισμού, και μιας δυτικοκεντρικής δημοκρατικής παράδοσης. 
Τι είναι η ευρωπαϊκή μνήμη εθνογένεσης; Είναι οι εθνικές ταυτότητες. Όμως, αυτές οι εθνικές ταυτότητες έχουν προκαλέσει δευτερογενείς συγκρούσεις μέσα στον καπιταλισμό. Τι θα έρθει να κάνει μια διαπολιτισμική εκπαίδευση; Να γεφυρώσει αυτές τις διαφορές. Ναι, αλλά προϋποθέτει καθολικότητα των ορισμών του εθνικού κράτους ως προς τα μορφωτικά αγαθά. Ταυτόχρονα, προϋποθέτει συνδυασμό με την επίσημη αναγκαία προστασία των μειοψηφικών ορισμών, άρα πολιτισμική ώσμωση. 
Άφησα τελευταία, κύριε Υπουργέ, την αποσυρθείσα τροπολογία του άρθρου 19, που έχει ένα πολύ ενδιαφέρον σημείο. Νομίζω ότι πρέπει να διατυπωθεί ως εξής: Μετά την κατάθεση καταγγελίας και ανεξάρτητα από την άσκηση ποινικής δίωξης τα πρόσωπα των προηγουμένων εδαφίων α έως στ παραμένουν στη χώρα μέχρι τη με οποιονδήποτε τρόπο περάτωση της ποινικής διαδικασίας. Αποφάσεις επιστροφής και κράτησης που έχουν εκδοθεί, αλλά δεν έχουν ακόμη επιτελεστεί, αναστέλλονται. 
Η Δημοκρατική Αριστερά ψήφισε επί της αρχής. Παρά ταύτα, τα άρθρα 7,19,20,21,42,109 και 139 έχουν προβλήματα και δεν θα τα ψηφίσουμε. 
Για τις τροπολογίες θα μιλήσει ο Κοινοβουλευτικός μας Εκπρόσωπος.
Θέλω να καταθέσω μία τελευταία σκέψη. Δεν πρέπει τα νομοθετικά πλαίσια σε καμμία περίπτωση να οδηγούν σε πολιτικές και κοινωνικές εξώσεις. Θα πρέπει να συνηθίσουμε ως κοινωνία στα πολύχρωμα, πολύγλωσσα, πολυθρησκευτικά πλήθη, να δώσουμε δικαιώματα στήριξης και σεβασμό στην ταυτότητά τους. 
Αγαπητοί συνάδελφοι, αρνούμενοι την ταυτότητα αυτών, αρνούμαστε το δικό μας παρελθόν, όταν και εμείς είχαμε ίδια προβλήματα ταυτότητας, όταν ήμασταν πρόσφυγες. Ελπίζω να καταλάβουμε ότι ούτε ο συμψηφισμός των φόνων ούτε η ισορροπία του τρόμου ούτε η άρνηση του παρελθόντος μας και επομένως του παρόντος του άλλου συνιστούν λύσεις. Η δημοκρατία, ο πολιτισμός και η αλληλεγγύη έχουν καλύτερο δρόμο να μας δείξουν, αρκεί να μη φοβηθούμε και αυτόν τον δρόμο. Νομίζω, λοιπόν, ότι το θέμα της μετανάστευσης είναι θέμα του μέλλοντος. Δεν τελειώνει, δεν κλείνει. Πρέπει να ακολουθήσουμε διάφορα μοντέλα και να έχουμε σταθερές διακομματικές επιτροπές. 
Κύριε Υπουργέ, ο ίδιος ο τίτλος του νομοθετήματος σας το είχα πει ότι μου αφήνει μία αμηχανία. Ίσως θα έπρεπε να λέγεται «μεταναστευτικός νόμος και ρύθμιση εκκρεμών ζητημάτων μετανάστευσης» ή απλώς «νόμος για τη μετανάστευση και τους μετανάστες». Ελπίζω αυτός ο νόμος σε κάθε περίπτωση να ανοίξει τα μυαλά και τις ψυχές όλων μας, για να εφαρμόσουμε κατ’ αρχάς μέσα μας μία άλλη σχέση με τους μετανάστες. 
Όπως είπε και χθες ο συνάδελφος Δημήτρης Αναγνωστάκης, δεν πρέπει να τους μετράμε μόνο με τον αριθμό των πνιγμένων. Ως Έλληνες Ευρωπαίοι πρέπει να ζητήσουμε συγγνώμη για ό,τι κάναμε και κυρίως για ό,τι δεν κάναμε, για να σώσουμε ζωές, ελευθερίες και δικαιώματα και ημών και των ξένων.
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε καθηγητά.
Τον λόγο έχει ο ειδικός αγορητής του Κομμουνιστικού Κόμματος Ελλάδας κ. Σπυρίδων Χαλβατζής.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Πρόεδρε, έχουμε να τοποθετηθούμε για 140 άρθρα και για πάνω από 15 τροπολογίες. Είναι φανερό ότι μέσα σε οκτώ λεπτά δεν μπορεί να τοποθετηθεί κανένας αναλυτικά σε όλα. Σε ορισμένα θα τοποθετηθούμε αναλυτικά, συγκεκριμένα, και για τα άλλα στην ψηφοφορία. Λόγου χάριν, στο άρθρο 8, επειδή υπάρχει μία πολύ μεγάλη αοριστία και η αοριστία πάντα μάς ανησυχεί, καταψηφίζουμε. 
Στο άρθρο 11 ψηφίζουμε κατά, επειδή προσαρμόζει αυτό το άρθρο περισσότερο τη νομοθεσία στις ανάγκες της εργοδοσίας για φθηνό εργατικό δυναμικό και γιατί περιέχει εκβιαστικές διατάξεις και διευκολύνει τις απελάσεις. 
Στο άρθρο 18, που αφορά την προσωρινή διαμονή και απασχόληση με εθνική θεώρηση εισόδου, ψηφίζουμε κατά, γιατί θεωρούμε ότι στους εποχιακά εργαζομένους και σε άλλους εργάτες θα έπρεπε να χορηγείται άδεια διαμονής αντί για βίζα. Παλαιότερα αυτό ίσχυε.
Υπάρχει το άρθρο 19, που έχει διάφορες διατάξεις. Μερικές από τις διατάξεις θα μπορούσαμε να τις ψηφίσουμε. Ωστόσο, υπάρχει αυτή η επιχειρηματολογία που υπογράφεται από επιστημονικούς υπεύθυνους και του ΚΕΘΕΑ και της «ΑΡΓΩ» και του «18 ΑΝΩ». Εμείς συμφωνούμε με αυτές τις επισημάνσεις και θεωρούμε ότι το εδάφιο ζ παράγραφος 1 του άρθρου 19, όπως είναι διατυπωμένο αυτήν τη στιγμή, έρχεται σε αντίθεση, τόσο με τα επιστημονικά δεδομένα όσο και με το ευρύτερο νομοθετικό πλαίσιο που ισχύει στη χώρα μας, σε σχέση με την πιστοποίηση της εξάρτησης και την έκδοση βεβαιώσεων παρακολούθησης ή ολοκλήρωσης θεραπευτικού προγράμματος.
Το θεραπευτικό πρόγραμμα πρέπει να υπογράφει, να βεβαιώνει την ολοκλήρωση του προγράμματος και όχι κάποιος ψυχίατρος, ο οποίος δεν παρακολουθεί αυτήν την ομάδα, αφού συγκεκριμένο πρόγραμμα παρακολουθεί και ολοκληρώνει κάποιος χρήστης, ο οποίος ολοκληρώνει αυτήν τη δραστηριότητα. Φοβούμαστε ότι αυτή η διάταξη, όπως σημειώνουν οι ειδικοί επιστημονικοί φορείς, θα δημιουργήσει πολλά προβλήματα στην προσπάθεια που καταβάλλεται σήμερα από αυτούς τους φορείς, προκειμένου να υποστηρίξουν την εξαιρετικά ευάλωτη ομάδα των μεταναστών με προβλήματα χρήσης, επιβαρύνοντας συγχρόνως τις ψυχιατρικές κλινικές και τις ομάδες ψυχοκοινωνικής αποκατάστασης με ένα έργο που αντικειμενικά δεν ανήκει στις αρμοδιότητές τους. 
Έρχομαι στο άρθρο 21. Ψηφίζουμε κατά, γιατί εντάσσεται στη λογική της προνομιακής μεταχείρισης των οικονομικά ισχυρών επιχειρηματιών αλλοδαπών. Χθες στην τοποθέτησή μας το χαρακτηρίσαμε πραγματικά ως μία ταξική επιλογή. Δεν κοιτούμε, δηλαδή, ποιος έρχεται στην Ελλάδα, κοιτούμε εάν έχει χρήματα. Εάν έχει χρήματα, θα του κάνουμε και υποκλίσεις και όταν έρχονται και πόρνες πολυτελείας, τις υποδέχονται οι πάντες στα αεροδρόμια πανηγυρικά –δήμαρχοι, νομάρχες και περιφερειάρχες-, ενώ όταν φθάνουν εδώ φτωχοί, εξαθλιωμένοι από την πείνα, για να σωθούν από το λεπίδι των δικτατόρων, εμείς, με βάση τη λογική της Ευρωπαϊκής Ένωσης, τους απωθούμε. Είναι πραγματικά μία ταξική επιλογή.
Στο άρθρο 27 θα ψηφίσουμε κατά ειδικά για την περιορισμένη νοσοκομειακή κάλυψη. 
Υπάρχουν αρκετά άρθρα, για τα οποία θα τοποθετηθούμε αναλυτικά στην ψηφοφορία. Ωστόσο, θέλουμε να σημειώσουμε ορισμένες σκέψεις μας για τις τροπολογίες. Υπάρχουν –είναι γνωστό- πάρα πολλές τροπολογίες. Υπάρχουν τροπολογίες που σχετίζονται με κοινωνικές αδικίες που έχουν γίνει σε αγρότες, όπως είναι, λόγου χάριν, η τροπολογία 1260 με την οποία θα συμφωνήσουμε. 
Υπάρχει η τροπολογία 1261, στην οποία θα ψηφίσουμε «ΠΑΡΩΝ». Έχει ορισμένα θετικά στοιχεία, αλλά συνολικά δεν μπορούμε να συμφωνήσουμε. 
Υπάρχει η τροπολογία 1262, η οποία σχετίζεται με το προσωπικό της ΔΕΗ. Επειδή ο τρόπος με τον οποίο αντιμετωπίζει το πρόβλημα είναι κολοβός και λειψός, ψηφίζουμε «ΠΑΡΩΝ».
Υπάρχουν τροπολογίες, όπως είναι η 1261, στην οποία, όπως είπα, ψηφίζουμε «ΠΑΡΩΝ». 
Στην τροπολογία 1268 ψηφίζουμε «ΠΑΡΩΝ».
Υπάρχει η τροπολογία 1275, που είναι μία τροπολογία που έχει πάρα πολλές παραγράφους. Έχει δέκα-δώδεκα παραγράφους. Ορισμένες παράγραφοι θα μπορούσαν να μας βρουν σύμφωνους. Υπάρχουν όμως άλλες, που ο τρόπος με τον οποίο είναι διατυπωμένες δεν μας βρίσκει σύμφωνους. Γι’ αυτό θα ψηφίσουμε «ΠΑΡΩΝ» συνολικά σ’ αυτήν την τροπολογία.
Υπάρχουν, βεβαίως, και τροπολογίες απαράδεκτες, όπως η 1263 στην οποία ψηφίζουμε κατά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα τελειώσω, κύριε Πρόεδρε.
Υπάρχουν τροπολογίες με τις οποίες συμφωνούμε, όπως είναι η 1266. Ψηφίζουμε στις τροπολογίες 1267, 1264 και στη 1268 «ΠΑΡΩΝ». Στις τροπολογίες 1265 και 1269 ψηφίζουμε «ΝΑΙ». Στην τροπολογία 1270 ψηφίζουμε «ΠΑΡΩΝ». Στις τροπολογίες 1271, 1272, 1273 και 1276 ψηφίζουμε «ΝΑΙ». 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Έχουμε και ορισμένες τροπολογίες ακόμη. Έρχομαι στην τροπολογία 1274. Εδώ μπαίνουν ορισμένα ζητήματα πολύ σοβαρά. Υπάρχουν προβλήματα τα οποία αντιμετωπίζουν τα κέντρα αξιολόγησης και ελέγχου των αναπήρων. Υπάρχει μια τεράστια ουρά από αναπήρους και εδώ υπάρχει ένας σοβαρός κίνδυνος. Αυτά τα κέντρα έχουν ιδρυθεί, όπως έχουμε καταγγείλει επανειλημμένα, με σκοπό να μειώσουν δραστικά το ποσοστό της αναπηρίας των αναπήρων. Φθάνουν σε σημείο να ελέγχουν και να ξαναελέγχουν αναπήρους ακρωτηριασμένους, σαν να περιμένουν από χρόνο σε χρόνο να φυτρώσει κανένα πόδι ή κανένα χέρι! 
Λένε ότι κάθε φορά που μειώνεται το ποσοστό αναπηρίας καλούν τους αναπήρους να επιστρέψουν χρήματα τα οποία έχουν πάρει. Είναι πράγματα απαράδεκτα και θεωρούμε ότι δεν πρέπει να λειτουργούν με αυτόν τον τρόπο οι συγκεκριμένες επιτροπές. Εμείς σ’ αυτήν την τροπολογία, παρ’ όλο που έχει ορισμένες διατάξεις θετικές, επειδή ζητά επιστροφή ως αχρεωστήτως καταβληθέντα, θα ψηφίσουμε «ΠΑΡΩΝ». 
Υπάρχουν βεβαίως και άλλες τροπολογίες.
Κύριε Πρόεδρε, σχετικά με την τροπολογία 1277, θα ήθελα να πω ότι οι ενστάσεις μας για το «πόθεν έσχες» παραμένουν και δεν μπορούμε να ψηφίσουμε αυτήν την τροπολογία.
Σε άλλες τροπολογίες, όπως στην τροπολογία 1279 ψηφίζουμε «ΠΑΡΩΝ». 
Υπάρχει, επίσης, τροπολογία που κατατέθηκε από τον κ. Κακλαμάνη, στην οποία ψηφίζουμε «ΝΑΙ». 
Τα άλλα θα τα πούμε στην ψηφοφορία.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Χαλβατζή.
Θα μπούμε τώρα στον κατάλογο των εγγεγραμμένων συναδέλφων. 
Τον λόγο έχει ο κ. Μανώλης Γλέζος.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Αγαπητέ Πρόεδρε, αγαπητοί συνάδελφοι, είναι 147 άρθρα, δηλαδή 147 φυλλαράκια σε ένα κλωνάρι. Όμως, δεν πρέπει να βλέπουμε μονάχα τα φυλλαράκια και το κλωνάρι, αλλά πρέπει να βλέπουμε και το δέντρο πάνω στο οποίο βρίσκεται το κλωνάρι και όχι μόνο το δέντρο, αλλά και το δάσος όπου βρίσκεται το δέντρο και όχι μονάχα το δάσος όπου βρίσκεται το δέντρο, αλλά και τη λεκάνη απορροής στην οποία βρίσκεται το δάσος και τη λιθοσφαιρική πλάκα ακόμα, αν θέλετε, να πάμε παραπέρα, που βρίσκεται όλο αυτό το σύστημα. Το αναφέρω αυτό, γιατί μου αρέσει πάντοτε να θέτουμε το πλαίσιο, να μη μας απασχολούν μόνο τα φυλλαράκια, μόνο τα άρθρα.
Το 1985, όντας στο Ευρωπαϊκό Κοινοβούλιο, αντιμετωπίσαμε για πρώτη φορά το θέμα «μετανάστευση» και τότε είπα αυτά που θα πω κι εδώ. Ποιες είναι οι αιτίες που δημιουργούνται οι οικονομικοί μετανάστες; Οι αιτίες είναι το γεγονός ότι τα κράτη-αποικιοκράτες μετέτρεψαν τις αποικιοκρατίες τους σε οικονομικά υποτελείς χώρες και τους έχουν δώσει δάνεια -καλή ώρα όπως στην Ελλάδα- και τους «κρατάνε» οικονομικά και δεν μπορούν να τα βγάλουν πέρα. Κι όπως δημιουργούνται και τώρα οικονομικοί μετανάστες σε εμάς και φεύγουν από την Ελλάδα, και κυρίως τα νιάτα, φεύγουν κι από εκεί οικονομικοί μετανάστες.
Η λύση ποια είναι; Είτε να σταματήσει αμέσως, με ένα χρεοστάσιο, η δημιουργία οικονομικών μεταναστών στις χώρες εκείνες ή, ακόμα καλύτερα, αν είναι δυνατόν, να εξαλειφθούν τα χρέη, οπότε δεν θα υπάρχει θέμα δημιουργίας οικονομικών μεταναστών που θα έρχονται εδώ. 
Επειδή όμως, ώσπου να το δεχθείτε και να γίνει αυτό και εδώ στην Ελλάδα, υπάρχει το θέμα του τι θα γίνει ως τότε, προτείνω να δίνουμε διαπιστευτήρια σε όλους τους οικονομικούς μετανάστες για τις χώρες της Ευρώπης που θέλουν. Αυτή είναι η μοναδική λύση. Και επειδή κάθε άνθρωπος έχει τον κακό εαυτό του, αγαπητέ Γιακουμάτο, μέσα του, έχω και μια κακία εδώ να πω: Από πού είσαι, μετανάστη μου, από ποιο μέρος; Από το Κονγκό. Θα πας στη Γερμανία, διότι το Κονγκό ήταν παλιά αποικία της Γερμανίας. Από πού είσαι εσύ; Από τη Λιβύη. Θα πας στην Ιταλία. Δηλαδή να στέλνουμε τον κάθε μετανάστη -αυτή είναι η κακία μου- στη χώρα που τον δημιούργησε και που τον «κρατάει» ακόμα οικονομικά. Αυτή είναι η μοναδική λύση, ώστε να δημιουργηθεί πανευρωπαϊκό πρόβλημα και να έρθουν οι Ευρωπαίοι να λύσουμε από κοινού το ζήτημα. Αυτό αφορά τους οικονομικούς μετανάστες. 
Εδώ έχουμε κι ένα «φυλλαράκι» όμως που δεν το πιάνει το νομοσχέδιό σας, αγαπητέ Υπουργέ. Δεν το ξέρετε και ίσως πολλοί από εσάς να μην το γνωρίζουν. Γνωρίζετε ότι κάθε χρόνο τα αλιευτικά καράβια της χώρας μας, κυκλαδίτικα περισσότερο, κουφονησιώτικα τα πιο πολλά, πάνε στην Αίγυπτο και παίρνουν αλιεργάτες. Κάθε χρόνο πάνε τα μεγάλα ψαράδικα στην Αίγυπτο και φέρνουν αλιεργάτες Αιγυπτιώτες. Το γνωρίζετε αυτό; Δεν το γνωρίζετε.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Βεβαίως και το γνωρίζω.</Speech> 
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Αυτοί περνούν από κανέναν έλεγχο; Θα τους πούμε «λαθρομετανάστες»; Αφού εμείς τους φέρνουμε. Εμείς τους φέρνουμε αυτούς. 
Θα σας πω κι ένα καταπληκτικό φαινόμενο, που δεν πιστεύω να το ξέρετε κι αυτό. Οι μεγαλέμποροι ψαράδες εδώ τηλεφωνούν στα ψαράδικα «Τι επιάσατε;». Λένε: «Πάρα πολύ ψάρι, κασέλες ολόκληρες». Εκεί μετρούν την αγορά, αν το φέρουν εδώ εκτιμούν πως θα πέσουν οι τιμές, και λένε «Ρίχτε το στη θάλασσα». Και αρχίζουν οι αλιεργάτες οι Αιγύπτιοι να το ρίχνουν στη θάλασσα. Κάποτε, λοιπόν, έκαναν απεργία, διότι δεν αντέχανε, κουράστηκαν τα χέρια τους να πετάνε στη θάλασσα το ψάρι. Καταλάβατε, αγαπητέ Γιακουμάτο; Το ψάρι που εσείς στερείστε, αλλά ο μεγαλέμπορας κανονίζει να είναι η τιμή υψηλή, για να πουλάει το ψάρι και δεν τον ενδιαφέρει τι γίνεται και πώς θα πέσει το ψάρι στη θάλασσα. Αυτό το «φυλλαράκι» υπάρχει στο νομοσχέδιο; Δεν υπάρχει. Σας διαφεύγει. Αυτή η περίπτωση. Γιατί, όπως σας είπα, ασχολούμαι και με το «φυλλαράκι». 
Χρειάζεται, λοιπόν, όπως είπαμε, από κοινού αντιμετώπιση. 
Ως τότε, συμφωνώ με όλες τις προτάσεις που έκαναν οι συνάδελφοί μου από τον ΣΥΡΙΖΑ.
Φυσικά, είναι άλλο θέμα οι οικονομικοί μετανάστες και άλλο θέμα οι πολιτικοί μετανάστες. Είναι δύο κατηγορίες. Είναι αυτοί που φεύγουν ή γιατί τους κυνηγάει το δικτατορικό καθεστώς που υπάρχει στη χώρα τους ή για να αποφύγουν τη φρίκη του πολέμου. Σε αυτούς δεν γεννιέται ζήτημα -δεν πιστεύω να υπάρχει θέμα- πως πρέπει να τους παραχωρούμε αμέσως πολιτικό άσυλο. Δεν πιστεύω να υπάρχει καμμία αντίρρηση για τούτο το θέμα. 
Για να ολοκληρώσω -για να είμαι στην ώρα μου- θέλω να σημειώσω το εξής: Ο Ξένιος Δίας λατρεύτηκε στη χώρα μας. Γιατί ο Ξένιος Δίας; Είναι ο σεβασμός στον ξένο. Υποστηρίζω ότι η μυθολογία αντανακλά τον πολιτισμό κάθε χώρας. Η μυθολογία η δική μας αντανακλά τον πολιτισμό της χώρας μας. Όμως, εάν δεν σας ενδιαφέρει η μυθολογία, να πάω στα πρόσφατα. 
Εμείς στο χωριό μου -και σε πολλά μέρη της μικρασιατικής ιωνικής περιοχής- το πρώτο κομμάτι στην πρωτοχρονιάτικη πίτα το κόβουμε για τον ξένο.</Speech> 
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember>: Και στη Νάξο.</Speech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Αυτό τι σημαίνει; Είναι ο σεβασμός απέναντι στον ξένο που για να φύγει από την πατρίδα του κάτι του συμβαίνει, είτε θέμα οικονομικό είτε θέμα διώξεων. 
Θα αναφερθώ και σε ένα πρόσφατο γεγονός: Στη διάρκεια της Κατοχής, όταν η Ιταλία προσχώρησε στους συμμάχους, ο διοικητής του λόχου που βρισκόταν στο χωριό μου το έσκασε για να μη συλληφθεί από τους Γερμανούς. Προσπαθώντας να βρει καταφύγιο, φτάνει μπροστά στη μάντρα ενός βοσκού τον οποίο είχε βασανίσει. Μόλις είδε τον βοσκό που είχε βασανίσει, πέφτει στα γόνατα και φωνάζει «έλεος!». Λέει ο Απεραθίτης βοσκός: «Σε κυνηγάνε Γερμανοί. Είσαι φιλοξενούμενός μου.» 
Τις παραδόσεις, λοιπόν, και τα έθιμα του τόπου μας που αντανακλούν το πολιτισμικό μας επίπεδο, θα τα ξεχάσουμε εμείς τώρα; Όχι. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κύριε Πρόεδρε, μπορώ να έχω τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κυρίες και κύριοι συνάδελφοι, θα ήθελα να κάνω μια νομοτεχνική βελτίωση, η οποία θα ήθελα να διανεμηθεί στους συναδέλφους. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Στο τέλος της περίπτωσης β΄ της παραγράφου 16 του άρθρου 139, η οποία προστέθηκε με την τροπολογία με τον γενικό αριθμό 1261 και ειδικό 31/14-3-2014, προστίθεται η φράση «ή εντός των τριών μηνών από την δημοσίευση του παρόντος Κώδικα για όσες αποφάσεις έχουν ήδη τελεσιδικήσει». 
(Στο σημείο αυτό ο Αναπληρωτής Υπουργός Εσωτερικών κ. Λεωνίδας Γρηγοράκος καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής: 
(Να μπει η σελ. 85)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Τον λόγο έχει ο κ. Βλαχογιάννης.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι Βουλευτές, ακούγοντας τον σεβαστό κ. Γλέζο πριν δεν θα μπορούσε κανείς παρά να συμφωνήσει στο μεγαλύτερο μέρος των τοποθετήσεών του. Πράγματι, η Ελλάδα ήταν παλαιόθεν μια φιλόξενη χώρα, μια ανοιχτή χώρα και ο Ξένιος Ζευς σε αυτήν εδώ τη χώρα λατρεύτηκε και λατρεύεται.
Όμως, κανείς δεν αμφιβάλλει ότι και σήμερα ο ελληνικός λαός τρέφει τα ίδια αισθήματα έναντι των αλλοδαπών που προστρέχουν σαν ικέτες σ’ αυτήν τη χώρα. Είναι άλλο να προστρέξει κανείς σαν ικέτης και άλλο σαν εισβολέας σε αυτήν τη χώρα, σεβαστέ Πρόεδρε. Ο ικέτης διώκεται στη χώρα του και αναζητεί προστασία στη δική μας χώρα και είμαστε υποχρεωμένοι να τους την παράσχουμε.
Όμως, αυτός που έρχεται γιατί αναζητά μια καλύτερη τύχη, δεν είναι ικέτης. Αν τους βαφτίσουμε όλους ικέτες, τότε χάνει τη σημασία η λέξη ικέτης. Η χώρα μας, καθώς και ο ελληνικός λαός, είναι μια ανοικτή κοινωνία, αλλά δεν μπορεί να χωρέσει άλλους αλλοδαπούς. Θα πρέπει να το καταλάβουμε αυτό. 
Άρα πρέπει να βάλουμε κανόνες, βάσει των οποίων θα οριοθετείται η ελεγχόμενη είσοδος, η παραμονή για διαφόρους λόγους, η εργασία στη χώρα, διαχωρίζοντας πλήρως τους πρόσφυγες, να μην μπερδεύουμε τον πρόσφυγα, τον ικέτη, με αυτόν που αναζητά μία καλύτερη τύχη. 
Δεν μπορεί, επομένως, να συνεχιστεί αυτή η ανεξέλεγκτη ροή μεταναστών στη χώρα μας. Δεν αντέχει ο λαός μας, δεν τους αντέχει η χώρα μας, δεν τους αντέχει το σύστημα. Θα καταρρεύσει όλο το ασφαλιστικό σύστημα. Θα πρέπει αυτοί οι κανόνες να είναι σεβαστοί από όλους μας. 
Χαίρομαι πραγματικά γιατί σε αυτό το θέμα, στα περισσότερα σημεία, απ’ ό,τι είδα συμφωνούν όλες οι πτέρυγες. Αυτό τι σημαίνει; Σημαίνει ότι το Υπουργείο έκανε ένα σπουδαίο έργο. Και σε αυτό το έργο επιμέρους ενστάσεις ή αιτιάσεις μπορεί κανείς να έχει. Δεν μπορεί, όμως, να διαφωνήσει στην ουσία που εισάγει αυτό το νομοσχέδιο: ξεκάθαρους κανόνες, για να ξέρει ο κάθε αλλοδαπός ή ο καθένας που θέλει να επενδύσει στον τόπο ή ο καθένας που θέλει να έρθει να διαμείνει στον τόπο τι ισχύει κάθε φορά.
Η ιστορία της μετανάστευσης στη χώρα μας είναι ιστορία των τελευταίων είκοσι με τριάντα ετών. Ο ν. 4310 που ίσχυε μέχρι το 1991 ήταν από τον Βενιζέλο. Το 1991 ήμουν βασικός συντάκτης του νέου τότε κώδικα περί αλλοδαπών, του ν.1975, που προσπάθησε να βάλει νέους κανόνες στα θέματα της μετανάστευσης, γιατί είχε καταρρεύσει το ανατολικό μπλοκ, είχαν καταρρεύσει τα σύνορα, δεν φυλάσσονταν από εκείνες τις πλευρές, με συνέπεια οι ροές να αυξηθούν. Έπρεπε, λοιπόν, να μπουν κάποιοι κανόνες. 
Στη συνέχεια είχαμε τον ν. 3386/2005, επιμέρους προεδρικά διατάγματα και αποφάσεις, καθώς και κοινοτικές οδηγίες που ενσωματώθηκαν. 
Σήμερα έρχεται αυτός ο νόμος να ενσωματώσει όλα αυτά τα νομοθετήματα που υπήρχαν, να τα κωδικοποιήσει, να τα ιεραρχήσει, έτσι ώστε να μπορούν να είναι εύκολα κτήμα των υπηρεσιών, των δημοσίων λειτουργών, των νομικών και κυρίως των ίδιων των ενδιαφερομένων αλλοδαπών αλλά και των εργοδοτών που θέλουν να απασχολήσουν έναν αλλοδαπό.
Δεν είναι αληθές ότι αλιεργάτες από την Αίγυπτο έρχονται γιατί τους μεταφέρουν τα αλιευτικά χωρίς τις νόμιμες διατυπώσεις. Από το 1988 -και τότε ήμουν μέλος της ομάδας που υπογράψαμε τη συμφωνία με την Αίγυπτο, με τον μακαρίτη τον Μώραλη- είχε γίνει διακρατική συμφωνία με τους Αιγυπτίους να έρχεται συγκεκριμένος αριθμός αλιεργατών με συγκεκριμένες προϋποθέσεις, τις οποίες τηρούν, οι οποίοι φεύγουν και στη συνέχεια έρχονται ή οι ίδιοι ή άλλοι. Νόμιμα, όμως! Αυτό είναι πάρα πολύ θετικό, το πώς, δηλαδή, μπορούμε με διακρατικές συμφωνίες, αν τις δομήσουμε και τις τηρήσουμε σωστά, να μην έχουμε κόστος στην ελληνική οικονομία, αλλά μόνο οφέλη.
Αυτό το νομοσχέδιο έχει πάρα πολλές θετικές διατάξεις για τους επενδυτές. Ακούστηκε το εξής ερώτημα: «Γιατί τους επενδυτές τούς μεταχειριζόμαστε έτσι;». Μα, γιατί οι επενδυτές, με αυτά τα οποία θα επενδύσουν, θα δημιουργήσουν θέσεις απασχόλησης και στις θέσεις απασχόλησης θα απασχοληθούν και ημεδαποί αλλά και αλλοδαποί. Άρα είναι ευπρόσδεκτος ένας επενδυτής, όταν τηρεί τους νόμους και τις διατάξεις που εκάστοτε ισχύουν στη χώρα μας. 
Πολλές χώρες έχουν δώσει κίνητρα για να προσελκύσουν υψηλού επιπέδου πολίτες, που θέλουν να επενδύσουν στη χώρα και δημιουργούν τα λιγότερα προβλήματα στο κοινωνικό σύνολο. Αυτοί οι επενδυτές είναι ευπρόσδεκτοι. Γι’ αυτό θέτουμε αυτούς τους κανόνες, έτσι ώστε και να εισπράξει η ελληνική κοινωνία και να μην υποστεί τα κόστη τα οποία συνήθως σε αυτές τις περιπτώσεις ενυπάρχουν.
Νομοθετούμε τις «Υπηρεσίες μιας Στάσης». Είναι πολύ σημαντικό, για να εξυπηρετούνται οι πολίτες από συγκεκριμένες υπηρεσίες με τις λιγότερες δυνατές γραφειοκρατικές διατυπώσεις. 
Επανεξετάζονται οι όροι πρόσβασης στην αγορά εργασίας. Είναι προαπαιτούμενο σε μία αγορά με ενάμισι εκατομμύριο ανέργους προτεραιότητα να έχουν οι ημεδαποί άνεργοι. 
Δεν πιστεύω να διαφωνεί κανείς σ’ αυτό. Δεν μπορεί να διαφωνεί κανείς ότι πριν μετακαλέσουμε έναν αλλοδαπό να καταλάβει μία θέση εργασίας, θα πρέπει να ερευνηθεί η υπάρχουσα αγορά εργασίας, αν προσφέρονται ημεδαποί ή αλλοδαποί που μένουν νόμιμα στη χώρα να καλύψουν αυτήν τη θέση και, αν δεν προσφέρονται, τότε να πάμε στην μετάκληση ενός τρίτου προσώπου, γιατί αυτό το πρόσωπο που θα έλθει προφανώς θα παραμείνει. Συνήθως από τα δέκα πρόσωπα που έρχονται μόνο τα δύο-τρία αποχωρούν. Τα άλλα παραμένουν με τον έναν ή τον άλλον τρόπο στη χώρα μας και δημιουργούν νέα γενιά μεταναστών κ.ο.κ..
Γι’ αυτό καλό θα είναι να εξαντλείται η εσωτερική αγορά και καλό θα είναι να θέτουμε αυστηρούς κανόνες στους εργοδότες που μετακαλούν τέτοια πρόσωπα, οι οποίοι κανόνες θα καλύπτουν και την ασφαλιστική εισφορά των εργαζομένων, θα καλύπτουν το φορολογικό καθεστώς τους, θα καλύπτουν και τα εισιτήρια τυχόν επιστροφής για τους αλλοδαπούς. Γιατί κανένας αλλοδαπός δεν έρχεται, κυρίες και κύριοι συνάδελφοι, σε μία ξένη χώρα, αν δεν υπάρχουν κάποιοι άνθρωποι να του δώσουν τροφή, στέγη και πιθανόν εργασία. 
Άρα υπάρχει συνυπευθυνότητα ημεδαπών εργοδοτών σε κάθε περίπτωση για μία παράνομη είσοδο στη χώρα. Υπάρχουν κάποιοι άνθρωποι που παρέχουν φιλοξενία, κάποιοι άνθρωποι που παρέχουν στέγη, κάποιοι άνθρωποι που δεν τηρούν τους νόμους τους οποίους η ελληνική πολιτεία έχει θέσει.
Ο πέλεκυς θα πρέπει να είναι βαρύς έναντι αυτών των εργοδοτών, γιατί αυτοί εκμεταλλεύονται τον πόνο και τη δυστυχία κάποιων ανθρώπων, τους φέρνουν εδώ και, όταν δεν έχουν να τους πληρώσουν ή είναι μεγάλο το κόστος, τους καταγγέλλουν και στην Αστυνομία για να απελαθούν.
Γι’ αυτό αυτός ο κώδικας βάζει σταθερούς κανόνες, κύριε Υπουργέ. Ξεχωρίζουμε, καθώς είπαμε, τους πρόσφυγες, αλλά δεν μπορούμε να δώσουμε διαπιστευτήρια, όπως είπε ο κ. Γλέζος, ο σεβαστός Πρόεδρος, σε όλους αυτούς να πάνε στην ενδοχώρα της Ευρώπης.
Το πρόβλημα θα το λύσουμε μέσα στην Ευρώπη, με την Ευρώπη. Είναι πανευρωπαϊκό το πρόβλημα. Κι αν εμείς μετακυλίσουμε το βάρος σε μία άλλη ευρωπαϊκή χώρα, δεν προσφέρουμε στην ουσία του προβλήματος καμμία λύση. Το αντίθετο, μάλιστα, δεν θα έχουμε την αλληλεγγύη της Ευρώπης, που την επιζητούμε. 
Γι’ αυτό θα ψηφίσουμε αυτόν τον νόμο πιστεύοντας ότι κινείται στη σωστή κατεύθυνση.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Τον λόγο έχει ζητήσει ο κύριος Υπουργός.
Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κυρίες και κύριοι συνάδελφοι, θα ήθελα πάλι από το Βήμα της Βουλής να ευχαριστήσω όλους τους συναδέλφους οι οποίοι πήραν μέρος στη συζήτηση και στην Επιτροπή αλλά και στην Ολομέλεια της Βουλής.
Το ζήτημα της μετανάστευσης δεν είναι απλό. Προσπαθήσαμε όσο μπορούσαμε περισσότερο αυτές τις μέρες να έχουμε μεγάλη συναίνεση, αλλά δεν μπορεί να τα έχουμε όλα. Εμείς δεν διεκδικούμε με το νομοσχέδιο αυτό να αλλάξουμε τη μεταναστευτική πολιτική της Ελλάδας ή της Ευρώπης. Η μετανάστευση είναι κάτι πολύ δυναμικό, ξεκινάει από πολύ παλιά και θα πάει πολύ βαθιά στο μέλλον.
Όμως, θέλω να σας πω ότι, επειδή έχουμε και την Προεδρία της Ευρωπαϊκής Ένωσης, το μεταναστευτικό βρίσκεται πολύ ψηλά στην πολιτική ατζέντα της Προεδρίας. Οι πολιτικές της Ευρωπαϊκής Ένωσης για το μεταναστευτικό είναι χρήσιμες και απαραίτητες. Δεν επαρκούν, όμως, για χώρες με ιδιαίτερα γεωγραφικά και γεωπολιτικά χαρακτηριστικά, όπως είναι αυτά της Ελλάδας. Την ιδιαιτερότητα της πατρίδας μας την αποδέχονται όλοι, χωρίς, ωστόσο, να είναι το ίδιο θετικοί ως προς τη λήψη ξεχωριστών μέτρων και πρωτίστως όταν τίθεται το ζήτημα της πρόσθετης κοινοτικής χρηματοδότησης.
Έχουμε πάρα πολλά προβλήματα. Δεν υποτιμούμε καθόλου, βέβαια, την κοινοτική συνδρομή, αλλά θέλουμε να πούμε και από το Βήμα της Βουλής, όπως λέμε και στην Προεδρία, ότι τα χρήματα που διατίθενται για τη μετανάστευση στην Ελλάδα λόγω των ιδιαιτεροτήτων που έχει η χώρα μας είναι πάρα πολύ λίγα. Ναι μεν υπάρχει μία γενναιόδωρη απ’ όλους φιλολογία -λόγια πολλά-, αλλά δυστυχώς και οι ευρωπαϊκές χώρες και οι εταίροι μας μένουν στατικοί. Δεν επικαιροποιούν το πρόβλημα της μετανάστευσης στην Ευρώπη, γιατί οι ίδιοι οι νόμιμοι και οι μη νόμιμοι μετανάστες αντικειμενικά θέτουν μια μεγάλη πλειάδα ζητημάτων, τα οποία ως πολιτεία οφείλουμε να αντιμετωπίσουμε αξιοποιώντας τη συμμετοχή μας στην Ευρωπαϊκή Ένωση.
Κυρίες και κύριοι συνάδελφοι, το μεταναστευτικό οφείλουμε να το αντιμετωπίζουμε χωρίς φοβικότητες και χωρίς ιδεοληψίες και εμμονές του παρελθόντος. Η λύση δεν είναι να το ξορκίζουμε, να το ενοχοποιούμε ούτε, βέβαια, να το υποτιμούμε. Το ζήτημα αυτό οφείλουμε να το αντιμετωπίζουμε με όρους πραγματισμού και όχι με ιδεολογικές παρωπίδες. Τις οικονομικές και κοινωνικές συνέπειές του σε καμμία περίπτωση δεν τις υποτιμάμε, πόσω μάλλον στη σημερινή περίοδο κατά την οποία η χώρα μας βρίσκεται στη δίνη μίας πρωτοφανούς οικονομικής κρίσης. 
Ως μία σύγχρονη ευρωπαϊκή χώρα καλούμαστε να εναρμονίζουμε διαρκώς τη μεταναστευτική μας πολιτική με τις νέες ανάγκες και απαιτήσεις που δημιουργεί η ίδια η ζώσα πραγματικότητα. Στην κατεύθυνση αυτή κινούνται και οι αλλαγές από τις οποίες διαπνέεται ο κώδικας μεταναστευτικής πολιτικής. 
Ο προηγούμενος νόμος, που ρυθμίζει τα θέματα αυτά, είχε έρθει στη Βουλή το 2005. Η διαδικασία της μετανάστευσης έχει τη δική της δυναμική. Γι’ αυτόν τον λόγο υπάρχει ανάγκη να παρακολουθείται από τις υπηρεσίες του Υπουργείου Εσωτερικών αλλά και της Ελλάδας γενικά και των άλλων Υπουργείων και να γίνονται αλλαγές όταν πρέπει. Δεν πρέπει να είμαστε δογματικοί όταν αντιμετωπίζουμε ένα θέμα το οποίο από τη φύση του συνεχώς αλλάζει. 
Μέχρι σήμερα έχουν αλλάξει πολλά. Λέγαμε ότι η μετανάστευση είναι ένα καινούργιο φαινόμενο για τη χώρα μας. Μέχρι τις αρχές του 1990 η χώρα μας ήταν χώρα προέλευσης, όχι προορισμού μεταναστών. Εμείς φεύγαμε από τη χώρα. Οι διεθνείς πολιτικές εξελίξεις το άλλαξαν αυτό. Η αύξηση των μεταναστευτικών ροών από τις ευρωπαϊκές χώρες, τις χώρες των Βαλκανίων αλλά και πιο μακρινές χώρες, όπως το Μπανγκλαντές και το Πακιστάν, ήρθε σε μία εποχή κατά την οποία η Ελλάδα ζητούσε νέα εργατικά χέρια σε διάφορους κλάδους της οικονομίας και έτσι η ένταξη των νεοεισερχόμενων στην αγορά εργασίας ήταν ομαλή και γρήγορη.
Είναι αυτονόητο ότι με δεδομένο πως η χώρα μας δεν είχε την εμπειρία και την ανάγκη για εργατικά χέρια από άλλες χώρες, το νομοθετικό πλαίσιο ήταν ελλιπές και αποσπασματικό. Από το 1997 γίνονται προσπάθειες για να οργανωθούν διαδικασίες που θα εγγυώνται την εύρυθμη λειτουργία του συστήματος. 
Οι μετανάστες που πήραν τις πρώτες άδειες διαμονής το 1997 και το 2001, μαζί με αυτούς που νομιμοποιήθηκαν το 2005, αποτελούν σήμερα τη συντριπτική πλειοψηφία των νομίμων μεταναστών της χώρας.
Οι υπόλοιποι, που έχουν έρθει στην Ελλάδα τα τελευταία χρόνια, έχουν έρθει είτε ως μέλη οικογένειας πολιτών τρίτων χωρών σύμφωνα με τις προβλέψεις της σχετικής κοινοτικής οδηγίας, που προστατεύει τη μεταναστευτική οικογένεια, είτε ως νέοι μετανάστες μετά από μετάκληση-πρόσκληση από τους εργοδότες τους για συγκεκριμένη εργασία και σπουδές. 
Καταλαβαίνουμε όλοι ότι οι μετανάστες που ζουν από το 1997 έως το 2001 συνεχώς και νόμιμα στη χώρα έχουν ενταχθεί με τον έναν ή τον άλλον τρόπο. Είναι οι άνθρωποι που γνωρίζουμε και βλέπουμε κάθε μέρα δίπλα μας. Ζουν μαζί μας. Είναι οι άνθρωποι της διπλανής πόρτας, με τις οικογένειές τους, τα ελληνόπουλα παιδιά τους, που έχουν γεννηθεί εδώ. Και εμείς δεν θέλουμε να τους στερήσουμε τίποτα. 
Η οργάνωση των υπηρεσιών υποδοχής μεταναστών έχει νομοθετηθεί πρόσφατα, το 2011, με τον ν. 4018. Σήμερα οι μετανάστες απευθύνονται μόνο στις υπηρεσίες της αποκεντρωμένης διοίκησης και όχι στους δήμους. Η αλήθεια είναι ότι παρατηρούνται φαινόμενα ταλαιπωρίας των μεταναστών. Υποσχόμαστε, όμως, ότι μέσα σε λίγο χρονικό διάστημα, με τη μετακίνηση τετρακοσίων, περίπου, υπαλλήλων στο πλαίσιο της κινητικότητας, θα μειωθούν αυτά τα προβλήματα και σε σύντομο χρονικό διάστημα θα εξαλειφθούν. 
Επίσης, κάνουμε κάτι σημαντικό.: Οι ίδιοι οι μετανάστες θα μπορούν να βλέπουν διαδικτυακά την πορεία της εξέτασης του αιτήματός τους και δεν θα χρειάζεται να πηγαίνουν πια στις υπηρεσίες μετανάστευσης. 
Στο σημείο αυτό θα ήθελα να τονίσω τη σημασία που έχει μία εξέλιξη, η οποία θα λάβει χώρα το επόμενο χρονικό διάστημα. Με απλά λόγια, αλλάζει η μορφή που θα έχει η άδεια διαμονής των μεταναστών στην Ελλάδα. Θα εκδίδεται ως αυτοτελές έγγραφο, δηλαδή με τη μορφή πλαστικής κάρτας, η οποία θα περιλαμβάνει όλα τα χρήσιμα στοιχεία που αφορούν τις υπηρεσίες που εξυπηρετούν και ελέγχουν τους πολίτες τρίτων χωρών οι οποίοι ζουν στη χώρα μας. Έτσι -επειδή ακούστηκαν διάφορα από τους συναδέλφους και είναι αλήθεια τα περισσότερα από αυτά- εκμηδενίζεται η πιθανότητα πλαστογράφησης εγγράφων και ενδυναμώνεται η αίσθηση της ασφάλειας για τους μετανάστες και τους Έλληνες πολίτες.
Κυρίες και κύριοι συνάδελφοι, η οικονομική κρίση έχει αλλάξει τα δεδομένα της αγοράς εργασίας. Ο κώδικας που σήμερα θα ψηφιστεί στη Βουλή, παρακολουθεί με ρεαλισμό αυτές τις αλλαγές και δίνει απαντήσεις στα προβλήματα που έχουν προκύψει. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Αναπληρωτή Υπουργού)
Κύριε Πρόεδρε, θα ήθελα την ανοχή σας. Θα χρειαστώ λίγο ακόμη χρόνο.
Για τους μετανάστες που δεν έχουν αποκτήσει άδεια διαμονής μακράς διάρκειας και απαιτείται η προσκόμιση συγκεκριμένου αριθμού ενσήμων, δίνουμε μεταβατικά τη δυνατότητα για ανανέωση της άδειας διαμονής με την προσκόμιση θεωρημένου βιβλιαρίου υγείας.
Δίνουμε μάλιστα και μία σχετική αναδρομικότητα στην ισχύ αυτών των διατάξεων για να καλύψει και αυτούς που η αίτησή τους απορρίφθηκε για λόγους ενσήμων κατά την περίοδο κρίσης, εφόσον παραιτηθούν από αυτά τα ένδικα μέσα που έχουν ήδη ασκήσει κατά της απόφασης. 
Όσον αφορά την κατηγορία που αποκαλούμε δεύτερη γενιά μεταναστών -τα παιδιά των μεταναστών που έχουν γεννηθεί ή μεγαλώσει και σπουδάσει στα ελληνικά σχολεία- αντιμετωπίζουμε ριζικά τα προβλήματά τους. Αντιμετωπίζανε πρώτα το πρόβλημα όταν ενηλικιωθούν να βρεθούν εκτός θέσης εργασίας, λόγω του ότι θα είχε λήξει η άδεια παραμονής τους. Το αντιμετωπίζουμε αυτό ριζικά μέχρι τα είκοσι ένα τους χρόνια. 
Επίσης, βελτιώνεται το σύστημα χορήγησης αυτοτελούς άδειας διαμονής, που μέχρι τώρα ήταν δυνατόν να δίνεται για τρία χρόνια, αλλά έπρεπε να ανανεώνεται κάθε χρόνο. Έχει γίνει αρκετή συζήτηση αυτές τις μέρες στη Βουλή αλλά και στην επιτροπή για αυτήν τη ρύθμιση. 
Κάποιοι πίσω από αυτήν τη ρύθμιση λένε ότι απλά και μόνο χρυσώνουμε το χάπι για τα παιδιά των μεταναστών. Θεωρούμε ότι σήμερα κάνουμε ένα βήμα. Δεν λύνουμε τα προβλήματα των παιδιών των μεταναστών. Δεν λύνουμε το μεταναστευτικό πρόβλημα. Επιμένουμε ότι αυτήν τη στιγμή βάζουμε ένα λιθαράκι. 
Σχετικά με το θέμα της ιθαγένειας, επειδή πάρα πολλοί συνάδελφοι έχουν μπλέξει το θέμα του μεταναστευτικού -γιατί αυτήν τη στιγμή εμείς στην Βουλή των Ελλήνων συζητούμε για τους νόμιμους μετανάστες, δεν συζητούμε για άλλους μετανάστες, τους μη νόμιμους, δεν συζητούμε θέματα ιθαγένειας στη Βουλή αυτές τις μέρες- και επειδή διαπιστώνω από διάφορους συναδέλφους ότι πραγματικά υπάρχει μία σύγχυση, θα ήθελα να σας ενημερώσω ότι το θέμα της ιθαγένειας θα έρθει σε προσεχές νομοσχέδιο. 
Θα σας πω τι έχουμε κάνει για αυτό. Μπαίνουμε στην τελική ευθεία. Λέτε ότι εμείς το λέμε και το ξαναλέμε αλλά δεν το κάνουμε. Σας λέμε, λοιπόν, ότι θα κάνουμε ακριβώς ό,τι κάναμε για τον μεταναστευτικό κώδικα που τον δώσαμε πάρα πολύ καιρό στη διαβούλευση. 
Να ξέρετε ότι αυτές τις μέρες είναι πολύ πιο εύκολα τα πράγματα για εμάς σχετικά με την ιθαγένεια παρά για το μεταναστευτικό. Διότι στην ιθαγένεια δεν υπάρχουν τόσες υποπεριπτώσεις όσες υπάρχουν στο μεταναστευτικό. 
Με τους κυρίους συναδέλφους, ειδικά με τους εισηγητές των κομμάτων, έχουμε συζητήσει αυτό το θέμα. Όπως καταλαβαίνετε, λοιπόν, όλοι, επειδή για τα θέματα των παιδιών αγωνιούμε όλοι μας –εγώ δεν πιστεύω ότι υπάρχει Έλληνας Βουλευτής, ο οποίος δεν αγωνιά για τα παιδιά των ανθρώπων που γεννήθηκαν στην Ελλάδα, που τα θεωρούμε δικά μας παιδιά, που έχουν πάει στο σχολείο, που ζουν μαζί μας- πιστεύω ότι φτιάχνοντας αυτήν την ειδική επιτροπή με διαβούλευση για την ιθαγένεια -που το έχουμε καταθέσει- πολύ γρήγορα θα έρθει το σχετικό νομοσχέδιο στη Βουλή, το οποίο θα λύνει όλα τα προβλήματα. 
Έχουμε καταθέσει και άλλες τροπολογίες, εκτός από αυτή για την ιθαγένεια. Και σας λέω ότι μόνο οι υπουργικές τροπολογίες θα γίνουν αποδεκτές. Δεν θα γίνει καμμία βουλευτική τροπολογία δεκτή. 
Τι θέλουμε να κάνουμε -και τελειώνω κύριε Πρόεδρε- με τον κώδικα; Θέλουμε να αποφύγουμε την περιττή ταλαιπωρία των ανθρώπων και των μεταναστών που συνέβη τα τελευταία χρόνια στην Ελλάδα. Οι μετανάστες, σύμφωνα με τις προβλέψεις της οδηγίας που περνάμε και της οδηγίας της Ευρωπαϊκής Ένωσης για την οικογενειακή επανένωση, μπορούν μετά από δύο χρόνια νόμιμης διαμονής να καλέσουν τις οικογένειές τους. Αυτή είναι μία σημαντική αλλαγή και πρέπει όλοι να τη στηρίξουμε. Δεν μπορούμε να πιστέψουμε σε χωρισμένες οικογένειες. 
Επίσης, η άλλη αλλαγή, η οποία είναι πραγματικά σημαντική, είναι ότι για την ανανέωση της άδειας διαμονής προβλεπόταν η ύπαρξη των ίδιων ακριβώς πόρων που απαιτούνται στην αρχική χορήγηση της άδειας. Αυτό οδηγούσε στην απώλεια -όπως το ξέρετε πολύ καλά, το ξέρουν οι συνάδελφοι που συζητούσαμε αυτές τις μέρες στην επιτροπή- της άδειας διαμονής του συντηρούμενου μέλους, όταν ο συντηρών δεν κατάφερνε να έχει το ετήσιο εισόδημα των 10.200 ευρώ. 
Εννοείται ότι η μητέρα δεν εγκατέλειπε ποτέ τη χώρα και ακολουθούσε τις λύσεις επαναφοράς μέσω των διοικητικών δικαστηρίων και η ελληνική δικαιοσύνη έδειχνε την ανάλογη ευαισθησία και πραγματικά δικαίωνε όλους αυτούς τους φίλους μας μετανάστες. 
Επίσης, με το νέο κώδικα δίνουμε αυτόματα δικαίωμα εργασίας στα συντηρούμενα μέλη, χωρίς να απαιτείται προηγούμενη έγκριση από τις αρχές. Το πιο σημαντικό, όμως, και η καινοτομία του κώδικα είναι η άδεια επί μακρόν διαμένοντος. Αν και υπήρχε αυτή η έννοια από το 2006, ενσωματώθηκε σήμερα σε αυτήν τη σχετική οδηγία για τον μεταναστευτικό κώδικα. 
Έτσι πιστεύουμε ότι δίνουμε τη δυνατότητα σε όλους αυτούς τους φίλους μας, οι οποίοι ήρθαν στην Ελλάδα και έχουν κάνει οικογένειες, να μπορούν να βγουν και στο εξωτερικό και να αποκτήσουν δικαιώματα εργασίας και στις χώρες της Ευρωπαϊκής Ένωσης. Αυτό είναι κάτι σημαντικό. 
Άκουσα ότι διώχνουμε αυτούς τους ανθρώπους και τα παιδιά τους να πάνε στις χώρες της Ευρώπης. 
Δεν διώχνουμε κανέναν. Είμαστε πάντα εδώ, σαν τη μάνα που αγαπάει τα παιδιά της και τα έστειλε κάπου να βρουν μία καλύτερη ζωή κι όταν την αποκτήσουν μπορούν να ξαναγυρίσουν πίσω. Όταν αλλάξουν οι συνθήκες στην Ελλάδα πιστεύουμε ότι πολλοί από αυτούς τους ανθρώπους και από τα δικά μας τα παιδιά θα γυρίσουν πίσω. 
Πιστεύω λοιπόν ότι αυτοί οι άνθρωποι που θα θελήσουν να φύγουν από την Ελλάδα, εφόσον την Ελλάδα την νιώθουν πατρίδα τους, θα γυρίσουν όταν όλα τα πράγματα είναι καλύτερα για εμάς. Κάποιοι από αυτούς θα εγκατασταθούν σε ευρωπαϊκές χώρες και θα ζήσουν εκεί και θα είναι πιο εύκολα αυτά τα χρόνια. 
Εμείς όμως μπορούμε να πούμε ότι αυτοί οι μετανάστες ανήκουν σε μία από αυτές τις κατηγορίες που τις δίνουμε το δικαίωμα να επιστρέψουν πίσω όποτε θέλουν. Το να γίνεται κριτική των προθέσεών μας, να κριτικάρουμε πραγματικά αρνητικά αυτό το θετικό, αυτήν την καινοτομία που υπάρχει, γι’ αυτούς τους μετανάστες που ήταν εγκλωβισμένοι στην Ελλάδα να πάνε να δουλέψουν κάπου στο εξωτερικό και να λέμε ότι τους διώχνουμε, νομίζω ότι είναι άδικο για το νομοσχέδιο.
Ειδικά γι’ αυτό το νομοσχέδιο έγινε μία μεγάλη προσπάθεια να βρούμε κοινές λύσεις από όλους και πιστεύω ότι τα καταφέραμε. Δεν το καταφέραμε εκατό τοις εκατό, αλλά κάναμε ένα θετικό βήμα. 
Ο νόμος περιλαμβάνει διατάξεις για όλους που αποδεικνύουν δεσμούς ζωής με τη χώρα μας μετά από δέκα χρόνια διαμονής εδώ. Κάποιοι θα πουν ότι αυτά τα χρόνια είναι πολλά. Ίσως να είναι πολλά, αλλά αυτήν τη στιγμή αυτόν τον κοινό τόπο συνεννόησης έχουμε βρει, τα δέκα χρόνια και μετά υπάρχει καιρός να τα βελτιώσουμε όλα. 
Δεν μπορούμε παρά να δεχτούμε τη βασική αυτονόητη αρχή ότι δεν νοείται η ύπαρξη ανθρώπων στη χώρα μας που δεν διαθέτουν τα απαιτούμενα νομιμοποιητικά έγγραφα. Δεν μπορούμε δηλαδή να δεχτούμε ανθρώπους οι οποίοι δεν έχουν νόμιμα έγγραφα. Αυτό το νόμιμο βέβαια είναι εντός εισαγωγικών, γιατί υπάρχουν πάρα πολλές υποπεριπτώσεις. 
Είναι μονόδρομος η διαδικασία επιστροφής τους στη χώρα καταγωγής τους και αυτό πρέπει να γίνεται με πλήρη σεβασμό στα δικαιώματά τους. Αυτό όμως δεν είναι αντικείμενο του νομοσχεδίου αυτού. Είναι αντικείμενο ενός νομοσχεδίου του κ. Δένδια. Όμως κι εμείς δείχνουμε την ευαισθησία μας στο νομοσχέδιο αυτό. 
Το νομικό πλαίσιο του ν.3907/2011 είναι επαρκές σε αυτήν την κατεύθυνση. Στο πλαίσιο της συναρμοδιότητας που έχουμε με τα Υπουργεία Εργασίας και Δημόσιας Τάξης, συζητούμε για τη διαχείριση των ανθρώπων, οι οποίοι βρίσκονται στη χώρα σε διαδικασία απέλασης. 
Υπάρχει το καθεστώς της αποβολής απομάκρυνσης που επαρκεί για να είναι οι άνθρωποι καταγεγραμμένοι αλλά και να παρέχεται πρόσβαση σε δουλειά μέχρι την εφικτή απέλασή τους. 
Σε λίγο καιρό σάς διαβεβαιώ ότι θα έχουμε τα αποτελέσματα των συζητήσεων που έχουν ήδη ξεκινήσει για να ρυθμίσουμε τελειωτικά όλες αυτές τις σχετικές λεπτομέρειες. 
(Στο σημείο αυτό κτυπάει το κουδούνι λήξεως χρόνου ομιλίας του κυρίου Αναπληρωτή Υπουργού)
Τελειώνω, κύριε Πρόεδρε.
Θα τις ανακοινώσουν οι πιο αρμόδιοι Υπουργοί από εμένα. Η λύση που θα δώσουμε θα καλύπτει και τους μετανάστες και τους εργοδότες, ώστε να μην αντιμετωπίσουμε πάλι φαινόμενα τύπου Μανωλάδας. 
Έχουμε αποδείξει σε όλη τη διαδικασία ότι ακούμε και την κοινωνία και τα κόμματα της Βουλής. Ο διάλογος μαζί σας ήταν εποικοδομητικός. Θέλουμε και επιζητούμε τον διάλογο και πιστεύουμε ότι θα καταφέρουμε πολλά περισσότερα σε μία προσεχή διαδικασία αναθεώρησης του κώδικα. 
Κυρίες και κύριοι συνάδελφοι, πραγματικά με το παρόν νομοθέτημα δεν λύνουμε το πρόβλημα της μετανάστευσης στην Ελλάδα, γιατί αυτό είναι τεράστιο. Βάζουμε όμως με ειλικρίνεια και με μεγάλη προσπάθεια ένα σημαντικό λιθαράκι πάνω σε αυτό το ζήτημα, αντιμετωπίζοντας με θάρρος της προκλήσεις της νέας εποχής. 
Σας ευχαριστώ πάρα πολύ και για τη συνεργασία σας.
(Χειροκροτήματα)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.
Θα δώσω τώρα τον λόγο στον Κοινοβουλευτικό Εκπρόσωπο του ΣΥΡΙΖΑ τον κ. Λαφαζάνη και αμέσως μετά θα αρχίσει η ψηφοφορία για τις άρσεις ασυλίας.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι, κύριε Πρόεδρε, με συγχωρείτε πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε;</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ή θα δώσετε κύκλο Κοινοβουλευτικών Εκπροσώπων -γιατί η ώρα είναι 12.25΄- ή θα κάνετε τώρα την ψηφοφορία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σιγά, με συγχωρείτε. 
Κύριε Λαφαζάνη, δεν αρχίζει ο χρόνος.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Διάσπαση στον κύκλο των Κοινοβουλευτικών Εκπροσώπων δεν θα υπάρξει.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Είναι 12.30΄.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πάρα πολύ.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είπα ή όλοι οι Κοινοβουλευτικοί Εκπρόσωποι ή τώρα..</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πολύ.
Η ψηφοφορία είχε οριστεί για τις 12.00΄ και όπως ξέρετε πάντα υπάρχει μία σχετικά αργοπορία μέχρι να προσέλθουν οι συνάδελφοι, οι οποίοι για διαφόρους λόγους δεν έρχονται στην ώρα τους. 
Έγινε μία συζήτηση και με γραμματείς Κοινοβουλευτικών Ομάδων και καταλήξαμε στο συμπέρασμα να οδηγηθούμε στην ψηφοφορία γύρω στις 12.30΄. Είχε ζητήσει λοιπόν προ πολλού ο κ. Λαφαζάνης τον λόγο. Δεν μπορώ να πω τώρα στον ομιλητή να κατέβει από το Βήμα. 
Κύριε Λαφαζάνη, έχετε τον λόγο.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, με συγχωρείτε. Μπορώ να ακουστώ;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τώρα, με συγχωρείτε. Ποιο είναι το πρόβλημα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, να σας πω ποιο είναι το πρόβλημα. Λένε οι Κοινοβουλευτικοί Εκπρόσωποι ότι θα πρέπει να γίνει συνεχόμενη τοποθέτηση όλων των Κοινοβουλευτικών Εκπροσώπων.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, με συγχωρείτε τώρα...</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν απευθύνομαι σε εσάς.
Θα ακουστεί η Αξιωματική Αντιπολίτευση και δεν θα ακουστούν όλοι οι Κοινοβουλευτικοί Εκπρόσωποι;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, εγώ πήρα τώρα το λόγο και εσείς θα τον πάρετε στη συνέχεια.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν απευθύνομαι σε εσάς.</Speech>
<Speech><Parlmember>ΝΙΚΟΛΑΟΣ-ΣΠΕΝΣΕΡ-ΤΕΡΕΝΣ ΚΟΥΙΚ</Parlmember>: Δεν είναι ώρα ΠΑΣΟΚ εδώ, είναι ώρα Βουλής.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι στη συνέχεια. Άμα διακοπεί, διακόπτεται.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούστε με. Αν δώσω τον λόγο σε όλους τους Κοινοβουλευτικούς Εκπροσώπους, οι Κοινοβουλευτικοί Εκπρόσωποι είναι αυτήν τη στιγμή οκτώ και θα είναι και αυξημένος ο χρόνος, οπότε η ψηφοφορία θα γίνει στις 14.30΄.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι μου το λέτε εμένα τώρα; Εγώ εμποδίζω να μιλήσουν όλοι; Δώστε τον λόγο σε όλους. Θέλετε να διακόψετε; Διακόψτε. Κάντε ό,τι θέλετε. Αλίμονο.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Άρα να μην αρχίσουμε, κύριε Πρόεδρε. Εγώ συμφωνώ.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Να μην αρχίσουμε, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, διευκολύνετε τα πράγματα, εάν θέλετε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, κύριε Πρόεδρε, αλλά δεν το καταλαβαίνω αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ε, τι να κάνουμε; Βλέπετε ότι υπάρχει μία πάνδημη, ας το πούμε, αντίδραση εδώ μέσα. Τι να κάνουμε;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν το καταλαβαίνω. Γιατί δηλαδή, εάν μεσολαβήσει η ψηφοφορία και μιλήσουν άλλοι μετά, εγώ έχω το πρόβλημα; Εγώ εμποδίζω να μιλήσουν; Σας παρακαλώ, δεν είναι πράγματα αυτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, θα σας παρακαλέσω πάρα πολύ να μας διευκολύνετε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι να διευκολύνω, κύριε Πρόεδρε; Αυτά είναι πρωτοφανή πράγματα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μου δίνετε τον λόγο και μου λέτε ότι θα πρέπει να μιλήσουν όλοι μαζί. Εγώ είπα να μην μιλήσουν; Εάν μιλήσουν μετά, να μιλήσουν μετά. Μαζί; Ό,τι θέλετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε Λαφαζάνη, έχετε τον λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κύριε Πρόεδρε, επειδή επικαλεστήκατε...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ονομαστικά δεν επικαλέστηκα κανέναν.</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κύριε Πρόεδρε, επειδή επικαλεστήκατε εμάς, συμφωνήσαμε να αρχίσει τώρα η διαδικασία. Γιατί, λοιπόν; Εμείς διαφωνούμε, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει. 
Έχετε τον λόγο, κύριε Λαφαζάνη. Δεν χρειάζεται διάλογος.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μία στιγμή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επί του νομοσχεδίου, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δώσατε τον λόγο στον κύριο Υπουργό. Εγώ ως Αξιωματική Αντιπολίτευση, αφού του δώσατε τον λόγο, ζήτησα τον λόγο για να απαντήσω. Αυτό λέμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, έχετε τον λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Νομίζω ότι από χθες και σήμερα ζούμε σε αυτήν τη χώρα ένα τρομακτικό, πρωτοφανές, επικοινωνιακό πολιτικό θέατρο. Ένα πολιτικό θέατρο το οποίο παίζεται από την Κυβέρνηση, σε συμπαιγνία βεβαίως με την τρόικα. Φυσικά αυτό το θέατρο έχει κομπάρσους τα διάφορα παπαγαλάκια των κυρίαρχων Μέσων Μαζικής Ενημέρωσης.
 Η Κυβέρνηση προφανώς περνάει τους Έλληνες πολίτες ως ιθαγενείς και νομίζει ότι θα τους μοιράσει χάντρες και έτσι με αυτές τις χάντρες θα ξεχάσουν την καταστροφή την οποία έχει κάνει σε αυτήν τη χώρα -τη διακομματική ΠΑΣΟΚ και Νέας Δημοκρατίας καταστροφή- από το 2010 και θα χρυσώσει το χάπι με προεκλογικές πινελιές εν όψει του Μαΐου.
 Κάνετε πολύ μεγάλο λάθος, κυρίες και κύριοι. Πάρα πολύ μεγάλο λάθος, κυρίες και κύριοι της Συμπολίτευσης και κυρίως κύριοι της Κυβέρνησης, διότι αυτά που κάνετε δεν είναι μόνο κακόγουστο θέατρο αλλά και πρωτοφανής εμπαιγμός των πολιτών. Η Κυβέρνηση μοιάζει με αυτούς που μπήκαν σε ένα σπίτι και το λήστεψαν, το λεηλάτησαν και μετά επιστρέφουν τις αλατιέρες. Και αφού επιστρέφουν τις αλατιέρες, τι λένε; Μας χρωστάτε και ευγνωμοσύνη και καλούν αυτούς που τους έχουν κλέψει να πουν και ευχαριστώ από πάνω. Αυτή είναι η εικόνα σας. Αυτή, δυστυχώς, είναι η εικόνα σας. 
Λέτε πρωτογενές πλεόνασμα, που δεν ξέρουμε ακόμα εάν υπάρχει αυτό το πρωτογενές πλεόνασμα, διότι λέτε ότι η EUROSTAT θα το διαπιστεύσει, θα το εκτιμήσει. Δεν ξέρουμε ούτε την έκτασή του, και όμως αρχίζετε τις προεκλογικές επικοινωνίες, την παλιά μέθοδο των πελατειακών κυβερνήσεων, να μοιράζετε χάντρες σε αυτούς που θεωρείτε ιθαγενείς. 
Την ώρα που τα κάνετε αυτά, κρύβετε τη συμφωνία. Ποια είναι η συμφωνία ανάμεσα στην Κυβέρνηση και την τρόικα; Γιατί δεν μας τη λέτε αυτήν τη συμφωνία σε όλη την έκτασή της και σε όλο το μέγεθός της;
Πού είναι αυτή η συμφωνία; Εδώ υποτίθεται ότι διαπραγματευόσασταν επί μήνες. Ποιο είναι το αποτέλεσμα αυτής της διαπραγμάτευσης; Ποιο είναι το αποτέλεσμα αυτής της διαπραγμάτευσης για τα εργασιακά; Ποιο είναι το αποτέλεσμα της διαπραγμάτευσης για την εργαλειοθήκη, όπως λέτε, κατ’ ευφημισμόν, του ΟΟΣΑ; Γιατί δεν δίνετε στη δημοσιότητα τη συμφωνία; Γιατί δεν αναφέρεστε σε όλα τα σημεία με επίσημο τρόπο; Ξέρετε γιατί δεν το κάνετε; Διότι έχετε υπογράψει και συνομολογήσει μια συμφωνία-σφαγείο, μια συμφωνία-λαιμητόμο, λαιμητόμο για τα εργασιακά θέματα, λαιμητόμο για πολλά από τα επαγγέλματα, τα οποία υποτίθεται ότι απελευθερώνετε και στην ουσία σφαγιάζετε.
Ασφαλιστικές εισφορές: Μείωση 3,9% σε πρώτη δόση και 1% σε δεύτερη. Αυτό σημαίνει απώλειες για τα ασφαλιστικά ταμεία κατά εκατοντάδες εκατομμύρια ευρώ.
Πώς θα αναπληρωθούν αυτές οι απώλειες, κύριοι; Με έναν και μόνο τρόπο την ώρα που έχουν τεράστιες μαύρες τρύπες τα ταμεία: Με νέο σφαγιασμό των συντάξεων. Διότι αυτά που δίνετε από το δήθεν πλεόνασμα στα ασφαλιστικά ταμεία για να καλύψετε, υποτίθεται, τις απώλειες είναι ψίχουλα μπροστά στις πραγματικές απώλειες της μείωσης.
Θέλετε να κάνετε αναπτυξιακά, υποτίθεται, μέτρα επ’ ωφελεία των εργοδοτών, σε βάρος των ασφαλιστικών ταμείων, σε βάρος των συντάξεων, με τη λεηλασία των συντάξεων. 
Επιδόματα τριετιών: Τι κάνετε με τα επιδόματα τριετιών; Από ό,τι λέγεται -γιατί πρέπει να δούμε και τη συμφωνία- αυτοί που είναι μακροχρόνια άνεργοι και επαναπροσλαμβάνονται, τι συνέπεια θα έχουν; Θα περικόπτεται κατά 50% η προστιθέμενη αξία στους μισθούς μέσω των τριετιών. Αυτό ξέρετε τι σημαίνει; Σημαίνει σφαγιασμό των μισθωτών και βεβαίως, μαζικές, αθρόες απολύσεις προκειμένου να επαναπροσλαμβάνουμε μακροχρόνια άνεργους για να μειώνουμε τις τριετίες. Αυτά είναι τα έργα σας.
Απελευθέρωση των απολύσεων: Βεβαίως, τώρα δεν τις εμφανίζετε προεκλογικά, αλλά παίρνετε την επανεξέταση μετά από ένα εξάμηνο για να μην εμφανιστεί το πικρό ποτήρι της απελευθέρωσης των μαζικών απολύσεων στην προεκλογική περίοδο. Βεβαίως, ακολουθεί η αλλαγή-επανεξέταση του ν. 1264, με ό,τι αυτό μπορεί να συνεπάγεται για το δικαίωμα της απεργίας και για το lock out. Πλήρης, δηλαδή, κατεδάφιση των εργασιακών σχέσεων.
Από εκεί και πέρα, ξεκινάμε με τα φαρμακεία, με τη συμμετοχή επενδυτών στα φαρμακεία, με τα μη συνταγογραφούμενα φάρμακα, στα οποία δίνετε πάλι μία παράταση τριών μηνών για να μη φανεί το μέτρο εν όψει εκλογών και πάμε στη γενική εκποίηση και σε εμπορικές και λιανικές πωλήσεις μέσα από τα σούπερ μάρκετ. Πάμε σε μέτρα για τα βιβλία, πάμε στο γάλα έντεκα ημερών, το οποίο καταστρέφει τον Έλληνα κτηνοτρόφο, καταστρέφει την ελληνική γαλακτοβιομηχανία και ευνοεί τις εισαγωγές, πάμε σε μέτρα για το ψωμί, μέτρα για τις ξενοδοχειακές μονάδες.
Γιατί δεν δίνετε, λοιπόν, στη δημοσιότητα όλη αυτήν τη συμφωνία, με ό,τι ακριβώς συνομολογήθηκε; Γιατί τα κρύβετε; Για να κάνετε επικοινωνιακά παιχνίδια της δεκάρας; Διότι αυτά είναι τα επικοινωνιακά σας παιχνίδια. Δεν τα πιστεύει κανείς και αντίθετα, δημιουργείτε περισσότερα προβλήματα στον ελληνικό λαό, αγανάκτηση και οργή, από αυτά τα οποία προσπαθείτε να αντιμετωπίσετε και γι’ αυτό θα έχετε τις συνέπειες, τις οποίες θα δείτε στις εκλογές που έρχονται.
Ως προς το νομοσχέδιο, όπως είπε και η εισηγήτριά μας και οι άλλοι συνάδελφοι που μίλησαν επ’ αυτού, εμείς δεν αμφισβητούμε όποια θετικά σημεία και όποιες, έστω και μικρές, οριακές αλλαγές σε θετική κατεύθυνση έχουν γίνει στην προσπάθεια να κωδικοποιηθεί η μεταναστευτική νομοθεσία. Όμως, εδώ υπάρχει σωρεία προβλημάτων. Το πρώτο και κύριο πρόβλημα είναι ότι αυτός ο μεταναστευτικός κώδικας, με ό,τι γράφει, είναι ένας κώδικας ο οποίος υπάρχει για τα χαρτιά, διότι στη ζωή τίποτα από ό,τι προβλέπει αυτός ο κώδικας ή σχεδόν τίποτα δεν εφαρμόζεται.
Στη ζωή και στην πράξη υπάρχει μια ζούγκλα ξενοφοβίας, η οποία μεταχειρίζεται τους μετανάστες όχι ως ανθρώπους, αλλά ως κάτι το πολύ διαφορετικό. Βεβαίως, αυτή η κατάσταση της διάλυσης όλων των εργασιακών σχέσεων υπάρχει και για τους Έλληνες εργαζόμενους. Όμως, για τους μετανάστες τα πράγματα είναι πολύ χειρότερα. 
Ο μεταναστευτικός αυτός κώδικας είναι λοιπόν στον αέρα. Είναι στον αέρα σε μεγάλο βαθμό από τη διοίκηση, η οποία δεν τον εφαρμόζει ή τον αγνοεί ή τον υποβαθμίζει ή τον περιθωριοποιεί. Οι μετανάστες αντιμετωπίζονται ως δεύτερης κατηγορίας άνθρωποι από την ίδια την Κυβέρνηση και την αντίληψή της, από την ίδια την ατζέντα που βάζει, διότι χρησιμοποιείτε τους μετανάστες ως σάκο του μποξ για να παίζετε λαϊκίστικα παιχνίδια –υποτίθεται- σε βάρος της Αριστεράς και έτσι να ευνοείτε τη Χρυσή Αυγή και τις χειρότερες ακροδεξιές εκδοχές. Και βεβαίως, η εργοδοσία βρίσκει αφορμή από όλο αυτό το κλίμα και από τα δικά της συμφέροντα να χρησιμοποιεί τους μετανάστες ως πάμφθηνο εργατικό δυναμικό χωρίς κανένα δικαίωμα.
Όμως, πέραν αυτού, θα ήθελα να υπογραμμίσω και μερικές πλευρές από το συγκεκριμένο νομοσχέδιο, οι οποίες καταδεικνύουν αυτές τις πτυχές της λογικής που ανέφερα και οι οποίες είναι πάρα πολύ σημαντικές. 
Κύριοι Υπουργοί, θα σας ρωτήσω, είναι δυνατόν να έχουμε παιδιά, τα οποία έχουν γεννηθεί στην Ελλάδα, γνωρίζουν την ελληνική γλώσσα, δεν έχουν γνωρίσει άλλη πατρίδα, έχουν μεγαλώσει εδώ, και να μην τους δίνετε τη δυνατότητα, τις προϋποθέσεις αυτές να παίρνουν ιθαγένεια; Είναι δυνατόν; Είναι δυνατόν να μην πολιτογραφείτε αυτά τα παιδιά; Εγώ σας λέω και τρίτης γενιάς, υπάρχουν και παιδιά τρίτης γενιάς και δεν έχουν αυτόματες προϋποθέσεις πολιτογράφησης –τις προϋποθέσεις που να μην περνάνε από διάφορες κρίσεις και κρησάρες πολλές φορές με κομματικά κριτήρια- και να μην αναγνωρίζετε ότι είναι Έλληνες υπήκοοι, ότι είναι Έλληνες και πρέπει να έχουν όλα τα δικαιώματα. Γιατί το κάνετε αυτό;
Πείτε μου μία χώρα στην οποία να συμβαίνει αυτό. Πείτε μία χώρα, τουλάχιστον της Ευρώπης, για να μην πάμε σε όλον τον πλανήτη. Πείτε μου μία χώρα!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Τι θα γίνει, κύριε Πρόεδρε;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Στο άρθρο 109 λέτε: «Σε ενήλικες πολίτες τρίτων χωρών που γεννήθηκαν στην Ελλάδα ή έχουν ολοκληρώσει επιτυχώς έξι τάξεις του ελληνικού σχολείου στην Ελλάδα, πριν τη συμπλήρωση του 21ου έτους της ηλικίας τους και διαμένουν μόνιμα στη χώρα χορηγείται, εφόσον προσκομιστούν τα απαιτούμενα δικαιολογητικά, άδεια διαμονής πενταετούς διάρκειας». Παιδιά δεύτερης γενιάς, έχουν κάνει έξι τάξεις σε ελληνικό σχολείο μέχρι τα είκοσι ένα τους χρόνια και τους δίνετε άδεια διαμονής πενταετούς διάρκειας. Και εγώ σας λέω ούτε καν αυτήν τη διόρθωση δεν κάνετε. Πείτε ότι έχουν κάνει τις έξι τάξεις στα είκοσι δύο τους, στα είκοσι τρία τους ή αργότερα, βρε παιδί μου! Ούτε την πενταετή διαμονή δεν δίνετε σε αυτά τα παιδιά; Δεν είναι αγριανθρωπισμός αυτός; 
Βεβαίως, να σας κάνω και μια άλλη παρατήρηση –την οποία νομίζω ότι μπορείτε να τη διορθώσετε, όπως και την προηγούμενη μπορείτε να τη διορθώσετε, στο άρθρο 90 για την άδεια επί μαρκόν διαμένοντος για τους πολίτες της τρίτης χώρας. Βάζετε εισοδηματικά κριτήρια και λέτε ότι το εισοδηματικό κριτήριο είναι ο κατώτατος μισθός συν 10% -αν δεν κάνω λάθος- αν υπάρχουν και άλλα μέλη της οικογένειας και βεβαίως οι ασφαλιστικές προϋποθέσεις. Σας ρωτώ, πόσοι Έλληνες αυτήν τη στιγμή έχουν αυτήν τη δυνατότητα να έχουν εισόδημα τον κατώτατο μισθό…</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Οι Έλληνες είναι ίδιοι με τους άλλους;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, αλλά το εισοδηματικό κριτήριο διαφέρει στο πόσο…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, θα πρέπει να συντομεύετε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κοιτάξτε την αντίληψή σας τώρα! Με ρωτάτε αν οι Έλληνες είναι ίδιοι με τους άλλους. Πρώτα απ’ όλα, είναι όλοι άνθρωποι. Είναι όλοι άνθρωποι, κύριε!</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Καμμία αντίρρηση, κύριε Λαφαζάνη.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, τι καμμία αντίρρηση, αφού με ρωτάτε αν οι Έλληνες είναι ίδιοι με τους άλλους; Εδώ σας μιλάω για εισοδηματικό κριτήριο. Ακούστε! Εδώ σας μιλάω…</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Έχει διαφορά αυτό που σας είπα εγώ. Εκτός αν δεν θέλετε να το καταλάβετε. Αυτό που λέτε είναι απαράδεκτο!</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σας μιλάω για το εισοδηματικό κριτήριο.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Όχι, δεν μιλάτε γι’ αυτό. Κάνετε ισοπέδωση των πάντων!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, μην κάνετε διάλογο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, κύριε Υπουργέ, εκτός αν δεν με ακούτε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, σας παρακαλώ, συνεχίστε και τελειώνετε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μη το λέτε σε εμένα, κύριε Πρόεδρε, αλλά στον κύριο Υπουργό που με διακόπτει. 
Σας μιλάω για το εισοδηματικό κριτήριο και με ρωτάτε αν οι Έλληνες είναι ίδιοι με τους άλλους. Δηλαδή, πόσο είναι το στομάχι του Έλληνα και πόσο το στομάχι ενός αλλοδαπού; Μπορείτε να μου το πείτε; Μιλάμε για το εισόδημα που χρειάζεται για να μπορέσει να επιβιώσει ένας άνθρωπος σε μια οικογένεια. Σε τι διαφέρει σ’ αυτό ο Έλληνας από τον αλλοδαπό; Μπορείτε να μου πείτε; Πείτε μου, σας παρακαλώ! Και ύστερα μου λέτε ποιοι έχουν αυτές τις αντιλήψεις τις οποίες καυτηρίασα προηγουμένως. Ορίστε, ακούγονται από αυτά τα έδρανα! Διότι εγώ μιλάω για το εισοδηματικό κριτήριο και εισοδηματικό κριτήριο δεν μπορεί να είναι αυτό.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Έχω την εντύπωση ότι δεν αντιληφθήκατε τι είπα. Καταλαβαίνετε τι είναι το εισοδηματικό κριτήριο!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε Υπουργέ!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ μίλησα για το εισοδηματικό κριτήριο, κύριε και σας ρωτάω να μου πείτε πόσοι Έλληνες διαθέτουν αυτό το εισοδηματικό κριτήριο. Πόσοι το διαθέτουν μέσα στην ελληνική κοινωνία; Είναι πάνω από εκατομμύριο –για να μην πω εκατομμύρια- αυτοί οι οποίοι ζουν κάτω από αυτό το όριο. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, σας παρακαλώ να ολοκληρώσετε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επομένως, γιατί βάζετε αυτό το όριο; Για να αποκλείσετε το φτωχό μετανάστη, αυτόν ο οποίος έχει πολύ μεγαλύτερες δυσκολίες και θα έπρεπε να ενισχυθεί; Δεν είναι αγριανθρωπισμός αυτός; 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, σας παρακαλώ!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πόσοι από τους Έλληνες είναι ασφαλισμένοι; Λέω, λοιπόν, ότι αυτά είναι απαράδεκτα πράγματα. 
Βεβαίως, κάναμε και την παρατήρηση στην προσθήκη που κάνατε και την οποία καλώς αφαιρέσατε. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. Άλλωστε, δεν μιλήσαμε χθες.
Αφαιρέσατε –και σωστά- μία τροπολογία που φέρατε, αλλά «μαζί με τη σκάφη πετάξατε και το μωρό από μέσα», διότι είχατε μια διαταξούλα η οποία ήταν θετική, ήταν ευνοϊκή. Αυτή η διάταξη λέει ότι εφόσον γίνεται η καταγγελία και εφόσον χρησιμοποιείται ο αλλοδαπός ως μάρτυς σ’ αυτά τα εγκλήματα τα οποία περιγράφετε, τότε σ’ αυτήν την περίπτωση αναστέλλεται η εφαρμογή της οποιασδήποτε πράξης έχει εκδοθεί σε βάρος του μετανάστη. Και αναφέρομαι στις παραγράφους 1-5 του άρθρου 19. Είναι κρίσιμο αυτό, διότι κανείς δεν πάει να κάνει καταγγελία, από τη στιγμή που επικρέμεται η δαμόκλειος σπάθη που έγκειται στο ότι αν υπάρχει πράξη, θα την εφαρμόσουν γρήγορα-γρήγορα, γιατί έκανε ο αλλοδαπός την καταγγελία. Αυτό είναι κάτι που αντιλαμβάνεστε και δεν νομίζω ότι είναι τόσο σπουδαίο να το προσθέσετε. Θα είναι ανακουφιστικό για ορισμένες κατηγορίες και σ’ αυτήν την περίπτωση αφορά εγκλήματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, αν έχετε την καλοσύνη, θα πρέπει να ολοκληρώσετε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, κύριε Πρόεδρε. 
Κύριε Μιχελάκη και κύριε Γρηγοράκο, …</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Γρηγοράκο, δεν βλέπω τον Υπουργό Δικαιοσύνης.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Έχει γίνει αυτό. Το ξέρει και η εισηγήτριά σας.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν έχει γίνει, ευχαριστώ. Νομίζω ότι είναι κάτι θετικό.</Speech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Να τα βάλετε όλα. Έχει δίκιο ο κ. Λαφαζάνης.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εντάξει, για όλα. Λέμε για το 1-5. 
Εν πάση περιπτώσει, λείπει ο Υπουργός Δικαιοσύνης…</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Λείπει τώρα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όμως, είμαι υποχρεωμένος να πω ότι είναι σκανδαλώδης η τροπολογία –και μάλιστα εκπρόθεσμη- που κατέθεσε για το «πόθεν έσχες». Εφόσον, λοιπόν, η Κυβέρνηση επιμείνει να ψηφιστεί, εμείς θα καταθέσουμε αίτηση ονομαστικής ψηφοφορίας επί αυτής της τροπολογίας. 
Σας καλούμε για άλλη μία φορά –επαναλαμβάνω ότι δεν είναι εδώ ο Υπουργός Δικαιοσύνης, αλλά και εσείς μπορείτε να συμβάλλετε σε αυτό- να αποσύρετε άμεσα αυτή την τροπολογία. Αν υπάρχουν προβλήματα, τα οποία να μπορούν να αντιμετωπιστούν, -διότι δεν είναι ουσιώδη, αλλά αφορούν ατέλειες του νόμου ή προβλήματα τα οποία, εν πάση περιπτώσει, είναι γραφειοκρατικού χαρακτήρα-, μπορείτε να τα παραπέμψετε στην Επιτροπή «πόθεν έσχες», ώστε να γίνει συζήτηση, να γνωστοποιηθούν αυτά τα θέματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, σας παρακαλώ πάρα πολύ!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΛΛΙΑΣ</Parlmember>: Έλεος, κύριε Πρόεδρε!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και εφόσον είναι έτσι, να κατατεθεί ομόφωνα από όλα τα κόμματα. Όμως, αν δεν είναι έτσι, εμείς δεν δεχόμαστε να περνούν αεροπλανικά αυτές οι τροπολογίες.</Speech> 
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Ό,τι πείτε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, σας παρακαλώ! 
(Θόρυβος-Διαμαρτυρίες στην Αίθουσα)</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επίσης, να αποσύρετε τη διάταξη στην εκπρόθεσμη τροπολογία που έχετε φέρει για την αναστολή εκτέλεσης της ποινής, διότι είναι -δεν θέλω να χρησιμοποιήσω άλλο χαρακτηρισμό- επιβαρυντική. Είναι λάθος νομικά οι εξηγήσεις που μας δώσατε. Δεν στέκουν και είναι εις βάρος των μεταναστών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, όχι άλλο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελείωσα. 
Όμως, την περισσότερη ομιλία μου την έφαγα με διακοπές. Διακοπές από κάτω, διακοπές από τους Υπουργούς, διακοπές από εσάς, φωνασκίες από τους Βουλευτές. 
(Στο σημείο αυτό κτυπάει παρατεταμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, παρακαλώ πάρα πολύ! Κάνετε όχι μόνο κατάχρηση του χρόνου, αλλά κάτι περισσότερο!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι δυνατόν να γίνεται έτσι η συζήτηση!</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Φτάνει!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, παρακαλώ πάρα πολύ. Υπάρχει ένας Κανονισμός.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Η Βουλή εδώ είναι για να συζητάμε, δεν είναι για να κάνουμε άλλες δουλειές εκτός Βουλής. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, το Προεδρείο αξιώνει τουλάχιστον από τους Κοινοβουλευτικούς Εκπροσώπους να σέβονται τον Κανονισμό περισσότερο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εντάξει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και όταν, κύριε Λαφαζάνη κτυπάει επανειλημμένα το κουδούνι και δεν δίνει κανείς σημασία, κοινωνικά ξέρετε πώς περιγράφεται αυτό. 
Κυρίες και κύριοι συνάδελφοι, στο σημείο αυτό διακόπτουμε τη συζήτηση επί του σχεδίου νόμου του Υπουργείου Εσωτερικών.</ChairmanSpeech>
ΠΡΟΕΔΡΕΥΩΝ(<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμεθα στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΗΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης, σύμφωνα με το άρθρο 62 του Συντάγματος και 83 του Κανονισμού της Βουλής, για τις αιτήσεις άρσης ασυλίας των Βουλευτών κ.κ. Φωτεινής Αραμπατζή, Παρασκευά Κουκουλόπουλου, Κωνσταντίνου Μουσουρούλη, Γερασίμου Γιακουμάτου και Χρήστου Κέλλα. 
Θυμίζω ότι η συζήτηση διεξάγεται με τη διαδικασία του άρθρου 108, παράγραφος 1, εδάφιο δεύτερο. Επομένως, το λόγο δικαιούται να πάρει ο Βουλευτής που έχει αντίρρηση στην αίτηση του Εισαγγελέα για άρση της ασυλίας.
Ο λόγος δίνεται πάντα, εφόσον ζητηθεί, στον Βουλευτή τον οποίον αφορά η αίτηση και στους Κοινοβουλευτικούς Εκπροσώπους, οι οποίοι ομιλούν μετά τους τυχόν ομιλητές της κάθε υπόθεσης. 
Σύμφωνα με το άρθρο 83 του Κανονισμού της Βουλής, η Βουλή δεν εισέρχεται στην ουσία των υποθέσεων, αλλά ερευνάται μόνο αν η πράξη, για την οποία ζητείται η άρση της ασυλίας, συνδέεται με την πολιτική και κοινοβουλευτική δραστηριότητα του Βουλευτή ή αν η δίωξη ή η μήνυση ή η έγκληση υποκρύπτει πολιτική σκοπιμότητα. 
Τέλος, υπενθυμίζω ότι έχουμε δεχθεί επί των αιτήσεων άρσης ασυλίας η Βουλή να αποφασίζει με ονομαστική ψηφοφορία για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, η οποία θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση μόνο της ονομαστικής ψηφοφορίας να καταρτίζεται ψηφοδέλτιο. 
Το ψηφοδέλτιο, στο οποίο κάθε συνάδελφος αναγράφει το όνομά του, την εκλογική του περιφέρεια και την Κοινοβουλευτική Ομάδα που ανήκει θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83 που απαιτεί φανερή ψηφοφορία. 
Αφού λοιπόν ολοκληρωθεί η συζήτηση επί των περιπτώσεων της σημερινής ειδικής ημερήσιας διάταξης θα προχωρήσουμε σε ονομαστική ψηφοφορία, όπως σας περιέγραψα. Η πρώτη υπόθεση αφορά τη συνάδελφο κ. Φωτεινή Αραμπατζή. Η δεύτερη υπόθεση αφορά το συνάδελφο κ. Παρασκευά Κουκουλόπουλο. Η τρίτη υπόθεση αφορά το συνάδελφο κ. Κωνσταντίνο Μουσουρούλη. Η τέταρτη υπόθεση αφορά το συνάδελφο κ. Γεράσιμο Γιακουμάτο. Και η πέμπτη υπόθεση αφορά το συνάδελφο κ. Χρήστο Κέλλα. 
Οι λεπτομέρειες και των πέντε υποθέσεων αναφέρονται στο σχετικό ενημερωτικό σημείωμα που διενεμήθη μαζί με την ειδική ημερήσια διάταξη.
Επί της αιτήσεως που αφορά την υπόθεση της κ. Φωτεινής Αραμπατζή υπάρχει συνάδελφος που ζητά τον λόγο κατά το άρθρο 108 του Κανονισμού;</ChairmanSpeech> 
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Αραμπατζή, έχετε το λόγο για πέντε λεπτά.</ChairmanSpeech> 
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, κατ’ αρχάς εκ προοιμίου σας λέω ότι ζητώ την άρση της ασυλίας μου. 
Θα ήθελα τώρα να σας αναφέρω δύο πράγματα για το ιστορικό της υπόθεσης. Ποια είναι η επίδικη διαφορά; Πρόκειται για μια ισχυριζόμενη εργατική διαφορά δύο πρώην εργαζομένων δημοσιογράφων της οικογενειακής τηλεοπτικής μου επιχείρησης ύστερα από καταγγελία τους στην Επιθεωρήτρια Εργασίας Σερρών και στην αυτόματη μηνυτήρια αναφορά της τελευταίας. Αφορά εργασιακή διαφορά και όχι μη πληρωμή –είμαι σίγουρη ότι όσοι διατέλεσαν ή διατελούν επιχειρηματίες και όσοι μας ακούνε αντιλαμβάνονται πολύ καλά τι λέω- που για το διάστημα που με αφορά ως διευθύνουσα σύμβουλο της συγκεκριμένης εταιρείας ανέρχεται στο ποσό των 6.631 ευρώ.
Πρόκειται δε για καταγγελία που έγινε στις 18 Απριλίου 2013, όταν ήμουν εκλεγμένη Βουλευτής και ουδεμία μετοχική σχέση είχα με την εταιρεία, από την οποία παραιτήθηκα, όπως ορίζει το Σύνταγμα, αμέσως μετά την εκλογή μου στις 6 Μαΐου 2012. 
Εκείνο που αξίζει ίσως να σημειωθεί είναι ο χρόνος που κάποιοι –οι καταγγέλλουσες, εν προκειμένω- θυμούνται να καταγγείλουν εμένα και την εταιρεία: οκτώ χρόνια μετά η πρώτη, δύο χρόνια μετά η δεύτερη από την αδιάλειπτη εργασία τους στον τηλεοπτικό σταθμό ως δημοσιογράφοι, με σχέση εξαρτημένης εργασίας πλήρους απασχόλησης –της ΕΣΗΕΑ μάλιστα η δεύτερη- που λάμβαναν και υπέγραφαν κανονικά όλες τις εξοφλητικές αποδείξεις των νόμιμων αποδοχών τους, δηλαδή μισθούς, δώρα Πάσχα, δώρα Χριστουγέννων, επιδόματα αδείας, άδειες. 
Μετά από χρόνια, λοιπόν, αποφασίζουν να καταγγείλουν εμένα –ως Βουλευτή πια- και αναδρομικά και την εταιρεία για υπερεργασία και εργασία αργιών. Οκτώ χρόνια μετά –επαναλαμβάνω- η πρώτη, δύο η δεύτερη, λίγες μέρες πριν μετακομίσουν σε ανταγωνιστικό κανάλι του νομού. Εκ των υστέρων προβαλλόμενες, όψιμες και αναδρομικές οι διεκδικήσεις τους. Η δεύτερη καταγγέλλουσα μάλιστα είχε και στο παρελθόν εργαστεί στην επιχείρηση ως δημοσιογράφος, από την οποία έφυγε και στη συνέχεια επέστρεψε. 
Δεν θέλω να σας κουράσω ούτε και είναι το Βήμα εδώ, για να μπω στην ουσία της υπόθεσης. Αυτά θα τα κρίνει σίγουρα η δικαιοσύνη, καθότι οι σημερινοί μέτοχοι της επιχείρησης θα αντιμετωπίσουν τις κατηγορίες ούτως ή άλλως. Υπογραμμίζω απλώς ότι και οι δύο ήδη από το χρόνο της καταγγελίας βρίσκονταν σε συμφωνία και σήμερα εργάζονται σε ανταγωνιστικό τηλεοπτικό μέσο. Πρόκειται για τηλεοπτικό μέσο που νομίζω πως αξίζει να το αναφέρω εδώ –γιατί μπορεί να αφορά τον καθένα ή την καθεμία μας σήμερα ή αύριο-, που ουδέποτε με έχει φιλοξενήσει, ουδέποτε με έχει προσκαλέσει τόσο προεκλογικά όσο και μετεκλογικά παρά τα όσα ο νόμος ορίζει, παρά μόνο επιδίδεται σε μία μονόπλευρη, κατευθυνόμενη και αντιδεοντολογική προσπάθεια συκοφάντησής μου. 
Παρ’ ότι, λοιπόν, τόσο ο χρόνος έγερσης των αναδρομικών και όψιμων αξιώσεων και κυρίως το γεγονός ότι η καταγγελία έγινε σε χρόνο που ήμουν Βουλευτής και ίσως κάποιος θα μπορούσε να ισχυριστεί ότι έχει χαρακτηριστικά προσωπικής πολιτικής μου βλάβης, εντούτοις ζητώ την άρση της ασυλίας μου.
Πρώτον, γιατί παρά τους προφανείς συνειρμούς που δημιουργεί ο χρόνος και τα χαρακτηριστικά της καταγγελίας, η καταγγελία αυτή καθαυτή δεν έχει σχέση με την άσκηση των κοινοβουλευτικών μου καθηκόντων και ως εκ τούτου δεν ζητώ την προστασία της Βουλής. 
Δεύτερον, γιατί μία κατά τα άλλα απλή εργατική διαφορά, μια αστική και καταχρηστική αξίωση εδώ και δύο μήνες στο νομό μου –φανταστείτε πριν καν φθάσει το αίτημα στη Βουλή, από καλά πληροφορημένες, προφανώς, διαρροές- έχει γίνει μείζον θέμα πολιτικής εκμετάλλευσης από τηλεοπτικά και έντυπα μέσα στο Νομό μου, που –πριν προλάβετε τόσο εσείς όσο και η επιτροπή να αποφανθείτε- με έχουν σχεδόν καθημερινά παρουσιάσει ως περίπου έκπτωτη της βουλευτικής μου ιδιότητας. 
Για να φανταστείτε την κατάντια, μέχρι και ο Δήμαρχος Σερρών, αντί να ασχολείται με τα του δήμου του, βγήκε στα κανάλια –επαναλαμβάνω, πριν καν φθάσει το αίτημα στη Βουλή!- για να αποφανθεί ως άλλος δικαστής για την άρση της ασυλίας μου, καταγγέλλοντας την ανηθικότητα της συμπεριφοράς μου. 
Σήμερα, όμως, ζητώ την άρση της ασυλίας μου, προκειμένου να ξεκαθαρίσει η αλήθεια στα δικαστήρια και για έναν ακόμη σπουδαίο λόγο: Γιατί έκπληκτη διαπίστωσα, διαβάζοντας τα Πρακτικά της Επιτροπής Δεοντολογίας, ότι η συντοπίτισσά μου Βουλευτής των Ανεξαρτήτων Ελλήνων κυρία Μαρία Κόλλια-Τσαρουχά, μέλος της Επιτροπής Δεοντολογίας, μετατράπηκε από αμερόληπτο κριτή, όπως επιβάλλει άλλωστε ο θεσμικός της ρόλος, σε λάβρα καταγγέλλουσα. Ήταν τόση η επιθετικότητά της μάλιστα, που μαζί με όσα ανυπόστατα ανέφερε δεν δίστασε να προεξοφλήσει ότι θα έρθουν και άλλα αιτήματα άρσης της ασυλίας μου στη Βουλή. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δεν ξέρω αν η κυρία Αντιπρόεδρος έχει κρυφή ή ύποπτα προνομιακή ενημέρωση γι’ αυτό. Δεν θέλω να τη στενοχωρήσω, όμως, και να μην αρθεί σήμερα η βουλευτική μου ασυλία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κυρία συνάδελφε.</ChairmanSpeech>
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Λυπάμαι πραγματικά που σε μια κατά τα άλλα απλή εργατική διαφορά μιας συναδέλφου της, που ζήτησε απερίφραστα από την πρώτη στιγμή την άρση της ασυλίας της, θέλησε με ελαφρότητα να προσδώσει και να πιστοποιήσει χαρακτηριστικά πολιτικού ανταγωνισμού που δεν περίμενα να υπάρχει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech> 
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Τελειώνω, κύριε Πρόεδρε.
Για ένα λόγο παραπάνω, λοιπόν, ζητώ σήμερα την άρση της ασυλίας μου γιατί είναι καιρός να αντιληφθούν οι πάσης φύσεως μιντιακοί και πολιτικοί σπεκουλαδόροι ότι η βουλευτική ασυλία δεν προσφέρεται, δεν είναι βορά σε τέτοιου είδους σκοπιμότητες.
Προσκομίζω στα Πρακτικά όλα τα παραστατικά των νόμιμων αποδοχών των καταγγελλουσών, καθώς και τα Πρακτικά της Επιτροπής Δεοντολογίας.
Σας ευχαριστώ.
(Στο σημείο αυτό η Βουλευτής κυρία Φωτεινή Αραμπατζή καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πότε έγινε η καταγγελία;</Speech>
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Στις 18 Απριλίου του 2013.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είχατε εκλεγεί τότε;</Speech>
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Βεβαίως. Έγινε ένα χρόνο μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Επί της αιτήσεως που αφορά την υπόθεση του κ. Παρασκευά Κουκουλόπουλου, υπάρχει συνάδελφος που ζητά τον λόγο, κατά το άρθρο 108 του Κανονισμού της Βουλής; Κανείς.
Επί της αιτήσεως που αφορά στην υπόθεση του κ. Κωνσταντίνου Μουσουρούλη, υπάρχει συνάδελφος που ζητά το λόγο, κατά το άρθρο 108 του Κανονισμού της Βουλής;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Μάλιστα, κύριε Πρόεδρε. Θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μουσουρούλη, όταν η ομιλία είναι κάτω από επτά λεπτά, ο Κανονισμός προβλέπει να ομιλεί ο Βουλευτής από τη θέση του, αλλά η ιδιαιτερότητα των περιπτώσεων μάς επιτρέπει να κάνουμε κάποια παρέκκλιση.
Ορίστε, κύριε Μουσουρούλη, έχετε τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, τριάντα άτομα που έχουν διατελέσει Υπουργοί, Υφυπουργοί, Γενικοί Γραμματείς, στο Νομικό Συμβούλιο του Κράτους, επιθεωρητές και ελεγκτές Δημόσιας Διοίκησης, υπάλληλοι του ΙΓΜΕ και του πρώην Υπουργείου Ανάπτυξης και νυν ΥΠΕΚΑ, μεταξύ των οποίων και εγώ ως Γενικός Γραμματέας την περίοδο 2007-2009, για μία χρονική περίοδο που εκτείνεται από το 2005 μέχρι σήμερα, κατηγορούμεθα ότι δεν αναθέσαμε απευθείας –το τονίζω- σε ιδιωτική εταιρεία την εκμετάλλευση ενός λατομείου ζεολίθου σε δημόσια έκταση. Αυτή είναι η κατηγορία.
Σύμφωνα με τη νομοθεσία, η απευθείας ανάθεση σε ιδιωτική εταιρεία σ’ ένα δημόσιο χώρο είναι δυνατή υπό την προϋπόθεση ότι δεν έχουν προηγηθεί έρευνες από το Ινστιτούτο Γεωλογικών Μελετών και Ερευνών ή κάποια άλλη εκμετάλλευση. Αυτό λέει ο νόμος, αυτό τηρήσαμε κι εμείς. 
Το Υπουργείο Περιβάλλοντος, τότε Υπουργείο Ανάπτυξης, έχει μία και μόνο αρμοδιότητα. Τη μίσθωση την κάνει πάντα η περιφέρεια και νυν η αποκεντρωμένη διοίκηση. Το Υπουργείο εγκρίνει την τεχνική μελέτη, κάνει έλεγχο νομιμότητος και δίνει την τυπική άδεια μόνον εφόσον έχουν ληφθεί όλες οι προηγούμενες εγκρίσεις.
Εγώ κατηγορούμαι για δύο παραλείψεις. Έχει ενδιαφέρον, ακούστε το και μπορείτε να το λέτε και στις τηλεοράσεις όταν βγαίνετε. Υπάρχει η κατηγορία της μη απευθείας ανάθεσης! Κατηγορούμαι για δύο υποθέσεις, πρώτον, ότι δεν διαβίβασα στο ιεραρχικά ανώτερο επίπεδό μου, δηλαδή στον τότε Υφυπουργό κ. Καλαφάτη, γνωμοδότηση του Παρέδρου του Νομικού Συμβουλίου του Κράτους, σύμφωνα με την οποία η διοίκηση δεν μπορούσε να αναθέσει απευθείας και έπρεπε να γίνει πλειοδοτικός διαγωνισμός. Αυτή τη γνωμοδότηση που την είχε παραγγείλει ο προηγούμενος Υπουργός, την παρέλαβα δέκα μέρες αφότου ανέλαβα, τη μονόγραψα και ως όφειλα –γιατί, όπως όλοι γνωρίζετε, ο Γενικός Γραμματέας δεν έχει δικαίωμα ούτε ερώτηση να υποβάλει, πόσω μάλλον να απορρίψει ή να αποδεχθεί- τη διαβίβασα και κατέθεσα το αποδεικτικό στοιχείο στην αρμόδια επιτροπή.
Η δεύτερη παράλειψή μου, σύμφωνα με την καταγγέλλουσα εταιρεία, είναι ότι μία έκθεση αυτοψίας που έγινε για το αν το ΙΓΜΕ ενήργησε και έκανε έρευνες στην περιοχή, δεν τη διαβίβασα στις αρμόδιες υπηρεσίες, γιατί –λέει η καταγγέλλουσα εταιρεία- δεν μετέβαλαν την άποψή τους, δηλαδή οι αρμόδιες υπηρεσίες δεν συνηγόρησαν στο να γίνει απευθείας ανάθεση. Κατέθεσα στην επιτροπή αποδεικτικό-διαβιβαστικό με αριθμούς πρωτοκόλλου προς τον Υπουργό και προς τις αρμόδιες υπηρεσίες επί της εκθέσεως αυτοψίας. 
Άρα, οι κατηγορίες είναι ότι για μεν τη γνωμοδότηση του Νομικού Συμβουλίου του Κράτους εγώ δεν την παρακράτησα, ως όφειλα να κάνω, αλλά ακριβώς το αντίθετο, δηλαδή να τη δώσω στον Υπουργό μου, για δε την αυτοψία ότι την παρακράτησα, ενώ έγινε το αντίθετο και την έδωσα στις αρμόδιες υπηρεσίες. Επί της ουσίας –γιατί έχει σημασία να δούμε την ουσία του θέματος- η έκθεση-γνωμοδότηση παραγγέλθηκε από μένα. 
Όσο για την εταιρεία η οποία αμφισβητεί το αν το ΙΓΜΕ έκανε έρευνες ή όχι, σας δηλώνω ρητά και κατηγορηματικά, ότι ως αρμόδιος κοινοτικός υπάλληλος το 2003 ο ίδιος είχα ζητήσει να γίνουν έλεγχοι από διεθνή εμπειρογνώμονα για την ποιότητα των ερευνών του ΙΓΜΕ. Υπάρχει στη δικογραφία αυτό.
Όταν ήρθα στην Ελλάδα Γενικός Γραμματέας το 2008 έκανα ακριβώς το ίδιο. Στο πλαίσιο του κλεισίματος του Γ’ Κοινοτικού Πλαισίου Στήριξης με επιστολή δική μου έγιναν έλεγχοι για την ποιότητα των ερευνητικών προγραμμάτων του ΙΓΜΕ.
Η ουσία είναι, κυρίες και κύριοι συνάδελφοι –και κλείνω με αυτό- ότι έχω δουλέψει πολύ σκληρά στη ζωή μου για να επιτρέψω να υπάρχει και η παραμικρή σκιά για το όνομά μου. Επιφυλάσσομαι για τα νόμιμα δικαιώματά μου. Αφήνω στην κρίση σας τι θα ψηφίσετε σήμερα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επί της αιτήσεως που αφορά την υπόθεση του κ. Γεράσιμου Γιακουμάτου υπάρχει συνάδελφος που ζητά το λόγο κατά τον άρθρο 108 του Κανονισμού;</ChairmanSpeech> 
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember>: Κύριε Πρόεδρε, θα ήθελα τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Γιακουμάτε, έχετε το λόγο.</ChairmanSpeech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember>: Κύριε Πρόεδρε και κύριοι συνάδελφοι, δεν θα σας καθυστερήσω πολύ. 
Λυπάμαι πάρα πολύ. Λυπάμαι, διότι είκοσι τέσσερα χρόνια σ’ αυτήν τη Βουλή δεν έχω δώσει ποτέ την παραμικρή αφορμή. Ψάξανε παντού, όπως ψάχνουν όλους, για να απαξιώσουν την πολιτική. Εμένα λίγο παραπάνω. Έκαναν αγώνα. Όταν όμως μπήκες με τρία σπίτια και τα πούλησες –και φαίνεται στο «πόθεν έσχες»- και δεν αγόρασες σπίτια και γραφεία, όταν βλέπουν ότι δεν μπορούν να κάνουν τίποτα έρχεται τώρα εδώ κάτι που μόνο ο Παφίλης και η Αριστερά το είχε επισημάνει. Έρχεται μια άλλη ελεγκτική αρχή. Και ποια είναι αυτή; Η Οικονομική Αστυνομία! 
Η Οικονομική Αστυνομία πρέπει να ελέγχει και καλά κάνει. Να ελέγχει όμως, όχι να κατασκευάζει. Γιατί το λέω αυτό; Αισθάνομαι τη συνείδησή μου πολύ ήσυχη. Πεντακάθαρος! Δεν έχω καμμία ποινική δίωξη. Είναι καθαρά, μα απόλυτα καθαρά, πολιτική δίωξη. Και γιατί είναι αυτό; Κάθε Βουλευτής κινδυνεύει, που έμμεσα ή άμεσα πρέπει να ζήσει την οικογένειά του και έχει μια οικογενειακή επιχείρηση. Σαράντα πέντε χρόνια οικογενειακή επιχείρηση. Ουδέποτε είχε ούτε μία παράβαση ασφαλιστική και φορολογική. Ποτέ! Και σήμερα που μιλάμε η ΦΑΕ όπου ανήκει –θα το καταθέσω και στα Πρακτικά- χρωστάει να επιστρέψει 5.700 ευρώ φόρο γιατί έγινε λάθος από το λογιστή και έβαλε παραπάνω απ’ ό,τι έπρεπε το 2012. 
(Στο σημείο αυτό ο Βουλευτής κ. Γεράσιμος Γιακουμάτος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Καλείται από την ελληνική Αστυνομία για 23.000 ευρώ μη δηλωθέν εισόδημα επί 20%, που είναι 4.600, δηλαδή 3.000 φόρο το 2012 και 1.600 το 2013.
Έλεος! Χειροπέδες στις 8 το πρωί που κοιμάσαι και χτυπάει την πόρτα σου ο αστυνομικός και όχι ο γαλατάς; Αυτή η δημοκρατία δεν είναι καλή. Αυτόφωρο τη γυναίκα μου, τον αδερφό μου και άλλους τέσσερις για 3.000 ευρώ φόρο του 2012, όταν το λάθος μόνο ήταν 5.600; 
Ωραία. Εγώ τι ευθύνη έχω; Καταθέτω στα Πρακτικά το δελτίο παροχής υπηρεσιών. Κάθε μήνα πληρώνομαι κανονικά, με τιμολόγιο. Ως γιατρός προσφέρω τις υπηρεσίες μου. Δεν είμαι ούτε στο διοικητικό συμβούλιο, ούτε στο μετοχικό κεφάλαιο, ούτε πουθενά. Όμως δεν τους έφτανε.
(Στο σημείο αυτό ο Βουλευτής κ. Γεράσιμος Γιακουμάτος  καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δεν θέλουν να χτυπήσουν τη φοροδιαφυγή, δεν θέλουν να ελέγξουν. Αυτό που θέλουν είναι να χτυπήσουν την πολιτική και ειδικά τον Γεράσιμο Γιακουμάτο που επί είκοσι πέντε χρόνια δεν έχει δώσει ούτε τόση αφορμή πουθενά. Προκαλώ οποιονδήποτε. 
Φτάσαμε στο σημείο –δεν σας το εύχομαι- να πηγαίνει η γυναίκα μου με χειροπέδες στο Αυτόφωρο για μονομελές πταίσμα, με το άρθρο 19, για φόρο 3.000 ευρώ. Αν αυτό δεν είναι κατασκευασμένο…
Ωραία και πού ανήκει η Οικονομική Αστυνομία; Ποιοι είναι οι πολιτικοί προϊστάμενοι; Ο γνωστός σε όλους σας πρώην Εισαγγελέας, Γενικός Γραμματέας, κύριος Ανδρεουλάκος και ο Υπουργός κ. Δένδιας. 
Συγχαρητήρια που βρήκατε τη λίστα Λαγκάρντ, που πιάσατε τον Ξηρό και τον χλωρό και πήγατε την κυρά-Λένη στο Αυτόφωρο!
Ντρέπομαι.
Γειά σας. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επί της αιτήσεως που αφορά την υπόθεση του κ. Χρήστου Κέλλα υπάρχει συνάδελφος που ζητά το λόγο κατά το άρθρο 108 του Κανονισμού; Κανείς.
Κυρίες και κύριοι συνάδελφοι, στο σημείο αυτό θα διεξαχθεί ονομαστική ψηφοφορία. Έχει καταρτιστεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. 
Κάθε συνάδελφος θα σημειώνει την ψήφο του δίπλα στο όνομα του συναδέλφου για τον οποίο ζητείται η άρση της ασυλίας. 
Εκείνος που ψηφίζει υπέρ της άρσης ασυλίας σημειώνει την προτίμησή του δίπλα από το όνομα του Βουλευτή και στη στήλη «ΝΑΙ», δηλαδή λέει «ΝΑΙ» στην αίτηση του εισαγγελέα που ζητεί την άρση της ασυλίας.
Εκείνος που ψηφίζει κατά της άρσης ασυλίας σημειώνει δίπλα από το όνομα του Βουλευτή και στη στήλη «ΟΧΙ», αντιστοίχως «ΟΧΙ».
Εκείνος που ψηφίζει «ΠΑΡΩΝ» θα το σημειώνει στην αντίστοιχη στήλη του ψηφοδελτίου.
Στο ψηφοδέλτιο θα αναγράφει κάθε συνάδελφος το όνομά του, την εκλογική του περιφέρεια και την Κοινοβουλευτική Ομάδα στην οποία ανήκει και θα το υπογράφει, διότι η ψηφοφορία, όπως είπα, είναι ονομαστική. Στη συνέχεια, και με την εκφώνηση του ονόματός του από τους επί του καταλόγου συναδέλφους, θα παραδίδει το ψηφοδέλτιο στους συναδέλφους κ. κ. Ιωάννη Πασχαλίδη από τη Νέα Δημοκρατία και Απόστολο Αλεξόπουλο από το ΣΥΡΙΖΑ, οι οποίοι θα το μονογράφουν και θα ανακοινώνουν ότι ο Βουλευτής εψήφισε. Μετά το τέλος της ψηφοφορίας θα γίνει η καταμέτρηση των ψήφων από τους συναδέλφους που προανέφερα, όπως θα προκύψουν από τα ψηφοδέλτια, τα οποία θα καταχωριστούν μαζί με το πρωτόκολλο ψηφοφορίας στα Πρακτικά της σημερινής συνεδρίασης. 
Συμφωνεί το Σώμα;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Σώμα συνεφώνησε ομοφώνως. 
Σας ενημερώνω ότι έχουν έρθει στο Προεδρείο τηλεομοιοτυπίες (φαξ) συναδέλφων, σύμφωνα με το άρθρο 70Α του Κανονισμού της Βουλής, με τις οποίες γνωστοποιούν την ψήφο τους. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει.
Καλούνται επί του καταλόγου οι Βουλευτές κ.κ. Ιορδάνης Τζαμτζής από τη Νέα Δημοκρατία και Σταύρος Κοντονής από τον ΣΥΡΙΖΑ.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει κάποιος συνάδελφος ο οποίος δεν άκουσε το όνομά του; Κανείς.
Οι επιστολές οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α του Κανονισμού της Βουλής, καταχωρίζονται στα Πρακτικά και έχουν ως εξής:
(να μπουν οι σελ.145-149)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
Προτείνω, κύριοι συνάδελφοι, μέχρις ότου οι ψηφολέκτες βγάλουν το αποτέλεσμα της ψηφοφορίας, να επανέλθουμε στη συζήτηση του σχεδίου νόμου του Υπουργείου Εσωτερικών, για να μη χάνουμε χρόνο.</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η πρόταση έγινε δεκτή.
Επανερχόμαστε στη συνέχιση της συζήτησης επί των άρθρων, των τροπολογιών και του συνόλου του σχεδίου νόμου του Υπουργείου Εσωτερικών: «Κώδικας Μετανάστευσης και Κοινωνικής Ένταξης».
Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Μάκης Βορίδης. 
Θα υπάρξει μια ανοχή χρόνου προς όλους τους Κοινοβουλευτικούς Εκπροσώπους, διότι δεν μίλησαν χθες επί της αρχής.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, ο Κοινοβουλευτικός Εκπρόσωπος του ΣΥΡΙΖΑ, με αφορμή τη συζήτηση σήμερα, έθεσε μια σειρά από ζητήματα, τα οποία αφορούν στην οικονομική πολιτική της Κυβέρνησης αλλά και τις δηλώσεις τις οποίες έκανε ο Πρωθυπουργός εχθές. Ουσιαστικά αποπειράθηκε να απομειώσει την αξία συγκεκριμένων συμφωνιών, αλλά και συγκεκριμένων μακροοικονομικών επιτυχιών, οι οποίες πλέον, όμως, μεταφράζονται σε συγκεκριμένες πολιτικές στην περίφημη διανομή του κοινωνικού μερίσματος.
Θα ήθελα απλώς να θυμίσω -γιατί έχει σημασία τι είναι αυτό που κάθε φορά λέγεται σε αυτήν την Αίθουσα- τι έλεγε ο κ. Ευκλείδης Τσακαλώτος όταν συζητούσαμε τον προϋπολογισμό. Έλεγε, λοιπόν, ότι ο προϋπολογισμός θα αναθεωρηθεί και το πρωτογενές πλεόνασμα είναι επισφαλές, αφού δεν στηρίζεται σε βελτίωση της οικονομίας.
Θα ήθελα, επίσης, να θυμίσω τι έλεγε ο Πρόεδρος του ΣΥΡΙΖΑ κ. Τσίπρας πάλι στη συζήτηση του προϋπολογισμού. Θέλω να διαβεβαιώσω -έλεγε- κάθε πολίτη αυτού του τόπου πως αυτός ο προϋπολογισμός δεν θα αναθεωρηθεί από την τρόικα με νέα σκληρά μέτρα μέσα σε έξι μήνες, όπως προέβλεπαν αγορητές του ΣΥΡΙΖΑ και ο εισηγητής του, αλλά θα αναθεωρηθεί από την κυβέρνηση του ΣΥΡΙΖΑ που θα διώξει την τρόικα.
Θα ήθελα, επίσης, να θυμίσω ποιες ήταν οι βασικές τοποθετήσεις που έκανε ο ΣΥΡΙΖΑ κατά τη συζήτηση στον προϋπολογισμό. Έγραφε, λοιπόν -και αυτό είναι άρθρο, το οποίο δημοσιεύεται στην «ΑΥΓΗ»- ο ΣΥΡΙΖΑ: 
«Προϋπολογισμός επικοινωνιακής απάτης. Η Κυβέρνηση διαφημίζει την κατάθεση του προϋπολογισμού χωρίς τη συμφωνία της τρόικας ως απόδειξη της εμπιστοσύνης στο υλοποιήσιμο των μεγεθών. Η πραγματικότητα, όμως, είναι πολύ διαφορετική. Η Κομισιόν δεν πείθεται από τους υπολογισμούς της Κυβέρνησης. Αν προκύψει ανάγκη για περαιτέρω προσαρμογή στον προϋπολογισμό, τότε η ελληνική Κυβέρνηση έχει δηλώσει πρόθυμη να υποβάλει συμπληρωματικό ή τροποποιημένο προϋπολογισμό.» 
«Προϋπολογισμός λιτότητας που δημιουργεί τα δημοσιονομικά κενά. Τα 9 δισεκατομμύρια μέτρων λιτότητας που πάρθηκαν…» -είναι οι εισηγητές του ΣΥΡΙΖΑ που αναφέρονται σε αυτά- «…πάρθηκαν το 2013 για να παρουσιαστεί πρωτογενές πλεόνασμα και είναι αυτά που δημιουργούν σήμερα το δημοσιονομικό κενό ύψους παραπάνω από 1,3 δισεκατομμύριο για το 2014, το οποίο θα κληθεί να πληρώσει ο ελληνικός λαός με νέα επώδυνα μέτρα.»
Τι γίνεται τώρα; Τι κάνουμε; Κυρίες και κύριοι συνάδελφοι του ΣΥΡΙΖΑ, τι κάνουμε τώρα; Διότι αυτά λέγατε προ τριμήνου, προ τετραμήνου και σήμερα αυτός ο προϋπολογισμός πιστοποιήθηκε και εκτελείται. Και αυτός ο προϋπολογισμός είναι εκείνος ο οποίος μας δίνει 2,75 δισεκατομμύρια πλεόνασμα. Από αυτά, τα 525 εκατομμύρια πηγαίνουν -σύμφωνα με τις δεσμεύσεις του Πρωθυπουργού- σε χαμηλοσυνταξιούχους και ενστόλους και το 1 δισεκατομμύριο πηγαίνει σε αποπληρωμή οφειλών του δημοσίου προς τρίτους, πλέον του ήδη προϋπολογισμένου 1,8 δισεκατομμυρίου για τις αποπληρωμές. Άρα, 2,8 δισεκατομμύρια πια στην οικονομία πηγαίνουν σε οφειλές που αποπληρώνει το δημόσιο σε τρίτους, στους οποίους χρώσταγε. ΦΠΑ είναι αυτά; Εφάπαξ είναι αυτά; Οφειλές του συστήματος υγείας προς παρόχους υγείας; Αυτά πέφτουν στην αγορά και προφανώς έχουν πολλαπλασιαστικό αποτέλεσμα. Και, βεβαίως, πηγαίνουν και 380 εκατομμύρια σε μειώσεις των ασφαλιστικών εισφορών, για την οποία άκουσα τον Κοινοβουλευτικό Εκπρόσωπο του ΣΥΡΙΖΑ, τον κ. Λαφαζάνη, να λέει δύο πράγματα. 
Πρώτον: «Γιατί κάνουμε τις μειώσεις των ασφαλιστικών εισφορών;» Γιατί κάνουμε τις μειώσεις των ασφαλιστικών εισφορών; Γιατί μειώνουμε το μη μισθολογικό κόστος της εργασίας; Είναι πάρα πολύ απλό. Για να γίνουν προσλήψεις, κύριε Λαφαζάνη. Είναι πάρα πολύ απλό! Διότι μειώνοντας το μη μισθολογικό κόστος εργασίας, στην πραγματικότητα δίνεις τη δυνατότητα αναπτύξεως των επιχειρήσεων. 
Το δεύτερο επιχείρημα που άκουσα ως προς το ζήτημα αυτό από τον κ. Λαφαζάνη, είναι το εξής: «Τι νόημα έχουν αυτά τα 380 εκατομμύρια, διότι είναι υπερπολλαπλάσια;» Πόσα είναι; Εμείς σας λέμε ότι με τα 380 εκατομμύρια υλοποιούμε τη συγκεκριμένη πολιτική. 
Σας λέμε, λοιπόν, ότι εμείς μιλάμε πια με συγκεκριμένες πράξεις, τις οποίες εσείς, με τις δηλώσεις τις οποίες σας ανέγνωσα από τον Πρόεδρό σας μέχρι τα βασικά σας στελέχη, αμφισβητούσατε. Θα πείτε τώρα τίποτα; Καμμία απολογία θα ακούσουμε; Θα ακούσουμε ότι κάνατε λάθος; Θα ακούσουμε ότι πέσατε έξω στους λογαριασμούς σας; 
Ως προς αυτό να μας πείτε. Μην πάτε τη συζήτηση αλλού, στο πώς επιτεύχθηκαν και γιατί επιτεύχθηκαν κ.λπ.. Εσείς λέγατε ότι θα πέσει έξω, ότι θα υπάρχει αναθεωρημένος, ότι δεν υπάρχει έγκριση της τρόικας. Τι θα πείτε γι’ αυτά τώρα; 
Και ξέρετε τώρα ότι αυτό έρχεται σε σειρά διαψεύσεων. Αν θυμάστε, επρόκειτο να πέσει η Κυβέρνηση τον Σεπτέμβριο διά της λαϊκής εφόδου και των κινητοποιήσεων στην παιδεία. Αστόχησε. Αν θυμάστε, εν συνεχεία, δεν επρόκειτο να εκταμιευτεί η δόση και επομένως θα κατέρρεε η Κυβέρνηση. Αν θυμάστε, έρχονται νέα μέτρα, τα οποία είναι επαχθή και κάθε μέρα έρχονται και περισσότερα νέα μέτρα, τα οποία περιμένουμε ακόμα να έρθουν. Όχι μόνο δεν έρχονται όλα αυτά, αλλά υλοποιείται πλέον ένα συγκεκριμένο πρόγραμμα, το οποίο, με συγχωρείτε, το βάφτισε ο κ. Λαφαζάνης ως προεκλογικό τέχνασμα. Προεκλογικό τέχνασμα τα 2,75 δισεκατομμύρια με έγκριση όλων των διεθνών θεσμών; Μας χάρισαν, δηλαδή, 3 δισεκατομμύρια για να πάμε στις εκλογές; Αυτό λέτε; 
Και αντί να πείτε ότι αυτή η προσπάθεια είναι προσπάθεια του έθνους, αυτή η προσπάθεια είναι προσπάθεια του ελληνικού λαού, αυτή η προσπάθεια, η οποία καρποφορεί και φέρνει συγκεκριμένα αποτελέσματα, σταθεροποιεί την οικονομία και τη βάζει σε σωστή τροχιά, εσείς έρχεστε σήμερα και αμφισβητείτε τα πάντα και λέτε: «Τι γίνεται με τα διαρθρωτικά; Γιατί δεν μας λέτε τα διαρθρωτικά;» 
Μα, όχι μόνο θα σας πούμε για τα διαρθρωτικά, αλλά θα έρθουν για συζήτηση στη Βουλή. Τι εννοείτε, γιατί δεν σας τα λέμε; Κρυφά θα τα κρατήσουμε; Μυστικά είναι; Όλες οι διαρθρωτικές παρεμβάσεις θα έρθουν ενώπιον της Βουλής για να κρίνει. Τι να σας πούμε; Θα οριστικοποιηθούν τα κείμενα, θα ξέρουμε σε τεχνικά ζητήματα εξαιρετικά λεπτομερώς το τι είναι αυτό το οποίο συμβαίνει, χωρίς να κάνουμε κατ’ αρχήν συζητήσεις, οι οποίες δεν έχουν νόημα. 
Τα έθεσε όλα ο κ. Λαφαζάνης. Τι θα γίνει με τα μη συνταγογραφούμενα, τι θα γίνει με το γάλα, τι θα γίνει με την τιμή βιβλίου, τι θα γίνει με το ένα, τι θα γίνει με το άλλο. Δεν θα τα συζητήσουμε αυτά; Εδώ θα τα συζητήσουμε. Αυτή η Αίθουσα θα αποφασίσει. 
Ποιο είναι το μεγάλο θέμα; Ποια είναι η καταστροφή; Ποια είναι τα επαχθή; Τι είναι αυτό το δραματικό που συνέβη το σφαγείο; Σφαγείο είναι τα 500 εκατομμύρια που δίνονται στους χαμηλοσυνταξιούχους και στους ενστόλους; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Έχω τον χρόνο κατ’ αναλογία, κύριε Πρόεδρε.
Σφαγείο είναι αυτό; Δεν πειράζει να λέει η Αντιπολίτευση καμμιά φορά μια καλή κουβέντα. 
Θυμάστε που αμφισβητούσατε πριν από λίγο το πλεόνασμα; Το αμφισβητούσατε. Λέγατε ότι είναι λογιστικό. Τα λεφτά που θα πάρουν οι άνθρωποι λογιστικά θα τα πάρουν; Δεν θα τα βάλουν στην τσέπη τους; Η αγορά που θα πάρει το 1 δισεκατομμύριο, λογιστικά θα το πάρει; Δεν είναι λεφτά που θα τα πάρουν; Θα υπάρξουν πολλαπλασιαστικά αποτελέσματα στη ζήτηση με τα ποσά που θα πέσουν μέσα στην οικονομία. Από τα 500 εκατομμύρια όλα είναι ενεργός ζήτηση γιατί πηγαίνουν σε χαμηλοσυνταξιούχους που τα χρησιμοποιούν, κάνουν αγορές, καλύπτουν ανάγκες. Το 1 δισεκατομμύριο που πηγαίνει στην οικονομία, τα 380 εκατομμύρια που πηγαίνουν για τη μείωση των ασφαλιστικών εισφορών δεν επηρεάζουν ευεργετικά την οικονομία; 
Γι’ αυτά δεν έχετε να πείτε μία καλή κουβέντα; Και λέτε ότι όλα αυτά δεν έχουν κανένα νόημα, γιατί κάτι θα γίνει με την ενιαία τιμή βιβλίου; Με συγχωρείτε πολύ, αλλά εδώ και διαψεύδεστε -και διαψεύδεστε δραματικά- αλλά και ακυρώνετε τον ρόλο σας, αναδεικνύοντας για μια ακόμη φορά κάθετα την κακή σας προσέγγιση, την απολύτως αναξιόπιστη για τα ζητήματα αυτά. 
Έχουμε, προφανώς, μεγάλες διαφωνίες στα ζητήματα της μετανάστευσης με τον ΣΥΡΙΖΑ. Δεν υπάρχει καμμία αμφιβολία. Και προσπαθήσατε να τα αναδείξετε ακόμα και σε τούτο το νομοσχέδιο. 
Να διευκρινίσουμε, κυρίες και κύριοι συνάδελφοι, τι κάνουμε σε αυτό το νομοσχέδιο: Δεν νομιμοποιούμε ούτε έναν παραπάνω. Αυτό δεν είναι νομοσχέδιο νομιμοποίησης. Δεν νομιμοποιούμε ούτε έναν παραπάνω! 
Τι κάνουμε; Σε αυτούς οι οποίοι είναι νόμιμα στην Ελλάδα, εκ των μεταναστών, ρυθμίζουμε μία σειρά από ζητήματα, κωδικοποιούμε νομοθεσία -πολύ σωστό- κωδικοποιούμε κοινοτικές οδηγίες και τις ενσωματώνουμε με αρτιότερο τρόπο σε ενιαίο κείμενο -πολύ σωστό- και ουσιαστικά κάνουμε στοχευμένες, σημειακές παρεμβάσεις. Τρεις φορές σας το είπε ο κύριος Υπουργός. Δεν λύνουμε το ζήτημα της μετανάστευσης με το νομοσχέδιο αυτό. Δεν κάνει αυτό το νομοσχέδιο. 
Αυτό το νομοσχέδιο εκείνο το οποίο κάνει είναι να απλοποιεί γραφειοκρατικές διαδικασίες, να αλαφραίνει διοικητικά βάρη προκειμένου να καταστήσει λειτουργικότερη τη διαδικασία που αφορά στους μετανάστες. Γι’ αυτό και ετούτος εδώ δεν είναι ο χώρος για μεγάλες διαφωνίες. Δεν λύνουμε το ζήτημα της ιθαγένειας. 
Έχετε διαφορετική προσέγγιση. Εμείς έχουμε μία άλλη. Είναι ξεκάθαρο. Ό,τι έχουμε πει για το θέμα της ιθαγένειας ισχύει. Δεν λύνουμε, όμως, το ζήτημα αυτό. Και κυρίως μη μπερδεύετε τους πολίτες με αυτήν τη ρητορική. Το βασικό πρόβλημα που έχει αυτήν τη στιγμή ο τόπος, δεν είναι οι τετρακόσιες ή οι πεντακόσιες χιλιάδες, οι οποίοι σήμερα ζούνε νόμιμα στην Ελλάδα. Το βασικό πρόβλημα είναι οι πολύ περισσότεροι, ο πολύ μεγαλύτερος αριθμός, των παρανόμων μεταναστών. Αυτό είναι η μεγάλη δυσλειτουργία. 
Αν είχαμε αυτόν τον αριθμό στην Ελλάδα, δεν θα υπήρχε κανένα απολύτως πρόβλημα ούτε θα είχαμε κανενός είδους δυσαρμονία. Και θα συζητούσαμε, βεβαίως, για τα μεγάλα ζητήματα της αφομοιώσεώς τους, της αρμονικής εντάξεώς τους, τα ζητήματα της ταυτότητας. Ακόμα και αυτά, όμως, τα αμφισβητήσατε. Λόγου χάριν, άκουσα να αμφισβητείτε το κριτήριο της ελληνομάθειας. 
Με συγχωρείτε, ας διαφωνήσουμε για το τι είναι η ένταξη. Ας διαφωνήσουμε γι’ αυτό. Εγώ, λοιπόν, λέω ότι είναι σημαντικό η ένταξη να συνοδεύεται από μία αρμονική ενσωμάτωση στοιχείων του ελληνικού πολιτισμού. 
Εσείς έχετε φτάσει να αμφισβητείτε, ως βασική προϋπόθεση μιας οποιασδήποτε πολιτικής εντάξεως αλλοδαπών και μεταναστών μέσα στον κοινωνικό ιστό, το βασικό και ελάχιστο κριτήριο ότι πρέπει να ξέρουν ελληνικά, ως ελάχιστο στοιχείο πολιτιστικής ταυτότητας. Μάλιστα και γραπτά. Να μην το αξιώνουμε αυτό ως ελάχιστο στοιχείο; Να μην το αξιώσουμε γι’ αυτόν ο οποίος μπαίνει ουσιαστικά σε μια διαδικασία, η οποία πράγματι αύριο ενδέχεται να τον οδηγήσει και στην πολιτογράφηση; Ούτε αυτό το ελάχιστο στοιχείο ταυτότητας; 
Με συγχωρείτε, αλλά ουσιαστικά εδώ πράγματι ο ΣΥΡΙΖΑ προσχωρεί σε αντιλήψεις εθνομηδενιστικές, σε αντιλήψεις που δείχνουν ότι ένα βασικό, δομικό στοιχείο της ατομικής ταυτότητας που είναι η εθνικότητα, η εθνική συνείδηση και η συγκρότηση πολιτιστικά του εαυτού, ουσιαστικά αναιρείται.
Έρχομαι σε ένα τελευταίο σημείο, για να μην κάνω και κατάχρηση του χρόνου, διότι -το ξαναλέω- στα επιμέρους σημεία των άρθρων δεν έχουμε μεγάλη συζήτηση να κάνουμε.
Άκουσα, λόγου χάριν -με συγχωρείτε, δεν μπορώ να μη το σχολιάσω- τον κ. Λαφαζάνη να λέει, «Είναι ρατσιστικό». Ακούστε φρασεολογία! Τι είναι ρατσιστικό; Μία διάταξη η οποία λέει -ακούστε τι είναι ρατσιστικό κατά ΣΥΡΙΖΑ- το εξής: «Ποινική καταδίκη αλλοδαπού κατά τα ανωτέρω που επιβλήθηκε με αναστολή εκτέλεσης της ποινής εξακολουθεί να συνιστά κώλυμα προς απόκτηση ελληνικής ιθαγένειας με πολιτογράφηση.» Γιατί, το λέτε αυτό; Πού είναι το πρόβλημα;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ακόμα και αν έχει λήξει η αναστολή; Διαβάστε το όλο!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ναι, όταν έχει λήξει η αναστολή. Η αναστολή ξέρετε τι είναι, κύριε Λαφαζάνη;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα μας πείτε εσείς!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Η αναστολή είναι ότι δεν εκτίεις την ποινή σου. Είναι εναλλακτικός τρόπος έκτισης της ποινής. Γιατί, δεν μπορεί αυτό να συνιστά κώλυμα; Ο καταδικασμένος, δηλαδή, για το έγκλημα…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχει περιορισμένο χρόνο.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Δεν καταστρέφονται τα αρχεία;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ακούστε λίγο. Ποια αρχεία καταστρέφονται; Οι ποινές και οι σε αναστολή ποινές καταγράφονται στο Ποινικό Μητρώο. Μην λέτε ό,τι θέλετε. Και ορθώς καταγράφονται.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι σχέση έχει αυτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μη διακόπτετε τον ομιλητή.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Διότι, πρέπει να δούμε εάν θα ξανακάνει έγκλημα αυτός, προκειμένου να δούμε εάν δικαιούται και άλλης αναστολής.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Απεριόριστη είναι; Χρονικό όριο δεν έχει; Γιατί, το κρύβετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, μη διακόπτετε!</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Η αναστολή, κύριε Λαφαζάνη, κατά τον Ποινικό Κώδικα…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν περάσουν τα χρόνια, τι γίνεται;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Βλέπετε τώρα; Εδώ πρέπει να διδάξω στοιχειώδες Ποινικό Δίκαιο.
Όταν καταγιγνώσκεται ποινή, σημαίνει ότι έχει διαπραχθεί το έγκλημα. Η αναστολή είναι τρόπος έκτισης της ποινής. Δηλαδή, τι σου λέει; Το έκανες το έγκλημα και θα σου βάλω τρία χρόνια φυλακή. Την αναστέλλω για τρία ή για πέντε χρόνια. Εάν ξανακάνεις έγκλημα μέσα στα τρία ή στα πέντε χρόνια, κάνεις και τις δύο ποινές μαζί. Αυτό είναι η αναστολή.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πέρασαν τα πέντε χρόνια.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μάλιστα. Δεν εκτίω την ποινή. Δεν σημαίνει ότι δεν έκανα το έγκλημα. Το έγκλημα το έκανα. Την ποινή δεν εκτίω. Και εσείς λέτε ότι αυτό δεν πρέπει να το λαμβάνω υπ’ όψιν μου στη χορήγηση της ιθαγενείας μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και παραμένει στο Ποινικό Μητρώο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Βεβαίως και καταγράφεται στο Ποινικό Μητρώο. Και παραμένει εσαεί στο Ποινικό Μητρώο. Και εσείς λέτε ότι εάν εγώ το λάβω υπ’ όψιν ότι αυτός εγκλημάτησε, παραδείγματος χάριν, για τη χορήγηση της ιθαγένειας, είναι ρατσιστικό.
Πάω στο «πόθεν έσχες». Πού είναι εδώ η σκανδαλώδης τροπολογία; Θέλω να μου πείτε την επιχειρηματολογία σας, γιατί βάζετε –όπως άκουσα- και ονομαστική. Πού είναι το σκανδαλώδες στην τροπολογία; Και έρχομαι και διαβάζω ένα, ένα τα άρθρα. Διότι, στα ζητήματα ακεραιότητας δεν σηκώνει τώρα. Θα είμαστε καθαροί.
Δίδεται εξάμηνη παράταση στον έλεγχο των δηλώσεων. Δεν θέλετε να δώσουμε; Να μην τη δώσουμε. Και, επομένως, δεν θα ελεγχθούν οι δηλώσεις. Δεν ζητάμε εμείς την παράταση. Τη ζητάνε οι υπηρεσίες που ελέγχουν. Να μη δώσουμε την παράταση; Να μην κάνουμε έλεγχο. Θέλετε; 
Πάμε στο δεύτερο. Ακούστε, καταργείται η αναδρομικότητα των δύο ετών στον έλεγχο του «πόθεν έσχες» για τους Υπουργούς. Τι σημαίνει αυτό; Κάποιος γίνεται Υπουργός μία «χ» χρονική στιγμή. Με συγχωρείτε, κυρίες και κύριοι συνάδελφοι, ποιο είναι το νόημα του «πόθεν έσχες»; Το νόημα του «πόθεν έσχες» δεν είναι να ελέγξουμε εάν αυτός έχει πλουτίσει αθέμιτα και μάλιστα με κατάχρηση της θέσεώς του; Αυτό δεν είναι; Και πάμε δύο χρόνια πίσω, δηλαδή στη χρονική στιγμή που αυτός δεν ήξερε αν θα είναι Υπουργός και δεν ήταν Υπουργός; Αυτό τι νόημα έχει; Μπορείτε να μου το εξηγήσετε για να μου πείτε πώς δικαιολογείται ο αναδρομικός διετής έλεγχος; Ήξερε αυτός που θα γίνει Υπουργός προ δύο ετών ότι θα γίνει Υπουργός και ξεκίνησε να πλουτίζει αθεμίτως με κατάχρηση μίας θέσεως την οποία, όμως, δεν είχε τότε.
Τι άλλο κάνει η παρέμβαση αυτή; Έρχεται αυτή η παρέμβαση και λέει ότι ο έλεγχος γίνεται με βάση τις υποβληθείσες δηλώσεις, τα εκάστοτε προσκομισθέντα παραστατικά και τις διαθέσιμες φορολογικές δηλώσεις. Δηλαδή, τι λέει; Έχουν προσκομιστεί όλα αυτά στη βασική δήλωση και δεν καθίσταται υποχρεωτικό και αυτομάτως -όπως ήταν με την προηγούμενη ρύθμιση- η προσκόμιση νέων δικαιολογητικών.
Γιατί, πρέπει να προσκομιστούν και άλλα δικαιολογητικά αυτομάτως και να τρέχουν χωρίς λόγο άνθρωποι να ψάχνουν να βρουν δικαιολογητικά από το 1974, από το 1975, από το 1977, από το 1979; Προσέξτε όμως: Εάν η επιτροπή κρίνει ότι τα θέλει, γιατί κάτι της λείπει ή βρίσκει μία αναντιστοιχία, έρχεται ουσιαστικά και τα ζητάει.
Πού είναι το παράλογο και το σκανδαλώδες σε αυτό; Πρέπει να τρέχουν άνθρωποι να βρίσκουν δικαιολογητικά από το 1977 και το 1979 αυτομάτως χωρίς να υπάρχει ζήτημα στη δήλωσή τους; Αυτό λέμε; Ας έρθει η επιτροπή που κάνει τον έλεγχο να τα ζητήσει. 
Τι άλλο λέμε; Υπάρχει μια διάταξη η οποία, με συγχωρείτε, αλλά είναι αμφίβολο αν μπορεί να σταθεί. Ξέρετε τι λέει η υφιστάμενη διάταξη; Λέει δήμευση αυτομάτως εάν υπάρχει ανακρίβεια στη δήλωση. Στέκεται αυτό πουθενά; Ρωτάω συναδέλφους νομικούς. Μπορείς να δημεύεις έτσι περιουσίες χωρίς δικαστικές αποφάσεις; Με τι; Με νόμους, με διοικητικές πράξεις; Πού γίνεται αυτό; 
Και τι λέμε; Για να το θωρακίσουμε –γιατί αυτό προφανώς πέφτει και άρα δεν θα υπάρξει καμμία δήμευση ποτέ- λέμε να υπάρξει μία διαδικασία, αυτή που προβλέπει το άρθρο, που καθιστά αποτελεσματική τη δήμευση. Και μου λέτε ότι είναι σκανδαλώδεις οι παρεμβάσεις οι οποίες γίνονται στο «πόθεν έσχες» και βάζετε ονομαστική ψηφοφορία; Πάρα πολύ ωραία. 
Κύριε Υπουργέ, να μην τις κάνουμε δεκτές. Να παραμείνει η κατάσταση έτσι όπως είναι, ώστε να παραμείνει αναποτελεσματικός ο έλεγχος του «πόθεν έσχες». Πολύ ωραία ιδέα από την πλευρά του ΣΥΡΙΖΑ!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αποσύρετέ το.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εμείς, λοιπόν, δεν σας ακολουθούμε σε αυτά. Σοβαρά και υπεύθυνα εμείς καθόμαστε και θωρακίζουμε την αξιοπιστία των Βουλευτών με παρεμβάσεις που οδηγούν σε αποτελεσματικό έλεγχο του «πόθεν έσχες» και όχι απλώς με λαϊκιστικά πυροτεχνήματα που θέλουμε να τα λέμε για να τα λέμε.
Ευχαριστώ πολύ, κύριοι συνάδελφοι.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο Κοινοβουλευτικός Εκπρόσωπος του ΠΑΣΟΚ κ. Πάρις Κουκουλόπουλος.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Για την καλή ροή της συζήτησης θα ξεκινήσω από την τροπολογία για το «πόθεν έσχες» για να αλλάξουμε λίγο κλίμα. 
Είπε κάτι ο ΣΥΡΙΖΑ χθες: «Κάποιοι προσπαθούν να κουκουλώσουν κάτι».</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι ο Κουκουλόπουλος πάντως!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Επειδή, λοιπόν, δεν με αφορά προσωπικά κατά κανένα λόγο και τρόπο αυτή η τροπολογία, δεδομένου, αγαπητέ συνάδελφε, ότι ανταποκρίθηκα άμεσα στα επιπρόσθετα στοιχεία, μπορώ να μιλήσω και πολύ ελεύθερα.
Εγώ, λοιπόν, στη συνέχεια αυτών που είπε ο κ. Βορίδης, θέλω να πω ότι από την Αξιωματική Αντιπολίτευση κοντά στο αίτημα της ονομαστικής ψηφοφορίας καλό θα ήταν η τελευταία αποστροφή στην τοποθέτηση του Κοινοβουλευτικού Εκπροσώπου να πάρει τη μορφή μιας γραπτής πρότασης.
Μας είπατε, αγαπητέ συνάδελφε κύριε Λαφαζάνη, τελειώνοντας, ότι «αν υπάρχουν αρρυθμίες, πραγματική αδυναμία προσκόμισης δικαιολογητικών και πάμε σε βάθος χρόνου πολύ πίσω και οτιδήποτε άλλο, να το δούμε». Γιατί δεν μπαίνετε, λοιπόν, στον κόπο να κάνετε μία πρόταση ή μια βελτίωση στη διάταξη και να την ψηφίσουμε όλοι μαζί; Για ποιον λόγο;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Στην επιτροπή «πόθεν έσχες».</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν γίνεται έτσι δουλειά! Όχι ερωτήσεις, όχι προτάσεις προς τους συναδέλφους. Παρακαλώ πολύ, στην ομιλία μας.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Εγώ, πάντως, αυτό σας προτείνω.
Η ψηφοφορία είναι αύριο το μεσημέρι και πιστεύω ότι απ’ όλους τους συναδέλφους που έχουν γνώση του νόμου και υπαρκτών προβλημάτων, μπορούν να υπάρξουν, δίκην νομοτεχνικών βελτιώσεων, προτάσεις. Απ’ όσο έχω ενημερωθεί από το Προεδρείο, και παρακαλώ τον κύριο Πρόεδρο να επιβεβαιωθεί, θα έχουμε αύριο συνέχιση της συζήτησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν θα τελειώσουμε σήμερα. Θα υπάρξει μια συνέχεια και αύριο.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Επειδή, λοιπόν, έχει μία συνέχεια, αγαπητοί συνάδελφοι Κοινοβουλευτικοί Εκπρόσωποι, αύριο πριν την ονομαστική και έχουμε και το δικαίωμα της δευτερολογίας και εμείς και οι εισηγητές, έχουμε πάρα πολύ χρόνο νομίζω για να κάνουμε την καλύτερη δυνατή διάταξη. Μας εμποδίζει κανείς;
Δεν αποδέχομαι –και δεν μιλάω προσωπικά βέβαια- να υπάρχει η παραμικρή σκιά σε μία διάταξη που θα πάμε να ψηφίσουμε αύριο. Ό,τι προτάσεις υπάρχουν, είναι δεκτές να τις συζητήσουμε. Προσφερόμαστε όλοι το απόγευμα και αύριο το πρωί να καθίσουμε να το δούμε για να είναι η καλύτερη δυνατή διατύπωση αύριο που ψηφίζουμε. Δεν νομίζω ότι υπάρχει καμμία αντίρρηση μέσα στην Αίθουσα. Δεν έγινε η Διάσκεψη Προέδρων, ας υποκαταστήσουμε εμείς διακομματικά αυτήν την ανάγκη. Δεν είναι δυνατό να φαινόμαστε ότι αντιδικούμε για ένα ζήτημα στο οποίο νομίζω και θέλω να πιστεύω ότι δεν υπάρχει επί της ουσίας διαφωνία.
Έρχομαι τώρα στο επίμαχο θέμα των ημερών, που δεν είναι άλλο από το ζήτημα του πλεονάσματος, μιας και σε αυτό αναφέρθηκαν επί μακρόν οι δυο προηγηθέντες Κοινοβουλευτικοί Εκπρόσωποι, της Αξιωματικής Αντιπολίτευσης και της Νέας Δημοκρατίας. 
Τελικά, κυρίες και κύριοι συνάδελφοι, πλεόνασμα υπάρχει. Είναι πραγματικό. Ήταν Οκτώβρης του 2013, όταν για πρώτη φορά από το Βήμα της Βουλής μίλησα ως Κοινοβουλευτικός Εκπρόσωπος του ΠΑΣΟΚ και δήλωσα την πεποίθησή μας ότι πλεόνασμα θα υπάρχει με βάση τα στοιχεία του οκταμήνου που υπήρχαν μέχρι τότε από το Γενικό Λογιστήριο του Κράτους και αντιμετωπίστηκε με έναν τρόπο από ειρωνικό έως απαξιωτικό αυτή η διαπίστωση. Ακολούθησαν όσα ακολούθησαν στον προϋπολογισμό, μια αμφισβήτηση για την οποία ένα μόνο έχω να πω. Μέχρι χθες ήξερα δύο που αμφισβητούσαν, το πλεόνασμα, την Αντιπολίτευση και την τρόικα, κανέναν άλλο. Τελείωσε, πλεόνασμα υπάρχει με τη σφραγίδα και της EUROSTAT και την αποδοχή από την τρόικα.
Πάμε, λοιπόν, να δούμε πώς θα γίνει η διανομή του; Μάλιστα, θέλω να σημειώσω ότι ο ΣΥΡΙΖΑ σε χθεσινή επίσημη ανακοίνωσή του άλλα μας είπε απ’ αυτά που είπε ο κ. Λαφαζάνης προ ολίγου. Μας υποδεικνύει ουσιαστικά πού να κατευθύνουμε το πλεόνασμα. Εάν με ρωτάτε, από την πλευρά μας, δεν πανηγυρίζουμε. Εμείς δεν έχουμε προσχωρήσει ποτέ σε καμμία διαδικασία «success story» ή οτιδήποτε άλλο. Ας δώσουμε, όμως, και ένα μήνυμα στον ελληνικό λαό ότι οι κόποι και οι οδυνηρότατες θυσίες κάπου έχουν οδηγήσει. Ούτε αυτό δεν μπορούμε να το πούμε όλοι μαζί; Ωραία, ας διαφέρει η εκτίμηση μεταξύ μας. Ας λένε κάποιοι ότι το κόστος είναι πολύ μεγαλύτερο απ’ όσο θα έπρεπε να είναι και να το αποδείξουν αυτό. Ας πουν κάποιοι ότι υπήρχε ένας άλλος δρόμος και ποιος. Όμως, να πούμε όλοι μαζί στον ελληνικό λαό ότι αυτό το πλεόνασμα είναι αποτέλεσμα των θυσιών του ελληνικού λαού και ότι φθάσαμε κάπου. Ούτε αυτό δεν μπορούμε να το πούμε; 
Κυρίες και κύριοι συνάδελφοι, έχω πει πολλές φορές τους τελευταίους μήνες από τη Βουλή ότι η χώρα μια εθνική στρατηγική είχε, αυτήν που διαμορφώθηκε εν μέσω της κρίσης από την πλευρά κατ’ αρχάς του ΠΑΣΟΚ και σ’ αυτήν τη στρατηγική προσχώρησαν στη συνέχεια και άλλοι, η Νέα Δημοκρατία και η ΔΗΜΑΡ μέχρι τον Ιούνιο που μας άφησε, που εγκατέλειψε την προσπάθεια, η οποία στρατηγική περιγράφεται πάρα πολύ απλά. Η στρατηγική ήταν συγκεκριμένη, σαφής και καθαρή. Αποφυγή άτακτης χρεοκοπίας, παραμονή στη Ζώνη του Ευρώ, πρωτογενή πλεονάσματα, έξοδος στις αγορές, εθνικό σχέδιο ανασυγκρότησης. Αυτή είναι η εθνική στρατηγική της χώρας. 
Από την πλευρά μας, πιστεύουμε ότι τώρα με το πλεόνασμα η βασικότερη συνέπεια δεν είναι μόνο οικονομική, δεν είναι μόνο αυτά που θα πάνε σε ευπαθείς κοινωνικές ομάδες ή τα ληξιπρόθεσμα που θα επιστραφούν σε πιστωτές του δημοσίου, το 1 δισεκατομμύριο και το ότι 1 δισεκατομμύριο αποπληρωμής της αποκλιμάκωσης χρέους θα είναι από δικό μας πλεόνασμα και όχι από δανεικά. Είναι πολύ σημαντικό, δεν υπάρχει επ’ αυτού καμμία αντίρρηση. Η πιο σημαντική συνέπεια είναι και πρέπει να είναι καθαρά πολιτική. Μας ανοίγεται μια μεγάλη δυνατότητα, όλες οι πολιτικές δυνάμεις να αποκαταστήσουμε μετά από τέσσερα χρόνια τον πραγματικό πολιτικό διάλογο στη χώρα, να ξανακατακτήσει τον δημόσιο χώρο και λόγο ο πολιτικός διάλογος. Γιατί υποκαταστάθηκε με επικοινωνία, με συνθήματα και με κραυγές ο πολιτικός λόγος τρία-τέσσερα χρόνια, από μνημόνια και αντιμνημόνια. Τώρα είναι ώρα να μιλήσουμε για το πώς εννοούμε την ανάπτυξη και είναι ώρα να κάνουν κάποιοι τον απολογισμό τους για το πώς αντιμετώπισαν την προσπάθεια, που μόνοι μας εμείς ξεκινήσαμε πριν από τέσσερα χρόνια για τον περιορισμό των δαπανών. Ας κάνουν κάποιοι την αυτοκριτική τους για τον περιορισμό, για παράδειγμα, της φαρμακευτικής δαπάνης που κάναμε μόνοι μας εμείς, η Κοινοβουλευτική Ομάδα του ΠΑΣΟΚ και από 5,5 δισεκατομμύρια την πήγαμε στα 2,5 δισεκατομμύρια. 
Θέλω σε αυτό το σημείο δε να τονίσω, για να θυμίσω ότι το ΠΑΣΟΚ του 2009 παρέλαβε από την κυβέρνηση της Νέας Δημοκρατίας του κ. Καραμανλή έλλειμμα 24,5 δισεκατομμυρίων, όσο ακριβώς ήταν οι συντάξεις και οι μισθοί που περνούσαν από τον τακτικό προϋπολογισμό. Σήμερα, με το πλεόνασμα έχουμε μια διαφορά 27 δισεκατομμυρίων. 
Από αυτά τα 27 δισεκατομμύρια, τα 22 δισεκατομμύρια είναι προϊόν και αποτέλεσμα αποφάσεων που πήρε μόνη της η Κοινοβουλευτική Ομάδα του ΠΑΣΟΚ και οι κυβερνήσεις του. Αυτή είναι η πραγματικότητα και αυτή είναι η απάντησή μας, και σε όσους διατείνονται ότι είχαν άλλες συνταγές, όπως η Νέα Δημοκρατία από τον Μάη του 2010, αλλά και στους όψιμους αντιμνημονιακούς μέχρι χθες συντρόφους μας, που αναρωτιούνται και διερωτώνται γιατί στηρίζουμε μέχρι το τέλος αυτήν την προσπάθεια και μας λένε «Γιατί στηρίζετε τη Νέα Δημοκρατία και τον κ. Σαμαρά;». Στηρίζουμε τον Έλληνα Πρωθυπουργό και την ελληνική Κυβέρνηση, γιατί στηρίζουμε μια προσπάθεια που εμείς ξεκινήσαμε μέχρι την ολοκλήρωσή της. Αυτή είναι η απάντηση και είναι πάρα πολύ καθαρή η απάντηση που έχουμε να δώσουμε από τη μεριά μας. 
Πιστεύω ότι είναι μεγάλη πρόκληση, όπως είπα, για όλους μας να αποκαταστήσουμε ξανά τον πολιτικό διάλογο. Δεν είναι πλέον ώρα για επικοινωνιακά τρικ, είναι ώρα για κουβέντα. Και επειδή άκουσα με μεγάλη έμφαση να μεταθέτουν τον διάλογο για μετά από ένα εξάμηνο, με αφορμή τα εργασιακά, θέλω να πω πάρα πολύ καθαρά τούτο: Ναι, για τα εργασιακά υπάρχει αναβολή κάποιων αποφάσεων και εννοείται ότι θα ξαναεξεταστεί το θέμα κάπου μεταξύ Οκτωβρίου και Δεκεμβρίου. Αυτό φαίνεται να περιέχει η συμφωνία. Θα τη δούμε και γραμμένη αύριο, μεθαύριο. 
Εμάς μη μας ρωτάτε, δεν ανησυχούμε και ξέρετε γιατί; Γιατί είμαστε σε εγρήγορση, γι’ αυτό δεν ανησυχούμε. Γιατί πιστεύουμε σε αυτήν την προσπάθεια και πιστεύουμε ότι η ελληνική οικονομία παίρνει μπρος και παίρνοντας μπρος η ελληνική οικονομία θα φύγουν αυτές οι απειλές και αυτές οι απαιτήσεις από την πλευρά της τρόικας. Γιατί επιδιώκουμε και πιστεύουμε ότι η Ελλάδα μπορεί να επιστρέψει στις αγορές με ελεγχόμενο, σταδιακό τρόπο το 2014, έτσι ώστε στο τέλος του καλοκαιριού του 2014 να έχει αλλάξει ριζικά η πολιτική ατζέντα στη χώρα για να φύγει από μπροστά αυτό το θέμα.
Σε κάθε περίπτωση πάντως θέλω να δηλώσω απολύτως καθαρά ότι ζήτημα ομαδικών απολύσεων δεν πρόκειται να γίνει ποτέ αποδεκτό, ούτε τώρα ούτε στο τέλος από την πλευρά του ΠΑΣΟΚ, γιατί δεν συνιστά μεταρρύθμιση αλλά αγριότητα αυτό που ζητήθηκε προσφάτως και υποτίθεται ότι θα ξανάρθει στο τραπέζι το φθινόπωρο. Έχουμε μια καθαρή θέση και θέλω να είναι απολύτως σαφές και σήμερα αυτό.
Νομίζω πάντως ότι πρέπει να ξεκινήσουμε έναν σοβαρό πολιτικό διάλογο γύρω από το πλεόνασμα, γιατί τώρα είναι η ώρα να μιλήσουμε για το ελάχιστο εγγυημένο εισόδημα. Τα προχθεσινά στοιχεία για την απόλυτη φτώχεια είναι ανησυχητικά και μπορούμε να δούμε πώς με το ελάχιστο δημοσιονομικό κόστος μπορούμε να καλύψουμε τον μεγαλύτερο αριθμό οικογενειών. Αντί να διαπιστώνουμε τα προβλήματα, ας προσπαθήσουμε να τα λύσουμε. Αυτός είναι ένας σοβαρός και ζωντανός πολιτικός διάλογος, που θα είναι τιμή για όλον τον πολιτικό κόσμο και όχι μόνο για την Κυβέρνηση. Εμείς σε αυτόν τον διάλογο καλούμε όλα τα κόμματα.
Έρχομαι τώρα στο μεταναστευτικό, ολοκληρώνοντας, κύριε Πρόεδρε -και ευχαριστώ κι εγώ για την ανοχή σας, όπως και οι προλαλήσαντες συνάδελφοι- για να πω ότι, παρ’ ότι δεν γίνεται απ’ ό,τι ξέρω δεκτή η τροπολογία που κατατέθηκε από συναδέλφους Βουλευτές της Νέας Δημοκρατίας για τη σύνταξη των αγροτών, αυτή η τροπολογία πρέπει να επανέλθει από την πλευρά της Κυβέρνησης με νομοθετική πρωτοβουλία του Υπουργού Εργασίας, γιατί υπάρχει ολοκληρωμένη πρόταση που είχαμε καταθέσει ως Κοινοβουλευτική Ομάδα του ΠΑΣΟΚ. Η πρόταση αυτή πρέπει φυσικά να κοστολογηθεί πρώτα και καλύπτει όλο το ζήτημα των αγροτών, αυτών που έχουν δουλέψει σαράντα χρόνια και δεν έχουν συμπληρώσει τα εξήντα επτά χρόνια, καλύπτει όχι μόνο τους γεννηθέντες το 1948 αλλά και το 1949 και το 1950 και πάει λέγοντας. Πρέπει να έρθει ολοκληρωμένη διάταξη. 
Νομίζω ότι αποσπασματικές ρυθμίσεις δεν είναι ώρα να γίνονται. Πρέπει να πάμε πολύ μεθοδικά για να δώσουμε ένα μήνυμα σοβαρότητας και ευθύνης στην κοινωνία, ότι δεν αρχίζουμε να μοιράζουμε λεφτά, αλλά έχουμε επίγνωση ποιες ομάδες πρέπει να είναι αυτές που θα τύχουν πρώτες ενίσχυσης, γιατί, ακριβώς, βιώνουν μια πολύ δύσκολη κατάσταση, και όχι να πηγαίνουμε με αποσπασματικές ρυθμίσεις. 
Ερχόμενος τώρα στο νομοσχέδιο, δεν έχω να πω πολλά, γιατί υπήρξε μια γενικότερη συναίνεση, ακόμα -θα έλεγα- και από την Αξιωματική Αντιπολίτευση σε ένα-δύο θέματα. 
Εδώ δεν έχω να αναφέρω κάτι άλλο παρά τούτο, ότι το ένα θα το πω απευθυνόμενος στην Αξιωματική Αντιπολίτευση και το άλλο στη Νέα Δημοκρατία σε σχέση με αυτά που ειπώθηκαν νωρίτερα από τον αγαπητό συνάδελφο και Κοινοβουλευτικό Εκπρόσωπο της Νέας Δημοκρατίας. 
Υπάρχουν δύο θέματα. Το ένα θέμα –και ξεκινάω από αυτό, από τη Νέα Δημοκρατία- είναι το εξής: Αγαπητέ συνάδελφε, πιστεύω πως ό,τι έλεγα μέχρι τώρα για τον ΣΥΡΙΖΑ και άλλες δυνάμεις της Αντιπολίτευσης για τα δημοσιονομικά, για το μνημόνιο, ότι πρέπει να αφήσουν την επικοινωνία και τα συνθήματα και να προσχωρήσουν σε έναν σοβαρό πολιτικό διάλογο, ισχύει κατ’ αναλογία και για τη Νέα Δημοκρατία για το μεταναστευτικό και για όλα αυτά τα θέματα της ιθαγένειας. Δηλαδή, είναι μια εικασία το ότι γεμίσαμε παράνομους μετανάστες και όλα αυτά λόγω του ν.3838 περί ιθαγένειας, δεν έχει αποδειχθεί ποτέ. 
Η τελευταία μαζική νομιμοποίηση έγινε το 2005 από την Κυβέρνηση της Νέας Δημοκρατίας. Το ζήτημα δεν είναι αυτό. Το ζήτημα είναι η χώρα να αποκτήσει ένα σύγχρονο πλαίσιο, το οποίο να σέβεται απόλυτα τα ανθρώπινα δικαιώματα, να είναι εναρμονισμένο με το ευρωπαϊκό κεκτημένο, με τον ελληνικό πολιτισμό -αν θέλετε- και με την ελληνική ιστορία, μιας και εμείς κάναμε μετανάστες πολύ πριν φιλοξενήσουμε μετανάστες στην πατρίδα μας. 
Αν αποκαταστήσουμε έτσι τον διάλογο, πιστεύω ότι μπορούμε να βρούμε σε όλα τα άρθρα τις διατυπώσεις που πρέπει. Θέλω να πω απευθυνόμενος κυρίως στην Αξιωματική Αντιπολίτευση ότι τέτοια νομοσχέδια πρέπει να τα ψηφίζει. Ας κάνουμε όλοι έναν απολογισμό. Είχα πει και την προηγούμενη εβδομάδα πως ό,τι συγκροτεί αυτό που εννοούμε θεσμικό πλαίσιο στον τομέα των δικαιωμάτων στην Ελλάδα εν γένει, το έχει ψηφίσει σχεδόν κατ’ αποκλειστικότητα και κατά κανόνα χωρίς εξαίρεση μόνο του το ΠΑΣΟΚ με τη Νέα Δημοκρατία ιστορικά κατά κανόνα να αποχωρεί, τη δε Αντιπολίτευση από την πλευρά της Αριστεράς είτε να μην ψηφίζει είτε να θεωρεί πολύ λίγο αυτό που προωθούμε.
Τελικά, η χώρα μέρα με τη μέρα, μήνα με τον μήνα, χρόνο με τον χρόνο, βήμα-βήμα αποκτά ένα σύγχρονο θεσμικό πλαίσιο. Νομίζω ότι σε αυτά τα ζητήματα πρέπει να χαμηλώσουν οι τόνοι, γιατί οι μετανάστες είναι συμπολίτες μας και γιατί πρέπει να βρεθεί τρόπος οι επί μακρόν διαμένοντες να νομιμοποιηθούν πλήρως. 
Πραγματικά είναι θλιβερό να έχουν άδεια μακράς διάρκειας παραμονής μόνο χίλιοι μετανάστες. Εδώ κάνει καινοτομία ο κώδικας. Αξίζουν συγχαρητήρια στην πολιτική ηγεσία του Υπουργείου Εσωτερικών που παρίσταται σήμερα εδώ μαζί μας. Τέτοια βήματα πρέπει να κάνουμε. Όμως, πρέπει να βρούμε την τόλμη -μιας και μιλάω για δικαιώματα- να προχωρήσουμε και σε όλα τα θέματα που έχουν σχέση με την ιθαγένεια και να εκσυγχρονίσουμε περαιτέρω τον Κώδικα Ιθαγένειας. Επίσης, πρέπει να βρούμε την τόλμη να προχωρήσουμε σε θέματα, όπως είναι το σύμφωνο συμβίωσης.
Η Ελλάδα και η ελληνική κοινωνία έχει μόνο να κερδίσει με τον διαρκή εκσυγχρονισμό του θεσμικού της πλαισίου στον τομέα των δικαιωμάτων. Είναι ένα πλαίσιο το οποίο ενισχύει την κοινωνική συνοχή. Η κοινωνική συνοχή είναι θεμελιώδης προϋπόθεση για ένα γρήγορο ξεπέρασμα της κρίσης.
Σας ευχαριστώ.</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κύριε Πρόεδρε, μπορώ να έχω τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Κύριε Υπουργέ, πριν σας δώσω τον λόγο θα ήθελα να ανακοινώσω ότι η σημερινή συνεδρίαση θα συνεχιστεί μέχρι τις 16.30΄. Όσοι από τους συναδέλφους δεν προλάβουν να μιλήσουν, θα μιλήσουν αύριο μετά τη συζήτηση των επίκαιρων ερωτήσεων. Εκτιμάται ότι η ονομαστική ψηφοφορία επί της κατατεθείσης ονομαστικής προτάσεως που έγινε από τον ΣΥΡΙΖΑ θα διεξαχθεί γύρω στις 13.30΄ με 14.00΄.
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, θα ανακοινώσω τα αποτελέσματα της ονομαστικής ψηφοφορίας και κατόπιν θα σας δώσω τον λόγο.
Στο σημείο αυτό θα διακόψουμε για λίγο τη συζήτηση του νομοσχεδίου. 
Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας επί των αιτήσεων άρσης ασυλίας των συναδέλφων Βουλευτών. 
Εψήφισαν συνολικά 207 Βουλευτές.
Για την υπόθεση της συναδέλφου κ. Φωτεινής Αραμπατζή:
Υπέρ της άρσης ασυλίας, δηλαδή «ΝΑΙ», εψήφισαν 127 Βουλευτές. 
Κατά της άρσης ασυλίας, δηλαδή «ΟΧΙ», εψήφισαν 70 Βουλευτές.
«ΠΑΡΩΝ» εψήφισαν 8 Βουλευτές. 
«ΛΕΥΚΟ» εψήφισαν δύο Βουλευτές.
Συνεπώς η αίτηση της εισαγγελικής αρχής έγινε δεκτή. 
Για την υπόθεση του συναδέλφου κ. Παρασκευά Κουκουλόπουλου:
Υπέρ της άρσεως ασυλίας, δηλαδή «ΝΑΙ», ψήφισαν 4 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 196 Βουλευτές .
Ψήφισαν «ΠΑΡΩΝ» 6 Βουλευτές.
Ψήφισε «ΛΕΥΚΟ» 1 Βουλευτής.
Συνεπώς η αίτηση της εισαγγελικής αρχής απορρίπτεται. 
Για την υπόθεση του συναδέλφου κ. Κωνσταντίνου Μουσουρούλη:
Υπέρ της άρσεως ασυλίας, δηλαδή «ΝΑΙ», ψήφισαν 6 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 195 Βουλευτές .
Ψήφισαν «ΠΑΡΩΝ» 4 Βουλευτές.
Ψήφισαν «ΛΕΥΚΟ» 2 Βουλευτές.
Συνεπώς η αίτηση της εισαγγελικής αρχής απορρίπτεται. 
Για την υπόθεση του συναδέλφου κ. Γεράσιμου Γιακουμάτου:
Υπέρ της άρσεως ασυλίας, δηλαδή «ΝΑΙ», ψήφισαν 68 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 125 Βουλευτές .
Ψήφισαν «ΠΑΡΩΝ» 14 Βουλευτές.
Συνεπώς η αίτηση της εισαγγελικής αρχής απορρίπτεται. 
Για την υπόθεση του συναδέλφου κ. Χρήστου Κέλλα:
Υπέρ της άρσεως ασυλίας, δηλαδή «ΝΑΙ», ψήφισαν 129 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 67 Βουλευτές .
Ψήφισαν «ΠΑΡΩΝ» 10 Βουλευτές.
Ψήφισε «ΛΕΥΚΟ» 1 Βουλευτής.
Συνεπώς η αίτηση της εισαγγελικής αρχής γίνεται δεκτή για την άρση της ασυλίας του.
(Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
(Να φωτογραφηθεί το πρωτόκολλο σελ. 184α και τα ψηφοδέλτια σελ.184β)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, επανερχόμεθα στη συζήτηση του νομοσχεδίου του Υπουργείου Εσωτερικών.
Τον λόγο έχει ο κύριος Υπουργός για κάποιες νομοτεχνικές βελτιώσεις.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κύριε Πρόεδρε, θα ήθελα να κάνω δύο νομοτεχνικές βελτιώσεις και μία προσθήκη-αναδιατύπωση στο σχέδιο νόμου. Θα τις καταθέσω για να μοιραστούν στους συναδέλφους. 
Το δεύτερο εδάφιο της παραγράφου 1β του άρθρου 19 του παρόντος Κώδικα αναδιατυπώνεται ως ακολούθως: «Αν το όργανο του κράτους καταγγελθεί ψευδώς για οποιοδήποτε από τα ανωτέρω αδικήματα και η ψευδής καταγγελία τεκμηριωθεί μετά τη σχετική προκαταρκτική εξέταση με τη θέση της δικογραφίας στο αρχείο, ο καταγγέλλων δικάζεται για τα προβλεπόμενα στο ενδέκατο κεφάλαιο του Ποινικού Κώδικα αδικήματα με την αυτόφωρη διαδικασία. Ως παρεπόμενη ποινή, στην περίπτωση αυτή, δύναται να επιβληθεί η απέλαση, άλλως ακολουθείται η διαδικασία της διοικητικής απέλασης».</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Καλά, το πρωί το αποσύρετε και τώρα ξαναφέρνετε το ίδιο πράγμα;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα είναι δυνατόν;</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κάναμε αναδιατύπωση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εάν έχετε αντίρρηση, κύριοι συνάδελφοι, …</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Μα είμαστε σοβαροί;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Οι ρατσιστές νομοθετούν! Να τους κρεμάσετε καλύτερα. Να πάτε να τους κρεμάσετε όλους!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, είναι συμπεριφορά αυτή; Είστε Κοινοβουλευτικός Εκπρόσωπος; Σας παρακαλώ!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα είναι δυνατόν; Αφού την απέσυρε η Κυβέρνηση! Τι λέτε τώρα;</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Είναι συμπεριφορά να φέρνεις τροπολογία, να την αποσύρεις και να την ξαναφέρνεις;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε εισαγγελέα, πρώτον, η Έδρα δεν πρέπει να λέει ψέματα! Την αποσύρατε. Τι την ξαναφέρνετε; Τι πράγματα είναι αυτά;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ! Έχετε δικαίωμα να ζητήσετε τον λόγο. Κύριε Λαφαζάνη,…</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κάνουμε αναδιατύπωση, κύριε Λαφαζάνη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ποια αναδιατύπωση; Αυτά κάνετε! Τα αίσχη! Και το Προεδρείο τα ανέχεται!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη!</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Απαγορεύεται να νομοθετεί η Κυβέρνηση. Να νομοθετεί καλύτερα ο κ. Λαφαζάνης!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, έχετε δικαίωμα να πάρετε τον λόγο να τοποθετηθείτε με ευπρέπεια, με σοβαρότητα και όχι κραυγάζοντας. Να μη γράφεται τίποτα στα Πρακτικά!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ!</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: ...</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πάρα πολύ! Δεν είναι συμπεριφορά αυτή!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Ελάτε, τώρα, κύριε Λαφαζάνη. Δεν μπορεί να επαναδιατυπώσει η Κυβέρνηση;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Δεν είναι τελευταία στιγμή, κύριε Λαφαζάνη. Είναι μία προσθήκη.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Λοιπόν, παρακαλώ, τον λόγο έχει ο κύριος συνάδελφος ο κ. Γιοβανόπουλος.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Μισό λεπτό, κύριε Πρόεδρε. Υπάρχει και μία δεύτερη νομοτεχνική βελτίωση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε κι άλλες; 
Ορίστε, έχετε τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη! Με συγχωρείτε πάρα πολύ! Είναι Κοινοβούλιο εδώ!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ; Είστε Κοινοβουλευτικός Εκπρόσωπος και απαιτείται από το Προεδρείο άλλη συμπεριφορά από εσάς!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με συγχωρείτε, αλλά προφανώς δεν γνωρίζετε τον Κανονισμό και λυπάμαι πάρα πολύ!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ! 
Επαναλαμβάνω να μη γράφεται τίποτα στα Πρακτικά από τις διακοπές και να κλείσει το μικρόφωνο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Η δεύτερη νομοτεχνική βελτίωση αφορά στο εξής: Στο τέλος της περίπτωσης δ’ της παραγράφου 16 του άρθρου 139, όπως προστέθηκε με την τροπολογία με γενικό αριθμό 1261 και ειδικό 31/14-03-2014, προστίθεται η φράση «ή εντός τριών μηνών από τη δημοσίευση του παρόντος κώδικα για όσες αποφάσεις έχουν τελεσιδικήσει πριν την ημερομηνία δημοσίευσής του». 
(Στο σημείο αυτό ο Αναπληρωτής Υπουργός Εσωτερικών κ. Λεωνίδας Γρηγοράκος καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να φωτογραφηθούν οι σελ. 190,191)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ να φωτοτυπηθούν και να διανεμηθούν στους συναδέλφους.
Τον λόγο έχει ο κ. Γιοβανόπουλος, ως Κοινοβουλευτικός Εκπρόσωπων των Ανεξαρτήτων Ελλήνων.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συγχαρητήρια για τη συμπεριφορά σας, κύριοι συνάδελφοι. Συνεχίστε έτσι. 
Κύριε Γιοβανόπουλε, έχετε τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Λυπάμαι πάρα πολύ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Γιοβανόπουλε, έχετε τον λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, συνεχίστε όσο θέλετε! Πόση ώρα θέλετε να κραυγάζετε για να σας περάσει;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, με συγχωρείτε, αλλά προκειμένου να ηρεμήσει ο κ. Λαφαζάνης, να του δώσουμε κάποιο χρόνο να κραυγάζει!</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Υπάρχει κι ένα όριο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Γιοβανόπουλε, έχετε τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Οφείλω, κύριε Πρόεδρε, καθώς μου δίνετε τον λόγο και ως νέος Βουλευτής ευρισκόμενος στο Βήμα, ξεκινώντας την ομιλία μου να θυμίσω στο Σώμα ότι σαν χθες πέθανε ο Ελευθέριος Βενιζέλος και είναι η ελάχιστη τιμή που μπορώ να αποτίσω κι εγώ έστω με μια φράση, ειδικά αν θυμηθούμε ότι η σορός του Ελευθερίου Βενιζέλου δεν επετράπη καν να περάσει από την πρωτεύουσα τότε. 
Εν πάση περιπτώσει, σήμερα πια αντιμετωπίζουμε μια άλλη κατάσταση. Θυμίζω τα λόγια του Σεφέρη «αν είχαν κερδηθεί οι εκλογές του ’20, πολλά θα είχαν σωθεί» και θα είχαν σωθεί πράγματι πολλά από τη Μικρασιατική Καταστροφή και την ανταλλαγή των πληθυσμών του ’23, τότε που οι χριστιανικοί πληθυσμοί ήρθαν στην Ελλάδα και εκεί ήταν μία άλλη μεγάλη περιπέτεια του Ελληνισμού. Σκεφτείτε ότι ο νόμος για τον οποίο σήμερα συζητάμε μέχρι το ’85 ήταν προϊόν σκέψης του Ελευθερίου Βενιζέλου. 
Όμως, ήθελα μόνο να κάνω δύο παρατηρήσεις γι’ αυτά που είπε ο κ. Βορίδης, διότι έχετε πει τη μισή αλήθεια, κύριε Κοινοβουλευτικέ Εκπρόσωπε. Ήταν μισή αλήθεια, όταν είπατε ότι στην τροπολογία για το «πόθεν έσχες» ρωτήσατε το Σώμα «Μα, καλά θέλετε να δημεύουμε τους λογαριασμούς προ πάσης δικαστικής απόφασης;». 
Όχι, αλλά θέλουμε να δεσμεύονται. Αυτό δεν μας το είπατε. Από του Βήματος κραυγάζατε «εμείς είμαστε οι νόμιμοι και δεν θέλουμε να δημεύουμε περιουσίες προ πάσης αποφάσεως». Ούτε εμείς θέλουμε, αλλά να δεσμεύονται οι λογαριασμοί. Αυτό γιατί δεν το λέτε; Αυτό γιατί το κρύβετε; Πρέπει να δεσμεύονται οι λογαριασμοί.
Επίσης, θα αναφέρω κι ένα άλλο που δεν είπατε. Λέτε ότι δεν θα πρέπει στους Υπουργούς να πηγαίνουμε δύο χρόνια πίσω, γιατί δεν ήξεραν οι Βουλευτές ότι θα γίνουν Υπουργοί δύο χρόνια πριν και άρα τι να ελέγξουμε, ποια αξιοπιστία και ποια διαπλοκή; Η ερώτηση είναι: για τους Βουλευτές γιατί γυρνάμε δύο χρόνια πίσω;
Ο ομιλών, ως νέος Βουλευτής, πού ήξερα πριν από δύο χρόνια ότι θα εκλεγώ Βουλευτής; Και αυτό γιατί το αφήνετε, αν είστε πια τόσο σοφοί και τόσο προνοητικοί για να φέρνετε τέτοιες τροπολογίες; Λοιπόν, πρέπει να μας λέτε όλη την αλήθεια στη Βουλή και να μας τη λέτε όλη την αλήθεια περισσότερο εκ καθήκοντος. 
Το πρόβλημα είναι ότι θέλω να ομολογήσω, όχι στο εξομολογητήριο αλλά σε αυτό το εθνικό Βήμα. Είναι χαρά άλλωστε για έναν Βουλευτή να βρίσκεται στο εθνικό Βήμα –όπως θα μπορούσε ένας Ελύτης να πλέκει στίχους, ένας Χατζηδάκις να τραγουδάει- και να σας λέει αυτός ο νέος Βουλευτής: «Δεν θα αφομοιωθώ ποτέ από το τεχνοκρατικά και γραφειοκρατικό σας σύστημα. Θα προσπαθήσω μέχρι το τέλος να μη στέκομαι σε λεπτομέρειες». 
Για παράδειγμα μας ήρθε εκείνο το μεγάλο νομοσχέδιο με την Κορέα, με χίλιες τετρακόσιες σελίδες, για το τι θα επιτραπεί πια στην Κορέα να στείλει στην Ελλάδα, λες και θα μπορέσει ποτέ η Ελλάδα να στείλει κάτι στην Κορέα. 
Δεν θα μπω σε λεπτομέρειες. Δεν μπορώ να σας παρακολουθήσω. Σε αυτήν την πλάνη δεν θα εισέλθω ποτέ. Θα μείνω μόνο στο γεγονός ότι δεν έχετε σχέδιο. Φτάσαμε εδώ γιατί δεν είχατε ποτέ σχέδιο για τη μετανάστευση. Φτάσαμε εδώ γιατί ποτέ δεν προνοήσατε. Φτάσαμε εδώ γιατί όταν χτυπούσαν οι σειρήνες του κινδύνου, εσείς αδιαφορούσατε, εσείς νομιμοποιούσατε μαζικά μετανάστες, είτε άντεχε αυτό το κράτος είτε δεν άντεχε. Μπορεί να πετύχαμε ως έθνος στην Επανάσταση του ’21, αλλά ως κράτος αποτύχαμε εντελώς, κυρίως γιατί τα πράγματα τα διαχειρίστηκαν άνθρωποι του δικού σας πολιτικού φυράματος. Γι’ αυτόν τον λόγο φτάσαμε εδώ που φτάσαμε, δεν είχατε καμμία πρόνοια. 
Δεν είναι τα «Δουβλίνα» που σας εμποδίζουν. Το καταλαβαίνω ότι είναι μία σύμβαση του Δουβλίνου κι εγώ την έχω καταγγείλει. Το θέμα είναι ότι εσείς δεν έχετε δείξει ποτέ εκείνη την έμπνευση που χρειάζεται από έναν ηγέτη μία χώρα για να οιστρηλατηθεί και για να της δείξετε έναν δρόμο για το πώς θα επιβιώσει. 
Μια μικρή ιστορική αναφορά θέλω να κάνω, γιατί όλοι νομίζω ότι ξέρουμε ότι αυτός ο νεοφιλελευθερισμός που ενέσκηψε ξαφνικά στον πλανήτη έχει ένα χρονικό σημείο κομβικό και αυτό το κομβικό χρονικό σημείο είναι σίγουρα το 1989.
Το 1989, λοιπόν, ήταν μια εξαιρετικά σημαδιακή χρονιά για όλο τον πλανήτη. Σκεφθείτε για παράδειγμα ότι στις 4 Ιουνίου στη Βαρσοβία εξελέγετο η «Αλληλεγγύη» του Λεχ Βαλέσα με όλα τα συνθήματα κατά της σοβιετοποίησης και ότι η κυβέρνηση που αναδείχθηκε στις 4 Ιουνίου 1989, «πριν αλέκτωρα φωνήσαι τρις», άνοιξε την πόρτα στις διεθνείς επενδύσεις, άνοιξε την πόρτα στα κεφάλαια και έκανε ακριβώς τα αντίθετα από αυτά για τα οποία εξέλεξε –ακούστε- διακόσιους εξήντα από τους διακόσιους εβδομήντα Βουλευτές. Πίστεψε ο πολωνέζικος λαός και τελικά εξαπατήθηκε. Πίστεψε και εδώ ένας λαός τα «Ζάππεια» και εξαπατήθηκε τρις! 
Την ίδια μέρα, στις 4 Ιουνίου του 1989, στην πλατεία Τιεν Αν Μεν κροτάλιζαν τα πυροβόλα μερικών τανκς και περίπου επτά χιλιάδες Ασιάτες Κινέζοι έπεφταν νεκροί, διότι ο Τενγκ Σιάο Πινγκ ήθελε να ανοίξει τις αγορές και να επιτρέψει τις επενδύσεις. 
Είναι ίδια μέρα -αυτό ήταν μια φάρσα της ιστορίας- μέχρι να φθάσουμε, βεβαίως, στο Νοέμβριο να πέσει το τείχος και πια τουλάχιστον η δική μας ήπειρος να κατακλυστεί απ’ αυτό που λέμε «κεφάλαιο», απ’ αυτό που λέμε «άκρατο νεοφιλελευθερισμό», από έναν ασύδοτο δικτατορικό καπιταλισμό και από ένα μεταναστευτικό κύμα με μοχλό το οικονομικό. 
Ήταν ολοφάνερο ότι οι λαοί θα δυσκολεύονταν. Ήταν ολοφάνερο ότι οι λαοί πέρα από τα αστυφιλικά φαινόμενα θα χρειάζεται να ψάχνουν άλλες πατρίδες, για να βρουν μέλλον, προκοπή, δουλειά και αξιοπρέπεια. 
Και τι έκανε η ελληνική πατρίδα όλα αυτά τα χρόνια, όταν αυτά συνέβαιναν στα μικρά και στα μεγάλα χωριά, στα μικρά και στα μεγάλα κράτη, στις δυνατές και στις αδύναμες ηπείρους; Τι έκανε αυτή η ελληνική πολιτική ζωή, αυτό εδώ το συνονθύλευμα των ανθρώπων, που σήμερα βέβαια σμίξανε και οι ιδεολογίες και πέθαναν και αυτές στα χέρια τους; Τι έκαναν αυτοί οι άνθρωποι, για να φροντίσουν; Να δούμε εκείνος ο Ξένιος Δίας τι θα κάνει στην Ελλάδα. 
Φοβόμαστε τους ξένους; Η χώρα μου δεν φοβήθηκε ποτέ τους ξένους. Μπορεί να μην είμαστε συμπολίτες με τους ξένους αλλά μπορούμε να γίνουμε. Να ιδρύσουμε προϋποθέσεις με ένα αριθμητικό κριτήριο, ότι δεν θα είναι παραπάνω από 2,5%, όπως έχουμε πει στην ιδρυτική διακήρυξη των Ανεξαρτήτων Ελλήνων.
Καλώς ή κακώς δεν αντέχει αυτή η γη να θρέψει τόσους ανθρώπους και πάντως δεν αντέχει αυτήν την ανοργανωσιά από μεριά σας. Δεν αντέχει να μην υπάρχουν πιστοποιητικά υγείας για τους ανθρώπους που μπαίνουν στην Ελλάδα. Δεν αντέχει να γίνονται μαζικές ελληνοποιήσεις. Γιατί εσείς κατά τα κομματικά σας συμφέροντα ενεργείτε και ενεργούσατε. Δεν βάλατε ούτε και τώρα μυαλό. 
Δεν φοβηθήκαμε ποτέ τους ξένους. Άνθρωποι δικοί μας έζησαν στο εξωτερικό και αντιμετωπίστηκαν ισότιμα, ισόκυρα και ξέρετε ότι αυτό οφείλαμε και εμείς σε αυτούς που έρχονται στην πόρτα μας και ζητούν με αξιοσύνη ένα καλύτερο μέλλον. Εμείς δεν είχαμε να τους δώσουμε ένα καλύτερο μέλλον. Εμείς τους προσφέραμε τις «Μανωλάδες». Εμείς τους προσφέραμε το ανασφάλιστο εργατικό δυναμικό. Εμείς τους προσφέραμε «παχιά» λόγια.
Κοινωνική ένταξη, νομιμοποίηση, πλουραλισμό, λες και η Ελλάδα είναι –ας πούμε- ένα έθνος σύμμεικτο, όπως είναι το αμερικανικό, λες και εδώ υπάρχουν –αυτό που άκουσα να λέγεται- γλωσσικός πλουραλισμός, φυλετικές ομάδες, οι οποίες είναι δεξιά και αριστερά, ήθη και έθιμα τα οποία θα πρέπει να τα συζεύξουμε και να δούμε. Εδώ ο πληθυσμός είναι αμιγής. Η θρησκεία είναι πολύ συγκεκριμένη. Ο τρόπος ζωής μας είναι αυτός. Δεν υπάρχει αντεπιχείρημα απέναντι σε αυτό. 
Να έρθουν, λοιπόν, με έναν ειλικρινή τρόπο και με έναν έντιμο τρόπο, όπως έλεγε ο Αισχύλος στις Ικέτιδες. Ο Αισχύλος έλεγε ότι θα πρέπει ο λαός και ο δήμος –εν προκειμένω εσείς- να έχει την πρόνοια και τη σταθερή αξία για το κοινωνικό καλό, με βάση ένα κριτήριο. Να δίδεται στους ξένους το δίκαιο με συμφωνίες έντιμες, αποφεύγοντας τις συμφορές. Δεν σας ενδιέφερε ποτέ αυτό. 
Δεν σας ενδιέφερε ποτέ και έτσι βλέπουμε νεκρούς στη θάλασσα του Αιγαίου. Βλέπουμε να αντιμετωπίζετε τα πράγματα με μια –θα μου επιτρέψετε να πω- επιπολαιότητα και ενώ έρχεστε σήμερα να φέρετε τους τέσσερις κυρίους νομοθετικούς πυλώνες σε έναν κώδικα, νομίζω ότι είναι μια άλλη αποτυχία και είναι άλλο ένα σοβαρό δείγμα, για το οποίο νομίζω ότι δεν έχετε καταφέρει να πείσετε. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ – ΤΣΑΡΟΥΧΑ )
Δεν είναι μόνο αυτό το κομμάτι, καθώς ακούω –και με αυτές τις δύο σκέψεις θα τελειώσω, κύριε Πρόεδρε- να γίνεται λόγος ότι έχετε το σχέδιο για την ανάπτυξη. Δεν διορίζετε χίλιους εξακόσιους επιτυχόντες του ΑΣΕΠ, κυρίως πτυχιούχους. Αν είχε εφαρμοστεί η αρχή του «πέντε προς ένα», στους τριάντα χιλιάδες που έχουν φύγει, θα προσλαμβάνονταν έξι χιλιάδες. Αυτοί είναι χίλιοι εξακόσιοι και θα έπρεπε να προσληφθούν. Αν είχε εφαρμοστεί η αρχή του «ένα προς ένα», όπου εκεί βρίσκονται γιατί εξαιρούνται, θα έπρεπε ήδη να έχουν προσληφθεί. Τίποτα δεν έχει γίνει. Τα ρίχνετε στην τρόικα.
Σε σημερινή συνάντηση των ανθρώπων αυτών με την τρόικα, εξήγησε το τεχνικό επιτελείο ότι δεν είναι ανάχωμα η τρόικα στις προσλήψεις αυτών των ανθρώπων. Γιατί δεν τους προσλαμβάνετε; Διότι δεν έχετε σχέδιο. Διότι όλα πηγαίνουν στον «αυτόματο πιλότο». Και δεν έχετε σχέδιο, γιατί –άκουσον, άκουσον!- μας μιλάτε για ένα πρωτογενές πλεόνασμα. Μακάρι να υπάρχει. Εγώ λέω ότι είναι λογιστικό, ότι είναι ένα εφεύρημα. Εσείς λέτε ότι είναι αληθινό. Ας δεχθώ ότι είναι αληθινό. Και, λοιπόν, θα το μοιράσετε; 
Σε ποιο λογικό κράτος σε μία κατάχρεη κοινωνία, έτσι όπως την καταντήσατε, θα πρέπει τώρα –λέει- να της μοιράσετε χαρτζιλίκια; Σ’ αυτούς που τους «κόψατε τα ποδάρια σύριζα» θα δώσετε τώρα ένα χαρτζιλίκι να πάρουν παπούτσια; Και την αξιοπρέπεια των ανθρώπων; Και το πένθος των οικογενειών εκείνων που αυτοκτόνησαν; Και την απελπισία των ανθρώπων που είναι σε απόγνωση από την ανεργία; Και τις μάνες που έχουν τα παιδιά τώρα στο εξωτερικό γιατί δεν βρίσκουν εδώ μία έντιμη θέση να βάλουν μία αίτηση; Σε αυτούς από ποιο πλεόνασμα θα μοιράσετε;
Δυστυχώς, είναι ένα πολιτικό φαινόμενο εσείς να είστε οι πτωχοί και να χρεοκοπεί μία πατρίδα, εσείς να είστε οι δόλιοι χρεοκόποι και να πτωχεύετε το φρόνημα ενός λαού. Δεν θα είναι για καιρό όμως έτσι.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ξεναγήθηκαν στην έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και τρεις εκπαιδευτικοί - συνοδοί από το Γυμνάσιο Σκάλας Λακωνίας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Τον λόγο έχει ο κ. Αρτέμιος Ματθαιόπουλος, Κοινοβουλευτικός Εκπρόσωπος της Χρυσής Αυγής.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Δεν θα σχολιάσω το προηγούμενο απολαυστικό επεισόδιο που έλαβε χώρα ανάμεσα στον Υπουργό και στην Αξιωματική Αντιπολίτευση. Κατά τα άλλα, η Χρυσή Αυγή αμαυρώνει το Κοινοβούλιο με τη συμπεριφορά της εδώ μέσα. Το αφήνω στην κρίση των ανθρώπων που βλέπουν τέτοια δυσάρεστα περιστατικά.
Όμως, θέλω να σχολιάσω κάτι άλλο πριν την εισήγησή μου. Η Βουλή κλήθηκε να ψηφίσει υπέρ ή κατά της άρσης ασυλίας κάποιων Βουλευτών, οι οποίοι κατηγορούνται για συγκεκριμένα αδικήματα. Δεν θα μπω στη διαδικασία να κατακρίνω το αποτέλεσμα της ψηφοφορίας. 
Ωστόσο, θα κατακρίνω τη διαδικασία. Ορθώς τηρήθηκε η προβλεπόμενη διαδικασία –οι εισαγγελικές αρχές διαβιβάζουν τα έγγραφα στη Βουλή, η Βουλή καλεί το Σώμα αργότερα σε ψηφοφορία, για να ψηφίσει ο κάθε Βουλευτής κατά συνείδηση υπέρ ή κατά και βγαίνει μία γνωμοδότηση-, αλλά στην περίπτωση της Χρυσής Αυγής κάτι τέτοιο δεν έγινε ποτέ.
Θα γίνω πιο συγκεκριμένος. Ο Προεδρεύων πριν την κ. Κόλλια, ο κ. Μαρκογιαννάκης, χθες με την Επιτροπή Δεοντολογίας που πήγε στον Κορυδαλλό για να επισκεφθεί τους παράνομα προφυλακισμένους Βουλευτές του κινήματος, ζήτησε την άρση ασυλίας τους για άλλα αδικήματα. 
Το ερώτημα που προκύπτει, λοιπόν, εξαρχής είναι το εξής. Πώς προφυλακίστηκαν, ενώ αρχικώς δεν ζητήθηκε από το Σώμα να ψηφίσει υπέρ ή κατά της άρσης ασυλίας τους; Πού προβλέπεται στο Σύνταγμα να προφυλακίζονται εν ενέργεια Βουλευτές, χωρίς να αποφασίζει το Σώμα για συγκεκριμένες κατηγορίες;
Εις ό,τι αφορά, βέβαια, την υπόθεση της Χρυσής Αυγής και για το ότι η Επιτροπή Δεοντολογίας πήγε στον Κορυδαλλό, το σχόλιο που έχουμε να κάνουμε είναι το εξής. Θα έπρεπε να ντρέπεστε, διότι δίνετε μία εικόνα κατάπτυστη ενός Κοινοβουλίου, το οποίο φοβάται τον εαυτό του. Θα έπρεπε να τηρηθεί ο νόμος και το Σύνταγμα, το οποίο προβλέπει ρητά εν ενεργεία Βουλευτής να προσέρχεται στο ελληνικό Κοινοβούλιο ελεύθερος να ασκεί τα κοινοβουλευτικά του καθήκοντα. 
Βέβαια, κάτι τέτοιο δεν το έχετε κάνει –όχι μόνο χθες, αλλά- και σε άλλες περιπτώσεις για σημαντικές κοινοβουλευτικές εργασίες, όπως –για παράδειγμα- για την πρόταση μομφής εναντίον της Κυβέρνησης, για την ψήφιση του προϋπολογισμού κ.ο.κ..
Επομένως, είναι παράνομη και η άρση της ασυλίας που ζητήθηκε από την επιτροπή και η προφυλάκιση. Όμως όλο αυτό το πανηγύρι θα λήξει σύντομα, διότι ό,τι και να κάνετε, δεν μπορείτε να αποφύγετε την ημερομηνία του Μαΐου, που θα διεξαχθούν οι εκλογές.
Με αυτόν, λοιπόν, τον τρόπο θέλετε να διαγράψετε τη λαϊκή κυριαρχία, η οποία εκφράζεται ελεύθερα μέσα από την εμπιστοσύνη του λαού που ψηφίζει κάποιον Βουλευτή, ο οποίος τον εκπροσωπεί μέσα σε αυτήν εδώ την Αίθουσα. Και δεν την σέβεστε ακριβώς γιατί στις επόμενες ημέρες που θα έρθουν θέλετε να περάσετε νέα ανθελληνικά μνημονιακά μέτρα, τα οποία θα περάσουν με μειωμένη πλειοψηφία. Το γνωρίζετε πολύ καλά –ιδιαίτερα οι νομικοί σας που είναι σε αυτήν εδώ την Αίθουσα- ότι για να περάσουν κάποια μέτρα πρέπει να υπάρξει πλειοψηφία εκατόν πενήντα ενός Βουλευτών. Με τις παράνομες προφυλακίσεις των Βουλευτών της Χρυσής Αυγής αλλά και αυτές που θα έρθουν αργότερα, τα νομοσχέδια θα περνάνε με εκατόν σαράντα μία, εκατόν σαράντα ψήφους κ.ο.κ.. Επομένως, κάθε προϊόν κοινοβουλευτικής διεργασίας από εδώ και στο εξής είναι παράνομο και αντισυνταγματικό. 
Μίλησα για προφυλακίσεις των υπόλοιπων Βουλευτών από την Κοινοβουλευτική Ομάδα της Χρυσής Αυγής. Και δεν το λέω εγώ. Υπάρχουν Μέσα Μαζικής Ενημέρωσης τα οποία προεξοφλούν αυτήν την εξέλιξη. Επειδή έχουν ακουστεί πάρα πολλά οφείλω να ξεκαθαρίσω και να απαντήσω σε όλους αυτούς, γιατί στο κάτω-κάτω δεν μας δίνεται άλλη δυνατότητα. Λένε ότι μπροστά στον κίνδυνο της προφυλάκισης κάποιοι από τους Βουλευτές εγκαταλείπουν το πλοίο και ότι είναι η αρχή του τέλους της Χρυσής Αυγής. Μάλλον ανάποδα είναι τα πράγματα και σκόπιμα ερμηνεύετε την κατάσταση έτσι, γιατί το τέλος προδιαγράφεται για τα μνημονιακά κόμματα, τα οποία φοβούνται τη Χρυσή Αυγή η οποία παραμένει ενισχυμένη, κάτι που αποδεικνύεται σε όλες τις δημοσκοπήσεις που έχουν έρθει στο φως της δημοσιότητας. 
Αν το ζητούμενο για εσάς είναι να μας θέσετε εκτός εκλογών, ασκώντας πιέσεις στη δικαστική εξουσία, απαντώ από αυτό εδώ το Βήμα ότι ακόμα και μέσα από τη φυλακή θα είμαστε νικητές και όταν βγούμε, Θεού θέλοντος, από τα κελιά της τιμής θα μιλήσουμε με άλλους όρους με όσους καταπάτησαν το Σύνταγμα και περιφρόνησαν τη βούληση του ελληνικού λαού.
Θα αναφέρω δύο περιστατικά. Οφείλω να το κάνω ως Κοινοβουλευτικός Εκπρόσωπος, γιατί εκπροσωπώ ένα κόμμα το οποίο, πράγματι, έζησε δυσάρεστες στιγμές. Κάποιοι άνθρωποι δεν αντέχουν το βάρος, δεν έχουν το ψυχικό σθένος να επωμιστούν την ευθύνη να διεξάγουν έναν αγώνα σαν αυτόν της Χρυσής Αυγής, που αφορά την απελευθέρωση της πατρίδας. Ο ένας δήλωσε ανεξάρτητος και τον άλλον τον διαγράψαμε.
 Η στάση αυτών των ανθρώπων δεν εκφράζει τη Χρυσή Αυγή. Υπάρχει και η στάση ζωής άλλων ανθρώπων, που δίνουν το παράδειγμα στις επόμενες γενιές. Ένας άνθρωπος συνομήλικός μου, ο οποίος κυριολεκτικά αντίκρισε το θάνατο κατάματα και τον κέρδισε, την ώρα που διακομιζόταν στο νοσοκομείο και όντας ετοιμοθάνατος φώναζε «μάνα, θα ζήσω, ζήτω η Χρυσή Αυγή!». Αυτό είναι το παράδειγμα. Αυτό είναι το ηθικό μας! Αυτή είναι η Χρυσή Αυγή και όχι αυτοί που δηλώνουν λιγόψυχοι και συμπράττουν με αυτούς που μέχρι χθες έβριζαν. Ούτως ή άλλως, σε όποια πτέρυγα και αν κοιτάξει κανείς, υπάρχει κάποιος που μετακόμισε από ένα έδρανο σε κάποιο άλλο. Γι’ αυτούς, όμως, δεν υπάρχει καμμία κρίση από τα υπόλοιπα κόμματα.
Ας έρθω σε κάτι το οποίο είναι επίκαιρο. Έγινε λόγος προηγουμένως από κάποιον Κοινοβουλευτικό Εκπρόσωπο σχετικά με το πρωτογενές πλεόνασμα. Οι χθεσινές –εάν δεν κάνω λάθος- προεκλογικές δηλώσεις –γιατί στην ουσία προεκλογικές είναι- του Πρωθυπουργού είναι αν όχι άστοχες, τραγελαφικές. Μίλησε, λοιπόν, για πρωτογενές πλεόνασμα το οποίο θα μοιραστεί σε περίπου ένα εκατομμύριο πολίτες. Θα μοιράσει, δηλαδή, χαρτζιλίκι, όπως ειπώθηκε σωστά προηγουμένως -και υιοθετώ την έκφραση- σε ανθρώπους οι οποίοι λόγω του μνημονίου που έφερε ο ίδιος άνθρωπος έχουν φτάσει στο χείλος της καταστροφής, άλλοι έχουν αυτοκτονήσει και όλοι έχουν πέσει σε απελπισία.
 Μπορεί ο Σαμαράς να πανηγυρίζει λέγοντας «πετύχαμε πρωτογενές πλεόνασμα», μπορεί η συγκυβέρνηση να λέει «ορίστε, μέσα από μία δυσμενή οικονομική συνθήκη καταφέραμε το ακατόρθωτο» αλλά γιατί δεν απαντάτε σε έναν άνθρωπο ο οποίος γνωρίζει πολύ καλύτερα τα πράγματα από εσάς, τον Όλι Ρεν, τον Αντιπρόεδρο της Κομισιόν, τον υπεύθυνο για τη νομισματική πολιτική της Ευρωπαϊκής Ένωσης, ο οποίος ορθά κοφτά είπε ότι «δεν υπάρχει πρωτογενές πλεόνασμα, ο Πρωθυπουργός σάς λέει ψέματα»; Στην ουσία έβγαλε για ακόμη μία φορά ψεύτη το Σαμαρά, ο οποίος εδώ και τέσσερα χρόνια μιλάει για πρωτογενές πλεόνασμα. Ας κρίνει ο ελληνικός λαός τα διαγγέλματα που βγάζει ο Πρωθυπουργός από την Ευρώπη. Θα κριθεί πολύ σύντομα ο ίδιος και τα ψέματα που τέσσερα χρόνια μηρυκάζει.
Κυρία Πρόεδρε, μία παράκληση. Επειδή είναι η πρωτολογία μου, μπορώ να έχω δώδεκα λεπτά;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Συνεχίστε.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ας έρθουμε όμως στο νομοσχέδιο το οποίο είναι εξόχως σημαντικό, γιατί αφορά μία μεγάλη κοινωνική και εθνική πληγή. Το πρώτο ζητούμενο που πρέπει να κρατήσουμε, είναι η συχνότητα των νομοσχεδίων με την οποία εισάγει η εκάστοτε κυβέρνηση κάποια νομοσχέδια που αφορούν είτε την ένταξη των μεταναστών στο κοινωνικό σύνολο είτε τη νομιμοποίησή τους. 
Περίπου κάθε τρία με τέσσερα χρόνια οι κυβερνήσεις εισάγουν νομοσχέδια με τα οποία ζητούν κάτι τέτοιο. Γιατί το κάνουν αυτό; Πριν δούμε το γιατί, θα κάνω μία ερώτηση και κακώς που απουσιάζει ο αρμόδιος Υπουργός.
Αν θέλουμε να λεγόμαστε σοβαρό ευρωπαϊκό κράτος, το οποίο σέβεται την αξιοπρέπεια των ανθρώπων εις όφελος των οποίων υποτίθεται ότι νομοθετεί, να μας απαντήσει συγκεκριμένα. Μπορεί να μας πει κάποιος, ποιος είναι ο αριθμός των μεταναστών που ζουν στην Ελλάδα; Πόσοι είναι οι νόμιμοι και πόσοι είναι οι παράνομοι; Υπάρχει κάποιο στατιστικό δεδομένο που μπορεί να μας δώσει το Υπουργείο, για να δούμε πόσοι ζουν παράνομα και ποιοι όχι στην Ελλάδα;
Υπενθυμίζω ότι στο πλαίσιο του κοινοβουλευτικού ελέγχου της Χρυσής Αυγής, σε όσες ερωτήσεις ή επίκαιρες ερωτήσεις καταθέσαμε στο Υπουργείο ή σε άλλα συνερωτώμενα Υπουργεία, ήταν δύο οι απαντήσεις. Είτε δήλωναν αναρμόδιοι είτε επικαλούνταν διάφορες ασάφειες, λέγοντας «θα εξετάσουμε στο μέλλον το ζήτημα που θέτει η Χρυσή Αυγή». 
Το δεύτερο ζητούμενο, εφόσον ζητάτε, αφ’ ενός τη νομιμοποίηση και αφ’ ετέρου την ένταξη των μεταναστών στο κοινωνικό σύνολο, είναι ότι δεν διευκρινίζετε πουθενά για ποια μερίδα μεταναστών μιλάμε. Για νόμιμους ή για παράνομους; Κι εδώ βάζω μία διαχωριστική γραμμή, διότι γνωρίζετε πολύ καλά ότι στην Ελλάδα έχουν γίνει νόμιμοι μετανάστες με παράνομες διαδικασίες. Μπαίνουν από κάποια χώρα, τους παραχωρεί η ελληνική πολιτεία ένα διαβατήριο ή μία ελληνική ταυτότητα και αυτομάτως χαρακτηρίζονται νόμιμοι, το ίδιο και οι απόγονοί τους. 
Επομένως, πρέπει να χαράξουμε μία διαχωριστική γραμμή, να δούμε για ποια κατηγορία ανθρώπων μιλάμε. Όμως το ζητούμενο είναι άλλο. Χρειάζεται η Ελλάδα σήμερα, σε μία τέτοια οικονομική κρίση που διέρχεται και που ενδεχομένως να ελλοχεύει μία κοινωνική έκρηξη και δυσάρεστες εκπλήξεις στο μέλλον, την ένταξη των μεταναστών στο κοινωνικό σύνολο; 
Ας δούμε συγκεκριμένα δύο ή τρεις τομείς.
Πρώτον, την εγκληματικότητα. Τι να πει κανείς, όταν σε μία χώρα ο οποιοσδήποτε έρχεται από το πουθενά, δολοφονεί, βιάζει, σφάζει και εκτίει ποινή πέντε ή δέκα μηνών και αργότερα αφήνεται ελεύθερος;
Τι να πει κανείς για το ισχύον νομοθετικό πλαίσιο, το οποίο επιτρέπει και ενδεχομένως να επιβραβεύει και ηθικά ανθρώπους που διαπράττουν βαριά εγκλήματα, εγκλήματα τα οποία η ελληνική κοινωνία πριν από κάποια χρόνια δεν γνώριζε καν αλλά είναι προϊόντα της αθρόας εισόδου λαθρομεταναστών στη χώρα; Αυτό δεν είναι μόνο κάτι που λέει η Χρυσή Αυγή αλλά είναι κάτι που αποδεικνύεται από τα δελτία ειδήσεων και από ανεξάρτητες στατιστικές αρχές. 
Δεύτερον, πέρα από την εγκληματικότητα, για την οποία θα μπορούσαμε να μιλάμε για ώρες, είναι και το Εθνικό Σύστημα Υγείας. Πριν κάποιες ημέρες συζητήθηκε ένα νομοσχέδιο που αφορά την υγεία.
Για ποιον λόγο κατέρρευσαν τα ταμεία και το Εθνικό Σύστημα Υγείας; Για το λόγο ότι ο Έλληνας φορολογούμενος, όντας «…..» -και το λέω μετά λόγου γνώσεως- πλήρωνε από την τσέπη του παροχές από πλευράς του κράτους σε μη νόμιμους μετανάστες, με αποτέλεσμα –και ήταν λογικό να γίνει κάτι τέτοιο- να καταρρεύσουν τα ταμεία και αργότερα να έρθει η ελληνική πολιτεία και να πει στους ασφαλισμένους που πλήρωναν τόσα χρόνια τις εισφορές τους «δεν μπορούμε να σας παρέχουμε ένα δωρεάν σύστημα υγείας διότι δεν υπάρχουν λεφτά». 
Να υπενθυμίσω τη νομοθετική ρύθμιση του σημερινού Υπουργού Υγείας, ο οποίος είχε φθάσει στο αμίμητο σημείο να λέει ότι όποιος μπαίνει σε δημόσιο νοσοκομείο και είναι Έλληνας θα πληρώνει χαράτσι 5 ευρώ και όποιος είναι μετανάστης δεν θα πληρώνει τίποτα. Πρόκειται για ρατσιστική διάκριση εις βάρος των Ελλήνων. 
Τρίτον, το μεγάλο πρόβλημα της ανεργίας. Πώς είναι δυνατόν σήμερα με ενδεχομένως το 30% του πληθυσμού, το 1/3, να είναι επαγγελματικά ανενεργό, να έρχονται μετανάστες στη χώρα και να λέμε ότι αυτοί οι άνθρωποι θα του πάρουν τη δουλειά και ότι θα πρέπει ο Έλληνας να χαίρεται γι’ αυτό; Πώς μπορούμε να μιλάμε αύριο στον Έλληνα πολίτη, όταν οποιαδήποτε δουλειά σε οποιονδήποτε κλάδο έχει κυριολεκτικά κυριευτεί από μετανάστες; 
Τι θα πούμε στους ανθρώπους αύριο που θα ψάξουν ένα καλύτερο επαγγελματικό μέλλον, όταν γνωρίζουν ότι δεν θα έχουν καμμία απολύτως τύχη, γιατί το μεροκάματο του μετανάστη είναι πολύ πιο φθηνό γι’ αυτόν ο οποίος τον εκμεταλλεύεται; 
Εμείς επιμένουμε στο σύνθημά μας. Κάθε ξένος εργάτης αντιστοιχεί σε έναν Έλληνα άνεργο και δεν κάνουμε πίσω σε αυτήν εδώ την αιτίαση, γιατί δυστυχώς επαληθευθήκαμε μέσα από τα ίδια τα πράγματα. 
Όλα αυτά τα οποία ανέλυσα, μπορεί οποιοσδήποτε να τα αμφισβητήσει. Εγώ κάνω μία πολιτική κρίση και το λέω ανοιχτά. Το ζητούμενο της σημερινής νομοθετικής πράξης, του σημερινού νομοσχεδίου, είναι ένα. Θέλετε να ψάξετε εκλογική πελατεία. Γνωρίζετε ότι ο ελληνικός λαός σάς έχει γυρίσει την πλάτη, έχει κυριολεκτικά αηδιάσει από τις ανθελληνικές μνημονιακές πολιτικές και με αντάλλαγμα την ψήφο κάποιων ανθρώπων, τους δίνετε –υποτίθεται- κάποια ανθρωπιστικά δικαιώματα. 
Κι επειδή εμείς είμαστε πάντοτε συνεπείς, εγώ θα υπενθυμίσω -και θα τα καταθέσω αργότερα στα Πρακτικά- τις θέσεις κάποιων ανθρώπων που αν εγώ τις έλεγα σήμερα από αυτό εδώ το Βήμα, ενδεχομένως κάποιος να με τουφέκιζε, όντας ρατσιστής, αλλά ένας Κοινοβουλευτικός Εκπρόσωπος ο οποίος επιδίδεται σε ερμαφρόδιτες πολιτικές, μπορεί να τις λέει ελεύθερα και σήμερα να μην τον κατακρίνει κανείς. 
Ορίστε, λοιπόν, κάποιες από τις –δεν γνωρίζω αν είναι προεκλογικές- αφίσες του κ. Βορίδη, όντας Πρόεδρος του Ελληνικού Μετώπου τη δεκαετία του 1990, αν δεν κάνω λάθος, ο οποίος έλεγε: «Όταν μεγαλώσω, η Ελλάδα θα έχει τριάμισι εκατομμύρια αλλοδαπούς. Σταμάτησέ το. Ψήφισε Ελληνικό Μέτωπο. Μάκης Βορίδης».
Ορίστε το πρώτο, το καταθέτω για τα Πρακτικά.
(Στο σημείο αυτό ο Βουλευτής κ. Αρτέμιος Ματθαιόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το δεύτερο είναι το εξής: «Κόκκινη κάρτα στους λαθρομετανάστες. Ψήφισε Μάκη Βορίδη. Ψήφισε Ελληνικό Μέτωπο».
Το καταθέτω κι αυτό για τα Πρακτικά.
(Στο σημείο αυτό ο Βουλευτής κ. Αρτέμιος Ματθαιόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δυστυχώς, τα «…..» -να μου επιτραπεί αυτή η έκφραση- που ψήφισαν τότε Μάκη Βορίδη, πού να φαντάζονταν ότι κάποια χρόνια αργότερα ο Μάκης Βορίδης θα έλεγε να γίνουν τριάμισι εκατομμύρια οι Έλληνες στη χώρα τους και δέκα εκατομμύρια οι λαθρομετανάστες!
Κλείνω, λοιπόν, λέγοντας ότι τα ζητήματα που συζητούμε σήμερα, είναι εξόχως σημαντικά. Εφόσον απειλείται η κοινωνική συνοχή και ο κοινωνικός ιστός της χώρας, δεν μπορούμε σε καμμία περίπτωση να συναινέσουμε σε ένα κατάπτυστο νομοσχέδιο το οποίο διαιωνίζει μία κοινωνική και εθνική πληγή. Η Ελλάδα θα σωθεί μόνο από τους Έλληνες και αυτό θα γίνει μόνο όταν ανατείλει η Χρυσή Αυγή του ελληνισμού, η οποία έρχεται το Μάιο.
Ευχαριστώ πάρα πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε Ματθαιόπουλε, ο ανεπίτρεπτος χαρακτηρισμός που χρησιμοποιήσατε να διαγραφεί.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Όπως νομίζετε, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο Κοινοβουλευτικός Εκπρόσωπος της Δημοκρατικής Αριστεράς κ. Νικόλαος Τσούκαλης έχει τον λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κυρίες και κύριοι συνάδελφοι, πράγματι η επικαιρότητα είναι πάρα πολύ ενδιαφέρουσα. Βεβαίως, η επικαιρότητα εκτυλίσσεται σε μια περίοδο που παραδοσιακά στη χώρα μας είναι ύποπτη. Είναι η προεκλογική περίοδος. Αυτό, λοιπόν, που δεν πρέπει να περισσεύει, αυτήν ειδικά την περίοδο, είναι οι επικοινωνιακές διαχειρίσεις όλων των γεγονότων, η ψυχραιμία και κυρίως η αντίληψη για την ευρύτερη εικόνα που θα ακολουθεί τη χώρα και μετά τις εκλογές.
Μακριά από τη Δημοκρατική Αριστερά οποιαδήποτε αίσθηση μιζέριας και μη αναγνώρισης των επιτευγμάτων που έχει πετύχει η χώρα με τις θυσίες του ελληνικού λαού. Αυτά τα επιτεύγματα, αυτά τα αποτελέσματα, δεν μπορεί κανένας να τα πιστώσει σε καμμία παράταξη μόνη, σε κανένα κόμμα. Είναι αποτελέσματα που επήλθαν με τις θυσίες του ελληνικού λαού.
Θα ήθελα να θυμίσω κάτι, κυρίες και κύριοι συνάδελφοι. Όταν η Δημοκρατική Αριστερά συμμετείχε, μπήκε στην τρικομματική κυβέρνηση, σύμφωνα με το δεύτερο μνημόνιο, υπήρχε ένας πολύ επώδυνος όρος, ότι δηλαδή η χώρα είναι υποχρεωμένη να καλύπτει ή να υποτάσσεται στη «ρήτρα απόκλισης». Για οτιδήποτε, δηλαδή, απέκλινε από τους στόχους και από τον προγραμματισμό, η Ελλάδα θα έπρεπε να προτείνει αυτομάτως ισοδύναμα, προκειμένου να καλυφθούν αυτά τα ελλείμματα.
Στη σκληρή διαπραγμάτευση που πραγματοποίησε η Δημοκρατική Αριστερά προκειμένου να διαμορφωθεί το μεσοπρόθεσμο, ο ν.4093/2012, προτείναμε και πετύχαμε με δυσκολία -και είναι γεγονός- και με δυσκολία έγινε αποδεκτή και από τον κ. Στουρνάρα η «ρήτρα αντικατάστασης». Είχαμε πει το εξής απλό, ότι οποιαδήποτε υπέρβαση πετύχουμε στους στόχους, το δίκαιο είναι να το απολαμβάνει ο ελληνικός λαός και μάλιστα, σε αναλογία 70/30. Ήταν θέση, την οποία η Δημοκρατική Αριστερά επέβαλε, ήταν θέση, την οποία διαπραγματεύτηκε η χώρα και ήρθε η ώρα αυτό το αποτέλεσμα να μπορέσουμε να το διαχειριστούμε.
Ουαί και αλίμονο, λοιπόν, αν η Δημοκρατική Αριστερά δεν αναγνώριζε το γεγονός ότι επετεύχθη πρωτογενές πλεόνασμα! Θα ήθελα να θυμίσω ότι όλες οι τελευταίες μας ανακοινώσεις εκεί κατατείνουν, πιέζοντας την Κυβέρνηση, σε καμμία περίπτωση να μην αποδεχθεί ψαλίδισμα του πρωτογενούς πλεονάσματος και κυρίως τη διανομή σύμφωνα με την αναλογία 70/30.
Όμως, προσέξτε -γιατί γι’ αυτό λέω ότι είναι πολύ ύποπτη η περίοδος- το εξής. Φέτος πετύχαμε αυτό το ποσοστό και θεωρείται ως υπέρβαση, γιατί ο στόχος ήταν μηδενικό πλεόνασμα. Έτσι, λοιπόν, τα 2,75 δισεκατομμύρια που έχουν αναγνωριστεί ή εμείς θεωρούμε ότι πρέπει να αναγνωριστούν και από τη EUROSTAT, μοιράζονται 70/30. Του χρόνου; Του χρόνου, σύμφωνα με όλο τον προγραμματισμό, η Ελλάδα πρέπει να πετύχει πλεόνασμα 2,8 δισεκατομμύρια. Το 70/30 θα ισχύσει για ποσό από 2,8 δισεκατομμύρια και πάνω.
Τι λέει η Κυβέρνηση αυτήν τη στιγμή στον Έλληνα πολίτη, σε αυτόν που θα δώσει πιθανόν 200, 300, 500 ευρώ; Ότι «θα σου τα δώσω και του χρόνου» ή δεν του το λέει ότι θα του τα δώσει και του χρόνου.
Το γεγονός αυτό είναι μια πολύ κακή διαχείριση ενός θετικού αποτελέσματος για τη χώρα που εντάσσεται μέσα στην προεκλογική περίοδο. 
Και να θυμίσω κάτι, κυρίες και κύριοι συνάδελφοι, προκειμένου να τεκμηριώσω την αρχική μου θέση. Όταν μπήκαμε στην Κυβέρνηση, είπαμε ότι συμφωνούμε με την επίτευξη των στόχων. Σημειωτέον ότι η επίτευξη των στόχων ήταν λίγο-πολύ επιδίωξη όλων των πτερύγων της Βουλής, δηλαδή και να μειώσουμε τα ελλείμματα -αν γίνεται να τα μηδενίσουμε- και να πετύχουμε πρωτογενές πλεόνασμα και να διαχειριστούμε και να πετύχουμε αναδιάρθρωση του χρέους και να ανακεφαλαιοποιήσουμε τις τράπεζες, για να έχουμε ρευστότητα στην αγορά κ.λπ.. Συμφωνήσαμε στον πρώτο πυλώνα, που είναι η επίτευξη των στόχων. 
Υπήρχαν και άλλοι δύο πυλώνες στο κυβερνητικό σχέδιο τότε. Ο πρώτος πυλώνας, ήταν ότι πρέπει να προδιαγράψουμε την πορεία μέχρι να φτάσουμε στο στόχο -και είχαμε τότε προσδιορίσει ότι αυτή η πορεία πρέπει να είναι συγκροτημένη, πρέπει να αναφέρεται στην κοινωνία- και ότι πρέπει να φτάσουμε στο στόχο με την κοινωνία όρθια, με μια σειρά μέτρων, που ουσιαστικά θα διατηρούσαν σε μια βιώσιμη κατάσταση την ελληνική κοινωνία και την ελληνική οικονομία. 
Ο δεύτερος πυλώνας, ήταν το μεταρρυθμιστικό πλαίσιο και κυρίως η αναζωογόνηση των θεσμών. 
Έτσι, λοιπόν, αυτήν τη στιγμή η Κυβέρνηση επαίρεται για τον πρώτο πυλώνα, επιτυγχάνοντας τη βασική προϋπόθεση, προκειμένου να επιτύχει την αναδιάρθρωση του χρέους. Οι άλλοι δύο πυλώνες; 
Κυρίες και κύριοι συνάδελφοι, πρέπει να είμαστε ρεαλιστές, να απευθυνόμαστε και να λέμε την αλήθεια στους πολίτες, οι οποίοι βιώνουν το πρόβλημα -περί αυτού πρόκειται, δεν πρόκειται να τους ξεγελάσει κανένας. Χθες, λοιπόν, που πανηγυρίζαμε ή πανηγύριζαν κάποιοι το πρωτογενές πλεόνασμα, δημοσιοποιήθηκαν δύο εκθέσεις. Η μία έκθεση είναι του ΟΟΣΑ και η άλλη έκθεση-μελέτη είναι της ΓΣΕΒΕΕ. 
Τί λέει η έκθεση του ΟΟΣΑ; Η έκθεση του ΟΟΣΑ, περιγράφει με τον πλέον τραγικό τρόπο την ανθρωπιστική κρίση που υφίσταται η ελληνική κοινωνία και μάλιστα με τέτοιο τρόπο που θα έπρεπε να συνεπάρει, να συγκινήσει όλη την υφήλιο -δεν λέω για τη χώρα. Η έκθεση, λοιπόν, αυτή λέει ότι το 19% των Ελλήνων πολιτών δεν έχουν τη δυνατότητα να προμηθευτούν τα στοιχειώδη προϊόντα-αγαθά για τη διαβίωσή τους. Με λίγα λόγια, δεν μπορούν να προμηθευτούν ούτε τα τρόφιμά τους. Μάλιστα, το ποσοστό αυτό διπλασιάστηκε μέσα στην κρίση, ήταν 8% προ της κρίσης. Και μάλιστα συγκρίνεται η χώρα με κοινωνίες όπως της Βραζιλίας και της Κίνας. Αυτή είναι η κατάσταση. 
Βεβαίως, και η δεύτερη έκθεση της ΓΣΕΒΕΕ αναφέρει ότι το 20% περίπου των μικρομεσαίων επιχειρήσεων με μέχρι σαράντα εννέα εργαζόμενους δεν θα επιβιώσουν το επόμενο εξάμηνο και περίπου το 47% αυτών μέχρι το τέλος του χρόνου.
Έτσι, λοιπόν, εάν δεν έχουμε τη συνολική εικόνα, απλούστατα για άλλη μια φορά η Κυβέρνηση, για να μην πω η ίδια η χώρα, θα αυτεγκλωβιστεί σε ένα νέο success story, το οποίο είναι πιθανό σύντομα να διαψευστεί. Θέτει τον πήχη πάρα πολύ ψηλά που αν για άλλη μία φορά δεν τον υπερβούμε, τότε θα συμβεί αυτό που συμβαίνει σε αυτές τις περιπτώσεις, να μην επανέρχεται η ψυχολογία στο προηγούμενο επίπεδο αλλά σε πολύ κατώτερο επίπεδο από αυτό στο οποίο την είχαμε αφήσει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Σχετικά με το νομοσχέδιο, κυρίες και κύριοι συνάδελφοι, θα καταθέσω στα Πρακτικά ένα πόρισμα-έκθεση διακομματικής επιτροπής της Βουλής. Είναι κάτι το οποίο δεν το αναφέρουμε συνήθως όταν συζητάμε τέτοια θέματα. Συγκεκριμένα, μετά από εργώδεις διαδικασίες - συνεδριάσεις, στις 31 Οκτωβρίου του 2011 η διακομματική επιτροπή που ασχολήθηκε με το μεταναστευτικό θέμα κατέθεσε την έκθεσή της, κατέθεσε προτάσεις ολοκληρωμένες, τεκμηριωμένες. Εδώ, λοιπόν, αναδεικνύεται με τον πλέον παραστατικό και ουσιαστικό τρόπο το πρόβλημα, όπως το αντιμετωπίζει και η χώρα μας και όλη η Ευρώπη, και η επιτροπή κάνει και προτάσεις. 
Πρώτη σημείωση. Σε κανένα σημείο της έκθεσης –αυτή είναι η δεύτερη έκθεση, δεδομένου ότι υπήρχε και άλλη παλαιότερη- δεν χρησιμοποιείται ο όρος «λαθρομετανάστης». Και το λέω αυτό, κύριε Υπουργέ, γιατί είδα με χαρά ότι ο όρος αυτός δεν περιέχεται και στο νομοσχέδιο. Και αναφέρομαι κυρίως στην εκφορά του δημόσιου λόγου πολλών στελεχών της Νέας Δημοκρατίας τα οποία χρησιμοποιούν τον όρο «λαθρομετανάστης». Επαναλαμβάνω, λοιπόν, ότι είναι καλό που δεν υπάρχει ο όρος «λαθρομετανάστης». 
(Στο σημείο αυτό ο Βουλευτής κ. Νικόλαος Τσούκαλης καταθέτει για τα Πρακτικά την προαναφερθείσα έκθεση της διακομματικής επιτροπής, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το δεύτερο που θέλω να πω, έχει να κάνει με τις προτάσεις τις οποίες καταθέτει και οι οποίες είναι κοινές. Αναδεικνύεται το τεράστιο πρόβλημα της έλλειψης μεταναστευτικής πολιτικής σε επίπεδο Ευρώπης. Αναδεικνύεται, δηλαδή, το τεράστιο πρόβλημα της Ευρώπης ο οποία ουσιαστικά έχει ελάχιστα ενοποιηθεί, ολοκληρωθεί, στο θέμα αυτό, γιατί πλέον η μόνη περίπτωση στην οποία τα σύνορα θεωρούνται ως εθνικά, είναι αυτή των μεταναστών. Δεν υπάρχουν ενιαία σύνορα της Ευρώπης. Με βάση, λοιπόν, και το Δουβλίνο ΙΙ, όλα τα ζητήματα αντιμετωπίζονται ιδιοτελώς, όσον αφορά τις εθνικές επιλογές. 
Αυτό, όμως, το οποίο πρέπει να γίνει κατανοητό –και για να μην καθυστερώ, ευχόμαστε να το πετύχει η Κυβέρνηση- είναι ότι στο τέλος της Ελληνικής Προεδρίας θα πρέπει να έχουμε κατορθώσει, πραγματικά, να υπάρξει ένα ολοκληρωμένο πλαίσιο διαχείρισης των μεταναστευτικών ροών σε επίπεδο χώρας αλλά και σε επίπεδο Ευρώπης. 
Κα κλείνω με δύο αναφορές, τις οποίες πρέπει να κάνω και τις οποίες δεν μπορώ να αποφύγω. Η μία αναφορά έχει σχέση με τη συζήτηση που αφορά την ισχύ των ποινών που επιβάλλονται, ενώ είναι σε αναστολή. Εδώ θα μου επιτρέψετε να σας πω ότι αν παρέλθει, σύμφωνα με σαφείς διατάξεις του Κώδικα Ποινικής Δικονομίας, ομαλώς ο χρόνος της πενταετούς αναστολής, θεωρείται ουσιαστικά ότι η ποινή δεν έχει επιβληθεί. 
Και επειδή αναφερόμαστε σε αδικήματα, κυρίως, πλημμεληματικού χαρακτήρα, εμείς ως Δημοκρατική Αριστερά, θεωρούμε υπερβολικό -για να μην πω κάποια βαρύτερη κουβέντα- το να χρησιμοποιείται αυτός ο όρος ως κώλυμα, ώστε να μην μπορεί κάποιος να τύχει του ευεργετήματος της πολιτογράφησης. 
Και τώρα έρχομαι στις τροπολογίες –πρώτα τις υπουργικές- ούτως ώστε να υπάρξει σαφής γνώση των θέσεων της Δημοκρατικής Αριστεράς. 
Όσον αφορά την τροπολογία με γενικό αριθμό 1261, η θέση μας είναι «ΝΑΙ». 
Όσον αφορά την τροπολογία με γενικό αριθμό 1268, η οποία αναφέρεται στη νομοπαρασκευαστική επιτροπή του Υπουργείου Δικαιοσύνης, η θέση μας είναι «ΝΑΙ». 
Όσον αφορά την τροπολογία με γενικό αριθμό 1274, η οποία αναφέρεται στις συντάξεις και στα επιδόματα αναπηρίας, η θέση μας είναι «ΝΑΙ». Μάλιστα, εδώ θέλω να κάνω μία επισήμανση, κύριε Υπουργέ, για να δείτε το παράλογο της υπόθεσης. Η παράταση καταβολής επιδομάτων και συντάξεων αναπηρίας, έρχεται ως τροπολογία τρίτη ή τέταρτη φορά, δίνοντας εξάμηνη παράταση, ενώ η τροπολογία που είχαμε καταθέσει ως Δημοκρατική Αριστερά πέρυσι, μιλούσε για παράταση μέχρις ότου εξεταστεί από τις επιτροπές. Έτσι, φτάσαμε στο σημείο τώρα να έχουμε άλλη μία παράταση και μάλιστα χωρίς κανείς να ξέρει αν αυτή θα είναι και η τελευταία. Νομίζω, λοιπόν, ότι αυτή δεν είναι μία διαδικασία που είναι συμβατή με τη λειτουργία του Κοινοβουλίου. 
Όσον αφορά τώρα την υπουργική τροπολογία με γενικό αριθμό 1277, η θέση μας είναι «ΟΧΙ». Όσον αφορά τον αναδρομικό χαρακτήρα του ελέγχου της περιουσιακής κατάστασης δημοσίων προσώπων –δεν έχω χρόνο να αντικρούσω τις αναφορές του κ. Βορίδη- η δική μας θέση είναι ότι αυτή η πρόταση πρέπει να διαμορφωθεί από την ίδια την επιτροπή και ουσιαστικά με θεσμικό τρόπο, ώστε να καλυφθούν τα οποιαδήποτε κενά υπάρχουν στη διαδικασία και να έχουμε τις αλλαγές που χρειαζόμαστε. 
Επίσης, έχουμε και τις δύο δικές μας τροπολογίες, την τροπολογία με γενικό αριθμό 1203, με την οποία αναφερόμαστε λεπτομερώς στην ιθαγένεια, καθώς και την τροπολογία με γενικό αριθμό 1204, η οποία αφορά το σύμφωνο συμβίωσης, το οποίο και επαναφέρουμε για πέμπτη φορά. 
Να δούμε πότε θα προσαρμόσουμε τις διατάξεις μας σ’ αυτό το σοβαρό ζήτημα.
Στην τροπολογία με αριθμό 1260 για τους ασφαλισμένους του ΟΓΑ ψηφίζουμε «ΝΑΙ». 
Στην τροπολογία με αριθμό 1262, σχετικά με τα ζητήματα ΑΔΜΗΕ και ΛΑΓΗΕ, ψηφίζουμε «ΝΑΙ». 
Στην υπ’ αριθμόν 1263 τροπολογία, δηλαδή, όσον αφορά τη συμμετοχή σε επόμενες εκλογές αιρετού προσώπου που εξέπεσε του αξιώματός του εντός της αυτής δημοτικής περιόδου, ψηφίζουμε «ΟΧΙ». 
Στην τροπολογία με αριθμό 1264 -εκθέσεις αξιολόγησης δημοσίων υπαλλήλων- ψηφίζουμε «ΝΑΙ». 
Στην υπ’ αριθμόν 1265 τροπολογία ψηφίζουμε «ΝΑΙ». 
Στην υπ’ αριθμόν 1266 τροπολογία ψηφίζουμε «ΝΑΙ». 
Στην τροπολογία με αριθμό 1267 ψηφίζουμε «ΟΧΙ». 
Στην υπ’ αριθμόν 1269 τροπολογία ψηφίζουμε «ΝΑΙ». 
Στην τροπολογία με αριθμό 1270 ψηφίζουμε «ΝΑΙ». 
Στην υπ’ αριθμόν 1271 τροπολογία ψηφίζουμε «ΝΑΙ». 
Στην υπ’ αριθμόν 1272 τροπολογία ψηφίζουμε «ΝΑΙ». 
Στην υπ’ αριθμόν 1273 τροπολογία ψηφίζουμε «ΝΑΙ».
Και στην τροπολογία με αριθμό 1276 ψηφίζουμε «ΝΑΙ». 
Σας ευχαριστώ πολύ, κυρία Πρόεδρε.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Τσούκαλη.
Τον λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Αθανάσιος Παφίλης.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Η αντιπαράθεση που γίνεται για τα μέτρα αλλά και γενικότερα για την πολιτική της Κυβέρνησης και της Ευρωπαϊκής Ένωσης, είναι επιφανειακή. Γι’ αυτό και δημιουργείται αυτός ο καυγάς Κυβέρνησης-Αντιπολίτευσης: 
Έχετε πλεόνασμα; Δεν έχετε πλεόνασμα. Έχουμε πλεόνασμα; Δεν έχουμε πλεόνασμα. Πετύχαμε τους στόχους που βάλαμε; Δεν τους πετύχαμε τους στόχους που βάλαμε. 
Υπάρχει, λοιπόν, ένας αποπροσανατολισμός από την ουσία και τη συμφωνία αυτή μεταξύ Κυβέρνησης και τρόικας και από τη γενικότερη πολιτική που ασκείται.
Αλήθεια -και ρωτάμε όλους εσάς τους υπέρμαχους της Ευρωπαϊκής Ένωσης- όλα τα προηγούμενα χρόνια δεν υπήρχε μια στρατηγική που ακολουθήθηκε βήμα-βήμα και η οποία εκδηλώθηκε με άγριο τρόπο με το μνημόνιο; Υιοθετούνται τα μέτρα του μνημονίου από την ίδια την Ευρωπαϊκή Ένωση. Είναι αυτή η επίσημη πολιτική της Ευρωπαϊκής Ένωσης, η οποία θα συνεχιστεί και μετά τις ευρωεκλογές και όσο υπάρχει και αυτή η Ευρωπαϊκή Ένωση, ναι ή όχι; Τι έχετε να πείτε στο λαό; 
Ανατροπή των εργασιακών σχέσεων, παραδείγματος χάριν. Όταν ήρθε η «Λευκή Βίβλος», πολλά χρόνια πριν, τη δεκαετία του ’90, το ΚΚΕ είπε ότι είναι μαύρη κόλαση για τους εργαζόμενους. Η Νέα Δημοκρατία και το ΠΑΣΟΚ τότε -καθώς και άλλοι που προέρχονται από αυτόν το χώρο- είπαν ότι είναι ευχή και ευλογία για τους εργαζόμενους. Και ο τότε Συνασπισμός ούτε άσπρο ούτε μαύρο. Δεν είναι η συνέχεια; 
Μετά ήρθε η «Πράσινη Βίβλος», η οποία καταργεί ουσιαστικά ή έβαλε τα θεμέλια και την κατάργηση των συλλογικών συμβάσεων στη λογική ότι δεν ανταποκρίνονται στις σύγχρονες συνθήκες ανάπτυξης της οικονομίας και δεν υπηρετούν την ανταγωνιστικότητα. Τι είπατε τότε στους εργαζόμενους και τι ψηφίσατε; Νέα Δημοκρατία και ΠΑΣΟΚ ψήφισαν και με τα δυο χέρια και ο Συνασπισμός «λευκό» στην «Πράσινη Βίβλο».
Να συνεχίσω και σε άλλους τομείς; 
Σήμερα, λοιπόν, αν κανένας αποσπάσει το προ και μετά μνημόνιο, αν αποσπάσει αυτήν τη συμφωνία από όλη την προηγούμενη πολιτική και της Ευρωπαϊκής Ένωσης αλλά και των κυβερνήσεων, στην πραγματικότητα κοροϊδεύει τον κόσμο. Προσπαθεί να κρύψει την ουσία του προβλήματος και -να μη μιλάω γενικά- κρύβεται πίσω από ανθρωπιστικές κρίσεις και από μια σειρά από άλλα πράγματα τα οποία λέγονται και είναι υπαρκτά. Τι πάει να πει «ανθρωπιστική κρίση»; Οι άνθρωποι υποφέρουν; Οι βιομήχανοι; Οι εφοπλιστές; Οι τραπεζίτες; Οι μεγαλέμποροι; Τα μεγαλοστελέχη; Άνθρωποι δεν είναι και αυτοί; Εντάσσονται στην ανθρωπιστική κρίση; Δεν είναι ανθρωπιστική. Είναι κρίση του καπιταλισμού, με όλα τα χαρακτηριστικά της που έχουν γραφτεί και περιγραφεί εδώ και εκατοντάδες χρόνια. 
Τι είναι, λοιπόν, η συμφωνία αυτή; Κατά τη γνώμη μας, η Νέα Δημοκρατία είναι συνεπής στην πολιτική της με αυτήν τη συμφωνία, η οποία πολιτική, βέβαια, είναι βάρβαρη, απάνθρωπη και όλα τα υπόλοιπα. Είναι ένα ακόμα δώρο στο μεγάλο κεφάλαιο. Αυτό είναι. «Φέρει τη σφραγίδα του κεφαλαίου», όπως γράφει και ο «ΡΙΖΟΣΠΑΣΤΗΣ» σήμερα στην πρώτη του σελίδα. Αυτό είναι αυτή η συμφωνία και δεν μπορεί να καλυφθεί τώρα πίσω από τα 500 εκατομμύρια χαρτζιλίκι όπως είπαν ή όπως μπορεί να τα πει κανένας.
Η ουσία των μέτρων αυτή είναι. Τι εκφράζει; Την παραπέρα κλιμάκωση των απαιτήσεων του κεφαλαίου για φθηνή, πάμφθηνη εργατική δύναμη. Αυτή είναι η ουσία της συμφωνίας και αυτό δεν γίνεται μόνο σήμερα. Ας μην αρχίσω πάλι την ιστορία από την αρχή. Κλιμακώνεται συνεχώς και σε συνθήκες κρίσης για να υπάρξει ανάκαμψη, η όποια ανάκαμψη. 
Εμείς δεν είμαστε απ’ αυτούς που εστίασαν την αντιπαράθεση στο αν θα υπάρχει πλεόνασμα ή αν θα υπάρχει ανάκαμψη. Είπαμε ότι μπορεί να υπάρχει πλεόνασμα, μπορεί να υπάρξει και προσωρινή ανάκαμψη αλλά αυτή θα γίνει πάνω σε σωρούς ερειπίων. Αυτή είναι η ουσία. Τι έρχεται τώρα, λοιπόν; Έρχεται η Κυβέρνηση με τη συμφωνία που κάνει και υλοποιεί όσα ζητούν εδώ και πάρα πολλά χρόνια οι βιομήχανοι, οι εφοπλιστές, οι μονοπωλιακοί όμιλοι, αυτό που λέγεται κεφάλαιο ή πλουτοκρατία. Αυτό το λέμε εμείς και πολλοί το θεωρούν «ξύλινη» γλώσσα, λες και δεν υπάρχει. Μείωση, λοιπόν, των εργοδοτικών εισφορών, σύνολο 2,9 και 1,9, μας κάνει 4,8. Πόσα κερδίζουν οι εργοδότες απ’ αυτό; Οκτακόσια εκατομμύρια. Πόσα δίνετε; Τριακόσια πενήντα. Κάνω έναν πρόχειρο λογαριασμό. Πόσα μένουν; Τετρακόσια πενήντα. Το λέω έτσι απλά. 
Είναι μόνο αυτό, όμως; Δεν είναι μόνο αυτό, γιατί ξεκινώντας τη μείωση των εργοδοτικών εισφορών, έρχονται και άλλα μέτρα στην πορεία, γιατί τα ασφαλιστικά ταμεία θα έχουν πρόβλημα και θα αρχίσουν οι περικοπές στις συντάξεις. Και αυτό για τις περικοπές των συντάξεων είναι δρομολογημένο και αποφασισμένο και επίσημη γραμμή της Ευρωπαϊκής Ένωσης. 
Ορισμένοι -άκουσα κάποιον από τους Ανεξάρτητους Έλληνες- επικαλούνται κατά το δοκούν το τι λένε διάφοροι αξιωματούχοι της Ευρωπαϊκής Ένωσης ανάλογα με το τι τους βολεύει. Ο Όλι Ρεν δεν είπε ότι πρέπει να ανέβουν τα όρια της συνταξιοδότησης; Δρομολογείται, λοιπόν, μία γενικότερη επίθεση στο ασφαλιστικό. Και όχι μόνο στο ασφαλιστικό. 
Με βάση αυτήν τη λογική, δρομολογείται, παραδείγματος χάριν, η κατάργηση επιδομάτων του ΟΑΕΔ. Η κατάργηση επιδομάτων μητρότητας είναι στο πρόγραμμα και είναι στην περιβόητη «εργαλειοθήκη» του ΟΑΣΑ τον οποίο η Κυβέρνηση θεωρεί αξιόπιστο διεθνή οργανισμό. 
Έτσι, λοιπόν, έρχονται κι άλλα μέτρα. Οι ομαδικές απολύσεις είναι στην ατζέντα. Και η Κυβέρνηση θα τα προχωρήσει όλα αυτά, αν δεν υπάρξει αλλαγή της κατάστασης. Πρέπει δηλαδή να πιεστεί ο κόσμος και να ξεσηκωθεί. Αυτά είναι επίσημη συνολικότερη πολιτική της Ευρωπαϊκής Ένωσης. Είναι οι νέες ανατροπές στις εργασιακές σχέσεις, είναι η περαιτέρω μείωση των μισθών που έρχεται στην πορεία. 
Ο κ. Βορίδης, παραδείγματος χάριν, λέει εδώ ότι αυτές οι αλλαγές θα επηρεάσουν την οικονομία. Βεβαίως και θα την επηρεάσουν. Ποιον θα επηρεάσουν όμως; Θα δημιουργήσουν καλύτερες συνθήκες κερδοφορίας του κεφαλαίου και θα τσακίσουν ακόμα περισσότερο την εργατική τάξη και τους εργαζόμενους συνολικά. Οι αλλαγές αυτές βεβαίως θα επηρεάσουν την οικονομία.
Το δεύτερο «πακέτο» που αφορά φάρμακο, ψωμί, γάλα και όλα τα υπόλοιπα, με τι έχει να κάνει; Έχει να κάνει με την εκτόπιση και τη συντριβή των μικρών επιχειρηματιών και την κυριαρχία των μεγάλων μονοπωλίων. Αυτή είναι η ουσία και το αντιλαμβάνεται ο καθένας. Οι αλλαγές αυτές θα επηρεάσουν την οικονομία, δηλαδή θα υπηρετήσουν και απ’ αυτήν τη σκοπιά τα συμφέροντα του κεφαλαίου και των μεγάλων επιχειρηματικών ομίλων για να μπει –υποτίθεται- η καπιταλιστική «μηχανή» σε μια περίοδο ανάπτυξης.
	Όλα αυτά, λοιπόν, τα οποία φέρνει η Κυβέρνηση και τα οποία θεωρεί ως επιτυχία, όντως είναι επιτυχία για τους επιχειρηματικούς ομίλους και το μεγάλο κεφάλαιο και είναι νέα τραγωδία που θα ζήσει ακόμα χειρότερα ο ελληνικός λαός. 
Μάλιστα, γίνεται και μία προσπάθεια να διχαστούν οι πολίτες. Δημόσιοι-ιδιωτικοί, εργαζόμενοι-άνεργοι. Έχει και φιλοσοφία αυτό. Ακραία φτώχεια-μικρότερη φτώχεια, δηλαδή να στραφεί ο ένας εναντίον του άλλου. Αντικειμενικά συμβαίνει αυτό αλλά δεν πρόκειται να το πετύχετε. Ένα παράδειγμα είναι οι τριετίες.
Δεν είναι εδώ ο κ. Κεγκέρογλου. Εμάς δεν μας αρέσει να κάνουμε φασαρία αλλά την Παρασκευή είχαμε επίκαιρη ερώτηση. Αμέσως τα διέψευσε και εμμέσως τα παραδέχθηκε όλα όταν τέθηκαν θέματα τριετιών. Και χρησιμοποίησε και το ΙΝΕ της ΓΣΕΕ που μερικοί εδώ το έχετε σημαία. Τι θα γίνει με τις τριετίες αν μειωθούν; Θα απολύσουν εργαζόμενους και θα πάρουν άνεργους που θα τους κοστίζουν λιγότερο. Αυτό θα είναι αντιμετώπιση ανεργίας; Τι πάτε να κάνετε; Να βάλετε τον εργαζόμενο τώρα να έχει εχθρό τον άνεργο που θα του πάρει τη δουλειά αύριο ή ο άνεργος που δεν μπαίνει, να βρίζει τον εργαζόμενο που έχει δουλειά; Αυτό κάνετε στην πραγματικότητα. Όμως, το συνολικό αποτέλεσμα είναι υπέρ του κεφαλαίου. Αν τσιμπήσουν και σ’ αυτά οι εργαζόμενοι. 
Έχουμε και τα ψίχουλα. Θα μοιραστούν 500 εκατομμύρια σε ένα εκατομμύριο ανθρώπους. Δηλαδή, αν κάνουμε μια μπακάλικη διαίρεση -που δεν είναι έτσι ακριβώς βέβαια- είναι 500 ευρώ σε έναν εκατομμύριο ανθρώπους που είναι στο κατώφλι της δυστυχίας. Είναι εκπληκτικό. Τους παίρνετε ένα χιλιάρικο και τους δίνετε 1 ευρώ. Αυτή είναι η ουσία. 
Τελικά αυτό το πλεόνασμα από πού ήρθε; Γίνεται πολλή κουβέντα. Σας έχω ζητήσει επίσημα απ’ αυτό εδώ το Βήμα, να φέρετε στη Βουλή μια μέρα και για λόγους αξιοπρέπειας, τι πλήρωσαν στην κρίση οι επιχειρηματικοί όμιλοι, οι εφοπλιστές, οι βιομήχανοι, οι μεγαλέμποροι και οι συν αυτώ. Τι ακριβώς έχουν συνεισφέρει σ’ αυτήν την κρίση; Γιατί το τι έχουν πληρώσει οι εργαζόμενοι, το βιώνουμε καθημερινά. Θα μας το πείτε; 
Ποιος έφερε το πρωτογενές πλεόνασμα; Μιλάτε γι’ αυτό ως εθνική επιτυχία, χωρίς ντροπή καμμιά φορά. Ποιος το έφερε; Η ολιγαρχία του πλούτου;</Speech> 
<Speech><Parlmember>ΦΕΒΡΩΝΙΑ ΠΑΤΡΙΑΝΑΚΟΥ</Parlmember>: Ο λαός.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ο λαός το έφερε. Τον γδάρατε κυριολεκτικά. Τι έφεραν οι βιομήχανοι; Τι έφεραν οι πολυεθνικές; Τι έφεραν αυτοί που κατέχουν τον πλούτο στα χέρια τους; Πείτε μας τι προσέφεραν. Τους λέτε και πατριώτες και τους θεωρείτε και κινητήρες της ανάπτυξης. Δώστε μας ένα ποσό. Κέρδισαν και παραπάνω ορισμένοι. 
Και επειδή είχατε αμφισβητήσει κάποια στοιχεία να σας τα δώσω. Ορισμένες επιχειρήσεις κέρδισαν και κερδίζουν μέσα στην κρίση. Η συγκέντρωση του πλούτου σε λίγα χέρια, όχι μόνο στην Ελλάδα, αλλά και παγκόσμια, γίνεται όλο και μεγαλύτερη. Αυτός είναι καπιταλισμός και δεν είναι μνημόνιο. Αυτός είναι καπιταλισμός. Εμείς το καταλαβαίνουμε. Γι’ αυτό λέμε ότι πρέπει να ανατραπεί. 
Τέλος, αυτό που θα έρθει σαν επόμενο σενάριο, που το έχουμε ξαναζήσει στο παρελθόν με κυβέρνηση ΠΑΣΟΚ τότε, είναι το εξής: «Τώρα που σωθήκαμε μπαίνουμε στην ανάπτυξη. Άρα, τσιμουδιά. Μη ζητάτε τίποτα, γιατί θα κινδυνεύει η ανάκαμψη, θα κινδυνεύει η ανάπτυξη, θα κινδυνεύει η ανταγωνιστικότητα». 
Κάνουμε και μια ερώτηση στην Αντιπολίτευση: Μήπως έχετε διαβάσει την οικονομική διακυβέρνηση της Ευρωπαϊκής Ένωσης; Την έχετε διαβάσει; Βγείτε στο λαό και πείτε ότι οποιαδήποτε ελληνική κυβέρνηση που είναι υπέρ της Ευρωπαϊκής Ένωσης -και εσείς πίνετε νερό στο όνομά της, όπως κι άλλοι και δεν τους βγάζω απ’ έξω- θα ελέγχεται αυστηρά κάθε τρίμηνο με πρόστιμο, με κόψιμο και του ΕΣΠΑ και των αγροτικών κονδυλίων, των πάντων, αν δεν εφαρμόσει όλα αυτά τα μέτρα. Τι θα κάνετε; Θα φύγετε; Γιατί αν πιστεύετε ότι θα αλλάξετε την Ευρωπαϊκή Ένωση τώρα και ότι θα πάρετε και τον Πρόεδρο της Κομισιόν πιθανά, μάλλον πρέπει να είστε σε άλλον πλανήτη. 
Τι θα κάνετε λοιπόν; Θα φύγετε ή θα μείνετε; Γιατί εκεί δεν έχει «ολίγον έγκυος». Εκεί είναι άσπρο-μαύρο. Θα κάνετε ό,τι έκαναν και οι προηγούμενοι. «Τι να κάνουμε; Δυσκολίες. Ο συσχετισμός. Άρα, τα κεφάλια μέσα και προχωράμε». Θα το κάνετε και με ευχαρίστηση, γιατί και εσείς λέτε ότι ο κινητήρας της ανάπτυξης θα είναι το κεφάλαιο. «Υγιής επιχειρηματικότητα» λέτε. Μα, όλοι για «υγιή» λένε. Έχετε ακούσει κανέναν να μιλάει για άρρωστη; Θα πρέπει να είναι αφελής τουλάχιστον -για να μην πω ηλίθιος- για να πει ότι θα στηρίξουμε την άρρωστη επιχειρηματικότητα. Αυτό δεν λέτε και εσείς; 
Άρα, με όποια κυβέρνηση, έτσι ή αλλιώς, μέσα στο πλαίσιο της Ευρωπαϊκής Ένωσης, όλα αυτά που έρχονται και που τα γνωρίζουν οι εργαζόμενοι θα είναι μια θλιβερή πραγματικότητα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δυο λεπτά θα ήθελα. 
Για το μεταναστευτικό ο σύντροφος Σπύρος Χαλβατζής τοποθετήθηκε αναλυτικά και κατ’ άρθρον. 
Εγώ ήθελα να κάνω μερικές γενικές πολιτικές επισημάνσεις:
Η πρώτη είναι. Γιατί έχουμε μετανάστευση; Πάντα υπήρχε αλλά η έκρηξη αυτή γιατί είναι; Δηλαδή, κλαίτε, κλαίει η Ευρωπαϊκή Ένωση και πολλοί άλλοι για το μεταναστευτικό ρεύμα; Ποιος κάνει τους πολέμους; Να ξεκινήσουμε από τους πολέμους. Δεν τους κάνουν το ΝΑΤΟ και η Ευρωπαϊκή Ένωση και οι Αμερικάνοι, οι σύμμαχοί σας δηλαδή; Ναι ή όχι; Ο πόλεμος δεν έχει αποτέλεσμα τη μετανάστευση; Δεν είναι μόνο ο πόλεμος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να κλείνετε σιγά-σιγά.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κυρία Πρόεδρε, αν κάνουμε λογαριασμό στο σύνολο, είναι δώδεκα και έξι δεκαοκτώ και οκτώ εικοσιέξι και τέσσερα τριάντα. Δεν μιλήσαμε χθες, κάναμε μία συμφωνία να μιλήσουμε όλοι σήμερα. Δώστε μου δύο λεπτά για να ολοκληρώσω τη σκέψη μου μόνο. 
Είσαστε ανεύθυνοι σε αυτό το μεταναστευτικό ρεύμα; Όλες οι κυβερνήσεις και όσοι τάσσονται με την Ευρωπαϊκή Ένωση, αλλά ιδιαίτερα οι κυβερνήσεις. Γιατί συμμετείχατε στον πόλεμο κατά του Αφγανιστάν; Δεν ξέρατε ότι θα έρθουν Αφγανοί στην Ελλάδα; Γιατί συμμετείχατε στον πόλεμο κατά της Λιβύης; Δεν ξέρατε ότι θα έρθει κόσμος; Γιατί στηρίξατε στη Συρία πολιτικά στην αρχή -τώρα άλλαξε λίγο το βιολί- όλες τις συμμορίες, της Αλ Κάιντα και όλους τους φονιάδες εκεί, κόντρα στο καθεστώς Άσαντ; Κι εμείς δεν συμφωνούμε σε πολλά πράγματα, αλλά είναι λογαριασμός του λαού της Συρίας. Δεν ξέρατε ότι θα έχει μεταναστευτικό ρεύμα; Γιατί; Γιατί; Γιατί;</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Για την Κριμαία;</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Άρα και οι ελληνικές κυβερνήσεις, στο μέτρο της Ελλάδας και της θέσης που έχει στην Ευρωπαϊκή Ένωση, έχουν ευθύνη για τα μεταναστευτικά ρεύματα.
Δεύτερον, έρχονται, λέει, από τη Σρι Λάνκα –πρώην Κεϋλάνη- πολλοί μετανάστες στην Ελλάδα. Η Σρι Λάνκα είναι ένας παράδεισος. Είχα την τύχη να την επισκεφθώ κι όμως ο κόσμος πεινάει. Είναι ένας φυσικός παράδεισος. Ο κόσμος όμως πεινάει γιατί τον καταληστεύουν τα μονοπώλια, οι πολυεθνικές και η ντόπια αστική τάξη και αναγκάζεται να σηκωθεί να φύγει. Άρα, λοιπόν, η συνολική πολιτική, η καπιταλιστική ανάπτυξη, οδηγεί τον κόσμο σε αδιέξοδα. 
Εδώ έρχεται η μεγάλη υποκρισία της Ευρωπαϊκής Ένωσης και εδώ πρέπει να λογαριαστούμε κάποτε όλοι μπροστά στον ελληνικό λαό. Εμείς αντιλαμβανόμαστε ότι ο καπιταλισμός δεν ανατρέπεται σε μία νύχτα ούτε θα αλλάξει παγκόσμια το σύστημα. Αντιλαμβανόμαστε επίσης ότι η Ελλάδα είναι πύλη εισόδου, όπως το αντιλαμβάνεται κάθε άνθρωπος που γνωρίζει την πραγματικότητα. 
Τι είπαμε, λοιπόν, στο Δουβλίνο ΙΙ; Όχι. Θα είναι καταστροφή για τη χώρα το να μην μπορείς. Άνθρωποι που έρχονται εδώ, δεν μπορούν να μπουν αλλιώς. Πώς θα πάνε; Πετώντας; 
Κάνω μία παρένθεση. Η δική μας η θέση είναι -ιδεολογική και πολιτική και πρέπει να το πούμε- ότι οι λαοί πρέπει να μένουν στη χώρα τους και να παλεύουν να ανατρέψουν το βάρβαρο σύστημα που υπάρχει. Αυτό όμως δεν μπορεί να το επιβάλλει κανένας. Έχεις στην πραγματικότητα ανθρώπους που ταξιδεύουν χιλιάδες χιλιόμετρα, που ξέρουν ότι έχουν πιθανότητες 20%-30% να επιβιώσουν. Τόσο απελπισμένοι είναι. Τι είπαμε, λοιπόν; «Όχι» στο Δουβλίνο ΙΙ. Τι είπατε όλοι οι υπόλοιποι; Όλοι. Η Νέα Δημοκρατία;</Speech> 
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: «Όχι».</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Η Νέα Δημοκρατία είπε «ναι». Θα σας φέρω την ψηφοφορία του Ευρωκοινοβουλίου.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: «Όχι».</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Στο Δουβλίνο ΙΙ; Τι μας λέτε τώρα; ΠΑΣΟΚ, «ναι». Συνασπισμός, τότε, «ναι».</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Η Κυβέρνηση Σημίτη ήταν τότε και ο Γεώργιος Παπανδρέου Υπουργός Εξωτερικών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε Παφίλη, δεν κάνουμε διάλογο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ξέρετε τώρα, μη με βάλετε στον κόπο να φέρνω τα Πρακτικά κάθε φορά. Το έχω κάνει μια φορά, μην το ξανακάνω συνέχεια.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ τώρα.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: « Ναι» συνολικά. Και μάλιστα κοινή ευρωπαϊκή μεταναστευτική πολιτική. Τόσο αθώα είναι η πολιτική της Ευρωπαϊκής Ένωσης; Θα κλείσω με το εξής για να δείτε πόσο αθώα είναι. 
Πάρθηκε απόφαση και ψηφίστηκε και στο Ευρωπαϊκό Κοινοβούλιο, με τις ψήφους των σοσιαλδημοκρατών και όλων των υπόλοιπων, ότι θα κάνουμε εισαγωγή έξυπνων εγκεφάλων. Πάει να γίνει μία επιλογή να πάρουμε τα καλύτερα μυαλά από την Ινδία, το Πακιστάν κ.λπ.. Είχε και μία δεύτερη παράγραφο ότι σε καμμία περίπτωση δεν θα έχουν τις ίδιες αμοιβές με τους Ευρωπαίους. Τόσο φιλανθρωπική είναι η πολιτική της Ευρωπαϊκής Ένωσης.
Σήμερα, που υπάρχει η κρίση η καπιταλιστική, η πολιτική της Ευρωπαϊκής Ένωσης, είναι στρόφιγγα. Φέρνει τζάμπα εργάτες, εργάτες που δουλεύουν για ένα κομμάτι ψωμί, κερδίζουν οι επιχειρηματίες, τα μονοπώλια, το κεφάλαιο και τους έχει από την άλλη μεριά στον εκβιασμό συνεχώς.
Κι επειδή ορισμένοι φασίστες της Βουλής βάζουν και κάποια θέματα, ο κόσμος γνωρίζει τώρα αρκετά στοιχεία, στο πώς μεταχειρίζονται τους μετανάστες, όχι για να τους διώξουν αλλά για να τους εκβιάσουν και να παίρνουν και χρήμα.
Έχουν βγει στη δημοσιότητα πολλά πράγματα για τα «μπραβιλίκια» κι όλα αυτά τα οποία έκαναν. Και δεν ακούσαμε καμμιά φορά εδώ, επειδή λένε και για Ευρωπαϊκή Ένωση, απ’ αυτούς που παριστάνουν τους αντισυστημικούς, τους ναζί και τους φασίστες –και το λέμε ωμά και το έχουμε πει– καμμιά κουβέντα στους εφοπλιστές για τον αφελληνισμό των ελληνικών πληρωμάτων. Εκεί δεν τους πειράζουν οι ξένοι; Αλλά εκεί βέβαια, το σκυλί, λέει όπου το ταΐζεις καμμιά φορά –δεν λέω για όλους– εκεί γαβγίζει, όπως γάβγιζε και στο Πέραμα, που εκτελούσε συμβόλαια, όπως γάβγιζε και αλλού, χτυπώντας. Γιατί πίσω απ’ όλα αυτά και από τον υποτιθέμενο πατριωτισμό τους, κρύβεται και κάτι άλλο και ας μην παριστάνουν τις περιστερές. Είναι γνωστοί πια τώρα και μπορεί ο κόσμος να τους απαντήσει ανάλογα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει ο Υπουργός Εσωτερικών κ. Ιωάννης Μιχελάκης για οκτώ λεπτά.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Ευχαριστώ, κυρία Πρόεδρε.
Το σχέδιο νόμου του Υπουργείου των Εσωτερικών που συζητάμε σήμερα, συνιστά μια σημαντική νομοθετική μεταρρύθμιση, αφού για πρώτη φορά εισάγεται στην εθνική μας νομοθεσία ένας Κώδικας Μετανάστευσης και Κοινωνικής Ένταξης. Δηλαδή, διάφορες διατάξεις, οι οποίες μέχρι σήμερα βρίσκονταν διάσπαρτες, προκαλώντας σύγχυση και ανασφάλεια δικαίου, στο εξής συγκεντρώνονται και συστηματοποιούνται σε έναν ενιαίο κώδικα.
Να δούμε όμως τι είχαμε μέχρι σήμερα. Είχαμε τις ισχύουσες ρυθμίσεις του ν. 3386/2005, είχαμε δεκαεννέα ακόμα τροποποιητικές νομοθετικές παρεμβάσεις, είχαμε έξι προεδρικά διατάγματα και σαράντα δύο υπουργικές αποφάσεις. Τι έχουμε σήμερα με τη νομοθετική πρωτοβουλία που συζητάμε; Έχουμε έναν ενιαίο Κώδικα Μετανάστευσης και κοινωνικής ένταξης 140 άρθρων, στον οποίο ενσωματώνονται όλες αυτές οι διάσπαρτες ρυθμίσεις.
Τι σημαίνει αυτό για τους πολίτες; Σημαίνει ότι αποκτούν ευχερέστερη πρόσβαση στη σχετική νομοθεσία. Σημαίνει ότι οι εμπλεκόμενες υπηρεσίες, διευκολύνονται στην άσκηση των καθηκόντων τους. Έτσι οι ενδιαφερόμενοι θα κατανοούν καλύτερα το ισχύον νομικό πλαίσιο και έτσι θα έχουμε ενίσχυση της αίσθησης της ασφάλειας του δικαίου, οπότε οι πολίτες θα νιώθουν και μεγαλύτερη ασφάλεια.
Σε αυτήν τη νομοθετική πρωτοβουλία –να πούμε και κάτι ακόμα– δεν εξαντλείται το έργο της κωδικοποίησης. Προχωράμε ακόμα παραπέρα. Με αφορμή τις αδυναμίες που είχαν καταγραφεί αλλά και τις πρόσθετες ανάγκες που προέκυψαν από τις δυσμενείς κοινωνικοοικονομικές συνθήκες στη χώρα μας, προβαίνουμε σε μια σειρά στοχευμένων παρεμβάσεων. Στόχος μας, είναι να καταστήσουμε το υφιστάμενο θεσμικό πλαίσιο πιο λειτουργικό, πιο ορθολογικό και πιο αποτελεσματικό.
Τι ακριβώς κάνουμε; Απλοποιούμε κατ’ αρχάς τις διαδικασίες για την έκδοση άδειας διαμονής. Προωθούμε το καθεστώς του επί μακρόν διαμένοντος και αντιμετωπίζουμε ευνοϊκότερα τους μετανάστες δεύτερης γενιάς. Και επειδή είναι αλήθεια ότι οι πολίτες έχουν ακούσει πολλές φορές για απλοποίηση διαδικασιών, χωρίς όμως να δουν αποτέλεσμα, θέλω να αναφέρω συγκεκριμένα μέτρα που λαμβάνονται, έτσι ώστε η μείωση της γραφειοκρατίας να μη μένει ένα απλό ευχολόγιο αλλά να γίνεται επιτέλους και πράξη.
Πώς το πετυχαίνουμε αυτό το πράγμα; Κατ’ αρχάς προωθούμε τη λειτουργία των υπηρεσιών μίας στάσης. Μειώνουμε τους τύπους των αδειών διαμονής από πενήντα σε είκοσι. Καθιερώνουμε συγκεκριμένη προθεσμία για τη διαδικασία εκτίμησης των λόγων δημόσιας τάξης και ασφάλειας, που μέχρι σήμερα καθυστερούσαν –το γνωρίζετε καλά– υπερβολικά. Αυξάνουμε τη διάρκεια της τακτικής άδειας διαμονής από ένα χρόνο σε δύο για την αρχική άδεια και από δύο σε τρία για την ανανέωση.
Τι πετυχαίνουμε με αυτόν τον τρόπο; Πετυχαίνουμε σημαντική επιτάχυνση της διαδικασίας έκδοσης αδειών, περιορίζουμε το διοικητικό βάρος και μειώνουμε το λειτουργικό κόστος. Και δεν νομίζω στη σημερινή συγκυρία, να χρειάζεται να πω κάτι παραπάνω για το πόσο σημαντικό είναι να πετυχαίνουμε περιστολή δαπανών μέσα από τη μείωση της γραφειοκρατίας και όχι με οποιαδήποτε άλλα μέτρα.
Δεν σταματάμε εδώ. Δίνουμε έμφαση στις ανάγκες της αγοράς εργασίας με βάση τα νέα δεδομένα που έχουν διαμορφωθεί σε αυτήν, αλλά και εκτιμώντας τις γενικότερες συνθήκες που επικρατούν στην εθνική μας οικονομία. 
Στο πλαίσιο αυτό καθορίζουμε ανά διετία τον ανώτατο αριθμό θέσεων εργασίας που χορηγούνται σε πολίτες τρίτων χωρών. Υιοθετούμε ένα νέο ευέλικτο σύστημα μετακλήσεων εργαζομένων. Ελέγχουμε σε κεντρικό επίπεδο τη ροή εισόδου νέων μετακαλούμενων εργαζομένων και προσαρμόζουμε τη ροή αυτή στις εκάστοτε ανάγκες της αγοράς εργασίας. Διευκολύνουμε έτσι την είσοδο και διαμονή πολιτών τρίτων χωρών στο πλαίσιο της πραγματοποίησης ξένων επενδύσεων με σκοπό να τονώσουμε το επενδυτικό ενδιαφέρον φυσικών και νομικών προσώπων που εδρεύουν στο εξωτερικό.
Σημαντικό ακόμα στοιχείο του νομοσχεδίου είναι ότι βελτιώνουμε τους όρους και τις προϋποθέσεις πρόσβασης σε τίτλους διαμονής μακροχρόνιου χαρακτήρα, προωθώντας το καθεστώς του επί μακρόν διαμένοντος έναντι των αδειών διαμονής δεκαετούς διάρκειας που ίσχυε μέχρι σήμερα. 
Με το καθεστώς του επί μακρόν διαμένοντος ο δικαιούχος αποκτά αυξημένα δικαιώματα, εξασφαλίζει ισότιμη μεταχείριση σε πολλούς τομείς κοινωνικής και οικονομικής δραστηριότητας και πάνω από όλα θα μπορεί να κάνει χρήση του δικαιώματος της κινητικότητας και να μεταβεί απρόσκοπτα σε άλλο κράτος - μέλος της Ευρωπαϊκής Ένωσης.
Θεωρώ προφανή και αυτονόητη τη σημασία της δυνατότητας μετακίνησης όχι μόνο για τους επί μακρόν διαμένοντες, αλλά κυρίως για τη χώρα μας εάν λάβουμε υπ’ όψιν τις δυσμενείς κοινωνικοοικονομικές συνθήκες που επικρατούν στην Ελλάδα μετά από έξι χρόνια βαθιάς ύφεσης.
Ξεχωριστή έμφαση θα ήθελα να δώσω στην ευνοϊκότερη μεταχείριση της δεύτερης γενιάς μεταναστών καθώς με τις ρυθμίσεις που εισάγουμε διασφαλίζουμε τη νομιμότητα της διαμονής τους. Δεν μπορούμε να παραβλέψουμε ότι η μεγάλη πλειονότητα της δεύτερης γενιάς έχει απολέσει την επαφή της με τη χώρα προέλευσής της και αντιμετωπίζει πλέον την Ελλάδα ως νέα της πατρίδα και έχει ήδη ενταχθεί ή έχει αρχίσει να εντάσσεται στην ελληνική κοινωνία. Αναγνωρίζοντας, λοιπόν, αυτά τα δεδομένα θεσμοθετούμε μια σειρά μέτρων που προστατεύουν τη δεύτερη γενιά και διευκολύνουν την ενταξιακή της προοπτική. 
Θα αναφέρω χαρακτηριστικά το άρθρο 109, όπου προβλέπεται η χορήγηση άδειας διαμονής πενταετούς διάρκειας σε ενήλικες πολίτες τρίτων χωρών υπό την προϋπόθεση να έχουν γεννηθεί στην Ελλάδα ή να έχουν ολοκληρώσει επιτυχώς έξι τάξεις οποιασδήποτε βαθμίδας ελληνικού σχολείου στη χώρα μας πριν τη συμπλήρωση του εικοστού πρώτου έτους της ηλικίας τους και να διαμένουν βέβαια νόμιμα στη χώρα μας. Η άδεια αυτή ανανεώνεται για πέντε χρόνια με μοναδική υποχρέωση την προσκόμιση της προηγούμενης. Έτσι, προστατεύουμε τους πολίτες αυτής της κατηγορίας από την απειλή να στερηθούν τις προϋποθέσεις διαμονής και να κινδυνεύσουν με αναγκαστική απομάκρυνση από τη χώρα μας.
Επιπρόσθετα, στο σχέδιο νόμου περιλαμβάνονται ρυθμίσεις για χορήγηση άδειας για ανθρωπιστικούς ή εξαιρετικούς λόγους, για διαμονή με σκοπό την επαγγελματική κατάρτιση, για εισδοχή για σκοπούς επιστημονικής έρευνας, για εισδοχή θυμάτων εμπορίας ανθρώπων και θυμάτων παράνομης διακίνησης μεταναστών και για εισδοχή για λόγους οικογενειακής επανένωσης.
Κυρίες και κύριοι συνάδελφοι, για μια χώρα σαν την Ελλάδα, η οποία εξαιτίας της γεωγραφικής της θέσης δέχεται μεγάλα μεταναστευτικά κύματα, τα ζητήματα μετανάστευσης αποτελούν εύλογη και θεμελιώδη προτεραιότητα. Το Υπουργείο Εσωτερικών, αναγνωρίζοντας αυτήν την ανάγκη, κάνει πράξη την καθιέρωση μιας σύγχρονης ολοκληρωμένης μεταναστευτικής πολιτικής με την οποία προτάσσουμε τις εθνικές μας προτεραιότητες, βελτιώνουμε τις παρεχόμενες υπηρεσίες προς τους πολίτες, διευκολύνουμε την ομαλή λειτουργία της αγοράς εργασίας και διασφαλίζουμε τα δικαιώματα των πολιτών τρίτων χωρών που διαμένουν νόμιμα στην Ελλάδα.
Στο σημείο αυτό θα ήθελα να κάνω και μια αναφορά για την προσθήκη – αναδιατύπωση που ανακοινώθηκε πριν από λίγο από τον κ. Γρηγοράκο και στηρίζεται στην αυτονόητη υποχρέωση κάθε οργανωμένης πολιτείας να προστατεύσει τα όργανά της κατά την άσκηση των καθηκόντων τους. Χαρακτηριστική είναι η περίπτωση των λιμενικών μας, οι οποίοι βρίσκονται καθημερινά αντιμέτωποι με τη μάστιγα της λαθρομετανάστευσης και τους κινδύνους που αυτή συνεπάγεται.
Ποιος θα ήθελε οι λιμενικοί μας, κύριοι συνάδελφοι, να γίνονται έρμαιο -και το γνωρίζετε καλά- σε αβάσιμες, κακόβουλες και κατευθυνόμενες καταγγελίες σε βάρος τους και από ποιους; Από τους ανθρώπους που διακινούν αυτές τις δυστυχισμένες ψυχές στην πατρίδα μας.
Γνωρίζετε καλά ότι τους συμβουλεύουν και τους λένε με το που θα φτάσουν να καταγγείλουν τους ανθρώπους του Λιμενικού ότι τους μίλησαν άσχημα, τους κακοποίησαν ή ότι προσπάθησαν να τους πνίξουν. Είναι βασική ανάγκη της πολιτείας, είναι βασική της υποχρέωση να προστατεύσει τους ανθρώπους που καλούνται να εφαρμόσουν το νόμο.
Κλείνοντας, τονίζω για μία ακόμα φορά ότι ο Κώδικας Μετανάστευσης και Κοινωνικής Ένταξης αντιμετωπίζει δυσλειτουργίες, αποκαθιστά αδικίες, δίνει λύση σε προβλήματα και μεριμνά ουσιαστικά και αποτελεσματικά για τη νόμιμη μετανάστευση, κάτι που πραγματικά είχε ανάγκη η ελληνική έννομη τάξη. 
Το βέβαιο είναι ότι με το συγκεκριμένο νομοσχέδιο, του οποίου σας ζητώ την υπερψήφιση, θέτουμε ουσιαστικά τις βάσεις για μία εθνική στρατηγική για τη μετανάστευση. 
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Υπουργέ. 
Τον λόγο έχει ο πρώην Πρόεδρος της Βουλής κ. Απόστολος Κακλαμάνης.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρίες και κύριοι Βουλευτές, όλοι γνωρίζουμε την οξύτητα και την έκταση του προβλήματος της προσφυγιάς από τις χώρες τις εγγύτερες προς την πατρίδα μας, την αιματοχυσία που γίνεται εκεί και τα προβλήματα τα μεγάλα που δημιουργούνται σε αυτές τις χώρες. Ήδη το γεγονός το χθεσινό, όπου χάθηκαν επτά ανθρώπινες ψυχές στο Αιγαίο, έρχεται σε μία στιγμή που η Βουλή, πράγματι, το λιγότερο που μπορεί να κάνει είναι να ψηφίσει αυτό το νομοσχέδιο.
Δεν το θεωρώ τέλειο. Αφορά, φυσικά, τους νόμιμους μετανάστες στη χώρα. Αυτό όμως που πρέπει να μας απασχολήσει και πρέπει να απασχολήσει όλους -όχι μόνο τη Βουλή των Ελλήνων- είναι ότι η χώρα μας με χαρακτηριστική αδιαφορία της υπόλοιπής Ευρώπης θεωρείται ότι μπορεί να συνεχίσει να είναι το τείχος μπροστά στο οποίο θα σταματούν, όχι ανθρώπινα προβλήματα στα οποία κι εμείς συμμετέχοντες στην Ευρωπαϊκή Ένωση οφείλουμε να συμβάλλουμε αλλά ότι θα είναι ένα τείχος προστασίας των κοινωνιών της υπόλοιπης Ευρώπης από τα κύματα της λαθρομετανάστευσης. 
Είναι γεγονός ότι υπάρχει το περίφημο Δουβλίνο ΙΙ. Εγώ θα ήθελα, αντί να περιοριζόμαστε ουσιαστικά σε επιμέρους διαφωνίες και αλλαγές στο νομοθετικό μας καθεστώς, να συγκεντρώσουμε όλες μας τις προσπάθειες, όχι μόνο η Κυβέρνηση αλλά όλα τα κόμματα της Βουλής, για να αντιμετωπιστεί αυτό το θέμα, το οποίο δεν είναι μόνο ανθρωπιστικό, αν και ο ανθρωπισμός πρέπει να είναι η βάση μίας Ευρώπης που υπερηφανεύεται ότι είναι, έστω και εκ μεταφοράς, η μήτρα του πολιτισμού και της δημοκρατίας. 
Για εμάς είναι και πρόβλημα εθνικών διαστάσεων με επιπτώσεις ιδιαίτερα σε ευαίσθητα τμήματα της χώρας. Συχνά εγώ, μιλώντας στη Βουλή, έχω αναφερθεί στο τι κατεξοχήν πρέπει να προσέξουμε με την κρίση που τριάμισι και πλέον χρόνια μαστίζει τη χώρα. Είναι οι περιοχές εκείνες, που εάν τελικά κατέρρεε ή καταρρεύσει η οικονομία της χώρας, δεν ξέρω με ποιες ένοπλες δυνάμεις θα μπορέσουμε να τις υπερασπιστούμε. Ξεχνούμε, ίσως, ότι βρισκόμαστε σε μία περιοχή του κόσμου όπου κάθε δύο-τρεις γενιές αναδιατάσσονται και τα σύνορα των χωρών μας.
Δεν είναι πολλά χρόνια από τότε που ζήσαμε την τραγωδία της Γιουγκοσλαβικής Συνομοσπονδίας, η οποία έγινε δέκα κομμάτια. Όλη η Βαλκανική μπήκε ή κινδύνευσε να μπει σε εκείνη την αιματοχυσία. Μείναμε απέξω, αν και η τότε, κυβέρνηση του ΠΑΣΟΚ δεχόταν επικρίσεις γιατί –περίπου- δεν φρόντιζε ν’ αποφύγει να εμπλακεί στην πολεμική εκείνη σύρραξη. 
Είναι χαρακτηριστικός, κυρίες και κύριοι συνάδελφοι, ότι τα συστημικά –να τα πω έτσι, όπως χρησιμοποιείται ο όρος- Μέσα Μαζικής Ενημέρωσης, έντυπα και ηλεκτρονικά διαμορφώνουν την κοινή γνώμη –όχι μόνο για τα δημόσια πράγματα και αλλά ακόμα και για την ιδιωτική ζωή των Ελλήνων- διαμορφώνουν πολιτισμό και ήθη. Αυτά τα ήθη μπορεί κανείς συχνά να τα χαρακτηρίσει με μία και μόνη λέξη, ένα επίθετο, ως «χυδαία». Αυτά κάθε μέρα «εισβάλλουν» στα σπίτια μας και φύλλα που κάποτε είχαν το ρόλο της ενημέρωσης της κοινής γνώμης τώρα μοιάζουν με περίπτερα που κουβαλάνε ένθετα, βιβλία, κασέτες κ.ο.κ.. 
Η τηλεόραση -γι’ αυτό από τις 11 Ιουνίου έκλεισε η ΕΡΤ- με την ψηφιακή μετάβαση, παραδόθηκε στην ομάδα των επιχειρηματιών που ελέγχουν μέχρι τώρα την αναλογική τηλεόραση, την οποία ξέρουμε πώς πήραν το 1989, πάλι για να εξυπηρετήσουν σκοπούς επιχειρηματικούς, και παράλληλα με τυφλές κομματικές σκοπιμότητες. Όλοι αυτοί, δυστυχώς, δεν βλέπουν τίποτε άλλο σε αυτό τον τόπο παρά τι εκείνοι θα επωφεληθούν, πολιτικά, οικονομικά, μικροκομματικά. 
Όπως είπα την προηγούμενη Πέμπτη έχουμε μια, κατά τη γνώμη μου, συγκλονιστική εξέλιξη, η οποία μας αφορά ως χώρα και μας αφορά ως πολίτες που αφιερώνουμε το μέρος ή το όλον της ζωής μας στα κοινά, όσο κι αν απαξιώνεται και η πολιτική και όσοι αποφασίζουν ανιδιοτελώς να υπηρετήσουν τα κοινά. 
Αναφέρομαι στην απόφαση που έλαβε με συντριπτική πλειοψηφία το Ευρωπαϊκό Κοινοβούλιο, την οποία καταψήφισαν μόνο οι Ευρωβουλευτές της Νέας Δημοκρατίας και του ΣΥΡΙΖΑ και μαζί με αυτούς οι Χριστιανοκοινωνιστές της Βαυαρίας και κάποιοι άλλοι επίσης ακραίοι.
Με αυτήν την απόφαση, που ενέκρινε την έκθεση της επιτροπής ελέγχου της τρόικας όλα όσα αναφέρονται από πολλές πλευρές και πρώτα-πρώτα από την Αντιπολίτευση, για τον τρόπο με τον οποίο η τρόικα αντιμετωπίζει την ελληνική οικονομία και τη χώρα, αυτά ακριβώς καταδικάζουν. Για ποιο λόγο, λοιπόν –κάποιοι άλλα λένε εδώ για την τρόικα κι άλλα ψηφίζουν εκεί. Έρχεται, επίσης, το Ευρωπαϊκό Κοινοβούλιο, με συντριπτική πλειοψηφία –αλλά αυτό φαίνεται ότι μάλλον ήταν η αιτία- που καταψήφισαν οι Ευρωβουλευτές της Νέας Δημοκρατίας και τον ΣΥΡΙΖΑ και λέει ότι ήταν αναπόφευκτη την άνοιξη του 2010 η προσφυγή στο Διεθνές Νομισματικό Ταμείο και σε μηχανισμό αλά τρόικα, αφού η Ευρωπαϊκή Ένωση από τη Συνθήκη του Μάαστριχτ δεν είχε προβλέψει ότι μπορεί να υπάρξει πρόβλημα, είτε γενικότερο για τη ζώνη του ευρώ και για όλη την Ευρωπαϊκή Ένωση ή για μια χώρα;
Ήταν αναπόφευκτη, κυρίες και κύριοι η προσφυγή, ο δανεισμός 240 δις και τα μνημόνια. Θέλουν, όμως, κάποιοι να λένε στον λαό ότι «ο Παπανδρέου και το ΠΑΣΟΚ πήγαν και μεθόδευσαν για να φέρουν την τρόικα γιατί;» για να προδώσουν την Ελλάδα! Τόσο απλό! Φασισμός.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Υπάρχουν, πολλές μορφές φασισμού. Δεν υπάρχει θεωρία φασισμού. Φασισμός δεν είναι καμμιά θεωρία. Είναι η πράξη, ο τρόπος με τον οποίο κανείς δρα στην κοινωνία, στην πολιτική. 
Πολλά, κατά τη γνώμη μου –και εδώ δεν πρέπει να γενικεύει κανείς, αλλά αν χρειαστεί, θα εξατομικεύω για πρόσωπα- δεν έρχονται μόνο από εκείνη την πλευρά φασίστες. Στη Χρυσή Αυγή έχουν την πατέντα είναι επαγγελματίες. Όμως, πρέπει να προσέχουμε –γιατί ανεπιτρέπτως, επιπολαίως έστω, και από άλλες πλευρές- συγκεκριμένα πρόσωπα συμβάλλουν ώστε σήμερα όποιος ασχολείται με τα κοινά να θεωρείται πρόσωπο στο οποίο ταιριάζει η απαξίωση.
Σας έλεγα χθες ποιοι θα βγουν δήμαρχοι. Όποιοι δεν θεωρούνται πολιτικοί. Αυτό είναι η κατάπτωσή μας!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Γι’ αυτό μιλάω τελευταίος, κυρία Πρόεδρε, γιατί θέλω να εξηγήσω κάποια πράγματα.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Τι «τελευταίος»; Είμαστε καμιά δεκαπενταριά που έχουμε απομείνει.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Λέει, ακόμη, η Ευρωβουλή ότι τον Μάιο του 2010 είχαμε αποκλειστεί από τις αγορές λόγω των πλαστών στατιστικών μας στοιχείων που έδινε η προηγούμενη κυβέρνηση της Νέας Δημοκρατίας. Και ότι ορθώς η κυβέρνηση του ΠΑΣΟΚ τον Μάρτιο του 2010 ανεξαρτητοποίησε την Ελληνική Στατιστική Υπηρεσία. Δηλαδή, είχαμε την αξίωση να βγαίνουμε στις αγορές και ταυτόχρονα πίσω μας να βαράνε τα κουδούνια ότι τα στατιστικά μας στοιχεία ήταν ψεύτικα. Και αυτό φαίνεται ότι δεν άρεσε στους συναδέλφους Ευρωβουλευτές της Νέας Δημοκρατίας και καταψήφισαν την Έκθεση αυτή. Αλλά ο ΣΥΡΙΖΑ γιατί; 
Βέβαια, δεν τους άρεσε. Αφού και τον κ. Παπαθανασίου, τον Υπουργό Οικονομικών που μας έλεγε ότι το έλλειμμα είναι 6%, ενώ έτρεχε με 15% τον έβαλαν στα ΕΛΠΕ εκεί με τον κ. Λάτση. Αλλά τα του κ. Λάτση θα τα δούμε μεθαύριο με τη «EUROBANK», τι θα γίνει με την ανακεφαλαιοποίησή της, που εκείνος την εγκατέλειψε.
Εγώ από τη μία μεριά στηρίζω, όπως έχω πει, την Κυβέρνηση. Και θέλω πραγματικά να πω ότι μου άρεσαν χθες οι ανακοινώσεις του Πρωθυπουργού. Όπως μου άρεσε όταν είπε ότι ουδείς αναμάρτητος, που σήμαινε ότι η αντίδραση της Νέας Δημοκρατίας και του ιδίου επί ενάμιση χρόνο και ώσπου να πέσει η κυβέρνηση του ΠΑΣΟΚ και ο Πρωθυπουργός Γεώργιος Παπανδρέου για να γίνει εκείνος Πρωθυπουργός, ήταν πραγματικά μια στάση, στην οποία συναγωνιζόταν η Νέα Δημοκρατία τη στείρα τακτική της υπόλοιπης Αντιπολίτευσης. 
Όμως, δεν ήμαστε εδώ για να κρατάμε κακίες. Μπράβο στον Σαμαρά, λοιπόν! Και βλέπω ότι εργάζεται από το πρωί μέχρι το βράδυ. Θα ήθελα, όμως, να έχει και μερικά δευτερόλεπτα να εμφανίζεται στη Βουλή για να μας απαντά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, κύριε Πρόεδρε.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Θέλουμε, όμως, και εμείς να μιλήσουμε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα μιλήσετε.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Είμαστε εδώ από το πρωί.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Και εγώ είμαι από το πρωί, κύριε συνεπώνυμε.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Δεν σας έβλεπα στην Αίθουσα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε Πρόεδρε, κύριε Κακλαμάνη, κλείστε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Έτσι θα συνεχίσουμε; Εάν θέλετε, κατεβαίνω αμέσως. 
Αυτά λέει, λοιπόν. Και λέει επίσης, το Ευρωκοινοβούλιο ότι χρειάζεται να απαλλαγεί η Ευρωπαϊκή Ένωση από τρόικες και από Διεθνές Νομισματικό Ταμείο και να κάνει έναν θεσμό ώστε να τα αντιμετωπίζει αυτά. Διότι, όπως ξέρετε, τότε δεν υπήρχε ούτε προσωρινός μηχανισμός στήριξης, όταν έτρεχε ο Πρωθυπουργός του ΠΑΣΟΚ και χτύπαγε τις πόρτες και του έλεγαν «δεν μπορούμε». Αυτή είναι η αλήθεια.
Σήμερα, λοιπόν, είμεθα ευτυχείς διότι έχουμε συμβάλει ώστε να υπάρχει αυτή η κυβερνητική σταθερότητα, για να υπάρχουν αυτά τα αποτελέσματα και βέβαια θα θέλαμε στη διαπραγμάτευση με την τρόικα να είχε αξιοποιηθεί, αν μη τι άλλο –αφού συνεχίστηκε πέντε μέρες μετά η διαπραγμάτευση-, ο καταπέλτης του Ευρωπαϊκού Κοινοβουλίου εναντίον των μεθοδεύσεων της τρόικας. Δεν το αξιοποιήσαμε.
Κλείνοντας, κυρίες και κύριοι συνάδελφοι, θεωρώ ότι θα είναι ντροπή για όποιον δεχθεί να ψηφίσει μια εκπρόθεσμη και άσχετη με το συζητούμενο νομοσχέδιο τροπολογία, παραβιάζοντας δηλαδή το Σύνταγμα και τον Κανονισμό για να περιοριστεί ο έλεγχος του «πόθεν έσχες» και οι κυρώσεις που προβλέπει ο ν. 4065/12 για Πρωθυπουργούς, Αρχηγούς κομμάτων και Υφυπουργούς από το 1974 μέχρι το 2012.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ο λαός πρέπει να δει τους ολίγους, κατ’ εμέ, που πήραν μέρος σε κυβερνήσεις και κόμματα ως Αρχηγοί, έβαλαν το δάχτυλο στο μέλι και καταχράστηκαν την εμπιστοσύνη του λαού. Κανένα κόμμα να μην θεωρεί ότι είναι αλώβητο από τη λάσπη, εάν δεν φροντίζει να υπερασπίζεται θέματα αρχών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πρόεδρε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είναι θέμα αρχής για όλους να αποσυρθεί αυτή η τροπολογία. Επί δύο χρόνια συστηματικώς αποφεύγουν, κύριοι συνάδελφοι, οποιαδήποτε συζήτηση μαζί μου. Τους ρώτησα: Έχετε πρόβλημα γραφειοκρατίας; Θέλετε να λύσουμε κάποια δευτερεύοντα ζητήματα;
Όταν βάζουν δύο νέους συναδέλφους και όταν έχουν μια εκπρόθεσμη τροπολογία, είναι προφανές ότι δεν ενδιαφέρονται για το αν υπάρχουν προβλήματα να αντιμετωπιστούν, δεν θέλουν να ολοκληρωθεί ο έλεγχος. Γι’ αυτό αρχικά έλεγαν ένα χρόνο, τώρα λένε έξι μήνες. Και για όσα πρέπει να κατασχεθούν, μας παραπέμπουν στον Επίτροπο του Ελεγκτικού Συνεδρίου να κρίνει εάν θα πρέπει να γίνει καταλογισμός εις βάρος του οποιουδήποτε λωποδύτη.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Που θ’ αποδειχτεί από τον έλεγχο ότι δεν τα έχει δηλώσει, αντί να κατασχεθούν αμέσως.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πώς θα γίνει αλλιώς;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Διαβάστε την τροπολογία, κύριε συνάδελφε.
Ευχαριστώ πολύ.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τη διάβασα πολύ καλά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε Πρόεδρε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής δεκατέσσερις μαθητές και μαθήτριες και δύο εκπαιδευτικοί-συνοδοί τους από το Γυμνάσιο Αρμενίου της Λάρισας.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο κ. Νικήτας Κακλαμάνης.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κυρία Πρόεδρε, παρ’ ότι όλοι οι συνάδελφοι αναφέρθηκαν στις χθεσινές συμφωνίες εγώ θα μιλήσω όταν θα έρθει το σχετικό νομοσχέδιο στη Βουλή. Θα κάνω μόνο μία αναφορά ότι πράγματι το διαπιστωμένο πλέον πρωτογενές πλεόνασμα κατά κύριο λόγο οφείλεται στην αντοχή, την ανεκτικότητα και τις απίστευτες θυσίες ολόκληρου του ελληνικού λαού. Διότι δεν υπάρχει ούτε μία κοινωνική τάξη που να μην επλήγη αυτά τα τέσσερα τελευταία χρόνια, απλά δεν ήταν ανάλογο το πλήγμα. 
Εύχομαι και ελπίζω η Κυβέρνηση να μην κάνει το λάθος και να τα φέρει σε ένα άρθρο γιατί πολλά καλά πράγματα θα μπουν στη μεμψιμοιρία κριτικής για άλλα –όπως οι προτάσεις του ΟΟΣΑ- και θα πρέπει αυτό επιτέλους κάποια στιγμή να σταματήσει. Και αναφέρομαι βεβαίως –εάν δεν αλλάξουν και είναι όπως οι πληροφορίες λένε- στις ρυθμίσεις για το ελληνικό αρτοποιείο, τους ελληνικούς φούρνους, το γάλα και το ελληνικό βιβλίο. Ακούω ότι για τα φάρμακα βρέθηκε μια μέση λύση. 
Δεύτερον, ακούγοντας τον πρώην Πρόεδρο της Βουλής τον κ. Κακλαμάνη, έχω να του πω ότι ορθώς οι Ευρωβουλευτές της Νέας Δημοκρατίας δεν ψήφισαν. Και δεν ψήφισαν γιατί εμείς ποτέ δεν δεχτήκαμε ότι δεν υπήρχε άλλος δρόμος και υποχρεωτικά έπρεπε να μπούμε στο μνημόνιο.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είστε μέλος του Ευρωκοινοβουλίου τώρα;</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Όχι. Ξέρω όμως, γιατί μίλησα.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όταν ήσασταν.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Όχι, για τώρα μιλάω. Ξέρω, επομένως, γιατί δεν ψήφισαν. Υπήρχε και μία δέσμευση δική μας η οποία, λόγω της συγκυβέρνησης, δεν έχει υλοποιηθεί ότι θα γίνει μόνο μία εξεταστική για το πώς μπήκαμε στο μνημόνιο.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν την κάνατε.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Παρακαλώ, συμφωνήστε, λοιπόν, που είστε στη συγκυβέρνηση και ελάτε να το δούμε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εσείς που είστε το μεγαλύτερο κόμμα.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Εμείς, πολύ ορθώς, δεν ψηφίσαμε. Διότι εμείς δεν πιστεύουμε ότι δεν υπήρχε άλλος δρόμος. Άρα, ορθώς οι Ευρωβουλευτές μας δεν ψήφισαν.</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Για την έκθεση του Ευρωπαϊκού Κοινοβουλίου;</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Σχετικά με το άρθρο 19 ο κ. Λαφαζάνης είχε, κατά την άποψή μου, εν μέρει δίκιο ως προς τη διαδικασία –δεν θα πω ότι εκεί είχε άδικο- αλλά εν τη ουσία πρέπει, κυρίες και κύριοι συνάδελφοι, να αναγνωρίσουμε ότι ανθρώπινα δικαιώματα δεν έχουν μόνο οι διασωζόμενοι, αλλά έχουν και οι διασώστες. 
Τι λέει, λοιπόν, η προτεινόμενη διόρθωση; Ότι αν από τη δικαστική έρευνα αποδειχθεί ότι συκοφάντησαν τους άντρες του Λιμενικού, για τους μεν άντρες του Λιμενικού να σταματήσει η όποια πειθαρχική δίωξη, οι δε άλλοι να υποστούν την ποινή.
Δεν είναι σωστό αυτό;</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Δεν λέει αυτό, όμως, κύριε Κακλαμάνη.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Αυτό λέει.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Άλλο λέει.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Αυτό λέει ακριβώς και ξέρετε πολύ καλά ότι είναι καθοδηγούμενοι δύο-τρεις και μη μου πείτε ότι καταλαβαίνουν ελληνικά και λένε μέχρι και για ύβρεις. Πού κατάλαβαν ότι τους έβριζαν; Ξέρουν ελληνικά; Ούτε εγγλέζικα δεν ξέρουν. Αυτοί που τα λένε είναι οι καθοδηγούμενοι που παίρνουν και τα λεφτά από τα αθώα θύματα, από τους υπολοίπους, γνωρίζοντες ότι αν κάνουν μία τέτοια καταγγελία, αναστέλλεται για οποιοδήποτε πειθαρχικό, που είναι ακόμα και η απέλασή τους ή η διοικητική απέλαση. 
Εγώ νομίζω ότι πρέπει να το δούμε με άλλο μάτι, άλλο εάν ως προς τη διαδικασία λέω και εγώ ότι ενδεχομένως να μην έγινε όπως πρέπει.
Κλείνοντας, επειδή αύριο εγώ δεν θα μπορώ να ξαναμιλήσω, θα ήθελα να πω, κύριε Υπουργέ, απευθυνόμενος προς τους συναδέλφους με τους οποίους έχω μιλήσει και εφόσον υπάρξει ευρύτερη συναίνεση, να κάνετε δεκτή την ομόφωνη πρόταση της ΚΕΔΚΕ, σχετικά με την τροπολογία που προτείνει σε πόλεις άνω των εκατό χιλιάδων οι δημοτικοί σύμβουλοι να εκλέγονται από το σύνολο των ψηφοφόρων και οι διαμερισματικοί σύμβουλοι από τα διαμερίσματα, όπως επί δεκάδες χρόνια γινόταν στην αυτοδιοίκηση και κανείς δεν κατάλαβε για ποιο λόγο θέλησε ο κ. Ραγκούσης να το καταργήσει.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κακλαμάνη.
Κυρίες και κύριοι συνάδελφοι, επειδή θα πρέπει αύριο να τελειώσουμε στις 13.30΄, για να γίνει και η ονομαστική ψηφοφορία, η πρόταση του Προεδρείου είναι να συνεχίσουμε για λίγο ακόμα, δηλαδή και μετά τις 16.30΄ που υπήρξε ανακοίνωση, έως τις 17.00΄.</ChairmanSpeech>
<Speech><Parlmember>ΜΑΡΙΑ ΚΑΝΕΛΛΟΠΟΥΛΟΥ</Parlmember>: Ωραία, κυρία Πρόεδρε.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Όχι, κυρία Πρόεδρε, δεν μπορώ λόγω υποχρεώσεων. Στις 16.30΄ πρέπει να τελειώσουμε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν μπορεί, λοιπόν, ο κύριος Υπουργός. Θα δούμε τι θα γίνει.
Ορίστε, κύριε Παπαδημούλη, έχετε τον λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κυρία Πρόεδρε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Γιατί, κυρία Πρόεδρε, μέχρι τις 17.00΄;</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Είχαμε πει από την αρχή για τις 16.30΄.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ!
Ορίστε, κύριε Παπαδημούλη, έχετε τον λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Περιμένω να σταματήσει αυτός ο διάλογος μεταξύ Υπουργού και…</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Είχαμε πει από την αρχή για τις 16.30΄. Ο κ. Μαρκογιαννάκης ανακοίνωσε ότι θα τελειώσουμε στις 16.30΄.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Παπαδημούλη, έχετε τον λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Εδώ και μερικές ώρες η Κυβέρνηση και προσωπικά ο Πρωθυπουργός πανηγυρίζουν για μία συμφωνία που ακόμη δεν την έχουμε δει. Και ποιο είναι το περιεχόμενο της συμφωνίας; Πήρατε εδώ και τρία χρόνια οι μνημονιακές κυβερνήσεις δεκάδες δισεκατομμύρια ευρώ από την τσέπη των μισθωτών, των συνταξιούχων, των ανέργων, των αγροτών, των μικρομεσαίων με την υπερφορολόγηση και σε βάθος χρόνου –επειδή αυτή η περικοπή θα συνεχιστεί και στο μέλλον- εκατοντάδες δισεκατομμύρια ευρώ και τι τους λέτε;
Κύριε Γρηγοράκο, είναι δυνατόν να μιλήσω χωρίς διακοπές;</Speech>
<Speech><Parlmember>ΜΑΡΙΑ ΚΑΝΕΛΛΟΠΟΥΛΟΥ</Parlmember>: Έλεος!</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Δεν είστε στο θέατρο! Το έλεος…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, σας παρακαλώ!</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κι εμείς!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Είστε Υπουργός, σας το ξαναείπα.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Από κάτω προκλήθηκε, κυρία Πρόεδρε.</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κυρία Κόλλια, θα τους ακούτε όλους.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ακούω. Άκουσα και την κυρία συνάδελφο, ακούω και εσάς.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Θα τους ακούτε όλους.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ζητώ συγγνώμη, κύριε Παπαδημούλη, ο χρόνος σας θα κρατηθεί. 
Όλους τους ακούω, κύριε Υπουργέ. Γιατί; Έβρισε;</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Ήρθε ο κ. Θεοδωρόπουλος, για να με ρωτήσει κάτι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έβρισε;</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Συνεχίστε.</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Ακούσατε τι είπε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τι είπε; «Έλεος». Είναι βρισιά αυτό; Εγώ δεν το θεωρώ βρισιά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Γιατί κάνετε παρατηρήσεις στον Υπουργό;</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κάνετε παρατήρηση στον Υπουργό και δεν κάνετε στην κυρία που μιλάει;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Για το «έλεος»;</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Εάν υπάρχει κάποιος που θα έπρεπε να διαμαρτυρηθεί, νομίζω ότι είμαι εγώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Παπαδημούλη, συνεχίστε.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ.
Λέω, λοιπόν, ότι βλέπω τον Πρωθυπουργό και τα προπαγανδιστικά του φερέφωνα από χθες να πανηγυρίζουν: «Βγήκαμε από την κρίση, υποχώρησε έντρομη η τρόικα, βγαίνουμε στην ανάπτυξη, επικρατήσαμε σε όλα τα σημεία». Και ποιο είναι το «ψητό»; Ότι πήρατε δεκάδες δισεκατομμύρια ευρώ από μισθωτούς, συνταξιούχους, άνεργους, μικρομεσαίους και συνεχίζετε να τους παίρνετε από την τσέπη τους –σε βάθος χρόνου αυτά είναι εκατοντάδες δισεκατομμύρια ευρώ- και τους λέτε τώρα ότι απ’ αυτά που σας πήραμε, θα σας επιστρέψουμε προεκλογικά ως επίδομα προς αναποφάσιστους 500 εκατομμύρια ευρώ.
Και όλα αυτά σε μια κοινωνία που έχει, με στοιχεία της Eurostat, ενάμισι εκατομμύριο ανέργους, τρία εκατομμύρια ανασφάλιστους, μεταξύ των οποίων φυσικά άνεργοι οι περισσότεροι, και τέσσερα εκατομμύρια που ζουν κάτω από το όριο της φτώχειας. Κι εσείς ισχυρίζεστε ότι με αυτό ο κόσμος πανηγυρίζει. Για πηγαίνετε έξω και ρωτήστε. Πιστεύετε ότι μπορείτε, μοιράζοντας προεκλογικές χάντρες και χρωματιστά καθρεφτάκια, να άρετε τις συνέπειες μιας καταστροφικής πολιτικής, που λέγεται μνημόνιο και η οποία έχει γονατίσει και την ελληνική κοινωνία και την ελληνική οικονομία; 
Με ενοχλεί όμως και αυτή η οργουελιανή προπαγάνδα. Όταν πρόκειται για φόρους, τους βάζει ο Στουρνάρας και ο Θεοχάρης. Όταν πρόκειται για περικοπές μισθών, συντάξεων, επιδομάτων, δικαιωμάτων, φταίει το οικονομικό επιτελείο. Όταν είναι όμως για πλεόνασμα, το μοιράζει ο Σαμαράς, ο οποίος επανεμφανίζεται! Και δεν εμφανίζεται στη Βουλή. Όταν έρχεται εδώ φτάνει το πολύ-πολύ μέχρι το καφενείο. Και όταν μπαίνει εδώ, απλώς ψηφίζει. 
Θα έρθει μεθαύριο να απαντήσει στην ερώτηση του Αλέξη Τσίπρα για την ανακεφαλαιοποίηση των τραπεζών; Θα έρθει εδώ να μας πει γιατί δύο μέτρα και δύο σταθμά για τον τέως τραπεζίτη κ. Λάτση, ο οποίος δεν πληρώνει κανένα «πέναλτι» για τη χρεοκοπία της Eurobank; Θα έρθει να μας πει γιατί αντήλλαξε τις μετοχές της Eurobank με άλλες της Εθνικής, όπως ακούω; Θα έρθει να μας πει γιατί ετοιμάζεται ένα νομοσχέδιο όπου θα μπορούν οι ιδιώτες μέτοχοι να αγοράσουν τη μετοχή της Eurobank πολύ πολύ πιο φθηνά από ό,τι προβλέπει η ισχύουσα νομοθεσία; 
Θα έρθει να μας πει γιατί θέλει η Κυβέρνηση να δώσει το Ελληνικό με μία μοναδική προσφορά της Lamda Development του κ. Λάτση, χωρίς να έχει προσδιορίσει ποιο είναι το εύλογο τίμημα; Έχετε ακούσει το μοναδικό «φιλέτο» της Αττικής, τέτοιας μεγάλης έκτασης, να δίνεται, όπως ακούω -και ζητώ διασταύρωση- με 80 ευρώ το τετραγωνικό; Ακόμη και στο χωριό μου, τη Μόλιστα Κονίτσης, που είναι πολύ κοντά στα σύνορα, ακριβότερα κοστίζει το τετραγωνικό μέτρο.</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Δεν έχετε αγοράσει πρόσφατα.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Επίσης, επτά μήνες διαπραγματευόταν -λέει- η Κυβέρνηση με την τρόικα. Επτά μήνες! Και η εισήγηση Σαμαρά -και το συζητούν τώρα με τον Βενιζέλο- είναι αυτό για το οποίο αυτοί χρειάστηκαν επτά μήνες και το οποίο έχει εκατοντάδες ρυθμίσεις, που ακόμη δεν γνωρίζουμε, να έρθει στη Βουλή ως πακέτο, σε ένα άρθρο! Σε λίγες ώρες! Είναι αυτό δημοκρατία, είναι αυτό διάλογος, είναι αυτό κοινοβουλευτισμός; 
Αν είστε τόσο χαρούμενοι και ανταλλάσσετε μπράβο γι’ αυτήν τη συμφωνία, γιατί δεν δέχεστε να τη συζητήσουμε με άνεση, για να απολαύσετε και τους καρπούς της προσπάθειάς σας; Με άνεση, με επιχειρήματα, με πολλά άρθρα, όπως προβλέπει ο Κανονισμός. Δεν υπάρχει εδώ το επιχείρημα που ακούγαμε χρόνια τώρα, ότι επείγει επειδή γίνεται αύριο το Eurogroup κ.λπ.. Το Eurogroup θα γίνει την Πρωταπριλιά, έχουμε λοιπόν χρόνο. 
Έρχομαι στην τροπολογία 1277 και γι’ αυτήν μόνο θα μιλήσω, κύριε Υπουργέ. Συμμερίζομαι την κριτική που έκανε ο πρώην Πρόεδρος της Βουλής κ. Κακλαμάνης. Εδώ, με ευθύνη της κυβερνητικής πλειοψηφίας ή του μεγαλύτερου μέρους της, με ευθύνη της Κυβέρνησης, για να είμαι ακριβέστερος -γιατί η κυβερνητική πλειοψηφία θα κριθεί στην ψηφοφορία- ο αναδρομικός έλεγχος του «πόθεν έσχες» όσων διετέλεσαν Υπουργοί και Υφυπουργοί από το 1974 και μετά, που έχει ψηφιστεί ως νόμος από όλες τις πτέρυγες της Βουλής και ο οποίος ήταν και προεκλογική «σημαία» του σημερινού Πρωθυπουργού, του Αντώνη Σαμαρά, μετατρέπεται σε μία παρωδία. Ο νόμος αυτός ψηφίστηκε το 2012, έπρεπε να έχει ολοκληρωθεί ο έλεγχός του στα μέσα του 2013, σε έναν χρόνο. Δόθηκε μια παράταση ενός χρόνου. Είμαι μέλος αυτής της επιτροπής και από την πρώτη στιγμή είπα ότι πρέπει να δούμε αν υπάρχουν κάποια σημεία όπου είναι δυσλειτουργικός ο έλεγχος.
Διότι δεν είναι εύκολο να βρεις παραστατικά από το 1974, καθώς δεν ήταν τότε οι δηλώσεις «πόθεν έσχες» το ίδιο συγκεκριμένες, με την ίδια μορφή, με τις ίδιες απαιτήσεις όπως τώρα. Κατόπιν, οι τεχνοκράτες, οι υπηρεσίες, οι ορκωτοί ελεγκτές, οι καθηγητές πανεπιστημίου να ετοιμάσουν μία πρόταση για το τι μπορεί να γίνει και τι πρέπει να ξαναδούμε και να έρθει στην επιτροπή «πόθεν έσχες» στη Διάσκεψη των Προέδρων, να εξαντληθούν τα περιθώρια διαλόγου και συναίνεσης και το πόρισμα αυτής της δουλειάς στη συνέχεια να έρθει εδώ.
Αντί γι’ αυτό, η επιτροπή, με ευθύνη του κ. Καλαντζή, ο οποίος είναι Πρόεδρός της, έχει σταματήσει να συνεδριάζει για το θέμα από τον Δεκέμβριο και είμαστε στο Μάρτιο. 
Δεύτερον, ετοιμάστηκε μία τροπολογία –εγώ τη λέω «ντροπολογία»- την οποία έβαλαν κάποιοι κυβερνητικοί κύκλοι δύο νέους Βουλευτές του ΠΑΣΟΚ και της Νέας Δημοκρατίας, ήτοι τον κ. Ιωάννη Κεφαλογιάννη Βουλευτή Ρεθύμνου και τον κ. Γκόκα Βουλευτή Άρτας, να την υποβάλουν ως δήθεν βουλευτική, εκπρόθεσμα. Βάλαμε τις φωνές.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Οι οποίοι θεώρησαν ότι είναι μία απλή τροπολογία...</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ακριβώς. Και πρέπει να θυμηθούν αυτή τη γνωστή παροιμία για το πού βάζουμε την υπογραφή μας. Βάλαμε τις φωνές εμείς ως ΣΥΡΙΖΑ και εγώ προσωπικά ως μέλος αυτής της επιτροπής και είπα να πάμε θεσμικά και διά της κανονικής οδού, για να δούμε τι είναι απαραίτητο και τι δεν είναι. Την απέσυρε η Κυβέρνηση. Έρχεται τώρα η ίδια τροπολογία ως υπουργική, με την ίδια μέθοδο, εκπρόθεσμη. Το μόνο που αλλάζει είναι ότι η νέα παράταση που ζητάει αντί για ένα χρόνο γίνεται έξι μήνες. Όλα τα άλλα είναι ίδια.
Ρωτάω: Γιατί αυτή η επιμονή σε μία ανορθόδοξη μέθοδο; Η μόνη λογική εξήγηση είναι ότι κάτι θέλουν να κρύψουν. Άλλη λύση δεν υπάρχει, άλλη εξήγηση δεν υπάρχει. Επιπλέον ο κ. Καλαντζής με έχει διαβεβαιώσει πολλές φορές –γιατί αναγκάζομαι και του στέλνω και επιστολές να συνεδριάσει η επιτροπή- ότι η επιτροπή θα συνεδριάσει την προηγούμενη εβδομάδα, αυτήν την εβδομάδα. Του ζήτησα το αυτονόητο: Να συνεδριάσουμε πριν έρθει το θέμα για ψήφιση στη Βουλή. Σας λέω λογικά επιχειρήματα. 
Ποια είναι η δυνατότητα για να μην χρεώνεται η κυβερνητική πλειοψηφία ότι «κουκουλώνει», αθωώνει, αποδυναμώνει ένα νόμο που ψηφίστηκε ομόφωνα και μεταθέτει με νέες παρατάσεις στις ελληνικές καλένδες την ολοκλήρωση αυτού του ελέγχου;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>) : Ολοκληρώστε, κύριε Παπαδημούλη.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ολοκληρώνω, κυρία Πρόεδρε.
Η δυνατότητα είναι να γίνει, έστω και τώρα, κύριε Γρηγοράκο,…</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Σας παρακαλώ, τι θέλετε, κύριε Παπαδημούλη;</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Λέω να γίνει έστω και τώρα –απευθύνομαι σε εσάς, σας κάνω μία πρόταση επειδή εκπροσωπείτε την Κυβέρνηση- αυτό το οποίο έπρεπε να έχει ήδη γίνει εξαρχής: Να αποσύρετε την εκπρόθεσμη τροπολογία και να συζητηθεί το θέμα και στην επιτροπή για τον έλεγχο του «πόθεν έσχες», στην οποία μετέχουν και κορυφαίοι δικαστικοί και ειδικοί καθηγητές πανεπιστημίου –ειδικά σε αυτήν την επιτροπή- με στόχο να διαμορφωθεί η ευρύτερη δυνατή συναίνεση σε αυτά που είναι αναγκαία και όχι...</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Θα γίνει ονομαστική ψηφοφορία αύριο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, σας παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: …με τη βοήθεια του παπά που βρήκαμε να θάψουμε καμπόσους. Επίσης, να συζητηθεί στη Διάσκεψη των Προέδρων, με την παρουσία και του κ. Κακλαμάνη, ο οποίος είχε και την πρωτοβουλία αυτής της πρότασης των εβδομήντα πέντε.
Δεν υπερασπίζομαι μία κομματική πρόταση. Δεν υπερασπίζομαι μία σκοπιμότητα του ΣΥΡΙΖΑ. Εμείς μάλιστα από την πρώτη στιγμή είπαμε «ψηφίζουμε», αλλά έχουμε επιφυλάξεις για το κατά πόσον αυτό μπορεί να είναι λειτουργικό γιατί ψάξε - γύρευε από το 1974 τι παραστατικά μπορείς να βρεις. Όμως δεν μπορεί στο όνομα αυτών των δυσκολιών να επιχειρείται μία μεθόδευση που ντροπιάζει το Κοινοβούλιο και αφήνει στίγμα ότι κάποιοι κάτι θέλουν να κρύψουν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε συνάδελφε, κλείστε την ομιλία σας.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ολοκληρώνω σε δευτερόλεπτα, κυρία Πρόεδρε.
Αν τυχόν η Κυβέρνηση -γιατί βλέπω από το πάθος του κ. Γρηγοράκου ότι το ΠΑΣΟΚ, κύριε Πρόεδρε, είναι 100% μέσα στη μεθόδευση αυτή, πλην υμών προφανώς, διότι μιλήσατε με παρρησία- επιμείνει σε αυτήν την επιλογή, στην εκπρόθεσμη υπουργική τροπολογία, εμείς έχουμε καταθέσει πρόταση ονομαστικής ψηφοφορίας.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είναι Κυβέρνηση. Άλλο η Κυβέρνηση κι άλλο…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Συμφωνώ απολύτως.
Είναι αυτονόητο ότι θα καταψηφίσουμε αυτήν τη διάταξη. Και καλούμε και τους Βουλευτές όλων των πτερύγων -επειδή ο καθένας κρέμεται από το ποδαράκι του- να ψηφίσουν κατά συνείδηση στη σχετική ονομαστική ψηφοφορία. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε Παπαδημούλη.
Τον λόγο έχει ο κ. Στρατούλης.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ πολύ, κυρία Πρόεδρε. 
Δεν θα αναφερθώ στα ζητήματα, τα οποία με πολύ μεγάλη επάρκεια παρουσίασε και η εισηγήτριά μας Βασιλική Κατριβάνου και ο Κοινοβουλευτικός μας Εκπρόσωπος Παναγιώτης Λαφαζάνης και ο προλαλήσας συνάδελφός μου Βουλευτής Δημήτρης Παπαδημούλης. 
Θα αναφερθώ σε δύο τροπολογίες, μία υπουργική και μία βουλευτική που αφορούν αρμοδιότητες του Υπουργείου Εργασίας και θα κάνω και μία επισήμανση για τα εργασιακά, με όσα συμβαίνουν σήμερα.
Κατ’ αρχάς, κυρία Πρόεδρε, θέλω να πω ότι την υπ’ αριθμόν 1274 τροπολογία θα την ψηφίσουμε ως ΣΥΡΙΖΑ αλλά πραγματικά με μισή καρδιά, γιατί δίνει μισές λύσεις σε υπαρκτά προβλήματα. 
Με την πρώτη παράγραφο αυτή η υπουργική τροπολογία δίνει μία εξάμηνη παράταση μέχρι 30-10-2014 στα άτομα με αναπηρία, για τα οποία εκκρεμούν να βγουν αποφάσεις από τα Κέντρα Πιστοποίησης Αναπηρίας, τα ΚΕΠΑ, χωρίς δική τους ευθύνη, δηλαδή χωρίς ευθύνη των ατόμων με αναπηρία. Παρατείνεται για έξι μήνες η χορήγηση των συντάξεών τους, των προνοιακών επιδομάτων τους και της ιατροφαρμακευτικής περίθαλψής τους. 
Σωστά γίνεται αυτό, αλλά δεν δίνει λύση στο πρόβλημα, γιατί πάρα πολλές φορές, ιδιαίτερα την τελευταία χρονιά, οι αποφάσεις των ΚΕΠΑ καθυστερούν να βγουν όχι έξι μήνες αλλά οκτώ, δέκα, δώδεκα μήνες.
Έχουμε υποβάλει, ως ΣΥΡΙΖΑ, κύριε Υπουργέ, τροπολογία στη Βουλή, η οποία προβλέπει, εάν καθυστερούν να βγουν οι αποφάσεις των Κέντρων Πιστοποίησης Αναπηρίας για τα άτομα με αναπηρία, χωρίς δική τους ευθύνη, να παρατείνεται η χορήγηση της σύνταξής τους, του προνοιακού επιδόματός τους και της ιατροφαρμακευτικής περίθαλψής τους μέχρι να βγουν αυτές οι αποφάσεις.
Το να έρχεται κάθε φορά εξάμηνη παράταση, δίμηνη παράταση, άλλη δίμηνη παράταση, που να δίνει μεν μία ανακούφιση στα ΑΜΕΑ, που περιμένουν να κριθούν από το ΚΕΠΑ, αλλά να μην λύνει οριστικά το πρόβλημα δεν αποτελεί οριστική λύση. Εμείς –είπα- ότι θα ψηφίσουμε τη συγκεκριμένη παράγραφο, διότι δίνει μία ανάσα, δίνει μία ανακούφιση αλλά επιτέλους πρέπει να δοθεί οριστική λύση.
Επίσης, κυρία Πρόεδρε και κύριε Υπουργέ, πρέπει να δοθεί οριστική λύση και στο πρόβλημα που έχει δημιουργηθεί με τα Κέντρα Πιστοποίησης Αναπηρίας. Κύριε Υπουργέ, δεν είναι δική σας αρμοδιότητα. Προφανώς, είναι αρμοδιότητα του Υπουργείου Εργασίας. 
Ζήτησα στοιχεία σχετικά με τον αριθμό των αιτήσεων των ατόμων με αναπηρία που εκκρεμούν στα Κέντρα Πιστοποίησης Αναπηρίας για να πιστοποιηθεί η αναπηρία τους και να αξιολογηθεί, για να πάρουν τις συντάξεις τους, τα προνοιακά τους επιδόματα, να έχουν την ιατροφαρμακευτική τους περίθαλψη κλπ. Οι αιτήσεις που εκκρεμούν έφτασαν τον Φεβρουάριο του τρέχοντος έτους τις ογδόντα πέντε χιλιάδες! Ογδόντα πέντε χιλιάδες άτομα με αναπηρία είναι «φυλακισμένα» στα ΚΕΠΑ, στα Κέντρα Πιστοποίησης Αναπηρίας και περιμένουν έξι, οκτώ, δέκα, δώδεκα, δεκαέξι μήνες για να βγει απόφαση. Ογδόντα πέντε χιλιάδες! 
Πριν από έξι μήνες ήταν εξήντα χιλιάδες και είχε γίνει μέγα θέμα στη Βουλή και στην ελληνική κοινωνία. Υπήρχε κεντρική πολιτική αντιπαράθεση γι’ αυτό. Πήρε κάποια μέτρα η Κυβέρνηση. Είπε ότι θα μειώσει το χρόνο αναμονής. Έφτασε τον Δεκέμβριο τις εκκρεμείς αιτήσεις στις τριάντα οκτώ χιλιάδες, όμως αυτές μέσα σε δύο μήνες εκτινάχθηκαν σε ογδόντα πέντε χιλιάδες! Ογδόντα πέντε χιλιάδες άτομα με αναπηρία, συνάθρωποί μας, συμπολίτες μας που έχουν περισσότερο ανάγκη από τον καθένα. 
Πρέπει να πάρει μέτρα η Κυβέρνηση για να ανασυγκροτήσει αυτόν τον θεσμό των ΚΕΠΑ, των Κέντρων Πιστοποίησης Αναπηρίας. Πρέπει να φύγουν οι γραφειοκρατικές διαδικασίες από τη μέση. Πρέπει να βγαίνουν το ταχύτερο δυνατόν οι αποφάσεις. 
Και πρέπει να σταματήσει, επιτέλους, η Κυβέρνηση να χρησιμοποιεί τα Κέντρα Πιστοποίησης Αναπηρίας σαν μοχλούς εφαρμογής της δημοσιονομικής πολιτικής της για να κόβει προνοιακά επιδόματα και συντάξεις, με κατευθύνσεις που υπάρχουν για να αξιολογούνται με πιο μικρά ποσοστά αναπηρίας οι ανάπηροι και να τους κόβονται ή να τους μειώνονται οι συντάξεις και τα προνοιακά επιδόματά τους. 
Είναι όνειδος και για την κοινωνία και κυρίως για την πολιτική και ειδικά για τις πολιτικές της Κυβέρνησης να υπάρχουν ογδόντα πέντε χιλιάδες άτομα με αναπηρία να περιμένουν επί πολλούς μήνες να τοποθετηθεί και να ξιολογηθεί η αναπηρία τους από τα ΚΕΠΑ.. 
Άρα, ψηφίζουμε, την παρ. 1 αυτής της τροπολογίας αλλά πρέπει να ληφθούν ριζικά μέτρα και θα επανέλθουμε με τροπολογίες. 
Στη δεύτερη παράγραφο αυτή της τροπολογίας προτείνεται ένας τρόπος για να πάρουν συντάξεις άτομα με αναπηρία τα οποία έφυγαν από τον ΟΤΕ είτε με εθελούσιες εξόδους είτε με άλλους τρόπους. Πάλι είναι μισή η λύση. Από όσους έφυγαν και δεν έχουν πάρει ακόμη τη σύνταξή τους και δεν παίρνουν και το μισθό τους, σε ορισμένους μόνο λύνει το πρόβλημα. 
Κάναμε μία προσπάθεια, και εγώ προσωπικά και συνεργάτες μου, με τους αρμόδιους παράγοντες του Υπουργείου Εργασίας να γίνουν νομοτεχνικές βελτιώσεις για να καλύπτεται όλος αυτός ο κόσμος αλλά δεν τα καταφέραμε.
Θα έπρεπε να δίνεται η δυνατότητα σε όσους είναι ΑΜΕΑ και έφυγαν με τις εθελούσιες να κάνουν μια αυτασφάλιση, να πληρώσουν οι ίδιοι, να συμπληρώσουν τα χρόνια και να πάρουν τη σύνταξή τους ή τουλάχιστον, αφού χαρακτηρίζονται ως άτομα με αναπηρία με το ποσοστό που προβλέπεται και έχουν και τα χρόνια και τα ένσημα, να παίρνουν τη σύνταξή τους χωρίς άλλες προϋποθέσεις. Δυστυχώς, δεν είχαμε ανταπόδοση. Κάντε τις αναγκαίες νομοτεχνικές βελτιώσεις, να το ψηφίζουμε, γιατί, όπως είναι τώρα, ανακουφίζει κάποιους, όμως πρέπει να δίνονται οριστικές λύσεις. Θα επανέλθουμε και σε αυτό με νομοτεχνικές βελτιώσεις ή και τροπολογία.
Στην τρίτη παράγραφο αυτής της υπουργικής τροπολογίας συμφωνούμε. Συγκροτούνται υγειονομικές επιτροπές στον ΕΟΠΥΥ. Έπρεπε να έχουν γίνει από καιρό και πρωτοβάθμιες και δευτεροβάθμιες και είμαστε σύμφωνοι. Επομένως, ψηφίζουμε την τροπολογία, με αυτές τις παρατηρήσεις, με αυτές τις επιφυλάξεις και με τη δέσμευση ότι με τροπολογία θα προσπαθήσουμε να ολοκληρώσουμε τις λύσεις που δίνονται και είναι μισές και όχι ολόκληρες λύσεις.
Η βουλευτική τροπολογία που έφερε η κ. Πατριανάκου, η κ. Αραμπατζή και δεκάδες Βουλευτές της Νέας Δημοκρατίας, για τους συνταξιούχους του ΟΓΑ, είναι σωστή τροπολογία. Εμείς είχαμε καταθέσει μια πιο ολοκληρωμένη, βέβαια. Δεν έχει σημασία. Και αυτήν τη στηρίζουμε και καλούμε τον Υπουργό και την Κυβέρνηση να την αποδεχθεί. Γιατί κυρίες και κύριοι συνάδελφοι, κυρία Πρόεδρε και κύριε Υπουργέ, παρότι πάλι δεν είναι αρμοδιότητά σας -είναι του Υπουργείου Εργασίας- συνέβη το εξής παράλογο: Με το ν. 4093/2012, τον λεγόμενο και τρίτο μνημόνιο, αυξήθηκαν τα όρια ηλικίας συνταξιοδότησης από τα εξήντα πέντε στα εξήντα επτά έτη, χωρίς μεταβατική περίοδο, με αποτέλεσμα να πληγούν χιλιάδες αγρότες. Νομίζω ότι οι γεννημένοι το ’48 και το ’49, τις δυο χρονιές, είναι περίπου σαράντα χιλιάδες, δηλαδή δεκαεννέα χιλιάδες στη μια περίπτωση και είκοσι μία χιλιάδες στην άλλη. Οι άνθρωποι ετοιμάζονταν να βγουν σε σύνταξη, την 1-1-2013 οι αγρότες οι γεννημένοι το ’48 και οι γεννημένοι το ’49 την 1-1-2014, και ήρθε ο νόμος και είπε ότι θα φύγουν στα εξήντα επτά έτη. Τους φορτώθηκαν δυο χρόνια επιπλέον να πληρώσουν ασφαλιστικές εισφορές, αλλά το δραματικό ήταν ότι οι άνθρωποι είχαν πουλήσει τα χωράφια τους, είχαν πουλήσει τις περιουσίες τους, τα γεωργικά εργαλεία τους και έρχεται και τους λέει «χωρίς μεταβατική περίοδο, πηγαίνετε πάλι στα χωράφια να δουλέψετε για να συμπληρώσετε δύο χρόνια». 
Δεν είναι σωστό αυτό το πράγμα. Θα πρέπει να γίνει τροποποίηση του ν. 4093/2012, να τους δοθεί μεταβατική περίοδος και όσοι αγρότες γεννήθηκαν το 1948 και το 1949 και είχαν συμπληρώσει τις προϋποθέσεις συνταξιοδότησης την 1-1-2013 και την 1-1-2014 για να φύγουν με σύνταξη, να μπορέσουν να φύγουν κανονικά με τη σύνταξή τους. Το είχε εξαγγείλει στις 26 Φλεβάρη 2013 και ο ίδιος ο Πρωθυπουργός κ. Σαμαράς, ότι θα άρει αυτήν την αδικία. Πέρασε από τότε που το εξήγγειλε ένας χρόνος και κοντεύουμε και ένα μήνα. Πότε επιτέλους θα λυθεί; Καλούμε τον Υπουργό να κάνει δεκτή την τροπολογία των Βουλευτών της Νέας Δημοκρατίας, την οποία και εμείς συνυπογράφουμε, για να λυθεί αυτό το πρόβλημα.
Όσον αφορά τα θέματα του μεταναστευτικού κώδικα αναλύθηκαν από προηγούμενους συναδέλφους μου. Ένα θέλω να πω: Πρέπει να λυθεί το πρόβλημα τού να έχει η χώρα μας και η Ευρώπη μια συγκροτημένη μεταναστευτική πολιτική. Χθες ζήσαμε δράματα. Πνίγηκαν επτά άτομα, μεταξύ των οποίων ένα παιδί και ένα βρέφος πάλι. Όχι στο Φαρμακονήσι αλλά στη Μυτιλήνη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
 Αυτές οι μεταναστευτικές πολιτικές που ισχύουν στη χώρα μας και στην Ευρώπη σπέρνουν το Αιγαίο με νεκρούς! Είναι πλήγμα για τον πολιτισμό μας. Είναι δείκτης πολιτισμού μας αυτό το πράγμα και της Ελλάδας και της Ευρώπης. Πρέπει να αλλάξουν αυτές οι πολιτικές. Πρέπει να φύγουμε από το Δουβλίνο, από αυτήν την απαράδεκτη ευρωπαϊκή συνθήκη, η οποία έχει μετατρέψει τη χώρα μας σε «αποθήκη» ψυχών και ανθρώπων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Στρατούλη, τα έχουμε πει αυτά.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τελείωσα. 
Πρέπει και η ίδια η χώρα μας να δώσει προσωρινά χαρτιά σε όσους θέλουν να φύγουν για την Ευρώπη και για τη Δύση, για να σταματήσει αυτή η απαράδεκτη κατάσταση. Όμως πρέπει να αλλάξει η μεταναστευτική πολιτική και στην Ελλάδα και στην Ευρώπη. Πόσους ακόμα νεκρούς θα θρηνήσουμε για να αλλάξει η μεταναστευτική πολιτική;
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς.
Πάντως δεν φταίει η Ελλάδα κάθε φορά που υπάρχουν θύματα. Δεν φταίει η χώρα μας κάθε φορά, για να φορτωνόμαστε όλοι μας και αυτό από πάνω, κύριε Στρατούλη. 
Τον λόγο έχει ο Υφυπουργός Εργασίας, Κοινωνικής Ασφάλισης και Πρόνοιας κ. Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κυρία Πρόεδρε.
Θα έπρεπε να κάνω μια αναφορά -και θα την κάνω- για την τοποθέτηση του Κοινοβουλευτικού Εκπροσώπου του ΣΥΡΙΖΑ, ο οποίος ανέλυσε τα πάντα με το δικό του τρόπο. Βεβαίως η Βουλή έχει ελεύθερο πεδίο έκφρασης όλων των απόψεων, αλλά πολύ φοβάμαι ότι το συμπέρασμα στο οποίο κατέληξε είναι όνειδος, σύμφωνα με την έκφραση του κ. Στρατούλη.
Και είναι όνειδος γιατί κατέληξε στο συμπέρασμα ότι θα πρέπει να υπάρχουν φραγμοί στους μακροχρόνια ανέργους στη χώρα μας είτε είναι Έλληνες είτε είναι αλλοδαποί νομίμως διαμένοντες στη χώρα μας, και να διευκολυνθούν αυτοί οι οποίοι θα έλθουν από άλλες χώρες, δίνοντας και ένα μήνυμα ότι «εδώ είμαστε», προκειμένου να έχουν εργασία.
Θεωρώ ότι αυτή η ανάλυση δεν μπορεί να βοηθήσει στο πλαίσιο της συνεννόησης που χρειάζεται η χώρα σε αυτά τα σοβαρά θέματα. Και ας δουν ξανά την άποψή τους αυτοί οι οποίοι αντέδρασαν με αυτόν τον τρόπο στην παρέμβαση που έκανε ο κ. Γρηγοράκος.
Ας έλθουμε στα θέματα που έχουν να κάνουν με την τροπολογία, στην οποία αναφέρθηκε επί μακρόν ο κ. Στρατούλης, ο οποίος δεν είχε δει ασφαλώς ότι ήμουν στην Αίθουσα και απευθυνόταν στο Υπουργείο Εσωτερικών. 
Να πούμε, κατ’ αρχάς, για το θέμα της ρύθμισης που αφορά την εξάμηνη παράταση από τη λήξη του δικαιώματος εφόσον εκκρεμεί ιατρική κρίση. Θα πρέπει να πούμε ότι ήδη έχει προηγηθεί μία ρύθμιση, η οποία παρατείνει και για τις αναπηρικές συντάξεις και για τα προνοιακά επιδόματα το δικαίωμα μέχρι 30 Απριλίου. Και επειδή υπήρξαν αμφισβητήσεις από νομικές υπηρεσίες ταμείων, έρχεται μία ολοκληρωμένη ρύθμιση, η οποία λέει το εξής: Αν μέχρι 30 Απριλίου λήξει το δικαίωμα λόγω του ότι υπάρχει λήξη της ισχύος της γνωμάτευσης είτε αυτό αφορά σε αναπηρική σύνταξη είτε αφορά σε προνοιακό επίδομα, αυτό επεκτείνεται για έξι μήνες ακόμη. Ακόμα και στην περίπτωση που ήδη έχει λάβει την προηγούμενη εξάμηνη παράταση σύμφωνα με τις ισχύουσες διατάξεις.
Θα πρέπει να πούμε ότι ταυτόχρονα η Κυβέρνηση, με ρύθμιση που έφερε στη Βουλή το προηγούμενο διάστημα, ενέκρινε τροποποιήσεις που προτείναμε από το Υπουργείο Εργασίας για τη λειτουργία των ΚΕΠΑ. Ποιες είναι αυτές οι τροποποιήσεις; 
Κατ’ αρχάς, απεμπλέξαμε τη λειτουργία των επιτροπών και της συμμετοχής σε αυτές των γιατρών, ανεξάρτητα αν προέρχονται από τον ΕΟΠΥΥ, από νοσοκομεία, αν ασκούν ελεύθερο επάγγελμα, αν είναι συμβεβλημένοι ή εργαζόμενοι σε νοσοκομεία ιδιωτικά και κλινικές. 
Αυτή η απεμπλοκή αυτόματα βάζει τέλος και στα ζητήματα που είχαν να κάνουν με τις απεργίες. Διότι ο κ. Στρατούλης το ανέλυσε σωστά αριθμητικά. Πέρσι τέτοιο καιρό είχαμε εκατόν πέντε χιλιάδες εκκρεμούσες αιτήσεις στα ΚΕΠΑ. Υπήρξε μία συστηματική προσπάθεια και τον Οκτώβριο είχαν μειωθεί περίπου στις τριάντα χιλιάδες. Αυτές οι τριάντα χιλιάδες εκτινάχθηκαν σε ογδόντα πέντε χιλιάδες, συν πολλές άλλες περιπτώσεις που δεν αφορούσαν συντάξεις αλλά πιστοποιητικά για άλλη χρήση. Άρα, μιλάμε για έναν αριθμό πάρα πολύ μεγάλο. Γιατί συνέβη αυτό; Διότι δεν πήγαιναν στα ΚΕΠΑ οι γιατροί επειδή είχαν πρόβλημα με τον ΕΟΠΥΥ. Ουδεμία σχέση έχει το ένα θέμα με το άλλο.
Είναι όνειδος, πραγματικά, να ερχόμαστε και να λέμε τι αποτυχημένη που είναι αυτή η πολιτική όταν από τριάντα χιλιάδες πηγαίνουν στις εκατό χιλιάδες οι εκκρεμούσες αιτήσεις λόγω της απεργίας. Και δεν βγήκαμε να πούμε μία κουβέντα ορθολογική ότι, «Παιδιά, κοιτάξτε εκατό δίκια για τον ΕΟΠΥΥ αλλά σε καμμία περίπτωση δεν πρέπει εις βάρος των αναπήρων να λειτουργείτε και να μην πηγαίνετε στις επιτροπές των ΚΕΠΑ, που στο κάτω-κάτω της γραφής δεν έχουν καμμία σχέση με τον ΕΟΠΥΥ».
Οι επιτροπές των ΚΕΠΑ είναι ανεξάρτητες από τον ΕΟΠΥΥ. Πληρώνονται χωριστά, κατά περίπτωση. Αμείβονται με χαμηλή, όπως λένε οι συμμετέχοντες γιατροί, αποζημίωση. Όμως, αμείβονται χωριστά. Δεν έχει καμμία σχέση η αμοιβή και η σχέση τους με τις απεργίες, οι οποίες γίνονταν για τον ΕΟΠΥΥ.
Κι ενώ δεν υπήρξε καμμία υπεύθυνη τοποθέτηση, κατά την άποψή μου, εκ των υστέρων βλέπουμε το αποτέλεσμα και λέμε ότι απέτυχε. Δεν απέτυχε αυτό. Έχουμε αποτύχει εδώ όλοι που δεν μπορούμε να σταθούμε υπεύθυνα απέναντι σε ενέργειες λαϊκίστικες.
Δεν μπορούμε να σταθούμε υπεύθυνα απέναντι σε προβλήματα και να ξεχωρίσουμε το δίκαιο από το άδικο. Στη συγκεκριμένη περίπτωση είχαν άδικο που δεν πήγαιναν στις επιτροπές των ΚΕΠΑ.</Speech> 
<Speech><Parlmember>ΜΑΞΙΜΟΣ ΣΕΝΕΤΑΚΗΣ</Parlmember>: Πήγαν και τους είπαν «όχι»…</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Είχαν μεγάλο άδικο. Αυτοί, όμως, είχαν την αγωνία τους, την αβεβαιότητα για το μέλλον τους. Και με το δίκιο τους. Οι πολιτικές δυνάμεις, όμως, οι οποίες ποδηγετούσαν αυτήν την αποχή, δεν είχαν δίκιο. Και μία από αυτές τις δυνάμεις, δυστυχώς, ήταν και η δική σας, αγαπητέ Δημήτρη Στρατούλη. 
Και στο συγκεκριμένο θέμα τώρα, με την απεμπλοκή, δεν υπάρχει ζήτημα απεργίας για άλλους λόγους.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Απολύονταν οι γιατροί.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ναι, αλλά δεν έχει σχέση με τους αναπήρους και τις επιτροπές στα ΚΕΠΑ, που είναι μία άλλη δουλειά, στην οποία θα μετέχουν ούτως ή άλλως, ανεξάρτητα από το πρόβλημα που είχαν με τον ΕΟΠΥΥ. Αυτό εξηγώ.
Επομένως έχουμε ευθύνη όλοι και να την αναλαμβάνουμε. Εδώ δίνουμε μία λύση, η οποία πιστεύω πως είναι οριστική. Για ποιο λόγο; Διότι καταργήσαμε το πλαφόν που υπήρχε στις επιτροπές των ΚΕΠΑ ανά ημέρα συμμετοχής. Τώρα μπορούν. Πραγματικά, να εργαστούν παραπάνω στις επιτροπές και να έχουμε ένα αποτέλεσμα σοβαρό και σε σύντομο χρονικό διάστημα να έχει μειωθεί πάρα πολύ αυτός ο αριθμός μέχρι να μηδενιστεί. Είναι, λοιπόν, σημαντική λύση.
Όσον αφορά το θέμα του</Speech> <Speech><Parlmember>ΤΑΠ ΟΤΕ</Parlmember>: Με την κατάργηση το 2012 του Ενιαίου Κανονισμού Προσωπικού του ΤΑΠ ΟΤΕ υπήρξε το πρόβλημα με τις περιπτώσεις που λόγω αναπηρίας έπρεπε να συνταξιοδοτηθούν. Εφόσον, όμως, υπάρχουν οι προϋποθέσεις, με τη ρύθμιση αυτή όταν λύεται η σύμβαση με οποιονδήποτε τρόπο και για οποιονδήποτε λόγο είτε λόγω απόλυσης είτε λόγω αυτοαπόλυσης –να το πω έτσι-, αλλαγή στη σύμβαση, δηλαδή, με κάθε τρόπο, θα έχουμε τη θετική αντιμετώπιση. 
Δεν είχα καμμία πρόταση, όπως αναφέρατε, κύριε Στρατούλη, για βελτίωση αυτής της ρύθμισης. Πρέπει να πω, όμως, ότι επικοινώνησε μαζί μου ο…</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τα έστειλα σήμερα το πρωί εγώ ο ίδιος στο διευθυντή σας που ετοίμασε την τροπολογία.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εν πάση περιπτώσει. Μακάρι να τα είχα εγώ και με την επεξεργασία που θα κάναμε, να είχαμε, σε περίπτωση που χρειαζόταν, βελτίωση της ρύθμισης. 
Επικοινώνησε, όμως, μαζί μου -και θέλω να το πω- ο κ. Μπούρλος -δεν έχει βέβαια σχέση με το κόμμα σας αλλά ασχολείται ο άνθρωπος με αυτά τα θέματα επαγγελματικά- ο οποίος μου είπε ότι υπάρχει ένα θέμα. Και του είπα, στείλε μου υπόμνημα και πρόταση για να δούμε πώς το ρυθμίζουμε.
Τρίτο θέμα -και τελειώνω- οι επιτροπές του ΕΟΠΥΥ, οι οποίες βεβαίως συγκροτήθηκαν. Όμως, για την αποσαφήνιση του αντικειμένου και προκειμένου να υπάρξει η δυνατότητα εξέτασης και παραπομπής στις υγειονομικές επιτροπές του ΕΟΠΥΥ περιπτώσεων που έχουν να κάνουν με την κρίση ικανότητας προς εργασία για την υπαγωγή σε προαιρετική ασφάλιση είτε για την πιστοποίηση νόσου που επιφέρει ανικανότητα για εργασία, προκειμένου να είναι και αυτές μέσα στις αρμοδιότητες, φέρνουμε αυτήν τη ρύθμιση. Διότι υπήρξε ατέλεια στην αντιμετώπιση με τον ν. 4223, που ψηφίστηκε πρόσφατα από τη Βουλή, με αποτέλεσμα να έχουμε αυτά τα προβλήματα.
Όσον αφορά στο θέμα που έχει να κάνει με την πρώτη παράγραφο και την παράταση αναπηρίας: Υπάρχει ένα κενό το οποίο έχει να κάνει με τις συντάξεις με αιτία την αναπηρία, όπως είναι οι συντάξεις θανάτου σε ανίκανα για κάθε βιοποριστική εργασία παιδιά. Σε αυτήν την περίπτωση, λοιπόν, ενώ το γενικό πνεύμα του άρθρου και της διάταξης το καλύπτει -όπως το κάλυπτε και η προηγούμενη διάταξη- επειδή υπήρξαν αμφισβητήσεις από νομικές υπηρεσίες ταμείων, θα φέρουμε νομοτεχνική βελτίωση, η οποία θα αποσαφηνίζει το θέμα, για να ισχύει αυτή η παράταση και για τα παιδιά τα ανίκανα προς εργασία. Αφού ισχύει για τους μεγάλους, πόσω μάλλον πρέπει να ισχύσει και για τα παιδιά που είναι ανίκανα προς εργασία, τα οποία πρέπει κάποια στιγμή και αυτά να περάσουν από επιτροπή. Εάν, όμως, δεν υπάρξει εξομάλυνση, αυτό δεν είναι δυνατόν.
Τελειώνω, με την τοποθέτησή μου για την τροπολογία για τον ΟΓΑ. Πιστεύω ότι η τροπολογία αυτή είναι ατελής και μερική. Αφορά ένα εξάμηνο. Οι γεννηθέντες του 1948 και του 1949 έχουν αδικηθεί περισσότερο. Θα πρέπει να υπάρξει μία ρύθμιση μετά από ολοκληρωμένη επεξεργασία -και ας συνεννοηθείτε και μεταξύ σας οι παρατάξεις και με το Υπουργείο- που να αφορά τη συνταξιοδότηση στα εξήντα δύο με σαράντα χρόνια προϋπηρεσίας και βεβαίως όχι έξι μήνες για να βγάλουμε την ηθική υποχρέωση.
Είναι ένα ζήτημα πολύ ευρύτερο, πολύ μεγαλύτερο απ’ ό,τι αποτυπώνεται στην τροπολογία, η οποία πράγματι είναι σε θετική κατεύθυνση, αλλά δεν έχει μέσα την πλήρη αντιμετώπιση του θέματος.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ κι εγώ, κυρία Πρόεδρε. 
Τη νομοτεχνική βελτίωση θα την καταθέσουμε αύριο για την ολοκληρωμένη λύση στο θέμα των αναπηρικών συντάξεων, περιλαμβάνοντας και τα παιδιά.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μάλιστα. Ευχαριστούμε.
Κύριοι συνάδελφοι, έχουν διανεμηθεί τα Πρακτικά της Τετάρτης 19ης Φεβρουαρίου 2014 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς τα Πρακτικά Τετάρτης 19ης Φεβρουαρίου 2014 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 16.36΄ λύεται η συνεδρίαση για αύριο, ημέρα Πέμπτη 20 Μαρτίου 2014 και ώρα 9.30΄, με αντικείμενο εργασιών του Σώματος: α) κοινοβουλευτικό έλεγχο συζήτηση επίκαιρων ερωτήσεων και β) νομοθετική εργασία συνέχιση της συζήτησης του σχεδίου νόμου του Υπουργείου Εσωτερικών: «Κώδικας Μετανάστευσης και Κοινωνικής Ένταξης». 
  Ο</Speech> ΠΡΟΕΔΡΟΣ                            ΟΙ ΓΡΑΜΜΑΤΕΙΣ 
</body></html>