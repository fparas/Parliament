<html><head><meta name="cp:revision" content="2"><meta name="date" content="2012-10-25T09:22:00Z"><meta name="Company" content="OTS"><meta name="Keywords" content=""><meta name="meta:word-count" content="16308"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-10-25T07:50:00Z"><meta name="Word-Count" content="16308"><meta name="dcterms:created" content="2012-10-25T09:22:00Z"><meta name="dcterms:modified" content="2012-10-25T09:22:00Z"><meta name="Last-Modified" content="2012-10-25T09:22:00Z"><meta name="Last-Save-Date" content="2012-10-25T09:22:00Z"><meta name="meta:character-count" content="88068"><meta name="Template" content="Normal"><meta name="meta:save-date" content="2012-10-25T09:22:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-10-25T09:22:00Z"><meta name="Edit-Time" content="6000000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-10-25T09:22:00Z"><meta name="Last-Printed" content="2012-10-25T07:50:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2012-10-25T09:22:00Z"><meta name="xmpTPg:NPages" content="1"><meta name="resourceName" content="22-10-2012.doc"><meta name="Last-Author" content="a.marini"><meta name="w:comments" content=""><meta name="Character Count" content="88068"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 22/10/12                                                              σελ.7
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΝΓ΄
Δευτέρα  22 Οκτωβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας των Βουλευτών κ.κ. Α. Σπηλιωτόπουλου, Ε. Καρανάσιου και Ν. Σηφουνάκη, σελ. 
3. Ανακοινώνεται ότι τη συνεδρίαση παρακολουθούν μαθητές από το 3ο Γενικό Λύκειο Καρδίτσας, σελ. 
4. Ανακοινώνεται ότι ο Πρωθυπουργός και Πρόεδρος της Κοινοβουλευτικής Ομάδας της Νέας Δημοκρατίας, κ. Αντώνιος Σαμαράς, με επιστολή που απέστειλε προς τον Πρόεδρο της Βουλής, κ. Ευάγγελο Μεϊμαράκη, γνωστοποιεί ότι ο Βουλευτής Φθιώτιδας, κ. Νικόλαος Σταυρογιάννης, τίθεται εκτός Κοινοβουλευτικής Ομάδας της Νέας Δημοκρατίας, σελ. 
5. Ανακοινώνεται ότι ο Βουλευτής Ηρακλείου κ. Ιωάννης Μιχελογιαννάκης με επιστολή του, που απέστειλε προς τον Πρόεδρο της Βουλής κ. Ευάγγελο Μεϊμαράκη, γνωστοποιεί ότι από σήμερα και στο εξής δεν ανήκει στην Κοινοβουλευτικής Ομάδα της Δημοκρατικής Αριστεράς, σελ. 
6. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου αναφορών και ερωτήσεων της Τρίτης 23 Οκτωβρίου 2012, σελ. 
4. Συζήτηση επικαίρων ερωτήσεων:
    α) Προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων:
        i)σχετικά με την αντιμετώπιση των προβλημάτων στο οδικό δίκτυο του Νομού Πέλλας, σελ. 
        ii) σχετικά με τη λήψη μέτρων για τη μείωση των τιμών σε βασικά καταναλωτικά αγαθά, σελ. 
        iii) σχετικά με τη λήψη μέτρων για τη μείωση των τιμών σε βασικά καταναλωτικά αγαθά, σελ. 
    β) Προς τον Υπουργό Δημόσιας Τάξης και Προστασίας του Πολίτη:
        i) σχετικά με την αντιμετώπιση των προβλημάτων που δημιουργήθηκαν από τις πυρκαγιές στη Ζάκυνθο, σελ. 
        ii) σχετικά με την &quot;απελευθέρωση λαθρομεταναστών&quot; από τα Κέντρα Κράτησης Μεταναστών&quot;, σελ. 
        iii) σχετικά με δημοσιεύματα της Βρετανικής Εφημερίδας &quot;Guardian&quot; περί &quot;βάναυσης συμπεριφοράς των οργάνων της Ελληνικής Αστυνομίας σε διαδηλωτές&quot;, σελ. 
    γ) Προς τον Υπουργό Περιβάλλοντος, Ενέργειας και Κλιματικής Αλλαγής:
        i)σχετικά με τη λειτουργία του Φράγματος της Μεσοχώρας Τρικάλων, σελ. 
        ii) σχετικά με την αναβάθμιση του ΙΓΜΕ και την καταβολή των δεδουλευμένων στους εργαζομένους του, σελ. 
         
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση Εκθέσεως Διαρκούς Επιτροπής: 
Η Διαρκής Επιτροπή Οικονομικών Υποθέσεων καταθέτει την  Έκθεσή της στο σχέδιο νόμου του Υπουργείου Οικονομικών &quot;Κύρωση της Πράξης Νομοθετικού Περιεχομένου &quot;Τροποποίηση του τελευταίου εδαφίου της παραγράφου 1 του άρθρου 3 του νόμου 3986/2011 &quot;Επείγοντα Μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012-2015&quot; (Α΄ 152), όπως ισχύει.&quot;, της Πράξης Νομοθετικού Περιεχομένου &quot;Κατάργηση ελάχιστου ποσοστού Ελληνικού Δημοσίου σε ΕΛΠΕ, ΔΕΗ, ΟΠΑΠ, ΟΔΙΕ, ΕΥΔΑΠ, ΕΥΑΘ, ΕΛΤΑ, Οργανισμό Λιμένος Πειραιώς, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας, καθώς και κατάργηση του άρθρου 11 του ν. 3611/2008 (Α΄ 6)&quot; και άλλες επείγουσες ρυθμίσεις&quot;, σελ. 

ΠΡΟΕΔΡΕΥΩΝ
ΓΡΗΓΟΡΑΚΟΣ Α.
ΟΜΙΛΗΤΕΣ

Α. Επί διαδικαστικού θέματος:
ΓΡΗΓΟΡΑΚΟΣ Λ. , σελ.
ΜΕΛΑΣ Π. , σελ.
ΠΑΠΠΑΣ Χ. , σελ.

Β. Συζήτηση επικαίρων ερωτήσεων:
ΓΙΑΝΝΑΚΑΚΗ Μ. , σελ.
ΔΕΝΔΙΑΣ Ν. , σελ.
ΚΑΛΑΦΑΤΗΣ Σ. , σελ.
ΚΑΛΟΓΙΑΝΝΗΣ Σ. , σελ.
ΚΕΓΚΕΡΟΓΛΟΥ Β. , σελ.
ΚΟΝΤΟΝΗΣ Χ. , σελ.
ΚΥΡΙΤΣΗΣ Γ. , σελ.
ΛΑΓΟΣ Ι. , σελ.
ΜΑΝΩΛΑΚΟΥ Δ. , σελ.
ΣΚΟΡΔΑΣ Α. , σελ.
ΤΖΑΜΤΖΗΣ Ι. , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΝΓ΄
Δευτέρα 22 Οκτωβρίου 2012
Αθήνα, σήμερα στις 22 Οκτωβρίου 2012, ημέρα Δευτέρα και ώρα 18.06΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΛΕΩΝΙΔΑ ΓΡΗΓΟΡΑΚΟΥ. 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Γεώργιο Κυρίτση Βουλευτή Τρικάλων, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία  η Ομοσπονδία Συλλόγων Αμβυκούχων-Αμπελουργών Ελλάδας αιτείται τη συνδρομή της πολιτείας για την προστασία των παραδοσιακών προϊόντων τσίπουρου και τσικουδιάς και την αναστολή άδειας λειτουργίας κατόχων που δεν είναι αμπελοκαλλιεργητές.
2) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο  κ. Νικόλαος Κοκολάτος αιτείται την καταβολή κατά κεφαλήν επιδόματος κοινωνικής αντίληψης, αντί επιδόματος θέρμανσης, με κριτήρια κυρίως κλιματολογικά και δευτερευόντως εισοδηματικά.
3) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Πανελλήνια Ένωση Δασολόγων Δημοσίων Υπαλλήλων καταγγέλλει το ενδεχόμενο διάλυσης της δασικής υπηρεσίας με στόχο να εξυπηρετηθούν συμφέροντα που επιδιώκουν τη λεηλασία της δημόσιας περιουσίας και του φυσικού περιβάλλοντος.
4) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Πανελλήνια Ομοσπονδία Συλλόγων Ειδικού Εκπαιδευτικού Προσωπικού Ειδικής Αγωγής αιτείται την προώθηση νομοθετικών ρυθμίσεων που  διασφαλίζουν  την ισότιμη μεταχείριση του Ειδικού Εκπαιδευτικού Προσωπικού Ειδικής Αγωγής και του Ειδικού Βοηθητικού Προσωπικού στην Εκπαίδευση.
5) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος εκφράζει τη διαμαρτυρία της για τα επικείμενα οικονομικά μέτρα που πλήττουν τις πολύτεκνες οκιογένειες και αιτείται τη συνδρομή της πολιτείας για την επίλυση των προβλημάτων τους.
6) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία  ο Δήμαρχος Λήμνου Νομού Λέσβου εκφράζει τη διαμαρτυρία του για την ενδεχόμενη κατάργηση της ΔΟΥ Λήμνου.
7) Οι Βουλευτές, Αιτωλοακαρνανίας κ. ΓΕΩΡΓΙΟΣ ΒΑΡΕΜΕΝΟΣ, Άρτης κ. ΟΛΓΑ ΓΕΡΟΒΑΣΙΛΗ, Αιτωλοακαρνανίας κ. ΜΑΡΙΑ ΤΡΙΑΝΤΑΦΥΛΛΟΥ και Αχαΐας κ. ΒΑΣΙΛΕΙΟΣ ΧΑΤΖΗΛΑΜΠΡΟΥ κατέθεσαν αναφορά με την οποία  ο κ. Χρήστος Σαραβός αιτείται την επίλυση του θέματος της μετάταξής του από το Σισμανόγλειο Νοσοκομείο της Αθήνας στο Νοσοκομείο Αγρινίου ή Μεσολογγίου, λόγω σοβαρών οικονομικών προβλημάτων.
8) Ο Βουλευτής Πρεβέζης κ. ΚΩΝΣΤΑΝΤΙΝΟΣ ΜΠΑΡΚΑΣ κατέθεσε αναφορά με την οποία  η Ένωση Τεχνικών Ελληνικής Ραδιοφωνίας καταγγέλλει την παράνομη εκδίωξη των εργαζομένων από το ραδιοσταθμό «SENTRA», με παράλληλη υποβοήθηση  από την  Ελληνική Αστυνομία.
9) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  ο κ. Χρήστος Κίτσος αιτείται άδεια ασκήσεως επαγγέλματος λογιστή φοροτεχνικού Γ΄ Τάξης, ως πτυχιούχος του Τμήματος Διεθνούς Εμπορίου της  Σχολής Διοίκησης και Οικονομίας των ΤΕΙ.
10) Η Βουλευτής Β΄ Αθηνών κ. ΣΟΦΙΑ ΣΑΚΟΡΑΦΑ κατέθεσε αναφορά με την οποία  η Ομοσπονδία Συλλόγων Υπουργείου Εσωτερικών, Δημόσιας Διοίκησης και Αποκέντρωσης διαμαρτύρεται για την άνιση μεταχείριση υπαλλήλων και συνταξιούχων του Υπουργείου Εσωτερικών, καθώς και για τις περικοπές του εφάπαξ που τους αναλογεί.
11) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η Επαγγελματική-Επιστημονική Ένωση Τεχνολογικής Εκπαίδευσης Μηχανικών αιτείται την άμεση αποκατάσταση της ομαλής λειτουργίας του ηλεκτρονικού συστήματος τακτοποίησης  αυθαιρέτων.
12) Οι Βουλευτές, Νομού Αττικής κ. ΙΩΑΝΝΗΣ ΓΚΙΟΚΑΣ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία  οι Ενώσεις Λειτουργών Μέσης Εκπαίδευσης Ευρυτανίας, Βοιωτίας, Εύβοιας, Φθιώτιδας και Φωκίδας καταγγέλλουν την κλήση σε απολογία του Προέδρου και της Γενικής Γραμματέως της ΕΛΜΕ Ευρυτανίας επειδή υπέγραψαν ανακοίνωση σχετική με αποδέσμευση εκπαιδευτικών.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πανελλαδικός Σύλλογος «SOS Τροχαία Εγκλήματα», η Συντοντιστική Επιτροπή Δικηγορικών Συλλόγων Ελλάδος και η Ολομέλεια Προέδρων Δικηγορικών Συλλόγων Ελλάδος αιτούνται την απόσυρση τροπολογίας που αφορά τον περιορισμό της ευθύνης του Επικουρικού Κεφαλαίου ως προς τις καταβαλλόμενες σε θύματα τροχαίων ατυχημάτων αποζημιώσεις.
14) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία  η Επιτροπή Αγώνα για το Σμυριδικό Νάξου Νομού Κυκλάδων αιτείται την καταβολή των ασφαλιστικών εισφορών της παραδιδόμενης σμύριδας του 2011.
15) Ο Βουλευτής Νομού Αττικής κ. ΒΑΣΙΛΕΙΟΣ ΟΙΚΟΝΟΜΟΥ κατέθεσε αναφορά με την οποία  η Βιομηχανία Εργατικών Υποδημάτων «ΜΑΡΗ Ε.Π.Ε.» αιτείται την επανεξέταση απόφασης που αφορά την κατακύρωση διαγωνισμού, για υποδήματα προστασίας και ασφάλειας στη ΔΕΗ, σε αντιπρόσωπο του κινέζικου εργοστασίου. 
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τις προκαταβολικές χορηγίες του ΟΠΑΠ σε ομάδες της Σούπερ Λίγκα.
17) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Εθνική Συνομοσπονδία Ατόμων με Αναπηρία εκφράζει τη δυσαρέσκειά της για τις διαφορές του Προγράμματος &lt;Κατ΄οίκον Φροντίδας Συνταξιούχων&gt; με το πρότερο &lt;Βοήθεια στο Σπίτι&gt;, δεδομένου  ότι  αποκλείει αριθμό ωφελουμένων ατόμων με αναπηρία.
18) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αφορά το κτηριακό πρόβλημα του ΚΕΠΕΠ Λεχαινών.
19) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία   αιτείται την επίλυση θέματος που αφορά τη διδασκαλία της δεύτερης ξένης γλώσσας στη δημόσια εκπαίδευση.
20) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  η Πανελλήνια Ένωση Κεραμιστών Αγγειοπλαστών εκφράζει την αντίθεσή της στην απόφαση εκποίησης του Ελληνικού Κέντρου Αργιλομάζης.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πολυτεκνική Παρέμβαση Πατρών και Περιχώρων αιτείται τη λήψη μέτρων για τη στήριξη των πολύτεκνων οικογενειών.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Εκπρόσωπος των Εργαζομένων στο ΔΣ των ΕΑΣ ΑΒΕΕ (ΕΒΟ-ΠΥΡΚΑΛ) εκφράζει την αντίθεσή του στην προσπάθεια  απαξίωσης της  μοναδικής ελληνικής εταιρείας παραγωγής πυρομαχικών και οπλικών συστημάτων, με απώτερο στόχο την ιδιωτικοποίησή της.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Κρητών Ελληνικού «Ο Ψηλορείτης» και η Ένωση Ποντίων Σουρμένων διαμαρτύρονται για εκδίωξη από τις εγκαταστάσεις τους στην πρώην αμερικανική βάση του Ελληνικού, από την «ΕΛΛΗΝΙΚΟ Α.Ε.».
24) Οι Βουλευτές, Δωδεκανήσου κ. ΔΗΜΗΤΡΗΣ ΓΑΚΗΣ και Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσαν αναφορά με την οποία  η Περιφερειακή ΄Ενωση Δήμων Νοτίου Αιγαίου αιτείται την επίλυση προβλημάτων λόγω συγχώνευσης δημοσίων οικονομικών υπηρεσιών, καθώς και υποβάθμισης της λειτουργίας κρατικών υπηρεσιών στα νησιά του Αιγαίου.
25) Οι Βουλευτές, Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ και Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία  ο  κ.Δημήτριος Νικολακόπουλος διαμαρτύρεται για τη μη πρόσληψή του, ως ωρομίσθιου εκπαιδευτικού στην ΕΠΑ.Σ. Μαθητείας ΟΑΕΔ Πάτρας.
26) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  ο Δήμος Οιχαλίας Νομού Μεσσηνίας αιτείται την ένταξη και  του Δήμου Οιχαλίας στη ρύθμιση για την ίδρυση Γραφείων Εξυπηρέτησης Πολιτών για φορολογικές υπηρεσίες.
27) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  το Δίκτυο Φορέων Ψυχοκοινωνικής Αποκατάστασης και Ψυχικής Υγείας «Αργώ» αιτείται την άμεση  επίλυση θεμάτων που αφορούν τη λειτουργία, την παρακολούθηση, τη διαχείριση και τη χρηματοδότηση των Μονάδων Ψυχικής Υγείας των νομικών προσώπων ιδιωτικού δικαίου.
28) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  η Περιφερειακή Ένωση Τριτέκνων Πελοποννήσου αιτείται τη λήψη μέτρων για τη στήριξη των τρίτεκνων οικογενειών.
29) Ο Βουλευτής Ξάνθης κ. ΧΟΥΣΕΙΝ ΖΕΪΜΠΕΚ κατέθεσε αναφορά με την οποία  η Επιτροπή εκπροσώπησης κατοίκων οικισμού Ξάνθης IV, Εργατικών Κατοικιών Νεάπολης Ξάνθης αιτείται τον ορισμό λογικού τιμήματος για την έκδοση οριστικών τίτλων ιδιοκτησίας για τις εργατικές κατοικίες του οικισμού.
30) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  ο Σύλλογος Φίλων Ασθενών με Ανοσοανεπάρκειες και Παιδιατρικής Ανοσολογίας αιτείται την άμεση επίλυση του προβλήματος διαθεσης της γ-σφαιρίνης στους ασθενείς με πρωτοπαθείς ανοσοανεπάρκειες.
	Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1135/29-08-2012 ερώτηση των Βουλευτών κυρίων Φωτίου Θεανώς, Βαμβακά Ευγενίας (Τζένης), Γεωργοπούλου-Σαλτάρη Ευσταθίας (Έφης), Δριτσέλη Παναγιώτας, Κανελλοπούλου Μαρίας, Καρά Γιουσούφ Αϊχάν, Κουράκη Αναστασίου (Τάσου), Μαντά Χρήστου και Πάντζα Γεωργίου δόθηκε με το υπ’ αριθμ. 110396/ΙΗ/ΕΞ/20-09-2012 έγγραφο από τον Υφυπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:
�
2. Στην με αριθμό 1137/29-08-2012 ερώτηση του Βουλευτή κ. Μαρκογιαννάκη Χρήστου δόθηκε με το υπ’ αριθμ. 110394/ΙΗ/ΕΞ/20-09-2012 έγγραφο από τον Υφυπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 23 Οκτωβρίου 2012.
Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 1641/13-9-2012&#160;ερώτηση του Βουλευτή Δράμας &#160;της Νέας Δημοκρατίας κ. Δημητρίου Κυριαζίδη &#160; προς τον Υπουργό Υγείας, σχετικά με την ιατροφαρμακευτική περίθαλψη των ασφαλισμένων του ΟΑΕΕ που αδυνατούν, λόγω κρίσης, να καταβάλλουν τις εισφορές τους.
2. Η με αριθμό 974/23-8-2012&#160;ερώτηση του Βουλευτή Κερκύρας &#160;του Συνασπισμού Ριζοσπαστικής Αριστεράς – Ενωτικού Κοινωνικού Μετώπου&#160;κ. Στέφανου Σαμοΐλη προς τον Υπουργό Οικονομικών, σχετικά με το εργασιακό καθεστώς&#160;των πρώην εργαζομένων του Καζίνο Κέρκυρας και νυν εργαζομένων της ΕΤ.Α.Δ. ΑΕ.
3. Η με αριθμό 1350/6-9-2012 ερώτηση του Βουλευτή Ιωαννίνων του&#160;Πανελλήνιου Σοσιαλιστικού Κινήματος κ. Μιχαήλ Κασσή προς τον Υπουργό Οικονομικών, &#160; σχετικά με τις εξελίξεις στο θέμα της&#160;πώλησης του ποσοστού της ΑΤΕ στην εταιρεία&#160;«ΔΩΔΩΝΗ ΑΕ».
&#160;4. Η με αριθμό 935/56/22-8-2012 ερώτηση και αίτηση κατάθεσης εγγράφων του Βουλευτή Επικρατείας &#160;του Λαϊκού Συνδέσμου – Χρυσή Αυγή κ. Χρήστου Παππά&#160;προς τον Υπουργό Εθνικής Άμυνας, &#160; σχετικά με&#160;την οικονομική διείσδυση των Τούρκων επιχειρηματιών στα λιμάνια του Αιγαίου.
5. Η με αριθμό 1297/4-9-2012&#160;ερώτηση του&#160;Βουλευτή Αχαΐας της Δημοκρατικής&#160;Αριστεράς κ. Νικολάου Τσούκαλη &#160; προς τον Υπουργό Οικονομικών, &#160; σχετικά με τη διαφυγή φορολογικών εσόδων&#160;από καθυστέρηση στους&#160;ελέγχους σκαφών αναψυχής.
6. Η με αριθμό 1717/17-9-2012 ερώτηση του&#160;Βουλευτή Αιτωλοακαρνανίας&#160;&#160; του Κομμουνιστικού Κόμματος Ελλάδας&#160; κ. Νικολάου Μωραΐτη &#160; προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις συνθήκες εργασίας στις ιχθυοκαλλιέργειες της Αιτωλοακαρνανίας.
&#160;Β.&#160;ΑΝΑΦΟΡΕΣ-ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 5&#160;του &#160; Κανονισμού της Βουλής)
1. Η με αριθμό 804/16-8-2012&#160;ερώτηση&#160;του Βουλευτή Ευβοίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου&#160;κ.&#160;&#160; Ευάγγελου Αποστόλου &#160; προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με δημοσιεύματα για άρση της απαγόρευσης πλειστηριασμών ακινήτων αξίας μέχρι 200.000 ευρώ.
Επίσης, έχω την τιμή να ανακοινώσω στο Σώμα ότι ο Πρωθυπουργός και Πρόεδρος της Κοινοβουλευτικής Ομάδας της Νέας Δημοκρατίας κ. Αντώνιος Σαμαράς με επιστολή που απέστειλε προς τον Πρόεδρο της Βουλής κ. Ευάγγελο Μεϊμαράκη, μας γνωστοποιεί ότι ο Βουλευτής Φθιώτιδας κ. Νικόλαος Σταυρογιάννης τίθεται εκτός Κοινοβουλευτικής Ομάδας της Νέας Δημοκρατίας.
Η επιστολή καταχωρίζεται στα Πρακτικά της σημερινής συνεδρίασης. 
(Η προαναφερθείσα επιστολή έχει ως εξής:
( Να μπει η σελίδα 7 )</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 450/16-10-2012 επίκαιρη ερώτηση πρώτου κύκλου του Βουλευτή Πέλλας της Νέας Δημοκρατίας κ. Ιορδάνη Τζαμτζή προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την αντιμετώπιση των προβλημάτων στο οδικό δίκτυο του Νομού Πέλλας. &#160;
Το λόγο έχει ο κ. Τζαμτζής για δύο λεπτά.</ChairmanSpeech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Ευχαριστώ πολύ, κύριε Πρόεδρε.  
Το θέμα στο οποίο αναφερόμαστε σήμερα το έχουμε συζητήσει πάρα πολλές φορές σ’ αυτήν την Αίθουσα. Προσωπικά έχω απασχολήσει την Εθνική Αντιπροσωπεία γι’ αυτό το κομμάτι της εθνικής οδού Θεσσαλονίκης-Έδεσσας-όρια Νομού Φλώρινας, δυστυχώς, πάρα πολλές φορές.
Κύριε Πρόεδρε, η εθνική οδός Θεσσαλονίκης-Έδεσσας είναι η μόνη εθνική οδός η οποία λειτουργεί και υφίσταται σήμερα πάνω στις χαράξεις που έγιναν στις αρχές του 20ού αιώνα. Είναι ένας δρόμος «καρμανιόλα», ένας δρόμος που σε πολλά σημεία έχει πολύ επικίνδυνες στροφές, ένας δρόμος ο οποίος έχει σοβαρότατα προβλήματα. Για το λόγο αυτό, έχουν χάσει τη ζωή τους τετρακόσιοι και πλέον άνθρωποι, ενώ περισσότεροι από χίλιοι είναι οι τραυματίες σε δύο χιλιάδες και πλέον τροχαία ατυχήματα. 
Ενώ το τμήμα παράκαμψη Γιαννιτσών ήταν ενταγμένο με ώριμες μελέτες, είχε διακηρυχθεί –το ήξεραν όλοι- και ήταν έτοιμο να γίνει η δημοπράτησή του, ξαφνικά απεντάχθηκε και τα χρήματα αυτά, τα 120 εκατομμύρια ευρώ, πήγαν σε εσωτερικό περιφερειακό δρόμο της Θεσσαλονίκης. 
Σήμερα, λοιπόν, καταγγέλλω ακριβώς αυτό το πράγμα, την απένταξη του έργου. Βέβαια, κύριε Υπουργέ, θα πρέπει να ξεκαθαρίσω ότι αυτό δεν έγινε επί θητείας σας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, καταθέτω στη Βουλή τα σχετικά έγγραφα. Καταθέτω την απένταξη του έργου με ημερομηνία 19-4-2012, παραμονές εκλογών -ουσιαστικά μέσα στην προεκλογική περίοδο- και τις δύο αποφάσεις οι οποίες βεβαιώνουν ότι τα χρήματα τα οποία έπρεπε να πάνε στο τμήμα παράκαμψη Γιαννιτσών της εθνικής οδού Θεσσαλονίκης-Έδεσσας, πήγαν σε εσωτερικό δρόμο μέσα στη Θεσσαλονίκη. 
(Στο σημείο αυτό ο Βουλευτής κ. Ιορδάνης Τζαμτζής καταθέτει για τα Πρακτικά τα προαναφερθέντα έγγραφα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η Πέλλα είναι ένας νομός πραγματικά σε απομόνωση, δυστυχώς, κύριε Υπουργέ. Δεν είχε γίνει πρόβλεψη για σύνδεση με την  Εγνατία Οδό και ήρθε ο Σουφλιάς να χρηματοδοτήσει τις μελέτες γι’ αυτόν το δρόμο. 
Η Πέλλα δεν έχει εθνική οδό. Δεν μπορεί δηλαδή να επικοινωνήσει με άνεση με το φυσικό της κέντρο, που είναι η Θεσσαλονίκη. Χαρακτηριστικό παράδειγμα είναι ότι από τη Θεσσαλονίκη ουσιαστικά σε μία ώρα είσαι στα Γρεβενά, ενώ για να ανέβεις στην Έδεσσα, κάνεις μιάμιση ώρα. 
Είμαστε, λοιπόν, ένας νομός κυριολεκτικά σε απομόνωση και αυτό που ζητούμε από εσάς, κύριε Υπουργέ,  είναι να αναλάβετε την πρωτοβουλία να ενταχθεί το έργο ξανά στο πλαίσιο του τομέα προσπελασιμότητας του Υπουργείου, για να μπορέσει να υλοποιηθεί το έργο αυτό, γιατί με ώριμες μελέτες είναι έτοιμο για δημοπράτηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Πριν απαντήσει ο Υπουργός, κ. Σταύρος Καλογιάννης, θα ήθελα να κάνω μία ανακοίνωση.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού ενημερώθηκαν για την ιστορία του κτηρίου  και τον τρόπο οργάνωσης  και λειτουργίας  της Βουλής εβδομήντα εννέα μαθητές και μαθήτριες και τέσσερις εκπαιδευτικοί από το 3ο Γενικό Λύκειο Καρδίτσας. 
	Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
	Ορίστε, κύριε Υπουργέ, έχετε το λόγο  για τρία λεπτά. 
	<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός  Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε. 
	Θα δώσω ορισμένα στοιχεία για το έργο το οποίο συζητάμε, δηλαδή για την παράκαμψη Γιαννιτσών. Σε γενικές γραμμές τα πράγματα έχουν έτσι όπως τα ανέφερε ο κύριος συνάδελφος. 
	Το καλοκαίρι του 2010 και συγκεκριμένα τον Ιούλιο, με κοινή υπουργική απόφαση εκχωρήθηκαν από το ΠΕΠ  Μακεδονίας – Θράκης στη Διαχειριστική Αρχή του Επιχειρησιακού Προγράμματος «Ενίσχυση της Προσπελασιμότητας» πόροι ύψους 101 εκατομμυρίων ευρώ  για ένταξη συγκοινωνιακών έργων στο ΠΕΠ, αγαπητέ συνάδελφε. 
	Τον  Απρίλιο του 2011 υποβλήθηκε από την Περιφέρεια Κεντρικής Μακεδονίας στη Διαχειριστική  Αρχή του Προγράμματος «Ενίσχυση της Προσπελασιμότητας» πρόταση για ένταξη της παράκαμψης Γιαννιτσών με συγχρηματοδοτούμενη δημόσια δαπάνη  113 εκατομμυρίων ευρώ. 
	Η Διαχειριστική Αρχή αξιολόγησε θετικά όσον αφορά τη σκοπιμότητα και την ωριμότητά του το συγκεκριμένο έργο, προκειμένου να το εντάξει στο ΠΕΠ Μακεδονίας – Θράκης. 
	Τον Ιούνιο του 2011  απέστειλε το σχετικό φάκελο για σύμφωνη γνώμη –αυτό που στην τεχνική ορολογία λέμε «για συντονισμό»- στην Ειδική Υπηρεσία Συντονισμού, καθώς  επρόκειτο για έργο μεγαλύτερο των 50 εκατομμυρίων ευρώ. 
	Σύμφωνα με τα κριτήρια του Συστήματος Διαχείρισης και Ελέγχου των Προγραμμάτων του ΕΣΠΑ για την ένταξη ενός έργου, είναι απαραίτητη η ύπαρξη οριστικής μελέτης οδοποιίας και προμελετών τεχνικών έργων, τα οποία και διέθετε το προτεινόμενο έργο. Δεν υπήρχαν, όμως, οι οριστικές μελέτες των τεχνικών, δηλαδή των γεφυρών που είναι αναγκαίες για το συγκεκριμένο έργο, οι οποίες με πρωτοβουλία της Διαχειριστικής Αρχής του Προγράμματος «Ενίσχυση της Προσπελασιμότητας» περιελήφθησαν ως ξεχωριστό υποέργο στην προς έκδοση απόφαση ένταξης, προκειμένου να εκπονηθούν και να προχωρήσει η προέγκριση δημοπράτησής του από την αρμόδια Διαχειριστική Αρχή της Περιφέρειας Κεντρικής Μακεδονίας. 
	Τον Ιούλιο του 2011 ζητήθηκαν από την Ειδική Υπηρεσία Συντονισμού  συμπληρωματικά στοιχεία για το έργο, τα οποία και δόθηκαν αρμοδίως. Λόγω, όμως, μη ανταπόκρισης από την Ειδική Υπηρεσία Συντονισμού η Διαχειριστική Αρχή της Προσπελασιμότητας επανήλθε με σειρά εγγράφων τον Οκτώβριο του 2011, τον Ιανουάριο και το Μάρτιο του 2012.  
Τον Απρίλιο του 2012 η Ειδική Υπηρεσία Συντονισμού γνωμοδότησε αρνητικά για την ένταξη του συγκεκριμένου έργου στο ΠΕΠ Μακεδονίας – Θράκης, με την αιτιολογία ότι διαφαινόταν από το τεχνικό δελτίο της πράξης ανωριμότητα του έργου  και εκφραζόταν η επισφάλεια όσον αφορά τη λειτουργική ολοκλήρωσή του εντός των χρονικών πλαισίων του προγράμματος. Νομίζω –αν κατάλαβα καλά- ότι το σχετικό έγγραφο το καταθέσατε στα Πρακτικά. 
	Στη συνέχεια η Διαχειριστική Αρχή απέρριψε, καθώς δεν είχε  κανένα άλλο περιθώριο, το συγκεκριμένο έργο. Αυτό είναι το ιστορικό του έργου. Θα  σας δώσω κάποια πρόσθετα στοιχεία στη δευτερολογία μου. 
	Ευχαριστώ πολύ, κύριε Πρόεδρε.</ChairmanSpeech> 
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Τζαμτζής έχει το λόγο για τρία λεπτά.</ChairmanSpeech> 
	<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κύριε Υπουργέ, αυτή είναι η πορεία του έργου. Έτσι, φθάσαμε μετά από αυτό το κόψιμο να έρθουμε όλοι από το Νομό Πέλλας –Βουλευτές, δήμαρχοι, αντιπεριφερειάρχης- να σας δούμε, να έρθουμε να συναντήσουμε τον Υπουργό Ανάπτυξης κ. Χατζηδάκη, για να μπορέσουμε να πετύχουμε, επιτέλους, θετικό αποτέλεσμα, θετικό αποτέλεσμα για το αυτονόητο.
Αυτή τη στιγμή στην Πέλλα δεν λέμε ότι επαιτούμε, αλλά απαιτούμε από αυτή την πολιτεία, από αυτή την Κυβέρνηση, από το κράτος επιτέλους να αποκτήσουμε το αυτονόητο. Όλοι οι υπόλοιποι νομοί γύρω από τη Θεσσαλονίκη είτε έχουν καινούργιο δρόμο είτε έχουν εθνική οδό είτε έχουν βελτιώσει το δίκτυό τους. Μόνο η Πέλλα είναι αυτή που δεν έχει εθνική οδό. Αυτό είναι απαράδεκτο και  πρέπει να γίνει κατανοητό απ’ όλους. 
Απευθυνόμαστε σε εσάς γιατί ξέρετε πολύ καλά ότι και ωριμότητα του έργου υπήρχε και μελέτες υπήρχαν. Όλα τα υπόλοιπα που θέτουν από τη Θεσσαλονίκη, είτε η ενδιάμεση διαχειριστική αρχή είτε κάποιοι παράγοντες, είναι προφάσεις εν αμαρτίαις. Θέλουν ουσιαστικά το έργο από την Πέλλα να φύγει και να γίνει εσωτερικός δρόμος της Θεσσαλονίκης. Όταν η Πέλλα δεν έχει εθνική οδό κάποιοι θέλουν να βελτιώσουν καταστάσεις μέσα στον ίδιο το νομό. Ε, νισάφι πλέον! 
Ζητούμε τη δική σας παρέμβαση, γιατί ξέρετε πολύ καλά ότι έχει παιχτεί ένα παιχνίδι εδώ. Ενώ το έργο είχε κριθεί ώριμο μέχρι πρότινος, ξαφνικά και ενώ ήταν έτοιμο να δημοπρατηθεί, το έργο απεντάχθηκε. Το έργο θα γίνει εσωτερικός δρόμος της Θεσσαλονίκης. Ξαφνικά κρίθηκε ότι υπάρχει πιθανή ανωριμότητα στο έργο. 
Αυτά για μένα είναι απαράδεκτα, για να μην τα χαρακτηρίσω καραγκιοζιλίκια κάποιων ανθρώπων. 
Γι’ αυτό απευθυνόμαστε όλοι προς εσάς. Και λέω όλοι, γιατί εάν έλθετε στην Πέλλα, ξέρετε πολύ καλά ποια θα είναι η θέση του κόσμου. Ταυτόχρονα ξέρετε και τη θέση όλων των συναδέλφων εδώ στο Κοινοβούλιο, γιατί σας έχουμε συναντήσει. 
Πρέπει πάση θυσία να υπάρξει παρέμβαση για να μη χαθεί και η τελευταία ευκαιρία γι’ αυτόν τον δρόμο. Το κομμάτι αυτό, η παράκαμψη Γιαννιτσών, θα δώσει τη δυνατότητα έστω και ένα μεγάλο τμήμα του Νομού Πέλλας να μπορεί να βγαίνει στην εθνική οδό χωρίς φόβο να σκοτωθεί κάποιος, χωρίς φόβο να συμβεί τροχαίο ατύχημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κύριος Υπουργός για τρία λεπτά. 
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων):  Ευχαριστώ, κύριε Πρόεδρε.
Κύριε συνάδελφε, όπως σωστά λέτε, εκτιμώ ότι έχουμε εξαντλήσει το θέμα στις συζητήσεις. Έχουμε συναντηθεί το τελευταίο διάστημα τουλάχιστον δέκα φορές και με εσάς και με όλους τους εκλεκτούς συναδέλφους από το νομό, με αντιπεριφερειάρχες, με εκπροσώπους φορέων κ.λπ.. 
Τα πράγματα όμως είναι απλά. Κατά την άποψη του Υπουργείου, το έργο είχε ωριμότητα. Και το σημερινό Υπουργείο Ανάπτυξης και Υποδομών έχει εντάξει αντίστοιχα έργα που βρίσκονταν στην ίδια φάση ωριμότητας με την παράκαμψη Γιαννιτσών. Δυστυχώς η απάντηση από τον τότε αρμόδιο Υπουργό –δεν το κρίνω αυτό- ήταν αρνητική. Αυτή είναι η πραγματικότητα. Έτσι δεν εντάχθηκε το έργο. 
Σήμερα γνωρίζετε πολύ καλά ότι η Περιφέρεια Κεντρικής Μακεδονίας βρίσκεται στη φάση, μέσω ανάθεσης ενός διαγωνισμού, να εκπονήσει τις μελέτες των τεχνικών έργων, τις μελέτες των γεφυρών. Αν δεν απατώμαι μάλιστα, χρειάζεται ένα χρονικό διάστημα της τάξεως των τεσσάρων μηνών για να ολοκληρωθούν αυτές οι μελέτες. 
Πρέπει λοιπόν να ολοκληρωθούν οι συγκεκριμένες μελέτες –δεν υπάρχει κανένα άλλο περιθώριο σε αυτήν τη φάση- και αμέσως μετά να δούμε τι μπορούμε να κάνουμε για το έργο. 
Ευχαριστώ πολύ, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα συζητηθεί η δεύτερη με αριθμό 469/16-10-2012 επίκαιρη ερώτηση πρώτου κύκλου του Βουλευτή Ζακύνθου του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Σταύρου Κοντονή προς τους Υπουργούς Δημόσιας Τάξης και Προστασίας του Πολίτη και Αγροτικής Ανάπτυξης και Τροφίμων, σχετικά με την αντιμετώπιση των προβλημάτων που δημιουργήθηκαν από τις πυρκαγιές στη Ζάκυνθο. 
Ο κ. Κοντονής έχει το λόγο.</ChairmanSpeech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember> : Ευχαριστώ, κύριε Πρόεδρε. 
Κύριοι συνάδελφοι, κατά την τρέχουσα θερινή περίοδο δοκιμάστηκε η χώρα από τις πυρκαγιές, κυρίως όμως η Ζάκυνθος και η Χίος.
Θέλω να πω ότι στη Ζάκυνθο  από την αρχή της τουριστικής περιόδου μέχρι τέλος Αυγούστου είχαμε εβδομήντα πυρκαγιές. Είναι απορίας άξιο ότι οι είκοσι-είκοσι πέντε δασικές πυρκαγιές ήταν μεταξύ 15-25 Αυγούστου. Είναι φανερό ότι επρόκειτο περί έργου άθλιων εμπρηστών, οι οποίοι όμως βασίζουν την τακτική τους αυτή -γιατί δεν είναι φετινό φαινόμενο, απλά φέτος ξεπέρασε κάθε όριο- στις ανεπάρκειες και τις δυσλειτουργίες της πυροσβεστικής υπηρεσίας και των μέτρων πυροπροστασίας. 
Κύριε Υπουργέ, έχετε έγγραφα, που σας έχουν αποσταλεί από την ίδια την πυροσβεστική υπηρεσία, που προτείνει να αναβαθμιστεί το κλιμάκιο της Ζακύνθου από 3ης τάξεως σε 1ης τάξεως, δηλαδή, να  υπηρετούν εκατόν δέκα πυροσβέστες αντί τριάντα τεσσάρων πυροσβεστών –που δεν υπηρετούν ούτε αυτοί, διότι υπάρχουν μεταθέσεις, αποσπάσεις κ.ο.κ.. Αυτές είναι οι πραγματικές ανάγκες τής Ζακύνθου. 
Δεν υπήρξαν καθ’ όλη την περίοδο έργα πυροπροστασίας, γι’ αυτό για πρώτη φορά, κύριοι συνάδελφοι, κινδύνεψαν χωριά. Αν σώθηκαν, σώθηκαν από τον αγώνα που έδωσαν οι πυροσβέστες  που υπηρετούσαν στη Ζάκυνθο, αλλά και οι άλλοι που ήρθαν από άλλες περιοχές της Ελλάδας, οι οποίοι αγωνίστηκαν με αίσθημα ευθύνης και αυταπάρνησης. Οφείλουμε αυτό να το αναγνωρίσουμε σήμερα στην Εθνική Αντιπροσωπεία. 
Δυστυχώς, κύριοι συνάδελφοι, δεν πρέπει να αισθανόμαστε καθόλου περήφανοι για το γεγονός ότι λειτουργούσαν την περίοδο εκείνη των πυρκαγιών έντεκα από τα είκοσι ένα πυροσβεστικά αεροπλάνα. Δεν πρέπει να αισθανόμαστε καθόλου ικανοποιημένοι από το γεγονός ότι το 50% της δύναμης που υπηρετεί στη Ζάκυνθο είναι πυροσβέστες πενταετούς θητείας, οι οποίοι δεν εργάζονται τις αργίες και τις νυχτερινές ώρες. Καταλαβαίνετε ότι οι εμπρηστές άνετα κάνουν το έργο τους και άνετα επιτελούν αυτήν την ολοκληρωτική καταστροφή που είχαμε φέτος στη Ζάκυνθο η οποία ήταν είκοσι χιλιάδες στρέμματα, κύριε Υπουργέ. Ήταν κατά κύριο λόγο ο δασικός όγκος της Ζακύνθου στο βόρειο μέρος, αλλά και καλλιέργειες, ελιές, αμπέλια, μελίσσια κ.ο.κ..
Θέλω να πω ότι εδώ υπάρχει άμεση ανάγκη. 
Ρωτάμε τον κύριο Υπουργό: Προτίθεται η Κυβέρνηση να αναβαθμίσει το κλιμάκιο της Ζακύνθου σε 1ης τάξεως; 
Θα ληφθούν εκείνα τα αντιπλημμυρικά έργα τα οποία έχει ανάγκη σήμερα ο τόπος για να μην πνιγεί μετά τις πυρκαγιές; 
Θα υπάρξουν οι  νόμιμες αποζημιώσεις στους δικαιούχους;
Κλείνω εδώ και θα επανέλθω στη δευτερομιλία μου. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Στην επίκαιρη ερώτηση θα απαντήσει ο Υπουργός Δημοσίας Τάξης, κ. Νικόλαος Δένδιας.
Ορίστε, κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ, κύριε Πρόεδρε.
Κατ’ αρχάς πριν κάνω μια ευρύτερη τοποθέτηση, ας μου επιτρέψει ο κύριος συνάδελφος να του πω κάποιους αριθμούς, που δεν συμφωνούν απολύτως με τους αριθμούς που μας είπε. 
Εμένα η υπηρεσία μού λέει ότι στη Ζάκυνθο υπηρετούν εβδομήντα εφτά άτομα, καίτοι οργανική θέση κατέχουν τριάντα πέντε άτομα, δηλαδή,  υπερδιπλάσια δύναμη. 
Επίσης, υπάρχει ένα πυροσβεστικό κλιμάκιο στο Δήμο Ελατίων είκοσι τριών ατόμων. Δεν  προβλέπεται εκεί οργανική δύναμη. Αυτό σημαίνει εκατό άτομα. 
Αν προσθέσουμε και δεκαοχτώ εποχικούς πυροσβέστες, αυτό σημαίνει ότι έχουμε εκατόν δεκαοχτώ πυροσβέστες.
Άρα στην πράξη η υπάρχουσα δύναμη συνιστά δύναμη 1ης τάξεως έστω και αν δεν ονομάζεται έτσι.
Πράγματι υπήρχε θέμα σε όλη τη χώρα και όχι μόνο στη Ζάκυνθο. Είχα ευθέως πει στην ελληνική κοινωνία από την αρχή του καλοκαιριού, την κατάσταση -της Πυροσβεστικής Υπηρεσίας, των τεχνικών μέσων, των δυνατοτήτων και του δόγματος πυρόσβεσης, θα μου επιτρέψετε να πω. 
Το μόνο που έχω να πω σε αυτήν τη φάση, πριν κάνω μια γενικότερη τοποθέτηση, είναι ότι έχω δώσει εντολή στις υπηρεσίες σε όσους έχει ασκηθεί ποινική δίωξη για εμπρησμό είτε εξ αμελείας είτε εκ προθέσεως, πλην της ποινικής δίωξης να τους ασκηθεί και αγωγή για αποζημίωση.  Υπερβαίνουν τους διακόσιους πενήντα, αν ενθυμούμαι καλώς, γιατί σας το λέω απέξω. Μπορεί να κάνω κάποιο λάθος στις δεκάδες.
Έχουν γίνει λεπτομερείς υπολογισμοί των εκτάσεων που με φερόμενη υπευθυνότητα του καθενός κατηγορουμένου έχουν καεί, των ωρών που έχει διαθέσει το Πυροσβεστικό Σώμα, των μέσων που διετέθησαν και του κόστους αυτών των μέσων, ώστε ο καθένας να γνωρίζει, τι κοστίζει η αμέλειά του στο ελληνικό κράτος. 
Διότι, μέχρι τώρα, αυτό, το οποίο συνέβαινε, αγαπητέ κύριε συνάδελφε, ήταν να πηγαίνουν στο δικαστήριο κατηγορούμενοι -ιδίως οι εξ αμελείας- να τιμωρούνται με ολιγόμηνη φυλάκιση, να τους δίνεται αναστολή, να πηγαίνουν στο σπίτι τους και να επαναλαμβάνουν πιθανότατα το χαριτωμένο αυτό «σπορ» και το επόμενο καλοκαίρι. Αυτό, τουλάχιστον, θεωρώ ότι με αυτήν τη μέθοδο μπορεί να περιοριστεί. Εν πάση περιπτώσει όμως είναι και θέμα δικαίου. 
Επί της ευρύτερης –γιατί κάνατε και μια ευρύτερη τοποθέτηση- τοποθέτησης θα σας απαντήσω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Το λόγο έχει ο κ. Κοντονής για τρία λεπτά.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
 Κύριε Υπουργέ, όσον αφορά τους αριθμούς που δώσατε, των υπηρετούντων στη Ζάκυνθο, σας ενημερώνω ότι έχει ήδη αποσταλεί από τις 20 Ιουλίου 2012 στο γραφείο σας, με αριθμό πρωτοκόλλου 18, έγγραφο της Ένωσης Υπαλλήλων Πυροσβεστικού Σώματος Περιφέρειας Δυτικής Ελλάδας, Κεφαλληνίας-Ζακύνθου όπου σας αναφέρει επ’ ακριβώς, πόσοι υπηρετούν στο Νομό Ζακύνθου. 
Οι αριθμοί που δώσατε σήμερα –εγώ νομίζω ότι το κάνατε καλόπιστα, δε θέλατε να αποπροσανατολίσετε- δεν είναι σωστοί. Σωστοί είναι οι αριθμοί που σας ανέφερα. Σας παρακαλώ πάρα πολύ, με ιδιαίτερη προσοχή να δείτε αυτό το θέμα, διότι αντιλαμβάνομαι σήμερα ότι άλλη εικόνα έχει το Υπουργείο για την Πυροσβεστική Υπηρεσία Ζακύνθου και άλλη είναι η πραγματική εικόνα. 
Το δεύτερο, κύριε Υπουργέ, που ήθελα να σας πω είναι το εξής: Αντιλαμβάνομαι από την απάντηση που μας δώσατε, ότι η προστασία των δασών και του πληθυσμού της Ζακύνθου βρίσκεται πλέον στον αυτόματο πιλότο. Εκτός του ότι καήκαμε, θα πρέπει και να πλημμυρίσουμε; Διότι, δεν δώσατε καμμία απάντηση, σχετικά με τα αντιπλημμυρικά έργα, τα οποία πρέπει να προκύψουν και καμμία απάντηση δεν άκουσα σχετικά με τις υπερ-αναγκαίες –θα έλεγα- δαπάνες που πρέπει να γίνουν σ’ αυτόν τον τομέα. 
Θα ήθελα να σας τονίσω, κύριε Υπουργέ, ότι πέρυσι τα λάστιχα των πυροσβεστικών οχημάτων ήταν δωρεά της Μητρόπολης Ζακύνθου. Με αυτόν τον τρόπο, κύριοι συνάδελφοι, δε μπορούμε να μιλάμε για στελέχωση της Πυροσβεστικής Υπηρεσίας, δε μπορούμε να μιλάμε για προστασία του κοινού, των ανθρώπων, των κατοίκων της Ζακύνθου, αλλά και για προστασία του δασικού πλούτου του νησιού. 
Θα ήθελα επίσης να τονίσω το εξής, κύριε Υπουργέ: Γίνονται τεράστιες δαπάνες κάθε καλοκαίρι, μεταφοράς προσωπικού προς τις πυρόπληκτες περιοχές. Εάν αξιολογήστε αυτά τα κονδύλια, εάν τα βάλετε κάτω και δείτε πόσο κοστίζει στο ελληνικό κράτος αυτή η διαδικασία, θα αντιληφθείτε ότι είναι προτιμότερο να υπάρχει ένα μόνιμο προσωπικό, το οποίο θα λειτουργεί καθ’ όλον το χρόνο και καθ’ όλο το εικοσιτετράωρο. 
Τονίζω αυτό το τελευταίο το «καθ’ όλο το εικοσιτετράωρο», γιατί, κύριε Υπουργέ, οι πυροσβέστες της πενταετούς θητείας, οι οποίοι δεν πρέπει να εργάζονται τις αργίες και τις νυχτερινές ώρες, παρά ταύτα, υπερβάλλοντας εαυτούς, εργάζονται και παρέχουν ένα έργο, το οποίο θα πρέπει να εκτιμηθεί δεόντως από την υπηρεσία. Οι άνθρωποι αυτοί εργάζονται με αυταπάρνηση και μάλιστα εργάζονται δωρεάν. 
Θα έλεγα λοιπόν ότι προς αυτήν την κατεύθυνση το Υπουργείο θα πρέπει να δώσει ιδιαίτερο βάρος. Εκτός, κύριε Υπουργέ, εάν θέλετε αυτούς τους ανθρώπους εργαζομένους και μη αμειβομένους. Διότι, εάν συμβαίνει αυτό το πράγμα, αυτό αποτελεί ανηθικότητα. 
Τέλος θα ήθελα να σας πω, κύριε Υπουργέ και κύριοι συνάδελφοι, ότι είναι φυσιολογικό να συμβαίνει αυτό που συμβαίνει και στη Ζάκυνθο και στη Χίο και στην υπόλοιπη Ελλάδα, διότι πλέον δεν χορεύει μόνο η Ελλάδα, αλλά «καίγεται» κατά κυριολεξία, στους ρυθμούς του μνημονίου. 
Με τέτοιες δαπάνες, όπως έχουν εξαγγελθεί και όπως έχουν κατανεμηθεί, είναι βέβαιο, κύριε Υπουργέ, όσες αγωγές και αν κατατεθούν, όσες μηνύσεις και αν υπάρξουν, όσες καταδίκες κι αν προκύψουν, σε κάθε περίπτωση του χρόνου τέτοια εποχή, θα βρισκόμαστε στην ίδια δυσάρεστη θέση. Εάν δεν βρεθούμε στη θέση αυτή, θα είναι, γιατί θα έχει καεί το σύμπαν. Εάν όμως θέλουμε να προστατεύσουμε τα ελάχιστα, μπορείτε –και πρέπει- να πάρετε τα αναγκαία μέτρα, τα οποία σας προτείναμε και τα οποία είναι το κτηματολόγιο, το να μην υπάρχουν αποχαρακτηρισμοί, να μη δίδονται άδειες υλοτομίας σε αυτές τις περιοχές. 
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υπουργός Δημόσιας Τάξης και Προστασίας του Πολίτη, κ. Δένδιας, για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, θα μου επιτρέψετε να πω στον αγαπητό κύριο συνάδελφο ότι πράγματι δεν απήντησα στη δεύτερη και τρίτη ερώτησή του, διότι δεν αφορά την καθ’ ύλην αρμοδιότητα τού Υπουργείου και ειλικρινώς σας λέω ότι ουδέποτε αναμειγνύομαι σε θέματα τα οποία δεν γνωρίζω καλώς. 
Ως προς τα θέματα των αριθμών, σας διαβεβαιώ ότι θα τα ελέγξω και έστω και κατ’ ιδίαν ή εγγράφως θα σας ενημερώσω.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Εάν θέλετε, έχω το έγγραφο και σας το καταθέτω.
(Στο σημείο αυτό ο Βουλευτής κ. Σταύρος Κοντονής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ πολύ, κύριε συνάδελφε. 
Θα το δω. Εγώ σας είπα αυτά που μου δίνει η υπηρεσία ως δυνάμεις των υπηρετούντων. Δεν διεκδικώ την παντογνωσία και βεβαίως δεν έχω απόλυτη γνώση όλων των υπηρετούντων σε όλα τα τμήματα της χώρας. Φαντάζομαι ότι το αντιλαμβάνεστε και εσείς. Θα το ελέγξω και θα σας απαντήσω εάν υπάρχει κάτι ανακριβές σε αυτό.
Επιτρέψτε μου να σας πω κάτι άλλο ευρύτερο, για το οποίο ίσως έχει έννοια να κάνουμε μία συζήτηση. Υφίσταται ζήτημα στη χώρα στην πυρόσβεση. Το ερώτημα είναι πώς αντιμετωπίζεται. Έχω πει επανειλημμένως ότι το δόγμα πυρόσβεσης της χώρας έχει καταλήξει στο να είναι αεροπυρόσβεση. Το μόνο πράγμα που γίνεται κάθε φορά που υπάρχει μία πυρκαγιά, είναι να σηκώνει κανείς το τηλέφωνο και να λέει «στείλτε αεροπλάνα, στείλτε ελικόπτερα». Αυτό δεν μπορεί να συνεχιστεί. 
Ένας παράγων, για τον οποίο δεν μπορεί να συνεχιστεί, είναι τα οικονομικά μας, αλλά δεν είναι και ο μόνος παράγων. Δεν είναι δόγμα αποτελεσματικό. Θα πρέπει να οδηγηθούμε σε ένα καινούργιο δόγμα, κυρίως πρόληψης. Νομίζω ότι σε αυτό το πλαίσιο μπορούμε να συμφωνήσουμε όλοι.
Το ερώτημα τώρα είναι πώς αυτό μπορεί να επιτευχθεί. Θα γίνει μία απόπειρα και θα το δείτε σε νόμο, ο οποίος θα κατατεθεί και θα συζητηθεί και θα ψηφιστεί, όπως ελπίζω, αρκετά πριν τα Χριστούγεννα, ο οποίος θα αφορά επί της αρχής κατ’ αρχάς -γιατί μετά αυτά εξειδικεύονται με προεδρικά διατάγματα- μία αναδιάρθρωση του Πυροσβεστικού Σώματος. 
Μέσα από την αναδιάρθρωση του Πυροσβεστικού Σώματος μπορεί να υπάρξει και ουσιαστική παρέμβαση στην πρόληψη, η οποία συνιστά υποχρέωση και της τοπικής αυτοδιοίκησης. Οι πόροι που δίνονταν στην τοπική αυτοδιοίκηση ήταν 34 εκατομμύρια και τώρα, έχουν περιοριστεί στα 18 εκατομμύρια. Δεν είναι σημαντικοί οι πόροι. Αφορούν τα περιαστικά δάση και αυτές τις περιοχές. Εάν γίνει όμως ορθή χρήση τους και κυρίως επιμελημένη, με πιστοποίηση της χρήσης των χρημάτων για το συγκεκριμένο σκοπό, νομίζω ότι μπορούμε να πετύχουμε συγκεκριμένα πράγματα.
Ένας άλλος παράγων είναι ο εθελοντισμός, δηλαδή η ανάμειξη της κοινωνίας, η προσπάθεια να εμπλέξουμε την κοινωνία των πολιτών στην αντιμετώπιση των φαινομένου των πυρκαγιών. Εάν η κοινωνία δεν θελήσει να στηρίξει αυτήν την προσπάθεια, κύριε συνάδελφε, δεν μπορούμε. Γενικά, πολύ λίγα πράγματα μπορεί να πετύχει ένα κράτος, εάν η κοινωνία δίπλα του αδιαφορεί και εναπόκειται μόνο στο στενό κρατικό μηχανισμό να διασώζει τα πράγματα.
Είναι γνωστή και έχει κυκλοφορήσει στο ίντερνετ η πολύ στενόχωρη φωτογραφία το καλοκαίρι μίας κοινωνικής συγκέντρωσης, ενός χορού, ο οποίος ελάμβανε χώρα και από πίσω φαινόταν η πυρκαγιά που κατέβαινε. Αυτοί οι άνθρωποι αδιαφορούσαν. Διασκέδαζαν, όταν εκατόν πενήντα μέτρα πιο ‘κει άλλοι συνάνθρωποί τους έδιναν αγώνα, για να προασπίσουν περιουσίες, φύση, περιβάλλον, ζωές, εάν θέλετε. 
Καταλήγοντας, αυτό το οποίο λέω, για να μην καταναλώνω πολύ χρόνο, είναι ότι είναι χρήσιμο -και θα γίνει πολύ σύντομα- να κάνουμε μία ουσιαστική συζήτηση επί τη βάσει νομοθετικής πρωτοβουλίας που η Κυβέρνηση θα φέρει, για να δούμε πώς πραγματικά μπορούμε να βελτιώσουμε συνολικά και το Πυροσβεστικό Σώμα ως τρόπο λειτουργίας. Είναι ένα Σώμα σχεδιασμένο παλιά, έντονα γραφειοκρατικό, με πολλές διευθύνσεις. Θα σας προτείνω και θα τα δείτε στην πράξη. 
Από την άλλη, πρέπει να βάλουμε στο παιχνίδι –δεν είναι ακριβώς παιχνίδι, αλλά χρησιμοποιείται η έκφραση- και την κοινωνία και τους δήμους και τις περιφέρειες, ώστε να μπορέσουμε να έχουμε το χρόνο που έρχεται ένα καλύτερο αποτέλεσμα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Βουλευτής Ηρακλείου κ. Ιωάννης Μιχελογιαννάκης με επιστολή του, που απέστειλε προς τον Πρόεδρο της Βουλής κ. Ευάγγελο Μεϊμαράκη, μας γνωστοποιεί ότι από σήμερα και στο εξής δεν ανήκει στην Κοινοβουλευτική Ομάδα της Δημοκρατικής Αριστεράς. Η επιστολή να καταχωρισθεί στα Πρακτικά της Βουλής.
(Η προαναφερθείσα επιστολή έχει ως εξής:
(Να φωτογραφηθεί η σελ. 30)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Οι συνάδελφοι Βουλευτές κύριοι Άρης Σπηλιωτόπουλος και Ευθύμιος Καρανάσιος από τη Νέα Δημοκρατία και Νικόλαος Σηφουνάκης από το ΠΑΣΟΚ ζητούν άδεια ολιγοήμερης απουσίας τους στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η Βουλή ενέκρινε τις ζητηθείσες άδειες. 
Η τέταρτη με αριθμό 456/16-10-2012 επίκαιρη ερώτηση πρώτου κύκλου του Βουλευτή Α΄ Πειραιά των Ανεξαρτήτων Ελλήνων κ. Παναγιώτη Μελά προς τον Υπουργό Υγείας, σχετικά με την αντιμετώπιση των προβλημάτων λειτουργίας του Εθνικού Κέντρου Άμεσης Βοήθειας (ΕΚΑΒ) δεν συζητείται λόγω κωλύματος του κυρίου Υπουργού, και διαγράφεται.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός δεν μπορεί να έρθει σήμερα λόγω κωλύματος και να απαντήσει στην επίκαιρη ερώτηση.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κύριε Πρόεδρε, παρακαλώ το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Μελάς.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κύριε Πρόεδρε, είναι απαράδεκτο αυτή η επίκαιρη ερώτηση να αναβάλλεται για τρίτη φορά μέσα σε ενάμισι μήνα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Γι’ αυτό και σας δίνω και το λόγο, διότι ήμουν κι εγώ παρών, γιατί σας έχω αναβάλει εγώ την ερώτηση αυτή.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Ακριβώς. 
Είναι μία επίκαιρη ερώτηση που αφορά τη λειτουργία του ΕΚΑΒ και επειδή είμαστε και οι δύο γιατροί γνωρίζουμε πάρα πολύ καλά –και γνωρίζουν πιστεύω όλοι- τη μεγάλη προσφορά του ΕΚΑΒ στους ασθενείς, διότι αντιμετωπίζουν επείγοντα περιστατικά που τα μεταφέρουν τάχιστα στο νοσοκομείο και έτσι σώζονται ανθρώπινες ζωές και σήμερα το ΕΚΑΒ υπολειτουργεί. Αντιμετωπίζει πάρα πολλά προβλήματα και με μισθοδοσία εργαζομένων και με έλλειψη ασθενοφόρων και  με πολλά άλλα. 
Γι’ αυτό, λοιπόν, θα έπρεπε να ήταν εδώ ο Υπουργός να απαντήσει στα θέματα αυτά, διότι την υγεία του λαού επιβάλλεται σήμερα να την προσέξουμε όσο το δυνατόν περισσότερο. Ο ελληνικός λαός καταπιέζεται οικονομικά, πρέπει όμως να τον στηρίξουμε όσο το δυνατόν περισσότερο στην υγεία του. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Να ξέρετε ότι διαμέσου του Προέδρου της Βουλής θα μεταφέρω στην Κυβέρνηση την πραγματικά τρεις φορές αναβληθείσα ερώτησή σας.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Δεν έχει ξανασυμβεί αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα συζητηθεί η πέμπτη με αριθμό 474/16-10-2012 επίκαιρη ερώτηση πρώτου κύκλου του Βουλευτή Β΄ Πειραιά του Λαϊκού Συνδέσμου –Χρυσή Αυγή κ. Ιωάννη Λαγού προς τον Υπουργό Δημόσιας Τάξης και Προστασίας του Πολίτη, σχετικά με την «απελευθέρωση λαθρομεταναστών από τα Κέντρα Κράτησης Μεταναστών». 
Ο κ. Ιωάννης Λαγός έχει το λόγο για δύο λεπτά.</ChairmanSpeech>
<Speech><Parlmember>ΙΩΑΝΝΗΣ ΛΑΓΟΣ</Parlmember>: Κύριε Πρόεδρε, πριν από δυόμιση μήνες περίπου είδαμε να εξελίσσεται ένα σχέδιο «ΞΕΝΙΟΣ ΔΙΑΣ» που ξεκίνησε από τον Υπουργό Δημοσίας Τάξεως, το οποίο είχε σαν σκοπό να καθαρίσει το κέντρο της Αθήνας και να την κάνει πάλι μία πόλη στην οποία θα μπορούσαν να ζήσουν οι Έλληνες πολίτες. Το μοναδικό αποτέλεσμα που είδαμε τελικά ήταν η συνάντηση του Υπουργού με τον Πρωθυπουργό που πήγαν και ήπιαν καφέ. Μόνο εκείνες τις ώρες ήταν καθαρή η πλατεία Ομονοίας.
Θα θέλαμε να θέσουμε ένα ερώτημα, το οποίο είναι πολύ σημαντικό και το μάθαμε πριν από λίγο καιρό –είχαμε καταθέσει την ερώτηση αυτή εδώ και ένα μήνα περίπου, αλλά σήμερα τελικά εδέησε να μας απαντήσει ο Υπουργός- ότι μετά την πάροδο τριών μηνών από την κράτηση των λαθρομεταναστών αφήνονται πάλι ελεύθεροι. Φεύγουν από τα κέντρα κράτησης, ξαναγυρνούν πίσω στις πλαστές διευθύνσεις που έχουν δώσει σαν διαμονή, γυρνούν πάλι στην οδό Πατησιών, στην οδό Αχαρνών και η ζωή συνεχίζεται. Θα φτιάξουν κάποια άλλα έγγραφα και θα συνεχίσουν κανονικά τη διαδικασία αυτή. 
Επίσης, κάποιοι άλλοι που συλλαμβάνονται κατά τη διάρκεια των συνεχιζόμενων και καλά ενεργειών της Αστυνομίας –οι οποίοι φυσικά δεν φταίνε σε αυτό το κομμάτι- οι περισσότεροι λαθρομετανάστες, επειδή στα κέντρα μεταγωγών που πηγαίνουν δεν υπάρχουν θέσεις πλέον να καλυφθούν, αφήνονται ελεύθεροι. Δεν πάνε καν στα κέντρα κράτησης που υπάρχουν.
Εμείς θα θέλαμε να θέσουμε τα εξής ερωτήματα: Πόσοι έχουν μεταχθεί από το ξεκίνημα του σχεδίου αυτού στα κέντρα κράτησης, πόσοι έχουν απελαθεί, πόσοι έχουν κρατηθεί και πόσοι έχουν πάλι ελευθερωθεί για κάποιους συγκεκριμένους λόγους; 
Επίσης, θα θέλαμε να θέσουμε κι ένα άλλο ερώτημα, το οποίο είναι πολύ σημαντικό. Επειδή ζούμε σε μία περίοδο που συζητάμε συνέχεια για οικονομικά ποσά, για νούμερα, να μας πει ο κύριος Υπουργός πόσο έχει κοστίσει όλο αυτό στον Έλληνα πολίτη που συν τις άλλοις –συν δηλαδή, του ότι δεν μπορεί να ζήσει στην πατρίδα του ελεύθερος και συν του ότι δεν μπορεί να κινηθεί στην πρωτεύουσα αυτή τη στιγμή και σε όλες τις άλλες περιοχές της Ελλάδος- είναι αναγκασμένος να πληρώνει κιόλας για όλο αυτό που του συμβαίνει. Θέλουμε να μάθουμε το κόστος αυτής της διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός Δημόσιας Τάξεως κ. Δένδιας έχει το λόγο, για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, ερωτώμαι κατ’ αρχάς, ποιο είναι το ετήσιο κόστος λειτουργίας του κέντρου κράτησης στην Αμυγδαλέζα. Δεν γνωρίζω ποιο είναι το ετήσιο κόστος λειτουργίας του κέντρου κράτησης στην Αμυγδαλέζα για τον απλό λόγο ότι το κέντρο κράτησης της Αμυγδαλέζας είναι ένα κέντρο το οποίο αναπτύσσεται. Ήταν κέντρο διακοσίων ατόμων τον Ιούλιο, αυτή τη στιγμή προσεγγίζει τα χίλια άτομα και θα υπερβεί ή θα φθάσει περίπου τις δύο χιλιάδες άτομα στο τέλος του χρόνου ή στην αρχή του επόμενου. Άρα, ετήσιο προϋπολογισμένο δεν υπάρχει αυτή τη στιγμή, αλλά εξαρτάται από τον αριθμό όσων θα κρατηθούν μέχρι το τέλος του χρόνου. Αυτό το οποίο μπορώ να προσφέρω ως αριθμό γιατί ερωτήθηκα, είναι ότι το τροφείο του κρατουμένου είναι 5,80 ευρώ.
Επίσης, για να μην δημιουργούνται εντυπώσεις στην ελληνική κοινωνία, μέχρι τώρα ο «ΞΕΝΙΟΣ ΔΙΑΣ» χρηματοδοτείται από την Ευρωπαϊκή Ένωση μέσω του Ταμείου Προσφύγων με 75% και χάρη στις καλές μας επιδόσεις, τις οποίες έλεγξε η επίτροπος, η πρόταση η οποία φαντάζομαι ότι θα εγκριθεί τις επόμενες ημέρες από το Συμβούλιο Υπουργών και από το Ευρωπαϊκό Κοινοβούλιο, είναι να φτάσει η χρηματοδότηση στο 95%.
Τέλος, όσον αφορά τον αριθμό των συλληφθέντων, μέχρι τώρα έχουν συλληφθεί τρεις χιλιάδες τριακόσιοι ενενήντα τέσσερις κι έχουν επιστρέψει στη χώρα καταγωγής τους εννιακόσιοι εξήντα οκτώ. Οι υπόλοιποι κρατούνται. Τα περί απελευθερώσεων με κάποια περίεργη διαδικασία, δεν μου είναι γνωστά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Βουλευτής της Χρυσής Αυγής κ. Λαγός, έχει το λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΛΑΓΟΣ</Parlmember>: Κατά την προσφιλή του τακτική ο κύριος Υπουργός δεν μας απάντησε σε τίποτα απ’ αυτά που ρωτήσαμε. Μας απάντησε κάτι γενικόλογα και πάλι. Αν έγινε όλη αυτή η διαδικασία για να απελαθούν εννιακόσιοι εξήντα οκτώ, όπως μάθαμε, πραγματικά τους αξίζουν συγχαρητήρια. Είναι πολύ σημαντικό το επίτευγμά τους! 
Κάποια στοιχεία που έχουμε εμείς, λένε ότι έχουν προσαχθεί γύρω στους τριάντα τέσσερις με τριάντα πέντε χιλιάδες αλλοδαπούς. Μα, από τους τριάντα πέντε χιλιάδες αλλοδαπούς που κυκλοφορούν και έχουν προσαχθεί, οι εννιακόσιοι εξήντα έπρεπε να φύγουν; Μα, όλοι όσοι είμαστε εδώ, σε αυτήν την Αίθουσα και όσοι μας ακούνε τώρα, δεν θα γελάνε με αυτά που λέμε; Δηλαδή, άλλες τριάντα τέσσερις χιλιάδες ήταν νόμιμοι μετανάστες, που είναι αυτή τη στιγμή εδώ ή που δεν έπρεπε να γυρίσουν πίσω; Η κατάσταση λοιπόν είναι αστεία. Δεν μπορεί να λειτουργήσει το Υπουργείο με τον τρόπο που λειτουργεί. 
Το τρίμηνο που είπαμε, γιατί δεν απάντησε ο Υπουργός ούτε σ&apos; αυτό, ισχύει. Το περνάνε στα μουλωχτά. Οι άνθρωποι αυτοί πήγαν μέσα για τρεις μήνες και είναι πάλι πίσω αυτή τη στιγμή. Ούτε και σ&apos; αυτό είχαμε κάποια απάντηση.
Εμείς θα θέλαμε να πούμε ότι, όπως έφθασαν τα πράγματα στην Ελλάδα και όπως τα κατάφεραν οι κυβερνώντες, να διώξουν απ’ αυτά τα κέντρα κράτησης τους μετανάστες –αφού σε δύο μήνες πάλι πίσω θα είναι όλοι- και να βάλουν μέσα Έλληνες απόρους, να τους ταΐζουν με τα catering που τους ταΐζουν και να έχουν ψύξη, κλιματισμό και θέρμανση, αφού δεν είναι ικανοί να προσφέρουν τίποτε άλλο. Ούτε προστασία στον πολίτη μπορούν να προσφέρουν, ούτε να τους απελάσουν, ούτε το παραμικρό. Ας βάλουν, λοιπόν, Έλληνες μέσα να τους ταΐζουν, να τους ποτίζουν και να ζουν με ανθρώπινες συνθήκες, όπως θέλουν να ζει ο κάθε Μπαγκλαντεσιανός και ο κάθε Ινδός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Υπουργέ, θέλετε να δευτερολογήσετε;</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Όχι, κύριε Πρόεδρε. Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Επόμενη είναι η έκτη με αριθμό 460/16-10-2012 επίκαιρη ερώτηση πρώτου κύκλου της Βουλευτού Β΄ Πειραιά της Δημοκρατικής Αριστεράς κ. Μαρίας Γιαννακάκη προς τον Υπουργό Δημόσιας Τάξης και Προστασίας του Πολίτη, σχετικά με δημοσίευμα της βρετανικής εφημερίδας «GUARDIAN» περί «βάναυσης συμπεριφοράς των οργάνων της Ελληνικής Αστυνομίας σε διαδηλωτές».
Η κ. Γιαννακάκη έχει το λόγο, για δύο λεπτά.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, σε δημοσίευμα της 9ης Οκτώβρη της βρετανικής εφημερίδας «GUARDIAN» -το οποίο αναπαρήχθη και από τη γαλλική «LIBERATION», αλλά έδωσε και το υλικό προκειμένου να γίνει ένα ρεπορτάζ στο αμερικάνικο δίκτυο «CNN»- γίνεται εκτενής αναφορά σε συλλήψεις ατόμων, οι οποίες έλαβαν χώρα κατά τη διάρκεια αντιφασιστικής διαδήλωσης στις 2 Οκτωβρίου και τα οποία άτομα οδηγήθηκαν στη Γενική Αστυνομική Διεύθυνση Αθηνών. 
Το δημοσίευμα εστιάζει στις συνθήκες κράτησης και υποστηρίζει ότι κατά τη διάρκεια του χρόνου της κράτησης και της σύλληψης, έγιναν βασανισμοί από τα όργανα της Ελληνικής Αστυνομίας, ενώ δεν διστάζει να παραλληλίσει τις συνθήκες κράτησης στη Γενική Αστυνομική Διεύθυνση Αθηνών με τις συνθήκες που επικρατούσαν στις φυλακές του Ιράκ το 2004. 
Η συμπεριφορά των οργάνων αυτών –πάντα σύμφωνα με το δημοσίευμα της «GUARDIAN», το οποίο επαναλαμβάνω, αναπαρήχθη στον ευρωπαϊκό Τύπο, αλλά και από αμερικάνικα Μέσα Μαζικής Ενημέρωσης- προσβάλλει το δημοκρατικό χαρακτήρα του πολιτεύματός μας και το σεβασμό και την προστασία της αξίας του ανθρώπου, όπως αυτά εκφράζονται στο ελληνικό Σύνταγμα. Επίσης, παραβιάζει και το άρθρο 3 της Ευρωπαϊκής Σύμβασης των Δικαιωμάτων του Ανθρώπου που αφορά στην κατάργηση των βασανιστηρίων και παράλληλα, προβάλλει μία ιδιαίτερα αρνητική εικόνα της χώρας μας, η οποία φυσικά δεν συνάδει με τον ευρωπαϊκό της χαρακτήρα. 
Παράλληλα, η Διεθνής Αμνηστία, όπως και η αρμόδια επιτροπή των Ηνωμένων Εθνών εκφράζει την ανησυχία της, αναφορικά με τη μη διασφάλιση των ελληνικών Αρχών, ότι η Ελληνική Αστυνομία σέβεται και προστατεύει τα ανθρώπινα δικαιώματα και δρα βάσει του Διεθνούς Δικαίου, ιδιαίτερα σε ό,τι έχει να κάνει με την αστυνόμευση διαδηλώσεων και την κακομεταχείριση κατά τη σύλληψη και κράτηση. 
Επιπλέον, το Γραφείο Αντιμετώπισης Περιστατικών Αυθαιρεσίας, το οποίο θεσπίστηκε με το άρθρο 1 του ν. 3938/2011, όπως τροποποιήθηκε με το ν. 4058/2012, και το οποίο είναι αρμόδιο για την αντιμετώπιση τέτοιων συμπεριφορών όπως εσείς αναφέρετε στην απάντησή σας προς την υπ’ αριθμόν 1041/27-8-2012 ερώτηση των Βουλευτών Γιαννακάκη, Τσούκαλη, Οικονόμου, εξακολουθεί να μη λειτουργεί. 
Σας ρωτάμε, λοιπόν: Τι προτίθεσθε να κάνετε προκειμένου να ερευνήσετε τις καταγγελίες που είδαν το φως της δημοσιότητας στον ευρωπαϊκό Tύπο, προκειμένου να αποκαταστήσετε και τη διεθνή εικόνα της χώρας μας, αλλά και την τάξη αν αυτά τα περιστατικά πραγματικά έχουν λάβει χώρα; Προτίθεσθε να προβείτε στις απαραίτητες ενέργειες προκειμένου να λειτουργήσει επιτέλους το Γραφείο Αντιμετώπισης Περιστατικών Αυθαιρεσίας δεδομένου και του κρίσιμου χαρακτήρα που έχει στην αντιμετώπιση παρόμοιων περιστατικών;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κύριος Υπουργός, για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Παρ’ ότι δεν είναι δόκιμο, θα μου επιτρέψετε να διατυπώσω το ερώτημα: Τι σας αναγκάζει να επαναδιατυπώσετε ένα ερώτημα για ένα δημοσίευμα, το οποίο απ’ αυτό το Βήμα έχω διαψεύσει, αν θυμάμαι καλά, τρεις φορές και μάλιστα με έντονο τρόπο, έχοντας δηλώσει από εκείνο το Βήμα ότι θα ενάγω τη «GUARDIAN», εφόσον αποδειχθεί από τις ιατροδικαστικές εκθέσεις, όταν δουν το φως της δημοσιότητας, ότι το δημοσίευμα είναι ψευδές. Και δεν το λέω με οποιονδήποτε τρόπο. Προς Θεού! 
Κατ’ αρχάς, δεν σας καταλογίζω την παραμικρή πρόθεση και δεν θεωρώ ότι προσβάλλετε εμένα ή το Υπουργείο. Το ερώτημα είναι: Πόσο βοηθιέται η χώρα όταν μετατρέπουμε σε εσωτερικό θέμα πολιτικής κριτικής ένα δημοσίευμα, το οποίο εμπεριέχει τη διάψευσή του; Εάν διαβάσετε το κείμενο της «Guardian», το δεύτερο μισό του κειμένου αποτελεί τη διάψευση της Ελληνικής Αστυνομίας για το γεγονός, πέραν της εκ των υστέρων έρευνας που έκανα και εγώ, ως όφειλα βεβαίως. 
Το ανατριχιαστικό του συγκεκριμένου δημοσιεύματος είναι η περιγραφή της μεθόδου των βασανιστηρίων. Αναφέρει ούτε λίγο, ούτε πολύ ότι οι κρατούμενοι στα κρατητήρια βασανίζονται, γιατί τους καίνε με αναπτήρες και τους κάνουν ηλεκτροσόκ. Εσείς τα πιστεύετε αυτά τα πράγματα, ανεξαρτήτως του οτιδήποτε σας πω εγώ; Γιατί να υιοθετούμε πράγματα που η οποιαδήποτε ξένη εφημερίδα για οποιονδήποτε δικό της λόγο τα εμφανίζει σε μία φάση που η χώρα μάχεται κυριολεκτικώς για να αποκαταστήσει τη διεθνή της εικόνα;
Λάβετε υπ’ όψιν σας ότι δεν αναφέρονται ονόματα. Δεν υπάρχει καμμία μήνυση γι’ αυτό. Και η ανακοίνωση εκ των υστέρων των δήθεν βασανισθέντων κάνει γενικές αντιφασιστικές κορώνες. Ούτε μία ανακοίνωση δεν επιβεβαιώνει ότι αυτούς τους ανθρώπους τους έκαψε κάποιος ή τους έκανε ηλεκτροσόκ. Θα με συγχωρήσετε, αλλά δεν έχει έννοια να σας απαντήσω επί του κειμένου της ερωτήσεως ως προς το πρώτο τμήμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Στο δεύτερο τμήμα έχετε απόλυτο δίκιο. Θα σας πω όμως, γιατί δεν έχει γίνει ακόμη. Όπως είπα πριν στην απάντηση για την Πυροσβεστική, η Ελληνική Αστυνομία λειτουργεί επάνω σ’ ένα μοντέλο του 1984, όταν έγινε εκ των υστέρων –θα μου επιτραπεί να πω, πρόχειρη- συνένωση της τότε αστυνομίας πόλεων και της τότε χωροφυλακής με διάφορες επεκτάσεις κατά καιρούς αυτοτελών μονάδων. Δηλαδή, κάθε φορά που είχαμε ένα πρόβλημα δημιουργούσαμε μία επιπλέον αυτοτελή μονάδα. Εάν, λοιπόν, δείτε το οργανόγραμμα της Ελληνικής Αστυνομίας, περιέχει, αν θυμάμαι καλά –η διαφορά μπορεί να είναι στο τελευταίο ψηφίο- 1386 οργανικές ομάδες. Μία τέτοια Αστυνομία είναι αδύνατον να λειτουργήσει.
Με συγχωρείτε, κύριε Πρόεδρε, για τη μικρή παράβαση του χρόνου. Δεν έχει νόημα να δευτερολογήσω εκτός αν χρειαστεί κάτι.
Γίνεται, λοιπόν, μία μεγάλη προσπάθεια την οποία θα δει η Εθνική Αντιπροσωπεία σ’ ένα ενιαίο νομοθέτημα με την Πυροσβεστική και με το Υπουργείο και στην οποία θα προταθεί μία συνολική αναδιάρθρωση της Ελληνικής Αστυνομίας, ώστε να είναι χωρισμένη σε διαφορετικούς κλάδους και με τις οργανικές ομάδες μειωμένες από τις περίπου χίλιες τριακόσιες σε περίπου επτακόσιες. 
Σε αυτό το πλαίσιο θα ενεργοποιηθεί το σύνολο του δυναμικού, το οποίο προβλέπεται για να αντιμετωπίσει τα προβλήματα που έχουμε τώρα, γιατί πράγματι έχουμε προβλήματα. Αυτό το Γραφείο δεν καλείται να αντιμετωπίσει φανταστικά προβλήματα. Έχουμε προβλήματα: έχουμε προβλήματα αυθαιρεσίας, έχουμε προβλήματα ρατσιστικής βίας. Το ξέρουμε όλοι. 
Πρέπει, λοιπόν, να υπάρξει ο μηχανισμός αυτός ο οποίος θα μπορέσει να τα αντιμετωπίσει. Το ερώτημα είναι σε ποιο πλαίσιο θα είναι ενταγμένος, ώστε να μπορέσει να λειτουργήσει αποτελεσματικά και ιδίως να υπάρχει ένας συνολικός μηχανισμός, μία συλλογική μνήμη στην οποία να αποθηκεύονται οι πληροφορίες για να μπορούν να είναι εκμεταλλεύσιμες από το σύνολο του μηχανισμού.
Η λογική του να φτιάχνουμε μοναδούλες δεξιά και αριστερά ξέρετε ότι δεν βοηθάει τη λειτουργικότητα του συνόλου της Ελληνικής Αστυνομίας. Προς τούτο λοιπόν -και απαντώ ως προς αυτό- οφείλεται η καθυστέρηση ενεργοποίησης. Εντάσσεται σε ένα σύνολο, το οποίο ελπίζω ότι θα έχουμε φέρει και θα έχουμε ψηφίσει μέχρι το τέλος αυτού του χρόνου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Υπουργέ.
Το λόγο έχει η κ. Γιαννακάκη για τρία λεπτά.</ChairmanSpeech> 
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ, κύριε Πρόεδρε.
Κύριε Υπουργέ, με ψέξατε ότι επαναφέρω ένα θέμα, το οποίο το έχετε διαψεύσει και ότι ετοιμάζεστε να καταθέσετε και μήνυση, προκειμένου να έχω ένα δημοσίευμα. Αντιμετωπίζετε το συγκεκριμένο θέμα σαν να ήταν ένα μοναδικό, ένα  περιστασιακό θέμα, σαν να μην το έχουμε ξανακούσει στην Ελληνική Αστυνομία για περιπτώσεις αυθαιρεσίας και κατάχρησης της αστυνομικής βίας. 
Θα συμφωνήσετε όμως μαζί μου ότι έρχεται μια στιγμή που δεν μπορούμε παρά να πούμε την αλήθεια και ίσως αυτή η στιγμή να έχει φτάσει για την Ελληνική Αστυνομία. Οφείλουμε να συνομολογήσουμε ότι το πρόβλημα της αστυνομικής βίας δεν είναι περιστασιακό, αλλά είναι δυστυχώς διαχρονικό. Και αυτό δεν το λέω ούτε εγώ, ούτε η «GUARDIAN», ούτε η «LIBERATION», ούτε το «CNN», το λέει το Ευρωπαϊκό Δικαστήριο Ανθρωπίνων Δικαιωμάτων και η Επιτροπή Παρακολούθησης Εκτέλεσης των Αποφάσεων του Δικαστηρίου της Επιτροπής Μονίμων Αντιπροσώπων του Συμβουλίου της Ευρώπης. 
Έντεκα καταδικαστικές αποφάσεις εναντίον της Ελλάδας τα τελευταία χρόνια για κατάχρηση αστυνομικής βίας. Ενδεικτικά μόνο θα αναφέρω τις πιο γνωστές: την υπόθεση Γκαλότσκιν το 2010, Ζελίκοφ –τώρα Ζελίδης- το 2006, του Δημήτρη Αυγουστίνου –η περίφημη ιστορία με τη «ζαρντινιέρα»- το 2006, των Λεωνίδη και Μακαρατζή και άλλων το 2004. Αυτές οι αποφάσεις εξακολουθούν να απασχολούν την Επιτροπή Παρακολούθησης Εκτέλεσης Αποφάσεων. Μπορεί να μην εξετάζονται πλέον, γιατί -το γνωρίζετε πιθανόν καλύτερα από εμένα- ο μηχανισμός παρακολούθησης έχει ατονήσει στην ΕΜΑ, αλλά οι φάκελοι δεν έχουν κλείσει, παραμένουν ανοικτοί. Γιατί παραμένουν ανοικτοί; Γιατί ούτε καν τα ειδικά μέτρα δεν έχουμε εκτελέσει. Το μόνο που έχουμε κάνει είναι να πληρώσουμε το πρόστιμο και τα δικαστικά έξοδα τα οποία προβλέπονταν. 
Ακόμη και αν είχε λειτουργήσει το Γραφείο Αντιμετώπισης Περιστατικών Αυθαιρεσίας –το γνωρίζετε πολύ καλά, γιατί το είχε διαμηνύσει στη χώρα μας ο πρώην Επίτροπος για τα Δικαιώματα του Ανθρώπου του Συμβουλίου της Ευρώπης, ο κ. Χάμαπεργκ- η δομή του και η υπαγωγή του στις οργανικές μονάδες του Υπουργείου Προστασίας του Πολίτη δεν εξασφαλίζει την ανεξαρτησία της δράσης του και την ουσιαστική παρέμβασή του και δεν εξυπηρετεί τους στόχους του, που είναι όχι μόνο η ίαση των στρεβλώσεων, αλλά κυρίως η πρόληψη και η αποτροπή τους. Γνωρίζετε ότι μας είχαν συμβουλεύσει με σύσταση αυτό να τεθεί ως ανεξάρτητη αρχή, δηλαδή να τεθεί υπό τον έλεγχο της Βουλής. 
Ας δούμε μερικά στατιστικά: Κατά την περίοδο 2005-2009 ερευνήθηκαν συνολικά διακόσιες ογδόντα μία καταγγελίες κατά αστυνομικών για κακοποίηση και κακομεταχείριση όχι μόνο κρατουμένων και επιβλήθηκαν πειθαρχικές κυρώσεις σε δεκατρείς περιπτώσεις.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω αμέσως. Δεν θα πω άλλα στατιστικά, γιατί έχει ήδη τελειώσει ο χρόνος μου. Είμαι σίγουρη ότι ήδη τα γνωρίζετε. Ούτε αυτά τα πήρα από καμμιά ξένη εφημερίδα. Είναι αυτά τα οποία έχουν κατατεθεί και στην Επιτροπή Μονίμων Αντιπροσώπων και στην Επιτροπή Παρακολούθησης Εκτέλεσης των Αποφάσεων του Δικαστηρίου. Έχω όμως, να πω μόνο το εξής: ότι η Αστυνομία είναι το κατ’ εξοχήν αρμόδιο κρατικό όργανο με τις διευρυμένες εξουσίες που του δίνει ο νόμος, προκειμένου να εφαρμόζει τους νόμους του κράτους και να διασφαλίζει όχι μόνο την τήρηση των νόμων, αλλά και το σεβασμό και την άσκηση των ανθρωπίνων δικαιωμάτων και ότι η παραβίαση των ανθρωπίνων δικαιωμάτων από την ίδια την Αστυνομία αποδυναμώνει –αν όχι καταργεί- το ρόλο της.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός Δημόσιας Τάξης έχει το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ, κύριε Πρόεδρε.
Κατ’ αρχάς, βέβαια δεν σας έψεξα. Δεν νομιμοποιούμαι και να το κάνω. Είστε φορέας της λαϊκής κυριαρχίας και έχετε αυτοτελές δικαίωμα. Μου επιτρέπετε όμως, και εγώ να εκφράζω την άποψή μου, την απορία μου, τα ερωτήματά μου και ίσως τη διαφωνία μου σε ό,τι οποιοσδήποτε από τους συναδέλφους διατυπώνει ως άποψη μέσα στην Αίθουσα. Για το θέμα της «GUARDIAN» νομίζω ότι το ολοκληρώσαμε και η άποψή μου είναι σαφής. 
Όσον αφορά τα ευρύτερα θέματα που θέσατε, κατ’ αρχάς θα μου επιτρέψετε -χωρίς να διεκδικώ την παντογνωσία- να σας πω ότι έχω μια αρκετά μεγάλη εμπειρία στο Συμβούλιο της Ευρώπης. Νομίζω ότι είμαι ο μόνος Έλληνας εκλεγμένος πρόεδρος της επιτροπής. Μάλιστα, το συμβούλιο με ενημέρωσε χθες ότι το γεγονός ότι έγινα Υπουργός δεν αίρει το ότι είμαι εκλεγμένος πρόεδρος της επιτροπής, κάτι το οποίο δεν γνώριζα και μετέχω κατά συνέπεια στο bureau του Συμβουλίου της Ευρώπης.
Το Δικαστήριο Ανθρωπίνων Δικαιωμάτων στο οποίο αναφέρεστε έχει καταδικάσει επανειλημμένως την Ελλάδα. Δεν σημαίνει ότι πάντοτε έχει δίκιο το δικαστήριο, όμως βεβαίως υπάρχουν πάρα πολλές φορές –αρκετές φορές, ορισμένες φορές, όπως θέλετε πείτε το- περιστατικών για τα οποία η Ελληνική Αστυνομία όφειλε να ελεγχθεί. Δεν είναι εκτός, ούτε θα με βρείτε ταυτιζόμενο, με οποιαδήποτε διαδικασία η οποία υπερβαίνει το νόμο και το Σύνταγμα.
Αντιθέτως θα συνυπογράψω απολύτως τη δήλωσή σας, ότι η Αστυνομία είναι εκεί για να εφαρμόζει το Σύνταγμα και τους νόμους. Ακριβώς δε επειδή έχει το μονοπώλιο της κρατικής βίας -και στους καιρούς που ζούμε τώρα αυτό είναι κάτι το εξαιρετικά σημαντικό να θυμόμαστε- πρέπει να την ασκεί αυτή την κρατική βία απολύτως μέσα στα πλαίσια του Συντάγματος και των νόμων και με απόλυτο σεβασμό μέχρι κεραίας και των ανθρωπίνων δικαιωμάτων. 
Σε αυτό όχι απλώς συμφωνώ απολύτως μαζί σας, όχι απλώς το συνυπογράφω, ίσως και όλα αυτά να τα κάνουμε εκ του περισσού γιατί είναι αυτονόητα. Είναι αυτονόητα κάθε σύγχρονης ευρωπαϊκής αστυνομίας, άρα και της Ελληνικής Αστυνομίας. Και βεβαίως, πρέπει να κάνουμε ό,τι πρέπει και ό,τι χρειάζεται, όπου υπάρχει οποιαδήποτε παρασπονδία να επιβάλουμε το ορθό και την τάξη και να είμαστε και απόλυτοι πάνω σε αυτό.
Αυτό όμως δεν σημαίνει με κανέναν τρόπο, αγαπητή κυρία συνάδελφε, ότι υπάρχει λόγος να υιοθετούμε ή έστω να συνυπογράφουμε ή να αναπαράγουμε, αν μου επιτρέπετε, δημοσιεύματα ξένου Τύπου, τα οποία από την ίδια τους τη φύση υπερβαίνουν τα εσκαμμένα. Αυτό ήταν το μόνο σημείο στο οποίο διατύπωσα την έντονη αντίρρησή μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Οικονομικών: «Κύρωση της Πράξης Νομοθετικού Περιεχομένου «Τροποποίηση του τελευταίου εδαφίου της παραγράφου 1 του άρθρου 3 του νόμου 3986/2011 «Επείγοντα Μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012-2015» (Α΄ 152), όπως ισχύει», της Πράξης Νομοθετικού Περιεχομένου «Κατάργηση ελάχιστου ποσοστού Ελληνικού Δημοσίου σε ΕΛΠΕ, ΔΕΗ, ΟΠΑΠ, ΟΔΙΕ, ΕΥΔΑΠ, ΕΥΑΘ, ΕΛΤΑ, Οργανισμό Λιμένος Πειραιώς, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας, καθώς και κατάργηση του άρθρου 11 του ν. 3611/2008 (Α’ 6)» και άλλες επείγουσες ρυθμίσεις».
Η έβδομη με αριθμό 465/16-10-2012 επίκαιρη ερώτηση πρώτου κύκλου του Βουλευτή Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις ελλείψεις διδακτικού προσωπικού στα ΑΕΙ της χώρας δεν θα συζητηθεί λόγω κωλύματος του κυρίου Υπουργού και διαγράφεται.
Η πρώτη με αριθμό 451/16-10-2012 επίκαιρη ερώτηση δεύτερου κύκλου του Βουλευτή Αχαΐας της Νέας Δημοκρατίας κ. Αθανασίου Νταβλούρου προς τον Υπουργό Οικονομικών, σχετικά με την υπαγωγή σε καθεστώς ειδικής εκκαθάρισης της «ΑΧΑΪΚΗΣ ΣΥΝΕΤΑΙΡΙΣΤΙΚΗΣ ΤΡΑΠΕΖΑΣ», δεν θα συζητηθεί λόγω κωλύματος του κυρίου Υπουργού και διαγράφεται.
Η δεύτερη με αριθμό 470/16-10-2012 επίκαιρη ερώτηση δεύτερου κύκλου της Βουλευτού Α΄ Θεσσαλονίκης του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Δέσποινας Χαραλαμπίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των προβλημάτων των εργαζομένων στα έργα του ΜΕΤΡΟ Θεσσαλονίκης, δεν θα συζητηθεί λόγω κωλύματος του κυρίου Υπουργού και διαγράφεται.
Η τρίτη με αριθμό 446/15-10-2012 επίκαιρη ερώτηση δεύτερου κύκλου της Βουλευτού Αττικής του Πανελλήνιου Σοσιαλιστικού Κινήματος κ. Παρασκευής Χριστοφιλοπούλου προς τους Υπουργούς Δημόσιας Τάξης και Προστασίας του Πολίτη και Παιδείας και Θρησκευμάτων, Πολιτισμού και Αθλητισμού, σχετικά με τις καταλήψεις από εξωπανεπιστημιακούς παράγοντες σε χώρους των πανεπιστημίων και των ΤΕΙ δεν θα συζητηθεί λόγω κωλύματος του κυρίου Υπουργού και διαγράφεται.
Η τέταρτη με αριθμό 457/16-10-2012 επίκαιρη ερώτηση δεύτερου κύκλου του Βουλευτή Αττικής των Ανεξάρτητων Ελλήνων κ. Παύλου Χαϊκάλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την εγκύκλιο του ΙΚΑ-ΕΤΑΜ για τη χρήση του δικαιώματος αυτασφάλισης, δεν θα συζητηθεί λόγω κωλύματος του κυρίου Υπουργού και διαγράφεται.
Η πέμπτη με αριθμό 475/16-10-2012 επίκαιρη ερώτηση δεύτερου κύκλου του Βουλευτή Επικρατείας του Λαϊκού Συνδέσμου-Χρυσή Αυγή κ. Χρήστου Παππά προς τους Υπουργούς Οικονομικών και Εσωτερικών, σχετικά με την «απόφαση για μακροχρόνια εκμίσθωση σε ιδιώτες ακατοίκητων ελληνικών νησιών», δεν θα συζητηθεί λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Χρήστος Παππάς έχει το λόγο, για ένα λεπτό.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, είναι και για μας η τρίτη φορά που τίθεται από πλευράς Χρυσής Αυγής το φλέγον ζήτημα της μακροχρόνιας εκμίσθωσης ελληνικής γης, ελληνικών νησιών, ένα ζήτημα το οποίο είναι και επίκαιρο εκτός από φλέγον, γι’ αυτό και έχει αυτή τη μορφή η επίκαιρη ερώτηση. Με την ερώτηση αυτή θέλουμε να ρίξουμε φως πάνω σ’ αυτή την απόφαση της μνημονιακής κυβέρνησης συνεργασίας. 
Θέλω να πω τούτο, ότι η απαξίωση και η αμετροέπεια των ανθρώπων της εξουσίας, το να μην είναι για τρίτη φορά εδώ ο Υπουργός Οικονομικών, δεν μας πτοούν. Η Χρυσή Αυγή θα συνεχίσει να θέτει ως προτεραιότητα το ζήτημα της εθνικής ανεξαρτησίας, που σημαίνει ελευθερία για τον ελληνικό λαό, και το ζήτημα της κοινωνικής δικαιοσύνης, που σημαίνει ευημερία για τον ελληνικό λαό. Θα αγωνιστούμε με όλες μας τις δυνάμεις και ας απαξιοί ο δοτός κύριος Υπουργός Οικονομικών να έρχεται στη συνεδρίαση, μία τακτική που εφήρμοσε σήμερα –το είδαμε όλοι- και ο εκλεγμένος, είμαι σίγουρος για τελευταία φορά, Βουλευτής Κερκύρας κ. Δένδιας. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Οφείλω να πάρω  θέση σ’ αυτό το θέμα. Είναι γεγονός ότι σήμερα αναβλήθηκαν πάρα πολλές ερωτήσεις και είμαι υποχρεωμένος να το φέρω στον Πρόεδρο της Βουλής, γιατί δεν μπορεί οι μισές ερωτήσεις να αναβάλλονται. 
Κυρίες και κύριοι συνάδελφοι, θα συζητηθεί τώρα η έκτη με αριθμό 461/16-10-2012 δεύτερου κύκλου επίκαιρη ερώτηση του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη λειτουργία του Φράγματος της Μεσοχώρας Τρικάλων. 
Το λόγο έχει ο κ. Κυρίτσης για δύο λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, πρέπει να δώσουμε περισσότερο σ’ έναν κόσμο που μας ακούει αυτή τη στιγμή να καταλάβει τι είναι το Φράγμα της Μεσοχώρας. Πριν από περίπου δέκα χρόνια δόθηκαν τετρακόσια εκατομμύρια ευρώ, ίσως και παραπάνω, για να φτιαχτεί ένα φράγμα, ένα υδροηλεκτρικό έργο το οποίο θα παρήγαγε τριακόσια ογδόντα πέντε εκατομμύρια κιλοβατώρες σε ήπια μορφή ενέργειας. Εκεί θα γινόταν μία λίμνη. Θα είχε τουριστικό ενδιαφέρον. Και βέβαια αυτό το έργο έχει σταματήσει. Δεν ξέρω γιατί, έχει σταματήσει. 
Εμείς επανερχόμαστε. Σε μία εποχή όπου ακόμη δεν έχουμε μάθει να διαχειριζόμαστε τα νερά μας, σε μία εποχή όπου όλα γκρεμίζονται και εμείς πρέπει να τα ξαναφτιάξουμε, εάν έχουμε στόχο να φτιάξουμε ένα πενταετές πρόγραμμα πρωτογενούς ανάπτυξης, θα πρέπει να έχουμε κάποια συστατικά, δηλαδή γη, νερό, ενέργεια. Θα ήθελα, λοιπόν, κύριε Υπουργέ, να σας ρωτήσω τα εξής: πότε σκοπεύετε και σε ποιο χρονοδιάγραμμα να ξεκινήσει το Φράγμα της Μεσοχώρας; Διότι απεμπλέκεται πια από τον Αχελώο, δεν έχει καμμία σχέση. Τα νερά έρχονται από το Φράγμα της Συκιάς. Και βέβαια ένα βασικό ερώτημα είναι και το πότε και σε ποιο χρονοδιάγραμμα θα αποζημιωθούν οι κάτοικοι της Μεσοχώρας και μάλιστα με προνόμια -επειδή εκεί θα γίνει ένα είδος σαν τη λίμνη Πλαστήρα-  δηλαδή να μπορούν αυτοί να προηγούνται σε κατασκευές ξενοδοχείων, εστιατορίων κ.λπ. Θα αναλύσουμε στη συνέχεια το τι σημαίνει το φράγμα αυτή τη στιγμή και πόσο ανάγκη το έχει η χώρα. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Καλαφάτης για τρία λεπτά.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε. 
Κατ’ αρχάς, κύριε συνάδελφε, θα συμφωνήσω απολύτως στη γενική αρχή στην οποία αναφερθήκατε, σχετικά με τη χρησιμότητα και την κρισιμότητα της ορθής διαχείρισης των υδάτων. Η διαχείριση των υδάτων πρέπει να αποτελεί ένα κατ’ εξοχήν αναπτυξιακό έργο, μία δραστηριότητα, μία πρωτοβουλία σε οποιαδήποτε πολιτική ασκείται από ένα σύγχρονο κράτος. Εδώ θα συμφωνήσω απολύτως και σας διαβεβαιώ ότι το ΥΠΕΚΑ τους τελευταίους μήνες επεξεργάζεται τρόπους με τους οποίους η χρήση των νερών θα μπορέσει να γίνει με πολύ πιο ορθολογικά κριτήρια, θα μπορέσει να διαμορφωθεί ένα τέτοιο πλαίσιο ώστε και η γη να αξιοποιηθεί με τον καλύτερο δυνατό τρόπο, αλλά βεβαίως να υπάρχει και πολύ καλύτερη και πιο ορθολογική χρήση των νερών γενικότερα, καθώς και να υπάρξει κι έντονη πλέον η ορθή αναπτυξιακή διάσταση των νερών.
Όσον αφορά το συγκεκριμένο ζήτημα, θα ήθελα να σας πω το εξής. Θα ήθελα να ξεκαθαρίσω από την αρχή ότι το ΥΠΕΚΑ εξετάζει το Φράγμα της Μεσοχώρας των Τρικάλων ως αμιγώς υδροηλεκτρικό έργο. 
Και έχουμε προχωρήσει τη διαδικασία για την κατάρτιση των σχεδίων διαχείρισης των λεκανών απορροής ποταμών όλων των υδατικών διαμερισμάτων της χώρας σε εφαρμογή της αντίστοιχης οδηγίας 2060 για τα νερά, στην οποία εντάσσεται.
Να εξηγήσω όμως τη διαδικασία καθώς δεν είναι όλα τα στάδια αυτής στην αρμοδιότητα του ΥΠΕΚΑ. Έτσι, σήμερα βρίσκονται σε στάδιο ολοκλήρωσης τα προσχέδια για τα δέκα υδατικά διαμερίσματα: Θεσσαλία, δυτική Στερεά Ελλάδα, Ήπειρος, ανατολική Μακεδονία, Θράκη, Στερεά Ελλάδα, Αττική και τα τρία υδατικά διαμερίσματα της Πελοποννήσου από τα δεκατέσσερα υδατικά διαμερίσματα τα οποία τέθηκαν σε διαβούλευση από κάθε ενδιαφερόμενο φορέα ή χρήστη, όπως και τα προγραμματιζόμενα έργα για κάθε υδάτινο διαμέρισμα. 
Το Φράγμα Μεσοχώρας στον ποταμό Αχελώο εντάσσεται στο σχέδιο διαχείρισης υδατικών πόρων του υδατικού διαμερίσματος δυτικής Στερεάς Ελλάδας που βρίσκεται ήδη στο τελικό στάδιο υλοποίησης όπου ενσωματώνονται όλα τα σχόλια και παρατηρήσεις, που προήλθαν από τη μακρά διαβούλευση στην οποία ετέθη το προσχέδιο διαχείρισης. Μέχρι το τέλος του μήνα αναμένεται να προωθηθεί για διαβούλευση η στρατηγική μελέτη περιβαλλοντικών επιπτώσεων του σχεδίου διαχείρισης. Τότε και σύμφωνα με τη νομοθεσία, συγκεκριμένα με το ν. 3199/2003 προβλέπεται η έγκριση του σχεδίου διαχείρισης του υδατικού διαμερίσματος δυτικής Στερεάς Ελλάδας από τους δυο αρμόδιους Γενικούς Γραμματείς της Αποκεντρωμένης Διοίκησης Πελοποννήσου-Δυτικής Ελλάδας και Ιονίου και της Αποκεντρωμένης Διοίκησης Θεσσαλίας-Στερεάς Ελλάδας. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κυρίτσης έχει το λόγο, για τρία λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Κύριε Υπουργέ, για να δώσουμε κάποια μεγέθη, για να καταλάβει και ο ελληνικός λαός για τι μιλάμε, το ρεύμα που θα παράξει αυτό το φράγμα ισοδυναμεί με επτά χιλιάδες στρέμματα φωτοβολταϊκών. Τι σημαίνει; Ότι εμείς θα πρέπει να εισάγουμε τα φωτοβολταϊκά, να τσιμεντώσουμε επτά χιλιάδες στρέμματα για να  παράξουμε ρεύμα –κατ’ αρχάς το νερό είναι δικό μας, δεν το παίρνουμε από κάπου, είναι δικό μας- από τόσο μεγάλη ανάγκη. Το έχουμε σε ήπια μορφή.
Αυτήν τη στιγμή με 125 εκατομμύρια θα μπορούσε όχι μόνο να φτιαχτεί και να τελειώσει το φράγμα αλλά να δώσουμε και στους ανθρώπους την αξία των σπιτιών τους που θα παρθούν ή πώς θα κατασκευαστεί όλο αυτό. Ένας καινούργιος βιότοπος θα δημιουργηθεί εκεί, που θα έχει και τουριστικό ενδιαφέρον, θέσεις εργασίας κ.λπ.. Ανεξάρτητα όμως από αυτό πρέπει να το ξεκινήσουμε. 
Σε μια τέτοια εποχή που αυτήν τη στιγμή μπορούμε να κόβουμε 30 ευρώ από την αγρότισσα ή από τον αγρότη δεν μπορούμε εμείς να πετάμε τόσα πολλά εκατομμύρια και να τα αφήνουμε εκεί δέκα χρόνια επειδή υπάρχουν συμφέροντα. Γιατί θα ακουστούν και αντίθετες απόψεις, απόψεις ανθρώπων που δεν θέλουν την ήπια μορφή ενέργειας αλλά θέλουν αυτό που σας είπα, να τσιμεντώσουμε επτά χιλιάδες στρέμματα που θα μπορούσαν να θρέψουν μια ολόκληρη Αθήνα.
Κύριε Υπουργέ, είναι ζωτικής σημασίας για το μέλλον το δικό μας, για το μέλλον των παιδιών μας, για το μέλλον της χώρας. Πρέπει να μπούμε σε ήπιες μορφές ενέργειας που έχουμε τη δυνατότητα να τις κάνουμε. Και το φράγμα της Μεσοχώρας πρέπει να είναι η αρχή ότι κάτι αρχίζουμε να χτίζουμε σε αυτήν τη χώρα και όχι μόνο να γκρεμίζουμε. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός κ. Καλαφάτης, έχει το λόγο.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πάρα πολύ, κύριε συνάδελφε.
 Θα πω κάποια στοιχεία συμπληρωματικά, γιατί ο σκοπός της δικής μου παρουσίας εδώ είναι επ’ ευκαιρία της πολύ σημαντικής και ενδιαφέρουσας ερώτησης να μου δοθεί η ευκαιρία να ενημερώσω, βεβαίως, τους συναδέλφους αλλά και τους πολίτες, σχετικά με τη διαδικασία που είναι πολύ σημαντική για την πρόοδο αυτού του έργου.
Είπα και πριν ότι το ΥΠΕΚΑ εξετάζει το φράγμα της Μεσοχώρας ως αμιγώς υδροηλεκτρικό έργο ανεξάρτητα από τα έργα μεταφοράς νερού από τον Αχελώο στη Θεσσαλία. Για τα επιμέρους ζητήματα που αφορούν αυτήν την υπόθεση, δεν μπορούμε να κάνουμε καμμία συζήτηση πριν από τη σχετική απόφαση της ολομέλειας του Συμβουλίου της Επικρατείας. Και νομίζω ότι αυτό είναι κατανοητό. 
Να πω δυο λόγια μονάχα πώς εξελίχθηκε η υπόθεση. Το υδροηλεκτρικό έργο της Μεσοχώρας είναι το πλησιέστερο προς τις πηγές του Αχελώου και ως σήμερα είναι συνδεδεμένο με τα έργα του σχήματος μερικής εκτροπής του Αχελώου προς τη Θεσσαλία. Με το ν. 3481/2006 εγκρίθηκαν οι περιβαλλοντικοί όροι και περιορισμοί, οι οποίοι αναφέρονται στην κατασκευή και λειτουργία των έργων μερικής εκτροπής του άνω ρου του Αχελώου ποταμού προς τη Θεσσαλία.
Με αυτούς τους περιβαλλοντικούς όρους επιτράπηκε η συνέχιση των εργασιών για την ολοκλήρωση και λειτουργία του έργου της Μεσοχώρας. Με την έκδοση του ν. 3734/2009 ρυθμίστηκαν ζητήματα σχετικά με το ηλεκτρικό έργο της Μεσοχώρας, τα οποία αφορούσαν στην αναγκαστική απαλλοτρίωση εκτάσεων του ταμιευτήρα του έργου, στην αναγκαστική απαλλοτρίωση χώρων για τη μετεγκατάσταση των θιγόμενων κατοίκων του Δήμου Πυνδαίων και στη ρύθμιση αποζημιώσεων. 
Με την απόφαση της επιτροπής αναστολών του Συμβουλίου της Επικρατείας με αριθμό 141/2010 διατάχθηκε η άμεση διακοπή όλων των εργασιών όλων των σχετικών έργων καθώς και η μη λειτουργία όσων έργων έχουν ήδη ολοκληρωθεί, οπότε αναγκαστικά σταμάτησαν και όλες οι εργασίες και οι ενέργειες στο έργο της Μεσοχώρας.
Περιμένουμε, λοιπόν, σχετική απόφαση της ολομέλειας του Συμβουλίου της Επικρατείας, βάσει της πρόσφατης απόφασης του Δικαστηρίου των Ευρωπαϊκών Κοινοτήτων, προς το οποίο είχε διατυπώσει το Συμβούλιο της Επικρατείας συγκεκριμένο προδικαστικό ερώτημα αναφορικά με τη συμβατότητα των ρυθμίσεων του προαναφερόμενου ν. 3481/2006 με το Κοινοτικό Δίκαιο. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα συζητηθεί τώρα η έβδομη με αριθμό 466/16-10-2012 επίκαιρη ερώτηση δεύτερου κύκλου της Βουλευτού Β΄ Πειραιά του Κομμουνιστικού Κόμματος Ελλάδας κ. Διαμάντως Μανωλάκου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αναβάθμιση του ΙΓΜΕ και την καταβολή των δεδουλευμένων στους εργαζομένους του. 
Ορίστε, κυρία Μανωλάκου, έχετε το λόγο για δύο λεπτά.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ευχαριστώ, κύριε Πρόεδρε. 
Αν και είναι αναμφισβήτητη η προσφορά του Ινστιτούτου Γεωλογικών και Μεταλλευτικών Ερευνών, εξήντα ενός χρόνων λειτουργίας, για την αξιοποίηση του ορυκτού πλούτου, την ορθολογική διαχείριση του υδατικού δυναμικού, τη στήριξη μεγάλων τεχνικών έργων κ.λπ., εν τούτοις προωθείται ταχύτατα η διάλυσή του. 
Μάλιστα με βάση μια κοινή υπουργική απόφαση της προηγούμενης κυβέρνησης, την 25200 του Νοεμβρίου του 2011, απαξιώνεται πλήρως το ινστιτούτο. Γι’ αυτό απομακρύνονται μέσω εφεδρείας, ουσιαστικά απολύονται, έμπειροι και αναγκαίοι για τη λειτουργία του εργαζόμενοι και ταυτόχρονα μένουν απλήρωτοι εδώ και δύο μήνες οι υπόλοιποι εργαζόμενοι. Ουσιαστικά, είναι μια πολιτική συρρίκνωσης του προσωπικού τόσο των κεντρικών όσο και των αποκεντρωμένων υπηρεσιών και θέτει σε κίνδυνο σημαντικά ερευνητικά προγράμματα για τη χώρα. 
Ο σχεδιασμός αυτός δεν βασίζεται σε καμμία επιστημονική μελέτη. Το αντίθετο μάλιστα. Υπάρχει μελέτη με ανάθεση στο οικονομικό επιμελητήριο, που αναφέρει σαφέστατα ότι για τη λειτουργία και την ανάπτυξή του, είναι ανάγκη να αυξηθεί και ο αριθμός του ανθρώπινου δυναμικού για να ανταποκριθεί στο ρόλο του, αφού είναι το μοναδικό ινστιτούτο στη χώρα. 
Εμείς τι ζητάμε μέσα από αυτήν την ερώτηση; Ζητάμε να προχωρήσετε στην κατάργηση της κοινής υπουργικής απόφασης 25200, ώστε να αποτραπεί η διάλυση του ΙΓΜΕ και να μην απολυθούν ουσιαστικά οι αναγκαίοι εκατόν πενήντα εργατοτεχνίτες, να πάρετε μέτρα αναβάθμισης του ρόλου του ΙΓΜΕ ως ανεξάρτητο δημόσιο ερευνητικό ινστιτούτο, να πληρωθούν άμεσα τα δεδουλευμένα δύο μηνών των εργαζομένων αλλά και οι αποζημιώσεις των συνταξιούχων και να αξιοποιήσετε τα 25 εκατομμύρια ευρώ για έργα που είναι ενταγμένα στο ΕΣΠΑ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε. 
Κυρία συνάδελφε, πράγματι, το ΙΓΜΕ είναι επιστημονικό ινστιτούτο με τεράστια νευραλγική και στρατηγική σημασία και έχοντας και αυτήν τη διάσταση υπ’ όψιν μας πρέπει να κάνουμε –και οφείλουμε να κάνουμε και θα κάνουμε- οτιδήποτε χρειαστεί για να διασφαλιστεί η λειτουργία του. 
Αυτό είναι ξεκάθαρο και αυτή είναι και η εκφρασμένη θέση μας, όπως επίσης είναι ξεκάθαρο ότι αυτή η διασφάλιση πρέπει να γίνει μέσα στα όρια που εκ των πραγμάτων θέτει η οικονομική πραγματικότητα αλλά, βεβαίως, και η ανάγκη για εξορθολογισμό. 
Σχετικά με τα ζητήματα που θέτετε, το ΥΠΕΚΑ, μέσα σε αυτές τις πολύ ιδιαίτερες οικονομικές και κοινωνικές συνθήκες, εξαντλεί όλα τα περιθώρια, για να διευκολύνει από τη μία την αναβάθμιση του ρόλου του ΙΓΜΕ αλλά, βεβαίως, και την επίλυση οικονομικών ζητημάτων που αφορούν τους εργαζομένους. 
Ειδικά για το τελευταίο θέμα έχουν γίνει, σε άμεσο χρόνο μπορώ να πω, συναντήσεις μεταξύ των εκπροσώπων των εργαζομένων και την πολιτικής ηγεσίας του Υπουργείου και αυτό έχει επιτευχθεί σε μια σειρά επιπέδων και σε μεσαίο και υψηλό αλλά ακόμα και σε πολύ υψηλό επίπεδο, σε επίπεδο δηλαδή πλήρους σύνθεσης, σε επίπεδο υπουργικό από την πλευρά του Υπουργείου.
Όπως, βέβαια, μπορώ να πω ότι αυτό είναι ενισχυτικό και ενδεικτικό του πραγματικού ενδιαφέροντος που υπάρχει από την πλευρά μας –όπως οφείλαμε άλλωστε να επιδείξουμε αυτό το ενδιαφέρον- σε σχέση με την επίλυση ζητημάτων, που σε τελική ανάλυση δεν αφορά μόνο τους εργαζόμενους αλλά ενδεχομένως και τη λειτουργία του ίδιου του ινστιτούτου. 
Ενδεικτικό, βεβαίως, του ενδιαφέροντός μας, δεν είναι μονάχα οι συναντήσεις που σε άμεσο χρόνο κάναμε σε όλα τα επίπεδα και συνεχίζουμε να έχουμε σε σχέση με τα ζητήματα που αφορούν τους εργαζόμενους αλλά έχει να κάνει, βεβαίως, και με την έμπρακτη στήριξη και υποστήριξη του επιστημονικού αυτού σημαντικού εργαλείου για τη χώρα μας.
Αυτό το κάναμε σε δύο επίπεδα. Πρώτον σε ό,τι αφορά τις επιχορηγήσεις. Η αρχική πίστωση για το 2012 ήταν 12.312.282 ευρώ από τον τακτικό προϋπολογισμό του ΥΠΕΚΑ. Αυτά τα χρήματα μεταφέρθηκαν από τη Γενική Γραμματεία Ενέργειας και Κλιματικής Αλλαγής για την επιχορήγηση του Εθνικού Κέντρου Βιώσιμης και Αειφόρου Ανάπτυξης στο οποίο υπάγεται το ΙΓΜΕ. Επιπρόσθετα 1.344.500 ευρώ από το Γενικό Λογιστήριο του Κράτους. Αυτό το ποσό έπρεπε να είχε εκταμιευθεί το προηγούμενο έτος και μετά από ενέργειες των υπηρεσιών του Υπουργείου εγγράφηκε αυτή η επιχορήγηση και εξοφλήθηκε στις 11-4-2012. Επίσης, έχουν ήδη ξεκινήσει οι διαδικασίες για την καταβολή της επιχορήγησης του Οκτωβρίου.
Και, βεβαίως, υπάρχει και ένα δεύτερο επίπεδο που αφορά το ΕΣΠΑ και στο οποίο αναφέρεστε στην ερώτησή σας. Ο συνολικός προϋπολογισμός των έργων είναι 14,5 εκατομμύρια μέσω του επιχειρησιακού προγράμματος ΕΠΠΕΡΑΑ, Περιβάλλον και Αειφόρος Ανάπτυξη (2007-2013). Έχουν ενταχθεί και υλοποιούνται έργα του ΙΓΜΕ με δικαιούχο το ΕΚΒΑ προϋπολογισμού 3,5 εκατομμυρίων ευρώ. Ακόμη πέντε έργα έχουν ενταχθεί αναλόγως στον τομέα της ενέργειας, ενώ αυτήν τη στιγμή, βρίσκονται σε διαδικασία ένταξης ακόμη τέσσερα έργα συνολικού προϋπολογισμού 9,5 εκατομμύριων ευρώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Διαμάντω Μανωλάκου για τρία λεπτά.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Υπουργέ, στα λόγια στηρίζετε, στις πράξεις όμως συμβάλλετε στη διάλυση. Καμμία δέσμευση δεν πήρατε ότι θα ανακαλέσετε την κοινή υπουργική απόφαση, που ουσιαστικά το ΙΓΜΕ με τριακόσιους περίπου υπαλλήλους πάει και υπάγεται σε έναν άλλο οργανισμό με δύο μόνιμους υπαλλήλους και οχτώ με συμβάσεις εργασίας. Αυτό δείχνει τη διαλυτική προοπτική που δίνετε για το ΙΓΜΕ. 
Δεύτερον, δεν είπατε τίποτε για τις απολύσεις, ουσιαστικά, των εκατόν τριάντα τεχνιτών. Αυτοί είναι η ψυχή. Οι επιστήμονες δεν μπορούν να λειτουργήσουν, τα εργαστήρια δεν μπορούν να δουλέψουν χωρίς αυτούς τους ανθρώπους. Και όπως ξέρετε, ο μέσος όρος ηλικίας όλων των εργαζομένων είναι πενήντα επτά ετών. Αυτό σημαίνει ότι η προοπτική που εσείς δίνετε είναι η διάλυση του ΙΓΜΕ, που στα λόγια αναγνωρίζετε το ρόλο του. Και μάλιστα δεν υπάρχει χώρα που να μην έχει τέτοιο ινστιτούτο. Εδώ στην Αμερική είναι σε επίπεδο Υπουργείου.
Άρα, όχι μόνο δεν δεσμευόσαστε για να ακυρώσετε ακριβώς αυτήν την απόφαση αλλά μας λέτε και για ποσά τα οποία σε καμμία περίπτωση δεν διασφαλίζουν στην κυριολεξία ούτε το ΙΓΜΕ ούτε τους εργαζόμενους.
Το έλλειμμα από τον τακτικό προϋπολογισμό του 2012 κατά τη διοίκηση είναι τέσσερα εκατομμύρια. Λέτε, ότι βρίσκεστε –και είναι αλήθεια- σε συζητήσεις με το συνδικάτο, αλλά τι απαντήσεις τους δίνετε; Δεν έχουν πληρωθεί τον Οκτώβρη. Πάτε να ξοφλήσετε τον Αύγουστο. 
Εδώ σύμφωνα με το συνδικάτο, το συσσωρευμένο έλλειμμα ξεπερνάει τα 16 εκατομμύρια ευρώ. Είναι 12 εκατομμύρια από το 2011 και τέσσερα εκατομμύρια από το 2012. Και εμείς ρωτάμε, πώς θα συμβάλλουν τα ποσά που αναφέρατε σε ανάπτυξη του ΙΓΜΕ;
Και τέλος, το ΙΓΜΕ γνωρίζει ευρύτατη υποστήριξη. Και εσείς το έχετε υποστηρίξει. Βέβαια, ήσασταν αντιπολίτευση και είχατε δεσμευθεί. Όμως τα λόγια σας, δεν τα κρατάτε. Με συγχωρείτε! Υπάρχει μια ευκαιρία στη δευτερομιλία σας να δεσμευθείτε για την ακύρωση της κοινής υπουργικής απόφασης αλλά και τη χρηματοδότηση από πηγές που προτείνει και το συνδικάτο, το Πράσινο Ταμείο.
Αυτό που θέλω να σας πω είναι ότι αυτοί οι σχεδιασμοί της διάλυσης, κατά τη γνώμη μας, εξυπηρετούν οικονομικά συμφέροντα, τα οποία συνδέονται με παραχωρήσεις κρατικής περιουσίας, μεταλλείων, λατομείων κ.λπ., σε ιδιώτες επενδυτές, έχοντας εξασφαλισμένα κέρδη, αρπάζοντας στην κυριολεξία δημόσια περιουσία.
Εμείς δεν θα το αφήσουμε και μαζί με τους εργαζόμενους αλλά και τον υπόλοιπο λαό θα εμποδίσουμε το ξεπούλημα της δημόσιας περιουσίας και τη διάλυση του ΙΓΜΕ. Για αυτό να είσαστε βέβαιος.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κεντρικό στοίχημα για μας, θεμελιώδες διακύβευμα είναι η πραγματική και ουσιαστική στήριξη του ΙΓΜΕ και η καταπολέμηση του φαινομένου της συρρίκνωσης, πράγμα για το οποίο μας κατηγορείτε.
Όμως σας είπα στην πρωτολογία μου και θα ενισχύσω αυτή μου την επιχειρηματολογία, ότι υπάρχουν συγκεκριμένες πολιτικές και οικονομικές οι οποίες, βεβαίως, διαμορφώνονται και εφαρμόζονται μέσα στο πλαίσιο μιας συγκεκριμένης οικονομικής, κοινωνικής και πολιτικής συγκυρίας, που δείχνουν και αποδεικνύουν την πραγματική πρόθεση του Υπουργείου, να μπορέσει να στηρίξει ουσιαστικά αυτό το σημαντικό επιστημονικό, κοινωνικό, πολιτικό, εθνικό εργαλείο.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Το 35% του μισθού τους έχουν χάσει.</Speech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Υπήρχε ανάγκη -και το ξέρετε πολύ καλά- εξορθολογισμού σε όλα τα επίπεδα του ΙΓΜΕ. Σε όλα τα επίπεδα υπήρχε αυτή η ανάγκη, σε επίπεδο διοικητικό, οργανωτικό, μισθολογικό. Πιστεύουμε ότι μια τέτοια «εξυγιαντική» -σε εισαγωγικά, αν θέλετε, η λέξη- προσπάθεια που αφορά το ΙΓΜΕ, θα ωφελήσει τελικά και τους ίδιους τους εργαζόμενους.
Επιπρόσθετα, θέλω να σας πω ότι ακόμα και αυτήν τη στιγμή που μιλάμε  -πριν από λίγες ώρες ουσιαστικά- προσπαθούμε να βρούμε τρόπους να μπορέσουμε να ενισχύσουμε το έργο του ΙΓΜΕ, προσπαθώντας να αποδείξουμε εν τοις πράγμασι την πραγματική μας βούληση. Αναφέρομαι, παραδείγματος χάριν, στην πρόθεση την οποία είχα εκφράσει εδώ, από το Βήμα της Βουλής, σχετικά με τη δημιουργία του Εθνικού Μητρώου Υδρογεωτρήσεων, σημαντικό εργαλείο για την καταπολέμηση της παράνομης γεώτρησης και όχι μόνο, της πιο ορθολογικής χρήσης των νερών. Κάνουμε μια προσπάθεια τώρα, να μπορέσει μέσα από το ΕΠΠΕΡΑΑ και αυτό το έργο, το οποίο είναι ύψους περίπου 2,5 εκατομμύριων ευρώ, να ενταχθεί μέσα στο πλαίσιο εκείνο όπου θα μπορέσει να αξιοποιηθεί το συγκεκριμένο έργο από το ίδιο το ΙΓΜΕ.
Έτσι, λοιπόν, σας αποδεικνύω με πράξεις τις οποίες σας αναφέρω, οι οποίες και τώρα, την τελευταία στιγμή που μιλάμε, δείχνουν ότι προσπαθούμε να στηρίξουμε το σημαντικό αυτό επιστημονικό ινστιτούτο-εργαλείο μέσα στο πλαίσιο των συγκεκριμένων κοινωνικών και πολιτικών συνθηκών. Θα συνεχίσουμε, με όποιες δυνάμεις έχουμε και με όποια όπλα διαθέτουμε, να μπορέσουμε να δώσουμε λύσεις και στα καθημερινά ζωτικά προβλήματα όσων έχουν σημαντικό ρόλο στην πρόοδο των εργασιών αυτού του σημαντικού αναπτυξιακού, κοινωνικού και επιστημονικού εργαλείου.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε τον κύριο Υπουργό.
Εισερχόμεθα στην υπ’ αριθμό 471/16-10-2012 τρίτη επίκαιρη ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη λήψη μέτρων για τη μείωση των τιμών σε βασικά καταναλωτικά αγαθά.
Ο κ. Κεγκέρογλου έχει το λόγο, για δύο λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κύριε Πρόεδρε, γνωρίζουμε όλοι το δράμα που ζουν πολλές χιλιάδες οικογένειες, αφού με τις δεδομένες οικονομικές συνθήκες, αφ’ ενός, έχουμε μείωση, πολλές φορές και απώλεια του οικογενειακού εισοδήματος και αφ’ ετέρου, έχουμε τουλάχιστον σταθερότητα, τις περισσότερες φορές αύξηση, του κόστους διαβίωσης, του κόστους ζωής.
Πρέπει κατά προτεραιότητα να αντιμετωπιστεί αυτό το θέμα και ο στόχος πρέπει να είναι η μείωση του κόστους ζωής της ελληνικής οικογένειας, με τη συγκράτηση και τη μείωση των τιμών στα βασικά καταναλωτικά αγαθά και ασφαλώς, με την παρέμβαση στους τομείς όπου δεν λειτουργεί ο ανταγωνισμός, είτε γιατί υπάρχουν εναρμονισμένες πρακτικές είτε γιατί εκ των πραγμάτων δεν υπάρχει ο αναγκαίος αριθμός επιχειρήσεων, προκειμένου αυτός να καταστεί δυνατός.
Έτσι, λοιπόν, αυτό που ζητώ από το Υπουργείο Ανάπτυξης και από τον παριστάμενο Υφυπουργό είναι να μας πει με ποιες ενέργειες θα αντιμετωπιστεί το θέμα των αυξημένων τιμών που έχουμε σε πολλές περιπτώσεις ή το θέμα της αδράνειας στη μείωση των τιμών, όπως λειτουργεί η αγορά, λόγω του ότι δεν υπάρχει ανταγωνισμός.
Και, βέβαια, πρέπει να μας ξεκαθαρίσει ο κύριος Υφυπουργός τι τελικά προτίθεται να κάνει με το θέμα των ληγμένων. Θεωρώ ότι δεν είναι η αρμόζουσα απόφαση αυτή που θα δώσει λύση στο θέμα των τιμών, όταν θα μπορούν να διατίθενται μετά τη λήξη ανάλωσης ή μετά την κατά προτίμηση ημερομηνία που αναφέρεται κυρίως στα τρόφιμα, με μειωμένες τιμές, όπως ελπίζει το Υπουργείο πως μπορεί να γίνεται.
Κύριε Υπουργέ, αυτά τα τρόφιμα σήμερα μετά τη λήξη είτε διατίθενται δωρεάν στις οργανώσεις και στους φτωχούς είτε επιστρέφονται από τις εταιρείες ακολουθώντας την αντίστροφη πορεία απ’ αυτήν που είχαν, προκειμένου να φθάσουν μέχρι τον καταναλωτή. Επομένως, μόνο προς όφελος των επιχειρήσεων μπορεί να είναι αυτή η απόφαση διάθεσης των ληγμένων μετά την αναγραφόμενη ημερομηνία. 
Αυτό το οποίο σας προτείνω, ανεξάρτητα από την απάντηση που θα ακούσω με ευχαρίστηση, αν είναι στην ίδια κατεύθυνση, είναι ό,τι συμβαίνει σε πολλές ευρωπαϊκές χώρες, δηλαδή προσφορά, αλλά πριν την ημερομηνία λήξης, πριν την ημερομηνία ανάλωσης, ακόμα και για τα ευπαθή και τα ευαλλοίωτα. Έτσι θα προστατεύσουμε τον καταναλωτή, έτσι θα έχουμε μία στάση ευθύνης ως πολιτεία απέναντι στην υγεία του και, ταυτόχρονα, θα έχουμε μείωση των τιμών.
Να είστε σίγουρος, κύριε Υπουργέ, ότι αυτό λειτουργούσε σε πολλές περιπτώσεις μεμονωμένα από επιχειρήσεις –έχω ιδία γνώση- και απέδιδε με μειωμένες τιμές. Τώρα αντιστράφηκαν τα πράγματα. Περιμένουμε τις απαντήσεις σας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υφυπουργός κ. Σκορδάς έχει το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Η ερώτηση του κ. Κεγκέρογλου αφορά σε ένα εξαιρετικά ευαίσθητο ζήτημα, όπως είναι οι υψηλές τιμές, αλλά επιτρέψτε μου να πω ότι είναι διατυπωμένη πρωθύστερα, διότι με ρωτά ο κύριος Βουλευτής ποιες είναι οι προθέσεις μας, ενώ ήδη υπάρχουν πράξεις και μέτρα που έχουμε λάβει.
Θα ήθελα, λοιπόν, να πω συγκεκριμένα τα εξής: Πρώτον, στις 30 Αυγούστου υπογράφηκε απόφαση με την οποία καθορίζονται νέες ανώτατες τιμές, μειωμένες από 20% έως 30% σε σχέση με τις προηγούμενες, στη διάθεση ορισμένων ειδών, όταν αυτά προσφέρονται ή παρέχονται από επιχειρήσεις και πωλητές που δραστηριοποιούνται σε χώρους όπου δεν είναι δυνατόν να λειτουργήσει ο ανταγωνισμός.
Με τις νέες τιμές, η πολιτεία προσάρμοσε τα ανώτατα επίπεδα των εν λόγω ειδών στις πραγματικές συνθήκες της αγοράς και στέλνει ένα ισχυρό μήνυμα μείωσης των τιμών, διευκολύνοντας τους πολίτες που βρίσκονται σ’ αυτά τα ευαίσθητα σημεία πώλησης.
Δεύτερον, μαζί με την εν λόγω απόφαση μείωσης, άρχισαν και οι σχετικοί έλεγχοι. Έχουν ήδη διεξαχθεί έλεγχοι σε κυλικεία δεκαεννέα νοσοκομείων, σε κυλικεία γηπέδων, πλοίων, σχολείων, κλπ και, βέβαια, οι έλεγχοι συνεχίζονται. 
Τρίτον, η Υπηρεσία Εποπτείας της Αγοράς προχώρησε στην επιβολή του μεγαλύτερου ως σήμερα προστίμου ύψους 1.277.000 ευρώ περίπου στην εταιρεία ΚΡΑΦΤ για παραβάσεις του ν. 3728/2008 περί ενδοομιλικών συναλλαγών.
Τέταρτον, η Επιτροπή Ανταγωνισμού ανέδειξε το δίμηνο Αυγούστου-Σεπτεμβρίου τρεις υποθέσεις εναρμονισμένων πρακτικών και επίκειται η επιβολή των κυρώσεων. Πρόκειται για τις υποθέσεις του φυσικού αερίου, του κλάδου των πουλερικών και των κατασκευών. 
Απόρροια και αυτών των συντονισμένων δράσεων είναι η αλλαγή κατεύθυνσης του δείκτη τιμών καταναλωτή. Δείτε τα στοιχεία του Σεπτεμβρίου της ΕΛΣΤΑΤ. Είναι 0,9% και μάλιστα συμπεριλαμβανομένης της αύξησης του ΦΠΑ, που είχε επέλθει πέρυσι το Σεπτέμβριο κατά δύο μονάδες.
Πρόκειται για τη χαμηλότερη μεταβολή του δείκτη τιμών καταναλωτή από το 1968. Στον δε υποδείκτη των υπηρεσιών για πρώτη φορά στη χώρα καταγράφεται αρνητικός πληθωρισμός 0,3%. Βέβαια, αυτή η εξέλιξη δεν μας καθησυχάζει. Συνεχίζουμε ακόμα πιο εντατικά, αλλά το γεγονός ότι η σχετική μας θέση σε σύγκριση με την υπόλοιπη Ευρώπη σταθεροποιείται στις χαμηλότερες θέσεις, αποδεικνύει ότι οι θεσμικές αλλαγές και η αφύπνιση των καταναλωτών σε συνδυασμό με τη μειωμένη ζήτηση ασκούν πίεση στις τιμές. 
Οι ελεγκτικές υπηρεσίες του Υπουργείου Ανάπτυξης σε συνεργασία με τις κατά τόπους υπηρεσίες των περιφερειακών ενοτήτων διενεργούν σχετικούς ελέγχους για την ποιότητα, την ασφάλεια, τη σήμανση και τις αναγραφόμενες ενδείξεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Ένα λεπτό, κύριε Πρόεδρε. 
Επίσης προχωρήσαμε σε μία σημαντική οριζόντια παρέμβαση για τη διευκόλυνση της επιχειρηματικότητας, την άρση των εμποδίων στη λειτουργία των επιχειρήσεων, την τόνωση του ανταγωνισμού και την προστασία του καταναλωτή. Μιλώ για τους νέους κανόνες διακίνησης και εμπορίας προϊόντων και παροχής υπηρεσιών, καθώς και τη νέα υγειονομική νομοθεσία του Υπουργείου Υγείας, μία νομοθεσία στα αγορανομικά, η οποία κατά κύριο λόγο, όπως ξέρετε, ίσχυε από το 1946. 
Παρ’ όλα τα παραπάνω δεν ισχυριζόμαστε ότι είμαστε φθηνή αγορά, ίσα ίσα εξακολουθούμε να είμαστε ακόμα από τις πιο ακριβές χώρες στην Ευρώπη και εξακολουθούμε να λέμε ότι υπάρχουν πάρα πολύ σημαντικά περιθώρια μείωσης των τιμών. 
Θα ήμουν όμως αφελής αν πίστευα ότι μπορεί η μείωση των τιμών να γίνει με αστυνομικά μέτρα. Εργαζόμαστε συστηματικά για να χτυπήσουμε τα αίτια της ακρίβειας και νομίζω ότι σε λίγο καιρό τα αποτελέσματα θα είναι ακόμα πιο σημαντικά και πιο ορατά. 
Σε ό,τι αφορά το δεύτερο ερώτημα, για άλλη μία φορά θα πω το προφανές και αυτονόητο, ότι δεν μιλάμε για ληγμένα προϊόντα -προϊόντα που έχουν ημερομηνία λήξεως στη συσκευασία τους δεν επιτρέπεται να πωλούνται ή να βρίσκονται στο ράφι ούτε στιγμή πέρα από την ημερομηνία που γράφει η συσκευασία τους- αλλά μιλάμε για προϊόντα που έχουν ελάχιστη διατηρησιμότητα, που έχουν ανάλωση κατά προτίμηση. Πρόκειται για μία διάταξη η οποία υπάρχει από το 1989 και αναφέρει ότι επιτρέπεται η διάθεση τροφίμων ελάχιστης διατηρησιμότητας πλην όσων προσδιορίζονται από την κείμενη νομοθεσία ως ευαλλοίωτα, με τον όρο ότι αυτά θα πωλούνται σαφώς διαχωρισμένα από τα άλλα τρόφιμα. 
Αναφερθήκατε στο αν έχει υπολογιστεί το ποιος ωφελείται από αυτήν την ιστορία. Εγώ θα πω, ότι οι εταιρείες, ακριβώς επειδή γνωρίζουν ότι πάντα υπάρχει μία φύρα στα εμπορεύματα που διακινούν, υπολογίζουν αυτό το κόστος στην τιμή των προϊόντων που είναι στα ράφια του κάθε καταστήματος. 
Σε ό,τι αφορά δε το χρόνο πριν την ανάλωση, πριν την ημερομηνία ελάχιστης διατηρησιμότητας, σε κανένα κατάστημα δεν απαγορεύεται η μείωση της τιμής ή η προσφορά αυτού του προϊόντος επειδή εξαντλεί τις χρονικές του προθεσμίες. Και στη μία περίπτωση και στην άλλη την αποκλειστική ευθύνη για την καλή κατάσταση αυτών των προϊόντων φέρει ο πωλητής, όπως άλλωστε συμβαίνει για κάθε προϊόν που βρίσκεται σε ένα εμπορικό κατάστημα. 
Επειδή έχω καταχραστεί το χρόνο, θα συνεχίσω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Βασίλειος Κεγκέρογλου για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε.
Να ξεκαθαρίσουμε κάτι, κύριε Υπουργέ με τις ημερομηνίες λήξης. Είπατε σαφώς -και θα πρέπει αυτό να γίνει γνωστό από το Υπουργείο, γιατί υπάρχει άλλη εντύπωση- ότι κανένα προϊόν μετά την ημερομηνία λήξης δεν μπορεί να αποτελεί προϊόν προσφοράς. 
Σε σχέση με την κατά προτίμηση ημερομηνία εγώ θα σας πρότεινα κάτι και επιμένω, επειδή ακριβώς μετά την ημερομηνία της κατά προτίμηση ανάλωσης δεν υπάρχει προσδιορισμένη ημερομηνία, η οποία σαφώς να προστατεύει τον καταναλωτή και αυτό είναι ανοιχτό. Αυτό σημαίνει ότι στην πράξη καταργείτε οποιοδήποτε διάστημα και θα πρέπει είτε με οπτικό έλεγχο ο καταναλωτής να ανακαλύψει εάν τα μακαρόνια ή ένα άλλο προϊόν είναι σε καλή κατάσταση ή θα πρέπει να απευθυνθεί σε ένα ινστιτούτο για να το ελέγξει, πράγμα αδύνατο. 
Άρα, λοιπόν, θεωρώ ότι αυτή η πρωτοβουλία μπορεί να μπει με έναν καινούργιο κανόνα, ακόμα και με αναθεώρηση των προθεσμιών μέχρι την ημερομηνία προτίμησης, αλλά να είναι πριν, κύριε Υπουργέ. Δεν μπορεί μετά να υπάρχει προστασία του καταναλωτή. Αντίθετα, θα υπάρξει καταστρατήγηση. Και ήδη αυτό το οποίο γίνεται είναι εις βάρος και της τσέπης και της υγείας. 
Και λέω ανεπιφύλακτα ότι ωφελούνται οι εταιρείες. Άρα, λοιπόν, μπορούν μεταθέτοντας στο προηγούμενο διάστημα τις προσφορές τους να ωφελήσουν και την κοινωνία, αλλά ταυτόχρονα να ωφεληθούν και οι ίδιες. Γι’ αυτό νομίζω ότι αυτό θα πρέπει να το ξαναδείτε. 
Όσον αφορά τις τιμές και τον ανταγωνισμό, είπατε ως παράδειγμα –και πράγματι σ’ αυτήν την κατεύθυνση έχετε κινηθεί σωστά- ότι όπου δεν υπάρχει ανταγωνισμός, εκ των πραγμάτων έχουμε διατίμηση, για παράδειγμα στα τοστ, στα υλικά των κυλικείων κ.λπ.. Αυτό είπε πολύ απλά ο κύριος Υπουργός, κύριε Πρόεδρε.
Κύριε Υπουργέ, θα ήθελα να σας ρωτήσω το εξής: Εάν σε έναν άλλο τομέα διαπιστωθεί ότι δεν υπάρχει ανταγωνισμός, όπως είναι για παράδειγμα τα καύσιμα, γιατί εκεί δεν θα πρέπει να μπει διατίμηση στην πηγή, δηλαδή στο διυλιστήριο και πάμε μόνο και βάζουμε τη διατίμηση καμιά φορά ως πλαφόν στην κατανάλωση; Θα πρέπει να δούμε το θέμα αυτό που αφορά τα αγαθά, που είναι βασικά για την οικογένεια και για τη λειτουργία μιας επιχείρησης, ακριβώς με το ίδιο πνεύμα που βλέπουμε τα θέματα που έχουν να κάνουν με τα κυλικεία. Με τον ίδιο ακριβώς τρόπο, λοιπόν, θα πρέπει να το κάνουμε. Άλλωστε, η νομοθεσία μας, αυτή η διάταξη του ’46 που είπατε -δεν θυμάμαι ποιο είναι το προεδρικό διάταγμα- επιτρέπει όταν δούμε ότι υπάρχει ανωμαλία στην αγορά να παρεμβαίνει το κράτος. Το κράτος τότε δικαιούται να παρεμβαίνει. Δεν έχει καταργηθεί ακόμα αυτή η διάταξη.
Θεωρώ, λοιπόν, ότι στα καύσιμα, για παράδειγμα, θα πρέπει να δούμε τις τιμές προ φόρων στο διυλιστήριο, σε σύγκριση με τις δεκαεπτά χώρες ή τις είκοσι επτά χώρες της Ευρωπαϊκής Ένωσης και εν πάση περιπτώσει, να έχουμε μια εναρμόνιση. Και αυτό μπορεί να γίνει μόνο με πλαφόν στην πηγή. 
(Στο σημείο αυτό χτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα λίγο ακόμα χρόνο, γιατί, όπως ενημέρωσα και τον κύριο Υφυπουργό, την ώρα που προσερχόμασταν στην Αίθουσα, τις τελευταίες μέρες και ώρες έχει προκύψει ένα τεράστιο θέμα με την εισαγωγή ντομάτας από τα Σκόπια και από άλλες χώρες της Ευρωπαϊκής Ένωσης, καθώς και άλλων προϊόντων τα οποία δεν καλύπτουν τις προδιαγραφές για την υγεία και την ασφάλεια των καταναλωτών και πωλούνται στις τιμές στις οποίες πωλούνται τα πιστοποιημένα προϊόντα, γιατί προφανώς ελληνοποιούνται. 
Επειδή, λοιπόν, στη χώρα μας ισχύουν κάποιοι κανόνες που μας περιορίζουν ως προς τα φυτοφάρμακα που χρησιμοποιούμε και οι Έλληνες παραγωγοί πραγματικά έχουν προσαρμοστεί και τηρούν τους κανόνες ορθής πρακτικής και σέβονται τον Έλληνα, αλλά και τον Ευρωπαίο καταναλωτή και τηρούν τα πρότυπα τα οποία επιβάλλουν οι άλλες χώρες, προκειμένου να στείλουμε εκεί προϊόντα, θα έλεγα να υπάρξει μια κοινή σύσκεψη του Υπουργείου σας με το συναρμόδιο Υπουργείο Αγροτικής Ανάπτυξης, προκειμένου να δούμε τη θέσπιση κανόνων για τα εισαγόμενα. 
Δικαιούμαστε και πρέπει να το κάνουμε αυτό, σύμφωνα και με τον Κανονισμό 178/2002 της Ευρωπαϊκής Ένωσης. Δικαιούμαστε ακόμα και να θεσπίσουμε τα πρότυπα –όπως λέει, για παράδειγμα, το άρθρο 1 του Οργανισμού του Υπουργείου Αγροτικής Ανάπτυξης- προκειμένου να μπορούν να εισαχθούν προϊόντα από τρίτες χώρες. Έτσι, δεν θα μπαίνουν στη χώρα μας προϊόντα που χρησιμοποιούν απαγορευμένα φυτοφάρμακα, τα οποία αφήνουν υπολείμματα επικίνδυνα για την υγεία του ανθρώπου. 
Και όσον αφορά την τιμή, υπάρχει τεράστια ζημιά για τον καταναλωτή, γιατί αυτά τα προϊόντα πωλούνται με τιμές ευρωπαϊκών προϊόντων, ενώ την ίδια ώρα η τιμή παραγωγού στα δικά μας προϊόντα, όπως φαίνεται από τα δημοπρατήρια, είναι πάρα πολύ χαμηλή. Έχουμε τεράστιο άνοιγμα της ψαλίδας μεταξύ της τιμής παραγωγού και τιμής καταναλωτή. 
Κάνω, λοιπόν, έκκληση στον κύριο Υπουργό τις επόμενες ώρες και μέρες να κάνουμε μια σύσκεψη. Μας είχαν καλέσει στους αγροτικούς συλλόγους στην Κρήτη μαζί με το συνάδελφο κ. Αυγενάκη και δεσμευθήκαμε για μια τέτοια συνάντηση, προκειμένου να δούμε την αντιμετώπιση αυτού του τεράστιου ζητήματος που ζημιώνει τη χώρα, τους καταναλωτές και τους Έλληνες παραγωγούς. Δεν αφήνει τα δικά μας υγιή και ασφαλή προϊόντα να φτάσουν στον καταναλωτή με την τιμή που τους αξίζει και έχουμε αυτές τις πλαστές τιμές για τα προϊόντα αυτά με τα τεράστια υπολείμματα, όπως θα δείξουν οι έλεγχοι, εάν δώσετε μια τέτοια εντολή στην Υπηρεσία Εμπορίου και πάμε στο Μπενάκειο Ίδρυμα ή σε οποιοδήποτε άλλο διαπιστευμένο Ίδρυμα και δούμε αυτά τα ζητήματα. 
Επίσης, κύριε Υπουργέ, θα πρέπει να δούμε και τον έλεγχο στα σημεία εισαγωγής. Δεν γίνεται έλεγχος στα σημεία εισαγωγής. Βέβαια, αυτό δεν πρέπει να είναι θέμα του δικού σας Υπουργείου. Δεν γίνεται έλεγχος. Γίνεται, λέει, δειγματοληπτικός έλεγχος στο 5%. Δηλαδή, ο υπόλοιπος πληθυσμός που θα φάει το υπόλοιπο 95% που δεν έχει ελεγχθεί, δεν είναι άνθρωποι; Δεν πρέπει να προστατεύσουμε την υγεία τους;
Κύριε Υπουργέ, σας κάνω έκκληση για άλλη μια φορά. 
Κύριε Πρόεδρε, σας ευχαριστώ για την ανοχή σας.</Speech> 
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υφυπουργός έχει το λόγο για τρία λεπτά.</ChairmanSpeech> 
	<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Για το θέμα των ευαλλοίωτων και μη ευαλλοίωτων προϊόντων και των εχόντων ημερομηνία λήξης και ημερομηνία ανάλωσης κατά προτίμηση θα σας πω δύο  χαρακτηριστικά παραδείγματα με προϊόντα από την περιοχή σας, για να γίνω κατανοητός. Συγκεκριμένα, θα αναφερθώ στο λάδι και στο μέλι. 
Το λάδι, αν το πάρετε συσκευασμένο, θα δείτε ότι έχει μια ανάλωση κατά προτίμηση στους δεκαοκτώ μήνες. Παθαίνει τίποτα το λάδι μετά τον δέκατο όγδοο μήνα; Αυτό που έχουμε σε αυτήν την περίπτωση είναι αυτό που λέμε «υποβάθμιση οργανοληπτικών χαρακτηριστικών». Μπορεί δηλαδή  να ατονήσει το χρώμα του ή η γεύση του. Είναι, όμως, εξίσου ασφαλές και υγιεινό για κατανάλωση σε σχέση και με το προηγούμενο διάστημα. 
Το ίδιο ισχύει και με το μέλι, που παρουσιάζει το φαινόμενο, όπως λέμε, να «ζαχαρώνει». Δεν σημαίνει, όμως, ότι από αυτήν τη στιγμή και μετά το μέλι γίνεται επιβλαβές. Θα μείνω μόνο σε αυτά τα δύο παραδείγματα. 
	Ξαναλέω ότι η διάταξη ήταν παλιά. Δεν ξέρω γιατί τα μέσα ενημέρωσης θεώρησαν ότι αυτό μπορεί να είναι ένα θέμα ενδιαφέροντος αυτήν την περίοδο. Λέω, όμως, γι’ αυτήν την επιλογή ότι σε τελευταία ανάλυση ο ΕΦΕΤ, που έχει επιστημονικό συμβούλιο, δύο φορές με έγγραφό του το Σεπτέμβριο του 2011 στον τότε Αναπληρωτή Υπουργό Ανάπτυξης κ. Ξυνίδη και άλλη μια φορά φέτος στις 4 Οκτωβρίου του 2012 επέμεινε πως η διάταξη πρέπει να παραμείνει σε ισχύ. 
	Από εκεί και μετά θεωρώ ότι η διάταξη μπορεί να έχει ευεργετικά αποτελέσματα στο επίπεδο των τιμών για δύο λόγους: Πρώτον, γιατί ισχύουν σε αυτά τα προϊόντα σημαντικές προσφορές πάνω από 50% και 60% και δεύτερον, γιατί μπορεί ο καταναλωτής που θέλει ένα προϊόν, για να το χρησιμοποιήσει αυθημερόν, να πάρει αυτό το προϊόν που είναι κοντά στην εξάντληση της προθεσμίας του, έτσι ώστε να απολαύσει πραγματικά οικονομία στο πορτοφόλι του. 
	Για το διάστημα που μπορεί να γίνεται αυτή η διακίνηση, θέλω να πω ότι δεν είναι ελεύθερο. Είπαμε πως για προϊόντα ελάχιστης διατηρησιμότητας, που η αναγραφή τους δηλώνεται με ημέρα και μήνα, η παραμονή τους στο ράφι δεν μπορεί να υπερβαίνει τη μία εβδομάδα. Γι’ αυτά τα προϊόντα που η ελάχιστη διατηρησιμότητα δηλώνεται με την αναγραφή μήνα και έτους –για παράδειγμα δωδέκατος του ’12- η παραμονή τους στο ράφι δεν μπορεί να υπερβαίνει τον ένα μήνα. Στην περίπτωση που έχουμε προϊόντα που δηλώνεται η διατηρησιμότητά τους με αναγραφή  μόνο του έτους, τότε δεν μπορεί να  υπερβαίνει το τρίμηνο. Από εκεί και μετά και αυτά τα προϊόντα αποσύρονται και καταστρέφονται. 
	Σε ό,τι αφορά το θέμα της εισαγωγής ντομάτας από τα Σκόπια, δεσμεύομαι να το δω, τουλάχιστον στο επίπεδο των δύο κεντρικών αγορών, για να δούμε τι εισαγωγές μας δηλώνουν το τελευταίο διάστημα και σε κάθε περίπτωση θα  υπάρχει επικοινωνία με το αρμόδιο Υπουργείο Αγροτικής Ανάπτυξης και για κοινή σύσκεψη, εφόσον υπάρχει ανάγκη ή εν πάση περιπτώσει να δούμε ακριβώς τις διαστάσεις του ζητήματος που θέτετε.</Speech> 
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων. 
	Κυρίες και κύριοι συνάδελφοι, σας έχουν διανεμηθεί τα Πρακτικά των συνεδριάσεων της Τετάρτης 12 Σεπτεμβρίου 2012 και της Τρίτης 25 Σεπτεμβρίου 2012  και ερωτάται το Σώμα αν τα επικυρώνει.</ChairmanSpeech> 
	<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς, τα Πρακτικά των συνεδριάσεων της Τετάρτης 12 Σεπτεμβρίου 2012 και της Τρίτης 25 Σεπτεμβρίου 2012 επικυρώθηκαν. 
	Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech> 
	<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα. 
	Με τη συναίνεση του Σώματος και ώρα 19.49΄ λύεται η συνεδρίαση για αύριο, ημέρα Τρίτη 23 Οκτωβρίου 2012 και ώρα 18.00΄ με αντικείμενο εργασιών του Σώματος: α) συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί.
	Ο</Speech> ΠΡΟΕΔΡΟΣ                                                    ΟΙ ΓΡΑΜΜΑΤΕΙΣ
Τελευταία Αποθήκευση:	25/10/2012 11:14:00 πμ
Εκτυπώθηκε:	25/10/2012 10:50:00 πμ</body>
</html>