<html><head><meta name="cp:revision" content="2"><meta name="date" content="2012-08-31T09:14:00Z"><meta name="Company" content="OTS"><meta name="Keywords" content=""><meta name="meta:word-count" content="44893"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-08-30T10:23:00Z"><meta name="Word-Count" content="44893"><meta name="dcterms:created" content="2012-08-31T09:14:00Z"><meta name="dcterms:modified" content="2012-08-31T09:14:00Z"><meta name="Last-Modified" content="2012-08-31T09:14:00Z"><meta name="Last-Save-Date" content="2012-08-31T09:14:00Z"><meta name="meta:character-count" content="242423"><meta name="Template" content="Normal"><meta name="meta:save-date" content="2012-08-31T09:14:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-08-31T09:14:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-08-31T09:14:00Z"><meta name="Last-Printed" content="2012-08-30T10:23:00Z"><meta name="meta:last-author" content="l.venetikidou"><meta name="Comments" content=""><meta name="Creation-Date" content="2012-08-31T09:14:00Z"><meta name="xmpTPg:NPages" content="1"><meta name="resourceName" content="27-8-2012.doc"><meta name="Last-Author" content="l.venetikidou"><meta name="w:comments" content=""><meta name="Character Count" content="242423"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 27.08.2012                                                                         σελ.1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΙΣΤ΄
Δευτέρα  27 Αυγούστου 2012 (Απόγευμα)
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας του Βουλευτή κ. Γ. Παπανδρέου, σελ. 
3. Επί διαδικαστικού θέματος, σελ. 
4. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Συζήτηση επικαίρων ερωτήσεων:
   α)Προς τον Υπουργό Εξωτερικών, σχετικά με τη διευκόλυνση έκδοσης βίζας για την αύξηση του τουρισμού, σελ. 
   β)Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων προστασίας των επιδομάτων αναπηρίας, σελ. 
   γ)Προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με διώξεις εκπαιδευτικών, γιατρών και γονέων του 2ου Λυκείου Γιαννιτσών για την εκπρόθεσμη δικαιολόγηση σχολικών απουσιών, σελ. 
    δ)Προς τον Υπουργό Εθνικής  Άμυνας, σχετικά με την αντιμετώπιση των προβλημάτων στη λειτουργία των Ναυπηγείων Σκαραμαγκά, σελ. 
    ε)Προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη συνέχιση των εργασιών κατασκευής του Αυτοκινητοδρόμου Κεντρικής Ελλάδας Ε65, σελ. 
    στ)Προς τον Υπουργό Αγροτικής Ανάπτυξης και  Τροφίμων, σχετικά με την πορεία υλοποίησης του αρδευτικού έργου Αναβάλου, σελ. 
      ζ)Προς τον Υπουργό Οικονομικών:
         i)σχετικά με την ανάγκη μείωσης του φόρου στα καύσιμα λόγω αύξησης της τιμής της βενζίνης, σελ. 
           ii)σχετικά με τις επιπτώσεις από τη διάλυση της ΑΤΕ στους μικρούς και μεσαίους γεωργούς και κτηνοτρόφους, σελ. 
2. Συζήτηση επίκαιρης επερώτησης του Προέδρου της Κοινοβουλευτικής Ομάδας του ΣΥΡΙΖΑ/Ενωτικού Κοινωνικού Μετώπου κ. Αλέξη Τσίπρα και επτά Βουλευτών του κόμματός του, των κ.κ. Π. Λαφαζάνη, Δ. Παπαδημούλη, Π. Κουρουμπλή, Θ. Δρίτσα, Ζ. Κωνσταντοπούλου, Σ. Σακοράφα και Α. Μητρόπουλου, προς τους Υπουργούς Οικονομικών και Δικαιοσύνης, Διαφάνειας και Ανθρωπίνων Δικαιωμάτων, σχετικά με την απόπειρα εξώδικου συμβιβασμού μεταξύ του Ελληνικού Δημοσίου και της &quot;SIEMENS&quot;, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση Εκθέσεως Διαρκούς Επιτροπής: Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης, καταθέτει την έκθεσή της στο σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων &quot;Μετάθεση χρόνου έναρξης ισχύος διατάξεων του ν. 4055/2012, σελ. 
2. Κατάθεση σχεδίου νόμου: Οι Υπουργοί Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Περιβάλλοντος, Ενέργειας και Κλιματικής Αλλαγής, Ναυτιλίας και Αιγαίου, Μακεδονίας και Θράκης και ο Αναπληρωτής Υπουργός Οικονομικών κατέθεσαν σχέδιο νόμου: &quot;Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις&quot;, σελ. 

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ  Ι., σελ.
ΚΟΛΛΙΑ-ΤΣΑΡΟΥΧΑ Μ., σελ.
ΜΑΡΚΟΓΙΑΝΝΑΚΗΣ Χ., σελ.
ΝΑΚΟΣ Α., σελ.
ΟΜΙΛΗΤΕΣ

Α. Επί διαδικαστικού θέματος:
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΗΛΙΟΠΟΥΛΟΣ Π. , σελ.
ΚΑΣΙΔΙΑΡΗΣ Η. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΙΚ Τ. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΠΟΥΡΑΣ Α. , σελ.
ΝΑΚΟΣ Α. , σελ.
ΠΑΠΑΔΗΜΟΥΛΗΣ Δ. , σελ.

Β. Επί προσωπικού θέματος:
ΒΟΡΙΔΗΣ Μ. , σελ.
ΠΑΠΑΔΗΜΟΥΛΗΣ Δ. , σελ.

Γ. Επί των επικαίρων ερωτήσεων:
ΑΝΔΡΙΑΝΟΣ Ι. , σελ.
ΕΛΕΥΣΙΝΙΩΤΗΣ Δ. , σελ.
ΗΛΙΟΠΟΥΛΟΣ Π. , σελ.
ΚΑΛΟΓΙΑΝΝΗΣ Σ. , σελ.
ΚΟΥΡΚΟΥΛΑΣ Δ. , σελ.
ΚΟΥΡΟΥΜΠΛΗΣ Π. , σελ.
ΚΥΡΙΤΣΗΣ Γ. , σελ.
ΛΑΓΟΣ Ι. , σελ.
ΜΑΥΡΑΓΑΝΗΣ Γ. , σελ.
ΜΩΡΑΪΤΗΣ Α. , σελ.
ΠΑΝΑΓΙΩΤΟΠΟΥΛΟΣ Π. , σελ.
ΠΑΠΑΘΕΟΔΩΡΟΥ Θ. , σελ.
ΡΑΠΤΗ Ε. , σελ.
ΣΤΟΥΡΝΑΡΑΣ Ι. , σελ.
ΤΖΑΚΡΗ Θ. , σελ.
ΤΣΑΥΤΑΡΗΣ Α. , σελ.

Δ. Επί της επίκαιρης επερώτησης:
ΒΟΡΙΔΗΣ Μ. , σελ.
ΔΡΙΤΣΑΣ Θ. , σελ.
ΚΑΡΑΓΚΟΥΝΗΣ Κ. , σελ.
ΚΟΥΡΟΥΜΠΛΗΣ Π. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΗΤΡΟΠΟΥΛΟΣ Α. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΠΑΣ Χ. , σελ.
ΣΑΚΟΡΑΦΑ Σ. , σελ.
ΣΤΟΥΡΝΑΡΑΣ Ι. , σελ.
ΤΣΙΠΡΑΣ Α. , σελ.
ΤΣΟΥΚΑΛΗΣ Ν. , σελ.
ΧΑΛΒΑΤΖΗΣ Σ. , σελ.
ΧΡΥΣΟΧΟΪΔΗΣ Μ. , σελ.

 
ΠΡΑΚΤΙΚΑ ΒΟΥΛΗΣ
ΙΒ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΙΣΤ΄
Δευτέρα 27 Αυγούστου 2012
Αθήνα, σήμερα στις 27 Αυγούστου 2012, ημέρα Δευτέρα και ώρα 18.10΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΑΘΑΝΑΣΙΟΥ ΝΑΚΟΥ . 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 24-08-2012 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΙΕ΄ συνεδριάσεώς του, της Παρασκευής 24 Αυγούστου 2012, σε ό,τι αφορά στην ψήφιση της απόφασης για τη μείωση των δαπανών αγοράς ηλεκτρονικού εξοπλισμού.)
Εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ.
Θα συζητηθεί η πρώτη με αριθμό 112/21-08-2012 επίκαιρη ερώτηση πρώτου κύκλου της Βουλευτού της Νέας Δημοκρατίας κ. Έλενας Ράπτη προς τους Υπουργούς Εξωτερικών και Τουρισμού, σχετικά με τη διευκόλυνση έκδοσης βίζας για την αύξηση του τουρισμού.
Το λόγο έχει η κ. Έλενα Ράπτη προκειμένου να αναπτύξει την επίκαιρη ερώτησή της σε δύο λεπτά.</Speech>
<Speech><Parlmember>ΕΛΕΝΗ ΡΑΠΤΗ</Parlmember>: Ευχαριστώ πολύ, κύριε Πρόεδρε. 
	Κύριε Υπουργέ, η εκτίμηση πως ο τουρισμός αποτελεί τη βαριά μας βιομηχανία βρίσκεται σταθερά σε όλες τις μελέτες των αναπτυξιακών προοπτικών της χώρας μας. Έχουμε τις ιδανικές συνθήκες που ευνοούν όλες τις μορφές τουρισμού και ένα πολύ καλό επίπεδο επαγγελματισμού όλων των εμπλεκόμενων φορέων. Με εξαίρεση την πρόσφατη περίοδο οικονομικής κρίσης όπου αναμένεται κάμψη του τουριστικού ρεύματος, το κύριο εμπόδιο του εισαγόμενου τουρισμού συνεχίζει να είναι η χρονοβόρα διαδικασία έκδοσης ταξιδιωτικής βίζας σε χιλιάδες τουρίστες νέων σημαντικών αγορών που επιθυμούν να επισκεφθούν την Ελλάδα. 
Τόσο η έκδοση βίζας πολλαπλών εισόδων, όσο και η έκδοση βίζας Σένγκεν είναι περιορισμένες αριθμητικά και υπόκεινται σε σημαντικές χρονικές καθυστερήσεις, γεγονός που δυσχεραίνει ιδιαίτερα την επισκεψιμότητα χιλιάδων τουριστών, στερώντας από τη χώρα μας ένα σημαντικό ποσοστό εθνικού προϊόντος, δημόσια έσοδα και βεβαίως εκατοντάδες θέσεις εργασίας στον κλάδο του τουρισμού. 
Είναι συνεπώς εθνικά αναγκαίο, χωρίς να δημιουργηθούν επιπτώσεις σε θέματα ασφάλειας και παράνομης μετανάστευσης, να οριστεί ένα νέο πλαίσιο έκδοσης βίζας, σύντομο και ασφαλές που θα διευκολύνει την είσοδο των τουριστών στη χώρα.
Συμφωνώντας, είμαι βέβαιη, στην παραπάνω διαπίστωση, θα ήθελα να σας ρωτήσω, κύριε Υπουργέ, με ποια άμεσα μέτρα σκοπεύετε να επιταχύνετε τις διαδικασίες έκδοσης βίζας στα κατά τόπους ελληνικά προξενεία και αν είναι στις προθέσεις σας να αναλάβετε κάποια πρωτοβουλία για την απλοποίηση και επιτάχυνση της διαδικασίας χορήγησης βίζας Σένγκεν.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ.
Το λόγο έχει ο Υφυπουργός Εξωτερικών κ. Δημήτριος Κούρκουλας, προκειμένου να απαντήσει σε τρία λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Κύριε Πρόεδρε, κυρίες και κύριοι Βουλευτές, η αξιότιμος Βουλευτής έχει απόλυτο δίκιο όταν επισημαίνει ότι η διαδικασία έκδοσης θεωρήσεων διαβατηρίων είναι κρίσιμο ζήτημα για την προσέλκυση τουριστών από τρίτες χώρες. 
Το Υπουργείο Εξωτερικών καταβάλει κάθε δυνατή προσπάθεια για τη βελτίωση των παρεχομένων υπηρεσιών προς κάθε ενδιαφερόμενο που θέλει να επισκεφθεί τη χώρα μας. Επιτρέψτε μου να υπενθυμίσω ότι η Ευρωπαϊκή Ένωση καθορίζει κοινούς κανόνες για τη χορήγηση θεωρήσεων στους υπηκόους ορισμένων τρίτων χωρών, που είναι υποχρεωτικοί για όλα τα κράτη-μέλη.
Παρ’ όλα αυτά το Υπουργείο Εξωτερικών, πάντοτε μέσα στο πλαίσιο των συμβατικών υποχρεώσεων της χώρας, υλοποιεί και θα υλοποιήσει στο μέλλον σειρά μέτρων που έχουν βελτιώσει θεαματικά τις διαδικασίες, χωρίς παράλληλα να παραβλέπεται ότι η θεώρηση εισόδου αποτελεί ένα βασικό εργαλείο για την ασφάλεια της χώρας.
Συγκεκριμένα, υλοποιούνται ή έχουν ήδη υλοποιηθεί τα εξής μέτρα: Πρώτον, η διαδικασία χορήγησης θεώρησης εισόδου ολοκληρώνεται εντός σαράντα οκτώ ωρών. 
Δεύτερον, για τους ταξιδιώτες «καλής πίστης» -και σαν τέτοιοι θεωρούνται πανεπιστημιακοί, καλλιτέχνες, ερευνητές, επιχειρηματίες- να δίνονται θεωρήσεις για πολλαπλές εισόδους μακράς διαρκείας και να εξαιρούνται από την υποχρέωση της αυτοπρόσωπης παρουσίας στην προξενική αρχή. 
Τρίτο μέτρο, να απαλλάσσονται πλήρως από το τέλος θεωρήσεων συγκεκριμένες κατηγορίες αιτούντων, όπως τα παιδιά κάτω των δώδεκα ετών, οι μαθητές και φοιτητές που επισκέπτονται την Ελλάδα για εκπαιδευτικούς λόγους, καθώς και νέοι που συμμετέχουν σε σεμινάρια, διασκέψεις, αθλητικές και πολιτιστικές εκδηλώσεις.
Τέταρτο μέτρο, σε τρίτες χώρες που είναι ανερχόμενες τουριστικές αγορές, όπως η Ρωσία, η Κίνα, οι Ινδίες, ενισχύουμε την αποτελεσματικότητα των προξενείων μας με τη συνεργασία μας με εξωτερικούς παρόχους υπηρεσιών. Η χώρα μας ήδη συνεργάζεται με εξωτερικό πάροχο υπηρεσιών ο οποίος λειτουργεί ελληνικά κέντρα θεωρήσεων. Ενδεικτικά αναφέρω ότι τέτοια κέντρα λειτουργούν ήδη σε δέκα πόλεις της Ρωσίας, ενώ αναμένεται σύντομα η δημιουργία νέων σε άλλες πόλεις και σε άλλες χώρες.
Ενδεικτικά αναφέρω ότι οι προξενικές αρχές στη Ρωσία χορήγησαν το 2011 πεντακόσιες δέκα τρεις χιλιάδες θεωρήσεις, έναντι τριακοσίων εβδομήντα τεσσάρων χιλιάδων το 2010, δηλαδή αύξηση 40%. Παρόμοια ποσοστά αυξήσεων παρατηρούνται, επίσης, στην Κίνα, όπου, επίσης, συνεργαζόμαστε με εξωτερικό πάροχο. Σκοπεύουμε να επεκτείνουμε το δίκτυο αυτό των ελληνικών κέντρων θεωρήσεων και σε άλλες χώρες με ενδιαφέρουσα τουριστικά αγορά, όπως οι Ινδίες. Έχουμε άριστη συνεργασία με το Υπουργείο Τουρισμού και την Υπουργό κ. Κεφαλογιάννη για να συντονίσουμε τις δράσεις μας.
Σημειώνω, επίσης, τελειώνοντας ότι με τη συναίνεση της Ευρωπαϊκής Επιτροπής εφαρμόζουμε για πρώτη φορά αυτό το καλοκαίρι ένα πιλοτικό πρόγραμμα χορήγησης θεωρήσεων στα συνοριακά σημεία εισόδου στα νησιά του ανατολικού Αιγαίου. Οι ενδιαφερόμενοι επισκέπτες δεν χρειάζεται να πάνε στο προξενείο, μπορούν στο σημείο εισόδου να ζητήσουν τη θεώρηση. Τα μέχρι στιγμής αποτελέσματα είναι ιδιαίτερα θετικά χωρίς –υπογραμμίζω- καμμιά έκπτωση σε θέματα εθνικής ασφάλειας και παράνομης μετανάστευσης. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε Υπουργέ. 
Το λόγο έχει η συνάδελφος κα Έλενα Ράπτη για τρία λεπτά.</ChairmanSpeech> 
<Speech><Parlmember>ΕΛΕΝΗ ΡΑΠΤΗ</Parlmember>: Κύριε Υπουργέ, χαίρομαι ιδιαίτερα, διότι διαπιστώνω πως έχουμε κοινή θέση στο θέμα της ανάγκης απλοποίησης της έκδοσης βίζας για εκατοντάδες χιλιάδες τουρίστες, οι οποίοι επιθυμούν να επισκεφθούν τη χώρα μας, γιατί υποθέτω πως συμφωνείτε ότι η δυσχέρεια χορήγησης βίζας προτρέπει πολλούς τουρίστες σε εναλλακτικούς τουριστικούς προορισμούς. Προσωπικά θεωρώ πως οι προξενικές αρχές που είναι επιφορτισμένες με την έκδοση βίζας με την κατάλληλη υποδομή και με τη διαμόρφωση της σχετικής πολιτικής, με ιδιαίτερα μάλιστα έμφαση εκτός από τις υπάρχουσες -Ρωσία, Ουκρανία- και σε άλλες νέες σημαντικές αγορές, όπως και εσείς αναφερθήκατε -Κίνα, Ινδία, Τουρκία- μπορούν να αυξήσουν σημαντικά το τουριστικό ρεύμα με τις παρεμβάσεις που μπορούν να γίνουν από την πλευρά του Υπουργείου. 
Οι στατιστικές που αφορούν στην μετακίνηση τουριστών για το 2012 είναι πραγματικά εντυπωσιακές, αφού, σύμφωνα με το Γενικό Γραμματέα του Παγκόσμιου Οργανισμού Τουρισμού, περίπου ένα δισεκατομμύριο άνθρωποι θα περάσουν τα σύνορα των χωρών τους, οι μισοί από αυτούς στην Ευρώπη. Είναι, λοιπόν, σημαντικό αυτού του είδους η κινητικότητα να μην μειώνεται από εμπόδια όπως οι καθυστερήσεις στην έκδοση βίζας. Υπολογίζεται μάλιστα από σχετική μελέτη που έγινε για λογαριασμό του Συνδέσμου Ελληνικών Τουριστικών Επιχειρήσεων πως η άμεση χορήγηση βίζας μπορεί να αυξήσει το σύνολο των κρατήσεων κατά 3 με 5 εκατομμύρια ετησίως, ενώ για κάθε τριάντα χορηγήσεις βίζας δημιουργείται μία θέση εργασίας στον κλάδο του τουρισμού.
 Θα ήθελα, επίσης, να σας πω πως κατανοώ πλήρως το δεσμευτικό πλαίσιο στο οποίο αναφερθήκατε, της Συμφωνίας Σένγκεν, όπου υπάρχει ένα πραγματικά μεγάλο ζήτημα, όπως κατανοώ και την αυστηρότητα των διαδικασιών έκδοσης της σχετικής βίζας που διασφαλίζει την ελεύθερη διακίνηση σε ένα σύνολο χωρών. Αυτό ωστόσο δεν μπορεί να γίνεται με τρόπο που να αποτελεί ανασταλτικό παράγοντα για τον τουρισμό μιας χώρας. Πιθανότατα απαιτείται ένας καλύτερος συντονισμός για την έκδοση της βίζας Σένγκεν, μία ταχύτερη διεκπεραίωση των διαδικασιών ελέγχου που θα οδηγήσει σε πολύ ταχύτερους χρόνους έκδοσης.
Το μείζον είναι να φέρουμε τουρισμό στη χώρα, χωρίς βέβαια να κάνουμε εκπτώσεις σε θέματα ασφάλειας και παράνομης μετανάστευσης και αυτό μπορεί να γίνει ενδεχομένως με μία δική σας παρέμβαση στο θέμα των διαδικασιών έκδοσης της βίζας Σένγκεν. Αν πάλι η συγκεκριμένη διαδικασία έκδοσης δεν μεταβάλλεται ή δεν υπάρχει αυτήν τη στιγμή πολιτική βούληση για αλλαγή του πλαισίου στην επιτάχυνση της έκδοσης βίζας, παρ’ όλο που εκτιμώ πως είναι κάτι που ενδιαφέρει όλες τις χώρες, ωστόσο τότε ασφαλώς θα πρέπει η χώρα μας να προσφέρει νόμιμες εναλλακτικές λύσεις εισόδου. Η έκδοση ηλεκτρονικής βίζας είναι, για παράδειγμα, μία πρόταση που αξίζει να εξεταστεί και έχει τη στήριξη του Συνδέσμου των εν Ελλάδι Τουριστικών και Ταξιδιωτικών Γραφείων και του Ευρωπαϊκού Συνδέσμου Ταξιδιωτικών Γραφείων, μία πλατφόρμα δηλαδή στην οποία θα μπορούν να καταχωρούνται και να ελέγχονται όλα τα στοιχεία των προσώπων που θα ταξιδέψουν και στην οποία θα έχουν πρόσβαση όλες οι πρεσβείες και τα προξενεία των χωρών-μελών της Ένωσης. 
Εγώ είμαι βέβαιη, κύριε Υπουργέ, πως λύσεις υπάρχουν, λύσεις που και επιτρέπουν την άρση των περιορισμών στην ελεύθερη κίνηση τουριστών, αλλά  και αποκλείουν ταυτόχρονα τους πιθανούς κινδύνους. Εμείς είμαστε μία χώρα που επενδύουμε πολλά στον τουρισμό, άρα, λοιπόν, έχουμε κάθε όφελος να πιέσουμε για λύσεις, να είμαστε πρακτικοί στις διαδικασίες. Είναι προς τιμήν του κ. Δήμα που επί της δικής του θητείας υιοθετήθηκαν γρήγορες και φιλικές διαδικασίες χορήγησης βίζας από τα ελληνικά προξενεία. Βλέπουμε με πολλή ικανοποίηση πως η νέα ηγεσία κινείται στο ίδιο μήκος αντίληψης. Παρακολουθώ με ενδιαφέρον το θέμα και παράλληλα παρακολουθώ και την πρόσφατη συμφωνία στην οποία αναφερθήκατε επιτάχυνσης της έκδοσης βίζας για πολλά ελληνικά νησιά που αύξησε την επισκεψιμότητα ξένων τουριστών στα ελληνικά νησιά που βρίσκονται στα παράλια της Τουρκίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία συνάδελφε…</ChairmanSpeech>
<Speech><Parlmember>ΕΛΕΝΗ ΡΑΠΤΗ</Parlmember>: Ολοκληρώνω τη σκέψη μου, κύριε Πρόεδρε. 
Πιστεύω ότι έτσι πρέπει να συνεχίσουμε. Αυτή η επιτάχυνση, που ήδη ξεκίνησε, να αποκτήσει γενικότερα χαρακτηριστικά για να αυξήσουμε όσο μπορούμε το τουριστικό ρεύμα προς την Ελλάδα. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Θέλω να επαναλάβω ότι συμφωνούμε απόλυτα πως η επιτάχυνση της διαδικασίας παροχής θεώρησης είναι σημαντική, για τις χώρες, βεβαίως, που ακόμα υπόκεινται στην υποχρέωση θεώρησης εισόδου. Διότι, όπως γνωρίζετε, οι ευρωπαϊκές χώρες, οι χώρες εντός Σένγκεν, δεν χρειάζονται θεώρηση. 
Επίσης και πάρα πολλές χώρες τα τελευταία χρόνια έχουν εξαιρεθεί απ’ αυτή την υποχρέωση, όπως παραδείγματος χάριν, οι χώρες των Δυτικών Βαλκανίων που έχουν εξαιρεθεί τα τελευταία τρία-τέσσερα χρόνια απ’ αυτόν τον κανόνα. Υπάρχουν βέβαια και πολλές χώρες με αναδυόμενες τουριστικές αγορές, όπως η Κίνα, η Ρωσία, οι Ινδίες και ορισμένες χώρες της Νοτίου Αμερικής, που επίσης μας ενδιαφέρουν τουριστικά. 
Συμφωνώ και εγώ με αυτά που είπε η αξιότιμος Βουλευτής, ότι χρειάζεται επιτάχυνση και διευκόλυνση των διαδικασιών. Αυτό έχει ήδη γίνει στα προξενεία μας, αλλά δεν αρκεί. Δεν είναι δυνατόν να ζητάμε από τον υποψήφιο τουρίστα που μένει π.χ. στο Βλαδιβοστόκ, να πάει στη Μόσχα στο προξενείο μας για να θεωρήσει το διαβατήριο. 
Γι’ αυτό ακριβώς άρχισε το Υπουργείο Εξωτερικών αυτή τη συνεργασία με ιδιωτικούς παρόχους, οι οποίοι έχουν ιδρύσει γραφεία σε δέκα πόλεις στη Ρωσία. Θα τα επεκτείνουμε και σε άλλες χώρες. Αυτή η διαδικασία έχει μηδενικό κόστος για τον ελληνικό προϋπολογισμό. Ο υποψήφιος επισκέπτης πληρώνει κάτι επιπλέον, αν θέλει να λάβει τη θεώρηση στην πόλη που ζει, αλλιώς θα πρέπει να πάει στο προξενείο. 
Είναι πολύ σημαντικό, λοιπόν, το ότι έχουμε διευρύνει το δίκτυο παροχής θεωρήσεων. Επίσης, το πιλοτικό πρόγραμμα, που για πρώτη φορά φέτος λειτούργησε στα νησιά του ανατολικού Αιγαίου έδωσε, όπως είπε η αξιότιμος Βουλευτής, θεαματικά αποτελέσματα. Σκοπεύουμε να ξαναζητήσουμε από την Ευρωπαϊκή Επιτροπή να μας δώσει την άδεια –γιατί αυτό πρέπει να γίνει σε συνεννόηση με τις Βρυξέλλες- να συνεχίσουμε αυτό το πρόγραμμα και το επόμενο καλοκαίρι.
Θα ήθελα τέλος να επισημάνω -κάτι που νομίζω ότι είναι γνωστό σε όλους- πως πέραν του ζητήματος θεώρησης των διαβατηρίων, υπάρχουν και άλλα πολύ σημαντικά ζητήματα που επηρεάζουν τον τουρισμό. Είδαμε ήδη από τις τελευταίες στατιστικές ότι ενώ στην αρχή του χρόνου υπήρχε μία μείωση και κάμψη του τουρισμού, τους τελευταίους δύο μήνες υπάρχει αύξηση. Αυτό κατά τη γνώμη μας, οφείλεται στην πολιτική σταθερότητα. 
Το Υπουργείο Εξωτερικών έχει αναλάβει μία μεγάλη πρωτοβουλία για να προβάλει τα θετικά που γίνονται αυτή τη στιγμή στη χώρα μας, διότι πιστεύουμε ότι η γενικότερη εικόνα της χώρας, η εικόνα που έχει κάποιος που δεν παρακολουθεί καθημερινά την ελληνική πολιτική ζωή, διαμορφώνεται πολλές φορές μόνο με αρνητικές εικόνες. 
Γι’ αυτό θα χρησιμοποιήσουμε και όλες τις πρεσβείες μας για να δώσουμε μία θετική εικόνα ως προς αυτά που γίνονται και ως προς την πρόοδο που έχει επιτευχθεί και θα επιτευχθεί στο μέλλον από την οικονομική σταθεροποίηση της Ελλάδος. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης, καταθέτει την έκθεσή της στο σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μετάθεση χρόνου έναρξης ισχύος διατάξεων του ν. 4055/2012». 
Εισερχόμεθα τώρα στη δεύτερη με αριθμό 118/21-8-2012 επίκαιρη ερώτηση πρώτου κύκλου του Βουλευτή του Συνασπισμού Ριζοσπαστικής Αριστεράς- Ενωτικού Κοινωνικού Μετώπου κ. Παναγιώτη Κουρουμπλή προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με τη λήψη μέτρων προστασίας των επιδομάτων αναπηρίας. 
Το λόγο έχει ο κ. Κουρουμπλής για να αναπτύξει την επίκαιρη ερώτησή του σε δύο λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, χιλιάδες οικογένειες, που τυχαίνει ένα μέλος τους να είναι ανάπηρο, δεν βιώνουν απλώς το μαρτύριο που βιώνει ο συντριπτικός αριθμός των ελληνικών οικογενειών από τα σκληρά μέτρα που λαμβάνονται συνεχώς εναντίον των μισθωτών και των συνταξιούχων, αλλά επιπροσθέτως βιώνουν και το μαρτύριο των περικοπών κοινωνικών παροχών που είχαν θεσπιστεί κατά καιρούς για να στηρίξουν την παραμονή του ανάπηρου ατόμου στο οικογενειακό περιβάλλον. Ο ΕΟΠΥΥ κατεδαφίζει συνεχώς και περικόπτει τέτοιου είδους δικαιώματα. Τα μέτρα δεν περιορίζονται σ&apos; αυτό το επίπεδο. 
Τα ιδρύματα της πρόνοιας είναι έτοιμα να κλείσουν, αφού η χρηματοδότηση ουσιαστικά έχει σταματήσει από το κράτος. Από την άλλη μεριά είχαμε το εξής φαινόμενο. Ο κ. Προβόπουλος τόλμησε να «κουρέψει» όχι μόνο τα αποθεματικά των ταμείων των νοσοκομείων και των πανεπιστημίων αλλά και των ιδρυμάτων της πρόνοιας, κύριε Πρόεδρε. Και τώρα έρχεται η πληροφορία ότι δοκιμάζονται τα επιδόματα της πρόνοιας, τα επιδόματα της αναπηρίας. Το επίδομα της αναπηρίας, κύριε Πρόεδρε, δεν μπορεί να θεωρείται εισόδημα στον οικονομικό προϋπολογισμό της οικογένειας. Είναι ένα επίδομα που συνδέεται απευθείας με  την αναπηρία. Έρχεται να καλύψει στοιχειώδεις επιπτώσεις που δημιουργεί η αναπηρία στη ζωή του ίδιου του προσώπου αλλά και της οικογενείας του. 
Κύριε Πρόεδρε, πρέπει να αποσαφηνιστεί στη σκέψη των ανθρώπων, ότι τα επιδόματα αυτά είναι πολύ χαμηλού επιπέδου. Κυμαίνονται περίπου στα 300 ευρώ. Υπάρχει λοιπόν, περιρρέει η σκέψη –δεν ξέρω αν το οικονομικό επιτελείο της Κυβέρνησης δοκιμάζει αντιδράσεις- αυτά να περικοπούν κατά 100 ευρώ, για να σωθεί η εθνική οικονομία. Και από την άλλη μεριά έρχεται η Κυβέρνηση, κύριε Πρόεδρε, και παραιτείται από 1.900.000.000 από την περίφημη υπόθεση της «SIEMENS»! Αυτού του είδους τα μέτρα δεν μπορούν να επιβληθούν. Θα συναντήσουν σφοδρότατη αντίδραση απ’ όλες αυτές τις κοινωνικές ομάδες που αυτού του είδους οι επιλογές, αν πρόκειται να εφαρμοστούν, τις οδηγούν στη ζητιανιά, στην επαιτεία και στον παρασιτισμό. Σε κανένα μέρος του κόσμου, ακόμη και στις πιο ακραίες νεοφιλελεύθερες επιθετικές πολιτικές, το επίδομα της πρόνοιας δεν λογίζεται ως εισόδημα. Δεν μπορεί λοιπόν και σήμερα εδώ να συμβεί μία τέτοια εξέλιξη. 
Θέλω, λοιπόν, να ζητήσω από την Κυβέρνηση και ιδιαίτερα από το οικονομικό επιτελείο να το ξανασκεφθεί. Δεν μπορεί να επιδειχθεί μία τέτοια σκληρότητα, που αγγίζει τα όρια του κοινωνικού κανιβαλισμού, απέναντι στις πιο ευπαθείς ομάδες του πληθυσμού. Περιμένω από τον Υπουργό μία συγκεκριμένη απάντηση απέναντι σ’ αυτό το κρίσιμο ζήτημα.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κι εμείς σας ευχαριστούμε. 
Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας κ.  Παναγιωτόπουλος για τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε. 
Κύριε συνάδελφε,  προφανώς περιμένετε από τον Υπουργό Οικονομικών μία συγκεκριμένη απάντηση.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Η ερώτηση απευθύνεται και προς τον Υπουργό Οικονομικών.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Άλλωστε, όπως λέτε κι εσείς στη διατύπωση της ερώτησής σας, όλα αυτά τα σενάρια δεν είναι παρά περιρρέουσες πληροφορίες. Βέβαια είναι περιρρέουσες πληροφορίες, οι οποίες δημιουργούν εύλογη ανησυχία στους πιθανούς αποδέκτες αυτής της περικοπής, ιδίως προνοιακών επιδομάτων. Δεν διαφωνούμε. Σας λέω εκ μέρους του Υπουργείου Εργασίας, στο οποίο υπάγεται και η Γενική Γραμματεία Πρόνοιας, το βασικό όργανο σχεδιασμού της προνοιακής πολιτικής στη χώρα, ότι όντως το επίδομα αναπηρίας δεν είναι μία γενική εισοδηματική ενίσχυση. Κατευθύνεται, αποκλειστικά θα έλεγα, προς τη βελτίωση των συνθηκών της αξιοπρεπούς διαβίωσης του αναπήρου, του δικαιούχου, κι όχι σε συνήθεις καταναλωτικές συνήθειες. Δεν διαφωνούμε σ’ αυτό. 
Όπως σας είπα, εξετάζονται διάφορα σενάρια. Τίποτα δεν είναι προαποφασισμένο, τίποτα δεν είναι τετελεσμένο γεγονός. Θέλω να το τονίσω αυτό. Βγήκα και μίλησα δημόσια πριν από μέρες και διατύπωσα ένα από τα σενάρια αυτά, που είναι η επαναφορά του ύψους των προνοιακών επιδομάτων, τα οποία κυμαίνονται από τα 313 μέχρι τα 771 ευρώ, -κι αυτό θέλω να ακουστεί σ’ αυτήν την Αίθουσα- στα επίπεδα  του 2008, πριν αποφασιστεί από την τότε ηγεσία του Υπουργείου Υγείας μία τετραετής αύξηση στα επιδόματα αυτά, της τάξης του 7% με 8%. 
Και μάλιστα είχα πει ότι η σκοπιμότητα αυτού του σεναρίου είναι ότι τότε υπήρχαν οικονομικές συνθήκες, προκειμένου να υπάρχουν αυξήσεις. Τώρα γνωρίζετε πολύ καλά ότι οι δημοσιονομικές συνθήκες είναι πολύ χειρότερες. Δεν είναι τελική επιλογή ένα τέτοιο σενάριο. Απλά, μελετάται. 
Οι τελικές λύσεις που θα προκρίνει η Κυβέρνηση, κυρίως διά του οικονομικού επιτελείου και οι οποίες βέβαια θα εγκριθούν σε τελική και αμετάκλητη φάση από το συμβούλιο των πολιτικών Αρχηγών των τριών κομμάτων που συναπαρτίζουν την τρικομματική Κυβέρνηση συνεργασίας, όπως καταλαβαίνετε, θα έχουν να κάνουν και με τη συνεισφορά κάθε Υπουργείου στο πρόγραμμα περικοπών που έχει ήδη αποφασιστεί και το βρίσκουμε αυτή τη στιγμή μπροστά μας, προκειμένου να κερδίσουμε κάτι πολύ μεγαλύτερο από τον καθένα από εμάς που είναι η επιβίωση της χώρας την επόμενη μέρα, η δυνατότητά της να συνεχίσει να δανείζεται για να επιβιώσει. 
(Στο σημείο αυτό κτυπά το κουδούνι λήξεως του χρόνου ομιλίας του κυρίου Υφυπουργού)
Αυτό βέβαια, το κατά πόσο δηλαδή το δέχεται ή δεν το δέχεται κανείς, είναι θέμα οπτικής πολιτικής γωνίας. Εγώ αυτή την ώρα θα ήθελα να πω ότι εδώ δεν είμαστε μόνο επειδή ήλθαμε για να κόψουμε ή σχεδιάζουμε να περικόψουμε ούτε επειδή είμαστε καθ’ έξιν, από κούνια, ανάλγητοι. Προς Θεού! Εδώ προσπαθούμε να εφαρμόσουμε ένα συγκεκριμένο πρόγραμμα εξορθολογισμού των δημοσιονομικών μας, χωρίς όμως να θίξουμε κάποια πράγματα που κατά την άποψή μας δεν πρέπει να θιγούν. Κάνουμε και άλλα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Υπουργέ, στη δευτερολογία σας θα πείτε τα υπόλοιπα.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κλείνω σε δέκα δευτερόλεπτα. 
Προσπαθούμε να εξορθολογίσουμε το σύστημα της επιδοματικής πολιτικής με την πλήρη καταγραφή όλων των ατόμων με αναπηρία μέσα από το Εθνικό Μητρώο Αναπήρων και μέσα από το εργαλείο του ΚΕΠΑ, το οποίο παραδεχόμαστε ότι λειτουργεί με πλημμέλειες και προσπαθούμε να το βελτιώσουμε. Ήδη αύριο υπάρχει σύσκεψη στο Υπουργείο για τη βελτίωση της λειτουργίας του.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Τα υπόλοιπα στη δευτερολογία σας, κύριε Υπουργέ.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Συνεργαζόμαστε με την Εθνική Συνομοσπονδία των Ατόμων με Αναπηρία. Ακούμε τις προτάσεις τους. Θα έχω την ευκαιρία να σας πω κάποιες λεπτομέρειες επ’ αυτών στη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Πριν δώσω το λόγο στον κ. Κουρουμπλή, θα ήθελα να διευκρινίσω ότι σύμφωνα με τον Κανονισμό οι ερωτώντες καθώς και οι Υπουργοί απευθύνονται προς το Προεδρείο. Αυτό προς διευκρίνιση, προκειμένου να μην υπάρχουν αυτά τα γνωστά φαινόμενα των αντεγκλήσεων ή διαλογική συζήτηση. 
Το λόγο έχει ο κ. Κουρουμπλής για τρία λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, εγώ δεν ήλθα να κρίνω τις προθέσεις των Υπουργών. Εγώ είμαι αντίθετος με τέτοιου είδους πολιτικές που πραγματικά παραβιάζουν στοιχειώδη ανθρώπινα δικαιώματα. 
Κύριε Πρόεδρε, τα περίπου 300 ή 330 ή 350 ευρώ είναι η εκδήλωση στήριξης –από μεριάς της πολιτείας- παραμονής του αναπήρου προσώπου στο οικογενειακό περιβάλλον. 
Από εκεί και πέρα, το οικονομικό και κοινωνικό κόστος της αναπηρίας το υφίσταται κάθε οικογένεια που το βιώνει! Πρέπει, λοιπόν, να σας πω, κύριε Πρόεδρε –και να γίνει γνωστό στην Αίθουσα και κατ’ επέκταση στην ελληνική κοινωνία- ότι αν μια οικογένεια που έχει ένα παιδί με σύνδρομο Ντάουν, με νοητική στέρηση, με αυτισμό –που είναι και το φρούτο, αν θέλετε, της εποχής- με υψηλό κόστος στήριξης της παραμονής αυτού του παιδιού στο οικογενειακό περιβάλλον, αποφασίσει να πει «δεν μπορώ να σηκώσω αυτό το βάρος και πάρε, πολιτεία και βάλε αυτό το παιδί σε ένα ίδρυμα κλειστής περίθαλψης», ξέρετε, κύριε Πρόεδρε, πόσο θα είναι το κόστος για την πολιτεία; Δέκα χιλιάδες ευρώ το μήνα! Περί αυτού πρόκειται! Αυτό είναι το κόστος παραμονής ενός προσώπου μέσα σε ένα ίδρυμα κλειστής περίθαλψης. 
Έρχεται, λοιπόν, η πολιτεία τελώντας σε μια λογική «να κόψουμε απ’ όπου μπορούμε» και μπαίνει σε τέτοιου είδους ατραπούς. Για να μην σας πω, κύριε Υπουργέ, ότι αυτή τη στιγμή στα ΚΕΠΑ εκκρεμούν εβδομήντα χιλιάδες  περιπτώσεις ανθρώπων που περιμένουν να εξεταστούν γιατί έληξε ο χρόνος που είχε δοθεί για να λαμβάνουν αυτό το επίδομα. Ε, λοιπόν, αυτοί οι άνθρωποι είναι ανασφάλιστοι και δεν λαμβάνουν και το επίδομα, ενώ θα έπρεπε να το λαμβάνουν μέχρι τη στιγμή που θα εξεταστούν. Διότι δεν είναι δική τους ευθύνη το ότι δεν έχει έγκαιρα γίνει αυτή η εξέταση της περίπτωσής τους, με συνέπεια να διερωτάται κανείς πώς ζουν αυτοί οι άνθρωποι. 
Βεβαίως εγώ την ερώτηση την απηύθυνα και προς το Υπουργείο Οικονομικών, γνωρίζοντας ότι το Υπουργείο Εργασίας δεν έχει αυτή τη στιγμή τη δυνατότητα. Αλλά, ο κ. Στουρνάρας και οι συν αυτώ απέφυγαν να είναι σήμερα εδώ για να μας δώσουν απάντηση πώς τολμούν να διανοούνται να βάλουν χέρι σε ένα επίδομα τόσο υψηλής ευαισθησίας που πραγματικά φέρνει σε αντίδραση όχι τις οικογένειες των προσώπων με αναπηρία αλλά ολόκληρη την ελληνική κοινωνία. 
Επιτέλους, πού θα πάει αυτή η ιστορία; Πού θα σταματήσει αυτή η κατάσταση, όταν δεν τολμούμε να χτυπήσουμε τη φοροδιαφυγή, όταν δεν αποδεικνυόμαστε «τσαμπουκάδες» κατά των φοροφυγάδων, των μεγαλοφοροφυγάδων, της φοροαποφυγής, αλλά βρίσκουμε εύκολα θύματα τις πιο ευπαθείς ομάδες του πληθυσμού, τους τριτέκνους, τους πολυτέκνους, τις μονογονεϊκές οικογένειες και βεβαίως την αναπηρία;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Υπουργέ, λοιπόν, δεν θέλω να κρίνω ειλικρινά τα αισθήματά σας ή τις προθέσεις σας γιατί μπορώ να πω ότι σας γνωρίζω και συμφωνώ. Αλλά, δεν είναι θέμα προθέσεων, είναι θέμα πολιτικών επιλογών αυτή τη στιγμή, πώς αντιμετωπίζουμε ένα τόσο μεγάλο κοινωνικό θέμα που θα σπρώξει χιλιάδες ανθρώπους στην επαιτεία και τον παρασιτισμό. Περί αυτού πρόκειται.
Και σε τελική ανάλυση, να σας πω κάτι; Τα λεφτά αυτά πάνε στην πραγματική οικονομία. Δεν είναι λεφτά που πάνε στις τράπεζες ή δεν ξέρω που αλλού.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Νομίζω, λοιπόν, ότι θα πρέπει, έστω και τη δωδεκάτη και πέντε που έλεγε ο Άγιος Ιωάννης ο Χρυσόστομος, να ανακρούσετε πρύμνα. Ειδάλλως να ξέρετε ότι θα υπάρξει σφοδρότατη αντίδραση απέναντι σε αυτές τις επιλογές.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ.
Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος, για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τελειώνοντας την πρωτολογία μου, κύριε συνάδελφε, σας είπα ότι βρισκόμαστε σε διαρκή επαφή και ακούμε τις προτάσεις της Εθνικής Συνομοσπονδίας Ατόμων με Αναπηρία, της ΕΣΑΜΕΑ. Είμαι σε θέση να γνωρίζω ότι και ο Υπουργός Οικονομικών μίλησε μαζί τους και κατέγραψε τις προτάσεις τους.
Βέβαια, στη διάρκεια αυτών των συζητήσεων η ΕΣΑΜΕΑ τόνισε ότι περικοπές στα προνοιακά επιδόματα σημαίνει περισσότερες προσφυγές σε ιδρύματα και αυτό αυξάνει και δεν μειώνει το κόστος της προνοιακής δαπάνης στη χώρα, όπως άλλωστε είπατε. Και δεν έχω καμμία πρόθεση να το αμφισβητήσω αυτό.
Από εκεί και πέρα, θα ήθελα επίσης, να σας πω ότι η Κυβέρνηση στο συνολικό σχεδιασμό της προνοιακής πολιτικής ποντάρει πάρα πολλά στον εξορθολογισμό του συστήματος. Και εξορθολογισμός σημαίνει καταγραφή των δικαιούχων και αποβολή από το σύστημα αυτών των δικαιούχων που το εξαπάτησαν και δεν έχουν δικαίωμα να παίρνουν τέτοια προνοιακά επιδόματα.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Υπουργέ, δεν έχω καμμία αντίρρηση. Δεν φταίει ο ανάπηρος για αυτές τις αδυναμίες της πολιτείας.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Σύμφωνοι.
Πραγματικά, όμως, το ποσό της εξοικονόμησης που μπορεί να προκύψει από αυτή την παρέμβαση μπορεί να είναι και ικανοποιητικό για το Υπουργείο Οικονομικών. Σε κάθε περίπτωση αποτελεί εξυγίανση του συστήματος. Δεν είστε αντίθετος εξάλλου στο να αποβληθούν άτομα από αυτό που εξαπάτησαν και τον καθένα από εσάς στο τέλος-τέλος, ανθρώπους που δικαιούνται να εισπράττουν επιδόματα και ενδεχομένως αντιμετωπίζουν τώρα σενάρια περικοπών επειδή κάποιοι άλλοι μπήκαν από την πίσω πόρτα και διά εξαπατήσεως εισπράττουν.
Αυτό το νόημα έχει ο εξορθολογισμός. Αυτό το νόημα έχει η βελτίωση της λειτουργίας του ΚΕΠΑ.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Υπουργέ…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Παρακαλώ πολύ, κύριε συνάδελφε. Είναι σαφής.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όντως υπάρχουν δεκάδες χιλιάδες αιτήσεις για εξέταση σε εκκρεμότητα. Ο μόνος τρόπος να γίνουν αυτές και να καταβληθεί και το επίδομα ή η αναπηρική σύνταξη στον δικαιούχο, είναι να ενταθούν οι έλεγχοι.
Και για αυτό το λόγο, όπως σας είπα, ξεκινάμε να δούμε πώς θα γίνει να προκύπτουν πολύ περισσότεροι έλεγχοι ανά εβδομάδα με πολλές περισσότερες εξεταζόμενες περιπτώσεις ανά έλεγχο. Αυτό είναι το δεδομένο μας. Ήδη, όπως σας είπα, έγινε η πρώτη προσύσκεψη. Αύριο θα ακολουθήσει και η δεύτερη. 
Θέλω να πω ότι προσπαθούμε να δούμε κάθε επιλογή που θα βελτιώσει το σύστημα. Η λέξη κλειδί, όμως, είναι εξορθολογισμός. Εξορθολογισμός σημαίνει και εξοικονόμηση πόρων, δηλαδή βελτίωση της προσπάθειας για δημοσιονομική προσαρμογή, σημαίνει και επιστροφή στη νομιμότητα και εξυγίανση του συστήματος και αυτό είναι προς όφελος των πραγματικών δικαιούχων.
Φυσικά, ξέρω ότι το στηρίζετε κι εσείς και η ομοσπονδία, αλλά και όλοι που θα ήθελαν να δουν, εν πάση περιπτώσει, αυτόν τον εξορθολογισμό που, όπως σας είπα, μας ωφελεί όλους.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ, κύριε Υπουργέ.
Ακολουθεί η τρίτη με αριθμό 98/21-8-2012 επίκαιρη ερώτηση πρώτου κύκλου της Βουλευτού του Πανελλήνιου Σοσιαλιστικού Κινήματος κ. Θεοδώρας Τζάκρη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με διώξεις εκπαιδευτικών, γιατρών και γονέων του 2ου  Λυκείου Γιαννιτσών για την εκπρόθεσμη δικαιολόγηση σχολικών απουσιών. 
Η κ. Τζάκρη έχει το λόγο για να αναπτύξει την επίκαιρη ερώτησή της σε δύο λεπτά.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ πολύ, κύριε Πρόεδρε.
Πράγματι, κύριε Πρόεδρε, νομίζω ότι το επίπεδο της δημοκρατίας μας εξαρτάται μεταξύ των άλλων και από το επίπεδο της λειτουργίας και από την ωριμότητα της λειτουργίας των θεσμών. Αυτή η ωριμότητα, όμως, απ’ ό,τι φαίνεται στη χώρα μας δεν έχει επέλθει και αυτό αποδεικνύεται, θα έλεγα, εύκολα από το λόγο για τον οποίο βρισκόμαστε, αλλά και από μια οιονεί –θα έλεγα- αποκωδικοποίηση άλλων μικρών ή μεγαλύτερων γεγονότων που αυτήν την στιγμή συμβαίνουν στην πατρίδα μας.
Γιατί βρισκόμαστε εδώ, κύριε Υπουργέ; Διότι σοβαροί και αξιόλογοι κρατικοί λειτουργοί, εν προκειμένω εκπαιδευτικοί, βρέθηκαν διά ασήμαντη αφορμή και, εν πάση περιπτώσει, έχοντας πράξει κατά το δέον, στη δυσάρεστη καταστροφική ως ένα σημείο θέση να έχουν ήδη υποστεί βαρύτατες ποινές από τη δικαιοσύνη γιατί έπραξαν το αυτονόητο, το οποίο, βεβαίως, αν το γνώριζε ο νομοθέτης θα το είχε ρυθμίσει κατά τον τρόπο με τον οποίο ρύθμισαν και οι ίδιοι ad hoc και εκτός, βεβαίως, των ορίων του νόμου. Αλλά, φαίνεται είναι τόσο μεγάλη η κατάπτωση των θεσμών στη χώρα μας που την επιείκειά τους ή το έλεός τους κατά τη λειτουργία τους την επιφυλάσσουν μόνο σε βαρυποινίτες κατά την εξέταση των αδειών εξόδων τους.
Πιο συγκεκριμένα, σαράντα εκπαιδευτικοί, τρεις γιατροί και δύο γονείς μαθητών του 2ου Γενικού Λυκείου Γιαννιτσών έχουν ήδη δεχθεί ποινές μεγαλύτερες του ενός έτους από το τριμελές Πλημμελειοδικείο Γιαννιτσών γιατί ακριβώς δικαιολόγησαν εκπρόθεσμα σχολικές απουσίες μαθητών που είχαν εμφανή ειδικά προβλήματα.
Αυτό, βεβαίως, οφείλεται κατά ένα μέρος στην ελαστικότητα των θεσμών -στην ελαστικότητα, αν θέλετε, της προσέγγισης και της ερμηνείας των κείμενων διατάξεων- αλλά και κατά πολύ μεγάλο μέρος, κύριε Υπουργέ, επίσης, στο νομοθετικό κενό που υπάρχει, που επιτρέπει έτσι αθώοι συμπολίτες μας να παραπέμπονται στη δικαιοσύνη επειδή ενήργησαν αυτονόητα και υπεύθυνα.
Βεβαίως, αυτή η ρύθμιση ουσιαστικά –δηλαδή, της διευθέτησης και της δικαιολόγησης του καθεστώτος των σχολικών απουσιών- εκκρεμεί από τότε, από το 2011 που θα επιτρέπει ακριβώς να αντιμετωπίζεται αυτό το φαινόμενο σύμφωνα με τις αρχές της χρηστής διοίκησης και της ίσης μεταχείρισης των μαθητών, κάτι που ισχύει για όλους τους μαθητές της δευτεροβάθμιας εκπαίδευσης εν γένει πλην των μαθητών των γενικών λυκείων.
Ζητούμε ουσιαστικά, δηλαδή, την επέκταση του εδαφίου 3 της παραγράφου 32 του π.δ. 50∕2008 και για τους μαθητές των γενικών λυκείων.
Αυτή η εκκρεμότητα θα επιτρέψει πραγματικά να λαμβάνονται υπ’ όψιν και εκπρόθεσμα δικαιολογητικά από το σύλλογο των διδασκόντων και γενικά η ρύθμιση αυτού του φαινομένου της επάρκειας της φοίτησης ουσιαστικά θα πρέπει να κρίνεται σύμφωνα με τις αρχές της χρηστής διοίκησης από το σύλλογο των διδασκόντων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Έτσι θα αποφευχθούν και αδικίες εις βάρος μαθητών, όπως εν προκειμένω, που προσεκόμισαν μεν δικαιολογητικά, αλλά η προσκόμιση αυτή έγινε εκπρόθεσμα για λόγους που κρίθηκαν πάντοτε σε κάθε περίπτωση από το σύλλογο των διδασκόντων συγγνωστοί.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε πολύ, κυρία Τζάκρη.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Στην  προκείμενη περίπτωση, κύριε Υπουργέ, η εκπρόθεσμη υποβολή των δικαιολογητικών αυτών ήταν μόνο για κάποιες συγκεκριμένες ώρες.
Επομένως, σας ζητώ να το διευθετήσετε. Νομίζω ότι έτσι θα επιλύσετε, αν θέλετε, την πηγή μιας θεσμικής κρίσης και μιας ανισορροπίας και θα αποκαταστήσετε σε ένα επίπεδο και μια αδικία που έχει συμβεί εις βάρος έντιμων συμπολιτών μας, που σε κάθε περίπτωση –θα το ξαναπώ, κύριε Υπουργέ- ενήργησαν κατά το δέον.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θέλω να παρακαλέσω να είμαστε συνεπείς στο χρόνο. Γνωρίζετε ότι μετά από τη συζήτηση των επικαίρων ερωτήσεων υπάρχει η συζήτηση επίκαιρης επερώτησης.
Ο Υφυπουργός Παιδείας, Θρησκευμάτων, Πολιτισμού και Αθλητισμού κ. Θεόδωρος Παπαθεοδώρου έχει το λόγο για τρία λεπτά, για να απαντήσει στην ερώτηση.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Κύριε Πρόεδρε, κυρίες και κύριοι Βουλευτές, είναι αλήθεια ότι το συγκεκριμένο θέμα παραμένει σε εκκρεμότητα, ταλαιπωρώντας τους εμπλεκόμενους καθηγητές, τους μαθητές, αλλά και την τοπική κοινωνία των Γιαννιτσών. Το γνωρίζουμε πολύ καλά. Η τοποθέτησή μου, επομένως, θα είναι σαφής και ξεκάθαρη.
Αφ’ ενός, δεν τίθεται θέμα είτε να σχολιάσουμε είτε να ασκήσουμε οποιαδήποτε κριτική σε αποφάσεις δικαιοσύνης. Αφ’ ετέρου, όμως, τονίζουμε ότι το θέμα της επάρκειας φοίτησης των μαθητών θα πρέπει να αποφασίζεται στο πλαίσιο της λειτουργίας του συλλόγου διδασκόντων, της χρηστής διοίκησης –έχετε δίκιο, συμφωνούμε- της ίσης μεταχείρισης και της δικαιοσύνης με παιδαγωγικά χαρακτηριστικά και κριτήρια, με στόχο πάντα την ολοκληρωμένη εκπαίδευση των μαθητών. 
Είναι προφανές ότι οι εκπαιδευτικοί οι οποίοι έλαβαν τη συγκεκριμένη απόφαση περί χαρακτηρισμού της φοίτησης των μαθητών της Β΄ Λυκείου του 2ου Γενικού Λυκείου Γιαννιτσών ενήργησαν εντός ορίων της δικαιοδοσίας τους, κατά τα οριζόμενα στην παράγραφο 2β του άρθρου 35 του π.δ. 60/2006, λαμβάνοντας, όμως, υπ’ όψιν τόσο την εγκύκλιο του 1986 όσο και το αντίστοιχο προεδρικό διάταγμα το οποίο εφαρμόζεται για τα ΕΠΑΛ. 
Το συγκεκριμένο προεδρικό διάταγμα αναφορικά με τα ΕΠΑΛ δίνει τη δυνατότητα στο σύλλογο διδασκόντων να λάβει υπ’ όψιν του εκπρόθεσμα δικαιολογητικά και να τα καταχωρίσει, κρίνοντας αν η φοίτηση είναι επαρκής ή όχι. Κάτι τέτοιο, όμως, δεν προβλέπεται για τους μαθητές που φοιτούν στα γενικά λύκεια. Το σημείο αυτό είναι που διαφοροποιεί και δημιουργεί συνθήκες άνισης μεταχείρισης μεταξύ των ΓΕΛ και των ΕΠΑΛ. Και τα δύο προεδρικά διατάγματα προφανώς δημιουργούν μία ερμηνευτική αντίφαση. 
Στην ερώτησή σας, βεβαίως και το Υπουργείο Παιδείας προτίθεται στο άμεσο μέλλον και στο πλαίσιο της νομοθετικής πρωτοβουλίας για το λύκειο να λάβει κάθε μέριμνα, ώστε να ομογενοποιηθεί η νομοθεσία επί του συγκεκριμένου θέματος. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ, κύριε Υπουργέ. 
Το λόγο έχει η κ. Θεοδώρα Τζάκρη για τρία λεπτά.</ChairmanSpeech> 
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ, κύριε Πρόεδρε. 
Κύριε Υπουργέ, πράγματι, οι δηλωθείσες προθέσεις σας είναι προς τη σωστή κατεύθυνση. Θα ήθελα να ενημερώσω, βεβαίως -και για την ιστορία- ότι του θέματος αυτού είχε επιληφθεί και η προηγούμενη διοίκηση του Υπουργείου Παιδείας, η κ. Χριστοφιλοπούλου και πραγματικά, είχε αναγνωρίσει την αναγκαιότητα και τη σπουδαιότητα της ρύθμισης του συγκεκριμένου θέματος. Είναι ένα νομοθετικό κενό που ισχύει, όπως είπατε πολύ σωστά, για τους μαθητές των ΕΠΑΛ, αλλά όχι για τους αντίστοιχους μαθητές των γενικών λυκείων. 
Νομίζω ότι πραγματικά είναι απαράδεκτο να έχουν υποστεί βαρύτατες ποινές, ποινές που θίγουν ως ένα σημείο και την αξιοπρέπειά τους, εκπαιδευτικοί οι οποίοι ενήργησαν κατά το δέον, όπως σας είπα προηγουμένως. Ακόμη πιο απαράδεκτο, όμως, είναι το να υπάρχουν στη νομοθεσία αυτά τα κενά, τα οποία σε κάθε περίπτωση νομίζω ότι θα πρέπει να καλυφθούν. 
Από εκεί και πέρα και από παιδαγωγικής απόψεως –αν θέλετε- από εκπαιδευτικής απόψεως εκτιμώ ότι το μείζον, αυτό το ευαίσθητο θέμα της επάρκειας της φοίτησης πρέπει να κρίνεται από το σύλλογο των διδασκόντων, σύμφωνα πάντα με τις αρχές της χρηστής διοίκησης και της ίσης μεταχείρισης. Θα πρέπει να δίνεται η αυτονομία στο σύλλογο των διδασκόντων να το αποφασίζει αυτό σε κάθε περίπτωση. 
Επομένως, ζητώ από εσάς να γίνει όσο το δυνατόν γρηγορότερα η νομοθετική παρέμβαση προς την κατεύθυνση αυτή, γιατί νομίζω ότι είναι και ζήτημα τιμής για το ελληνικό Κοινοβούλιο να αποτρέψει –αν θέλετε- την ολοκλήρωση μιας καταστροφικής αδικίας εις βάρος –το ξαναλέω- έντιμων συμπολιτών μας. 
Γι’ αυτόν το σκοπό, μάλιστα και για τη δική σας διευκόλυνση, κύριε Υπουργέ, έχουμε επεξεργαστεί μία τροπολογία, η οποία εκτιμώ ότι πρέπει να γίνει διαπαραταξιακά δεκτή, από το σύνολο των παρατάξεων της Βουλής. Την καταθέτω στα Πρακτικά για τη διευκόλυνσή σας. 
(Στο σημείο αυτό η Βουλευτής κ. Θεοδώρα Τζάκρη καταθέτει για τα Πρακτικά την προαναφερθείσα τροπολογία, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θα ήθελα να σας ενημερώσω ότι αυτοί οι εκπαιδευτικοί αντιμετωπίζουν σε δεύτερο βαθμό κατ’ έφεσιν την υπόθεση αυτή στις αρχές του Οκτωβρίου. Νομίζω ότι θα ήταν στη σωστή κατεύθυνση να το έχουμε επιλύσει μέχρι τότε. 
Γνωρίζω ότι έχει έρθει υπ’ όψιν των συνεργατών σας γνωμοδότηση για το θέμα αυτό του Πρύτανη του Δημοκριτείου Πανεπιστημίου, του κ. Ρέμελη, η οποία κινείται προς την ίδια κατεύθυνση. Νομίζω, όμως, ότι είναι ήδη εν γνώσει σας η γνωμοδότηση αυτή. 
Από εκεί και πέρα, θα ήθελα να πω, βεβαίως, ότι είναι τουλάχιστον άδικο να πληγεί όχι μόνο η αξιοπρέπεια σοβαρών και αξιόλογων κρατικών λειτουργών, όπως σας είπα και προηγουμένως, αλλά να αντιμετωπίσουν –αν θέλετε- ακόμα και το θέμα της απώλειας των οργανικών τους θέσεων άνθρωποι που –το ξαναλέω για πολλοστή φορά- ενήργησαν κατά το δέον. Πραγματικά, αν υπήρχε νομοθετική ρύθμιση, με αυτόν τον τρόπο θα είχε επιλυθεί το θέμα το οποίο αντιμετώπισαν οι ίδιοι ad hoc. 
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εγώ σας ευχαριστώ. 
Το λόγο έχει ο κύριος Υπουργός, για τρία λεπτά.</ChairmanSpeech> 
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας,  Θρησκευμάτων, Πολιτισμού και Αθλητισμού): Θα είμαι σύντομος, κύριε Πρόεδρε. 
Οπωσδήποτε, όπως τοποθετήθηκα και προηγουμένως, θα υπάρξει νομοθετική ρύθμιση προς αυτήν την κατεύθυνση. Σε κάθε περίπτωση, πεποίθησή μας είναι ότι θα πρέπει σε τέτοιες καταστάσεις να εξασφαλίζεται η μεγαλύτερη δυνατή αυτενέργεια στο σύλλογο διδασκόντων. Αυτός ο ίδιος και τα μέλη της εκπαιδευτικής κοινότητας κάθε σχολείου μπορούν να αποφασίσουν για την επάρκεια φοίτησης των μαθητών. Ευρύτερα πρέπει να υπάρχει δυνατότητα, έτσι ώστε ο χειρισμός τέτοιων θεμάτων να γίνεται απευθείας από το σύλλογο διδασκόντων. 
Επιπλέον, σε συνεργασία με τις αρμόδιες υπηρεσίες της τοπικής διεύθυνσης και της περιφερειακής διεύθυνσης, επιδιώκουμε την αποκατάσταση της ηρεμίας στην εκπαιδευτική κοινότητα στα Γιαννιτσά, όπως και στην τοπική κοινωνία, γιατί γνωρίζουμε ότι αυτό το ζήτημα έχει αναστατώσει τόσο τα σχολεία, όσο και την τοπική κοινωνία.
Κατά την άποψή μας, το σχολείο έχει ανάγκη από ένα σαφές κανονιστικό πλαίσιο που θα επιτρέπει την καλύτερη και δικαιότερη δυνατή μεταχείριση τέτοιων προβλημάτων.
Κύριε Πρόεδρε, ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ, κύριε Υπουργέ.
Η τέταρτη υπ’ αριθμόν 101/21-8-2012 επίκαιρη ερώτηση πρώτου κύκλου του Βουλευτή των Ανεξάρτητων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με νομικές ενέργειες για την είσπραξη από τη Γερμανία των πολεμικών επανορθώσεων, δεν θα συζητηθεί λόγω κωλύματος του κυρίου Υπουργού και διαγράφεται.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Μαριά, μισό λεπτό. Κανονικά δεν δικαιούσθε το λόγο. Επίσης, έχετε ενημερωθεί από το πρωί ότι υπάρχει κώλυμα Υπουργού. Επίσης, πουθενά στον Κανονισμό δεν αναφέρεται ότι υπάρχει υποχρέωση να αιτιολογήσει ο Υπουργός το κώλυμά του.
Παρ’ όλα αυτά, για ένα λεπτό θα σας δώσω το λόγο. Ξέρουμε όλοι τι θέλετε να πείτε. Σας υπενθυμίζω ότι έχετε δικαίωμα να επανακαταθέσετε την επίκαιρη ερώτηση και να συζητηθεί σε ελάχιστες ημέρες. Δεν νομίζω ότι το θέμα των πολεμικών επανορθώσεων είναι ένα θέμα το οποίο είναι τόσο επίκαιρο, ώστε να μη χωρά επανακατάθεση και συζήτηση μετά από ελάχιστες ημέρες.
Ορίστε, κύριε Μαριά, έχετε το λόγο.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Γίνεται καταχρηστική αξιοποίηση του άρθρου 131, διότι αναφέρεται ότι αυτό μπορεί να συμβεί για εξαιρετικούς λόγους και ιδίως για κώλυμα του Υπουργού. Εγώ απηύθυνα μία ερώτηση στον κ. Στουρνάρα. Ο κ. Στουρνάρας θα είναι εδώ σε μία ώρα, για να απαντήσει στην επίκαιρη επερώτηση άλλου πολιτικού κόμματος. Ο κ. Μαυραγάνης, ο οποίος είναι στο Υπουργείο Οικονομικών, αυτή τη στιγμή είναι παρών. Θεωρώ, λοιπόν, ότι η Κυβέρνηση φυγομαχεί και δεν θέλει να απαντήσει στο καίριο ζήτημα των γερμανικών αποζημιώσεων που απασχολεί τη χώρα μας και το οποίο ο κ. Σαμαράς επιμελώς απέφυγε προχθές να το θέσει στο Βερολίνο. Γι’ αυτό είναι επίκαιρη η ερώτηση και έγινε με αφορμή το ταξίδι του κ. Σαμαρά. 
Γι’ αυτό, λοιπόν, η διαδικαστική πρόταση την οποία κάνω είναι η εξής: Ο κ. Στουρνάρας θα είναι εδώ στις 20.00΄ η ώρα. Να πάτε πίσω-πίσω την ερώτηση και να συζητηθεί, διότι είναι αδιανόητο να είναι Υπουργός Οικονομικών και να μη γνωρίζει το θέμα του κατοχικού δανείου και των γερμανικών αποζημιώσεων. Είναι το πρώτο και μοναδικό θέμα που πρέπει να ξέρει ένας Υπουργός Οικονομικών. Σας κάνω, λοιπόν, ως Κοινοβουλευτικός Εκπρόσωπος τη διαδικαστική πρόταση να μην αναβληθεί αυτή τη στιγμή η συζήτηση, αλλά να την κρατήσετε μέχρι τέλους και να συνεννοηθείτε με τον κ. Στουρνάρα να συζητηθεί στις 19.55΄ η ώρα. Υποβάλλω αυτή τη διαδικαστική πρόταση σε σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η απάντηση είναι ότι από τον Κανονισμό, πρώτον, τέτοια διαδικασία δεν προβλέπεται. Υπάρχει, όμως και ένας δεύτερος λόγος. Όπως γνωρίζετε, ο κ. Σταϊκούρας είναι Αναπληρωτής Υπουργός και ως Αναπληρωτής Υπουργός έχει συγκεκριμένες ξεχωριστές αρμοδιότητες από τον Υπουργό. Άρα, δηλαδή, η αρμοδιότητα είναι του κ. Σταϊκούρα και ο κ. Σταϊκούρας δήλωσε «κώλυμα»…</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Οι αρμοδιότητες ασκούνται είτε από τον Υπουργό είτε από τον Αναπληρωτή του. Είναι πρόβλημα δικό του. Η ερώτηση είναι στον κ. Στουρνάρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας άκουσα, κύριε Μαριά. Δεν προβλέπεται από τον Κανονισμό τέτοια διαδικασία. Καταθέστε ξανά την ερώτησή σας.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Έχετε δικαίωμα επί της διαδικασίας να την κρατήσετε τελευταία και να πει ο κ. Στουρνάρας…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Καταθέστε ξανά την ερώτησή σας!</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Γιατί, κύριε Πρόεδρε, υπάρχει πρόβλημα να κρατηθεί; Απαντήστε μου!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ, κύριε Κουΐκ! Κάνετε κατάχρηση της ανοχής που έδειξε το Προεδρείο, για να καταθέσει ο κ. Μαριάς την ένστασή του.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Καμμία κατάχρηση δεν κάνουμε! Οι Υπουργοί κάνουν κατάχρηση που δεν εμφανίζονται εδώ!</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ πολύ!
Εισερχόμαστε τώρα στην πέμπτη με αριθμό 116/21-8-2012 επίκαιρη ερώτηση πρώτου κύκλου του Βουλευτή του Λαϊκού Συνδέσμου-Χρυσή Αυγή κ. Ιωάννη Λαγού προς τον Υπουργό Εθνικής Άμυνας, σχετικά με την αντιμετώπιση των προβλημάτων στη λειτουργία των Ναυπηγείων Σκαραμαγκά.
Ο κ. Ιωάννης Λαγός έχει το χρόνο των δύο λεπτών, για να αναπτύξει την επίκαιρη ερώτησή του.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΛΑΓΟΣ</Parlmember>: Τους τελευταίους μήνες, στα Ναυπηγεία Σκαραμαγκά συντελείται πραγματικά κάτι πάρα πολύ αστείο. Βλέπουμε τους εργαζόμενους να έχουν μπει σε μία διαδικασία εκ περιτροπής εργασίας δουλεύοντας μία φορά την εβδομάδα.
Είναι πραγματικά ενδιαφέρουσα η άποψή σας. Να μας πείτε πώς μπορούν αυτοί οι άνθρωποι να ζήσουν και να δουλέψουν. 
Στη διαδικασία και στην ερώτηση που έγινε στους αρμόδιους Υπουργούς από τους φορείς των εργαζομένων και από το σωματείο τους, η απάντηση της επίσημης Κυβέρνησης ήταν ότι θα τους καταβληθεί ένα επίδομα χιλίων ευρώ ως βοήθημα. Φυσικά αυτό το πράγμα δεν ευσταθεί. Οι άνθρωποι δεν ζητούν ούτε κάποιο βοήθημα ούτε επαιτούν τίποτα. Θέλουν απλά να τους αποδοθεί ο μισθός τον οποίο τους χρωστάτε αυτή τη στιγμή. Έχουν να πληρωθούν πάνω από πέντε με έξι μήνες και βλέπουμε ότι δεν υπάρχει καμμία καλή διάθεση να συμβεί αυτό από την Κυβέρνηση. 
Επίσης, θα ήθελα να τονίσουμε ότι το θέμα της εκ περιτροπής εργασίας -μια φορά την εβδομάδα- βασίζεται πάνω σε ένα νόμο τον οποίο έχει ψηφίσει το ίδιο το ελληνικό Κοινοβούλιο και έχει δώσει τη δυνατότητα αυτή τη στιγμή στην ιδιοκτησία των ναυπηγείων να λειτουργεί κατ’ αυτόν τον αυθαίρετο ουσιαστικά τρόπο, ο οποίος για εσάς βέβαια είναι νόμιμος. Έτσι έχετε μάθει να λειτουργείτε. 
Σαν αποτέλεσμα όλων αυτών, πέραν της αντιμετώπισης της διαβίωσης των εργαζομένων, οι οποίοι πραγματικά αντιμετωπίζουν μεγάλο πρόβλημα, υπάρχει και το εξής φαινόμενο. Εδώ και πάρα πολύ καιρό είναι σχεδόν έτοιμα προς παράδοση τέσσερα υποβρύχια τα οποία το ελληνικό δημόσιο έχει χρεωθεί με 2 δισεκατομμύρια 300 εκατομμύρια ευρώ, αλλά δεν μπορούν να παραδοθούν, ενώ είναι έτοιμα σε βαθμό 85%-90% για τον απλούστατο λόγο ότι αυτή τη στιγμή δεν προχωρούν οι εργασίες στα Ναυπηγεία Σκαραμαγκά. 
Επομένως, οι ερωτήσεις μας έχουν δύο σκέλη και είναι πολύ συγκεκριμένες. Πότε θα καταβληθούν τα δεδουλευμένα στους εργαζόμενους και πότε τα τέσσερα συγκεκριμένα υποβρύχια θα τεθούν σε λειτουργία και θα είναι έτοιμα προς παράδοση;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ πολύ, κύριε συνάδελφε. 
Το λόγο έχει για τρία λεπτά ο Υφυπουργός Εθνικής Άμυνας κ. Δημήτριος Ελευσινιώτης.</ChairmanSpeech>
<Speech><Parlmember>ΔΗΜΗΤΡΙΟΣ ΕΛΕΥΣΙΝΙΩΤΗΣ</Parlmember> (Υφυπουργός Εθνικής Άμυνας): Ευχαριστώ, κύριε Πρόεδρε της Βουλής. 
Κυρίες και κύριοι  Βουλευτές, η κατάσταση στην οποία έχουν περιέλθει τα Ναυπηγεία Σκαραμαγκά και οι εργαζόμενοι σ’ αυτά είναι εξαιρετικά σύνθετη. Οι προεκτάσεις του προβλήματος είναι πολλαπλές και ο χειρισμός τους απαιτεί σοβαρότητα, γνώση, υπευθυνότητα και προσήλωση στην εξυπηρέτηση των συμφερόντων του δημοσίου, της εθνικής άμυνας και της περιουσίας του ελληνικού λαού. 
Σχετικά με την εκκρεμότητα της παράδοσης των υποβρυχίων στο Ναυτικό, την 23η Ιουλίου το σωματείο των εργαζομένων των ναυπηγείων γνώρισε στον Υπουργό Εθνικής Άμυνας ότι στο πλαίσιο της απεργίας που είχε κηρύξει για το θέμα της εκ περιτροπής εργασίας που είχε αποφασίσει η διοίκηση των ναυπηγείων Σκαραμαγκά, διακόπτει τις εργασίες συντήρησης των υποβρυχίων και θέτει εκτός λειτουργίας τα συστήματα λειτουργίας των, ενώ απαγόρευσε την είσοδο σε κλιμάκια του Πολεμικού Ναυτικού που είχαν μεταβεί στο χώρο για εκτέλεση εργασιών συντήρησης. 
Τονίζεται εν προκειμένω, ότι η απόφαση για την εκ περιτροπής εργασίας ελήφθη αποκλειστικά από τη διοίκηση των ναυπηγείων, χωρίς το ελληνικό δημόσιο να έχει οποιαδήποτε δυνατότητα παρέμβασης στις αρμοδιότητες και το έργο της. 
Η ΓΔΑΕ έχοντας υπ’ όψιν της αφ’ ενός ότι η διατήρηση του επιπέδου λειτουργικής κατάστασης του συνόλου των δικτύων και της υψηλής τεχνολογίας των υποβρυχίων απαιτεί τη συντήρηση αυστηρού καθημερινού προγράμματος τόσο συντήρησης, αλλά και εργασιών και αφ’ ετέρου δε ότι το κόστος για τα υλικά που θα πρέπει να αντικατασταθούν, να ελεγχθούν και να πιστοποιηθούν θα είναι ιδιαίτερα αυξημένο, αντέδρασε άμεσα αποστέλλοντας εξώδικη δήλωση με την οποία τόνισε ότι τα υποβρύχια δεν αποτελούν περιουσία των ναυπηγείων, αλλά του ελληνικού δημοσίου και ζήτησε την απρόσκοπτη συνέχιση των εργασιών και τη συμμόρφωση των ναυπηγείων με τις συμβατικές τους υποχρεώσεις, επιφυλασσόμενο παντός νομίμου δικαιώματος για οποιαδήποτε βλάβη ή ζημιά. 
Προς επίλυση του αδιεξόδου που έχει δημιουργηθεί στην εξέλιξη της σύμβασης και την ολοκλήρωση του προγράμματος, ο κ. Νίκος Αναστασόπουλος, ο οποίος επί σειρά ετών έχει διατελέσει ανώτατο διευθυντικό στέλεχος των ελληνικών επιχειρήσεων, ορίστηκε πριν από μερικές μέρες από την Κυβέρνηση ως συντονιστής του θέματος προσφέροντας τις υπηρεσίες του αμισθί και με πρώτη προτεραιότητα την εκπόνηση και κατάθεση σχετικής εισήγησης, ώστε στη συνέχεια να αντιμετωπιστεί το θέμα σε συνεργασία με την Ευρωπαϊκή Ένωση και τους ελλιπούς εμπλεκόμενους φορείς. 
Σημειώνεται, επίσης, ότι τελεί ήδη υπό επεξεργασία πρόταση συγκρότησης ενιαίου ναυπηγοεπισκευαστικού φορέα, ο οποίος θα συμπεριλάβει τα Ναυπηγεία Νεωρίου και Ελευσίνος, με σκοπό να διασφαλίσει τη βιωσιμότητα και την εξυγίανση των ναυπηγοεπισκευαστικών μονάδων της χώρας. 
Προτεραιότητα για το Υπουργείο Εθνικής Άμυνας είναι η ολοκλήρωση των προγραμμάτων και η παραλαβή των υποβρυχίων με σκοπό τη θέση τους, εκεί που ανήκουν, δηλαδή στη διάθεση του Πολεμικού Ναυτικού και την επιχειρησιακή τους αξιοποίηση το συντομότερο δυνατόν, ενώ εξετάζεται κάθε νομική, τεχνική και οικονομική παράμετρος για τη δυνατότητα τροποποίησης της σύμβασης, ώστε η ολοκλήρωση των προγραμμάτων να γίνει κανονικά και να λειτουργήσει προς όφελος τόσο του δημοσίου όσο και των ναυπηγείων. 
Η προστασία και τήρηση του Ελληνικού και Ευρωπαϊκού Δικαίου είναι ο μόνος ασφαλής διαφανής και δημοκρατικά νομιμοποιούμενος τρόπος για να γίνουν βήματα προόδου όχι μόνο στο συγκεκριμένο ζήτημα αλλά γενικά στην προσπάθεια που καταβάλλεται για στήριξη και ανάπτυξη της χώρας και της αμυντικής βιομηχανίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Υπουργέ, έχετε και δευτερολογία.</ChairmanSpeech> 
<Speech><Parlmember>ΔΗΜΗΤΡΙΟΣ ΕΛΕΥΣΙΝΙΩΤΗΣ</Parlmember> (Υφυπουργός Εθνικής Άμυνας): Δέκα δευτερόλεπτα μόνο, κύριε Πρόεδρε.
Επικοινωνιακού τύπου προσεγγίσεις στο θέμα δεν μπορούν να γίνουν αποδεκτές επειδή οφείλουμε να έχουμε υπ’ όψιν μας ότι η τρέχουσα δημοσιονομική κρίση, με ό,τι αυτό συνεπάγεται, δεν πρέπει να παρεμποδίσει το έργο, το υλικό και τα μέσα του μηχανισμού, που μεριμνά για την εθνική κυριαρχία και την ασφάλεια της χώρας, δηλαδή τις Ένοπλες Δυνάμεις και συγκεκριμένα το Πολεμικό Ναυτικό.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κ. Ιωάννης Λαγός έχει το λόγο για τρία λεπτά.</ChairmanSpeech> 
<Speech><Parlmember>ΙΩΑΝΝΗΣ ΛΑΓΟΣ</Parlmember>: Θα σας ευχαριστήσω πολύ για την απάντηση που δώσατε, γιατί επιβεβαιώσατε πάρα πολύ καλά αυτό που πιστεύαμε εμείς και οι εργαζόμενοι, ότι δεν γνωρίζετε πραγματικά τίποτα, ούτε πότε θα πληρωθούν, ούτε πότε θα παραδοθούν. Μας είπατε άλλα λόγια να αγαπιόμαστε. Είπατε ένα πολύ ωραίο ποίημα αυτήν τη στιγμή, αλλά η ερώτηση ήταν πολύ συγκεκριμένη, «πότε το ένα και πότε το άλλο». Αφήνω στην κρίση όλων εδώ και όσων παρακολουθούν τη συζήτηση να κρίνουν πόσο αυτή η απάντηση που δώσατε ήταν σωστή. 
Οι ευθύνες που ρίχνετε στους εργαζόμενους είναι μία πάγια τακτική, πολύ όμορφη. Φταίνε αυτοί λοιπόν που δουλεύουν εκ περιτροπής, που δουλεύουν μία φορά την εβδομάδα και που δεν μπορούν να παραδοθούν τα υποβρύχια! Αυτοί φταίνε, δεν φταίτε εσείς! 
Δεν έχω να κάνω καμμία άλλη ερώτηση, ήταν κατατοπιστικότατη η απάντησή σας! 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός Εθνικής Άμυνας, κ. Δημήτριος Ελευσινιώτης, για τρία λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΕΛΕΥΣΙΝΙΩΤΗΣ</Parlmember> (Υφυπουργός Εθνικής Άμυνας): Κύριε Πρόεδρε, ως απάντηση θα ήθελα να πω ότι τα Ναυπηγεία Σκαραμαγκά είναι μία ανώνυμη εταιρεία και δεν υπάγεται στον έλεγχο και την εποπτεία του Υπουργείου Εθνικής Άμυνας. 
Όσον αφορά τα υποβρύχια, επειδή και η ερώτηση δεν έλεγε πότε θα παραδοθούν, από τη στιγμή που θα ξεκινήσουν οι εργασίες έχουν περίπου δύο με τρεις μήνες για να κάνουν τεστ και περίπου οχτώ μήνες SAT, τα οποία πρέπει να γίνουν υπό την καθοδήγηση ειδικών επιστημόνων. Αυτά είναι γνωστά τόσο στα ναυπηγεία όσο πιστεύω και σε όλον τον κόσμο γιατί έχουν λεχθεί επανειλημμένα και στη Βουλή των Ελλήνων. 
Το ελληνικό δημόσιο έχει καταβάλει ποσά, τα οποία, αν δεν τα γνωρίζετε, θα μπορούσα να σας δοθούν ή ακόμα θα μπορούσα να αναφερθώ και τώρα. Είναι περίπου δυόμισι δισεκατομμύρια, ενώ απομένουν περί τα 958 εκατομμύρια να δοθούν για να ολοκληρωθεί το πρόγραμμα. 
Το Υπουργείο Εθνικής Άμυνας μέσω του Ναυτικού παρακολουθεί συνεχώς την εξέλιξη έχοντας ένα κλιμάκιο ειδικών εμπειρογνωμόνων του Ναυτικού, αξιωματικούς του Πολεμικού Ναυτικού καθώς επίσης και μέρος του πληρώματος τόσο των υπό κατασκευή υποβρυχίων όσο και όλο το πλήρωμα του υποβρυχίου «ΩΚΕΑΝΟΣ» το οποίο εκτελεί το πρόγραμμα «Neptune».
Θα ήθελα να επισημάνω για μία ακόμα φορά ότι πράγματι έχουν γίνει ασφαλιστικά μέτρα, τα οποία, αν θυμάμαι καλά, είναι τον Οκτώβριο και τα οποία θα δικαστούν για την περαιτέρω κίνηση, ενώ παράλληλα, όπως γνωρίζετε, η Κυβέρνηση έχει αναθέσει το έργο ώστε να γίνει μία συγκεντρωτική, συλλογική μελέτη και να γίνουν προτάσεις πάνω σε αυτό το θέμα.
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εγώ ευχαριστώ. 
Κύριοι συνάδελφοι, θα ήθελα να ανακοινώσω στο Σώμα ότι ο Βουλευτής του ΠΑΣΟΚ κ. Γεώργιος Παπανδρέου ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η Βουλή ενέκρινε τη ζητηθείσα άδεια.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εισερχόμεθα τώρα στην έκτη με αριθμό 104/21-8-2012 επίκαιρη ερώτηση πρώτου κύκλου του Βουλευτή της Δημοκρατικής Αριστεράς κ. Γεωργίου Κυρίτση προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη συνέχιση των εργασιών κατασκευής του Αυτοκινητοδρόμου Κεντρικής Ελλάδας Ε65.
Ο συνάδελφος κ. Γεώργιος Κυρίτσης έχει το λόγο, ώστε σε δύο λεπτά να αναπτύξει την επίκαιρη ερώτησή του.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Κύριε Πρόεδρε, ευχαριστώ.
 Ήθελα να μιλήσουμε για τον αυτοκινητόδρομο Ε65. Λυπάμαι που αρχίζουμε από τα αυτονόητα ότι ο Αυτοκινητόδρομος Κεντρικής Ελλάδας είναι ένα αναπτυξιακό έργο ζωτικής σημασίας για την ευρύτερη περιοχή της Θεσσαλίας με σημαντικά οφέλη και για άλλες περιοχές.
Η κατασκευή, λοιπόν, των εκατόν εβδομήντα πέντε χιλιομέτρων του αυτοκινητόδρομου στην κεντρική Ελλάδα θα επιτρέψει τη σύνδεση του Οδικού Άξονα Πατρών-Αθήνας-Θεσσαλονίκης-Ευζώνων με την Εγνατία Οδό ενώνοντας τη νότια Ελλάδα με τη Θεσσαλία, τη δυτική Μακεδονία και την Ήπειρο. Παράλληλα, θα καταστήσει ευκολότερη την πρόσβαση προς τις γειτονικές χώρες της νοτιανατολικής Ευρώπης, ενώ θα προκύψουν σημαντικά οφέλη μακροπρόθεσμα μέσω των επενδύσεων, του εμπορίου, της αγροτικής παραγωγής αλλά και του τουρισμού στην ευρύτερη περιοχή της Θεσσαλίας.
Επειδή σε εποχή ύφεσης για την ελληνική οικονομία η επανεκκίνηση των εργασιών για την κατασκευή του Ε65 θα προσφέρει εργασία σε πολλούς εργαζόμενους του τεχνικού κλάδου, επειδή οι τοπικές εργασίες έχουν υποστεί σοβαρές ζημιές δεδομένου ότι πολλές είχαν υπεργολαβικά συμβόλαια, επειδή τα ημιτελή κομμάτια του Ε65 δυσκολεύουν την καθημερινή κίνηση στους άξονες της, επειδή οι τράπεζες έχουν σταματήσει την δανειοδότηση προς τις κατασκευαστικές εταιρείες, κάτι που οδήγησε στο «πάγωμα» των εργασιών και επειδή τέλος πρόσφατα δημοσιεύματα θέλουν την κατασκευάστρια εταιρεία να ζητά αλλαγές στο σχέδιο του Ε65 και περικοπή τμημάτων που έχουν εμπλακεί σε δικαστικές διαμάχες ή σε προσφυγές στην Ευρωπαϊκή Ένωση, όπως το κομμάτι από την Καλαμπάκα μέχρι την Εγνατία Οδό, ερωτάται, κύριε Πρόεδρε, ο Υπουργός, ποια είναι η εξέλιξη των διαπραγματεύσεων του ελληνικού δημοσίου με τις τράπεζες ειδικά μετά και τον ορισμό του διαπραγματευτή για την επίλυση του ζητήματος;
Ο Ε65 ανήκει στις προτεραιότητες των έργων που άμεσα θα ξεκινήσει η χρηματοδότηση και υλοποίησή τους;
Ποιες ενέργειες έχουν γίνει, ούτως ώστε να αποδεσμευτούν κοινοτικά κονδύλια που θα επιτρέψουν το δανεισμό των παραχωρησιούχων με στόχο την άμεση επανέναρξη των εργασιών;
Τέλος, ο αυτοκινητόδρομος θα συνδεθεί με την Εγνατία Οδό, όπως είχε προγραμματιστεί, ή οι εργασίες θα σταματήσουν στην Καλαμπάκα αφήνοντας ημιτελή τη σύνδεση της Θεσσαλίας, της Ηπείρου και της δυτικής Μακεδονίας;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε συνάδελφε.
Το λόγο έχει, προκειμένου να απαντήσει, ο Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων, κ. Σταύρος Καλογιάννης.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ πολύ, κύριε Πρόεδρε.
Ο αυτοκινητόδρομος κεντρικής Ελλάδας, ο Ε65, αγαπητέ κύριε συνάδελφε, είναι ένας από τους πέντε βασικούς άξονες της χώρας που υλοποιούνται με σύμβαση παραχώρησης.
 Όπως επανειλημμένα έχουμε δηλώσει, ο Ε65, καθώς και το σύνολο των συμβάσεων παραχώρησης, αποτελούν προτεραιότητα για το Υπουργείο μας. Η κατασκευή του συγκεκριμένου έργου έχει διακοπεί από τον Ιανουάριο του 2011, εδώ και ενάμιση και πλέον χρόνο, κυρίως διότι έχει ανασταλεί η χρηματοδότησή του από τις τράπεζες, οι οποίες, όπως γνωρίζετε, αντιμετωπίζουν σοβαρά προβλήματα ρευστότητας. Η σύμβαση, βεβαίως, βρίσκεται σε ισχύ και το Υπουργείο μας, θα έλεγα η Κυβέρνηση, καταβάλλει κάθε δυνατή προσπάθεια, έτσι ώστε οι συμβάσεις αυτές να υλοποιηθούν, τα έργα να επανεκκινήσουν.
Επιτρέψτε μου να σας πω ότι το 2011 στη χώρα μας είχε σταλεί προειδοποιητική επιστολή από πλευράς Ευρωπαϊκής Ένωσης, διότι υπήρξε μία καταγγελία και η Ευρωπαϊκή Επιτροπή ήθελε να διερευνήσει την εφαρμογή της οδηγίας 92/43, η οποία αναφέρεται στη διατήρηση των φυσικών οικοτόπων της άγριας πανίδας και χλωρίδας, σε όλο το μήκος του έργου.
Αντιμετωπίστηκε η καταγγελία αυτή από πλευράς του Υπουργείου Υποδομών σε συνεργασία με την «Εγνατία Οδός ΑΕ» και τον Μάρτιο του 2012 το Κολέγιο των Επιτρόπων αποφάσισε να κλείσει οριστικά το φάκελο της συγκεκριμένης καταγγελίας. Ετέθη η καταγγελία στο αρχείο.
Τα προβλήματα που αντιμετωπίζει σήμερα το έργο στο σύνολό του βρίσκονται, όπως γνωρίζετε, εδώ και ένα δίμηνο περίπου υπό συζήτηση από την πλευρά του Υπουργείου και την πλευρά του παραχωρησιούχου. Προ μηνός επίσης η Κυβέρνηση όρισε ένα ειδικό διαμεσολαβητή, τον κ. Βιδάλη, ο οποίος ασχολείται αποκλειστικά με αυτό το θέμα στην κατεύθυνση να συμβάλει στην επανεκκίνηση των έργων που υλοποιούνται με συμβάσεις παραχώρησης.
Επισημαίνω ότι ο αυτοκινητόδρομος συγχρηματοδοτείται από κοινοτικά κονδύλια. Συνεπώς, για κάθε βήμα το οποίο κάνουμε, είμαστε σε συνεργασία με την Ευρωπαϊκή Επιτροπή όσον αφορά τη συμβατότητα των λύσεων που θα δοθούν για το έργο.
Ευχαριστώ, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ, κύριε Υπουργέ.
Το λόγο έχει ο ερωτών Βουλευτής, κ. Γεώργιος Κυρίτσης, για πέντε λεπτά.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Κύριε Υπουργέ, επειδή μας ακούν αυτήν τη στιγμή- και καταλαβαίνετε πόσος κόσμος ακούει και ποιες περιφέρειες ενδιαφέρονται- ξέρετε τι δεν δουλεύει εδώ; Μπορούμε κάποτε να έχουμε ένα χρονοδιάγραμμα; Δηλαδή να λέμε «θα ξεκινήσουμε τότε και σκοπεύουμε να τελειώσουμε τότε».
Δεν υπάρχει χρονοδιάγραμμα. Συμφωνώ με όλα αυτά που είπατε. Είναι πολύ σωστά. Βεβαίως, θα μπουν μπροστά τα έργα, πρέπει να ξεκινήσουν. Αλλά ξέρετε κάτι; Αυτό είναι το μεγάλο μας πρόβλημα, συνεχώς μιλάμε και λέμε «ναι, βεβαίως, θα ξεκινήσουν τα έργα αυτά, το έχουμε υπ’ όψιν μας, τα μελετάμε». Ένα όμως συγκεκριμένο χρονοδιάγραμμα «ξεκινάω το Νοέμβρη, το Δεκέμβρη μπαίνουν οι μπουλντόζες, το Γενάρη έχω προχωρήσει τα έργα» χρειάζεται.
Αν μπορείτε να μας δώσετε ένα χρονοδιάγραμμα, κύριε Υπουργέ. Και θα θέλαμε να το ακούσουμε για να ξέρουμε πότε μπορεί να υπάρξει επιτέλους η συνέχιση του δρόμου Ε65. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ.
Το λόγο έχει ο Αναπληρωτής Υπουργός κ. Σταύρος Καλογιάννης.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Το έργο είναι πολύ σημαντικό και για την εθνική οικονομία και για την περιφερειακή ανάπτυξη, αγαπητέ συνάδελφε και ιδιαίτερα για τις Περιφέρειες Θεσσαλίας, Ηπείρου και Μακεδονίας. 
Με ρωτάτε για  χρονοδιάγραμμα. Ασφαλώς και υπάρχει χρονοδιάγραμμα. Έχει ανακοινωθεί από την πρώτη στιγμή που πήγαμε στο Υπουργείο. Και ο κ. Χατζηδάκης το έχει αναφέρει επανειλημμένως.
Σύμφωνα με το χρονοδιάγραμμα, μέχρι το τέλος Σεπτεμβρίου θα πρέπει να έχουν οριστικοποιηθεί οι συζητήσεις μεταξύ Υπουργείου και παραχωρησιούχων, έτσι ώστε να ακολουθήσουν τα επόμενα βήματα τα οποία είναι αναγκαία για να μπορέσουν να επανεκκινήσουν τα έργα. Ποια είναι αυτά τα αναγκαία βήματα; Η οριστικοποίηση της συμφωνίας με την Ευρωπαϊκή Επιτροπή, η τροποποίηση των συμβάσεων παραχώρησης, οι οποίες θα πρέπει να έρθουν στο Κοινοβούλιο, να συζητηθούν και εν τέλει να ψηφιστούν έτσι ώστε να μπορούν να ξαναξεκινήσουν τα έργα. Νομίζω ότι είμαστε πολύ ακριβείς σε αυτό το θέμα.
Σε ό,τι αφορά το Υπουργείο, σε στενή συνεργασία με το Ταμείο Αξιοποίησης του δημοσίου, επαναλαμβάνω πως καταβάλλουμε κάθε δυνατή προσπάθεια. Μας ενδιαφέρουν πάρα πολύ αυτά τα έργα. Επιτρέψτε μου να πω και ένα λόγο παραπάνω διότι κατάγομαι από τη δυτική Ελλάδα η οποία έχει μείνει πίσω σε υποδομές, όπως γνωρίζετε πολύ καλά. Ένας λόγος παραπάνω, λοιπόν, να ξεκινήσει το συγκεκριμένο έργο. 
Θα επαναλάβω, επίσης, ότι χάθηκε πολύτιμος χρόνος γι’ αυτές τις συμβάσεις παραχώρησης. Βρισκόμαστε σε οριακό σημείο. Αυτή είναι η πραγματικότητα. Επιτρέψτε μου να διατηρήσω την αισιοδοξία. Διατηρούμε το χρονοδιάγραμμα το οποίο θέσαμε και περίπου σε ένα μήνα, σε σαράντα μέρες από τώρα θα μπορούμε να είμαστε πιο συγκεκριμένοι επί του θέματος.
Ευχαριστώ πολύ, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ, κύριε Υπουργέ.
Έχω την τιμή να ανακοινώσω στο Σώμα ότι οι Υπουργοί Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Περιβάλλοντος, Ενέργειας και Κλιματικής Αλλαγής, Ναυτιλίας και Αιγαίου, Μακεδονίας και Θράκης και ο Αναπληρωτής Υπουργός Οικονομικών κατέθεσαν σχέδιο νόμου: «Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις».
Παραπέμπεται στην αρμόδια Διαρκή Επιτροπή.
Θα συζητηθεί τώρα η πρώτη με αριθμό 113/21-8-2012 δευτέρου κύκλου επίκαιρη ερώτηση του Βουλευτή της Νέας Δημοκρατίας κ. Ιωάννη Ανδριανού προς τον Υπουργό Αγροτικής Ανάπτυξης και Τροφίμων, σχετικά με την πορεία υλοποίησης του αρδευτικού έργου Αναβάλου.
Ο συνάδελφος κ. Ανδριανός έχει δύο λεπτά προκειμένου να αναπτύξει την επίκαιρη ερώτησή του.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κύριε Πρόεδρε, δεν συζητούνται μαζί οι ερωτήσεις όταν είναι προς το ίδιο Υπουργείο;</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Έχουμε θέσει ερώτημα προς τον Υπουργό Ανάπτυξης και αποχώρησε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μισό λεπτό. Στη δική σας ερώτηση θα απαντήσει άλλος Υπουργός. Θα απαντήσει ο κ. Μαυραγάνης, ο οποίος είναι ήδη εδώ. 
Στην ερώτηση του κ. Ανδριανού θα απαντήσει ο κ. Τσαυτάρης.
Το λόγο έχει ο κ. Ανδριανός για δύο λεπτά.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, ο λόγος για τον οποίο σας υπέβαλα αυτήν την επίκαιρη ερώτηση είναι γιατί οι αγρότες της Αργολίδας δικαιούνται μία ρητή και σαφή διαβεβαίωση από το Βήμα της Βουλής από την πολιτική ηγεσία του αρμόδιου Υπουργείου ότι το έργο πνοής του Αναβάλου προχωρά κανονικά και θα ολοκληρωθεί χωρίς περαιτέρω καθυστερήσεις, χωρίς εκπτώσεις και με πλήρη αξιοποίηση των διαθέσιμων πόρων.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
 Ζητώ, λοιπόν, να μας ενημερώσετε για τις τρεις συνιστώσες του έργου: Πρώτον, για τη συντήρηση και αναβάθμιση του κεντρικού αντλιοστασίου. Δεύτερον, για τη μεταφορά και διανομή νερού άρδευσης σε Κουτσοπόδι, Μυκήνες, Μοναστηράκι, Φίχτια, Χώνικα, Αεροδρόμιο, Ελληνικό και Μιδέα. Και τρίτον, για τη μεταφορά και διανομή νερού άρδευσης σε Επίδαυρο και Ερμιονίδα.
Ζητώ, επίσης, να τοποθετηθείτε ως προς το πόσο θα επηρεάσουν την ολοκλήρωση του έργου οι καθυστερήσεις που αναφέρετε σε σχετική σας απάντηση σε προηγούμενη ερώτησή μου, τις οποίες αποδίδετε σε τεχνικά θέματα, σε απαιτούμενες πρόσθετες απαλλοτριώσεις και στην ύπαρξη αρχαιολογικών χώρων. Αυτές οι καθυστερήσεις ενέχουν κινδύνους για την ολοκλήρωση του έργου;
Τέλος, ζητώ να τοποθετηθείτε ως προς τη δυνατότητα εγκατάστασης φωτοβολταϊκών συστημάτων για την κάλυψη των ενεργειακών αναγκών αυτού του έργου, γιατί στην απάντησή σας αναφέρετε ότι δεν υπάρχει προς το παρόν τέτοια πρόβλεψη.
Ζητώ, λοιπόν, να μας απαντήσετε αν και κατά πόσο αυτή η δυνατότητα μπορεί να εξεταστεί και να δρομολογηθεί με στόχο το μειωμένο λειτουργικό κόστος που θα ωφελήσει τους παραγωγούς.
Είμαι βέβαιος ότι συνειδητοποιείτε την αγωνία που καθημερινά υφίστανται οι αγρότες μας και πόσο θετικά θα συμβάλει η ανταπόκρισή σας στα πολλά και πιεστικά ζητήματα που αντιμετωπίζουν.
Ο Ανάβαλος, όπως γνωρίζετε, θα συμβάλει σημαντικά στην αγροτική ανάπτυξη και στην αντιμετώπιση του οξύτατου προβλήματος επιμόλυνσης από νιτρώδη, υπεράντλησης νερού και υφαλμύρωσης του υδροφόρου ορίζοντα. 
Γι’ αυτό και πρέπει να διασφαλιστεί η τάχιστη και χωρίς εκπτώσεις ολοκλήρωση του έργου.
Σας ευχαριστώ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε κι εμείς.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Κυρίες και κύριοι Βουλευτές, ευχαριστώ τον κ. Ανδριανό για την ευκαιρία που μου δίνει και προφορικά να δώσω ορισμένα στοιχεία για την πρόοδο του συγκεκριμένου, σημαντικού έργου. 
Ήρθα στη Βουλή για να δείξω και τη μεγάλη σημασία που δίνουμε στο συγκεκριμένο φυσικό πόρο -το νερό άρδευσης- λυπάμαι που δεν έχω πολύ χρόνο να πω τη σειρά των έργων που κάνουμε γι’ αυτόν το σημαντικό πόρο για τη γεωργία είτε με τις λιμνοδεξαμενές είτε με τα πολλά και μικρότερα ή μεγαλύτερα αρδευτικά έργα που γίνονται σε όλη την Ελλάδα.
Σε ό,τι αφορά το συγκεκριμένο έργο, όπως κι εσείς τονίσατε έχει τέσσερις διαστάσεις. Ας τις πάρουμε με τη σειρά. 
Σε ό,τι αφορά το αντλιοστάσιο: Το έργο αυτό προχωρά κατά την άποψή μου με πολύ ικανοποιητικούς ρυθμούς και είμαι βέβαιος ότι θα ολοκληρωθεί.
Όπως γνωρίζετε, το έργο αναβάθμισης του αντλιοστασίου έχει συνολικό προϋπολογισμό περίπου 3,353 εκατομμύρια ευρώ. Έχει ήδη δημοπρατηθεί από τη 10η Οκτωβρίου του 2011. Η σύμβαση υπεγράφη στις 29 Μαΐου του 2012. Έχει ξεκινήσει με συμβατική υποχρέωση να ολοκληρωθεί στους δεκαπέντε μήνες. Όπως γνωρίζετε, δεν απαιτεί περιβαλλοντικούς όρους, γιατί και αυτό και το επόμενο καλύπτονται από τους περιβαλλοντικούς όρους της άρδευσης της πεδιάδας της Αργολίδος.
 Επομένως, βλέποντας ότι οι περισσότερες δαπάνες είναι κυρίως δαπάνες προμήθειας αντλιών και ηλεκτρολογικές εγκαταστάσεις, δηλαδή δουλειές σε περιορισμένο χώρο, είμαι αισιόδοξος ότι το έργο θα προχωρήσει ικανοποιητικά.
Πηγαίνω τώρα στο δεύτερο σκέλος που αφορά στο μεγάλο έργο, το αρδευτικό σύστημα αυτό καθεαυτό, το οποίο κοστίζει 8.204.000 ευρώ για την ακρίβεια. Η σύμβαση έχει υπογραφεί από τις 27 Ιουνίου του 2011 και έχει συμβατική προθεσμία περαίωσης 30 μήνες από την υπογραφή της σύμβασης.
Έχει γίνει μέχρι στιγμής ένα τμήμα του έργου αυτού και πιστεύω ότι και αυτό θα προχωρήσει ικανοποιητικά, παρά το γεγονός ότι, όπως είπα και στη γραπτή μου απάντηση, έχουν παρατηρηθεί ορισμένες δυσκολίες, κυρίως τεχνικές.  Το έργο σε κάποια σημεία προκάλεσε ζημιά σε τεχνικά έργα άλλων υποδομών. Αυτή η ζημιά  αποδεικνύεται ότι είναι μικρής έκτασης και μπορεί να διορθωθεί εύκολα. Βέβαια δεν μπορώ να έχω μια εκτίμηση της σημασίας των αρχαιολογικών ευρημάτων. Περιμένουμε από το Υπουργείο Παιδείας, Διά Βίου Μάθησης και Πολιτισμού να δώσει γρήγορα την εκτίμησή του. Το έργο πέραν του σημείου αυτού προχωρεί κανονικά και θέλω να πιστεύω ότι και αυτό θα προχωρήσει γρήγορα. Δεν έχει προβλήματα περιβαλλοντικών όρων. 
Στη δευτερολογία μου θα έχω την ευκαιρία να πω λίγα πράγματα και για τα δύο καινούργια έργα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember> ) : Ευχαριστούμε, κύριε Υπουργέ.
Κύριε Ανδριανέ, έχετε το λόγο για τη δευτερολογία σας.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, σας ευχαριστώ για τις απαντήσεις. Βεβαίως, θέλω να ακούσω και τις υπόλοιπες απαντήσεις που δεν προλάβατε να δώσετε στην πρωτολογία σας. Βεβαίως, θα συνεχίσω να παρακολουθώ κάθε βήμα της εκτέλεσης του έργου και να ασκώ κάθε θεμιτή πίεση, προκειμένου να αποφευχθούν αναίτιες καθυστερήσεις και εκπτώσεις. 
Θέλω με την ευκαιρία αυτή να σας θέσω και κάποια επιτακτικά ζητήματα που αφορούν τον αγροτικό κόσμο και χρήζουν άμεσης και αποφασιστικής αντιμετώπισης. 
Αναφέρω την απόγνωση επτακοσίων αγροτοκτηνοτρόφων της Αργολίδας, ποσοστό δηλαδή πάνω από 50% του συνόλου των δικαιούχων εξισωτικής αποζημίωσης, στους οποίους δεν κατεβλήθη ούτε 1 ευρώ, παρά το γεγονός ότι έχουν υποβάλει τα απαραίτητα δικαιολογητικά στην Ένωση Αγροτικών Συνεταιρισμών, όπως οι ίδιοι δηλώνουν. Βεβαίως, προσθέτω εδώ ότι και οι βιοκαλλιεργητές δεν έχουν εισπράξει τις δικαιούμενες ενισχύσεις σε αρκετές περιπτώσεις ούτε καν για το 2010. 
Αναφέρω, επίσης, τις καταστροφές από χαλαζοπτώσεις που είχαμε φέτος κι έχουν πλήξει πολλές περιοχές της Αργολίδας, τα προβλήματα με τους γεωπόνους, με τις μετακινήσεις τους, με το θέμα των εξόδων κίνησης και τα εκτός έδρας, που δημιουργούν πολλά προβλήματα στην μετακίνηση και στην επιτόπια εκτίμηση εκεί που χρειάζεται να πάνε όταν προκύπτουν ζημιές.
Αναφέρω το πρόβλημα με την Τριστέτσα στα εσπεριδοειδή, που αν δεν αντιμετωπιστεί με ένα ολοκληρωμένο σχεδιασμό, υπάρχει ο κίνδυνος να καταστραφούν οι καλλιέργειες εσπεριδοειδών σε ολόκληρη τη χώρα.
Επίσης, αναφέρω κάποιες αδικίες στην καταβολή των συντάξεων του ΟΓΑ. Για παράδειγμα ένας αγρότης γεννημένος το 1947, ασφαλισμένος στον κλάδο κύριας ασφάλισης του ΟΓΑ και καταβάλλοντας από το 1998, που συστάθηκε ο κλάδος κύριας ασφάλισης, εισφορές στην κατηγορία 1 παίρνει σύνταξη 342 ευρώ τον Ιούλιο του 2012, ποσό δηλαδή μικρότερο από την σύνταξη των 360 ευρώ.
Βεβαίως, αναφέρω το πρόβλημα της επιμόλυνσης του υδροφόρου ορίζοντα του αργολικού πεδίου. Ο Ανάβαλος, που είναι και το θέμα της σημερινής επίκαιρης ερώτησης, θα συμβάλλει σημαντικά στην αντιμετώπιση του προβλήματος. Όμως ταυτόχρονα, όπως άλλωστε έχω σχετικώς τοποθετηθεί επανειλημμένα στη Βουλή, είναι επιτακτικό να διορθωθεί ο λάθος σχεδιασμός των προγραμμάτων απονίτρωσης που εξαιρούν από τις επιλεγόμενες καλλιέργειες τα δενδρώδη με αποτέλεσμα να εξαιρείται ουσιαστικά ολόκληρη η Αργολίδα και να βρίσκονται ακόμα στον αέρα τα 10 εκατομμύρια ευρώ ευρωπαϊκών πόρων που είχαν ανακοινωθεί για το Νομό της Αργολίδας.
Σας καλώ, λοιπόν, να προχωρήσετε στις απαιτούμενες δράσεις για την αντιμετώπιση αυτών των προβλημάτων που αφορούν ουσιαστικά στην επιβίωση του αγροτικού κλάδου, αφού το κόστος παραγωγής, πράγμα που το γνωρίζετε, έχει ανέβει στα ύψη, τα καύσιμα, τα γεωργικά εφόδια και οι τιμές παραγωγού είναι εξευτελιστικές, για παράδειγμα το ελαιόλαδο, το γάλα και άλλα προϊόντα και βεβαίως χωρίς να ωφελούνται οι καταναλωτές από τις υπερβολικά υψηλές τιμές στο ράφι. 
Δεν μπορεί, για παράδειγμα, να επιβάλλετε ΦΠΑ 13%, αλλά και τέλη υπηρεσιών κοινής ωφέλειας και λοιπές χρεώσεις στο ηλεκτρικό ρεύμα γεωργικής χρήσης με δεδομένο ότι λόγω της μεγάλης ιπποδύναμης των σχετικών εγκαταστάσεων η επιβάρυνση είναι μεγάλη, λάθος το οποίο είχε αναγνωρίσει ο τότε Υπουργός Οικονομικών, ο κ. Βενιζέλος και είχε πει ότι θα διορθωθεί, πράγμα που δεν έχει γίνει μέχρι σήμερα.
Ο συνδυασμός, λοιπόν, του υψηλού κόστους παραγωγής με τις χαμηλές τιμές παραγωγού αποτελούν ένα εκρηκτικό μείγμα στα θεμέλια του πρωτογενούς τομέα.
Αφού, λοιπόν, όλοι αναγνωρίζουμε τις δυνατότητες της αγροτικής ανάπτυξης οφείλουμε να χαράξουμε και να εφαρμόσουμε τις ανάλογες πολιτικές με στρατηγικό σχεδιασμό και όχι να βρισκόμαστε στο «και πέντε» των προβλημάτων. Πιστεύω, κύριε Υπουργέ, ότι με τις γνώσεις και την ευαισθησία σας θα συμβάλλετε ουσιαστικά ως προς τη λύση των προβλημάτων που προανέφερα.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Υπουργός Αγροτικής Ανάπτυξης και Τροφίμων κ. Αθανάσιος Τσαυτάρης για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε  Πρόεδρε.
Κύριε Ανδριανέ, θίξατε αρκετά θέματα που για να απαντήσω, χρειάζομαι λίγο περισσότερο χρόνο. Επιτρέψτε μου, όμως, στο λίγο χρόνο που έχω να απαντήσω στα στοιχεία της ερώτησής σας και ιδιαίτερα για τα δύο σημαντικά έργα που βρίσκονται σε εξέλιξη και αφορούν στην επέκταση του αρδευτικού συστήματος και προς το Δήμο Ασκληπιού και Επιδαύρου, όπως επίσης και στο Δήμο Ερμιονίδος, που βρίσκεται και αυτός στον ίδιο νομό. Εάν έχω χρόνο, θα σας δώσω ορισμένα στοιχεία και για τα θέματα που θίξατε. Τα έχω σημειώσει όλα και να είστε σίγουρος ότι θα δώσουμε απαντήσεις και σε αυτά τα θέματα. 
Θέλω, λοιπόν, να πω και για τα δύο έργα ότι έχουν ενταχθεί οι πράξεις τους, το ένα με 8.756.000 ευρώ και το δεύτερο με 12.000.000 ευρώ. Και για τα δύο έργα έχουν γίνει δημοπρατήσεις των μελετών και έχουν κατοχυρωθεί οι μελέτες. Μάλιστα, οι μελετητές τόσο για το ένα, όσο και για το άλλο έργο, έχουν ήδη καταθέσει τα αποτελέσματα των μελετών τους στο πρώτο στάδιο. Λογικό είναι να βιαζόμαστε, γιατί και η μία και η άλλη περιοχή θα αρδεύσουν ακόμη είκοσι δύο χιλιάδες στρέμματα, η καθεμία, στο Νομό Αργολίδας και ουσιαστικά θα συμπληρώσουν και το μεγάλο έργο.
Σε ό,τι αφορά στο πρώτο, σας γνωρίζω ότι έχει γίνει περιβαλλοντική εκτίμηση από το ΥΠΕΚΑ και πιστεύω ότι σύντομα θα ολοκληρωθεί αυτή η διεργασία. Για το δεύτερο, όμως, σας γνωρίζω ότι δεν έχει κατατεθεί ακόμα η περιβαλλοντική μελέτη και εκεί θα χρειαστεί προσπάθεια, προκειμένου να επιταχύνουμε την όλη διαδικασία. 
Βεβαίως, θυμηθείτε ότι, εφόσον τα έργα είναι ενταγμένα και υλοποιούνται, δεν ισχύει ο όρος ότι πρέπει να έχουν τελειώσει στις 31-12-2013. Θα έχουμε επέκταση μέχρι τις 31-12-2015, για αυτά τα έργα και αυτό με κάνει αισιόδοξο ότι τουλάχιστον θα καταφέρουν να υλοποιηθούν, εφόσον δεν συναντήσουν και αυτά δυσκολίες από τυχόν αρχαιολογικά ευρήματα κ.λπ..
Στο λίγο χρόνο που έχω στη διάθεσή μου θέλω να πω δύο-τρία πράγματα για τα στοιχεία που θίξατε. Αυτοί ήταν οι λόγοι που μας έκαναν, παρά τις οικονομικές δυσκολίες και τη συγκυρία που περνά ο τόπος, να δώσουμε μέσα στο καλοκαίρι -όπως δεσμευθήκαμε- και την εξισωτική αποζημίωση. Δώσαμε, παρά τις δυσκολίες, 160.000.000 ευρώ στους εβδομήντα χιλιάδες δικαιούχους, οι οποίοι κυρίως είναι κτηνοτρόφοι απομακρυσμένων και νησιωτικών περιοχών και ορεινών περιοχών. Οι περισσότεροι από αυτούς έχουν πάρει τα λεφτά τους. Γύρω στα 130.000.000 με 135.000.000 ευρώ, απ’ ό,τι με ειδοποιούν οι υπηρεσίες μας, έχουν ήδη δοθεί στους ανθρώπους. 
Βεβαίως, κάποιοι έχουν προβλήματα, γιατί έλειπε κάποιο χαρτί ή γιατί κάτι ακόμα πρέπει να συμπληρωθεί. Όλοι έχουν ειδοποιηθεί και όπως είδατε στην ανακοίνωση για την εξισωτική αποζημίωση, δίνουμε σε όλους το περιθώριο μέχρι την πρώτη εβδομάδα του Σεπτεμβρίου να προσκομίσουν κάποιο δικαιολογητικό που λείπει, προκειμένου και αυτοί να πάρουν τα χρήματά τους. Τα χρήματά τους είναι πάντως εκεί, στις τράπεζες. Απλώς, λείπει κάποιο έγγραφο και δεν μπορούν να τα πάρουν. Επομένως, είναι διασφαλισμένες οι πιστώσεις και για αυτούς τους ανθρώπους.
Σε ό,τι αφορά στο κόστος, γίνεται μεγάλη προσπάθεια στις μέρες μας να εξοικονομήσουμε τα χρήματα, προκειμένου να δώσουμε την επιστροφή του ειδικού φόρου κατανάλωσης καυσίμων στους γεωργούς και θέλω να πιστεύω ότι θα το καταφέρουμε και αυτό μέσα στο Σεπτέμβριο. Έχουμε ήδη συγκεντρώσει τα στοιχεία, τα επεξεργαζόμαστε και είμαστε σε συζητήσεις με το Υπουργείο Οικονομικών. Θέλω να πιστεύω ότι και σε αυτό θα είμαστε συνεπείς.
Σας ευχαριστώ για την ερώτησή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε, κύριε  Υπουργέ.
Η δεύτερη με αριθμό 119/21-8-2012 επίκαιρη ερώτηση δευτέρου κύκλου του Βουλευτή του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αλεξίου Μητρόπουλου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την υποβάθμιση δομικών στοιχείων της Ολυμπιακής Ιδέας δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί τώρα η τρίτη με αριθμό 117/21-8-2012 επίκαιρη ερώτηση δευτέρου κύκλου του Βουλευτή του Λαϊκού Συνδέσμου-Χρυσή Αυγή κ. Παναγιώτη Ηλιόπουλου προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Οικονομικών, σχετικά με την ανάγκη μείωσης του φόρου στα καύσιμα λόγω αύξησης της τιμής της βενζίνης.
Το λόγο έχει ο κ. Παναγιώτης Ηλιόπουλος για δύο λεπτά, προκειμένου να αναπτύξει την επίκαιρη ερώτησή του.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κύριε Πρόεδρε, η ερώτησή μου είναι πάρα πολύ απλή και πάρα πολύ σαφής. Η απάντηση δεν απευθύνεται σε εμένα, αλλά στα εκατομμύρια πολιτών που κατέχουν κάποιο όχημα και αναγκάζονται καθημερινά να πληρώνουν την ακριβότερη βενζίνη σε ολόκληρη την Ευρωπαϊκή Ένωση και μία από τις δέκα ακριβότερες σε ολόκληρο τον πλανήτη.
Πώς γίνεται, κύριε Υπουργέ, η χώρα μας, η πατρίδα μας που μαστίζεται από την οικονομική κρίση, κατ’ εσάς -κατ’ εμάς είναι πρώτα πολιτική και ηθική και κατ’ επέκταση είναι οικονομική- να έχει τη μεγαλύτερη φορολογία στη βενζίνη από τον ειδικό φόρο κατανάλωσης απ’ όλες τις υπόλοιπες ευρωπαϊκές χώρες και κατά συνέπεια ο Έλληνας καταναλωτής, όπως είπα και στην αρχή, να πληρώνει την ακριβότερη βενζίνη; Έτσι λοιπόν, όπως λέει και ο λαός μας –σας το μεταφέρω όπως μου το μεταφέρουν και εμένα- ο απλός Έλληνας πολίτης δεν μπορεί να πάει ούτε μέχρι το περίπτερο είτε να κάνει τις απλές βασικές του ανάγκες χρησιμοποιώντας το αυτοκίνητό του. 
Τα υπόλοιπα οικονομικά στοιχεία θα τα πω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε. 
Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, θα ήθελα να πω ότι στη χώρα μας ο συντελεστής του ειδικού φόρου κατανάλωσης ανέρχεται στα 670 ευρώ ανά χίλια λίτρα. Επισημαίνεται επίσης ότι ο ως άνω συντελεστής του ειδικού φόρου κατανάλωσης έχει παραμείνει αμετάβλητος από τις 3 Μαΐου 2010 και συνεπώς οποιεσδήποτε αυξήσεις στη λιανική τιμή διάθεσης του προϊόντος αυτού που παρατηρούνται το τελευταίο χρονικό διάστημα, δεν οφείλονται στον ειδικό φόρο κατανάλωσης. 
Θα ήθελα επίσης να είμαι συγκεκριμένος και να πω ότι παρ’ ότι η οδηγία έχει ως ελάχιστη τιμή τα 359 ευρώ ανά χιλιόλιτρο για τον ειδικό φόρο κατανάλωσης, υπάρχουν και άλλες χώρες, όπως προκύπτει κι από την ιστοσελίδα της Ευρωπαϊκής Ένωσης, που επιβάλλουν υψηλούς συντελεστές όπως είναι η Ιταλία με 704,20, η Ολλανδία με 730,48, το Ηνωμένο Βασίλειο με 674,15 και η Γερμανία που έχει σχεδόν ίδια τιμή με την Ελλάδα με 669,80 ανά χιλιόλιτρο. 
Θα ήθελα να πω ότι βεβαίως δεν είμαι υπέρ της υψηλής φορολογίας και το έχω διατυπώσει κατ’ επανάληψη στο παρελθόν. Δυστυχώς όμως αυτή η κατάσταση η οποία έχει δημιουργηθεί θα πρέπει να αντιμετωπισθεί με τη σταθεροποίηση πρώτα των μεγεθών και στη συνέχεια να περάσουμε σε μία μείωση της φορολογίας με μία διευρυμένη φορολογική βάση, με αυστηρές ποινές και ένα λειτουργικό φορολογικό σύστημα. 
Συνεπώς πιστεύω ότι για να μπορέσουμε να επιτύχουμε οποιαδήποτε μείωση στη φορολογία, θα πρέπει να είμαστε αρκετά συνεπείς και αρκετά αυστηροί με την καταπολέμηση της φοροδιαφυγής, διότι δεν μπορούμε αυτήν τη στιγμή να δεχόμαστε υψηλούς φόρους, όπου αυτοί υπάρχουν και από την άλλη μεριά να υπάρχει ένα μεγάλο τμήμα της ελληνικής κοινωνίας που να μην πληρώνει φόρους. Υπάρχει μία τεράστια αδικία και αυτή θα πρέπει να τη διορθώσουμε πάρα πολύ σύντομα, έτσι ώστε να είμαστε σε θέση να προχωρήσουμε σε εξορθολογισμό των φόρων εκεί που υπάρχει πραγματικά πρόβλημα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο κ. Ηλιόπουλος έχει το λόγο, για τρία λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κύριε Υπουργέ, δεν απαντήσατε εάν προτίθεστε σύντομα να μειώσετε το φόρο. Είπατε ότι πρέπει να παταχθεί η φοροδιαφυγή. Αυτό όμως το λέτε όλα τα μέλη της Κυβέρνησης και της δικής σας και των κυβερνήσεων που προηγήθηκαν τα προηγούμενα χρόνια. Θα χρησιμοποιήσω τη λαϊκή έκφραση λέγοντας ότι το έχετε κάνει «καραμέλα» αναφερόμενοι στην πάταξη της φοροδιαφυγής. Ο κάτοχος πλέον του αυτοκινήτου το 2012 πληρώνει πέντε φόρους ουσιαστικά για το αυτοκίνητο με τον ειδικό φόρο κατανάλωσης, με το ΦΠΑ και στη βενζίνη και στην αγορά του αυτοκινήτου, με τα τέλη κυκλοφορίας κ.λπ.. 
Δεν ξέρω, κύριε Υφυπουργέ, εάν οι αριθμοί όντως σας βγαίνουν. Δεν ξέρω εάν όντως η αύξηση της φορολογίας στα πάντα, έτσι όπως έχετε συνηθίσει να κάνετε, αυξάνοντας μόνο τη φορολογία, τελικά σας βγαίνει. Διότι κάνοντας μία αναζήτηση στο διαδίκτυο είδα ότι υπάρχει μείωση κατά 50% των διελεύσεων στις εθνικές οδούς και κατά 30% στην Αττική Οδό. Ο χρόνος που κάνει ένας πολίτης των Αθηνών για μία διαδρομή έχει μειωθεί κατά τέσσερα  με πέντε λεπτά. 
Αυτό θα μου πείτε ότι είναι θετικό, αλλά αυτό ειρωνικά το λέω, γιατί έχει προέλθει από τη μείωση της κυκλοφορίας των αυτοκινήτων. Ο κόσμος δεν τολμάει να πάρει πλέον το αυτοκίνητό του.
Δεν ξέρω αν, όπως λέτε, είμαστε στην τρίτη θέση ή στην τέταρτη. Έτσι όπως το βγάλατε δεν κατάλαβα κι εγώ σε ποια θέση μας κατατάσσετε. Γιατί, όμως, στη συνέχεια, παρ΄ όλο που είμαστε σε αυτήν τη θέση, έχουμε την υψηλότερη τιμή στη βενζίνη; Γιατί αν μπείτε στο Παρατηρητήριο Τιμών της σημερινή ημέρας, 27 Αυγούστου, που μπήκα, η μέση τιμή στην Ελλάδα ξεπερνάει το 1,86. Και μάλιστα όταν σας είχα κάνει την ερώτηση την προηγούμενη βδομάδα ήταν 1,8. Σήμερα ξεπερνά το 1,86 δηλαδή αυξήθηκε και κάποια λεπτά αυτήν την εβδομάδα και όντως σε κάποιους νομούς ξεπερνάει τα 2 ευρώ.
Προεκλογικά ο κ. Σαμαράς έλεγε ότι για να γίνει επανεκκίνηση της οικονομίας θα πρέπει να μειωθούν οι φόροι, όπου είναι υψηλοί, που εμείς θεωρούμε ότι είναι παντού υψηλοί. Έτσι θα μπορέσει να γίνει επανεκκίνηση της οικονομίας μέσω της παραγωγικότητας. 
Η τιμή της βενζίνης δεν επηρεάζει μόνο τον απλό καταναλωτή, το ότι πάμε εμείς στο βενζινάδικο και βάζουμε βενζίνη στο αυτοκίνητό μας. Επηρεάζει σχεδόν όλα τα προϊόντα, γιατί όλα τα προϊόντα της αγοράς έχουν ένα κόστος μεταφοράς, το οποίο αυτό κόστος μεταφοράς το φορτώνεται ο καταναλωτής στο τελικό προϊόν.
Εμείς θα θέλαμε να μας πείτε στη δευτερολογία σας, όπως είναι και το δεύτερο σκέλος της ερώτησης, αν όντως από το 2009 μέχρι σήμερα, με αυτόν τον υψηλό φόρο κατανάλωσης, έχουν αυξηθεί τα έσοδα του κράτους. Εμάς δεν μας ενδιαφέρει, γιατί δεν μας ενδιαφέρουν τα έσοδα του κράτους, αυτού του κράτους βέβαια, γιατί από ό,τι ξέρουμε όλα πάνε στον ειδικό λογαριασμό για να καλύπτονται οι ξένοι. Απλά έτσι, κάντε τον κόπο να μας ενημερώσετε αν έχουν αυξηθεί τα έσοδα και αν προτίθεστε, γιατί δεν μου απαντήσατε στη πρωτολογία σας, να μειώσετε τον ειδικό φόρο κατανάλωσης στο άμεσο, προσεχές διάστημα, ώστε να μπορεί και ο Έλληνας πολίτης που μας παρακολουθεί αυτήν τη στιγμή, να ξέρει ότι θα μπορεί να μετακινηθεί γιατί πλέον έχει σταματήσει, όπως σας είπα και στην πρωτολογία, και τις βασικές του μετακινήσεις.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Το λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Θα ήθελα να σας δώσω την απάντηση την οποία θέλετε σε αριθμούς. Το 2009 από το σύνολο των ειδικών και έκτακτων φόρων κατανάλωσης καυσίμων, το ποσό ήταν 3.334.849.371,85 ευρώ, το 2010 4.410.566.086,30, το 2011 4.428.923.822,18 και στο επτάμηνο του 2012 2.575.517.562,90.
Όσον αφορά αυτό το οποίο ζητήσατε για να δεσμευθούμε πότε θα μπορέσουμε να μειώσουμε φόρους -η Ελλάδα στον ειδικό φόρο κατανάλωσης είναι τέταρτη- οποιαδήποτε παρέμβαση στο φορολογικό σύστημα στην κατεύθυνση μείωσης φόρων θα πρέπει να γίνει, όπως σας είπα, μέσα από μία καταπολέμηση της φοροδιαφυγής και με απτά αποτελέσματα εκεί.
Έχουμε μια πάρα πολύ σημαντική φοροδιαφυγή. Υπάρχουν διάφορες μελέτες, που όλοι τις έχετε διαβάσει ή τις έχετε ακούσει. Αν δεν μπορέσουμε να εισπράξουμε χρήματα από την καταπολέμηση της φοροδιαφυγής, δεν θα μπορέσουμε να έχουμε τη δυνατότητα να μειώσουμε φόρους και να είμαστε πολύ πιο σωστοί στη λειτουργία της αγοράς, γιατί καταλαβαίνω, όπως λέτε, ότι ο φόρος είναι ένας πολύ καθοριστικός παράγοντας στη διαμόρφωση των τιμών. Δεν επιθυμούμε να χρησιμοποιούμε το φόρο μόνο για εισπρακτικούς σκοπούς. Πρέπει ο φόρος να είναι δίκαιος, πρέπει να είναι αποτελεσματικός και πρέπει να μην επιβαρύνει την οικονομία σε τέτοιο βαθμό που να μειώνεται φοβερά η κατανάλωση ή να έχουμε άλλες επιπτώσεις. 
Έχουμε συγκεκριμένες δράσεις. Κατά καιρούς έχω αναφερθεί, όπως και στις προγραμματικές δηλώσεις. Θα προχωρήσουμε σε μία επανεκκίνηση του ελεγκτικού συστήματος. Θα βάλουμε ελεγκτές στο σύστημα πολύ γρήγορα. Θα προχωρήσουμε σε αξιοποίηση των στοιχείων που υπάρχουν ήδη αρκετά από αυτά στη διάθεσή μας. Θα προχωρήσουμε στον έλεγχο των ανέλεγκτων υποθέσεων. Θα ανεξαρτητοποιήσουμε τη φορολογική διοίκηση με ανεξάρτητο γενικό γραμματέα, αναδιοργάνωση υπηρεσιών, με αξιολόγηση του προσωπικού με βάση τους στόχους.
Θα προχωρήσουμε στην κατάργηση του Κώδικα Βιβλίων και Στοιχείων, σε νέο ποινολόγιο, σε αναμόρφωση της φορολογίας εσόδων, σε περιουσιολόγιο, σε νέο ειδικό φόρο ακινήτων και σε επίλυση των διαφορών μέσα από έναν ανεξάρτητο θεσμό. 
Έχουμε, λοιπόν, μπροστά μας μια σειρά από δράσεις, οι οποίες πιστεύουμε ότι θα έχουν αποτελέσματα στον τομέα της φοροδιαφυγής για να είμαστε σε θέση μετά να μπορέσουμε να προχωρήσουμε σε ελάφρυνση των φορολογικών βαρών της ελληνικής κοινωνίας. Αυτό μπορώ να πω αυτήν τη στιγμή με τα στοιχεία που έχω. Να πω και κάτι άλλο: Πρώτα πρέπει να διαχειριστείς την κατάσταση έτσι ώστε να υπάρχει εξισορρόπηση και μετά να προχωρήσεις στα μέτρα τα οποία θα δώσουν αποτέλεσμα για να μπορέσουμε να αλλάξουμε και να κάνουμε αυτό το οποίο εμείς θέλουμε. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ. 
Η τέταρτη με αριθμό 108/21-8-2012 επίκαιρη ερώτηση δευτέρου κύκλου της Βουλευτού του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Ναυτιλίας, σχετικά με την ιδιωτικοποίηση λιμανιών και μαρίνων της χώρας δεν συζητείται λόγω αναρμοδιότητας και διαγράφεται. 
Εισερχόμαστε στην έβδομη με αριθμό 107/21-8-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Οικονομικών, σχετικά με τις επιπτώσεις από τη διάλυση της ΑΤΕ στους μικρούς και μεσαίους γεωργούς και κτηνοτρόφους. 
Κύριε συνάδελφε, έχετε το λόγο για δύο λεπτά για να αναπτύξετε την επίκαιρη ερώτηση.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, σε τραγική κατάσταση πραγματικά βρίσκονται οι φτωχομεσαίοι κτηνοτρόφοι και γεωργοί σε όλη τη χώρα. Βιώνουν τις επιπτώσεις, τα αδιέξοδα της αντιλαϊκής, της αντιαγροτικής πολιτικής της Ευρωπαϊκής Ένωσης, των ελληνικών κυβερνήσεων, των μνημονίων, πολιτικές που εξυπηρετούν και στηρίζουν τα κέρδη, τα προνόμια και των τραπεζών, αλλά και των καρτέλ στο γάλα, στη ζάχαρη και αλλού. 
Η κατάσταση αυτή, κύριε Υπουργέ, επιδεινώνεται δραματικά μετά τη διάλυση της Αγροτικής Τράπεζας και το φόβο που έχει σκορπίσει σε χιλιάδες αγροτικά νοικοκυριά, το φόβο της δήμευσης περιουσιών και αγροτικών εκμεταλλεύσεων που είναι υποθηκευμένες στην τράπεζα. Η πολιτική αυτή γίνεται πιο αντιλαϊκή, πιο βάρβαρη με το ξεπούλημα και την ιδιωτικοποίηση συνεταιριστικών μεταποιητικών επιχειρήσεων που κτίστηκαν όλα αυτά τα χρόνια με τον ιδρώτα και τον κόπο των γεωργών και των κτηνοτρόφων σε όλη τη χώρα. Πέρασαν στην ΑΤΕ και από εκεί τις τζογάρατε -όχι εσείς, οι προηγούμενες κυβερνήσεις- στο Χρηματιστήριο. 
Ιδιαίτερα θέλω να αναφερθώ στη «ΔΩΔΩΝΗ», γιατί περιόδευσα στην περιοχή πριν λίγες μέρες. Η κατάσταση είναι εκρηκτική. Η «ΔΩΔΩΝΗ» κτίστηκε με το αίμα και τον ιδρώτα των κτηνοτρόφων της Ηπείρου και όχι μόνο. Εδώ πρέπει να καταγγείλουμε και τη στάση των ξεπουλημένων ηγεσιών των ενώσεων, που σήμερα χύνουν κροκοδείλια δάκρυα, αλλά πριν λίγα χρόνια πωλούσαν τις μετοχές, Τότε οι κυβερνήσεις του κεφαλαίου τους έλεγαν: «Δώστε τις μετοχές στην Αγροτική Τράπεζα να έχει το 67% για να υπάρχει σιγουριά». Και να που είναι η σιγουριά σήμερα: Ξεπουλιέται αυτή η γαλακτοβιομηχανία και οι επιπτώσεις θα είναι δραματικές, οδυνηρές, όχι μόνο για τους εργαζόμενους, όχι μόνο για τους κτηνοτρόφους της Ηπείρου, αλλά και για τους κτηνοτρόφους όλης της χώρας. Ήδη στην περιοχή τα καρτέλ του γάλακτος γκρεμίζουν τις τιμές από 5 έως 15 λεπτά και οι κτηνοτρόφοι είναι σε απόγνωση. Είναι ένα έγκλημα -κατά τη γνώμη μας- εκ προμελέτης. 
Κύριε Υπουργέ, θέλω να μου απαντήσετε συγκεκριμένα εάν θα μειωθούν οι υποθήκες και τα χρέη στο αντίστοιχο ποσό των δανείων. Ζητάμε να μην υπάρχει καμμία υποθήκη σε καλλιεργητικά βραχυπρόθεσμα δάνεια. Για όσους έχουν πληρώσει τουλάχιστον το διπλάσιο του δανείου να διαγραφούν οριστικά τα επόμενα χρέη. Εμείς θεωρούμε ότι πρέπει να υπάρχει πάγωμα των χρεών όσο διαρκεί η κρίση για όλους τους φτωχομεσαίους γεωργούς και κτηνοτρόφους. Να υπάρξει άμεση και επαρκής χρηματοδότηση των αγροτοκτηνοτρόφων, γιατί σήμερα δεν υπάρχουν καλλιέργειες, δεν μπορούν οι αγρότες να καλλιεργήσουν, γιατί υπάρχει έλλειψη δανεισμού. Επίσης, ζητάμε να μη γίνει κανένας πλειστηριασμός στην κύρια κατοικία που καλύπτει στεγαστικές ανάγκες της αγροτικής οικογένειας και της αγροτικής εκμετάλλευσης με αντικειμενική αξία μέχρι 300.000 ευρώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Τελειώνω, κύριε Πρόεδρε.
Να διατηρηθεί ο δημόσιος χαρακτήρας των κρατικών μεταποιητικών βιομηχανιών, όπως ανέφερα, της «ΔΩΔΩΝΗΣ», της Ελληνικής Βιομηχανίας Ζάχαρης, της «ΣΕΚΑΠ» και άλλων και να σχεδιαστεί η ανάπτυξη της παραγωγής σύμφωνα με τις ανάγκες και τις δυνατότητες της χώρας, καλύπτοντας και τις διατροφικές ανάγκες.
Επίσης, τα χρέη των συνεταιρισμών να ελεγχθούν κατά περίπτωση και να δοθούν άμεσα δάνεια στους συνεταιρισμούς για να συγκροτηθεί η αγροτική παραγωγή, γιατί σήμερα οι γεωργοί είναι έρμαια στα χέρια των εμπόρων και των μεσαζόντων που παίρνουν τη σοδειά κοψοχρονιά και δεν πληρώνουν.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε. 
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Ευχαριστώ πολύ, κύριε Πρόεδρε.
Κυρίες και κύριοι Βουλευτές, κύριε Βουλευτά του Κομμουνιστικού Κόμματος θα ήθελα κατ΄αρχάς να ξεκινήσω με την υπενθύμιση ότι υπήρξε πολύ πρόσφατα αναλυτική ενημέρωση της Βουλής κατά τη συνεδρίαση της Διαρκούς Επιτροπής Οικονομικών Υποθέσεων και πιο συγκεκριμένα στις 3 Αυγούστου για όλες τις εκφάνσεις του θέματος της εξυγίανσης της Αγροτικής Τράπεζας από τον καθ’ ύλην αρμόδιο διοικητή της Τράπεζας της Ελλάδος, αλλά και από εμένα. 
Θα επαναλάβω εδώ τα βασικότερα σημεία. Κατ΄αρχάς, σύμφωνα με την κείμενη νομοθεσία, όταν μια τράπεζα κριθεί μη βιώσιμη, όπως κρίθηκε η Αγροτική Τράπεζα, η Κυβέρνηση δεν έχει τυπική αρμοδιότητα για την αντιμετώπιση του θέματος. Το θέμα εμπίπτει αποκλειστικά πλέον στην αρμοδιότητα της εποπτικής αρχής, δηλαδή στην Τράπεζα της Ελλάδος.
Εκτιμώ όμως ότι η εποπτική αρχή χειρίστηκε το θέμα με τρόπο που εξασφαλίζει το μεγαλύτερο δυνατό όφελος για το δημόσιο και την ελληνική κοινωνία και θα σας πω το γιατί. Βέβαια, όλες οι λύσεις έχουν τα υπέρ και τα κατά. Καμμία λύση δεν είναι πιο προφανής από την άλλη. 
Το Διοικητικό Συμβούλιο της Ευρωπαϊκής Κεντρικής Τράπεζας είχε αποφασίσει ότι μετά το τέλος Ιουλίου δεν θα παρείχε πλέον ρευστότητα στην Αγροτική Τράπεζα, διότι η τράπεζα κρίθηκε, όπως είπα πριν, μη βιώσιμη, κάτι που το αποδέχθηκε και η Ευρωπαϊκή Κεντρική Τράπεζα.
Νομίζω ότι μπορείτε να φανταστείτε τι θα σήμαινε αυτό, κατάρρευση και μάλιστα όχι μόνο της Αγροτικής Τράπεζας. Φανταστείτε εκείνη τη Δευτέρα να άνοιγε η Αγροτική Τράπεζα και να υπήρχε ανακοίνωση από την Ευρωπαϊκή Κεντρική Τράπεζα ότι δεν παρείχε πλέον ρευστότητα. 
Οι δραματικές συνέπειες που θα είχαμε θα αφορούσαν κυρίως τους καταθέτες της τράπεζας, που της είχαν εμπιστευτεί περίπου 14 δισεκατομμύρια ευρώ, τους πέντε χιλιάδες και πλέον εργαζόμενους της τράπεζας, τη χρηματοπιστωτική σταθερότητα της χώρας, το ελληνικό δημόσιο και το σύνολο της ελληνικής κοινωνίας. 
Η Τράπεζα της Ελλάδος, λοιπόν, για να αποτρέψει τον τεράστιο αυτό συστημικό κίνδυνο για το σύνολο της χώρας στις 27 Ιουλίου, ανακάλεσε την άδεια της Αγροτικής Τράπεζας σύμφωνα με το σχετικό θεσμικό πλαίσιο και εφάρμοσε τα μέτρα εξυγίανσης.
Τα μέτρα αυτά περιλαμβάνουν μεταξύ άλλων τη διαδικασία εκκαθάρισης ή αξιοποίησης από το δημόσιο των μη υγιών περιουσιακών στοιχείων της Αγροτικής Τράπεζας, στα οποία συμπεριλαμβάνονται τα μη εξυπηρετούμενα δάνεια και οι μη χρηματοοικονομικές θυγατρικές εταιρίες. 
Ως προς τις θυγατρικές εταιρίες τώρα, η αξιοποίησή τους δεν είναι σημερινό ζήτημα. Η Αγροτική Τράπεζα υλοποιούσε ήδη πρόγραμμα αναδιάρθρωσης σε συμμόρφωση με τις υποχρεώσεις που απορρέουν από τη χρηματοδότηση που έλαβε, βάσει των διατάξεων του ν.3723/2008, από τότε δηλαδή.
Το εγκεκριμένο αυτό πρόγραμμα από την Ευρωπαϊκή Κεντρική Τράπεζα και την Ευρωπαϊκή Επιτροπή προέβλεπε ρητά την απεμπλοκή της Αγροτικής Τράπεζας από όλες τις συμμετοχές της που δεν ανήκουν στο στενό χρηματοπιστωτικό τομέα. Η αξιοποίηση αυτών των εταιρειών είχε και έχει ως στόχο τη διασφάλιση της βιωσιμότητας και την ενδυνάμωση της ανταγωνιστικότητάς τους, ώστε να συνεχίσουν να παίζουν τον αναπτυξιακό τους ρόλο για τον αγροτικό παραγωγικό ιστό. 
Τώρα, όσον αφορά την υποθηκευμένη αγροτική γη, οι υποθήκες αποτελούν, σύμφωνα με τα ισχύοντα, παρεπόμενα ασφαλιστικά δικαιώματα των δανείων και κατά συνέπεια είναι άρρηκτα δεμένα με τα δάνεια αυτά. Ωστόσο, όπως είπα και τότε –δηλαδή στη Διαρκή Επιτροπή Οικονομικών Υποθέσεων- θα καταθέσουμε μαζί με τον Υπουργό Αγροτικής Ανάπτυξης, το συντομότερο δυνατό, ειδική νομοθετική ρύθμιση για τα μη ενήμερα δάνεια με τα οποία η αγροτική γη έχει υποθηκευτεί. 
Σας διαβεβαιώνω ότι η νομοθετική πρωτοβουλία θα αποτελέσει προϊόν διαβούλευσης με τους εμπλεκόμενους παραγωγικούς φορείς, με στόχο την ανακούφιση των αγροτών που δεν μπορούν να ανταποκριθούν στις υποχρεώσεις τους, χωρίς όμως να αδικήσουμε και όλους τους δανειολήπτες που ήταν συνεπείς μέχρι σήμερα.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ.
Το λόγο έχει ο κ. Μωραΐτης για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Με τις σημερινές απαντήσεις, κύριε Υπουργέ, και οι φτωχομεσαίοι αγροτοκτηνοτρόφοι, αλλά και οι εργαζόμενοι της «ΔΩΔΩΝΗΣ», της Ελληνικής Βιομηχανίας Ζάχαρης, της ΣΕΚΑΠ, πρέπει να ανησυχήσουν και να βγάλουν και συμπεράσματα, να οργανώσουν τον αγώνα, την πάλη τους ενάντια σε αυτά τα βάρβαρα μέτρα που θα φέρουν –παρά όσα λέτε- απολύσεις και εργασιακό μεσαίωνα, βίαιο παραπέρα ξεκλήρισμα των φτωχών και μεσαίων γεωργών και κτηνοτρόφων, θα χτυπήσουν την ντόπια παραγωγή. 
Πριν λίγο εδώ ήταν και ο Υπουργός Αγροτικής Ανάπτυξης. Μιλάει για ανάπτυξη της παραγωγής, ενώ τέτοιες ενέργειες χτυπούν την εναπομείνασα αγροτική παραγωγή. Θα αυξήσουμε το έλλειμμα στο αγροτικό ισοζύγιο, ενώ θα αυξηθεί και η διατροφική εξάρτηση της χώρας. 
Η συγκυβέρνηση προχωράει πραγματικά με αποφασιστικότητα και ταχύτατα το πρόγραμμα της αποκρατικοποίησης, δίνοντας εξετάσεις πραγματικά στην Ευρωπαϊκή Ένωση και υπηρετώντας τις ανάγκες του κεφαλαίου σε νέα πεδία επιχειρηματικής δράσης. Παραδίδει στους τραπεζίτες, στους βιομήχανους, στους μεγαλεμπόρους, στους εφοπλιστές ένα μεγάλο μέρος του ιδρώτα των εργαζομένων και των φτωχομεσαίων αγροτών, που είναι συγκεντρωμένο στις τράπεζες, εκτός από το ζεστό χρήμα που έχουν πάρει κι από τη σημερινή αλλά και από τις προηγούμενες κυβερνήσεις. Παραδίδει τομείς στρατηγικής σημασίας που θα μπορούσαν, πραγματικά, με κεντρικό σχεδιασμό όχι μόνο να καλύψουν τις σύγχρονες διατροφικές ανάγκες του λαού μας αλλά, αξιοποιώντας και τις παραγωγικές δυνατότητες της χώρας, θα μπορούσαν να δώσουν ανάπτυξη και να έχουμε κι εξαγωγές, δηλαδή όχι μόνο να έχουμε αυτάρκεια, αλλά να ανοίξουμε, όπως είπα, και δρόμο για εξαγωγές. 
Οι εξελίξεις αυτές για μας δεν είναι θέμα καλής ή κακής διαπραγμάτευσης της  Κυβέρνησης και της τρόικας για να περιμένουμε κάτι καλό, όπως μας λένε τα κόμματα του ευρωμονόδρομου. Είναι μέτρα που εντάσσονται στην πολιτική της Ευρωπαϊκής Ένωσης, στην Κοινή Αγροτική Πολιτική, και εφαρμόζονται σε όλες τις χώρες είτε υπάρχει μνημόνιο είτε όχι. Αυτό που πραγματικά σας απασχολεί είναι το να γίνει η έξοδος από την καπιταλιστική κρίση προς όφελος του κεφαλαίου και εις βάρος του λαού.  
Εμείς θεωρούμε ότι τα μέτρα που παίρνονται σήμερα από την Κυβέρνηση, από το Διεθνές Νομισματικό Ταμείο κι από την Ευρωπαϊκή Ένωση θα συνεχίσουν να έχουν θύματα τους εργαζόμενους και τη φτωχομεσαία αγροτιά, τη νεολαία και το λαό γενικότερα. Γι’ αυτό χρειάζεται, κατά τη γνώμη μας, αποδέσμευση τώρα από τη λυκοσυμμαχία της Ευρωπαϊκής Ένωσης και μονομερής διαγραφή του χρέους, με την εξουσία και την οικονομία στα χέρια του λαού. Αυτή, κατά τη γνώμη μας, είναι η λύση που πρέπει να παλέψουν τα φτωχά λαϊκά στρώματα απέναντι σ’ αυτήν την πολιτική που εφαρμόζεται σήμερα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε συνάδελφε.
Ορίστε, κύριε Υπουργέ, έχετε το λόγο για τρία λεπτά, για τη δευτερολογία σας.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Δεν θέλω να παραγνωρίσω το γεγονός ότι η Αγροτική Τράπεζα είναι στενά συνδεδεμένη με τον αγροτικό κόσμο και με τη στήριξη της υπαίθρου. Ωστόσο να μου επιτρέψετε να πω ότι είχε πάψει να είναι αμιγώς αγροτική τράπεζα εδώ και πολύ καιρό, αφού μόνο το 13% των χορηγήσεων που είχε δώσει κατευθύνονταν στους αγρότες και στους συνεταιρισμούς. Να σας θυμίσω ότι από τα εκατό δάνεια που έδινε σε συνεταιρισμούς τα ογδόντα περίπου ήταν -και είναι- μη εξυπηρετούμενα. 
Κι εγώ από επαρχία κατάγομαι, από τη Φθιώτιδα, και ξέρω πάρα πολύ καλά το πρόβλημα της Αγροτικής Τράπεζας, εκεί που έχει να κάνει με τους συνεταιρισμούς.</Speech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Δεν την χρεοκόπησαν οι αγρότες την Αγροτική Τράπεζα, κύριε Υπουργέ. Οι πολιτικές σας την χρεοκόπησαν!</Speech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Επιπλέον, νομίζω ότι ο Έλληνας φορολογούμενος πρέπει να ξέρει ότι πλήρωσε για την Αγροτική Τράπεζα, μέσα σε διάστημα δεκαπέντε ετών, κεφαλαιακές ενισχύσεις που ξεπερνούν τα 5 δισεκατομμύρια ευρώ σε τρέχουσες τιμές, έχοντας αποκομίσει αρνητική απόδοση για τα χρήματα αυτά λόγω της σωρευτικής ζημιάς της Τράπεζας.
Επιπλέον, για να συνεχίσει η τράπεζα τη λειτουργία της, έπρεπε να τον επιβαρύνουμε με άλλα 5 δισεκατομμύρια. Νομίζω ότι όλα αυτά λένε πολλά. 
Τώρα, για το ξεπούλημα της τράπεζας, που είπατε, για το «δήθεν» ξεπούλημα σε ιδιώτες, θα ήθελα να πω το εξής. Πολλοί τείνουν να ξεχνάνε, ηθελημένα ίσως ή και άθελά τους, ότι η Τράπεζα Πειραιώς είναι ιδιωτική τράπεζα μόνο κατ’ όνομα αφού, όπως κι οι υπόλοιπες μεγάλες τράπεζες, έχει κεφαλαιοποιηθεί από το Ταμείο Χρηματοπιστωτικής Σταθερότητας. Έτσι το ελληνικό δημόσιο είναι μέσω του ταμείου ο βασικός μέτοχος και στην τράπεζα αυτή, όπως και σε άλλες τράπεζες, και άρα ο κύριος ωφελούμενος από την επιτυχή μεταφορά των περιουσιακών στοιχείων της Αγροτικής Τράπεζας.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αστειεύεστε τώρα;</Speech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Δεν αστειεύομαι καθόλου. 
Όσον αφορά τις θυγατρικές της τράπεζας, όπως ανέφερα και στην πρωτολογία μου, η Αγροτική εφάρμοσε ένα πρόγραμμα αναδιάρθρωσης που μεταξύ άλλων είχε στόχο την αποεπένδυση από επτά χρηματοοικονομικές και μη συμμετοχές έως τις 30-6-2012. Από αυτές τελικά μόνο μία ολοκληρώθηκε στο προβλεπόμενο διάστημα. Αν υπήρχε πρόθεση ξεπουλήματος, γιατί αυτό δεν έγινε; Γιατί αφού ξεπουλάμε αντί πινακίου φακής, όπως κάποιοι ισχυρίζονται, δυσκολευόμαστε να βρούμε αγοραστές; Όπως και να έχει, οι διαγωνισμοί για τις θυγατρικές, που έχουν δρομολογηθεί, συνεχίζονται. 
Μέλημα της Κυβέρνησης είναι οι διαδικασίες αυτές να ολοκληρωθούν με πλήρη διαφάνεια, να εξασφαλίσουν τη βιωσιμότητα και την ανταγωνιστικότητα αυτών των επιχειρήσεων, ώστε να πολλαπλασιαστεί η συμβολή τους στην τοπική οικονομία και να εξασφαλιστεί η απασχόληση. 
Ως προς το ζήτημα της ρύθμισης των θεμάτων της αγροτικής γης, η γη που έχει υποθηκευτεί σε δάνεια που δεν εξυπηρετούνται, δεν θα πάει στον εκκαθαριστή. Θα υπάρξει νομοθετική ρύθμιση, όπως σας είπα πριν, σε συνεργασία με το Υπουργείο Αγροτικής Ανάπτυξης. Καταλαβαίνω την επιμονή σας να μάθετε λεπτομέρειες για το θέμα αυτό. Όταν θα είμαστε έτοιμοι, θα προχωρήσουμε στην απαραίτητη διαβούλευση. 
Πάντως, σύμφωνα με τα υπάρχοντα στοιχεία, τα εξυπηρετούμενα δάνεια στα οποία δεν υπάρχει πρόβλημα, είναι το 80% του συνόλου. Άρα, μιλάμε για ένα πολύ μικρό ποσοστό δανείων, τα οποία δεν εξυπηρετούνται και έχουν ως εγγύηση αγροτική γη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τέλος, θα ήθελα να αναφερθώ σε ένα άλλο θέμα. Όπως είπαμε και στη Διαρκή Επιτροπή Οικονομικών Υποθέσεων, υπάρχει μια πρώτη αίσθηση ότι οι εγγυήσεις σε αγροτική γη που έχουν δοθεί για ενήμερα δάνεια είναι πολλαπλάσιας αξίας από τα ίδια τα δάνεια. Διαφαίνεται, λοιπόν, ότι υπάρχει περιθώριο αποδέσμευσης σημαντικής αγροτικής γης προς όφελος των αγροτών μας. Εκτιμώ ότι σύντομα θα υπάρχουν περισσότερα στοιχεία επ’ αυτού. 
Δεν θα ήθελα να πάρω παραπάνω από το χρόνο και γι’ αυτό σταματώ εδώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ’ αριθμόν 1/1/20-7-2012 επίκαιρη επερώτηση του Προέδρου της Κοινοβουλευτικής Ομάδας του ΣΥΡΙΖΑ-Ενωτικού Κοινωνικού Μετώπου κ. Αλέξη Τσίπρα και επτά Βουλευτών του κόμματός του, των κυρίων Παναγιώτη Λαφαζάνη, Δημητρίου Παπαδημούλη, Παναγιώτη Κουρουμπλή, Θεοδώρου Δρίτσα, Ζωής Κωνσταντοπούλου, Σοφίας Σακοράφα και Αλέξη Μητρόπουλου, προς τους Υπουργούς Οικονομικών και Δικαιοσύνης, Διαφάνειας και Ανθρωπίνων Δικαιωμάτων, σχετικά με την απόπειρα εξώδικου συμβιβασμού μεταξύ του ελληνικού δημοσίου και της «SIEMENS».
Το λόγο έχει ο πρώτος επερωτών Βουλευτής κ. Παναγιώτης Κουρουμπλής για δέκα λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, κυρίες και κύριοι συνάδελφοι, ένα πελώριο πολιτικό, οικονομικό, κοινωνικό και ηθικό σκάνδαλο επιχειρείται να κλείσει με έναν ταπεινωτικό τρόπο για τη χώρα, χωρίς να τιμωρηθούν οι φυσικοί αυτουργοί, οι συναυτουργοί και οι συνεργοί αυτού του πελώριου πραγματικά εγκλήματος που έχει συντελεστεί εις βάρος της ελληνικής κοινωνίας. 
Γιατί, κυρίες και κύριοι συνάδελφοι, είναι πολιτικό το έγκλημα; Διότι ενώ η Βουλή των Ελλήνων από τις σπάνιες, θα έλεγα, τις σπανιότατες περιπτώσεις στην εξεταστική επιτροπή που είχε προηγηθεί, κατέληξε σε ομόφωνο –ίσως θα είναι το πρώτο ομόφωνο τα τελευταία χρόνια- πόρισμα, διαπιστώνοντας ότι πάνω από 2 δισεκατομμύρια ευρώ είναι οι ζημίες που έχει υποστεί η ελληνική πολιτεία από τις δωροδοκίες, την αδιαφάνεια, τις μεθόδους διαφθοράς που χρησιμοποίησε η περίφημη εταιρεία «SIEMENS», ο μεγάλος γερμανικός κολοσσός, για να μπορέσει να επιβάλει την παρουσία της και να προωθήσει τα δικά της συμφέροντα στον ελληνικό χώρο, έρχεται, κυρίες και κύριοι συνάδελφοι, μια πλειοψηφία, παραμονές των εκλογών, που ουσιαστικά δεν είχε καμμία νομιμοποίηση από τον ελληνικό λαό –άλλωστε αυτό απεδείχθη από τις τελευταίες εκλογές- μια πλειοψηφία που δεν εξασφάλισε ούτε το δικό της συνολικό αριθμό –αφού από τους διακόσιους Βουλευτές που είχε εκείνη τη στιγμή, ψήφισαν μόνο οι εκατόν εξήντα τέσσερις- και κάνει αυτόν τον ταπεινωτικό συμβιβασμό μεταξύ του ελληνικού κράτους και της «SIEMENS». 
Γιατί, κυρίες και κύριοι συνάδελφοι, είναι πελώριο οικονομικό έγκλημα, πελώριο οικονομικό σκάνδαλο; Διότι ενώ το ομόφωνο πόρισμα της Βουλής των Ελλήνων έπειτα από έρευνα, από καταθέσεις πάρα πολλών μαρτύρων, από χιλιάδες σελίδες στοιχείων που κατετέθησαν διαπιστώνει ότι το ύψος της ζημίας είναι 2 δισεκατομμύρια ευρώ, έρχεται η Κυβέρνηση και συμφωνεί να πάει σε ένα συμβιβασμό που ουσιαστικά δίνει ένα αντίδωρο σε μια στιγμή που από την άλλη μεριά επιχειρεί με ένα τσαμπουκά –ας μου επιτραπεί η έκφραση- να κατεδαφίσει το κοινωνικό κράτος, να επιβάλει καθεστώς εργασιακής γαλέρας στις εργασιακές σχέσεις, να περικόψει μισθούς και συντάξεις, να περικόψει επιδόματα και να βυθίσει τη χώρα σε ακόμα μεγαλύτερη οικονομική ύφεση.
Κυρίες και κύριοι συνάδελφοι, έρχεται η Κυβέρνηση με αυτόν τον ταπεινωτικό συμβιβασμό να πάρει ψίχουλα απ’ αυτά που διαπίστωσε το ομόφωνο πόρισμα της Βουλής των Ελλήνων. Γιατί, κυρίες και κύριοι συνάδελφοι, είναι κοινωνικό το σκάνδαλο; Διότι ακριβώς την ώρα που περικόπτεις κοινωνικές παροχές, που κατεδαφίζεις τα κοινωνικά δικαιώματα παραιτείσαι από 1.900.000.000 ευρώ έναντι δικαιωμάτων και διεκδικήσεων που θα μπορούσε η ελληνική κοινωνία να προβάλει, όπως έπραξαν άλλες χώρες που είχαν τα ίδια φαινόμενα και τις ίδιες παρεμβάσεις από τη συγκεκριμένη εταιρεία.
Και γιατί, κυρίες και κύριοι συνάδελφοι, είναι πελώριο ηθικό έγκλημα; Γιατί επιχειρείται το ηθικό ξέπλυμα της «SIEMENS», μιας αμαρτωλής εταιρείας που δεν έχει μόνο αμαρτωλό παρόν, έχει και παρελθόν και φοβούμαι ότι με τη συμπεριφορά της Κυβέρνησης θα έχει και μελλοντική παρουσία με αυτού του είδους των αμαρτημάτων της. 
Διότι ακριβώς, κυρίες και κύριοι συνάδελφοι, στη δεκαετία του ’50 εάν ανατρέξει κανείς στον Τύπο της εποχής και στα πρωτοσέλιδα θα δει ότι επί τρία περίπου χρόνια ταλάνιζε τη δημόσια ζωή το σκάνδαλο της «SIEMENS». Ο τότε αντιπρόεδρος της κυβερνήσεως Παπάγου, ο αείμνηστος Σπύρος Μαρκεζίνης και ο τότε Υπουργός Οικονομικών Καψάλης απεπέμφθησαν από την κυβέρνηση Παπάγου και διεγράφησαν από το κόμμα του Συναγερμού για την ανάμειξή τους στο σκάνδαλο της «SIEMENS».
Καταθέτω τα σχετικά δημοσιεύματα, κύριε Πρόεδρε, για τα Πρακτικά. 
(Στο σημείο αυτό ο Βουλευτής κ. Παναγιώτης Κουρουμπλής καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Έτσι, λοιπόν, αντιλαμβάνεται κανείς ότι δεν είναι μόνο έντονο το παρόν των δωροδοκιών, της διαφθοράς και της αδιαφάνειας της «SIEMENS» αλλά έχει και παρελθόν. Διότι, κυρίες και κύριοι συνάδελφοι, το πολιτικό σύστημα δεν τόλμησε, αντί να πάρει τα ψίχουλα που παίρνουμε σήμερα, πρωτίστως να ζητήσει τα ονόματα της διαπλοκής: τα ονόματα που κατέθεσε ο κ. Χριστοφοράκος στα γερμανικά δικαστήρια όπου εκεί αποτυπώνεται ποια πρόσωπα και από ποια κόμματα είχαν εμπλοκή σ’ αυτήν την υπόθεση, ώστε πραγματικά για το πολιτικό προσωπικό της χώρας- να απαλλαγεί από πελώριες σκιές που εξακολουθούν να υπάρχουν πάνω από τη δημόσια ζωή και να απαλλάξει τη χώρα από τη μεγαλύτερη παθογένεια του πολιτικού συστήματος που είναι η διαπλοκή η οποία βασιλεύει. 
Κυρίες και κύριοι συνάδελφοι, τι θα έπρεπε να κάνει μια ευνομούμενη πολιτεία, κύριε Πρόεδρε, κατά τον άγιο Πλάτωνα; Θα έπρεπε πρωτίστως από τη στιγμή που η Βουλή κατέληξε σε ένα τέτοιο ομόφωνο πόρισμα να επιβάλει ένα πρόστιμο ή να απειλήσει με ένα πρόστιμο και τότε να αναγκαστεί η συγκεκριμένη εταιρεία να ζητήσει διαιτησία.
 Δεν διέπραξε όμως αυτό που έπρεπε να κάνει, ως όφειλε, ως υποχρεούτο μια κυβέρνηση που σέβεται την αξιοπρέπεια αυτού του λαού. Δυστυχώς, δεν επέδειξαν αντανακλαστικά ως όφειλαν ούτε η αρμόδια υπηρεσία για το ξέπλυμα του μαύρου χρήματος, οι κύριοι εισαγγελείς, ούτε βέβαια η περίφημη ανεξάρτητη υπηρεσία για τον αθέμιτο ανταγωνισμού, διότι υπήρξε και αθέμιτος ανταγωνισμός. Υπήρξε αθέμιτος ανταγωνισμός που λαμβάνει έκταση και σε ευρωπαϊκό επίπεδο και σε παγκόσμιο επίπεδο από τις συμπεριφορές της «SIEMENS».
Η Κυβέρνηση, κυρίες και κύριοι συνάδελφοι, παραιτήθηκε και από αυτό το πανίσχυρο όπλο που είχε του αθέμιτου ανταγωνισμού, αφού ήταν εκτεθειμένος ο μεγάλος γερμανικός κολοσσός στις αρμόδιες υπηρεσίες της Ευρωπαϊκής Ένωσης, γιατί, πραγματικά, καταπάτησε κάθε έννοια αθέμιτου ανταγωνισμού και σε ευρωπαϊκό επίπεδο σε σχέση με άλλες ευρωπαϊκές εταιρείες που διεκδικούσαν μερίδιο στην ελληνική αγορά.
Κυρίες και κύριοι συνάδελφοι, πρέπει να ψηλαφήσουμε αυτήν την ταπεινωτική και εξευτελιστική συμφωνία για την αξιοπρέπεια ενός λαού, ο οποίος διασύρεται εν τω μεταξύ από γερμανικούς παράγοντες για διαφθορά. Μας καταγγέλλουν για διαφθορά. Μας καταγγέλλουν για μια σειρά ζητήματα.
Έρχεται κανείς στο σημείο να σκεφτεί μήπως εμείς, κύριε Υπουργέ των Οικονομικών, διαφθείραμε τη «SIEMENS», μήπως εμείς τη δωροδοκήσαμε, για να καταλάβουμε περί τίνος πρόκειται. 
Έρχεται, λοιπόν, η Κυβέρνηση, κυρίες και κύριοι συνάδελφοι, και υπογράφει μία συμφωνία ταπεινωτική. 
Αν ψηλαφίσει κανείς τον πυρήνα αυτού τι θα δει; Παραιτείται, πρώτον, από την αρχή της εμπιστευτικότητας. Αυτή είναι αποικιοκρατική λογική. Δηλαδή, προκειμένου να πληρώσει η «SIEMENS» το νομικό γραφείο που χειρίστηκε το ζήτημα για λογαριασμό της Ελλάδος, παραιτούμεθα από την αρχή της εμπιστευτικότητας και θα πρέπει να παραδώσουμε όλα τα απόρρητα στοιχεία που έχουμε συγκεντρώσει. 
Παραιτούμεθα από κάθε άλλο δικαίωμα, κυρίες και κύριοι συνάδελφοι, που μπορεί να προκύψει στο μέλλον και που μπορεί να αναδειχθεί από διάφορες άλλες έρευνες. 
Παραιτούμεθα, κυρίες και κύριοι συνάδελφοι, από κάθε ρήτρα, διότι αυτά τα «ψίχουλα» που μας δίνουν δεν συμπεριλαμβάνονται σ’ αυτήν την ταπεινωτική συμφωνία. Δεν υπάρχουν ρήτρες, προκειμένου να υλοποιηθούν έστω αυτά που έχουν συμφωνηθεί.
Ενώ επιδεικνύει η Κυβέρνηση τη λογική του πειθαρχημένου κρατούμενου απέναντι στη Γερμανία και στις συμπεριφορές των παραγόντων της Γερμανίας, επιδεικνύοντας –θα έλεγα- μία ενοχή, δεν προβάλλει την ενοχή που οφείλει να έχει η Γερμανία απέναντι στον ελληνικό λαό και στις υποχρεώσεις της που προκύπτουν από την κατακτητική της περίοδο, από τις γερμανικές αποζημιώσεις, από τους οχτώ χιλιάδες θησαυρούς που έχει αρπάξει και στολίζουν σήμερα τα μουσεία της και κυρίως, από το κατοχικό δάνειο, που είναι μία διακρατική σύμβαση που διέπεται από διεθνείς νόμους.
Δεν υπήρξε τέτοιο κουράγιο από την ελληνική Κυβέρνηση, κουράγιο που καλείται να προβάλλει και να επιδείξει ακόμα και από την τελευταία απόφαση της Χάγης, που καλεί την ελληνική Κυβέρνηση να προβάλει η ίδια αυτά τα ζητήματα σε επίπεδο διακρατικό και να διεκδικήσει αυτού του είδους τα δικαιώματα.
Κυρίες και κύριοι συνάδελφοι, παραιτηθήκαμε, λοιπόν, σε μία κρίσιμη στιγμή για την πατρίδα, σε μία στιγμή που διασύρεται ο ελληνικός λαός καθημερινά από παράγοντες της Γερμανίας, χωρίς να χρησιμοποιήσουμε ούτε αυτό το όπλο ούτε τα όπλα που σε μία πρόσφατη συνέντευξή του στο εξωτερικό είπε ο Πρωθυπουργός ότι η Ελλάδα αν αναγκαστεί να βρεθεί εκτός ευρώ, η καταστροφή θα είναι μεγαλύτερη και θα υπάρξουν και γεωστρατηγικές αλλαγές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ε, λοιπόν, αυτά ήταν όπλα στα χέρια της Ελλάδος, τα οποία ποτέ δεν χρησιμοποίησε και δεν τόλμησε να χρησιμοποιήσει καμμία από τις τελευταίες ελληνικές κυβερνήσεις, τις κυβερνήσεις του πειθαρχημένου κρατούμενου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, αν έχετε την καλοσύνη, ολοκληρώνετε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Με αυτές τις σκέψεις, κύριε Πρόεδρε,  θεωρώ ότι αυτό το σκάνδαλο, κατά την προσωπική μου εκτίμηση, αγγίζει τα όρια της απιστίας, διότι πραγματικά έρχεται σε ευθεία σύγκρουση με το δημόσιο συμφέρον, γιατί παραιτείται από πολλά ζητήματα που πραγματικά έχουν να κάνουν με την υπεράσπιση του δημόσιου συμφέροντος.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Το λόγο έχει ο Πρόεδρος της Κοινοβουλευτικής Ομάδας του ΣΥΡΙΖΑ- Ενωτικού Κοινωνικού Μετώπου κ. Αλέξης Τσίπρας.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Ευχαριστώ, κύριε Πρόεδρε. 
Κυρίες και κύριοι συνάδελφοι, ορισμένες φορές η αλληλουχία και μόνο των γεγονότων φανερώνει βαθιά κρυμμένα και ανείπωτα μυστικά. 
Ποιο ήταν το μεγαλύτερο και συμβολικότερο –θα έλεγα- σε ό,τι αφορά το εξόφθαλμο της διακομματικής διαπλοκής, σκάνδαλο του πολιτικού συστήματος της Μεταπολίτευσης; Το σκάνδαλο «SIEMENS», το σκάνδαλο που δεν αφήνει καμμία αμφιβολία ότι τα δυο κόμματα που εναλλάσσονταν από το 1974 και μετά στην εξουσία έχουν εξ αδιαιρέτου και ακέραια την ευθύνη για το πού κατάντησε η χώρα, το σκάνδαλο που φανερώνει –για να παραφράσω μία φράση που ακούστηκε πολύ, έγινε και best seller από ό,τι μαθαίνω- ότι μαζί τα φάγατε τα κόμματα και το πολιτικό προσωπικό των κομμάτων που εναλλάσσονταν στην εξουσία από τη Μεταπολίτευση και μετά. 
Ποια ήταν η πρώτη απόφαση του πρώτου Υπουργικού Συμβουλίου της πρώτης κυβέρνησης διακομματικής, μνημονιακής συνεργασίας, της κυβέρνησης του κ. Παπαδήμου; Στο πρώτο Υπουργικό Συμβούλιο αποφασίστηκε -μεταξύ άλλων, βεβαίως- το κουκούλωμα του συμβολικότερου και του μεγαλύτερου σκανδάλου της Μεταπολίτευσης, το κουκούλωμα του σκανδάλου της «SIEMENS», ο εξωδικαστικός συμβιβασμός, που έχει σαν στόχο να σβήσει τα ίχνη. 
Και πότε υπεγράφη αυτό το όνειδος; Πότε υπεγράφη αυτό το σκάνδαλο του σκανδάλου; Μα, φυσικά, μία μέρα πριν ο Πρωθυπουργός, ο κ. Σαμαράς, συναντήσει την κ. Μέρκελ. Κάποιοι, βέβαια, θα πουν: έτσι, με άδεια χέρια θα πήγαινε ο Πρωθυπουργός να συναντήσει τη Γερμανίδα Καγκελάριο; Αλίμονο!
Εξάλλου, τι χαρίσατε στη γερμανική εταιρεία; Μόνο 2 δισεκατομμύρια ευρώ,  όχι με βάση δικές μας εκτιμήσεις, αλλά με βάση τις εκτιμήσεις που έκανε ακόμα και αυτή η εξεταστική επιτροπή που στήθηκε βάσει της πλειοψηφίας των δύο κομμάτων στην προηγούμενη Βουλή και η οποία μετετράπη από κάποιους σε «πλυντήριο» αυτού του μεγαλύτερου σκανδάλου. Προσδιόρισε τη ζημία του ελληνικού δημοσίου στα 2 δισεκατομμύρια ευρώ. 
Και εσείς, κύριε Υπουργέ, ελαφριά τη καρδία, την ώρα που σβήνετε και γράφετε και ετοιμάζετε τη λίστα των 11,6 δισεκατομμυρίων ευρώ –που θα είναι πολύ περισσότερα, εγώ λέω ότι θα είναι κοντά στα 15 δισεκατομμύρια ευρώ, μπορεί και παραπάνω- με νέα μέτρα, οριζόντιες περικοπές, βάρη στους μισθωτούς και στους συνταξιούχους, χαρίζετε στη γερμανική εταιρεία 2 δισεκατομμύρια ευρώ. 
Ξέρετε, βέβαια, ο σοφός λαός μας λέει μία παροιμία: «Χέρι που σε ταΐζει, δεν το δαγκώνεις». Και σήμερα δεν υπάρχει καμμία αμφιβολία ότι τη χώρα την πτώχευσε μία διακομματική συμμορία διαπλεκομένων που αφού λεηλάτησε το δημόσιο πλούτο, αφού ξεκοκάλισε τις μίζες για τις προμήθειες του δημοσίου, τώρα οδηγεί τη χώρα στην καταστροφή, γιατί δεν έχει το σθένος να διεκδικήσει προς όφελος του ελληνικού λαού απέναντι σε αυτούς που την ευεργετούσαν τα προηγούμενα χρόνια, που την τροφοδοτούσαν. 
Μετά τις 17 Ιουνίου η χώρα είχε διαπραγματευτικές δυνατότητες. Δεν τις έδωσε κανένας άλλος, παρά μόνο ο λαός μας με τους αγώνες του, με την ψήφο του. Ακόμα και ο κ. Σαμαράς προεκλογικά έβγαινε στα μπαλκόνια και έλεγε «επαναδιαπραγμάτευση». Χάρισμα, λοιπόν, τα 2 δισεκατομμύρια, χάρισμα και οι προεκλογικές κορώνες για επαναδιαπραγμάτευση, αρκεί να σβήσουν τα ίχνη του σκανδάλου.
Συγχωρέστε με, αλλά δεν μπορώ να το εξηγήσω αλλιώς. Πώς αλλιώς μπορεί κανείς να εξηγήσει τη σπουδή του Πρωθυπουργού στην προχθεσινή του συνάντηση με την Καγκελάριο να μην πει απολύτως τίποτα απ’ όλα αυτά τα αυτονόητα, που υπάρχουν στη σκέψη και στο μυαλό του καθενός και της καθεμιάς εδώ μέσα, αλλά ακόμα και απ’ αυτά που και ο ίδιος προεκλογικά εκφωνούσε, ότι δηλαδή αυτό το πρόγραμμα δεν είναι βιώσιμο, είναι καταδικασμένο να αποτύχει –ακόμα και οι εκ του Διεθνούς Νομισματικού Ταμείου, ο κ. Ρουμελιώτης το ομολόγησε προχθές- αφού το χρέος δεν θα είναι διαχειρίσιμο ούτε είναι τώρα ούτε θα είναι το 2020; 
Δεν ετόλμησε, όμως, να πει και το αυτονόητο, ότι δηλαδή νέα σκληρά μέτρα λιτότητας εις βάρος του ελληνικού λαού θα επιτείνουν την ύφεση και το αδιέξοδο. Ή, λοιπόν, ο Πρωθυπουργός πάσχει από σύνδρομο θυματοποίησης –υπάρχει, λέει, το Σύνδρομο της Στοκχόλμης, όπου ξαφνικά το θύμα ερωτεύεται το θύτη- και ξαφνικά ευρέθη εκεί για να πει ότι θα γίνουμε ακόμα καλύτεροι στο αυτομαστίγωμα ή –μιας και μίλησε και για αμαρτίες του παρελθόντος- κάποιες αμαρτίες του πολιτικού συστήματος που εκπροσωπείτε, κύριοι της Κυβέρνησης, δεν σας επιτρέπουν ακόμα και τα αυτονόητα να πείτε!
Σε κάθε περίπτωση, κύριε Υπουργέ, ο εξωδικαστικός συμβιβασμός που υπογράψατε αποτελεί τον απόλυτο ορισμό της συγκάλυψης του μεγαλύτερου σκανδάλου της Μεταπολίτευσης, του σκανδάλου που αφορά, σύμφωνα με απόφαση του γερμανικού δικαστηρίου, του Δικαστηρίου του Μονάχου που εξέτασε την υπόθεση, την πάγια μίζα του 2% που πήγαινε απευθείας στα κομματικά ταμεία του ΠΑΣΟΚ και της Νέας Δημοκρατίας για κάθε σύμβαση με το ελληνικό δημόσιο. Και απ’ όλον αυτόν τον πακτωλό των χρημάτων, μόνο το εκατομμύριο του κ. Τσουκάτου ομολογήθηκε! Και ποτέ, βεβαίως, δεν μάθαμε τις ευθύνες. Δεν αποδόθηκαν ευθύνες. Βεβαίως, ήταν μία μικρή σταγόνα στον ωκεανό, γιατί ποτέ δεν μάθαμε και για τα υπόλοιπα. Μιλάνε για τις συμβάσεις του ΟΤΕ, του ΟΣΕ, τα έργα των Ολυμπιακών Αγώνων, του C4I. 
Βεβαίως, ο κ. Σαχινίδης, ως Υπουργός των Οικονομικών, δεν υπέγραψε αυτόν τον εξωδικαστικό συμβιβασμό. Φαντάζομαι ότι δεν το έκανε διότι δεν ήθελε να προκαταβάλει τη νέα πλειοψηφία που θα διαμορφωνόταν. Εγώ θα έλεγα ότι σοφά πράξατε, κύριε Σαχινίδη. 
Εσείς, κύριε Στουρνάρα, σπεύσατε να τον υπογράψετε.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Είναι όμοροι νομοί ο Νομός Φθιώτιδας και ο Νομός Λαρίσης.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Θέλω, όμως, να αναφερθώ στην ουσία του συμβιβασμού που υπογράψατε, διότι όλα όσα μας παρουσιάζατε ως κέρδη, δεν είναι τίποτα άλλο παρά χάντρες και καθρεφτάκια για ιθαγενείς! Ιδιαίτερα αναφέρομαι σ’ αυτά τα εκατό εκατομμύρια που θα δοθούν σε σεμινάρια, που θα οργανώσει η «SIEMENS» για να εκπαιδεύσει τα στελέχη του δημόσιου τομέα απέναντι στη διαφθορά.
(Χειροκροτήματα από την πτέρυγα του ΣΥΡΙΖΑ-ΕΚΜ)
Μας περνάνε για ιθαγενείς. Όμως και εσείς μας περνάτε για ιθαγενείς! Και είναι ντροπή και μόνο να ακούγονται αυτά.
Βέβαια, αγαπητοί κύριοι και αγαπητές κυρίες συνάδελφοι, βρίσκουν και τα κάνουν, όταν ακόμα και στη Νιγηρία έχουν καθίσει στο σκαμνί και έχουν δικαστεί όσοι «λαδώθηκαν». Εδώ, όχι μόνο δεν λογοδότησαν, αλλά έχουν περάσει έξι χρόνια από την αποκάλυψη του σκανδάλου και ούτε τα κατηγορητήρια δεν έχουν συνταχθεί. Βρίσκουν και τα κάνουν.
Ξέχασα, βέβαια και τα περιβόητα εκατό εκατομμύρια της μελλοντικής επένδυσης της εταιρείας. Το κόστος της αποεπένδυσης, όμως, που διέπραξε το 2006, της μεγαλύτερης αποεπένδυσης που έχει δρομολογήσει ποτέ πολυεθνική εταιρεία στη χώρα μας, το έχετε υπολογίσει; Πουλήθηκε το Τμήμα Δημοσίων Δικτύων της «SIEMENS» στη «ΝΟΚΙΑ». Έκλεισε η «ΤΗΛΕΒΙΟΜΗΧΑΝΙΚΗ» στη Θεσσαλονίκη. Έκλεισε το «SOFTWAR CENTER», απολύθηκαν χιλιάδες εργαζόμενοι. Αυτή όμως ήταν η πολιτική των εθνικών προμηθευτών των κυβερνήσεων του ΠΑΣΟΚ και της Νέας Δημοκρατίας, μηδέν επένδυση σε τεχνολογία και χιλιάδες επιστήμονες στο δρόμο. 
Έρχεστε, λοιπόν τώρα, κύριε Υπουργέ και υπογράφετε ένα συμβιβασμό, όταν η ίδια η εξεταστική επιτροπή της Βουλής αποτιμά τη ζημία στα 2 δισεκατομμύρια και μας λέτε ότι θα έχουμε 300 εκατομμύρια κέρδος. Είναι, κατά την άποψή μας, μία πράξη καθ’ όλα επιζήμια για τα συμφέροντα του ελληνικού δημοσίου, μία πράξη που αποτελεί πρόκληση στο δοκιμαζόμενο ελληνικό λαό, όπως πρόκληση στο λαό μας αποτέλεσε και το αποτέλεσμα της εξεταστικής, όταν δηλαδή οι Βουλευτές των δύο κομμάτων που επωφελήθηκαν από τη «SIEMENS» έβγαλαν πορίσματα αθώωσης των κομμάτων τους. 
Δώστε μου λίγο χρόνο παραπάνω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε την ανοχή του Προεδρείου, κύριε Πρόεδρε. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Κυρίες και κύριοι συνάδελφοι, δεν είναι μόνο το τι έκανε ο Υπουργός Οικονομικών, διότι η ευθύνη προφανώς και δεν ανήκει αποκλειστικά στον Υπουργό Οικονομικών. Η απόφαση αυτή είναι απόφαση των τριών κομμάτων που στηρίζουν την Κυβέρνηση, είναι απόφαση συνενοχής. Τα κροκοδείλια δάκρυα δεν αρκούν. Και οι τρεις δυνάμεις που στηρίζουν την Κυβέρνηση έχουν αμέριστη την ευθύνη γι’ αυτήν την απόφαση. 
Κυρίως το θέμα είναι τι κάνει ο Πρωθυπουργός αυτής της χώρας, ένας Πρωθυπουργός που έχει να εμφανιστεί σε αυτήν εδώ την Αίθουσα από τις προγραμματικές δηλώσεις, ένας Πρωθυπουργός που δεν τολμά καν να μιλήσει και να δώσει συνέντευξη στην Έκθεση της Θεσσαλονίκης, όπως εθιμοτυπικά γίνεται κάθε χρόνο, ένας Πρωθυπουργός που όταν ρωτήθηκε στη Γερμανία για το αντιμνημονιακό θέατρο που έπαιζε επί δυόμισι χρόνια απάντησε: «ουδείς αναμάρτητος», ζητώντας άφεση αμαρτιών από την κ. Μέρκελ. 
Θα ήθελα να σας ρωτήσω -και το ερώτημα είναι ρητορικό- ποιανού τη νομική συμβουλή έλαβε ο Πρωθυπουργός, προκειμένου να δώσει την εντολή στον Υπουργό Οικονομικών να υπογράψει τον εξωδικαστικό συμβιβασμό; Η λογική απάντηση που θα δώσει ο κάθε λογικός άνθρωπος είναι ότι πήρε τη συμβουλή του νομικού του συμβούλου, του νομικού συμβούλου του Πρωθυπουργού και επισήμως από τον Ιούλιο, του κ. Καράκωστα, ο οποίος πέραν του γεγονότος ότι διετέλεσε νομικός σύμβουλος της «SIEMENS» την επίμαχη περίοδο της ροής του μαύρου χρήματος, εισέπραττε, όπως αποκαλύπτεται κι από χθεσινό δημοσίευμα, εμβάσματα από το γνωστό παραταμείο της «SIEMENS» με την ίδια ακριβώς μέθοδο και διαδρομή που εισέπρατταν τις μίζες της εταιρείας τα διευθυντικά στελέχη του ΟΤΕ, ο κ. Μαντέλης, ο κ. Τσουκάτος, ο κ. Σκαρπέλης, ο φυγάς κ. Καράβελας και πολλοί άλλοι. 
Αναρωτιέμαι, γνώριζε ο Πρωθυπουργός ότι ο νομικός του σύμβουλος αμειβόταν από τα μαύρα ταμεία της «SIEMENS»; Και ποιος ήταν ο ρόλος του συγκεκριμένου νομικού συμβούλου στον εξωδικαστικό συμβιβασμό; 
Τον Ιούλιο, σε ερώτημα που απηύθυναν, αν δεν κάνω λάθος, Βουλευτές των Ανεξάρτητων Ελλήνων, απάντησε ότι είχε διακόψει κάθε σχέση με την εταιρεία «SIEMENS», της οποίας υπήρξε νομικός σύμβουλος, το 1996. Όμως αυτό το έμβασμα αφορά το 1998, περίοδο που είχε αναλάβει κι επισήμως καθήκοντα ο κ. Χριστοφοράκος. Εν τέλει τώρα που γνωρίζει ότι αμειβόταν από τα μαύρα ταμεία, θα τον καλύψει; Είναι ένα ερώτημα.  
Κυρίες και κύριοι συνάδελφοι, δεν υπάρχει πια καμμία δικαιολογία και δεν υπάρχει πια καμμία προγραμματική συμφωνία ανάμεσα στους τρεις κυβερνητικούς εταίρους. Οι προεκλογικές εξαγγελίες και τα «θα» κάποιων έχουν μείνει μετέωρα. Το μόνο που υπάρχει είναι η συνενοχή στο κουκούλωμα και στο έγκλημα. 
Στην τρίτη Κυβέρνηση του μνημονίου, στην τρόικα εσωτερικού, λίγο πριν τα νέα χαράτσια, λίγο πριν την επιδρομή φόρων και τη σφαγή των μισθών και των συντάξεων, έχουν απομείνει μόνο δυο λέξεις: ανάπτυξη και επιμήκυνση. Πρόκειται για δύο νέες μεγάλες πολιτικές απάτες. Η επιμήκυνση από μόνη της θα οδηγήσει σε καταστροφή, σε ακόμα μεγαλύτερη ύφεση και λιτότητα, θα σημαίνει περισσότερο σκοινί για να κρεμαστούμε. 
Η ανάπτυξη που ευαγγελίζεται ο Πρωθυπουργός είναι η ιδιωτικοποίηση των πάντων, η πώληση ακόμα και νησιών της ελληνικής επικράτειας, οι ειδικές οικονομικές ζώνες ανασφάλιστων εργαζομένων των 300 ευρώ.
Εμείς, λοιπόν, σας το λέμε καθαρά. Πορεύεστε ένα δρόμο καταστροφικό. Ανάπτυξη με μνημόνιο δεν υπάρχει, δεν μπορεί να υπάρξει, όπως δεν μπορεί να υπάρξει ανάπτυξη με ακόμα περισσότερα και σκληρότερα μέτρα λιτότητας.  
Σε μία χώρα με λεηλατημένο το εισόδημα, με λεηλατημένο το φυσικό της πλούτο και τα εργατικά και κοινωνικά της δικαιώματα δεν μπορεί να υπάρξει ανάπτυξη. Και αυτή η καταστροφική πορεία πρέπει να ανακοπεί. Αποτελεί εθνική επιταγή να ανακοπεί και θα ανακοπεί πολύ γρηγορότερα απ’ ότι περιμένουμε. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Αν νομίζετε ότι αυτό το πέπλο της σιωπής και της συγκάλυψης που θέλετε να επιβάλετε και έχουν ήδη επιβάλει οι συνεργάτες σας της διαπλοκής, αυτοί που ελέγχουν μερίδα των μέσων μαζικής ενημέρωσης, θα εμποδίσει το λαό μας να δει την αλήθεια, είστε γελασμένοι. 
Ο λαός μας σας έδωσε κάτω από τρομακτικές πιέσεις μια τελευταία ευκαιρία. Εσείς όχι μόνο δεν τιμήσατε αυτήν την ευκαιρία, αλλά τον εξαπατάτε για μία ακόμα φορά. Μ’ αυτές σας τις επιλογές, λυπάμαι αλλά δεν θα έχετε πολλά περιθώρια. 
Ακόμα και αυτοί που σας ψήφισαν στις τελευταίες εκλογές, ζητούν επιτακτικά να λάβει τέλος η κοινωνική λεηλασία, ζητούν επιτακτικά να σταματήσει το καθεστώς της ατιμωρησίας σ’ αυτόν εδώ τον τόπο. Η ατιμωρησία όσων χρεοκόπησαν οικονομικά, κοινωνικά και ηθικά τη χώρα, πρέπει επιτέλους να σταματήσει. Η υπόθεση του εξωδικαστικού συμβιβασμού, κυρίες και κύριοι συνάδελφοι, θα αποδειχθεί ένα ακόμα φιάσκο. 
Έχω μαζί μου την απάντηση που έδωσε ο Ευρωπαίος Επίτροπος κ. Μπαρνιέ στο Νίκο Χουντή. Πρόκειται για απάντηση η οποία καταγράφει ότι η Ευρωπαϊκή Ένωση, η Κομισιόν σε καμμία περίπτωση δεν αναγνωρίζει τη ρήτρα του εξωδικαστικού συμβιβασμού, ότι η Ελλάδα δηλαδή θα απέχει από την περαιτέρω διερεύνηση των σκανδάλων και των ευθυνών της «SIEMENS» και λέει ρητώς ότι αυτό δεν δεσμεύει την Ευρωπαϊκή Επιτροπή. 
Σε ό,τι μας αφορά, σας δηλώνουμε κατηγορηματικά ότι η υπογραφή που βάλατε δεν μας δεσμεύει και μόλις αναλάβουμε την Κυβέρνηση του τόπου, θα ακυρώσουμε μία συμφωνία επονείδιστη και κατάφωρα άδικη προς το δημόσιο συμφέρον. 
(Χειροκροτήματα από την πτέρυγα του ΣΥΡΙΖΑ-ΕΚΜ)
 Θα την ακυρώσουμε και θα αναθέσουμε σε τρίτο την εκτίμηση της ζημίας του δημοσίου, την οποία και θα διεκδικήσουμε δικαστικά, όπως έκαναν άλλες χώρες και έχουν κερδίσει πολύ περισσότερα από αυτά τα ψίχουλα, τα οποία εσείς λέτε ότι κερδίσατε προς όφελος του ελληνικού λαού. Εμείς το δίκαιο του λαού μας δεν θα το αφήσουμε. Θα το διεκδικήσουμε και θα το κερδίσουμε. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει η  κ. Ζωή Κωνσταντοπούλου για πέντε λεπτά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, στις 20 Ιουλίου 2012, όταν καταθέσαμε οι Βουλευτές του ΣΥΡΙΖΑ-Ενωτικού Κοινωνικού Μετώπου επίκαιρη επερώτηση για το αν έχει ή όχι υπογραφεί η κατάπτυστη συμφωνία με τη «SIEMENS», ήσασταν απλώς ο δεύτερος κατά σειρά επιλογής Υπουργός Οικονομικών αυτής της Κυβέρνησης, μετά την άρνηση του κ. Ράπανου να αναλάβει καθήκοντα.
Στις 22 Αυγούστου του 2012 αποκτήσατε επισήμως μια επιπλέον ιδιότητα: Θέσατε την υπογραφή σας στον επονείδιστο αυτό συμβιβασμό και έτσι προσθέσατε το όνομά σας στον κατάλογο των ενεχομένων στο διαρκές σκάνδαλο της «SIEMENS», που αποτελεί ταυτόχρονα διαρκές και διεθνές έγκλημα, σε βάρος των συμφερόντων της χώρας και του ελληνικού λαού. Και το κάνατε αυτό εν πλήρη γνώσει και συνειδήσει του ότι πρώτον, η εξουσιοδότηση για υπογραφή του σχεδίου είναι από μόνη της παράνομη και άκυρη, αφού προέρχεται από Βουλευτές των ενεχομένων και εμπλεκομένων στο σκάνδαλο κομμάτων του ΠΑΣΟΚ και της Νέας Δημοκρατίας, δεύτερον, ότι ο προηγούμενος Υπουργός Οικονομικών κ. Σαχινίδης στον οποίο απευθυνόταν πρωτογενώς η εξουσιοδότηση αυτή, απέφυγε να θέσει την υπογραφή του, τρίτον ότι από τη συμφωνία αυτή προκαλείται ζημία του ελληνικού δημοσίου τουλάχιστον 2 δισεκατομμυρίων ευρώ, σύμφωνα με το ομόφωνο πόρισμα της αρμόδιας εξεταστικής επιτροπής της Βουλής, τέταρτον ότι Νέα Δημοκρατία και ΠΑΣΟΚ κατέρρευσαν εκλογικά και η εξουσιοδότηση που παρείχαν οι Βουλευτές τους τον Απρίλιο του 2012 άρον άρον παραμονές εκλογών απονομιμοποιήθηκε πλήρως κοινοβουλευτικά και πολιτικά.
Κύριε Υπουργέ, το σκάνδαλο της «SIEMENS» αποτελεί επιχείρηση διάβρωσης του ελληνικού δημοσίου, εξαγοράς κυβερνητικών και κομματικών αξιωματούχων, αθέμιτης εξασφάλισης δεσπόζουσας θέσης και καταχρηστικής εκμετάλλευσής της, διακίνησης μαύρου πολιτικού χρήματος και δημιουργίας μηχανισμών ξεπλύματος, συστηματικής παραβίασης της Ευρωπαϊκής νομοθεσίας. Έχει τα χαρακτηριστικά οργανωμένου εγκλήματος που διώκεται εσωτερικά από την εθνική νομοθεσία, αλλά και διεθνώς, επί τη βάσει της ευρωπαϊκής νομοθεσίας και των διεθνών συμβάσεων, στοιχειοθετεί δε πλήρως τα ποινικά αδικήματα της απιστίας, της παράβασης καθήκοντος, της παθητικής και ενεργητικής δωροδοκίας, του ξεπλύματος βρώμικου χρήματος, του αθέμιτου ανταγωνισμού.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
 Αυτοτελές και νέο σκάνδαλο είναι το γεγονός ότι η παρούσα Ελληνική Κυβέρνηση σπεύδει να αποδεχτεί ένα λεόντειο συμβιβασμό, πριν διεκδικήσει τις υπαρκτές και απαιτητές αξιώσεις της, σπεύδει να παραιτηθεί χωρίς καμμία ανταποδοτική εξασφάλιση στη βάση του ύψους των απαιτήσεών της, της βαρύτητας της εγκληματικής συμπεριφοράς της «SIEMENS», των συνήθως συμβαινόντων σε ανάλογες περιπτώσεις και, βέβαια, της αρχής της αναλογικότητας.
Από την ανάληψη καθηκόντων σας, κύριε Υπουργέ, παρήλθαν δύο μήνες και επιλέξατε να υπογράψετε τη συμφωνία στις 22 Αυγούστου του 2012, την παραμονή μετάβασής σας στη Γερμανία.
Σας ερωτώ, λοιπόν, ευθέως και η Βουλή δικαιούται να γνωρίζει, διότι κανείς δεν μπορεί να κρύβεται πίσω από ανυπόγραφα κείμενα και κανείς δεν μπορεί να στηρίζεται σε εξουσιοδοτήσεις που ως σκοπό έχουν τη διάχυση, την αντιμετάθεση και τελικά τη μη απόδοση ευθυνών: Ποιος αποφάσισε να μην ενεργοποιηθεί το πόρισμα της εξεταστικής επιτροπής της Βουλής; Ποιοι διαπραγματεύτηκαν, με βάση ποιες αρχικές προτάσεις και αντιπροτάσεις; Ποιοι αρμόδιοι θεσμικοί φορείς έκριναν ότι είναι συμφέρων αυτός ο επονείδιστος συμβιβασμός, με βάση ποιες έγγραφες εισηγήσεις; Πότε ερωτήθηκαν –αν ερωτήθηκαν- το Ελεγκτικό Συνέδριο και το Νομικό Συμβούλιο του Κράτους; Πότε συζητήθηκε και αποφασίστηκε στο Υπουργικό Συμβούλιο αυτός ο συμβιβασμός; Και βέβαια, ποιος εισηγήθηκε την παραίτηση από το δικηγορικό απόρρητο επ’ ωφελεία της «SIEMENS», αντί να αξιώσει από τη «SIEMENS» πλήρη άρση του απορρήτου έναντι του ελληνικού δημοσίου, όπως έκανε η «SIEMENS» για τις ΗΠΑ, αποδεχόμενη τη ρήτρα ειλικρίνειας;
Και τέλος, σε συνέχεια της ερώτησης που σας απηύθηνε ο Πρόεδρος της Κοινοβουλευτικής μας Ομάδας, ποιος εισηγήθηκε σε εσάς, κύριε Υπουργέ, την υπογραφή του σχεδίου αυτήν την χρονική στιγμή; Ο κ. Καράκωστας διατελέσας νομικός σύμβουλος της «SIEMENS» και διατελών σήμερα νομικός σύμβουλος του Πρωθυπουργού ή η «HOGAN LOVELLS» διατελέσασα νομική σύμβουλος της Ελληνικής Δημοκρατίας, αλλά που προσδοκά να πληρωθεί επί τη βάσει της συμφωνίας αυτής από την εταιρεία «SIEMENS»;
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Κύριε Υπουργέ, θα ήταν θέατρο του παραλόγου εάν δεν επρόκειτο για εθνικό έγκλημα καθ’ υποτροπή. Όποιος αποφασίζει και επικυρώνει αυτόν τον ψευδεπίγραφο συμβιβασμό, εν γνώσει του προκαλεί ζημία στο δημόσιο, εν γνώσει του αποτρέπει και συσκοτίζει τη δίωξη του οργανωμένου εγκλήματος της «SIEMENS» για τη διακίνηση και το ξέπλυμα μαύρου πολιτικού χρήματος, εν γνώσει του περιφρονεί και διασύρει κάθε έννοια δημοκρατικής διαφάνειας, κοινωνικού και πολιτικού ελέγχου, εθνικής αξιοπρέπειας και εν γνώσει του παρέχει υπόθαλψη στους υπαιτίους.
Με βάση το ίδιο το κείμενο της συμφωνίας, οφείλετε να φέρετε τη συμφωνία προς κύρωση στη Βουλή. Και μάλιστα, όποτε και αν φέρετε τη συμφωνία αυτή προς κύρωση, η κύρωση θα είναι εκπρόθεσμη με βάση τη ρήτρα σαράντα πέντε ημερών που θέτει η ίδια η συμφωνία. Οφείλετε, επίσης, να καταθέσετε τον πλήρη φάκελο του προκλητικού αυτού συμβιβασμού στους οικονομικούς εισαγγελείς για έρευνα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Και τέλος, μια και είναι εδώ ο αρμόδιος Υφυπουργός Δικαιοσύνης να πω ότι οφείλει ο Υπουργός Δικαιοσύνης, κατά το άρθρο 30 του Κώδικα Ποινικής Δικονομίας, να ζητήσει την κίνηση όλων των ποινικών διαδικασιών και διεθνών διαδικασιών για όλες τις πράξεις και όλα τα εμπλεκόμενα πρόσωπα που προκύπτουν από τις καταθέσεις του κ. Χριστοφοράκου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε παρακαλώ. Έχετε υπερβεί το χρόνο σας.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω με μία φράση.
Κύριε Υπουργέ, είναι δηλωτική η έλλειψη απαρτίας στους θώκους της Κυβερνήσεως και είναι «εκκωφαντική» η απουσία των Βουλευτών της Πλειοψηφίας, και του ΠΑΣΟΚ και της Νέας Δημοκρατίας. Και αυτό συμβαίνει διότι οι ευθύνες κυβερνήσεων και Υπουργών και οι δικές σας είναι απαράγραπτες και ως ευθύνες πολιτικές και ως ευθύνες ποινικές και ως ευθύνες αστικές, κυρίως όμως ως ευθύνες ιστορικές, για την πλήρη καταρράκωση της δημοκρατικής νομιμότητας και για την αναίσχυντη εκποίηση, όχι μόνο του εθνικού μας συμφέροντος, αλλά και της εθνικής μας αξιοπρέπειας. 
(Χειροκροτήματα από την πτέρυγα του ΣΥΡΙΖΑ- ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κυρία συνάδελφε.
Το λόγο έχει ο τρίτος ομιλητής κ. Παναγιώτης Λαφαζάνης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, καλό είναι να μας ακούσει και ο κύριος Υπουργός…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εκπροσωπείται.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ορισμένα πράγματα, δυστυχώς παίρνουν και μία προσωπική χροιά, αν θέλετε. Διότι όταν ένας Υπουργός υπογράφει αυτό το κατάπτυστο κείμενο, αυτό το ελεεινό κείμενο, δεν είναι δυνατόν να απουσιάζει όταν γίνεται μία τέτοια επίκαιρη ερώτηση…
Ήρθε ο κύριος Υπουργός.
Κύριε Στουρνάρα -και το λέω δια μέσω της κυρίας Προέδρου σε εσάς- μου δίνετε την εντύπωση ότι παίζετε τον ρόλο του «καλού στρατιώτη Σβέικ» του συστήματος. Έχετε αναλάβει να φέρετε σε πέρας δύο πολύ βρώμικες πολιτικές δουλειές.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ο Σβέικ ήταν αθώος!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Του συστήματος.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αναφέρεται στο κούρεμα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριοι συνάδελφοι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχετε αναλάβει δύο πολύ βρώμικες πολιτικές δουλειές: Πρώτον, να φέρετε σε πέρας το πακέτο καταστροφής της χώρας που το λέτε 11,5 δισεκατομμύρια ευρώ αλλά απ’ ό,τι φαίνεται θα ξεπεράσει τα 20 δισεκατομμύρια ευρώ. Δεύτερον, να αποκαταστήσετε την αξιοπιστία της χώρας με αυτή την κατάπτυστη συμφωνία. Γιατί; Για να πάει να δει ο κύριος Πρωθυπουργός τη Μέρκελ με την παρουσία σας, έπρεπε πρώτα απ’ όλα να έχει βγάλει αθώα τη «SIEMENS». Δεν μπορούσε να πάρει χαρτιά αξιοπιστίας από τη Γερμανία χωρίς να έχει βάλει μπρος το πλυντήριο και να έχει αναγορεύσει τη «SIEMENS» σε μία υπεύθυνη και αξιόπιστη εταιρεία.
Αυτό κάνετε με την κατάπτυστη αυτή Συμφωνία. Έχετε δει ποτέ συμφωνία χώρας που να λέει «η Ελληνική Δημοκρατία δηλώνει ότι η «SIEMENS» αποτελεί αξιόπιστη και υπεύθυνη επιχείρηση»; Ποια δημοκρατία, που σέβεται τον εαυτό της, υπογράφει μία τέτοια διακήρυξη για τη «SIEMENS», αλλά -εγώ θα έλεγα- και για οποιαδήποτε εταιρεία; Έχετε υπογράψει καμμία συμφωνία, ως δημόσιο, και αναγορεύετε αξιόπιστη και υπεύθυνη επιχείρηση την οποιαδήποτε επιχείρηση; Το έχετε κάνει για οποιαδήποτε επιχείρηση; Και το επιχειρείτε για τη «SIEMENS».
Αν ζητούσαν στο γερμανικό δημόσιο μία τέτοια δήλωση δια μέσου συμφωνίας, την οποία, δυστυχώς, υπερψήφισαν εκατόν εξήντα τέσσερις Βουλευτές, δεν θα την έκανε ποτέ. Είναι ανεπίτρεπτο να έρχεται η Ελληνική Δημοκρατία και να υπογράφει τέτοια συμφωνία, που να δίνει τέτοιου είδους πιστοποιητικά σε μία ιδιωτική επιχείρηση, η οποία καταλήστεψε τον τόπο και κυρίως έθαψε την αναπτυξιακή του προοπτική. Γιατί αυτό κάνει η «SIEMENS» εκατό χρόνια τώρα στην Ελλάδα.
Το δεύτερο: Η Ελληνική Δημοκρατία παραιτείται –λέτε- με την παρούσα από κάθε αστική και διοικητική -περιλαμβανομένων εκείνων από ξέπλυμα χρήματος ή παραβάσεων της νομοθεσίας περί ανταγωνισμού- αξίωση και πρόστιμο κατά της «SIEMENS» σε σχέση με την υπόθεση. Έχετε κανένα δικαίωμα να κάνετε αυτό το πράγμα, δηλαδή να καταργείτε με μία μονοκονδυλιά το Σύνταγμα και τη δικαιοσύνη; Έχετε κανένα δικαίωμα να το κάνετε αυτό; Το έκανε η Γερμανία; Μπορούσε η Γερμανία να το κάνει αυτό στη «SIEMENS», που το κάνει η Ελλάδα; Αποικία είστε; Προτεκτοράτο; «Μπανανία» έχετε κάνει αυτή τη χώρα. Με ποιο δικαίωμα βάζετε όλη τη Βουλή, με αυτό τον ταπεινωτικό τρόπο, να λέει ότι παραιτείται, με την παρούσα, από κάθε αστική και διοικητική αξίωση και πρόστιμο κατά της «SIEMENS», ακόμα και για το ξέπλυμα χρήματος; 
Και αυτό με ποιο αντάλλαγμα; Με κανένα αντάλλαγμα. Με απολύτως κανένα αντάλλαγμα!
Και ντρέπομαι να πω ότι αναγνωρίζετε πως οφειλές του δημοσίου της τάξεως των 80.000.000 -χωρίς καν να μας τις αναφέρετε- δήθεν μας τις χαρίζει η «SIEMENS». Μέχρι εκεί φτάνετε, να μας λέτε ότι η «SIEMENS» με αυτή την κατάπτυστη Συμφωνία μας κάνει και δωρεές. Πού βρήκατε αυτά τα χρωστούμενα της «SIEMENS» ύψους 80.000.000; 
Πέραν αυτού, βεβαίως, δεν συζητάω για τα 100.000.000 τα οποία λέτε εδώ για δήθεν επενδύσεις και για τα άλλα 60.000.000. Αυτά είναι ντροπής πράγματα, διότι και ο έλεγχος ακόμα γι’ αυτά θα γίνεται από έναν επίτροπο που η «SIEMENS» θα τον έχει διορίσει, αφού χωρίς τη σύμφωνη γνώμη της δεν μπορεί να διοριστεί αυτός ο επίτροπος.
Πέραν, όμως, αυτού –ακόμα χειρότερο- ξέρετε ότι η «SIEMENS» έχει κλείσει το τελευταίο διάστημα πέντε εργοστάσια στην Ελλάδα, ότι έχει απολύσει συλλήβδην εκατοντάδες εργαζόμενους, τετρακόσιους το 2009 στη Θεσσαλονίκη; Ξέρετε ότι η «SIEMENS», που έχει τώρα εργοστάσιο στα Βασιλικά της Εύβοιας, ζητάει εκβιαστικά μειώσεις κατά 30% στους εργαζόμενους στο όνομα απολύσεων και μέσα στο μήνα αυτό έχει απολύσει είκοσι επτά εργαζόμενους; 
Για ποιες επενδύσεις μας μιλάτε; Η «SIEMENS», με τον αέρα αυτής της κατάπτυστης Συμφωνίας, τι κάνει αυτή την ώρα; Ασελγεί, φτύνει και ταπεινώνει την Ελλάδα, τον ελληνικό λαό και τους εργαζόμενους. Και μας λέτε ότι θα κάνει επενδύσεις; 
Κοροϊδεύετε τον κόσμο! Δώσατε ένα συγχωροχάρτι ταπείνωσης, εξευτελισμού της Ελλάδας. Βεβαίως της Κυβέρνησής σας, γιατί ο ελληνικός λαός δεν έχει συνυπογράψει τέτοια πράγματα. Είναι ντροπή γι’ αυτούς που ψήφισαν αυτή τη Συμφωνία!</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ολοκληρώστε σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και τελειώνω, λέγοντας ότι αυτό το μέγα έγκλημα είναι πρώτα απ’ όλα, όπως σας είπα, αναπτυξιακό έγκλημα. Για χάρη της «SIEMENS» καταδικάσατε στην τεχνολογική καθυστέρηση αυτή τη χώρα. Διότι όταν προσπαθούσε να κάνει την απογείωση στο σύγχρονο ηλεκτρονικό τηλεπικοινωνιακό εξοπλισμό, προκειμένου να παίρνει τις προμήθειες η «SIEMENS» κλείσατε την «ΕΛΒΗΛ». Και μιλάω διαχρονικά ως Ελληνικό Κράτος, η δικομματική δημοκρατία, η οποία λέγεται «Ελληνική Δημοκρατία», που υπογράφει, όταν καμμία δημοκρατία δεν θα συνυπέγραφε ποτέ ένα τέτοιο κείμενο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, σας παρακαλώ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εμείς δεν θα αναγνωρίσουμε, όπως είπε ο Πρόεδρός μας ο Αλέξης ο Τσίπρας, αυτήν τη συμφωνία. Δεν είναι συμβιβασμός, είναι παράδοση αυτή η συμφωνία. Αυτή η συμφωνία δεν θα περάσει, δεν είναι νόμιμη, δεν είναι συνταγματική, συνιστά πραξικόπημα. Αυτή η συμφωνία θα ανατραπεί και εμείς αυτήν τη συμφωνία θα την παραγράψουμε, δεν θα την εφαρμόσουμε. Η «SIEMENS» θα πληρώσει και θα υποβοηθήσουμε την αναπτυξιακή προοπτική της χώρας.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-EKM)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ.
Ο τέταρτος ομιλητής, ο κ. Θεόδωρος Δρίτσας, έχει το λόγο.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ πολύ, κυρία Πρόεδρε.
Έτσι είναι, αγαπητέ σύντροφε, συνάδελφε, Παναγιώτη Λαφαζάνη, μην εκπλήττεσαι! Αυτή η παράγραφος σ’ αυτόν τον εξωδικαστικό συμβιβασμό που η ελληνική Κυβέρνηση, το ελληνικό κράτος δίνει αυτά τα εύσημα στη «SIEMENS» και λέει ότι είναι μια αξιόπιστη εταιρεία και τόσο καλή, πέραν της οικονομικής ρύθμισης, είναι ακριβώς αυτή που σηματοδοτεί το μέλλον, τη συνέχεια, είναι ακριβώς σ’ αυτήν θα στηριχθούν όλες οι επόμενες ρυθμίσεις και συναλλαγές της «SIEMENS» με τη διαπλοκή, όσο ακόμα στη χώρα μας θα διατηρείται αυτή η σχέση εξουσίας και αυτό το πολιτικό σύστημα. Αυτό δεν χρειάζεται πια κανέναν Υπουργό που να τα παίρνει, θα γίνεται από μόνο του. Αυτό θα προσπαθήσω να το εξηγήσω γιατί αυτό δεν άπτεται μόνο των στοιχείων της οικονομίας, της παραγωγής και της αναπτυξιακής πορείας της χώρας μας, αλλά άπτεται και κρίσιμων σημείων, κρίσιμων τομέων, όπως είναι η άμυνα. Ο ρόλος της «SIEMENS» στα ζητήματα των εξοπλισμών και των εξοπλιστικών προγραμμάτων και των διαφόρων δραστηριοτήτων που αφορούν την εθνική άμυνα είναι καίριος όλα αυτά τα χρόνια, όλες αυτές τις δεκαετίες.
Κυρίες και κύριοι Βουλευτές, το ξέρουμε όλοι, το έχει δηλώσει ο ίδιος ο Σίκατσεκ, απολογούμενος όταν καταδικάστηκε σε διετή φυλάκιση στη Γερμανία, ότι το 10% του τζίρου της «SIEMENS» καταναλώνονταν σε «χρήσιμες δαπάνες», όπως τις ονόμασε ο Σίκατσεκ, στην Ελλάδα και στα Βαλκάνια, παρακολουθώντας τους ανταγωνιστές και καταβάλλοντας ποσά για να πάρουν έργα και έτσι νόθευαν τον ανταγωνισμό. Και εκεί αντέδρασαν οι Ηνωμένες Πολιτείες της Αμερικής. 
Το ζήτημα, όμως, δεν είναι ακριβώς και μόνο η μη τήρηση των κανόνων του υγιούς ανταγωνισμού. Είναι ότι εδώ και στους τομείς των τηλεπικοινωνιών και άλλων κρίσιμων τομέων, αλλά και στους τομείς της άμυνας, κάθε φορά η «SIEMENS», αγοράζοντας το σύνολο του επίσημου πολιτικού κόσμου, τα δύο κόμματα εξουσίας, τα δύο κόμματα που κυβερνούσαν τη χώρα, πετύχαινε να πάρει ένα έργο με οποιαδήποτε μορφή.
Κύριε Υπουργέ, δεν ξέρω εάν έχετε παρακολουθήσει το ελάχιστο που ανέδειξε η διαδικασία των εξεταστικών επιτροπών είτε για τα υποβρύχια είτε για την υπόθεση «SIEMENS» είτε για όλα τα άλλα. Η «SIEMENS» δεν λείπει από πουθενά είτε άμεσα είτε με τη μορφή των αναθέσεων σε υπεργολάβους και υποκατασκευαστές άλλοτε μπροστά, άλλοτε πίσω, άλλοτε δίπλα. Είναι ένα ολόκληρο σύστημα η «SIEMENS» στην Ελλάδα και αναρωτιέμαι με ποια κριτήρια κάνατε αυτόν τον εξωδικαστικό συμβιβασμό ή τουλάχιστον με ποια κριτήρια δεχτήκατε να τον υπογράψετε.
Η «SIEMENS» παραδέχεται ότι έκανε όλες αυτές τις παράνομες εγκληματικές ενέργειες και δράσεις συστηματικά και κατ’ εξακολούθηση. Το ελληνικό κράτος έχει υποχρέωση, αν μη τι άλλο, να αξιολογήσει το ύψος της ζημίας. Έχετε ένα δείγμα, τα 2 δισεκατομμύρια της εξεταστικής επιτροπής. Μα, είναι μόνο αυτά; Είναι πολύ περισσότερα, κύριε Υπουργέ, στην πραγματικότητα και δεν τα έχει ελέγξει κανείς. Δεν είναι μόνο σε ύψος ποσού, σε ευρώ, σε χρήματα δηλαδή, είναι κυρίως στο με ποιον τρόπο η «SIEMENS» καταφέρνει να έχει εξασφαλισμένες στο διηνεκές και ειδικά στον τομέα της άμυνας όλες τις επόμενες δουλειές δηλαδή παραγγελία και νέες συμβάσεις. Γι’ αυτό ξεκίνησα απ’ αυτό που είπε ο Παναγιώτης Λαφαζάνης, διότι με την τεχνογνωσία, «λαδώνοντας» και παίρνοντας δουλειές υψηλής τεχνολογικής στάθμης, κατοχύρωνε πατέντες διεθνείς κάθε φορά και μάλιστα στον κρίσιμο τομέα των εξοπλισμών. 
Κάθε συντήρηση, κάθε αναβάθμιση το ελληνικό κράτος υποχρεούται να τη δώσει στη «SIEMENS» εσαεί και αυτή η αναγνώριση, ότι δηλαδή είναι αξιόπιστη εταιρεία και πολύ καλή, είναι ακριβώς το άνοιγμα του δρόμου για να τα έχει όλα στην Ελλάδα από εδώ και πέρα η «SIEMENS», αυτή που όντως κατέστρεψε τη δυνατότητα τεχνολογικής ανάπτυξης της χώρας μας. Όμως, τεχνογνωσία δεν είναι να πιστοποιείς τους εργαζόμενους του Σκαραμαγκά και να τους αφήνεις τελικά απλήρωτους και χωρίς δουλειά, που έχουν γίνει ελάχιστοι πλέον και οι περισσότεροι είναι άνεργοι. Τεχνογνωσία είναι να αποκτά η χώρα δυνατότητα να στηρίζεται στα πόδια της και βήμα-βήμα, μαζί με τα πανεπιστήμια και τα ερευνητικά ινστιτούτα, να γίνεται αυτόνομη. 
Η «SIEMENS» το εξασφάλισε αυτό όλες τις δεκαετίες και εσείς με τον εξωδικαστικό συμβιβασμό της το επισημοποιείτε με τον πιο πανηγυρικό τρόπο. Λέω και πάλι, και στο κρίσιμο θέμα της άμυνας. Πώς, λοιπόν, θα απαντήσετε ότι είναι ένας επωφελής συμβιβασμός για το δημόσιο συμφέρον σε συνθήκες δύσκολες για τις δυνατότητες και τη διαπραγματευτική ικανότητα της χώρας; Είναι αυτά σοβαρά επιχειρήματα; 
Το μόνο που μπορεί να αντέξει, να ταιριάξει σ&apos; αυτό που κάνατε, σ’ αυτό που υπογράψατε –δεν το εμπνευστήκατε εσείς, βέβαια, αλλά γιατί εσείς δεχθήκατε να το υπογράψετε;- είναι η πανηγυρική υποταγή και η συνέχιση της παράδοσης της χώρας σε αυτούς που έχουν εκμαυλίσει δεκάδες χωρών σε όλο τον κόσμο. Έρχονται αυτοί τώρα να σηκώσουν το δάκτυλο στον ελληνικό λαό και να τον ενοχοποιήσουν για την κρίση! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ολοκληρώνω, κυρία Πρόεδρε, και σας ευχαριστώ για την ανοχή σας. 
Είναι βέβαιο ότι η ελληνική κοινωνία τέτοια ύβρη δεν θα τη σηκώσει. Ο ΣΥΡΙΖΑ θα σταθεί δίπλα στους αγώνες και θέλω να πιστεύω ότι θα ακυρώσουμε, όχι μόνο τον εξωδικαστικό συμβιβασμό, αλλά και όλες αυτές τις μαύρες σελίδες της ελληνικής ιστορίας που γράφουν η Νέα Δημοκρατία και το ΠΑΣΟΚ χρόνια τώρα και η τρικομματική Κυβέρνηση στις μέρες μας. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε Δρίτσα.
Το λόγο έχει η Βουλευτής του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Σοφία Σακοράφα.</ChairmanSpeech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, πιθανότατα στη συνείδηση του ελληνικού λαού δεν χρειαζόταν να συντελεστεί και αυτή η τελευταία πράξη του έργου της υποτέλειας, του κουκουλώματος και της ανηθικότητας, προκειμένου να αντιληφθεί την εντεταλμένη αποστολή τούτης της εσωτερικής κυβερνητικής τρόικας. Επειδή, όμως, αυτή η τρόικα απροκάλυπτα και χωρίς κανέναν ενδοιασμό εκτελεί εν ψυχρώ εκατομμύρια πολίτες, επειδή ξεπουλά εν ψυχρώ το δημόσιο πλούτο μας, επειδή στήνει στο απόσπασμα την Ελλάδα, επικαλούμενη το δημόσιο χρέος, αυτή η τελευταία πράξη του σκανδάλου «SIEMENS» προσλαμβάνει ανυπολόγιστες διαστάσεις. Διαστάσεις πέρα από την ηθική, πέρα από τη διαφάνεια, τη λειτουργία της δημοκρατίας και της πολιτικής αυτοτέλειας του λαού μας. Διαστάσεις που αφορούν στην ίδια την ουσία του δημόσιου χρέους, στο όνομα του οποίου ο λαός μας χάνει τη ζωή του, με την ταχύτητα που λιώνει το παγωτό κάτω από τον ήλιο.
Η τερατώδης κλιμάκωση, λοιπόν, του δημόσιου χρέους πηγάζει σε πολύ μεγάλο βαθμό και απ’ αυτήν ακριβώς τη διαδικασία: «Λαδώματα» των μεγάλων πολυεθνικών επιχειρήσεων για έργα αμφίβολης σκοπιμότητας, αλλά και για σύναψη ληστρικών συμβάσεων γι’ αυτά ακριβώς τα έργα.
Η «SIEMENS» είναι το χαρακτηριστικότερο παράδειγμα εκτίναξης του δημόσιου χρέους με αυτά τα χαρακτηριστικά. Από το 1999 κρίσιμα Υπουργεία όλων των κυβερνήσεων υπογράφουν συμβάσεις με την πολυεθνική γερμανική «SIEMENS» η οποία κατηγορείται τόσο από την γερμανική, όσο και από την ελληνική δικαιοσύνη ότι κατέβαλε προμήθειες κι άλλες δωροδοκίες στο πολιτικό, στρατιωτικό και διοικητικό ελληνικό προσωπικό για ένα ποσό που προσεγγίζει το 1 δισεκατομμύριο.
Ο διοικητής της εταιρίας «SIEMENS HELLAS» που παραδέχθηκε ότι χρηματοδότησε τα δύο μεγάλα ελληνικά κόμματα διέφυγε το 2010 στη Γερμανία και η γερμανική δικαιοσύνη –τα συμπεράσματα δικά σας- απέρριψε το αίτημα έκδοσης του στην Ελλάδα. 
Αυτά τα σκάνδαλα λειτουργούν σαν ακτινογραφία για να καταλάβει κανείς ποιοι και πώς πήραν μέρος στο μεγάλο πάρτι. Περιλαμβάνουν την πώληση από την «SIEMENS» και τους διεθνείς συνεργάτες της του αντιπυραυλικού συστήματος patriot το 1999 με 10 εκατομμύρια ευρώ σε δωροδοκίες, την ψηφιοποίηση στα τηλεφωνικά κέντρα του ΟΤΕ, με δωροδοκίες ύψους 100.000.000 ευρώ, το σύστημα ασφαλείας C4I που αγοράστηκε με την ευκαιρία των Ολυμπιακών Αγώνων το 2004 και το οποίο δεν λειτούργησε ποτέ, την πώληση εξοπλισμού για τον ΟΣΕ, την προμήθεια του συστήματος τηλεπικοινωνιών «ΕΡΜΗΣ» στον ελληνικό στρατό και το δαπανηρό εξοπλισμό που πουλήθηκε στα ελληνικά νοσοκομεία. Περιλαμβάνουν το γεγονός ότι η γερμανική εταιρία γνώριζε από πριν την κατάθεση του νόμου περί επαναπατρισμού κεφαλαίων και έσπευσε να καταθέσει 20,9 εκατομμύρια ευρώ στην «SOCIETE GENERALE». 
Αυτά δεν τα λέω εγώ, τα είπαν τα στελέχη της μητρικής εταιρίας ενώπιον της γερμανικής δικαιοσύνης. 
Περιλαμβάνουν την φυγή του κ. Καραβέλα στην Λατινική Αμερική, λόγω της πολύ βολικής ασυνεννοησίας του διπλωματικού γραφείου της τότε Υπουργού Εξωτερικών κ. Μπακογιάννη, ασυνεννοησία που πάγωσε το χρόνο για τέσσερις ολόκληρες ημέρες. 
Τέλος, περιλαμβάνουν τον αποχαιρετισμό ενός σκανδάλου με ένα νέο σκάνδαλο, το οποίο δεν εδράζεται τόσο στο γεγονός ότι ο διαφθορέας δίνει ψίχουλα στο ελληνικό δημόσιο το οποίο κατάκλεψε, αλλά εδράζεται στην ουσία της υποτελούς πολιτικής Σαμαρά. Ο Πρωθυπουργός σπεύδει να κομίσει υπογεγραμμένη την κατάπτυστη και σκανδαλώδη συμφωνία-«πλυντήριο» στέλνοντας μήνυμα στο Βερολίνο ότι η Ελλάδα ως προτεκτοράτο και ο ελληνικός λαός ως λεηλατημένος ιθαγενής είναι έτοιμοι να συμφωνήσουν στο «Γερμανία über alles». 
Κυρίες και κύριοι συνάδελφοι, πριν δύο χρόνια είχα καταθέσει στην Ελληνική Βουλή την πρόταση για τη συγκρότηση επιτροπής λογιστικού ελέγχου του δημόσιου χρέους. Φυσικά, το αίτημα συγκρότησης της ειδικής επιτροπής λογιστικού ελέγχου δεν απευθυνόταν τότε στην καλή θέληση της κυβέρνησης Παπανδρέου, την πρόθεση της οποίας διέγνωσα αρκετά νωρίς, να φλυαρεί δηλαδή περί διαφάνειας και στην ουσία να διαπράττει το μεγαλύτερο πολιτικό έγκλημα της υπαγωγής της Ελλάδας στο Διεθνές Νομισματικό Ταμείο. 
Σήμερα το αίτημα που καταθέτω για δημιουργία επιτροπής λογιστικού ελέγχου, ειδικά για το σκάνδαλο της «SIEMENS», το σκάνδαλο που κατά την άποψή μου περιλαμβάνει και αυτήν την τελευταία συμφωνία, δεν το καταθέτω στην Κυβέρνηση Σαμαρά-Βενιζέλου-Κουβέλη. Αυτοί έπραξαν, θα ελεγχθούν, θα λογοδοτήσουν. Το καταθέτω, ακριβώς στην ελληνική κοινωνία και διαβεβαιώνω ότι η κυβέρνηση που θα προκύψει μέσα από τη βασική αναγκαιότητα της κοινωνικής ανασυγκρότησης, στα πλαίσια του ελέγχου του δημόσιου χρέους, θα ξεκινήσει από το σκάνδαλο «SIEMENS» και θα ελέγξει τον παράτυπο, απεχθή και παράνομο χαρακτήρα του, ώστε να οδηγήσει ενώπιον της δικαιοσύνης εκείνους που συνήψαν αυτό το χρέος θηλιά στο λαιμό του λαού μας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Αυτή η πράξη ελέγχου που θα φτάσει μέχρι και σε αυτή την κατάπτυστη συμφωνία, κυρίες και κύριοι συνάδελφοι, δεν αποτελεί μόνο την εναρκτήρια υποχρέωση της κυβέρνησής μας για λόγους οικονομικούς ή για λόγους άρνησης του απεχθούς χρέους ή για λόγους τακτοποίησης του τρίπτυχου ποιος χρωστά, γιατί χρωστά και τι τελικά χρωστά. Είναι μία επιβεβλημένη υποχρέωση που κατ’ αρχάς ακουμπάει στη δημόσια απαίτηση του λαού να γνωρίσει ποιοι τον παράχωσαν στο λάκκο του χρέους και να οδηγηθούν στη δικαιοσύνη. Αρκετά πλήρωσε ο λαός μας. Ήρθε η ώρα να πληρώσουν αυτοί που τον οδήγησαν εκεί.
Είναι ταυτόχρονα μία επιβεβλημένη υποχρέωση, η οποία πολύ ειδικότερα μετά τη συμφωνία της κυβέρνησης Σαμαρά αποκτά τον εμβληματικό χαρακτήρα της αντίστασης εναντίον ενός 4ου Ράιχ και της λογικής πάνω από όλα η Γερμανία, λογική που χθες οδήγησε στο ολοκαύτωμα του Β’ Παγκοσμίου Πολέμου και σήμερα στο ολοκαύτωμα των λαών με την διεξαγωγή ενός ιδιότυπου οικονομικού πολέμου εναντίον των λαών. 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Δώστε μου, κυρία Πρόεδρε, τη δευτερολογία μου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Από τη δευτερολογία σας έχετε άλλα τρία λεπτά.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ενσωματώνει ο συγκεκριμένος έλεγχος αξίες πέρα από την υπεράσπιση του ελέγχου, την κοινωνική συμμετοχή και τη λογοδοσία που αποτελούν πυλώνες της δημοκρατίας. Ενσωματώνει πρακτικές, πέρα από την άρνηση του απεχθούς χρέους και την απόδοση των ευθυνών στις απεχθείς πολιτικές. Ενσωματώνει τις αξίες ενός ελεύθερου κράτους και ενός ελεύθερου λαού. Ενσωματώνει την πρακτική της άσκησης μιας ανεξάρτητης πολιτικής, που θα πηγάζει από το λαό μας και θα υπηρετεί μόνον αυτόν. 
Ο έλεγχος του σκανδάλου της «SIEMENS» είναι κάτι παραπάνω από υποχρέωση και καθήκον. Είναι η ακροτελεύτια δέσμευση της κυβέρνησης λαϊκής σωτηρίας που θα συγκροτήσουμε. Η σωτηρία της Ελλάδας και του λαού μας επαφίεται στον πατριωτισμό των Ελλήνων, που δικαιούνται και υποχρεούνται να αντιστέκονται με κάθε μέσον εναντίον οποιουδήποτε επιχειρεί να τους αφανίσει.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Ο κ. Αλέξης Μητρόπουλος έχει το λόγο για τρία λεπτά.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Όχι για πέντε λεπτά;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Για τρία λεπτά, επειδή είστε ο έκτος ομιλητής. Λυπάμαι.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κυρία Πρόεδρε, η γερμανική οικονομική ελίτ με το διαχρονικό μόρφωμα οικονομικής και πολιτικής ισχύος και θεσμικής, εξωθεσμικής και παραθεσμικής παρέμβασης σε όλα σχεδόν τα κράτη του πλανήτη τη «SIEMENS», με δράση εδώ και εκατό (100) περίπου χρόνια στην Ελλάδα και κυρίαρχη παρουσία τα τελευταία πενήντα (50) επιβεβαίωσε με την πολλαπλώς επιζήμια σύμβαση εξώδικου συμβιβασμού το νέο αποικιακό της χαρακτήρα. 
Αποτελεί, πράγματι σύμβαση «αυτοκρατορικού τύπου», που δεσμεύει την πατρίδα μας για μεγάλη και αόριστη περίοδο στη δική της τεχνολογία και υλικά, κυρίως στις δραστηριότητες δημοσίου συμφέροντος, εκτοπίζοντας άλλωστε και τις άλλες ανταγωνίστριες εταιρείες. 
Καταργώντας δηλαδή, στην πράξη και το πρόταγμα του νεοφιλελευθερισμού για θεμιτό ανταγωνισμό, όπως θεσπίζεται από τις οδηγίες και τους κανονισμούς της Ευρωπαϊκής Ένωσης. 
Επικαθόρισε και μεγέθυνε την επικυριαρχία του μεγάλου γερμανικού κεφαλαίου με πλατφόρμα και το πρόγραμμα εξαγοράς των κυβερνήσεων του Νότου από τις χώρες του Βορρά, κάτι που διευκολύνθηκε την τελευταία δεκαετία με τον εύκολο δανεισμό στο σταθερό μεν, αλλά υπερτιμημένο για τους Έλληνες ευρώ, που μετέφερε τα πλεονάσματά μας στις χώρες της Κεντρικής Ευρώπης.
Τώρα, με την υπογραφή αυτής της σύμβασης, από την οποία το ελληνικό δημόσιο παραιτείται από κάθε έννοια δημοσίου συμφέροντος και υπέρτερη ρήτρα δικαίου, επιβεβαιώθηκε ότι αυτό το διαχρονικό πρόγραμμα εξαγοράς των κυβερνήσεων εξελίσσεται με την σύμπραξη, αν όχι την ανοχή των γερμανικών κυβερνήσεων και σε συνεργασία με το εγχώριο πολιτικό προσωπικό αφού είναι…
(Στο σημείο αυτό κτυπάει προειδοποιητικά το κουδούνι λήξης του χρόνου ομιλίας του κυρίου Βουλευτή)
… προφανές πλέον ότι το εσπευσμένο κλείσιμο της πολύπτυχης αυτής απόφασης, παρά τις πολλές ακόμη δικαστικές και διοικητικές εκκρεμότητες, έγινε ως «επίδειξη καλής θέλησης», ως «εισιτήριο» υποδοχής του Έλληνα Πρωθυπουργού στην Καγκελαρία.
Γι’ αυτό άλλωστε η υπογραφή της δεν έγινε ευθύς αμέσως από την ψήφιση της εξουσιοδοτικής διάταξης, αλλά την κατάλληλη στιγμή της καθολικής «αίτησης συγγνώμης» του πολιτικού προσωπικού για τη διατύπωση κατά το παρελθόν μη αρεστών στους Γερμανούς απόψεων.
Θεωρώ, όμως, κυρίες και κύριοι, πολύ πιο καταστροφικό για το εν γένει ελληνικό εποικοδόμημα το ότι η νομοθετική, εκτελεστική, αλλά και δικαστική εξουσία παρείχαν άλλοτε διακριτικές και άλλοτε άμεσες και απροκάλυπτες ευκαιρίες στους εμπλεκόμενους φορείς και πρόσωπα για να ξεφύγουν από τον έλεγχο των συντεταγμένων λειτουργιών της χώρας μας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ας έχω την ισοτιμία των άλλων, αν μπορείτε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε την ανοχή του Προεδρείου.
Ολοκληρώστε, παρακαλώ.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Με τη στάση τους αυτή επιδείνωσαν το ελληνικό πρόβλημα και δυσκόλεψαν την επίλυσή του. Έτσι με τη λεόντεια και καταπλεονεκτική αυτή σύμβαση πέρασε η άποψη της Γερμανίας και της «SIEMENS» χωρίς να αμβλυνθεί -ούτε έστω και στο ελάχιστο- η στάση της έναντι της Ελλάδας, στην οποία Ελλάδα κυρίες και κύριοι συνάδελφοι η Γερμανία ήταν και παραμένει ακόμη οφειλέτιδα χώρα για τα ολοκαυτώματα, τα κατοχικά δάνεια και τις καταστροφές των υποδομών της κατεχόμενης τότε Ελλάδας. 
Η Κυβέρνηση δεν χρησιμοποίησε την επιλήψιμη συμπεριφορά της, ούτε το στοιχειώδες διαπραγματευτικό επιχείρημα. Και η Βουλή ψήφισε τη σχετική εξοντωτική διάταξη! Έλληνες Βουλευτές δεν έχουν καταλάβει τον βρασμό της κοινωνίας, τις συνειδησιακές και θεσμικές απαιτήσεις των πολιτών, το καθολικό αντιμνημονιακό πνεύμα που θα επανέλθει καθολικότερο και δριμύτερο με τη γενίκευση της κοινωνικής καταστροφής και το περαιτέρω βάθεμα του κοινωνικού ρήγματος, με το νέο πακέτο που θα αποτελειώσει σε λίγο ολόκληρο τον ελληνικό πληθυσμό. 
Στη σύμβασή σας με τη «SIEMENS» τα συνήθη χαρακτηριστικά των αποικιοκρατικών συμβάσεων είναι παρόντα. Ειδικότερα:
Η «SIEMENS» μας δίνει στην ουσία προσχηματικά ένα «πιστοποιητικό ανθεκτικότητας και δυναμισμού της οικονομίας» όπως αναφέρεται. 
Και εμείς: πρώτον, της δίνουμε άφεση αμαρτιών, πιστοποιητικό αξιοπιστίας, κατά την έννοια του άρθρου 45, οδηγία 2004. Δεύτερον, της υποσχόμαστε την υπεράσπισή της έναντι παντός. Τρίτον, της παραχωρούμε δικαίωμα συμψηφισμού, απαιτήσεων. Τέταρτον, αναγνωρίζουμε βεβαίως ότι υπερισχύει η αγγλική διατύπωση του επιθετικού νεοφιλελεύθερου λεξιλογίου έναντι της πολυσηνίας και της ακρίβειας του ελληνικού.
Της παραχωρήσαμε, δηλαδή, μία σύμβαση αγνώστου νομικού χαρακτηρισμού, ανεξέλεγκτη από οποιοδήποτε εσωτερικό όργανο, υπερκείμενη του ελέγχου και της διάκρισης των εξουσιών αφού ουσιαστικά ο νομοθέτης παραιτείται από την εξουσία να κρίνει το δικό του επιλήψιμο δημιούργημα ή να εξουσιοδοτήσει κάποιο άλλο όργανο να το κάνει!!
Εν τέλει η σύμβαση κύριοι της Κυβέρνησης κινείται απρόσβλητη στο υπερπέραν της παντοδύναμης α-τυπίας, της νέας υπερδομής του νεοφιλελευθερισμού και του νέου νέο-αποικιακού πανγερμανισμού. Το έκτρωμα του επινοημένου και απολυταρχικού βεμπεριανού καλβινισμού επιβάλλεται δυστυχώς στη Διαλεκτική, στη Δημοκρατία, στον ελληνικό πολιτισμό.
Γι’ αυτό και η υπογραφή εκ μέρους σας θα μείνει στην ελληνική ιστορία ως μεγάλο νομικό, κοινωνικό, θεσμικό, πολιτισμικό και εθνικό σκάνδαλο. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ κύριε Μητρόπουλε.
Ο Υπουργός Οικονομικών κ. Ιωάννης Στουρνάρας έχει το λόγο για είκοσι λεπτά να απαντήσει στην επερώτηση.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Σας ευχαριστώ πολύ, κυρία Πρόεδρε.
Θα παρεκκλίνω λίγο από τα τεχνικά στοιχεία της απάντησής μου γιατί οι αγαπητοί Βουλευτές του ΣΥΡΙΖΑ προχώρησαν –νομίζω- πέρα από τα όρια και για μια ακόμη φορά στοχοποιώντας με χρησιμοποίησαν ανοίκειους χαρακτηρισμούς. Είπαν ότι ήρθα εδώ να κάνω βρώμικες δουλειές. Σας απαντώ ότι ξέρετε πάρα πολύ καλά ότι δεν είμαι βρώμικος. Ήρθα εδώ από πατριωτικό καθήκον και μόνο και όταν τελειώσω τη δουλειά που πρέπει να κάνω, θα φύγω. Η σύμβαση αυτή, ο φάκελος μάλλον της σύμβασης αυτής ήταν απλά στο γραφείο μου και ξέρετε πρέπει να καθαρίζουμε κάποια στιγμή με τις εκκρεμότητες του παρελθόντος. Οι προκάτοχοί μου δεν το υπέγραψαν διότι ο μεν αμέσως προηγούμενος ήταν μέλος υπηρεσιακής Κυβέρνησης, ο προ προηγούμενος δε είχε μπροστά του πολύ μικρό χρονικό διάστημα και η χώρα πήγαινε σε εκλογές.  
Επειδή όμως μπλέξατε επιμήκυνση, μνημόνιο, «SIEMENS» θα μου επιτρέψετε να πω ότι αυτό είναι μία ομιχλώδης ρητορική που συσκοτίζει την αλήθεια. Πρέπει στον κόσμο να λέμε την αλήθεια. Πρώτον για το μνημόνιο, που λέτε, να βγούμε από το μνημόνιο, πάρα πολύ ωραία. Και μετά τι; Δραχμή; Δεύτερον, είπατε ότι η επιμήκυνση είναι λάθος. Γιατί είναι λάθος η επιμήκυνση; Θα μας δώσει περιθώριο να έχουμε μεγαλύτερο ρυθμό αύξησης του προϊόντος και της απασχόλησης. Διεκδικούμε την επιμήκυνση αλλά με έναν τρόπο που να μη μας βγάλει έξω από το στόχο μας.
Θα μου επιτρέψετε επίσης να πω ότι χρησιμοποιήσατε μία γκεμπελική μέθοδο για κάποιον άνθρωπο που δεν είναι παρών. Μιλήσατε για τον κ. Καράκωστα. Επειδή είδα και εγώ το δημοσίευμα στην εφημερίδα, τον πήρα τηλέφωνο να μου εξηγήσει τι ακριβώς έγινε. 
Κατ’ αρχάς, ο κ. Καράκωστας δεν είχε καμμία σχέση με το συμβιβασμό και με το τι έκανα εγώ. Ο κ. Καράκωστας είχε συμβουλεύσει τη μητρική «SIEMENS» για μια υπόθεση που δεν είχε να κάνει σε τίποτα με την Ελλάδα, για ένα καλώδιο της εταιρείας «MARITIME CONSTRUCTIONS», ένα καλώδιο που είχε προβλήματα και η υπόθεση παραπέμφθηκε στα ελβετικά δικαστήρια.
Ζητήθηκε η γνωμάτευση του κ. Καράκωστα ως έγκριτου νομικού. Πληρώθηκε κανονικά, όχι από μαύρα ταμεία. Η αμοιβή του ήταν 30.000 μάρκα, δηλαδή περίπου 15.000 ευρώ…
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Είστε σίγουρος, κύριε Υπουργέ;</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Ναι, είμαι σίγουρος.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Όχι από μαύρα ταμεία;</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Όχι από τα μαύρα ταμεία. Άρα λοιπόν, δεν είχε καμμία ανάμειξη και οι χαρακτηρισμοί που του αποδώσατε ήταν άδικοι.
Με ρωτήσατε για τον Νομικό Συμβούλιο του Κράτους. Βεβαίως συμβουλεύτηκα το Νομικό Συμβούλιο του Κράτους. Μου είπε ότι πρέπει να υπογράψω με βάση την εξουσιοδότηση που έχω λάβει από την Ελληνική Βουλή.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Του Ελεγκτικού…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μη διακόπτετε, σας παρακαλώ.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Επιτρέψτε μου να σας θυμίσω ότι η πολιτική ηγεσία του Υπουργείου Οικονομικών δεν έχει ούτε την αρμοδιότητα ούτε την εξουσιοδότηση να συζητήσει σήμερα για τα στοιχεία και τις διάφορες πτυχές της υπόθεσης που σχετίζονται με τον όμιλο «SIEMENS» ούτε να αναζητήσει ευθύνες από όσους φέρονται ότι συμμετείχαν σε αυτό. 
Αυτό είναι δουλειά αφ’ ενός της ελληνικής δικαιοσύνης, η οποία συνεχίζει απρόσκοπτα το έργο της για την υπόθεση αυτή και στην οποία έχω αμέριστη εμπιστοσύνη και αφ’ ετέρου του Ελληνικού Κοινοβουλίου, που συγκρότησε σχετική εξεταστική επιτροπή.
Αυτό με το οποίο εξουσιοδοτήθηκε ο Υπουργός Οικονομικών, με βάση τη σχετική νομοθετική διάταξη, είναι αποκλειστικά η υπογραφή του κειμένου του σχεδίου συμφωνίας που η Βουλή έχει εγκρίνει σχετικά με τον εξωδικαστικό συμβιβασμό μεταξύ της Ελληνικής Δημοκρατίας και των εταιρειών «SIEMENS AG» και «SIEMENS ΑΕ». 
Επιτρέψτε μου να γίνω πιο συγκεκριμένος. Το ελληνικό δημόσιο έστω και με καθυστέρηση, αφού δρομολογήθηκαν οι προβλεπόμενες κοινοβουλευτικές διαδικασίες ελέγχου, προχώρησε σ’ αυτό που οι γερμανικές και οι αμερικανικές αρχές υλοποίησαν ήδη από το 2008, δηλαδή τη διαπραγμάτευση με τη SIEMENS και την προώθηση ενός εξώδικου συμβιβασμού για τις υποθέσεις διαφθοράς που βαρύνουν τις εταιρείες, μητρική και εγχώρια θυγατρική, ώστε να αποφευχθούν οι εξαιρετικά χρονοβόρες και δαπανηρές δικαστικές διαδικασίες και να αποκατασταθεί άμεσα το ελληνικό δημόσιο και κατ’ επέκταση ο Έλληνας φορολογούμενος.
Η διαδικασία του συμβιβασμού που ακολουθήθηκε, προκειμένου να επιτευχθεί η συμφωνία, ήταν διεξοδική και απόλυτα διαφανής. Δημιουργήθηκαν ομάδες εργασίας και από τις δύο πλευρές, οι οποίες συναντήθηκαν σε τακτά χρονικά διαστήματα, προκειμένου να προσπαθήσουν να βρουν μία αμοιβαίως αποδεκτή λύση. Η ομάδα εργασίας της Ελληνικής Δημοκρατίας διορίστηκε και επιτηρούνταν από τον τότε Υπουργό Οικονομικών και Αντιπρόεδρο της Κυβέρνησης κ. Βενιζέλο. 
Το σχέδιο συμφωνίας συμβιβασμού μεταξύ της Ελληνικής Δημοκρατίας και των εταιρειών της «SIEMENS» συζητήθηκε στο Υπουργικό Συμβούλιο στις 8 Μαρτίου 2012 και αφού εγκρίθηκε ομοφώνως, υποβλήθηκε στο Ελληνικό Κοινοβούλιο στις 22 Μαρτίου 2012. Εγκρίθηκε στις 5 Απριλίου 2012 από ευρύτατη πλειοψηφία Βουλευτών, με το άρθρο 324 του ν. 4072/2012 και προσαρτήθηκε ως παράρτημα 9 στον ως άνω νόμο και στη συνέχεια δημοσιεύτηκε στην Εφημερίδα της Κυβερνήσεως στο ΦΕΚ Α΄ 86.
Με τις διατάξεις του εν λόγω άρθρου παρέχεται στον Υπουργό Οικονομικών η εξουσιοδότηση να εκπροσωπήσει την Ελληνική Δημοκρατία και να υπογράψει τη συμφωνία συμβιβασμού. Με βάση αυτή την εξουσιοδότηση υπέγραψα πριν από λίγες μέρες, για λογαριασμό της Ελληνικής Δημοκρατίας, τη συμφωνία συμβιβασμού, αντίγραφο της οποίας έχω διαβιβάσει -αμέσως μετά την υπογραφή της- για ενημέρωση στη Βουλή. Όπως θα διακρίνετε, το κείμενο της συμφωνίας είναι ακριβώς το ίδιο με αυτό που εγκρίθηκε από την Ολομέλεια της Βουλής…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν εγκρίθηκε, κύριε Υπουργέ.</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Τα βασικά σημεία της συμφωνίας είχαν παρουσιαστεί και συζητηθεί αναλυτικά…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το άρθρο ψηφίσαμε, όχι τη συμφωνία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, μη διακόπτετε. Ο Υπουργός απαντά, όπως θέλει να απαντήσει. Μετά θα μιλήσετε και εσείς. Υπάρχει Κοινοβουλευτικός Εκπρόσωπος και θα τοποθετηθεί, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το άρθρο ψηφίσαμε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το άρθρο παραπέμπει στο παράρτημα.</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Φρονώ όμως ότι πρέπει, προτού απαντήσω στα ζητήματα που θίγετε στην ερώτησή σας, να επαναλάβω εν τάχει τα βασικά σημεία της συμφωνίας.
Το ελληνικό δημόσιο επιτυγχάνει σημαντικό δημοσιονομικό όφελος, αλλά και όφελος για την πραγματική οικονομία μέσα από θετικές δράσεις και μία σειρά παροχές: Πρώτον, 80.000.000 ευρώ για τον συμψηφισμό ισόποσων απαιτήσεων της «SIEMENS» που αυτή έχει έναντι διαφόρων δημοσίων φορέων, συμπεριλαμβανομένων δημοσίων νοσοκομείων, μετά από διαδικασία επαλήθευσης των απαιτήσεων αυτών.
Δεύτερον, 90.000.000 ευρώ που θα διατεθούν, μέσα από μία περίοδο πέντε ετών, για τη χρηματοδότηση: 
Φορέων που υπηρετούν το δημόσιο συμφέρον κι έχουν ως σκοπό την καταπολέμηση της διαφθοράς, της απάτης και του ξεπλύματος χρήματος. Σχεδίων και προγραμμάτων, περιλαμβανομένων προγραμμάτων εκπαίδευσης και κατάρτισης, που στοχεύουν στην καταπολέμηση της διαφθοράς, της απάτης και του ξεπλύματος χρήματος. 
Τρίτον, πανεπιστημιακών και επιστημονικών ερευνητικών προγραμμάτων που αποσκοπούν στη βελτίωση της γνώσης και της εξειδίκευσης στους τομείς της ενέργειας, της υγείας, της βιομηχανίας, των υποδομών και της ανάπτυξης πόλεων.
Τέταρτον, εκατό υποτροφιών κάθε έτος, για μεταπτυχιακές σπουδές στους τομείς της ενέργειας, της υγείας, της βιομηχανίας, των υποδομών και της ανάπτυξης των πόλεων μέσω του ΙΚΥ, του Ιδρύματος Κρατικών Υποτροφιών. Τέλος, ιατρικού εξοπλισμού, συμπεριλαμβανομένης της παράδοσης, εγκατάστασης και συντήρησης του εξοπλισμού αυτού, για τα δημόσια νοσοκομεία, με έμφαση σε παιδιατρικά νοσοκομεία. 
Πέμπτον, επένδυση εντός του 2012, ύψους 100 εκατομμυρίων ευρώ, στη «SIEMENS» Ελλάς, ώστε να διασφαλιστεί η συνεχιζόμενη παρουσία και δραστηριότητα της εταιρείας, η οποία απασχολεί σήμερα περίπου εξακόσιους εργαζόμενους. Η εταιρεία αυτή μην έχετε καμμία αμφιβολία ότι θα έκλεινε, αν δεν προχωρούσαμε. 
Έκτον, στην πραγματοποίηση επένδυσης κατασκευής νέου εργοστασίου παραγωγής στην Ελλάδα, προϋπολογισμού άνω των 60 εκατομμυρίων ευρώ, που θα οδηγήσει σε επτακόσιες νέες θέσεις εργασίας. 
Πέρα από τα αναφερόμενα οφέλη της εν λόγω συμφωνίας, μέσω της συμφωνίας αυτής, πρώτον, η «SIEMENS» θα συνεχίσει να παρέχει κάθε δυνατή υποστήριξη στις ελληνικές Αρχές, όποτε της ζητηθεί, σε σχέση με τη συνεχιζόμενη ανάκριση κατά φυσικών προσώπων που έχουν εμπλακεί στην υπόθεση. 
Δεύτερον, αναλαμβάνει την καταβολή της νομικής δαπάνης με την οποία έχει επιβαρυνθεί το ελληνικό δημόσιο για την υπόθεση αυτή. 
Τρίτον, εντάσσεται επιπλέον, για μία περίοδο τριών ετών από την ημερομηνία έναρξης της συμφωνίας, σ’ ένα πρόγραμμα εταιρικής συμμόρφωσης υπό έναν Επίτροπο που θα διορίσει το Υπουργείο Οικονομικών. 
Στο σημείο αυτό θέλω ιδιαίτερα να τονίσω, επειδή έχω την αίσθηση ότι δεν έχει γίνει πλήρως κατανοητό και προς το Σώμα αλλά κυρίως προς τους Έλληνες πολίτες, ότι η Ελληνική Δημοκρατία αποσύρεται από απαιτήσεις αστικής φύσεως, καθώς  κι από διοικητικά πρόστιμα σχετιζόμενα με το σκάνδαλο διαφθοράς μόνο σε ό,τι αφορά εταιρείες της «SIEMENS». Η συμφωνία συμβιβασμού δεν απαλλάσσει ή προστατεύει από ποινικές διώξεις ή αστικές ευθύνες οποιοδήποτε δημόσιο πρόσωπο, ιδιώτη ή στέλεχος, εργαζόμενο της «SIEMENS» που μπορεί να έχει αναμειχθεί σε πράξεις διαφθοράς στην Ελλάδα. Άρα, δεν είναι αλήθεια αυτό που  είπατε πριν, κύριοι.
Αντιθέτως, η συμφωνία υποστηρίζει την πλήρη διαλεύκανση τέτοιων πράξεων είτε ποινικής, είτε αστικής, είτε διοικητικής φύσεως επιβάλλοντας στη «SIEMENS» τη γραπτή υποχρέωση να συνεχίσει να παρέχει κάθε δυνατή υποστήριξη προς τις ελληνικές ανακριτικές Αρχές. 
Επίσης, η συμφωνία συμβιβασμού δεν καταργεί καμία από τις λοιπές εκκρεμείς αστικής φύσεως αντιδικίες, είτε με τον ΟΤΕ, είτε με εταιρείες του Δημοσίου, είτε με έργα που χρηματοδοτούνται από το κράτος, συμπεριλαμβανομένης της υπόθεσης C4I που είναι σε διαδικασία διαιτησίας, καθώς και την εκκρεμή δικαστική αντιδικία με τον ΟΣΕ. Όλες αυτές οι υποθέσεις δεν επηρεάζονται από τους όρους της συμφωνίας συμβιβασμού. 
Θα προσπαθήσω τώρα να απαντήσω στα βασικά ζητήματα που έχετε θέσει σχετικά με το σχέδιο της συμφωνίας συμβιβασμού. Εγείρατε κατ’ αρχάς ζήτημα ακυρότητας της υπογραφής της συμφωνίας από τον Υπουργό Οικονομικών. Δεν τίθεται τέτοιο θέμα. Οι δύο προηγούμενες κυβερνήσεις προέκριναν τον εξωδικαστικό συμβιβασμό –και καλά έκαναν- ως την πλέον συμφέρουσα λύση για το ελληνικό δημόσιο και δεσμεύθηκαν να φέρουν το συγκεκριμένο σχέδιο για έγκριση στη Βουλή, κάτι που υλοποιήθηκε με το άρθρο 324 του ν. 4072/2012. Στις 22 Αυγούστου, βάσει της ρητής εξουσιοδότησης που μου παρείχε ο νόμος κι αφού πήρα όλες τις απαιτούμενες νομικές συμβουλές, υπέγραψα τη συμφωνία συμβιβασμού, κείμενο ταυτόσημο με εκείνο που ενέκρινε η ελληνική  Βουλή. 
Ως προς το ύψος της αποζημίωσης που αναφέρατε επικαλούμενοι το πόρισμα της εξεταστικής επιτροπής της Βουλής, θα ήθελα να πω ότι πιστεύω πως πραγματικά η εξεταστική επιτροπή, παρότι κλήθηκε να ερευνήσει μία τόσο πολυδαίδαλη υπόθεση έχοντας στη διάθεσή της περιορισμένα μέσα, κατάφερε να δώσει ένα πλούσιο και αποκαλυπτικό πόρισμα στον ελληνικό λαό. Ωστόσο η έλλειψη επαρκών στοιχείων, όπως υπονοείται και στο πόρισμα, οδήγησε σε μία εκτίμηση ζημίας βασιζόμενη σε στοιχεία όχι και τόσο έγκυρα. Θα ήταν ασύμμετρο, για παράδειγμα, αν η Ελλάδα επέμενε σε μη τεκμηριωμένες αξιώσεις της τάξης των 2 δισ. από  τη στιγμή που οι αντίστοιχες αποζημιώσεις στο σύνολο του κόσμου –γιατί η «SIEMENS», η παλαιά «SIEMENS», διότι σήμερα είναι μία τελείως διαφορετική «SIEMENS», δεν εμπλέκεται σε σκάνδαλο μόνο στην Ελλάδα αλλά σ’ όλο τον κόσμο– δηλαδή οι αντίστοιχες αποζημιώσεις προς τις αμερικανικές και γερμανικές αρχές για το σύνολο του σκανδάλου και για όλες τις χώρες του κόσμου δεν ξεπέρασαν το 1,7 δισεκατομμύρια ευρώ. 
Εξάλλου, επειδή το έψαξα λίγο πρόχειρα, ο συνολικός τζίρος της εταιρείας τα προηγούμενα χρόνια, αν δεν κάνω λάθος –προσπάθησα πρόχειρα να δω όλες τις συμβάσεις- ήταν περίπου τριάμισι δισεκατομμύρια. Δεν μπορεί να έδωσε δυο δισεκατομμύρια μίζα. 
Το συνολικό ποσό των παροχών...
(Θόρυβος από την πτέρυγα του ΣΥΡΙΖΑ-ΕΚΜ )</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, αφήστε τον κύριο Υπουργό να απαντήσει.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Εξάλλου αυτό το ποσό δεν προκύπτει από πουθενά. Πουθενά δεν έχει θεμελιωθεί μίζα δυο δισεκατομμυρίων ευρώ.
(Θόρυβος από την πτέρυγα του ΣΥΡΙΖΑ-ΕΚΜ )</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, όλοι κρίνονται. Σας παρακαλώ, μην χαλάσουμε την καλή ατμόσφαιρα. Αφήστε τον κύριο Υπουργό να απαντήσει.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Πρέπει να είμαστε ρεαλιστές και να λέμε στον κόσμο την αλήθεια, να μην συσκοτίζουμε την πραγματικότητα. 
Το συνολικό ποσό των παροχών που προβλέπει το σχέδιο της συμφωνίας προέκυψε ως αποζημίωση που προήλθε μετά από επίπονες διαπραγματεύσεις με την εταιρεία από ειδική ομάδα διαπραγμάτευσης και κρίνεται ως συμφέρον για το ελληνικό δημόσιο, κάτι που άλλωστε επικυρώθηκε με μεγάλη πλειοψηφία από τη Βουλή. 
Επιπλέον, εγείρατε το θέμα περί παραίτησης από τη ρήτρα εμπιστευτικότητας και δικηγορικού απορρήτου από την πλευρά του ελληνικού δημοσίου, ώστε να αποζημιωθεί η δικηγορική εταιρεία «HOGAN LOVELLS», στην οποία ανατέθηκε από το ελληνικό δημόσιο η κατάρτιση της συμφωνίας συμβιβασμού και η εκπροσώπηση του ελληνικού κράτους στις εκκρεμείς δίκες με τη «SIEMENS». 
Αναφορικά με το θέμα αυτό, θέλω να σας διαβεβαιώσω ότι δεν δικαιολογούνται οι αιτιάσεις σας, δεδομένου ότι η απαλλαγή της υποχρέωσης της εμπιστευτικότητας της δικηγορικής εταιρείας δεν είναι άνευ όρων, αλλά αφορά αποκλειστικά και μόνο στη σύμβαση παροχής υπηρεσιών της, στα τιμολόγια, στις καταστάσεις ωριαίων χρεώσεων και στα παραστατικά για τα έξοδα και σε καμμία περίπτωση δεν έχει ως συνέπεια την αποκάλυψη οποιασδήποτε πληροφορίας και επιχειρηματολογίας του ελληνικού κράτους. 
Αυτό απαντά και στις μομφές ότι η υπογραφή της συμφωνίας συμβιβασμού από τον Υπουργό Οικονομικών αλλά και η απαλλαγή της υποχρέωσης της εμπιστευτικότητας λειτουργούν επ’ ωφελεία προσώπων που είναι υπόλογα ενώπιον της ελληνικής δικαιοσύνης, συνιστώντας έτσι αθέμιτη απόπειρα παρέμβασης σε εκκρεμή δικαστική υπόθεση. 
Άλλωστε, καθίσταται σαφές στο κείμενο της συμφωνίας ότι οι ρυθμίσεις της δεν έχουν ούτε μπορεί να ερμηνευθεί ότι περιλαμβάνουν ζητήματα ποινικής φύσεως. Δεν είναι έργο της Κυβέρνησης να επιβάλει την ποινική δικαιοσύνη και ούτε μπορεί εξάλλου να λειτουργήσει πέραν των ορίων αυτών. Η Κυβέρνηση έχει εμπιστοσύνη στη δικαιοσύνη και αναμένει την κατάληξη και για το ποινικό σκέλος της υπόθεσης με τον καταλογισμό κάθε ευθύνης σε όσους αποδεδειγμένα εμπλέκονται. 
Θα ήθελα να ενημερώσω το Σώμα ότι η Κυβέρνηση θα καταθέσει διάταξη-προσθήκη, με την οποία θα διευκρινίζεται ότι η ισχύς της συμφωνίας συμβιβασμού αρχίζει από την ημερομηνία υπογραφής από όλα τα συμβαλλόμενα μέρη, δηλαδή από την 22η Αυγούστου, οπότε και αρχίζουν να τρέχουν οι προθεσμίες που προβλέπει η συμφωνία. 
Επίσης, η Κυβέρνηση θα προβεί άμεσα στο διορισμό των εκπροσώπων της στην Επιτροπή Εποπτείας που προβλέπεται στο παράρτημα 3 της συμφωνίας, η οποία θα παρακολουθεί την προσήκουσα εκτέλεση όρων της συμφωνίας αυτής. 
Τέλος –και κλείνοντας την πρωτολογία μου- θα ήθελα να σας πω ότι είναι ιδιαίτερα σημαντικό, τη στιγμή που η ελληνική κοινωνία βιώνει μια εξαιρετικά δύσκολη πραγματικότητα, η σημερινή συζήτηση να αφορά τη διευθέτηση μιας μεγάλης εκκρεμότητας του ελληνικού δημοσίου με έναν πραγματικά επωφελή τρόπο για τους Έλληνες. 
Σας ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε. 
<Parlmember>ΑΛΕΞIOΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Κυρία Πρόεδρε, μου επιτρέπετε;</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Τσίπρα, έχετε το λόγο για λίγα λεπτά παρακαλώ. 
<Parlmember>ΑΛΕΞIOΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Δεν θα έπαιρνα το λόγο, κυρία Πρόεδρε, αν ο Υπουργός δεν χρησιμοποιούσε μια βαρύτατη έκφραση. Μίλησε για «γκεμπελικές μεθόδους». 
Κατ’ αρχάς, κύριε Υπουργέ, πρέπει να σας ενημερώσω ότι δεν θα μπορούσα να περιμένω να είναι παρών ο νομικός σύμβουλος του Πρωθυπουργού στη Βουλή των Ελλήνων για να απαντήσει. Εξάλλου, αρμόδιος και φέρων την ευθύνη της επιλογής του είναι ο Πρωθυπουργός και εμείς πολιτική κριτική κάνουμε απέναντι στον Πρωθυπουργό για την επιλογή των συνεργατών του και μάλιστα αυτών που τον συμβουλεύουν νομικά και σε αυτή όπως και σε όλες τις άλλες υποθέσεις. 
Είπατε όμως ότι τον πήρατε τηλέφωνο και σας απάντησε και σωστά κάνατε. Και εγώ περιμένω από χθες να δω μια απάντηση –αλλά έχει πέσει σιγή ασυρμάτου από χθες- διότι πράγματι δεν είναι και λίγο, δεν είναι μικρό να κατηγορείται ο νομικός σύμβουλος του Πρωθυπουργού της χώρας –που μια μέρα πριν συναντήσει τη Γερμανίδα Καγκελάριο έσπευσε η Κυβέρνησή του να υπογράψει τον εξωδικαστικό συμβιβασμό- ότι συμμετείχε, ότι έπαιρνε χρήματα από τα μαύρα ταμεία της «SIEMENS».
Πρέπει, λοιπόν, να σας πληροφορήσω ότι το εν λόγω δημοσίευμα αφορά έγγραφο ντοκουμέντο –προφανώς δεν εκλάπη από πουθενά- το οποίο, προέρχεται από την εκκρεμή ακόμα δικογραφία της «SIEMENS» για την οποία ακόμα συντάσσονται κατηγορητήρια εδώ παρ’ ότι στη Γερμανία έχει εκδικαστεί η υπόθεση και έχουν υπάρξει συλλήψεις και αποτελεί επίσημη μετάφραση από την υπηρεσία του Υπουργείου Εξωτερικών, λεγόμενου τραπεζικού, extrait δηλαδή, ενός από τα πολλά που βρίσκονται στην επίσημη δικογραφία «SIEMENS».
Και για του λόγου του αληθές η ίδια ακριβώς διαδρομή χρήματος από το παραταμείο της «SIEMENS» που αφορά το εν λόγω έμβασμα που δημοσιεύτηκε χθες είναι και αυτή που αφορά εντολές εμβασμάτων, διαπρεπών κατά τα άλλα στελεχών του κ. Σκαρπέλη, του κ. Ροντρίγκεζ που είναι ο διαχειριστής για λογαριασμό του κ. Καράβελα και κάποια Societe Generale που αποτελεί off shore από την οποία έπαιρνε χρήματα ο κ. Βόγιας ο οποίος και αυτός διωκόταν ποινικά.
Για του λόγου, λοιπόν, το αληθές  θα ήθελα να καταθέσω στα Πρακτικά τα εν λόγω εμβάσματα και να σας πω: Κύριε Υπουργέ, εμείς δεν σας είπαμε ότι είσαστε «βρώμικος». Είπαμε ότι αναλάβατε να κάνετε τη «βρώμικη» δουλειά. 
Προσέξτε. Υπάρχει μια παροιμία που λέει ότι όταν κανείς ανακατεύετε με τα πίτουρα, τον τρώνε οι κότες. Και σε ό,τι αφορά τον Πρωθυπουργό, οφείλει να δώσει εξηγήσεις. Ο κ. Καρακώστας είναι ένας διαπρεπής νομικός. Κανείς δεν αμφισβητεί τη νομική του εγκυρότητα. Αυτό το οποίο μεμφόμαστε, απέναντι στον Πρωθυπουργό και όχι τον κ. Καρακώστα, είναι ότι από τόσους δεκάδες διαπρεπείς νομικούς ο Πρωθυπουργός διάλεξε αυτόν που εμπλέκεται με τα ταμεία της «SIEMENS» που χρηματοδοτήθηκε –θα μας εξηγήσει ο ίδιος κάποια άλλη στιγμή για ποιο λόγο- για να φέρει σε αυτήν την κρίσιμη στιγμή ως νομικό του σύμβουλο;
(Χειροκροτήματα από την πτέρυγα του ΣΥΡΙΖΑ- ΕΚΜ) 
Δείξε μου τους φίλους σου να σου πω ποιος είσαι. 
Και σε ό,τι αφορά την πάγια τακτική σας να καταφέρεστε εναντίον του ΣΥΡΙΖΑ λέγοντας ότι όποιος λέει ότι θα βγούμε από το μνημόνιο είναι υπέρμαχος της επιστροφής στη δραχμή, σας λέω τούτο: Τον μπαμπούλα της δραχμής μην τον επισείετε, διότι οι πολιτικές της λιτότητας οδηγούν το ευρώ στην καταστροφή. Πότε άλλοτε ακούστηκε σε αυτήν εδώ την Αίθουσα –πότε άλλοτε, ο φόβος της διάλυσης του κοινού νομίσματος; Από τότε που εφαρμόζουμε κατά γράμμα το μνημόνιο. 
Εσείς εκλεγήκατε -η Κυβέρνηση που σας στηρίζει δηλαδή, γιατί εσείς δεν είστε αιρετός- με πρόταγμα την επαναδιαπραγμάτευση και προχωράτε όχι στην επαναδιαπραγμάτευση, αλλά στην απαρέγκλιτη εφαρμογή του μνημονίου. Εκλεγήκατε με πρόσχημα την επιμήκυνση, με την οποία εμείς διαφωνούμε, και εφαρμόζετε την επιτάχυνση του μνημονίου. Δεν μπορείτε, λοιπόν, διαρκώς να λέτε ότι σας φταίει ο ΣΥΡΙΖΑ και η Αντιπολίτευση.
Θα κριθείτε για τις επιλογές σας.
(Στο σημείο αυτό ο Πρόεδρος της Κοινοβουλευτικής Ομάδας του ΣΥΡΙΖΑ-ΕΚΜ κ. Αλέξιος Τσίπρας καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πρόεδρε.
Το λόγο έχει ο κ. Παπαδημούλης Δημήτριος ως Κοινοβουλευτικός Εκπρόσωπος του ΣΥΡΙΖΑ-ΕΚΜ για έξι λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, πριν λίγους μήνες όταν ήρθε από το ΠΑΣΟΚ και τη Νέα Δημοκρατία προς έγκριση αυτή η επονείδιστη συμφωνία του εξωδικαστικού συμβιβασμού, στην κρίσιμη ψηφοφορία απουσίαζαν περίπου ογδόντα Βουλευτές της Νέας Δημοκρατίας και του ΠΑΣΟΚ. Σημάδι ενοχής και δυσκολίας δεκάδων Βουλευτών αυτών των δύο κομμάτων να ψηφίσουν αυτό το σκάνδαλο μέσα στο σκάνδαλο.
Σήμερα που συζητιέται η πρώτη επίκαιρη επερώτηση του ΣΥΡΙΖΑ για ένα μεγάλο, το μεγαλύτερο σκάνδαλο της Μεταπολίτευσης κατά κοινή ομολογία και ομόφωνη εκτίμηση της εξεταστικής επιτροπής, από τους Υπουργούς σας άφησαν μόνο σας στην Κυβέρνηση όλοι οι άλλοι που ως κορυφαία στελέχη του ΠΑΣΟΚ και της Νέας Δημοκρατίας ήταν μπλεγμένοι στο σκάνδαλο.
Αυτό δεν σας λέει τίποτα; Από τα 2 δισεκατομμύρια που εκτίμησε τη ζημιά η εξεταστική επιτροπή, με το συμβιβασμό που υπογράψατε, το ελληνικό δημόσιο δεν θα πάρει σε ρευστό ούτε ένα ευρώ. Τα 80 εκατομμύρια ευρώ είναι συμψηφισμός έναντι υπερτιμολογημένων απαιτήσεων της «SIEMENS», τα 90 εκατομμύρια ευρώ είναι παροχές σε είδος με κορυφαία τα σεμινάρια που θα χρηματοδοτήσει η «SIEMENS» εναντίον της διαφθοράς -αυτό είναι πρόκληση, αλλά και επικίνδυνο «μαύρο» χιούμορ- τα 100 εκατομμύρια ευρώ της δήθεν επένδυσης της «SIEMENS» είναι από τη μία τσέπη της «SIEMENS» στην άλλη –τα δίνει η μητέρα «SIEMENS» στη «SIEMENS HELLAS» για να καλύψει τα ελλείμματα που προκάλεσε στη δραστηριότητα αυτής της εταιρείας το γεγονός ότι μετά την αποκάλυψη του σκανδάλου συρρικνώθηκε ο τζίρος της- και τα 60 εκατομμύρια ευρώ της δήθεν επένδυσης για το εργοστάσιο στου Ρέντη είναι μία υπόσχεση της «SIEMENS» που δεν έχει κανένα νομικά δεσμευτικό χαρακτήρα, μπορεί να το κάνουν μπορεί να μην το κάνουν, ήταν στα πλάνα τους να το προχωρήσουν για το δικό τους συμφέρον πριν ξεσπάσει το σκάνδαλο και το «πάγωσαν» όταν «ξεσηκώθηκαν και οι πέτρες».
Ο εξωδικαστικός συμβιβασμός είναι το χρονικό ενός προαναγγελθέντος «κουκουλώματος» των συνένοχων κομμάτων, της Νέας Δημοκρατίας και του ΠΑΣΟΚ. 
Σας ερωτώ, διότι μόνος εσείς εκπροσωπείτε τώρα και το ΠΑΣΟΚ και τη Νέα Δημοκρατία: Γιατί η Ελλάδα είναι η μόνη χώρα στο παγκόσμιο σκάνδαλο της «SIEMENS» όπου δεν έγινε επίσημη εκτίμηση της ζημιάς του δημοσίου από το ελληνικό κράτος; Γιατί στην Ελλάδα σε αντίθεση με άλλες χώρες δεν έγινε δικαστική προσφυγή για τη διεκδίκηση αποζημίωσης; Γιατί όταν κάνεις μία δικαστική προσφυγή μπορείς να πετύχεις ευνοϊκότερο εξωδικαστικό συμβιβασμό. Γιατί δεν έχει γίνει ακόμη καμμία δίκη; Γιατί δεν έχει υπάρξει ακόμη ούτε ένα κατηγορητήριο; Γιατί και αυτοί που ομολόγησαν το αδίκημά τους, παραδείγματος χάριν ο κ. Τσουκάτος, δεν έχουν προσαχθεί ενώπιον του δικαστηρίου;
Έρχομαι στον κ. Καράκωστα να μιλήσω συμπληρωματικά σε όσα είπε ο Πρόεδρος της Κοινοβουλευτικής ομάδας μας. Γιατί είπε ψέματα ο νομικός σύμβουλος του Πρωθυπουργού λέγοντας ότι διέκοψε κάθε σχέση με τη «SIEMENS» το 1996; Εδώ αποδεικνύεται ότι πληρώθηκε το 1998. Και αν είναι για μια δουλειά που είχε στο μεταξύ γίνει, γιατί δεν μας λέει για ποια δουλειά; Και πώς εξηγείτε ότι πληρώθηκε από το παραλογιστήριο, από το παραταμείο της «SIEMENS» και όχι από το επίσημο λογιστήριο της «SIEMENS»; Γιατί για το καλώδιο της «MARITIME» που είπατε, αποκλείεται, αν ήταν γι’ αυτό η πληρωμή, να βρισκόταν μαζί με τα εμβάσματα για τον κ. Βόγια, για τον κολλητό του κ. Καραβέλα και για τον περίφημο κ. Σκαρπέλη, τον «Γκρομίκο» του ΟΤΕ με τον κωδικό Franz, που έχει βρεθεί με εκατομμύρια ευρώ στο λογαριασμό του και ήταν ο άνθρωπος που από το καρτέλ «INTRACOM-SIEMENS» έπαιρνε για χρόνια τα λεφτά από το 8% που πήγαινε για υπηρεσιακούς παράγοντες. Γιατί το ομόφωνο ψήφισμα της Εξεταστικής Επιτροπής λέει ότι έδινε η «SIEMENS» 10%, το 2% του τζίρου της στα κομματικά ταμεία του ΠΑΣΟΚ και της Νέας Δημοκρατίας -απόφαση του Ειρηνοδικείου του Μονάχου- και το 8% σε υπηρεσιακούς παράγοντες.
Κύριε Στουρνάρα, αναφερθήκατε σε κάποια στοιχεία. Δέκα επτά χώρες έχουν πάρει αποζημίωση σε ρευστό και όχι εικονικές αποζημιώσεις σαν κι αυτές που υπογράψατε, ήδη από τη «SIEMENS», όπως 400 εκατομμύρια οι Ηνωμένες πολιτείες, 400 εκατομμύρια η Γερμανία, 220 εκατομμύρια η Αργεντινή. Η Ελλάδα δεν πήρε ούτε ένα ευρώ. 
Έρχεστε να ολοκληρώσετε το «κερασάκι στην τούρτα» ενός σκανδάλου μέσα στο σκάνδαλο, ένα «κουκούλωμα» που βολεύει το αμαρτωλό τρίγωνο και να δώσετε συγχωροχάρτι στη «SIEMENS» που τα παίρνει όλα γιατί η συμφωνία είναι κομμένη και ραμμένη στα μέτρα της και γι’ αυτό σπεύσατε να την υπογράψετε μία ημέρα πριν δει ο κ. Σαμαράς την κ. Μέρκελ, για να την πάει πεσκέσι μαζί με ένα καλαματιανό μαντήλι και ενδεχομένως σύκα της περιοχής του.
Την ίδια ώρα βολεύει και το συνένοχο δίδυμο του ΠΑΣΟΚ και της Νέας Δημοκρατίας που βολεύεται με αυτήν την εξέλιξη. 
Και μην μας λέτε ότι δεν επηρεάζεται σε τίποτα η δικαστική, η ποινική εξέλιξη, διότι η παραίτηση -μέσα από τη συμφωνία που υπογράψατε- του ελληνικού δημοσίου από το να ζητήσει στοιχεία για το αδίκημα ξεπλύματος μαύρου χρήματος, για ένα σκάνδαλο για το οποίο επί έξι χρόνια δεν έχει υπάρξει κατηγορητήριο, δεν έχει στηθεί δίκη, το θάβει κυριολεκτικά. 
Δυστυχώς, η μοίρα το έφερε να ολοκληρώσετε εσείς ένα μεγάλο σκάνδαλο μέσα στο σκάνδαλο. Και δεν εξηγείται τόσο εύκολα λόγω του φόρτου εργασίας ότι ούτε ο κ. Βενιζέλος υπέγραψε τις τελευταίες ημέρες της διακυβέρνησης της κυβέρνησης Παπαδήμου ούτε ο κ. Σαχινίδης. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Παπαδημούλη. 
Το λόγο έχει ο κ. Μιχάλης Χρυσοχοΐδης ως Κοινοβουλευτικός Εκπρόσωπος του ΠΑΣΟΚ.</ChairmanSpeech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, κανείς σε αυτήν την Αίθουσα δεν αμφιβάλλει ότι η υπόθεση της «SIEMENS», την οποία συζητούμε σήμερα, έχει αποτελέσει ένα ισχυρό πλήγμα για το πολιτικό σύστημα και τους δημοκρατικούς θεσμούς. Κανείς, επίσης, σε αυτήν την Αίθουσα δεν αμφιβάλλει ότι στη συνείδηση κάθε πολίτη έχει βαθιά καταγραφεί ότι πολλές πτυχές αυτής της υπόθεσης δεν έχουν ακόμα αποκαλυφθεί. 
Σήμερα, τη στιγμή που η χώρα δίνει μια μάχη ζωής, δίνει μια μεγάλη μάχη για να κρατηθεί όρθια και να βγει από την κρίση, αυτή η υπόθεση, όπως και άλλες υποθέσεις που μας ταλάνισαν τα προηγούμενα χρόνια, βρίσκεται απέναντί μας για δύο λόγους, αφ’ ενός μεν γιατί πλήττει το αίσθημα δικαίου των πολιτών, μαζί με τα άλλα μέτρα που είναι υποχρεωμένη η χώρα και οι πολίτες να υφίστανται και αποδυναμώνει τη σχέση εμπιστοσύνης μεταξύ κοινωνίας και πολιτών, τη σχέση μεταξύ κοινωνίας και πολιτικού συστήματος -ειδικά τώρα που είναι αναγκαία περισσότερο από οποιαδήποτε περίοδο ευημερίας που ζούσαμε τα προηγούμενα χρόνια- και αφ’ ετέρου γιατί το τελευταίο χρονικό διάστημα, δυστυχώς, ένα μεγάλο μέρος του πολιτικού κόσμου που δεν είχε καμμία σχέση με τέτοιου είδους υποθέσεις ισοπεδώνεται, μηδενίζεται, αναγκάζεται συχνά να απολογείται και να υφίσταται τις επιπτώσεις μιας γενικής και άδικης απαξίωσης. 
Κυρίες και κύριοι συνάδελφοι, αναφέρθηκαν οι ομιλητές προηγουμένως στην εξεταστική επιτροπή. Δεκάδες συνάδελφοι από όλα τα κόμματα της Βουλής κατέληξαν σε ένα ομόφωνο πόρισμα, υπολόγισαν και εκτίμησαν και τη ζημία. 
Σας θυμίζω, όμως, ότι η ανακοίνωση του πορίσματος δεν ήταν και η ευτυχέστερη στιγμή του πολιτικού μας συστήματος. Εκείνο το πόρισμα, παρά τις καλές, τις ειλικρινείς προθέσεις, τη μεγάλη προσπάθεια που έγινε με εκατοντάδες μάρτυρες που κατέθεσαν, τελικώς ήταν ένα περαιτέρω πλήγμα στην αξιοπιστία της πολιτικής και του πολιτικού συστήματος. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Αναρωτιέμαι -επειδή εδώ πότε θεωρείται ότι η επιτροπή έκανε ορθή εκτίμηση κατά την άποψη ορισμένων και ότι η ζημιά ήταν 2 δισεκατομμύρια και πότε θεωρείται «πλυντήριο»- αν τελικά είναι «πλυντήριο» ή έκανε καλά τη δουλειά της.
Επίσης, θέλω να πω ότι κάθε φορά που συζητούμε αυτές τις υποθέσεις αναγκαστικά εισερχόμαστε και σε άλλες συζητήσεις που αφορούν τα επίκαιρα ζητήματα που αυτήν τη στιγμή υφίσταται η χώρα. Κυρίως αναφερόμαστε στην προσπάθεια που κάνει η χώρα αυτήν τη στιγμή να αναταχθεί οικονομικά. 
Εγώ δεν αμφισβητώ την ειλικρινή πρόθεση κανενός εδώ, μέσα σε αυτήν την Αίθουσα, να υπηρετήσει την πατρίδα. 
Ωστόσο, όταν διατυπώνουμε κάποιες απόψεις, επειδή πραγματικά είναι η ώρα της αλήθειας και πρέπει να υπηρετήσουμε την αλήθεια με τρόπο αποφασιστικό απέναντι στους πολίτες, πρέπει να πει κανείς στους πολίτες ποιοι είναι αυτοί οι αντικειμενικοί όροι και οι προϋποθέσεις για να υπηρετήσουμε απόψεις οι οποίες εκφράζονται μέσα σ’ αυτήν την Αίθουσα εναντίον των συμφωνιών που έχει η χώρα μέχρι στιγμής υπογράψει. 
Πρέπει κανείς να πει και ποιοι είναι οι σύμμαχοί μας στην Ευρώπη, ποιοι είναι οι σύμμαχοί μας στο πολιτικό πεδίο της Ευρώπης, στα κόμματα –είτε στα προοδευτικά, είτε στα συντηρητικά κόμματα- που έχουν αυτές τις απόψεις. Αν βρεθεί ένα κόμμα που έχει αυτές τις απόψεις, τότε και εγώ θα προσχωρήσω στις απόψεις αυτών που τις εκφράζουν.
Δυστυχώς για μας, έχουμε δημιουργήσει ένα πεδίο αναξιοπιστίας και αυτήν τη στιγμή βρισκόμαστε στην πιο κρίσιμη φάση της χώρας. Βρισκόμαστε στην κόψη του ξυραφιού και οφείλουμε να αποκαταστήσουμε ένα μεγάλο ζητούμενο που είναι η αξιοπιστία της Ελλάδας. Ή τώρα ή ποτέ! 
Σε κάθε περίπτωση, όμως, επειδή οι στιγμές που ζούμε είναι δύσκολες και η κοινωνία είναι δύσπιστη και καχύποπτη, οφείλουμε να είμαστε πολύ συγκεκριμένοι όλοι μας, πολύ καθαροί και να αποφεύγουμε τις εντυπώσεις!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν προσφέρουμε καλές υπηρεσίες, κυρίες και κύριοι συνάδελφοι, όταν επιχειρούμε, δίχως τεκμηρίωση, δίχως λογική, να υποδαυλίζουμε πάθη, να δημιουργούμε εντυπώσεις και να σκιαμαχούμε. Και το λέω αυτό, γιατί και σήμερα εδώ, σ’ αυτήν την Αίθουσα, επιχείρησαν ορισμένοι συνάδελφοι να δημιουργήσουν την εντύπωση ότι γι’ αυτή τη συμφωνία που σήμερα συζητάμε εδώ κατόπιν επερώτησης των συναδέλφων του ΣΥΡΙΖΑ, δήθεν γίνεται μία προσπάθεια να κλείσει η υπόθεση, να κουκουλωθεί το σκάνδαλο και να τελειώνουμε! 
Αυτή η άποψη είναι εσφαλμένη, αλλά και παραπλανητική. Η συμφωνία διευθετεί την υπόθεση των αστικών και διοικητικών διαφορών του ελληνικού δημοσίου και της «SIEMENS». Αυτό κάνει! Να είμαστε σαφείς και κατηγορηματικοί απέναντι στους πολίτες και να πούμε την αλήθεια! Υπάρχουν, επίσης, εκκρεμείς συμβάσεις μεταξύ του ελληνικού δημοσίου και της εταιρείας, προκειμένου να συνεχιστούν πολύ σημαντικά έργα υποδομών, τα οποία είναι αναγκαία για την εξυπηρέτηση του ελληνικού λαού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πρέπει να τονίσουμε, λοιπόν, με καθαρότητα και σαφήνεια την αλήθεια ότι κανείς απ’ όσους εμπλέκονται σε πράξεις διαφθοράς δεν απαλλάσσεται και δεν προστατεύεται από ποινικές ή αστικές ευθύνες. Αυτή είναι, λοιπόν, η αλήθεια. Η ποινική δικαιοσύνη θα αποφασίσει για το ποινικό σκέλος. Έχουμε εμπιστοσύνη στη δικαιοσύνη ότι θα καταλογίσει με ακριβοδίκαιο τρόπο για όσους και όπως πρέπει τις ευθύνες.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Θα τελειώσω, κύριε Πρόεδρε.
Επιτρέψτε μου, κυρίες και κύριοι συνάδελφοι, να απευθυνθώ σε όλους σας και να πω ότι παρά τις πολιτικές μας διαφορές και διαφωνίες και τις πολλές φορές αναπότρεπτες οξύτατες πολιτικές διαιρέσεις που έχουν δημιουργήσει αυτές οι υποθέσεις σ’ αυτήν την Αίθουσα και παρά το διαφορετικό βαθμό ευθύνης προσώπων, κομμάτων, θεσμών, είναι η στιγμή να συμμαχήσουμε όλοι μαζί σε έναν κοινό στόχο και να εργαστούμε, για να φτιάξουμε θεσμούς, πολιτικές, κίνητρα, μηχανισμούς ελέγχου που όχι μόνο θα καταδικάζουν με αποτελεσματικό και δίκαιο τρόπο τα φαινόμενα διαφθοράς, αλλά κυρίως θα τα αποτρέπουν.
Έχουμε μπροστά μας έναν εξαιρετικά δύσκολο δρόμο. Έχουμε μπροστά μας…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, τελειώνετε!</ChairmanSpeech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Θα τελειώσω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ήδη έχουν περάσει οκτώ λεπτά, κύριε συνάδελφε!</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Έχουν πάρει και οι άλλοι χρόνο, κύριε Πρόεδρε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ! Ο Κανονισμός είναι Κανονισμός!</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν γίνεται έτσι, όμως, κύριε Πρόεδρε.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Να μη γίνονται διακρίσεις!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είκοσι λεπτά μίλησε ο Πρόεδρος του ΣΥΡΙΖΑ!</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Όταν αλλάζει το Προεδρείο, ζητά τήρηση του Κανονισμού!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πάρα πολύ! Αν θέλετε να εφαρμόσουμε τον Κανονισμό, να τον εφαρμόσουμε!</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Προς όλους όμως!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ναι, αλλά δεν θα αλλάζει το Προεδρείο και θα ξεκινά η εφαρμογή του Κανονισμού!</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Θα τελειώσω, κύριε Πρόεδρε, σε ένα λεπτό. Σας το υπόσχομαι.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Εξέγερσις της Συμπολιτεύσεως εναντίον του Προεδρείου!</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Όχι, η δικαιοσύνη είναι!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεχίστε, κύριε Χρυσοχοΐδη.</ChairmanSpeech>
 <Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ευχαριστώ πολύ, κύριε Πρόεδρε.
Έχουμε, λοιπόν, μπροστά μας ένα πολύ δύσκολο δρόμο για την ανασυγκρότηση της χώρας, την παραγωγική αναδιάρθρωση και τη δημοσιονομική προσαρμογή που απαιτούν σκληρή δουλειά και, βέβαια, θυσίες.
Θα τα καταφέρουμε μόνο αν μπορέσουμε να το κάνουμε κίνημα και όραμα και βίωμα και συνείδηση όλης της κοινωνίας. Θα τα καταφέρουμε βεβαίως, αν εμείς εδώ μέσα με το παράδειγμά μας, με το δημόσιο ήθος μας, εμπνεύσουμε την κοινωνία και τους πολίτες. Θα τα καταφέρουμε αν δημιουργήσουμε θεσμούς που σέβονται το δημόσιο χρήμα, τη δικαιοσύνη, τη διαφάνεια, τη λογοδοσία κι επιβραβεύουν την υγιή επιχειρηματικότητα και τον ανταγωνισμό.
Τέλος, αγαπητοί συνάδελφοι, ας μην έχουμε αυταπάτες, τα σκάνδαλα δεν παραγράφονται εύκολα από τη συνείδηση…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μισό λεπτό, κύριε συνάδελφε.
 Όλα αυτά τα οποία λέτε τώρα είναι χρήσιμα, δεν έχουν όμως άμεση σχέση με την υπόθεση την οποία συζητάμε. Είναι γενικές διακηρύξεις, οι οποίες ακούγονται όμορφα, τις υιοθετούμε όλοι, αλλά παρακαλώ πάρα πολύ μία άλλη φορά να τα κουβεντιάσουμε αυτά. Επί της ουσίας της υποθέσεως σας παρακαλώ.</ChairmanSpeech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Κύριε Πρόεδρε, θα είχα τελειώσει τώρα. Με πολύ σεβασμό θέλω να σας πω ότι είμαι Κοινοβουλευτικός Εκπρόσωπος του κόμματός μου και νομίζω ότι έχω τη δυνατότητα και το δικαίωμα να διατυπώνω τις απόψεις μου ελεύθερα. 
Ας μην έχουμε λοιπόν αυταπάτες, κυρίες και κύριοι συνάδελφοι, τα σκάνδαλα δεν παραγράφονται εύκολα από τη συνείδηση και τη μνήμη των πολιτών. Υπό αυτήν την έννοια τα σκάνδαλα δυστυχώς, δεν διευθετούνται κατά τη γνώμη μου επαρκώς, ούτε από τα Κοινοβούλια ούτε από τα δικαστήρια ούτε από τις κοινοβουλευτικές επιτροπές, αλλά υπάρχει πάντα η αυστηρή κρίση του λαού. 
Ευχαριστώ πολύ, κύριε Πρόεδρε.  
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, θα ήθελα να πω ότι το να επιμένω εγώ να εφαρμόζεται ο Κανονισμός δεν είναι ζήτημα διακριτικής μεταχείρισης του οποιουδήποτε. Εγώ εννοώ να εφαρμόζεται ο Κανονισμός και θα παρακαλέσω πάρα πολύ γι’ αυτό. Φαίνεται ότι η συζήτηση μέχρι τώρα πήρε ένα δρόμο λίγο ελαστικής εφαρμογής. Θα παρακαλέσω όμως, όσο είναι δυνατόν, να αυτοπεριοριζόμαστε.
Ο κ. Βορίδης Κοινοβουλευτικός Εκπρόσωπος της Νέας Δημοκρατίας, έχει το λόγο.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε. 
Θα ξεκινήσω από κάτι το οποίο, κύριε Πρόεδρε και κυρίες και κύριοι συνάδελφοι, κατά τη γνώμη μου δεν έπρεπε να έχει ανακύψει καθόλου σε αυτήν την Αίθουσα, γιατί κυριολεκτικώς είναι έλασσον, είναι ασήμαντο αλλά δολίως ανεδείχθη σε κεντρικό ζήτημα. Το γεγονός ότι ένα έλασσον ζήτημα αναδεικνύεται σε κεντρικό, μαρτυρά και την ασθενή επιχειρηματολογία επί των σημαντικών θεμάτων.
Ο σύμβουλος του κυρίου Πρωθυπουργού πριν, ομολογουμένως αυτός ο νομικός σύμβουλος, με τα λόγια του Προέδρου της Κοινοβουλευτικής Ομάδας του ΣΥΡΙΖΑ, διακεκριμένος συνάδελφος, εξαιρετικός καθηγητής και νομικός επιστήμων αδιαβλήτου κύρους, πριν από δεκατέσσερα χρόνια έλαβε μία αμοιβή από τη γερμανική «SIEMENS» για μία γνωμοδότηση για υπόθεση παντελώς άσχετη με τις ελληνικές συμβάσεις. 
Και τι ήρθε ο ΣΥΡΙΖΑ να πει; Ότι αυτό βάζει ένα θέμα για την επιλογή των συνεργατών του Πρωθυπουργού. Διότι ο ακέραιος και έντιμος, κατά τα λεγόμενα του κ. Τσίπρα, καθηγητής κ. Καράκωστας, θα έκανε σύγκρουση συμφερόντων, δηλαδή θα συμβούλευε τον Πρωθυπουργό εις βάρος των συμφερόντων του ελληνικού δημοσίου, γιατί; Γιατί πριν από δεκατέσσερα χρόνια γνωμοδότησε σε μία υπόθεση της «SIEMENS». Αυτά λένε.</Speech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Δεν είπε αυτά…</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αυτά λένε.</Speech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Όχι.
(Θόρυβος και διαμαρτυρίες από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πάρα πολύ κύριοι του ΣΥΡΙΖΑ, θα αφήσετε να ομιλεί ο Κοινοβουλευτικός Εκπρόσωπος.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μάλιστα, κύριε Πρόεδρε, δεν έχουν το τεκμήριο της άγνοιας, «δεν ξέραμε, μας ήρθε μία πληροφορία», γιατί από το πρωί ο κ. Καράκωστας έχει στείλει εξώδικο στην «ΑΥΓΗ» με την οποία εκθέτει ακριβώς τα πραγματικά περιστατικά. Τα γνωρίζουν και έρχονται δολίως και τα λένε. Δηλαδή, όπως γνωρίζετε ως εξαίρετος νομικός που είστε, κύριε Πρόεδρε, είναι ο ορισμός της συκοφαντίας. 
(Χειροκροτήματα από την πτέρυγα της Νέας Δημοκρατίας)
Άρα, λοιπόν, σταματώ εδώ…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, τα κολακευτικά σας λόγια δεν θα με αποτρέψουν από το να σας πω ότι κάποιες εκφράσεις σας είναι λίγο δεικτικές περισσότερο του δέοντος.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πού να ακούσετε τα προηγούμενα, κύριε Πρόεδρε! Είμαι άγιος!</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Τι είναι αυτά τα πράγματα, κύριε Πρόεδρε;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είμαι «παρθένα» μπροστά σε όλα αυτά που έχουμε ακούσει!</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Μας εκπλήσσετε, κύριε Πρόεδρε!</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Συνεχίζω, κύριε Πρόεδρε.</Speech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Μα, πριν η συζήτηση είχε…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ δέχομαι την παραίνεσή σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστώ, κύριε συνάδελφε. 
Ακούστε με, όμως, γιατί θα ήθελα να σας παρακαλέσω για κάτι. Εγώ θέλω να εφαρμόσω τον Κανονισμό. Και αν εφαρμόζετο ο Κανονισμός, ενδεχομένως να είχε τελειώσει και η ίδια η συζήτηση. 
Παρακαλώ συνεχίστε, κύριε Βορίδη.</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Εάν διακόπτετε τον ομιλητή, δεν εφαρμόζεται.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Συνεχίζω γι’ αυτό που κατά τη γνώμη μου…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κάνω συστάσεις μέσα στο πλαίσιο των καθηκόντων μου, κύριε συνάδελφε. Και αλλού τις υποδείξεις!</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Συνεχίζω γι’ αυτό που κατά τη γνώμη μου είναι το μείζον. Υπάρχει σκάνδαλο «SIEMENS»; Μήπως, κυρίες και κύριοι συνάδελφοι, υπάρχει εδώ ο ισχυρισμός ότι δεν υπάρχει; Μα, η συζητούμενη αποζημίωση, ο συζητούμενος συμβιβασμός εδράζεται στην παραδοχή ότι υπάρχει. Αλλιώς, ποιο συμβιβασμό θα κάναμε; Υπό ποίου θέματος; Προφανώς, λοιπόν, υπάρχει κατάφαση του σκανδάλου και ακριβώς επειδή υπάρχει σκάνδαλο, γι’ αυτό συζητάμε για το συμβιβασμό. 
Επόμενη ερώτηση. 
(Διαμαρτυρίες από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μη βιάζεστε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Γιατί διαμαρτύρεστε, κύριοι από το ΣΥΡΙΖΑ;</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Τον ακούμε προσεκτικά, κύριε Πρόεδρε.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Έτσι…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γιατί διαμαρτύρεστε; Επειδή έκανε ο συνάδελφος τη δουλειά του;</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Επόμενη λοιπόν ερώτηση, κύριε Πρόεδρε. 
Μήπως ο συμβιβασμός αυτός αίρει την ηθικοκοινωνική απαξία των πράξεων; Όχι βεβαίως, διότι αυτές οι πράξεις εξακολουθούν να είναι ελεγχόμενες στα αρμόδια ποινικά δικαστήρια. Λύνουμε εδώ το ζήτημα των ποινικών δικαστηρίων και των διώξεων; Ρητώς εξαιρείται, ρητώς λέγεται ότι αυτές οι διώξεις συνεχίζουν. Επομένως, ποιο είναι το ζήτημα ως προς το ζήτημα της ηθικοκοινωνικής απαξίας; Διότι εκεί κρίνουμε κυρίως και πρωτίστως αυτά τα θέματα, τις δωροδοκίες, τις παραβάσεις καθήκοντος, τις απιστίες. Εκεί τα κρίνουμε. Τα κρίνουμε στις ποινικές αίθουσες. Μήπως σταμάτησαν οι διώξεις γι’ αυτό; Όχι, βεβαίως. Συνεχίζονται.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Απλώς δεν άρχισαν.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τα ζητήματα ερευνώνται, κύριε Παπαδημούλη, από την ποινική δικαιοσύνη. Και ελπίζω εσείς, όπως και εμείς, να σέβεστε την ανεξαρτησία της, διότι εκείνη πρέπει να κάνει τη δουλειά της με τον τρόπο που πρέπει. Εκτός και αν θέλετε να την υποκαταστήσουμε. Εγώ λέω όχι. Άρα, λοιπόν, εκεί εκκρεμούν οι υποθέσεις και προχωρούν οι υποθέσεις.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Την καταργείτε.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τι συζητάμε σήμερα, κυρίες και κύριοι συνάδελφοι; Συζητάμε το αποζημιωτικό μέρος και όχι το ηθικό μέρος. Και εκεί μπορεί κάλλιστα να υπάρξει μια αντίρρηση –εγώ την ακούω αυτή- η οποία λέει το εξής: Ξέρετε, δεν είναι καλή η συμφωνία, γιατί παίρνουμε λίγα. Με δυο λόγια αυτή είναι η αποζημιωτική αντίρρηση. Δεν έπρεπε να πάρουμε τόσα αλλά περισσότερα. Μάλιστα. Να συζητήσουμε, λοιπόν, γι’ αυτό και όχι για όλες τις άλλες «σάλτσες» τις οποίες ακούσαμε τόσην ώρα εδώ. Να συζητήσουμε για το αν αυτή είναι μια εύλογη συμφωνία και αν αυτή η συμφωνία είναι πράγματι προς το συμφέρον των αποζημιωτικών αξιώσεων του δημοσίου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ας δούμε, λοιπόν, σε ποια δεδομένα ξεκινά και εδράζεται αυτή η συμφωνία. Ας δούμε τι λέει η κριτική σας. Έπρεπε να πάρουμε 2 δισεκατομμύρια. Μάλιστα. Να κάνω εγώ μία αφελή ερώτηση; Πού μας προέκυψαν τα 2 δισεκατομμύρια; Ο κ. Παπαδημούλης θα πει «το είπε η εξεταστική επιτροπή». Μάλιστα. Η φύση του ελέγχου που έκανε η εξεταστική επιτροπή –και έτσι μου έρχεται να απευθυνθώ στον κ. Παπαδημούλη προσωπικώς, γιατί ο κ. Παπαδημούλης έχει μια σειρά από εκτενείς παρατηρήσεις στο πόρισμα για τον τρόπο με τον οποίο δεν κατέστη δυνατόν να φτάσει σε συγκεκριμένα αποτελέσματα η εξεταστική επιτροπή, αλλά δεν το κάνω, για να μην ανοίξουμε μία τέτοια συζήτηση- ο τρόπος και η φύση των εξεταστικών επιτροπών προσιδιάζει όμως σε ποινική προανάκριση και όχι σε αστικές αξιώσεις. Τι ψάχνουμε στις εξεταστικές επιτροπές; Πολιτικές και ποινικές ευθύνες, δεν ψάχνουμε; Τι ψάχνουμε; Τις αστικές αξιώσεις; 
Ας ρωτήσω εγώ εσάς που το ισχυρίζεστε το εξής: Λέτε ότι η αποζημίωση είναι 2 δισεκατομμύρια. Μάλιστα. Πόσος ήταν ο κύκλος εργασιών της εταιρείας; Τι τζίρο έκανε η εταιρεία; Πόσος ήταν ο τζίρος;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μπράβο, κύριε Βορίδη!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Έχουμε να πούμε τίποτα; Γιατί εγώ έχω να σας πω μερικά ωραία. Άρα, λοιπόν…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μετριέται με το τζίρο; Δε μετριέται με το τζίρο!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πάρα πολύ, όταν θα πάρετε το λόγο, κύριε συνάδελφε…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κάνετε λάθος, δεν μιλάμε για τζίρο, μιλάμε για ζημιά.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Έχετε δίκιο, κύριε Λαφαζάνη, βουνό το δίκιο σας. Με τον τζίρο θα πάμε λέτε εσείς; Την εξεταστική επιτροπή επικαλεσθήκατε, έτσι δεν είναι;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι μου λέτε τώρα;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι. Για φρόνιμα!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …(Δεν ακούστηκε)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Σιγά τώρα, για να το ακούσετε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ακούω.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα το ακούσετε, γιατί αυτό που επικαλείσθε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Βορίδη, θα απευθύνεστε στο Προεδρείο, όπως προβλέπει ο Κανονισμός.
Κύριε Λαφαζάνη, παρακαλώ πάρα πολύ, έχετε δικαίωμα να μιλήσετε δευτερολογώντας στη συνέχεια. Θα αποκρούσετε. Και σας παρακαλώ να μη διακόπτετε.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Όταν δεν του αρέσουν διακόπτει.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Βορίδη, συνεχίστε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ πολύ.
Γράφει, λοιπόν, η εξεταστική επιτροπή εδώ -την οποία επικαλεσθήκατε για να πείτε «αυτά είναι τα 2 δισεκατομμύρια, γιατί πήρατε 270 εκατομμύρια, είναι λίγα»- ότι προσδιόρισε κατά προσέγγιση τη ζημία στα 2 δισεκατομμύρια, ποσό που αναλογεί στο τζίρο της «SIEMENS».  Η εξεταστική επιτροπή χρησιμοποίησε τη μεθοδολογία του τζίρου. Διότι βεβαίως δεν χρησιμοποίησε –θα μου επιτρέψετε να σας πω- τίποτε άλλο. Γιατί αν πηγαίναμε να προσδιορίσουμε τη ζημία, έτσι όπως την ορίζει ο Αστικός Κώδικας, είναι προφανές ότι δεν υπάρχει ούτε ψήγμα στοιχείου τέτοιου προσδιορισμού μέσα στο πόρισμα της εξεταστικής επιτροπής.
Εγώ, λοιπόν, έρχομαι και σας ερωτώ: Τι έπρεπε να κάνει το ελληνικό δημόσιο σε έναν κύκλο εργασιών, κύριε Πρόεδρε, που δεν ξεπερνά τα 3,5 δισεκατομμύρια, όταν οι Ηνωμένες Πολιτείες σε τρεις χώρες, Αργεντινή, Βενεζουέλα κι άλλη μία, πήραν αποζημίωση της τάξεως των 350 εκατομμύρια δολαρίων; Για άλλες υποθέσεις πήραν 350 εκατομμύρια δολάρια. Η Γερμανία ολόκληρη είχε 250 εκατομμύρια μάρκα. Όλος ο κόσμος έχει 1,7 δισεκατομμύρια αποζημιώσεις. Εμάς μας πέφτουν λίγα τα 270 εκατομμύρια ευρώ. Εμάς μας πέφτουν λίγα! 
Γιατί ποια ήταν η άλλη ωραία οδός που θα εφαρμόσετε, αφού βεβαίως καταγγείλετε τα πάντα κατά τη γνωστή λογική; Θα πάτε να εγείρετε αγωγές –προσέξτε- στις οποίες ακόμα κανείς σας και κανείς μας δεν γνωρίζει αν θα έχουν οποιοδήποτε παραγωγικό αποτέλεσμα. Θα πάτε να εγείρετε αγωγές.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, να μου επιτρέψετε να σας πω ότι φτάνετε τα δέκα λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Βεβαίως.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Από εμάς έχετε άνεση…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας το λέω, για να μην θυμόσουν κάποιοι που θα κάνω αυτήν την υπόμνηση.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τελειώνω, κύριε Πρόεδρε, σε κάτι το οποίο…
(Θόρυβος στην Αίθουσα από την πτέρυγα του ΣΥΡΙΖΑ-ΕΚΜ)
Κύριε Πρόεδρε, τελειώνω. Νομίζω ανέπτυξα συνοπτικά, την επιχειρηματολογία. Τελειώνω και θέλω να σας πω κάτι.</Speech>
<Speech><Parlmember>ΕΝΑΣ ΒΟΥΛΕΥΤΗΣ</Parlmember>: Από πολιτική δεν σκαμπάζετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Καλό θα ήταν, κύριε συνάδελφε, να αφήσετε τα σχόλια αυτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Έτσι είναι, γιατί κατά τη γνώμη σας πολιτική είναι ό,τι δημιουργεί λαϊκιστικές εντυπώσεις. Αυτό κατά τη γνώμη σας είναι η πολιτική.
(Θόρυβος στην Αίθουσα)</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Είναι κατάσταση αυτή, κύριε Πρόεδρε;</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Αυτός είναι ο σεβασμός στο Κοινοβούλιο;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Άρα, λοιπόν, θέλω να τελειώσω με κάτι που κατά τη γνώμη μου…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώστε, παρακαλώ.
(Θόρυβος στην Αίθουσα)</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, αν έχουν την καλοσύνη οι κύριοι συνάδελφοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Παπαδημούλη, ως Κοινοβουλευτικός Εκπρόσωπος που είστε, παρακαλώ πάρα πολύ συστήστε στους συναδέλφους της Κοινοβουλευτικής σας Ομάδας να σέβονται τον ομιλητή.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, με την άδειά σας τον περισσότερο θόρυβο τον κάνουν οι συνάδελφοι του κ. Βορίδη.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επιτρέψτε μου να παρακολουθώ και να ξέρω.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Δεν διακόψαμε κανέναν ομιλητή σας. 
 (Θόρυβος στην Αίθουσα)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, αν μπορώ να συνεχίσω.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Δεν διακόψαμε κανέναν ομιλητή σας. Τους σεβαστήκαμε όλους…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εντάξει, τώρα δεν έχουν σημασία όλα αυτά. Πάμε λίγο παρακάτω;
Εγώ τελειώνω, κύριε Πρόεδρε, με το εξής, το οποίο ειλικρινώς το λέω, μου προξενεί αλγεινή εντύπωση για το κοινοβουλευτικό πλέον ήθος μας. Ακούστε με. Η πολιτική διαφωνία είναι απολύτως θεμιτή, σεβαστή και ειδικώς σε αυτήν την Αίθουσα, η πιο σεβαστή απ’ όλες. Αλλά να εκτοξεύονται απειλές σε κείμενα κοινοβουλευτικά κατά Βουλευτών για την ψήφο τους, αυτό είναι απίστευτο.
Το Σύνταγμά μας μιλά -και προστατεύει τον Βουλευτή και αυτό είναι μια τεράστια κατάκτηση- για το ακαταδίωκτο της ψήφου. Λέτε «βαρύτατη ευθύνη για την συγκάλυψη ευθυνών όσων ενέχονται στο σκάνδαλο και προέρχονται από τα κόμματα του ΠΑΣΟΚ και της Νέας Δημοκρατίας» –αναφέρεστε στους Βουλευτές και το είπαν πολλοί ομιλητές τώρα- «που ψήφισαν και ενέκριναν τη συγκεκριμένη σύμβαση». Διαφωνείτε. Σεβαστό. Αλλά ευθύνη για την ψήφο του ο Βουλευτής δεν έχει. Και αλίμονο αν αρχίσει να έχει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, ολοκληρώστε.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Έχει ευθύνη πολιτική έναντι του έθνους. Παραβάσεις καθήκοντος και απιστίες δεν τελούνται μέσα στο Κοινοβούλιο. Αυτά να ξέρουμε πού μας οδηγούν. 
Και να ξέρετε, κυρίες και κύριοι συνάδελφοι, πως όταν τα υπογράφετε αυτά πάνε και από τη μία, πάνε και από την άλλη. Επομένως, υπονομεύετε στην πραγματικότητα την ελευθερία του λόγου, αλλά και την ίδια τη λειτουργία της δημοκρατίας. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα επαναλάβω την παράκληση για άλλη μια φορά: Να σεβόμαστε το χρόνο. Βλέπετε πλέον που οδηγήθηκε η συζήτηση, να μιλάμε το διπλάσιο χρόνο από αυτόν που προβλέπει ο Κανονισμός. Όταν κάνω την παρατήρηση, δέχομαι τα πυρά και από την μία πλευρά και από την άλλη. Παρακαλώ πολύ ας σεβαστούμε τον Κανονισμό. 
Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Επαμεινώνδας Μαριάς.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, κυρίες και κύριοι συνάδελφοι, το θέμα το οποίο συζητάμε σήμερα οπωσδήποτε είναι πάρα πολύ σοβαρό διότι έχει άμεση σχέση με τον τρόπο με τον οποίο η Γερμανία περνάει την εξάρτηση στη χώρα μας. Και αυτό είναι που εμείς μέσα από τη συζήτηση αυτής της υπόθεσης και της επερώτησης θα αναδείξουμε. 
Ο κύριος Υπουργός πριν λίγο όταν είχαμε θέσει στις επίκαιρες ερωτήσεις το ζήτημα των γερμανικών αποζημιώσεων, δεν ήταν εδώ. Μεθόδευσε να μη γίνει η συζήτηση για τις γερμανικές αποζημιώσεις λέγοντας ότι υπήρχε ανυπέρβλητο κόλλημα τη στιγμή που μετά από λίγο ήρθε ο ίδιος, αλλά ήταν και ο κ. Μαυραγάνης. 
Δεν τόλμησε ο ίδιος –γιατί τον είδαμε στη Γερμανία- να πει εκεί στους Γερμανούς ότι οι Γερμανοί και η Γερμανία είναι οφειλέτες και η Ελλάδα είναι δανειστής, διότι μας οφείλουν 162 δισεκατομμύρια ευρώ για τις πολεμικές επανορθώσεις και το κατοχικό δάνειο χωρίς τόκους. Θα πείτε «τι σχέση έχει αυτό με το ζήτημα της «SIEMENS»;». 
Κατ’ αρχάς, σας λέω, κύριε Υπουργέ –δεν ξέρω αν ακούτε- ότι η ερώτηση κατατέθηκε ξανά και θα έρθετε να την απαντήσετε.</Speech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Από πού προκύπτει ότι με καλέσατε να απαντήσω σε ερώτηση;</Speech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Υπουργέ, να διαβάζετε τις ερωτήσεις που σας απευθύνουμε. Είναι η ερώτηση προς τον Υπουργό κ. Στουρνάρα με θέμα τις γερμανικές αποζημιώσεις.</Speech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Δεν ήταν να απαντήσω.</Speech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Και δεν ήρθε ο Αναπληρωτής Υπουργός σας τον οποίο εμφανίσατε ότι σας αναπληρώνει. 
Σύμφωνα με το Σύνταγμα οι αρμοδιότητες πρωτογενώς ανήκουν σε σας και είχατε δικαίωμα να απαντήσετε. Μάλιστα, είναι απαράδεκτο για Υπουργό Οικονομικών να μη γνωρίζει το θέμα του κατοχικού δανείου και των γερμανικών αποζημιώσεων που είναι το πιο σημαντικό.</Speech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Είναι παραλήρημα αυτό που κάνετε. Θα έρθει την Πέμπτη…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μαριά, μου επιτρέπετε μια διακοπή;</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Μάλιστα, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Από ό,τι με πληροφορούν είχε προγραμματιστεί να απαντήσει σε αυτήν την ερώτηση ο κ. Σταϊκούρας, ο οποίος και απουσιάζει. Έτσι σας λύνω την απορία γιατί δεν συζητήθηκε η ερώτηση.</ChairmanSpeech> 
<Speech><Parlmember>ΤΕΡΕΝΣ–ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Δεν απουσίαζε, κύριε Πρόεδρε.</Speech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, ζητήσαμε από το Προεδρείο κατά τη διάρκεια της συζήτησης να κρατηθεί τελευταία η ερώτησή μας και να απαντήσει ο κ. Στουρνάρας ο οποίος και ήρθε. Το θέμα ως αρμοδιότητα ανήκει στον κ. Στουρνάρα. Από κει και πέρα δευτερογενώς το ζήτημα αφορά τον κ. Σταϊκούρα. Και αν υπάρχει Υπουργός Οικονομικών που δεν γνωρίζει το ζήτημα των γερμανικών αποζημιώσεων και του δανείου που είναι να εισπράξουμε τόσα δισεκατομμύρια, αντιλαμβάνεστε πλέον ότι το θέμα είναι σοβαρό. 
Εμείς λέμε ότι έχει άμεση σχέση, γιατί η «SIEMENS» ήταν από τους βασικούς συντελεστές που στήριξαν το καθεστώς του Χίτλερ. Ο Καρλ Φρίντριχτ φον Ζήμενς ήταν βασικός χρηματοδότης. Θα καταθέσω για τα Πρακτικά σχετικές φωτογραφίες όπου χαιρετάει ναζιστικά μαζί με τον Χίτλερ. Ήταν αυτοί που στήριξαν το 1932 το ναζιστικό κόμμα. Θα καταθέσω για τα Πρακτικά σχετική φωτογραφία στην οποία φαίνεται αυτοκίνητο της «SIEMENS» που προπαγανδίζει τον Χίτλερ. 
Αν πάτε στο Μπούχενβαλντ οι θάλαμοι αερίων έχουν το logo της «SIEMENS».
Εδώ, λοιπόν, σας καταθέτω φωτογραφίες από αυτούς που δούλευαν στα στρατόπεδα συγκέντρωσης, οι οποίοι είχαν συλληφθεί από όλο τον κόσμο –και από την Κρήτη- και δούλευαν δωρεάν σε υποεργοστάσια της «SIEMENS» που ήταν μέσα στα στρατόπεδα του Μπόμπρεγκ και του Άουσβιτς.
(Στο σημείο αυτό ο Βουλευτής κ. Επαμεινώνδας Μαριάς  καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
 Αυτή είναι, λοιπόν, η πραγματικότητα. Και τα καταθέτουμε όλα αυτά, για να δείξουμε ότι έχει άμεση σχέση το ζήτημα των γερμανικών αποζημιώσεων με το ζήτημα της «SIEMENS». Δεν είναι τόσο απλά τα πράγματα. Ακόμα και γελοιογραφίες είχαν φτιάξει οι κρατούμενοι.
Δεκάδες πολίτες, λοιπόν, από την Κρήτη πήγαν στα στρατόπεδα συγκέντρωσης, πέθαναν ή δούλεψαν εκεί. Και αυτά τα σοβαρά θέματα έχουν σχέση με τη «SIEMENS». 
Η «SIEMENS» –και δεν άκουσα να λέτε τίποτε- έχει σχέση με τον κ. Βουλπιώτη, ο οποίος ήταν ο αντιπρόσωπος της «SIEMENS», ο οποίος ήταν ο γαμπρός του ο Καρλ Φρίντριχτ Φον «Ζήμενς», ο οποίος έφερε τη «SIEMENS» στην Ελλάδα, ο οποίος στην κατοχή συνεργάστηκε με τις κατοχικές αρχές. Ήταν αυτός που έκανε την προπαγάνδα από τη ραδιοφωνία. Ήταν αυτός που ίδρυσε εταιρεία τηλεφωνίας.
Αυτή, λοιπόν, ήταν η «SIEMENS». Αυτός ήταν ο Βουλπιώτης. Και αυτός ήταν η αιτία που δημιουργήθηκε και το σκάνδαλο το 1953 με το Μαρκεζίνη.
Αυτά, λοιπόν, δεν τα ακούσαμε. Και δεν τα ακούσαμε διότι εδώ συγκαλύπτεται η διαχρονική μορφή μέσα από την οποία η Γερμανία περνάει το νέο αποικισμό και την εξάρτηση στη χώρα μας, που λέγεται «εταιρεία SIEMENS». 
Αυτή είναι η πραγματικότητα και αυτά είναι τα στοιχεία.
Θα σας διαβάσω τι έγραψε η εφημερίδα «ΜΑΚΕΔΟΝΙΑ» στις 21 Νοεμβρίου του 1931, όταν πρωτοεμφανίστηκε η «SIEMENS» και όταν στη Θεσσαλονίκη την είχαν καταγγείλει για απαράδεκτες ενέργειες. Έγραφε λοιπόν: «Η τακτική αυτή της εταιρείας, γνωσθείσα ευρύτατα, προκάλεσε τα δυσμενή σχόλια της κοινής γνώμης, η οποία αντιλαμβάνεται ότι θα έχει μεθαύριον έναν νέο τυραννίσκο εις το σβέρκο της». Τώρα είναι τύραννος η «SIEMENS» στο σβέρκο του ελληνικού λαού. «Εφόσον είναι καιρός, καλό είναι να επέμβει το κράτος και να σταματήσει την παράδοξο εταιρεία εις τον κατήφορο που πήρε.» 
Το 1931 τα έλεγε αυτά. Και από τότε η «SIEMENS» ανδρώθηκε. Και από τότε η «Siemens» προχώρησε. Και φτάσαμε στην ιστορία των σκανδάλων.
Αυτήν την πραγματικότητα πρέπει να την αναδείξουμε. Υπάρχει συνέχεια. Υπάρχουν συγκεκριμένα πρόσωπα. Διότι δεν είναι τυχαίο ότι ο Βουλπιώτης πήγε στα δικαστήρια κατηγορούμενος ως δοσίλογος, μαζί με το Νικόλαο Χριστοφοράκο, τον πατέρα του Μιχάλη Χριστοφοράκου.
Επομένως και φυσικά πρόσωπα και συγκεκριμένες πολιτικές δυνάμεις έχουν σχέση με τον τρόπο με τον οποίο περνάει η γερμανική εξάρτηση στη χώρα μας. 
Αυτά είναι θέματα που πρέπει να τα πούμε, να τα αναδείξουμε εδώ στη Βουλή, για να μην τα συζητούμε μόνο εκτός Βουλής. Και κάποια στιγμή θα έρθει η ώρα να γίνει πραγματικός έλεγχος, για να δούμε ποιες πολιτικές δυνάμεις και με ποιους τρόπους πέρασαν όλο αυτό το θέμα της εξάρτησης. 
Εμείς, κύριε Πρόεδρε, ως Ανεξάρτητοι Έλληνες, στις 26 Ιουλίου του 2012 καταθέσαμε πρόταση νόμου, με την οποία ζητούμε να καταργηθεί το άρθρο 324 του ν. 4072, το οποίο αξιοποίησε ο Υπουργός και υπέγραψε. Και σας λέμε ότι αυτή η πρόταση νόμου θα έρθει για συζήτηση. Και καλούμε το ΣΥΡΙΖΑ και τις άλλες δυνάμεις, που λένε όσα ακούσαμε σήμερα, να στηρίξουν αυτήν την πρόταση και να ψηφιστεί. Διότι όταν θα ψηφιστεί, θα καταργηθεί από εκεί και πέρα η σύμβαση εξωδικαστικού συμβιβασμού. Γιατί ακόμη και μέσα στην ίδια τη σύμβαση η «SIEMENS» λέει –το πρόβλεψε, γιατί καταλάβαινε ότι θα ακυρωθεί- ότι η παρούσα σύμβαση είναι πιθανόν να ακυρωθεί. Κι εφόσον θα ακυρωθεί, προβλέπει και συγκεκριμένες συνέπειες.
Σας καλούμε, λοιπόν, συνάδελφοι, όταν θα έρθει η πρόταση νόμου των Ανεξάρτητων Ελλήνων, να την υποστηρίξετε, να σχηματιστεί εδώ η πλειοψηφία και τώρα, σήμερα, άμεσα να ανακόψουμε το δρόμο στο μεγάλο ξεπούλημα.
Από εκεί και πέρα, κύριε Υπουργέ, σας κατέθεσα και μία άλλη ερώτηση και αίτηση κατάθεσης εγγράφων, γιατί δημιουργείται ένα πρόβλημα. Είπατε ότι υπογράψατε, πράγματι, στις 22 Αυγούστου τη συγκεκριμένη ρύθμιση. Εδώ έχω το έγγραφό σας το οποίο στείλατε στη Βουλή, στον κ. Μεϊμαράκη, το οποίο λέει: «Αθήνα, 7 Αυγούστου του 2012. Αριθμός Πρωτοκόλλου εξερχομένου. Κύριε Πρόεδρε, σας υποβάλλω την υπογεγραμμένη σύμβαση μεταξύ του ελληνικού δημοσίου και της «SIEMENS».» Και πίσω στη σύμβαση βάζετε μία υπογραφή και ημερομηνία 22 Αυγούστου.
Γιατί υπογράψατε μεταχρονολογημένα τη σύμβαση ή γιατί φτιάξατε διαβιβαστικό έγγραφο με ημερομηνία 7 Αυγούστου 2012; Τελικά τι έχει συμβεί στο ζήτημα αυτό; Πιστεύω ότι θα απαντήσετε στην ερώτηση που σας έχουμε θέσει.
Αυτά, λοιπόν, τα σημαντικά ζητήματα νομίζω ότι πρέπει να τα δούμε αναλυτικά, διότι στο θέμα της «SIEMENS» υπάρχουν τρία κεφαλαιώδη ζητήματα. Πρώτα απ’ όλα δεν είναι μόνο η ζημία αυτή καθ’ εαυτή την οποία έχει υποστεί η χώρα που προσδιορίζεται από την εξεταστική επιτροπή στα 2 δισεκατομμύρια ευρώ ή μπορεί να είναι και μεγαλύτερη από αυτό το ποσό. Το βασικό είναι ότι εδώ με βάση τη «SIEMENS» και με βάση τις μεθόδους της «SIEMENS» έχει οικοδομηθεί ένα επονείδιστο χρέος της χώρας μας, το οποίο εμείς δικαιούμαστε αυτοτελώς, μονομερώς ως κυρίαρχο κράτος να το διαγράψουμε. Και αυτή είναι η κλασσική περίπτωση, διότι έχουμε μίζες σε πολιτικά κόμματα, έχουμε διαδικασίες αναθέσεων, έχουμε έργα τα οποία για να γίνουν έχει πάρει δάνειο είτε η συγκεκριμένη επιχείρηση, όπως ήταν ο ΟΣΕ το οποίο πέρασε στο δημόσιο χρέος...</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε. Σας παρακαλώ, τελειώνετε.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Ο συνάδελφος μίλησε δεκατρία λεπτά. Τελειώνω όμως.
Έτσι, λοιπόν, δημιουργείται το επονείδιστο χρέος. Καραμπινάτη περίπτωση, λοιπόν, επονείδιστου χρέους, για το οποίο εμείς, οι Ανεξάρτητοι Έλληνες, έχουμε ως βασική θέση να προχωρήσουμε σε μονομερή διαγραφή, είναι η υπόθεση «SIEMENS», όπου είχαμε αγορά ηλεκτρομηχανών της «SIEMENS» για τον ΟΣΕ τη στιγμή που δεν υπήρχε ηλεκτροδότηση στη γραμμή Αθήνας - Θεσσαλονίκης. Αυτό σημαίνει επονείδιστο χρέος. Και εδώ αυτό είναι που πρέπει να αναδειχθεί και πρέπει να δούμε ακριβώς πόσο είναι αυτό το ποσό του επονείδιστου χρέους.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε πολύ, κύριε συνάδελφε.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Μισό λεπτό, σας παρακαλώ. Τελειώνω.
Από εκεί και πέρα θέλω να πω σε σχέση με το ζήτημα που προέκυψε για το νομικό σύμβουλο του Πρωθυπουργού ότι ο κ. Μαρκόπουλος, ο Γραμματέας της Κοινοβουλευτικής μας Ομάδας, από 10-7-2012 έθεσε το θέμα αυτό σε δύο επανειλημμένες τοποθετήσεις. Εμείς δεν γνωρίζουμε και δεν μας απασχολεί το εξώδικο που έστειλε ο κ. Καράκωστας στην «Αυγή». Μας ενδιαφέρει εάν υιοθετεί τις απόψεις αυτές του κ. Καράκωστα ο Πρωθυπουργός. Εμείς ελέγχουμε τον Πρωθυπουργό και θέλουμε να ξέρουμε, ποια συγκεκριμένη στάση θα κρατήσει στο συγκεκριμένο ζήτημα.
Από εκεί και πέρα λέμε το εξής: Μέσα από αυτήν τη συμφωνία ουσιαστικά βγαίνει λάδι η «SIEMENS». Στην ουσία πάμε να μιλήσουμε για την «καλή SIEMENS»…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μαριά, εσάς δεν σας διέκοψε κανένας και δεν δικαιούστε να μακρηγορείτε τόσο πολύ. Εσείς δεν διακοπήκατε από κανέναν. Τον κ. Βορίδη, τον διέκοπταν συνεχώς και υπήρξε μια σχετική ανοχή.
Αν έχετε την ευγενή καλοσύνη, τελειώνετε.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Έχω την ευγενή καλοσύνη και τελειώνω.
Κλείνοντας, επιγραμματικά λέμε ότι αυτό το οποίο περιγράφεται στη σύμβαση είναι μια σύμβαση νεοαποικιακή, είναι μια σύμβαση που δικαιώνει αυτούς μέσα από τους οποίους περνάει η εξάρτηση, είναι μια σύμβαση που θα προετοιμάζει εκατό γενίτσαρους κάθε χρόνο, στους οποίους θα δίνει υποτροφία η «SIEMENS» για να τους καθοδηγεί και να στήνει τα στελέχη της για το πώς θα κάνει τη διείσδυση στο μέλλον. Και έχει το θράσος να πει η «SIEMENS» ότι θα κάνει και κατάρτιση στα στελέχη της Δημόσιας Διοίκησης, πώς να μην εμπλέκονται σε ζητήματα διαφθοράς. Εκεί φτάσαμε! 
Εμείς, λοιπόν, λέμε ότι το ζήτημα αυτό είναι κεφαλαιώδους σημασίας. Θα το προχωρήσουμε σε πρώτη φάση με την πρόταση νόμου, αλλά από εκεί και πέρα στην πορεία σε μια νέα αντιμνημονιακή διακυβέρνηση το θέμα αυτό είναι ανοικτό για ποινικές και υπόλοιπες ευθύνες, αλλά κυρίως για τη διαγραφή του επονείδιστου χρέους.
Σας ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε, θα ήθελα το λόγο για μισό λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Υπουργέ, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Θα δευτερολογήσω μετά, αλλά για την αποκατάσταση της αλήθειας θέλω να πω ότι ποτέ δεν εκλήθην να απαντήσω εδώ για τις γερμανικές αποζημιώσεις, θα απαντήσει ο κ. Σταϊκούρας. Όταν μια ερώτηση απευθύνεται στον Υπουργό Οικονομικών επιλέγει εάν θα απαντήσει ο ίδιος, ο Υπουργός Αναπληρωτής, ο Υφυπουργός. Ο κ. Μαυραγάνης, πριν από λίγο απάντησε μια άλλη ερώτηση. Σήμερα εκλήθην να απαντήσω δύο επερωτήσεις, μια για την Αγροτική Τράπεζα, μια για τη «SIEMENS».</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτό είναι κοινοβουλευτικά γνωστό, κύριε Υπουργέ. Ο Υπουργός δεν απαντά πάντα σ’ όλες τις ερωτήσεις. Θα τα μάθουμε σιγά – σιγά.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Δεν νομίζω ότι θα ήταν και τιμητικό για την ελληνική Βουλή να πω ότι ήρθα, είδα φως και ανέβηκα και απαντώ σ’ ένα τόσο σημαντικό θέμα χωρίς φακέλους, χωρίς στοιχεία. Νομίζω ότι θα ήταν ντροπή να κάνω κάτι τέτοιο.
Τώρα όσον αφορά το πότε υπέγραψα τη σύμβαση, την υπέγραψα στις 22 Αυγούστου. Τώρα αν το διαβιβαστικό γράφει 7, προφανώς είναι εκ παραδρομής και θα το κοιτάξω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.
Το λόγο έχει ο κ. Χρήστος Παππάς, Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή για έξι λεπτά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Μας απαντήσατε, κύριε Στουρνάρα, ότι καθαρίσατε το γραφείο σας. Η εισαγωγή ήταν: «Καθάρισα το γραφείο μου και υπέγραψα τη σύμβαση».</Speech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Θα σας απαντήσω.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα απαντήσετε, κύριε Στουρνάρα.
Εισαγωγικά, θέλω να πω ότι συμφωνούμε απόλυτα με το πνεύμα και με την ουσία της επερώτησης, σχετικά με αυτόν το σκανδαλώδη εξώδικο συμβιβασμό. Διαπιστώνουμε και συμφωνούμε και εμείς ότι η σημερινή Κυβέρνηση έχει τεράστιες ευθύνες και η στάση της αποτελεί συνέχεια της στάσεως των προηγουμένων κυβερνήσεων. Η σημερινή, λοιπόν, Κυβέρνηση ήρθε να ολοκληρώσει το έργο των προηγουμένων. 
Όπως είπαν και οι προλαλήσαντες, η «SIEMENS» διέθετε το 10% του τζίρου της σε παράνομες προμήθειες, σε μίζες, σε δωροδοκίες δηλαδή προς ανώτατους αξιωματούχους και πολιτικά πρόσωπα. Το 10% μέσω των υπερτιμολογήσεων διολίσθαινε πάλι στο ελληνικό δημόσιο, δηλαδή πάλι στον ελληνικό λαό. 
Η επιτροπή, ως γνωστόν, όπως είπαν και οι προηγούμενοι, κατέληξε ομόφωνα –το τονίζω και εγώ- στο συμπέρασμα ότι η συνολική ζημία υπερέβη τα 2 δισεκατομμύρια. Βάσει αυτής της γνωμοδότησης της επιτροπής, για εμάς, συντρέχει η περίπτωση να επιβληθούν τα προβλεπόμενα πρόστιμα από την ελληνική νομοθεσία, τα οποία φυσικά ανέρχονται σε εκατοντάδες εκατομμύρια ευρώ. 
Αντ’ αυτού, τι είδαμε; Είδαμε η υπηρεσιακή κυβέρνηση τύπου Ροκφέλερ-Παπαδήμου, χωρίς να διαθέτει την απόλυτη πολιτική νομιμοποίηση, να φέρνει στη Βουλή προς ψήφιση ένα σχέδιο συμβιβασμού με τη «SIEMENS», το οποίο σχέδιο συμβιβασμού κατέληξε στις 7 ή στις 22 Αυγούστου –μάλλον στις 22 Αυγούστου, λίγο πριν πάει ο κ. Σαμαράς στην κ. Μέρκελ- να γίνει αυτή η σκανδαλώδης εξωδικαστική σύμβαση. 
Αυτό το σχέδιο ζημιώνει βάναυσα τα συμφέροντα του ελληνικού δημοσίου, τα συμφέροντα του ελληνικού λαού και αμνηστεύει τη «SIEMENS» από όλα της τα αδικήματα. Η «SIEMENS» διατηρεί όλες τις απαιτήσεις που έχει σε βάρος των φορέων του ελληνικού δημοσίου από τις αμαρτωλές αυτές συμβάσεις των υπερτιμολογήσεων και φαίνεται να συμψηφίζει αυτό το μικρό μέρος, τα 80 εκατομμύρια δηλαδή, έναντι ζημίας που έχει υποστεί το ελληνικό δημόσιο από αυτές τις πρακτικές της εταιρείας. 
Το γελοίο και απίθανο της συμβάσεως είναι ότι η «SIEMENS» αναλαμβάνει την υποχρέωση να διαθέσει μέσα σε μια πενταετία το ποσό των 90 και όχι των 100 εκατομμυρίων, όπως ακούστηκε προηγουμένως, σε ιατρικό εξοπλισμό, σε δράσεις για την καταπολέμηση της διαφθοράς, σε υποτροφίες, σε ερευνητικά προγράμματα κ.λπ.. Δηλαδή, πρόκειται για 90 εκατομμύρια, χωρίς το ελληνικό δημόσιο να έχει ουσιαστικά κανένα όφελος. Δεν μας λένε ούτε το πώς θα επιμεριστούν αυτά τα 90 εκατομμύρια. Είναι στη διακριτική ευχέρεια της «SIEMENS».
Σε αντάλλαγμα όλων αυτών, το ελληνικό δημόσιο παραιτήθηκε από όλες τις αξιώσεις έναντι της «SIEMENS». Δηλαδή, όπως ακούστηκε και πριν, έδωσε πραγματικά ένα συγχωροχάρτι στη «SIEMENS», προκειμένου αυτή να συνεχίσει –αυτό δεν ειπώθηκε σε αυτήν την Αίθουσα- να λαμβάνει μέρος σε διαγωνισμούς όχι μόνο στην Ελλάδα, αλλά και στην Ευρώπη. Η «SIEMENS» κινδύνευε, βάσει του άρθρου 45 της οδηγίας 18/2004 της Ευρωπαϊκής Ένωσης, να αποκλειστεί από όλους τους δημόσιους οργανισμούς στα κράτη-μέλη αυτής της συμβάσεως.
Ερωτώνται από τη Χρυσή Αυγή οι κύριοι Υπουργοί, οι Υπουργοί της τροϊκανής Κυβέρνησης, που για εμάς ως σύνολο η Κυβέρνηση είναι υπόδικη στη συνείδηση του ελληνικού λαού, τα ακόλουθα: Πώς ο Πρωθυπουργός έτρεξε σαν καλός μαθητής στη Μέρκελ να επιδείξει αυτήν την επαίσχυντη σύμβαση συμβιβασμού; Μήπως αυτή η σύμβαση, που πήγε πεσκέσι ο κ. Σαμαράς στη Μέρκελ, ήταν προαπαιτούμενο για να τον δεχθεί η Μέρκελ στην καγκελαρία; Γι’ αυτό και υπεγράφη στις 22 Αυγούστου; Γι’ αυτό καθάρισε ο κ. Στουρνάρας το γραφείο του; 
Ως πότε, κυρίες και κύριοι Βουλευτές, θα συμβιβαζόμαστε; Εμείς στη Χρυσή Αυγή λέμε όχι σε κάθε συμβιβασμό. Απαιτούμε εδώ και τώρα όχι τα 2 επιπλέον δισεκατομμύρια από τη ζημιά της «SIEMENS» αλλά και τα 510 δισεκατομμύρια από το κατοχικό δάνειο, πέρα από τις πολεμικές αποζημιώσεις και επανορθώσεις. Είδαμε κάτι απ’ αυτά να γίνεται στην καγκελαρία του Βερολίνου; Είδαμε κάτι απ’ αυτά να απαιτεί ο κ. Σαμαράς από τη Μέρκελ; Τίποτα από αυτά τα λογικά και εθνικά δεν είδαμε. Αντ’ αυτού είδαμε τα χαμόγελα και τις φιλοφρονήσεις της γνωστής σχολής Σαμαρά-Μπακογιάννη-Αβραμόπουλου, δηλαδή τη διπλωματία του χαμόγελου, τη διπλωματία του «yes boss».
Εμείς λοιπόν, θέλουμε να ρωτήσουμε προσθετικά, γιατί οι προλαλήσαντες είχαν τη δυνατότητα να θέσουν μια σειρά από εύλογα ερωτήματα, τα οποία να μην αναφέρω και εγώ, ποιοι ήσαν οι λόγοι που υποχρέωσαν το ελληνικό δημόσιο να υπογράψει αυτόν το συμβιβασμό και να παραιτηθεί τόσων δισεκατομμυρίων; Είχαμε ανάγκη την τεχνογνωσία της «SIEMENS»; Μήπως αυτός ο συμβιβασμός ήταν επιβεβλημένος για να συγκαλυφθούν τα εγκλήματα και οι ευθύνες του πολιτικού συστήματος που κυβερνά την Ελλάδα από το 1974 μέχρι σήμερα; Μήπως έγινε αυτό γιατί μαζί τα φάγατε;
Κλείνοντας, εμείς στη Χρυσή Αυγή αναρωτιόμαστε γιατί ενώ φωτογραφήθηκαν στο πόρισμα της εξεταστικής επιτροπής και αναφέρθηκαν πολιτικά πρόσωπα και ονόματα Υπουργών, παραγόντων, το Κοινοβούλιο και η δικαιοσύνη δεν προχώρησαν ποτέ σε βάθος προς αυτήν την κατεύθυνση; Μεγάλα αδικήματα μένουν ατιμώρητα. Αδικήματα σε έναν όμορφο κόσμο αγγελικά πλασμένο με τη βοήθεια του απαράδεκτου νόμου περί ευθύνης Υπουργών, με τη βοήθεια των βαρόνων των ΜΜΕ, αδικήματα και εγκλήματα παραμένουν ατιμώρητα.
Εμείς στη Χρυσή Αυγή, λοιπόν, αναρωτιόμαστε, αλλά αναρωτιέται και κάθε Έλλην πολίτης, πότε θα έρθει η κάθαρση επιτέλους, αυτής της κόπρου του Αυγείου; Ας το πούμε ξεκάθαρα. Ποτέ. Όσο θα κυριαρχεί το σύστημα της συγκάλυψης, της κλεπτοκρατίας, το σύστημα της ξενοκρατίας, το σύστημα της υποταγής και το σύστημα της πλουτοκρατίας ποτέ δεν θα γίνει αυτό. 
Εμείς στη Χρυσή Αυγή προς την κατεύθυνση αυτήν κατευθυνόμαστε. Θέλουμε, δηλαδή, να τσακίσουμε μια για πάντα αυτό το σύστημα που συνθλίβει το λαό και την πατρίδα και αφήνει δημόσιους λειτουργούς σκανδαλωδώς με την υπογραφή τους να βλάπτουν σ’ αυτήν την οικονομική συγκυρία με δισεκατομμύρια ευρώ τον ελληνικό λαό που υποφέρει.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει ο κ. Νικόλαος Τσούκαλης, Κοινοβουλευτικός Εκπρόσωπος της Δημοκρατικής Αριστεράς, με την παράκληση να επιδείξει κάποια αυτοσυγκράτηση στο χρόνο. Θα σας είναι ευγνώμονες όλοι οι συνάδελφοι. 
Ευχαριστώ.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε. Θα προσπαθήσω να είμαι όσο το δυνατόν πιο περιεκτικός και συνοπτικός.
Η σημερινή διαδικασία, κύριε Πρόεδρε, κυρίες και κύριοι συνάδελφοι, είναι μια αναπόφευκτη πράξη μιας ανεπίτρεπτης –χρησιμοποιώ την πλέον επιεική έκφραση- διαδικασίας την οποία αυτή εδώ η Αίθουσα, αυτό εδώ το Σώμα ακολούθησε, τήρησε πριν κάποιους μήνες, τον Απρίλιο του 2012, όταν με το διαβόητο άρθρο 323 εκείνου του νομοσχεδίου και μετέπειτα ν. 4072, επικύρωσε με μια πλειοψηφία, η οποία θα μου επιτρέψετε να πω ότι δεν ήταν ισχυρή, ένα σχέδιο συμφωνίας συμβιβασμού με τη «SIEMENS». 
Ο Πρόεδρος της Δημοκρατικής Αριστεράς Φώτης Κουβέλης διατύπωσε την κατηγορηματική του άρνηση-αντίθεση πριν την υπογραφή της σύμβασης. 
Αυτή η άρνηση που διατύπωσε ήταν συνεπέστατη με τη στάση που τήρησε το κόμμα μας διά του ομιλούντος στη συζήτηση εκείνου του άρθρου. Γιατί η διαδικασία που τηρήθηκε ήταν πραγματικά ανεπίτρεπτη. Θύμιζε ή απέπνεε την οσμή συγκάλυψης ή, αν θέλετε, κολυμβήθρας του Σιλωάμ ή κάλυψης υποχρεώσεων οι οποίες, σύμφωνα με το Σύνταγμα και τη διεθνή πρακτική, είναι αρμοδιότητες αποκλειστικά και μόνο της εκτελεστικής εξουσίας.
Άκουσα με πολύ μεγάλη προσοχή τα επιχειρήματα ένθεν κακείθεν όσον αφορά το επωφελές ή μη της συγκεκριμένης σύμβασης και των όρων που περιέχονται σε αυτήν τη σύμβαση. Δυστυχώς, η ουσία του προβλήματος δεν έχει αναδειχθεί. Και η ουσία του προβλήματος δεν είναι το να συζητήσουν οι Βουλευτές -πουθενά δεν συμβαίνει αυτό στην Ευρώπη- επί των όρων συμφωνίας, επί μιας διαδικασίας, την οποία τήρησαν κάποιοι άλλοι, ακολούθησαν με διαδικασίες γνωστές, που γνωρίζουν πάρα πολύ καλά οι νομικοί, οι ειδικοί στους συμβιβασμούς, οι οποίοι έχουν γνώση όλου του φακέλου, που γνωρίζουν τα στοιχεία, που γνωρίζουν τα συγκεκριμένα πλεονεκτήματα της μιας και της άλλης άποψης και στο τέλος καταλήγουν. Οι Βουλευτές, ουσιαστικά εκείνον τον Απρίλιο ήρθαν εδώ να δηλώσουν συμφωνία ή εμπιστοσύνη σε αυτόν που έκανε την πρόταση και που διαπραγματεύτηκε. 
Αυτό δεν είναι δουλειά του Βουλευτή, κύριε Πρόεδρε. Το γνωρίζετε και από τη δική σας εμπειρία και δεν είναι δουλειά του Βουλευτή άκριτα να δίνει την εμπιστοσύνη του σε αυτόν που προτείνει, γιατί περί αυτού επρόκειτο. Επρόκειτο για ψήφο εμπιστοσύνης, ουσιαστικά, σε ένα πρόσωπο και σε μία διαδικασία στην οποία δεν συμμετείχαμε.
Παντού διεθνώς τα δημόσια εκπροσωπούνται από την εκτελεστική εξουσία, από τον εκάστοτε Υπουργό. Όταν, λοιπόν, ο Υπουργός σε ένα κράτος δικαίου έχει συνείδηση των πραττομένων, όταν είναι επαρκής και όταν γνωρίζει ότι εξυπηρετεί το δημόσιο συμφέρον βάζει την υπογραφή του και δεν ζητάει έγκριση από το Σώμα. 
Αυτή, λοιπόν, η διαδικασία οδηγούσε πολλούς από εμάς, κύριε Υπουργέ, να πούμε τότε ότι κάτι κρύβεται πίσω από αυτήν τη σύμβαση. Γι’ αυτό ακριβώς και η «SIEMENS» το απαίτησε -αναφέρεται και μέσα στη σύμβαση- όπως επίσης και ο αρμόδιος Υπουργός, για να καλύψει τα νώτα του, έφερε την επικύρωση εδώ. Αυτό είναι το μεγάλο πρόβλημα όλης αυτής της διαδικασίας. 
Και ερχόμαστε εκ των υστέρων να πούμε το εξής: Εμείς οι νομικοί λέμε ότι για να κάνεις ένα συμβιβασμό πρέπει να γνωρίζεις τα δεδομένα. Δηλαδή, το ελληνικό δημόσιο θα έπρεπε να γνωρίζει τη ζημιά. Τι ζημιά υπέστη από τη «SIEMENS»; Δεν μπορεί να κάνει συμβιβασμό επί αορίστων δεδομένων. Και μια ερώτηση που ακόμα πλανάται σε αυτήν την Αίθουσα είναι: αν γνώριζε το ελληνικό δημόσιο τη ζημιά, γιατί δεν την ξέρουμε εμείς; Την ξέρετε, κύριε Υπουργέ, εσείς τη ζημιά; Ζητήσατε από τους αρμόδιους να σας πουν ποια είναι η ζημιά; Εγώ θα το έκανα. Πώς το προσδιορίσατε; 
Είχα πει τότε ότι δεν μπορούσα εγώ -και κανένας, θα μου επιτρέψετε να πω, σοβαρός συνάδελφος και συναδέλφισσα- να μιλήσω συγκεκριμένα αν είναι επωφελής η συγκεκριμένη σύμβαση, γιατί δεν είχαμε τα στοιχεία. Μπορεί να ήταν επωφελής, αλλά με ποια στοιχεία θα μπορούσαμε να κρίνουμε επί του συγκεκριμένου ζητήματος; 
Γι’ αυτό, λοιπόν, και η Δημοκρατική Αριστερά τότε ήταν κατά και γι’ αυτό εξέφρασε την έντονη αντίρρησή της στην υπογραφή, όχι με την έννοια ότι μία, δυστυχώς, απόφαση του ελληνικού δημοσίου μπορεί οποιοσδήποτε Υπουργός να την γράψει στα παλαιά των υποδημάτων του. Και είναι επίκαιρο αυτό και πρέπει να το λέμε συνεχώς. Δυστυχώς ή ευτυχώς, ευτυχώς λέω εγώ, λέμε εμείς, η Δημοκρατική Αριστερά, ακόμα και οι κακές συμβάσεις, ακόμα και οι κακοί νόμοι μέχρις ότου αλλάξουν με τη διαδικασία που ορίζουμε πρέπει να τηρούνται. Αυτό λέμε εμείς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή).
Τελειώνω, κύριε Πρόεδρε. Όμως, η αντίθεσή μας, ήταν το να καθυστερήσει η υπογραφή, μήπως μέσα σε αυτή τη διαδικασία -και εμείς είμαστε διατεθειμένοι να το κάνουμε- κινήσουμε κάποιες διαδικασίες θεσμικού χαρακτήρα και μέσα από τη Βουλή, μέσα από τις επιτροπές να αξιολογήσουμε οποιαδήποτε στοιχεία είχαν τεθεί, προκειμένου να ληφθεί αυτή η απόφαση. Γιατί ξέρετε, υπάρχει μία διάταξη, ένας όρος μέσα στη σύμβαση που θυμίζει τον όρο 388 του Αστικού Κώδικα για απρόβλεπτη μεταβολή συνθηκών, όπου εκεί μπορούσε να πατήσει για αλλαγή της σύμβασης. Ήταν περίπου σαν τον 388, ατελής η περιγραφή. Αυτό για εμάς ήταν ένα στοιχείο πολύ κρίσιμο μήπως περισώσουμε κάτι. Ή σε τελευταία ανάλυση να διασκεδάσουμε τις εύλογες απορίες και αμφιβολίες πολλών που ρωτούν αν πράγματι ήταν επωφελής. Εγώ σας λέω για άλλη μία φορά ότι μπορεί να ήταν επωφελής. Δεν το ξέρουμε αυτή τη στιγμή. Καλούμαστε, λοιπόν, να τοποθετηθούμε επί μιας σύμβασης για την οποία κανένας μα κανένας δεν έχει τα στοιχεία για να αποφανθεί και κυρίως να απαντήσουμε σε αυτούς τους εκατοντάδες χιλιάδες, εκατομμύρια συμπολίτες μας, οι οποίοι έχουν συνδέσει τη συγκεκριμένη υπόθεση με το μεγαλύτερο σκάνδαλο της μεταπολίτευσης. Και οι απαντήσεις εκεί δεν είναι νομικού ή τεχνοκρατικού χαρακτήρα, είναι πολιτικού χαρακτήρα και έχουν υποχρέωση να γνωρίζουν κατά πόσο αυτή εδώ η Αίθουσα έλαβε μία πραγματικά σωστή απόφαση στο δίκαιο αίτημά τους, στη δίκαιη απαίτησή τους να υπάρχει κάθαρση.
Τελειώνω με το εξής. Πέραν όλων αυτών θα πρέπει σε αυτή την Αίθουσα κάποια στιγμή να συζητούμε επί του συγκεκριμένου. Είναι προφανές ότι η σύμβαση αφορά συμβιβασμό επί της αστικής υπόθεσης. Είναι προφανές από τη σύμβαση ότι δεν εκχωρεί, δεν παραιτείται του δικαιώματος εχεμυθείας το ελληνικό δημόσιο απέναντι στη δικηγορική εταιρεία. Γιατί όσοι γνωρίζουν το περιεχόμενο αυτού του δικαιώματος εχεμυθείας αν διαβάσετε τη συγκεκριμένη διάταξη ότι δηλαδή αφορά μόνο τη σύμβαση, τα τιμολόγια κ.λπ. προκειμένου να δικαιολογηθεί η αμοιβή, είναι προφανές ότι δεν υπάρχει αυτή η εκχώρηση. Αφορά λοιπόν τις αστικές υποθέσεις, αφορά τη συγκεκριμένη υπόθεση και όχι τις άλλες υποθέσεις.
Το κρίσιμο πλέον για το ελληνικό δημόσιο, κύριε Υπουργέ, κυρίες και κύριοι συνάδελφοι, είναι η ταχύτατη εκκαθάριση αυτής της υπόθεσης. Δεν είναι μόνο, θα μου επιτρέψετε να σας πω, η «SIEMENS» που εκκρεμεί αυτήν τη στιγμή. Είναι η υπόθεση του Βατοπεδίου, είναι η υπόθεση των δομημένων ομολόγων, είναι η υπόθεση όλων μα όλων των σκανδάλων. Και αυτή είναι η απαίτηση όλου του ελληνικού λαού και αυτό ζητάει από τη σύγχρονη ελληνική κοινωνία και πολιτεία. Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε τον κ. Τσούκαλη.
Το λόγο έχει ο κ. Σπυρίδων Χαλβατζής, Κοινοβουλευτικός Εκπρόσωπος του Κομμουνιστικού Κόμματος Ελλάδας.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ πολύ, κύριε Πρόεδρε.
Το μέγα σκάνδαλο της «SIEMENS» συνεχίζει να παράγει νέα σκάνδαλα και αυτό γιατί με τη συμφωνία συμβιβασμού ανάμεσα στην Ελληνική Δημοκρατία και στη «SIEMENS»  αθωώνετε πλήρως τη «SIEMENS», την παραδίνετε άσπιλη και αμόλυντη στην ελληνική αγορά αίροντας κάθε εμπόδιο για απρόσκοπτη δραστηριότητά της στην Ελλάδα. Η συμφωνία συμβιβασμού ελληνικού δημοσίου και «SIEMENS» αποτελεί μνημείο κυνισμού, υποκρισίας και θράσους και αυτό γιατί θέλετε να αθωώσετε εσαεί κάθε γνωστή ή άγνωστη ως τώρα εγκληματική δράση της  «SIEMENS» στην Ελλάδα και ταυτόχρονα η Ελλάδα παραιτείται από οποιαδήποτε αξίωση. 
Αυτό είναι το νέο σκάνδαλο της «SIEMENS». Αυτό είναι το πρώτο που ήθελα να σημειώσω. 
Το δεύτερο είναι το εξής. Η εξεταστική επιτροπή έχει εκτιμήσει κατ’ ελάχιστο ότι η ζημιά ξεπερνά τα 2 δισεκατομμύρια. Μπήκαν εδώ λογιστικοί τρόποι, σε μία προσπάθεια να αποπροσανατολίσουν τα πράγματα. 
Μα, μπορεί να υπάρξει μία επιχείρηση, μια εταιρεία –και εσείς, κύριε Υπουργέ, είστε άνθρωπος της αγοράς και γνωρίζετε- που σε ένα, δύο χρόνια να έχει πολλές ζημιές, γιατί επενδύει μ’ αυτήν τη δραστηριότητά της, για να έχει κέρδη στο μέλλον. Μην μπλέκουμε, λοιπόν, με τέτοια σχηματικά κόλπα. 
Την ίδια στιγμή που χαρίζετε στη «SIEMENS»  αυτά που της χαρίζετε, με βάση το πόρισμα της εξεταστικής επιτροπής, στραγγίζετε τους εργάτες, τους εργαζόμενους, τους αυτοαπασχολούμενους, τους πάντες, για να οικονομήσετε αλλού 150 εκατομμύρια ευρώ, αλλού 60 εκατομμύρια ευρώ, αλλού 70 εκατομμύρια ευρώ, ώστε να φθάσετε στα 11,5 ή στα 14,5 δισεκατομμύρια ευρώ, που θέλετε να πάρετε από τις τσέπες των εργαζομένων. 
Το Κομμουνιστικό Κόμμα Ελλάδας είχε ζητήσει να συσταθεί εξεταστική επιτροπή για να αποτιμήσει τη συνολική ζημιά που υπέστη το δημόσιο. Ούτε το ΠΑΣΟΚ ούτε η Νέα Δημοκρατία ανταποκρίθηκαν στο αίτημά μας. Δεν μας εκπλήσσουν αυτά, γιατί βλέπουμε ότι αποτέλεσμα της εφαρμοζόμενης πολιτικής από τις προηγούμενες κυβερνήσεις της Νέας Δημοκρατίας, του ΠΑΣΟΚ, τις συγκυβερνήσεις των δύο-τριών κομμάτων ακολουθείται μία συγκεκριμένη πολιτική, μια πολιτική που διασφαλίζει τα συμφέροντα και τα κέρδη των ντόπιων και των ξένων μονοπωλίων, μια πολιτική της Ευρωπαϊκής Ένωσης των μονοπωλίων. 
Τρίτο ζήτημα. Η πλευρά της «SIEMENS»  -η εταιρεία η οποία πάνω από εκατόν τριάντα χρόνια διαφθείρει και δωροδοκεί κυβερνήσεις, κρατικούς και άλλους αξιωματούχους σε πάνω από εκατόν είκοσι χώρες στον κόσμο- εμφανίζεται με απέραντη υποκρισία να κάνει λόγο και να εκφράζει τη λύπη της γιατί κάποια στελέχη της παραβίασαν τις αρχές της διαφάνειας και της υπευθυνότητας. Μα, είναι ίδιον του καπιταλιστικού συστήματος και η διαφθορά και οι μίζες. 
Και εσείς, κύριοι της συγκυβέρνησης, που αποδεχθήκατε από τη διατύπωση, πού απευθύνεστε; Σε αφελείς; Σε λωτοφάγους; Φτύνετε κατάμουτρα τους εργαζόμενους, τον ελληνικό λαό. Φτύνετε τον ελληνικό λαό, γιατί θέλετε να προσβάλετε τη νοημοσύνη του με αυτές σας τις ενέργειες. 
Τέταρτο ζήτημα, το οποίο μάλιστα θεωρήθηκε από τον Υπουργό ως πολύ θετική εξέλιξη. Η «SIEMENS», λέει, αναλαμβάνει την υποχρέωση να καταβάλει στην Ελλάδα παροχή ύψους 90 εκατομμυρίων ευρώ, όχι σε μετρητά, αλλά σε υποστήριξη δράσεων στην Ελλάδα. 
Παραδείγματος χάριν, προγράμματα εκπαίδευσης για καταπολέμηση της διαφθοράς και το ξέπλυμα βρώμικου χρήματος, για να διαμορφώσει δηλαδή καινούργια στελέχη, τα οποία θα διαφθείρουν με έναν τέτοιον επιστημονικό τρόπο που δεν θα γίνεται αντιληπτός! Μα καλά, πώς τα δέχεστε αυτά τα πράγματα, να γράφονται μόνο, όχι τίποτε άλλο; 
Επίσης, προγράμματα για παροχή –λέει- ιατρικού εξοπλισμού σε δημόσια νοσοκομεία, για να συνεχίσει δηλαδή απρόσκοπτα η «SIEMENS»  -με αξονικούς, ατομικούς τομογράφους και άλλα πανάκριβα ιατρικά μηχανήματα- να παραμένει σταθερά και να διεισδύει σε όλα πλέον τα δημόσια νοσοκομεία. 
Επίσης, λέει για προγράμματα υποτροφιών για μεταπτυχιακές σπουδές, για να μπει πιο πρακτικά στα ελληνικά πανεπιστήμια, να δέσει εκεί τις σχέσεις της με τα ελληνικά πανεπιστήμια και σε ό,τι αφορά την ενέργεια. 
Ο Υπουργός τα επαίνεσε όλα αυτά σαν θετικά. Και δεν είναι αφελής ο κύριος Υπουργός. Άνθρωπος της αγοράς είναι. Δεκάδες χρόνια είναι στην αγορά και θα έπρεπε να είναι πιο φειδωλός στις εκτιμήσεις του για τις προθέσεις της «SIEMENS».
Πέμπτον, η εταιρεία –λέει- θα συνεχίσει να δίνει υποστήριξη στις ελληνικές ανακριτικές αρχές. Τίποτα πιο ψευδές και πιο υποκριτικό απ’ αυτό! Δεν έδωσε καμμία στήριξη στις ελληνικές ανακριτικές αρχές. Όποιοι μίλησαν από τα στελέχη της είπαν τόσα όσα τους επέτρεψε η εταιρεία να πουν. Έγιναν είκοσι επτά ερωτήσεις σε στελέχη της «SIEMENS». Η απάντηση ήταν ίδια: «δεν γνωρίζω». Η ομερτά λειτούργησε απόλυτα και αποτελεσματικά. Κι εσείς αποδέχεστε και επικροτείτε αυτά τα ψέματα σε βάρος των εργαζομένων, σε βάρος του λαού, και τα αποδέχεστε ανερυθρίαστα.
Έκτον, από την πλευρά της Ελλάδας διατυπώνεται η άφεση αμαρτιών προς τη «SIEMENS»  διότι: 
α) Δηλώνεται ότι η «SIEMENS»  είναι αξιόπιστη και υπεύθυνη επιχείρηση, κατά την έννοια της οδηγίας 2004 της Ευρωπαϊκής Ένωσης. Αυτό σημαίνει ότι αίρονται όλα τα εμπόδια για τη συμμετοχή της σε δημόσιους διαγωνισμούς και δίνεται ασφαλώς το «πράσινο φως» για συνεργασία με τη χώρα μας. 
β) Η Ελλάδα παραιτείται από κάθε αστική και διοικητική αξίωση, ακόμη και για το ξέπλυμα βρώμικου χρήματος και από το πρόστιμο κατά της «SIEMENS»  σχετικά με την υπόθεση δωροδοκίας και από τυχόν ένδικα μέσα που έχει ασκήσει. 
γ) Η Ελλάδα –λέει- συμφωνεί ρητά ότι η συμφωνία αυτή είναι αμετάκλητη και δεσμεύεται να παρέχει κάθε αρωγή στη «SIEMENS»  για τυχόν αγωγές που θα εγερθούν σε βάρος της από κάποιον άλλο ελληνικό φορέα: ΟΣΕ, ΟΤΕ κ.λπ.. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Χαλβατζή, παρακαλώ συντομεύετε.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Τελειώνω αμέσως, κύριε Πρόεδρε.
Η τρικομματική κυβέρνηση της Νέας  Δημοκρατίας, του ΠΑΣΟΚ και της ΔΗΜΑΡ έχει τεράστιες πολιτικές, ηθικές και όχι μόνον ευθύνες. Είμαστε σίγουροι ότι η εργατική τάξη, τα λαϊκά στρώματα, συνολικά ο εργαζόμενος λαός δεν θα αποδεχθούν αυτήν την επαίσχυντη συμφωνία. Με τον ενωμένο αγώνα, με την ενίσχυση της ταξικής κατεύθυνσης του εργατικού συνδικαλιστικού κινήματος θα δημιουργήσει όρους, συνθήκες και προϋποθέσεις για την ανατροπή αυτής της αντεργατικής, αντιλαϊκής πολιτικής, για την ανατροπή και αυτής της απαράδεκτης συμφωνίας. 
Τέλος, κύριε Υπουργέ, και η επιμήκυνση για την οποία μιλήσατε και για την οποία επαίρεται η Κυβέρνηση κι όχι μόνον εσείς, κατά την άποψή μας, δεν θα κάνει τίποτε άλλο από το να επιμηκύνει τα βάσανα, την τυραννία των εργαζομένων, του ελληνικού λαού. Θα παρατείνει τη σκληρή εκμετάλλευση και λιτότητα. 
Εμείς παλεύουμε για την αποδέσμευση από την Ευρωπαϊκή Ένωση και τη μονομερή διαγραφή του χρέους. Ασφαλώς αυτό θα γίνει, με τη θέληση και την πάλη του λαού, από μια άλλη εξουσία, κι αυτός είναι, κατά την άποψή μας, ο μονόδρομος για την εργατική τάξη, για τα πιο πλατιά λαϊκά στρώματα. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κι εμείς σας ευχαριστούμε. 
Έχει ζητήσει το λόγο ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Καραγκούνης. 
Κύριε Υφυπουργέ, κατά τον Κανονισμό, έχετε δικαίωμα να μιλήσετε για είκοσι λεπτά. Πόσα θα χρειαστείτε;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Δεν θα κάνω χρήση όλου του χρόνου που μου αναλογεί, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα σας δώσω οκτώ λεπτά κι αν χρειαστείτε παραπάνω, θα το δούμε. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κυρίες και κύριοι συνάδελφοι, δεν μπορώ να μην παραδεχθώ ότι η υπόθεση του σκανδάλου της «SIEMENS», όπως και όλες οι άλλες υποθέσεις, οι οποίες εκκρεμούν στην ελληνική δικαιοσύνη, που απασχόλησαν το πολιτικό σύστημα και ταλάνισαν ολόκληρη την ελληνική κοινωνία, διαρρηγνύουν –όπως είπε και ο εξαίρετος συνάδελφος προηγουμένως κ. Χρυσοχοΐδης- τον πυρήνα της σχέσης εμπιστοσύνης πολίτη και πολιτείας, μια σχέση που –πιστέψτε με, σας το λέω ως νέος άνθρωπος, ως νέος πολιτικός που θέλω να υπηρετήσω την πατρίδα μου- την έχουμε τώρα ανάγκη παραπάνω από ποτέ.
Πώς θα βοηθήσουμε τη χώρα, κυρίες και κύριοι συνάδελφοι, εμείς οι πολιτικοί; Αναφέρομαι σε όλες τις παρατάξεις, διότι απ’ αυτήν την καχυποψία δεν θα ξεφύγει κανένα πολιτικό κόμμα. Πώς θα τη βοηθήσουμε, αν δεν κόψουμε τον ομφάλιο λώρο της διαφθοράς και της συναλλαγής; Πώς θα γίνει αυτό; Με πράξεις, κύριοι συνάδελφοι, και όχι με λόγια. Θα ξεκαθαρίσουμε τις σχέσεις μας και θα λύσουμε τους λογαριασμούς μας. 
Δεσμευθήκαμε για αλλαγή του νόμου περί ευθύνης Υπουργών. Αυτό, κατά την προσωπική μου άποψη, είναι το ουσιαστικότερο βήμα. Θα γίνει πράξη –αποτελεί δέσμευση- στην επόμενη Αναθεώρηση του Συντάγματος. Δεσμευθήκαμε για έλεγχο του «πόθεν έσχες» των Πρωθυπουργών, Αρχηγών κομμάτων, Υπουργών, Υφυπουργών –από το 1974 μέχρι σήμερα- με σκληρές κυρώσεις για τους παραβάτες. Το κάνουμε πράξη. Προχωράμε ήδη σε σαρωτικές αλλαγές στη νομοθεσία με εντολή του Πρωθυπουργού, με στόχο την πάταξη της διαφθοράς σε ολόκληρο το δημόσιο τομέα. Το κάνουμε πράξη.
Αυτά περιμένει από εμάς ο ελληνικός λαός και πολλά άλλα ακόμη. Έτσι πετάμε από πάνω μας, κυρίες και κύριοι συνάδελφοι, την καχυποψία, με πράξεις και όχι με λόγια. 
Θα ήθελα επίσης, κυρίες και κύριοι συνάδελφοι, στο μέτρο που η συζητούμενη επίκαιρη επερώτηση αφορά το Υπουργείο Δικαιοσύνης να προχωρήσω διευκρινιστικά σε κάποιες παρατηρήσεις. Ο Υπουργός των Οικονομικών έδωσε ήδη απαντήσεις για όλο το φάσμα των νομικών παρατηρήσεων, ενστάσεων, αιτιάσεων που ετέθησαν από πλευράς των συναδέλφων της Αξιωματικής Αντιπολίτευσης. Το ίδιο έκανε και ο Κοινοβουλευτικός Εκπρόσωπος κ. Βορίδης. 
Η συμφωνία εξωδικαστικού συμβιβασμού, η οποία έλαβε την κοινοβουλευτική έγκριση με την κύρωσή της από τη Βουλή, εκτείνεται και αφορά μόνο σε νομικά ζητήματα αστικής και διοικητικής φύσεως, χωρίς να επηρεάζει την απόδοση τυχόν ποινικών ευθυνών που προκύπτουν για φυσικά πρόσωπα.
Και επειδή έγινε σχετική αναφορά από τον κ. Παπαδημούλη και από άλλους συναδέλφους, ειδικότερα, στο προοίμιο της ήδη ψηφισθείσης από την κοινοβουλευτική πλειοψηφία συμφωνίας συμβιβασμού –και εν προκειμένω στη σελίδα 2 αυτού- αναφέρεται ρητά: 
«Ρητώς επιπλέον συνομολογείται ότι οι ρυθμίσεις της παρούσας δεν έχουν ούτε μπορούν να έχουν ερμηνευθεί ότι έχουν οποιαδήποτε επιρροή ή ότι κατά οιονδήποτε τρόπο περιλαμβάνουν ζητήματα ποινικής φύσεως κατά προσώπων.»</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εταιρειών;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Παρακαλώ!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Στη σελίδα 6 αυτού προβλέπονται τα ακόλουθα:
«Στην περίπτωση που νέα γεγονότα που αφορούν στην υπόθεση και τα οποία θεωρηθεί ότι ενδιαφέρουν τις ελληνικές αρχές περιέλθουν σε γνώση της, η «SIEMENS»  θα συνεχίσει να παρέχει κάθε δυνατή υποστήριξη όπου της ζητηθεί αλλά και ανεξάρτητα προς τις ανακριτικές αρχές της Ελληνικής Δημοκρατίας, σε σχέση με τη συνεχιζόμενη ανάκριση κατά φυσικών προσώπων που έχουν εμπλακεί στην υπόθεση. Κανένας όρος αυτής της συμφωνίας δεν μπορεί να ερμηνευθεί κατά οιονδήποτε τρόπο παρεμβατικό ή περιοριστικό των ποινικών διώξεων και φυσικών προσώπων που έχουν εμπλακεί στην υπόθεση.»
Όσον αφορά το ποινικό σκέλος και προς ενημέρωση του ελληνικού λαού, μετά από σχετική πληροφόρηση από το Νομικό Συμβούλιο του Κράτους, το οποίο παρίσταται σε όλες τις εκκρεμείς υποθέσεις που αφορούν φυσικά πρόσωπα εμπλεκόμενα με τη «SIEMENS», έχει δηλώσει υπεράσπιση πολιτικής αγωγής εκπροσωπώντας τα συμφέροντα του δημοσίου. 
Ειδικότερα, εκκρεμούν στο στάδιο της κύριας ανάκρισης πέντε υποθέσεις κακουργηματικού χαρακτήρα, οι περισσότερες εξ αυτών μάλιστα ανατεθείσες σε ειδικό εφέτη ανακριτή προς διενέργεια κύριας ανάκρισης.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Από πότε;</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Οι με αριθμό Ω-05/4, Ω-07/50 ποινικές διώξεις του Εισαγγελέα Πρωτοδικών Αθηνών και η από 9-4-2009 δήλωση παράστασης πολιτικής αγωγής του δημοσίου αφορούσαν γενικώς τα αδικήματα της παθητικής και ενεργητικής δωροδοκίας κατά του δημοσίου και του ΟΤΕ, της νομιμοποίησης εξόδων από εγκληματική δραστηριότητα και της ηθικής αυτουργίας και της άμεσης συνέργειας σε αυτή, ενώ η Ω-08/47 και η από 4-5-2009 δήλωση παράστασης πολιτικής αγωγής αφορούσε τα οπλικά συστήματα «PATRIOT». 
Ακολούθησε δυνάμει του 410/10 βουλεύματος του Συμβουλίου Εφετών Αθηνών ο χωρισμός της κύριας ανάκρισης που διενεργείται βάσει του αριθμού Ω-05/4 &amp; Ω-07/50 ποινικών διώξεων σε δύο υποθέσεις. Ήτοι τη σχετική με τη σύμβαση 8002/1997 ψηφιοποίηση του ΟΤΕ και τη σχετική με τη σύμβαση προμήθειας C4I. Κατόπιν τούτου ασκήθηκαν εκ νέου από το δημόσιο ενώπιον του ειδικού εφέτη ανακριτή οι αναφερόμενες τρεις δηλώσεις παράστασης της πολιτικής αγωγής, που αφορούν, όπως διαλαμβάνεται στο σημείωμα, αντιστοίχως τα «PATRIOT», τα C4I και τη σύμβαση ψηφιοποίησης του ΟΤΕ.
Η υπόθεση C4I εκκρεμεί ενώπιον του ειδικού εφέτη ανακριτή. Οι υποθέσεις των ΟΣΕ και ΟΤΕ βρίσκονται επίσης στο στάδιο της ανάκρισης ενώπιον του ειδικού εφέτη ανακριτή. Η υπόθεση των οπλικών συστημάτων «PATRIOT» εκκρεμεί ενώπιον επίσης ειδικού εφέτη ανακριτή. Η υπόθεση «ΕΡΜΗΣ» εκκρεμεί ενώπιον του 5ου ειδικού ανακριτή.
Συμπερασματικά υπογραμμίζω ότι το έργο της ανακρίσεως συνεχίζεται και η διακρίβωση των όποιων επιλήψιμων πράξεων και όποιων προσώπων προέκυψαν και θα προκύψουν θα τύχουν της ανάλογης ποινικής μεταχείρισης από τα αρμόδια δικαιοδοτικά όργανα της πολιτείας.
Αυτό το οποίο οφείλω να διαβεβαιώσω το Σώμα είναι ότι το Υπουργείο Δικαιοσύνης στο μέτρο και στο βαθμό που του επιτρέπεται από τα συνταγματικώς προβλεπόμενα, θα κάνει τα πάντα για τη γρήγορη εξέλιξη και ολοκλήρωση αυτής της υπόθεσης που έχει πραγματικά ταλαιπωρήσει την ελληνική κοινωνία αλλά και το πολιτικό σύστημα. 
Ήδη ο Υπουργός Δικαιοσύνης ασκώντας την κατά το Σύνταγμα προβλεφθείσα εποπτεία έχει προβεί στις απαραίτητες ενέργειες για την επίσπευση αυτών των διαδικασιών. Το Υπουργείο βρίσκεται σε συνεχή επικοινωνία με τον εισαγγελέα του Αρείου Πάγου και έχουμε ήδη συναντηθεί από τις πρώτες μέρες που αναλάβαμε τα καθήκοντα μας αρκετές φορές με τον εισαγγελέα επιδιώκοντας, χωρίς σε καμμία περίπτωση να υπερβαίνουμε τα διακριτά δικαιοδοτικά όρια και σε αρεστή συνεργασία με τον εισαγγελέα του Αρείου Πάγου, να συμβάλουμε ώστε η ανακριτική διαδικασία να φτάσει γρήγορα στα αποτελέσματα της. Αυτό πιστεύω ότι το έχει ανάγκη πρώτα απ’ όλα η ελληνική κοινωνία αλλά επίσης και ο πολιτικός κόσμος. 
Αυτό πράξαμε από την πρώτη στιγμή που αναλάβαμε. Και το ενδιαφέρον μας βέβαια δεν εστιάστηκε μόνο στην υπόθεση της «SIEMENS»  αλλά και για όλες τις άλλες υποθέσεις μείζονος ενδιαφέροντος. 
Τέλος, δεν χρειάζεται να επαναλάβω τη βούληση του Πρωθυπουργού της χώρας ο οποίος έμπρακτα έχει αποδείξει την προσήλωσή του στη διαφάνεια με τις πρωτοβουλίες που έχει πάρει προς την κατεύθυνση αυτή -όπως προανέφερα- και στην αποκατάσταση της σχέσης εμπιστοσύνης πολίτη-πολιτικού που τόσο ανάγκη έχει σήμερα η ελληνική κοινωνία και το πολιτικό σύστημα.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, σας ευχαριστούμε και για την τήρηση του χρόνου που ζητήθηκε από την αρχή. 
Εισερχόμαστε τώρα στις δευτερολογίες. 
Κύριοι συνάδελφοι, επειδή πλατειάσαμε αρκετά στις πρωτολογίες θα παρακαλούσα να τηρηθεί ο χρόνος ακριβώς στις δευτερολογίες. Όλοι μας έχουμε μία ευαισθησία στα θέματα αυτής της ηθικής τάξεως, καταλαβαίνω τους πάντες ότι θέλουν να πουν αυτά που νιώθουν ότι πρέπει να πουν, αλλά και ο Κανονισμός είναι Κανονισμός. Εάν θέλετε, εάν κάποιος έπρεπε να μιλήσει για πολύ για τη διαδικασία που ακολουθήθηκε σε αυτήν την υπόθεση, αυτός θα ήταν ο υποφαινόμενος.
Παρακαλώ πάρα πολύ, λοιπόν, να τηρηθεί ο χρόνος επακριβώς. Δεν είναι υποχρεωτική η δευτερολογία.
Κύριε Κουρουμπλή, θα δευτερολογήσετε;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Κουρουμπλή, έχετε το λόγο για πέντε λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, παρακολούθησα με πολλή προσοχή όλες τις τοποθετήσεις των συναδέλφων σε ένα κρίσιμης σημασίας ζήτημα που έχει να κάνει πρωτίστως με τη δημόσια ζωή, με την πολιτική ζωή και με τα πολιτικά πρόσωπα.
Όλοι, κύριε Πρόεδρε, είμαστε μάρτυρες αυτού που συμβαίνει μέσα στην κοινωνία, της έλλειψης εμπιστοσύνης που, δυστυχώς, διέπει τις σχέσεις πολίτη και πολιτικού. Σε τέτοιου είδους ζητήματα που έχουν να κάνουν με την ίδια την επιβίωση του πολιτικού συστήματος θα έπρεπε όλοι, μα όλοι, από κάθε πλευρά να έχουμε ένα μέτρο όταν απευθυνόμαστε ο ένας στον άλλον και, κυρίως, να υπερασπιζόμαστε αυτό που λείπει από τη δημόσια ζωή, τη διαφάνεια.
Κύριε Πρόεδρε, όλοι γνωρίζουμε, όλοι ζήσαμε τα τελευταία χρόνια, όλοι ταλανιστήκαμε στη δημόσια ζωή από την υπόθεση της «SIEMENS»  και ενώ σχεδόν όλοι ξέραμε ότι πηγαίναμε σε εκλογές, ήρθε εσπευσμένα στη Βουλή να κυρωθεί αυτός ο συμβιβασμός.
Διερωτώμαι: δεν υπάρχουν ερωτηματικά, δεν γεννιούνται ερωτηματικά στον καθένα γιατί ήρθε τόσο εσπευσμένα αυτή η υπόθεση στη Βουλή για να κλείσει; 
Τι, δηλαδή, θα συνέβαινε, κύριε Πρόεδρε, αν αφηνόταν η υπόθεση στη νέα Βουλή που θα είχε καινούργια νομιμοποίηση; Είναι ένα ερώτημα.
Ένα δεύτερο ερώτημα που προκύπτει, κύριε Πρόεδρε, είναι ότι η σύμβαση ορίζει ότι θα έπρεπε ο εξουσιοδοτηθείς Υπουργός να υπογράψει εντός σαράντα πέντε ημερών. Γιατί το απέφυγε ο κ. Σαχινίδης; 
Κύριε Στουρνάρα, δεν διερωτηθήκατε, που θέλατε να καθαρίσετε το γραφείο σας από τις εκκρεμείς υποθέσεις, θεωρώντας ότι αυτή η υπόθεση είναι τόσο μηδαμινής αξίας, που έπρεπε να την κλείσετε;
Ένα τρίτο ερώτημα, κύριε Πρόεδρε, που θα έπρεπε ο καλός συνάδελφος, ο κ. Βορίδης, να απαντήσει –και απέφυγε να απαντήσει- είναι εάν τυχαία υπέγραφη από τον κ. Στουρνάρα ο συμβιβασμός και συνέπεσε να είναι παραμονή ενός ανέξοδου για την κ. Μέρκελ ραντεβού με τον κύριο Πρωθυπουργό. Έγινε και αυτό τυχαία;
Ένα άλλο επόμενο ερώτημα, στο οποίο δεν άκουσα απάντηση στο δικανικό λόγο του αγαπητού φίλου, του κ. Βορίδη, που μας κατατρόπωσε, είναι ότι ακύρωσε την εκτίμηση όλων των Βουλευτών της εξεταστικής επιτροπής. 
Ήταν από τις σπάνιες περιπτώσεις, κύριε Πρόεδρε, που υπήρξε ομοφωνία σε εξεταστική επιτροπή. Όλοι αυτοί οι άνθρωποι, που κατανάλωσαν ώρες ατέλειωτες, κατέληξαν σε ένα συμπέρασμα ότι η ζημία που υπέστη το ελληνικό δημόσιο ήταν 2 δισεκατομμύρια. Ωραία! 
Δέχομαι, λοιπόν, ότι όλοι αυτοί οι άνθρωποι έκαναν μία εκτίμηση ανεύθυνη, διότι περί αυτού πρόκειται, κύριε Πρόεδρε, όταν λέμε ότι κάνουν μία εκτίμηση δεκαπέντε-είκοσι Βουλευτές, που συμμετέχουν σε μία εξεταστική επιτροπή και τους βγάζουμε εκτός τόπου και χρόνου. 
Ερχόμαστε, λοιπόν, και κάνουμε ένα συμβιβασμό, ο οποίος πραγματικά όταν τον αποφλοιώσει κανείς είναι να τραβάει τα μαλλιά του, κύριε Πρόεδρε, και θα εξηγήσω γιατί.
Λέω, λοιπόν: Ποιο ήταν το αίτημα; Ας μας το πει ο κ. Βορίδης. Θα ήταν πολύ χρήσιμο για την Αίθουσα -το τόνισε και ο κ. Τσούκαλης πολύ σωστά- να μας πει ποιο ήταν το αίτημα της ελληνικής Κυβέρνησης σε αυτήν την διαδικασία και πώς φθάσαμε στα υποτιθέμενα 330 εκατομμύρια.
Κύριε Πρόεδρε, δεν θα μιλήσω για το άλλο θέμα. Είναι τραγική ειρωνεία να χρηματοδοτήσει η παρθένα «SIEMENS»  το ζήτημα της επιμόρφωσης εδώ για να μην έχουμε φαινόμενα διαφθοράς.
Μία από τις συμφωνίες, κύριε Πρόεδρε, προβλέπει να αγοραστούν μηχανήματα για τα νοσοκομεία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κάναμε μία συμφωνία προηγουμένως να τηρούμε το χρόνο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κλείνω σε μισό λεπτό, κύριε Πρόεδρε. Το κατανοώ. 
Κύριε Πρόεδρε, οι περισσότερες εταιρείες που πωλούν μηχανήματα για τα νοσοκομεία προτιμούν να τα δίνουν δωρεάν στα νοσοκομεία, αρκεί να αναλαμβάνει το νοσοκομείο να πληρώνει τη συντήρησή τους. Αυτού του είδους τις παροχές εξασφάλισε η περήφανη ελληνική Κυβέρνηση στο πλαίσιο αυτής της ταπεινωτικής συμφωνίας. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε πολύ.
Κυρία Κωνσταντοπούλου, θα δευτερολογήσετε;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε το λόγο για τρία λεπτά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, είπατε «δεν είμαι βρώμικος». Λερώσατε, όμως, τα χέρια σας υπογράφοντας αυτήν τη συμφωνία.
Δεύτερον, είπατε «πρέπει να λέμε την αλήθεια». Δεν είπατε, όμως, την αλήθεια. Στη σελίδα 3 της συμφωνίας ρητώς αναφέρεται ότι «η συμφωνία περιλαμβάνει όλες ανεξαιρέτως τις μέχρι σήμερα υποθέσεις, αξιώσεις ή ισχυρισμούς, γνωστές και μη γνωστές, που σχετίζονται καθ’ οιονδήποτε τρόπο με δραστηριότητες διαφθοράς, πληρωμές ή υποσχέσεις πληρωμών προς τρίτους ή άλλες παράνομες δραστηριότητες από την πλευρά της «SIEMENS»  κ.λπ.». Όλα, κύριε Υπουργέ. Και οι εξαιρέσεις στις οποίες αναφερθήκατε- είναι ένα πρόσχημα παραπλανητικό εκ μέρους σας. 
Τρίτον, δεν είπατε στη Βουλή ότι συστήσατε επιτροπή εποπτείας στην οποία δίνετε στη «SIEMENS» την πλειοψηφία τεσσάρων μελών και διατηρείται στο ελληνικό δημόσιο η συμμετοχή με τρία μόνο μέλη. Δεν είπατε στην ελληνική Βουλή ότι αφαιρείτε ακόμη και τις αξιώσεις ΦΠΑ και οποιουδήποτε φόρου από αυτήν τη συμφωνία. Δεν είπατε στην ελληνική Βουλή ότι «υποχρεώνεται το ελληνικό δημόσιο να υπερασπίζεται τη «SIEMENS»  και η Ελληνική Δημοκρατία δεσμεύεται» –διαβάζω από την πέμπτη σελίδα- «ότι θα καταβάλλει κάθε δυνατή προσπάθεια παροχής υπεράσπισης και εν γένει αρωγής προς τη «SIEMENS»  σε σχέση με τις ανωτέρω αξιώσεις, πρόστιμα, αγωγές και άλλες διαδικασίες. Σε περίπτωση που παρ’ όλα αυτά τέτοιες αξιώσεις εγερθούν ή έννομες συνέπειες επέλθουν, η «SIEMENS»  θα έχει έναντι της Ελληνικής Δημοκρατίας δικαίωμα επίσχεσης και δικαίωμα συμψηφισμού του αντίστοιχου ποσού». Θα αφαιρείται, δηλαδή, από αυτά που μας λέτε ότι κερδίσαμε η δικαστική δαπάνη της «SIEMENS».
Κύριε Υπουργέ, μας απαντήσατε ότι το Υπουργικό Συμβούλιο αυτής της Κυβέρνησης δεν συνεδρίασε ποτέ για την εκ μέρους σας υπογραφή αυτής της συμφωνίας. Και μας απαντήσατε ακόμη ότι το μόνο Υπουργικό Συμβούλιο το οποίο συνεδρίασε ήταν το υπουργικό συμβούλιο της κυβέρνησης Παπαδήμου. Γι’ αυτόν το λόγο, δεν είναι απορίας άξιον ότι οι θερμότεροι υπερασπιστές και υποστηρικτές της «SIEMENS»  σε αυτήν εδώ την Αίθουσα σήμερα ήταν ο κ. Χρυσοχοΐδης και ο κ. Βορίδης, Υπουργοί της κυβέρνησης Παπαδήμου, οι οποίοι προφανώς υλοποίησαν την υποχρέωση και υπόσχεση υπεράσπισής της που περιλαμβάνεται σε αυτήν τη συμφωνία. 
Κύριε Υπουργέ, δεν είναι ένας φάκελος στο γραφείο σας η υπόθεση «SIEMENS». Δεν ξεπλένεται η ποινική, αστική, διοικητική και ιστορική πολιτική ευθύνη με αυτήν την προσχηματική επίκληση. 
Σας ανέφερε ο εκπρόσωπος της ΔΗΜΑΡ τη ρήτρα περί αλλαγής των συνθηκών. Είχατε την υποχρέωση, κύριε Υπουργέ, με δεδομένο ότι κατέρρευσε η κοινοβουλευτική πλειοψηφία και με δεδομένο ότι από τους εκατόν εξήντα τέσσερις Βουλευτές που ψήφισαν αυτό το κατάπτυστο σχέδιο οι περισσότεροι πήγαν στο σπίτι τους με την ψήφο του ελληνικού λαού, να διεκδικήσετε την αλλαγή αυτής της συμφωνίας και όχι, βέβαια, να την προσυπογράψετε με τόση καθυστέρηση εν όψει του ταξιδιού του δικού σας και του Πρωθυπουργού στη Γερμανία. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, τελειώνετε, κυρία συνάδελφε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω, κύριε Πρόεδρε. Θα σας ζητήσω μόνο ένα λεπτό ακόμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι ένα λεπτό, παρακαλώ να τελειώσετε σε λιγότερο χρόνο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα ολοκληρώσω με δύο αναφορές, κύριε Πρόεδρε. 
Η πρώτη είναι ότι θα ταίριαζε πραγματικά σε αυτό το «ινστιτούτο κατά της διαφθοράς» που πρόκειται να συστήσει η «SIEMENS»  να ανακηρυχθεί επίτιμος πρύτανης διά βίου ο κ. Χριστοφοράκος. 
Η δεύτερη είναι ότι μιας και ο κ. Βενιζέλος ήταν –όπως μας είπατε- ο αρχιτέκτονας αυτής της συμφωνίας, θα άρμοζε πραγματικά στις υποτροφίες που θα δώσει η «SIEMENS»  να δοθεί το όνομα του κ. Βενιζέλου τιμητικά. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τέλος, κύριε Πρόεδρε, θα κλείσω με μία αναφορά σε εσάς, τον Πρόεδρο. Θα κλείσω, κύριε Πρόεδρε, με αυτό, για να απαντήσω στον κ. Βορίδη, ο οποίος είπε ότι κανείς δεν νομιμοποιείται να μιλά για απιστία για την ψήφο του Έλληνα Βουλευτή. 
Ο Προεδρεύων σήμερα, ο κ. Μαρκογιαννάκης, εν όψει της ψήφισης αυτού του κατάπτυστου συμβιβασμού είχε πει τα εξής: «Αυτός που θα ψηφίσει διαπράττει απιστία, γιατί η γνώμη αυτή του Βουλευτή δεν είναι γνώμη προστατευόμενη από το Σύνταγμα, αλλά διαχειριστική πράξη χαρίσματος εκατομμυρίων, την ώρα που στενάζει η ελληνική κοινωνία».
Το καταθέτω στα Πρακτικά σε απάντηση προς τον κ. Βορίδη.
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ πολύ, κυρία συνάδελφε.
Το λόγο έχει ο κ. Δρίτσας για τρία λεπτά.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ πολύ, κύριε Πρόεδρε.
Είναι πράγματι άξιο να επισημανθεί ότι η Κυβέρνηση εκπροσωπούμενη από τα δύο στελέχη της, τους δύο Υπουργούς, δήλωσε ή αρνήθηκε να δηλώσει αν έχει εκτίμηση για το ύψος της ζημίας, αλλά ο κύριος Υπουργός της Οικονομίας, σε σχετική αναφορά του κ. Τσούκαλη, αντέδρασε και είπε «όχι, εγώ δεν ξέρω ποια είναι η ζημία». Ο εκπρόσωπος του κόμματος που κυβερνά, της Νέας Δημοκρατίας, ο κ. Βορίδης, είπε με πολλά επιχειρήματα δικανικού χαρακτήρα ότι αμφισβητούμε το ύψος της ζημίας.
Το πρόβλημα, κύριε Πρόεδρε, είναι ότι ακριβώς ένα από τα μεγάλα σκάνδαλα αυτού του εξωδίκου συμβιβασμού είναι ότι είναι συμβιβασμός χωρίς να έχει υπολογιστεί η ζημιά. Και εκεί είναι εντελώς υπόλογοι, η Κυβέρνηση –και αυτή και η προηγούμενη- και οι Βουλευτές, που ψήφισαν και πριν και επιμένουν να στηρίζουν τώρα τέτοιου είδους επιλογές και οι πάντες, διότι δεν μπορεί να γίνει συμβιβασμός χωρίς μια εκτίμηση για το ύψος της ζημίας από την πλευρά της ελληνικής πολιτείας! Δεν μιλάμε για συμβιβαστική εκτίμηση, αλλά εκτίμηση αυτοτελή από την πλευρά της ελληνικής πολιτείας! 
Εδώ, κύριε Υπουργέ και κύριε Υφυπουργέ της Δικαιοσύνης, δεν μπορείτε να παρουσιάζετε ότι οι υποθέσεις τρέχουν και θα συνεχιστούν και δεν θα τις επηρεάσει αυτός ο εξώδικος συμβιβασμός! Κάθε άλλο θα συμβεί! Είναι απορίας άξιον, όταν το ζημιωθέν ελληνικό δημόσιο δεν έχει καμμία απαίτηση ούτε επί του αστικού πλέον, εκτός από τα καραμπινάτα ποινικά εγκλήματα, πώς είναι δυνατόν να αναζητηθούν ευθύνες από τους γενικούς γραμματείς, τους γενικούς διευθυντές, κ.λπ.! Και δεν μιλώ στον αέρα. Έχουμε τα αντισταθμιστικά ωφελήματα. Οι παλαιότεροι τα ξέρουν. Έχουν καταργηθεί πλέον στις συμβάσεις και ειδικά στους εξοπλισμούς. Όμως, ο κ. Βενιζέλος, πριν τα καταργήσει τα αντισταθμιστικά ωφελήματα ως Υπουργός Άμυνας, είχε φροντίσει να ρυθμίσει όσα δεν είχαν εκτελεστεί με «νέου τύπου» αντισταθμιστικά ωφελήματα. Όμως, χρειαζόταν μία υπουργική απόφαση για να γίνει αυτό, την οποία ποτέ δεν εξέδωσε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ξέρετε πόσα ανεκτέλεστα αντισταθμιστικά ωφελήματα έχει η «SIEMENS» στους πολεμικούς εξοπλισμούς; Το μελετήσατε; Το εντοπίσατε; Ξέρετε ότι πίσω απ’ αυτά τα αντισταθμιστικά ωφελήματα κρύβονται ακριβώς οι μίζες; Πίσω απ’ αυτά κρύβονται οι μίζες! Είναι πλαστά εικονικά τιμολόγια δήθεν εκτελεσθέντων αντισταθμιστικών ωφελημάτων, που αιτιολογούν τις μίζες! 
Ποιος θα τα ελέγξει πια αυτά μετά απ’ αυτόν τον εξωδικαστικό συμβιβασμό; Και μιλάμε είτε για το πρόγραμμα «PATRIOT», είτε για το πρόγραμμα των υποβρυχίων, είτε για το «ΕΡΜΗΣ», όπου η «SIEMENS» προσπαθεί να ρίξει την ευθύνη στην ΕΑΒ…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε. Σας παρακαλώ!</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τελείωσα, κύριε Πρόεδρε. Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ο κ. Λαφαζάνης για τρία λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν ο κύριος Υπουργός και ο κ. Βορίδης –λέω, κάνω μία υπόθεση- ήταν σ’ αυτήν την Αίθουσα δικηγόροι της «SIEMENS», εγώ προσωπικά θα τους έβαζα άριστα! Θα έβαζα «10» στον κ. Στουρνάρα και «10΄» στον κ. Βορίδη!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα έπαιρνα καλύτερο βαθμό από τον Στουρνάρα πάντως!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επαγγελματική διαφήμιση είναι αυτή τώρα για τον κ. Βορίδη!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αλλά το δυστύχημα είναι ότι σε αυτήν την Αίθουσα εμφανιστήκατε ως εκπρόσωποι του δημοσίου. Δυστυχώς διασύρατε το ελληνικό δημόσιο, το ταπεινώσατε, το εξευτελίσατε. Η κακή διακομματική επιτροπή, κύριε Βορίδη, τι έκανε; Για τριάμισι δισεκατομμύρια τζίρο…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, θα απευθύνεστε στο Προεδρείο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, σε εσάς μιλάω…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έτσι προβλέπει ο Κανονισμός. Αφήστε τον κ. Βορίδη να σας παρακολουθεί. Θα του δώσετε αφορμή να πάρει το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Η κακή διακομματική επιτροπή έκανε το έγκλημα με τριάμισι δισεκατομμύρια τζίρο, να υπολογίσει σε δύο δισεκατομμύρια τη ζημία. Άκουσον-άκουσον τι έπραξε αυτή η διακομματική επιτροπή! Να τους πετάξουμε όλους στον Καιάδα. Έπρεπε να αναλογιστούν τις ευθύνες τους και να κατεβάσουν τη ζημία κάπως. Δεν μου λέτε, πού τον ξέρετε εσείς τον τζίρο της «SIEMENS»; Γιατί δεν μας καταθέτετε τα σχετικά στοιχεία στη Βουλή; Γιατί έρχεστε εδώ αποφθεγματικά; 
Δεύτερον, κύριε Στουρνάρα και είστε και οικονομολόγος, έτσι μετράμε τη ζημία; Δηλαδή, αν έρχεται μία εταιρεία εδώ και λαδώνει και διαφθείρει το ελληνικό δημόσιο –βρίσκει βεβαίως και τα κάνει- εσείς υπολογίζετε τη ζημία με βάση το τζίρο; Αυτό κάνετε; Δεν ξέρετε ότι καταστρέφεται ο τόπος έτσι, ότι διαλύεται το σύμπαν, ότι δεν υπάρχει μέλλον σε αυτόν τον τόπο; Αυτή τη ζημία και αυτό το κόστος, πώς το μετράτε, κύριε οικονομολόγε; Πώς το μετράτε; 
Και, εν πάση περιπτώσει, τι πληρώνει αυτή η «SIEMENS»; Δύο δισεκατομμύρια είναι πολλά, πάρα πολλά, όπως λέει η διακομματική επιτροπή. Τι πληρώνει; Πληρώνει λιγότερα; Τίποτα δεν πληρώνει, κύριοι. 
Ογδόντα εκατομμύρια ευρώ. Γιατί δεν μας φέρατε τον κατάλογο εδώ των οφειλών του ελληνικού δημοσίου με την ευρύτερη έννοια προς τη «SIEMENS»; Από πού κι ως πού το βγάλατε 80 εκατομμύρια δωρεάν της «SIEMENS» ως οφειλές του ελληνικού δημοσίου προς τη «SIEMENS»; 
Και ξέρετε τι λέει μέσα; Ότι εάν αμφισβητηθεί ένα στοιχείο από αυτά τα 80 εκατομμύρια των οφειλών του ευρύτερου ελληνικού δημοσίου προς τη «SIEMENS», τότε έχει δικαίωμα –λέει- η «SIEMENS» να το αντικαταστήσει με άλλο. Σκεφτείτε τι κάνετε δηλαδή. Σκεφτείτε τι έχετε κάνει. Ζητάει ό,τι θέλει η «SIEMENS», εσείς το καταγράφετε ως οφειλή της κι έρχεστε εδώ στη Βουλή ως πλυντήριο να μας πείτε ότι μας κάνει και δωρεά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εκατό εκατομμύρια δεν είναι επένδυση. Δεν υπάρχει επένδυση 100 εκατομμυρίων, κύριοι. Μην λέτε ψέματα, κύριε οικονομολόγε. Πού την είδατε την επένδυση στη συμφωνία; Για διαβάστε: «Στήριξη» –λέει- «θα δώσει η οποία υπολογίζεται…» χωρίς να λέει και ποιος θα την υπολογίσει «…σε 100 εκατομμύρια». «Στήριξη», η οποία υπολογίζεται 100 εκατομμύρια. Διαβάστε ελληνικά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, ευχαριστούμε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όσον αφορά τα εξήντα εκατομμύρια, δεν υπάρχει επένδυση 60 εκατομμυρίων. Λέει, «σχεδιάζεται».</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όσον αφορά δε τα 90 εκατομμύρια κατάρτιση για να μη διαφθείρεται η Ελλάδα από τη «SIEMENS», από πού κι ως πού θα προκύψουν 90 εκατομμύρια;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Από μία επιτροπή που έχει διορίσει στην ουσία η «SIEMENS»; Αυτά τα ψέματα και τις απάτες λέτε σε αυτήν τη συμφωνία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Λαφαζάνη. Παρακαλώ πάρα πολύ, τελειώνετε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και τι κάνατε επειδή ξέρατε ότι δεν μπορούσε να υπογραφεί ποτέ και κανένας Υπουργός δεν αναλάμβανε να υπογράψει τέτοια συμφωνία; Ποιο ήταν το εύρημα; Το φέρνουμε στη Βουλή, κάνουμε «πλυντήριο» την ελληνική Βουλή για να εξιλεωθούν οι ευθύνες σας. Δεν εξιλεώνεται καμμία ευθύνη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, τελειώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εσείς τι λέτε με αυτή τη συμφωνία; Πως ό,τι συμφέρει τη «SIEMENS», συμφέρει και την Ελλάδα. Η «SIEMENS» είναι κράτος εν κράτει. Αναγνωρίζετε αυτήν τη χώρα ως προτεκτοράτο και μπανανία. Κάνετε όμως πολύ μεγάλο λάθος. Γρήγορα θα ανατραπείτε και γρήγορα θα αλλάξει πορεία αυτή η χώρα. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε  πολύ. 
Το λόγο έχει η κ. Σοφία Σακοράφα για τρία λεπτά.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ πολύ, κύριε Πρόεδρε.
Κύριε Πρόεδρε, ο κ. Σαμαράς στην εκπομπή του «enikos», προεκλογικά είχε πει και είχε διαβεβαιώσει σχετικά με το σκάνδαλο της «SIEMENS» ότι πυλώνας της Κυβέρνησης του θα είναι η δικαιοσύνη. Εξήντα ημέρες μετά, εκτελώντας εντολή Μέρκελ, προχωρά σε έναν εξωδικαστικό συμβιβασμό, εξόφθαλμα επιζήμιο για το ελληνικό δημόσιο και για τους Έλληνες πολίτες φυσικά. 
Την ίδια περίοδο και μάλιστα στην ίδια εκπομπή, ο κ. Βενιζέλος επιδεικνύοντας περισσό θράσος, χτυπά το χέρι του στο τραπέζι, ακριβώς για το ίδιο θέμα, όταν κάποιος πολίτης τού έθεσε ακριβώς την ίδια ερώτηση σε σχέση με τη «SIEMENS».
Ο κ. Κουβέλης δηλώνει κατηγορηματικά ότι είναι αντίθετος με το συμβιβασμό, ενώ συμμετείχε στην Κυβέρνηση που έχει κάνει ακριβώς αυτό το συμβιβασμό. 
Παρακολούθησα τη διαδικασία με ιδιαίτερη προσοχή και άκουσα όλους τους συναδέλφους και τον κύριο Υπουργό. Θα μου επιτρέψετε να πω ότι για μένα είναι πάρα πολύ λυπηρό να παρακολουθείς συναδέλφους να προσπαθούν να δικαιολογήσουν την πολιτική τους, κάνοντας, αν μου επιτρέπετε τον αθλητικό όρο, «κυβίστηση». 
Από την άλλη, θα συγχαρώ τον κ. Βορίδη για την ευστροφία του και για τις καλές υπηρεσίες που προσφέρει στην ενημέρωσή μας, υπενθυμίζοντας ότι δεν διώκεται η ψήφος του Βουλευτή. Αυτό είναι γεγονός. Θα του θυμίσω, όμως, ότι η υπογραφή οποιουδήποτε πολιτικού, αιρετού ή διορισμένου, βαρύνει κατ’ αρχάς και πρωτίστως τον ίδιο. 
Και για να κάνω καθαρό ακριβώς τι είπα στην πρωτομιλία μου απευθύνομαι στο μόνο παρόντα από τους προηγούμενους και από την παρούσα Κυβέρνηση, τον κύριο Υπουργό. 
Το έγγραφο της 22ας Αυγούστου, κύριε Υπουργέ, φέρνει φαρδιά πλατιά τη δική σας υπογραφή και βεβαίως είστε υποχρεωμένος να δικαιολογήσετε στον ελληνικό λαό που δίνει καθημερινά μάχη επιβίωσης, καθημερινή μάχη ύπαρξης γιατί χαρίζετε αυτά τα 2 δισεκατομμύρια στη «SIEMENS». Θα κριθείτε και από τον ελληνικό λαό, αλλά θα κριθείτε και από την ελληνική ιστορία. 
Ευχαριστώ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε ιδιαίτερα την κ. Σακοράφα για την τήρηση του χρόνου. 
Το λόγο έχει ο κ. Μητρόπουλος για δύο λεπτά.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Υπουργέ, ας ξεχάσουμε προσωρινά ό,τι τεκμηριωμένα ειπώθηκε και ανέπτυξε και ο Πρόεδρός μας και οι Βουλευτές μας, αλλά και οι Βουλευτές των άλλων κομμάτων. 
Αν υποθέσουμε ότι το επόμενο διάστημα η Πορτογαλία, σύμφωνα με τη σύμβασή σας, έχει το ίδιο θέμα με τη «SIEMENS», γιατί αναλάβατε με τη σύμβαση που υπογράψατε, σύμφωνα με το άρθρο 45 της κοινοτικής οδηγίας του 2004 την υποχρέωση να χορηγήσετε πιστοποιητικό ηθικής και αξιόπιστης επιχείρησης; Αναλάβετε την υποχρέωση να πάτε να δηλώσετε προφορικά και γραπτά εκπροσωπώντας το ελληνικό δημόσιο ότι με τη «SIEMENS» στην Ελλάδα δε συνέβη τίποτα και ότι όλα συνέβησαν καλώς. Αυτό τι το θέλατε; Αυτό επιδιώκετε;
Και είπατε ότι ρωτήσατε το νομικό σας σύμβουλο. Εδώ δεν σας ήταν αναγκαίο το Νομικό Συμβούλιο του Κράτους. 
Κύριε Υπουργέ, σήμερα για να προσπαθήσω να πληρωθούν δύο εργαζόμενοι του Δήμου Μενιδίου, πήγα στον πάρεδρο να τον πείσω ότι πρέπει να ξεμπλοκάρει και να πειστεί ότι πρέπει να πληρωθούν οι έρμοι οι εργαζόμενοι. 
Με τέτοια σύμβαση, με υποχρέωση εκ μέρους σας να ρωτάτε πάντα το Ελεγκτικό Συνέδριο για προσυμβατικό έλεγχο, επευθυνθήκατε στο Ελεγκτικό Συνέδριο; Σας είπε τη γνώμη του; Γιατί παρακάμφθηκε ο κατά τα άλλα εκ του νόμου σύμβουλος, όταν το ελληνικό δημόσιο έρχεται και υπογράφει αυτή τη σύμβαση; Είναι θέμα τζίρου μόνο όπως είπε ο κ. Βορίδης απαντώντας στα τεκμηριωμένα επιχειρήματα και του κ. Λαφαζάνη και του κ. Παπαδημούλη; Δεν έπρεπε να συμβουλευτείτε το Ελεγκτικό Συνέδριο; 
Σε κάθε περίπτωση, αυτό το κείμενο, όπως όλοι είπαμε, είναι ένα νομικό ατόπημα, είναι ένα πολιτικό και πολιτισμικό σκάνδαλο για το οποίο δεν πρέπει να είστε υπερήφανος. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει για τρία λεπτά για να δευτερολογήσει ο κ. Παπαδημούλης.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε. 
Η όλη επιχειρηματολογία της Κυβέρνησης και των εκπροσώπων των συγκυβερνώντων κομμάτων μου θυμίζει τη λαϊκή παροιμία «Εκεί που μας χρωστάγανε, ζητάνε και το βόδι». 
Ποιοι εκπροσώπησαν το ΠΑΣΟΚ και τη Νέα Δημοκρατία; Οι «αρχιπρόσκοποι» της «SIEMENS», ο κ. Βορίδης –ο οποίος είναι απών αυτή τη στιγμή- ο οποίος έσπευσε να υπογράψει ως Υπουργός Υποδομών σύμβαση με τη «SIEMENS» πριν καν υπάρξει ο εξωδικαστικός συμβιβασμός και ο κ. Χρυσοχοΐδης –επίσης, απών αυτή τη στιγμή- ο οποίος ως Υπουργός Ανάπτυξης υπέγραψε το γνωστό πρωτόκολλο Χρυσοχοΐδη-Ρέσλερ με το οποίο η ελληνική πολιτεία δεσμευόταν ότι θα ξεμπλοκάρει και θα ρυθμίσει το θέμα της «SIEMENS». 
Γιατί, κύριε Στουρνάρα, χρόνια τώρα δεν έγινε από το ελληνικό κράτος η εκτίμηση της ζημιάς, όπως έγινε σε όλα τα κράτη; Γιατί δεν έγινε προσυμβατικός έλεγχος από το Ελεγκτικό Συνέδριο; Γιατί τα συνένοχα κόμματα, Νέα Δημοκρατία και ΠΑΣΟΚ, μέλη του αμαρτωλού τριγώνου μαζί με τη «SIEMENS», δεν ήθελαν την εκκαθάριση αυτής της υπόθεσης. 
Και αντί να μας λέτε άλλα λόγια να αγαπιόμαστε, κύριε Καραγκούνη, εκ μέρους του Υπουργείου Δικαιοσύνης, πέστε μας πώς κρίνετε το ότι ακόμη δεν έχει γίνει δίκη, δεν έχει υπάρξει κατηγορητήριο, όταν σε άλλες χώρες, όπως η Νιγηρία, έχουν αποφυλακιστεί και κάποιοι από τους καταδικασθέντες; Στη Γερμανία μπουκάρισαν στις έξι το πρωί ογδόντα ειδικοί υπάλληλοι της δικαιοσύνης με τη βοήθεια και ειδικών, είπαν «κάτω τα μολύβια» και κατέσχεσαν τους υπολογιστές. Στην Ελλάδα μια χειραγωγούμενη και εξαρτημένη από τις κυβερνήσεις ηγεσία της δικαιοσύνης ανέθεσε στον κ. Ζαγοριανό, ο οποίος με μισή γραμματέα πήρε κάποια στιγμή τηλέφωνο την ηγεσία της «SIEMENS» και είπε «αύριο θα έρθω να κάνω κατάσχεση». Και πήγε και παρέλαβε ό,τι φακέλους του έδωσαν και δεν πήρε τον υπολογιστή.
Και για τον κ. Καράκωστα, πώς βρέθηκε το όνομά του με το έμβασμα στη δικογραφία δύο χρόνια μετά από τότε που ο ίδιος δήλωνε ότι είχε διακόψει κάθε σχέση με τη «SIEMENS»; Και γιατί στο παραλογιστήριο της «SIEMENS» και όχι στο κανονικό λογιστήριο; Δεν δόθηκε εξήγηση σε αυτό.
Στην Ισλανδία υπήρξε μία εξεταστική επιτροπή η οποία οδήγησε τον Πρωθυπουργό και άλλους στο εδώλιο της δικαιοσύνης, αλλά είχε ογδόντα ειδικούς, ειδικό προϋπολογισμό, τη δυνατότητα να ορίζει ανεξάρτητους εμπειρογνώμονες και μια ισχυρή πολιτική βούληση. Εδώ έχουμε ένα κρούσμα συστημικής διαφθοράς, στο οποίο είναι μπλεγμένα μέχρι το μεδούλι και η Νέα Δημοκρατία και το ΠΑΣΟΚ και τώρα για να ευλογήσετε τα γένια σας, τα δίνετε όλα στη «SIEMENS».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Εμείς, αν με τη θέληση του λαού αποκτήσουμε την πλειοψηφία σε αυτή τη Βουλή, θα ακυρώσουμε αυτή τη συμφωνία, θα αναθέσουμε την εκτίμηση της ζημίας του ελληνικού δημοσίου σε ανεξάρτητο τρίτο εκτιμητή με την κινητοποίηση και των οργάνων της πολιτείας και θα διεκδικήσουμε δικαστικά μία εύλογη αποζημίωση.
Και φυσικά θα επιταχύνουμε τη δικαστική εκκαθάριση, για να πάει και κάποιος κλέφτης φυλακή και για να έρθουν πίσω τα κλεμμένα. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Παπαδημούλη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Βορίδη, επί προσωπικού;</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ναι, κύριε Πρόεδρε, μόνο για το χαρακτηρισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε ένα λεπτό για να μας πείτε ποιο είναι το προσωπικό.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, το προσωπικό συνίσταται στο χαρακτηρισμό «αρχιπρόσκοπος της «SIEMENS»» στον οποίο αναφέρθηκε ο κ. Παπαδημούλης.
Εγώ όπως ξέρετε είμαι εξαιρετικά ανεκτικός στους χαρακτηρισμούς, έχω συνηθίσει και τις υπερβολές της Αριστεράς…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε δύο λεπτά για να αναπτύξετε το προσωπικό σας ζήτημα.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν δίνω μεγάλη σημασία, αλλά θέλω να διευκρινίσω κάτι. Ο κ. Παπαδημούλης προφανώς αναφέρεται σε μία πολιτική μου θέση την οποία υποστήριξα τότε ως Υπουργός Υποδομών. 
Και η πολιτική θέση αυτή, για την οποία είμαι υπερήφανος, κύριε Παπαδημούλη, είναι ότι έπρεπε να υπογραφούν οι συμβάσεις με τη «SIEMENS», προκειμένου να προχωρήσει η σηματοδότηση και το άνοιγμα επτά κατασκευασμένων σταθμών του μετρό, που ενώ είχε περάσει η συγκεκριμένη σύμβαση από το Ελεγκτικό Συνέδριο, ενώ υπήρχαν εκτιμήσεις δύο ανεξαρτήτων ελεγκτικών εταιρειών, κύριε Πρόεδρε, που έλεγαν ότι οι συγκεκριμένες συμβάσεις για τη σηματοδότηση του μετρό ήταν καθ’ όλα νόμιμες, δεν προχωρούσαν μόνο και μόνο για πολιτικούς λόγους, κατά τη γνώμη μου απολύτως ασύνδετους και απολύτως άσχετους με τη γενικότερη, αν θέλετε, κατάσταση στη «SIEMENS». Ήρθε η συζήτηση της υποθέσεως αυτής στην Επιτροπή Οικονομικών της Βουλής και στην Επιτροπή Θεσμών και Διαφάνειας. Δεν υπήρξε από οποιονδήποτε οιαδήποτε συγκεκριμένη καταγγελία για τις συγκεκριμένες συμβάσεις.
Ενδεχομένως, η άποψη του κ. Παπαδημούλη θα ήταν ότι οι συγκεκριμένες συμβάσεις δεν έπρεπε να προχωρήσουν, δεν έπρεπε να ανοίξουν οι σταθμοί του μετρό και βεβαίως έπρεπε να υποστούμε ως ελληνικό δημόσιο τεράστιο κόστος, γιατί θα μας αναζητούσαν τα χρήματα πίσω με τα οποία έχουν κατασκευαστεί οι σταθμοί του μετρό. Γι’ αυτό υποθέτω ότι με αποκάλεσε «αρχιπρόσκοπο της «SIEMENS»».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Παπαδημούλη, επειδή εμένα, όπως ξέρετε δεν μου αρέσει να παίζω, και θέλω να είμαι συγκεκριμένος, υπονοείτε ότι έχω κάποιου είδους αθέμιτη δοσοληψία με τη «SIEMENS»; Αν το υπονοείτε αυτό να το πείτε εδώ, τώρα. Αν δεν το υπονοείτε κι αυτό είναι απλώς ένα υπερβολικό σχήμα λόγου το οποίο σας αρέσει να χρησιμοποιείτε, τότε δεν συμφωνώ με το σχήμα λόγου προφανώς, αλλά από εκεί και πέρα είναι διαφορετικό.
Θέλω, όμως, να αποσαφηνίσετε εάν θεωρείτε ότι έχω οποιαδήποτε δοσοληψία με τη «SIEMENS». Αυτό να το πείτε τώρα, για να είμαστε όλοι συγκεκριμένοι και συνεννοημένοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Βορίδη, θα δώσω το λόγο στον κ. Παπαδημούλη. Πιστεύω να εξηγήσει τι εννοούσε. 
Ορίστε, κύριε Παπαδημούλη έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Είχα την ευκαιρία και ως μέλος της Επιτροπής Οικονομικών να εξηγήσω στον κ. Βορίδη ότι και εγώ προσωπικά ως εισηγητής του ΣΥΡΙΖΑ και ο Συνασπισμός Ριζοσπαστικής Αριστεράς διαφωνεί με την επιλογή του Υπουργού και της τότε Κυβέρνησης Παπαδήμου, να αλλάξει, να εγκαταλείψει μία γραμμή που είχαν όλες οι προηγούμενες κυβερνήσεις και ο προκάτοχός του ο κ. Ρέππας που έλεγε «όσο εκκρεμεί η υπόθεση με τη «SIEMENS» αξιοποιούμε μία δυνατότητα για να πάρουμε κάτι». Αντίθετα ο δικός του δρόμος «υπογράφουμε πριν πάρουμε τίποτε από τη «SIEMENS» είναι ολισθηρός και επικίνδυνος. 
Αν είχα στοιχεία ότι ο κ. Βορίδης τα παίρνει από τη «SIEMENS» θα τα είχα πει. Αυτό που λέω όμως είναι ότι και ο κ. Βορίδης και ο κ. Χρυσοχοίδης ήταν εκ των φανατικότερων υπερασπιστών και συνηγόρων αυτού του  αθλίου εξωδικαστικού συμβιβασμού.
Λέω επίσης ότι έχουμε και μία Νέα Δημοκρατία και ένα ΠΑΣΟΚ ως αυτοδύναμες κυβερνήσεις που δεν αξιοποίησαν καθόλου την οδηγία 18/2004 που έδινε τη δυνατότητα να αποκλειστεί η «SIEMENS» όχι μόνο από τους διαγωνισμούς στην Ελλάδα αλλά σε όλη την Ευρωπαϊκή Ένωση. Αντί να κάνουν αυτό έδωσαν τα πάντα στη Siemens με αποκορύφωμα αυτόν τον άθλιο εξωδικαστικό συμβιβασμό.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Υπουργός Οικονομικών κ. Στουρνάρας.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Πολλοί είπαν γιατί δεν χρησιμοποιήσαμε το Ελεγκτικό Συνέδριο. Μα, δεν αναθέτουμε εκτέλεση έργου στη «SIEMENS» μετά από δημόσιο διαγωνισμό και άρα δεν υπάρχει θέμα Ελεγκτικού Συνεδρίου.
Επιτροπή Εποπτείας. Δεν είναι αλήθεια ότι έχει την πλειοψηφία η «SIEMENS». Είναι τρία μέλη από την Ελληνική Δημοκρατία, τρία μέλη από τη «SIEMENS» και ένα μέλος που θα το ορίσει ο Υπουργός Οικονομικών. Δηλαδή, επτά μέλη.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τέσσερα μέλη από τη «SIEMENS».</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Όχι.
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Κωνσταντοπούλου, δεν παρενέβη ο Υπουργός όταν μιλούσατε.</ChairmanSpeech></Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Η αξία του ιατρικού εξοπλισμού είναι 90 εκατομμύρια ευρώ και η συντήρηση θα γίνει από τη «SIEMENS» δωρεάν. Άρα, δεν έχουμε κανένα κόστος για την ελληνική οικονομία.
Τα 100 εκατομμύρια ευρώ που είπε ο κ. Λαφαζάνης είναι έγγραφη βεβαίωση της επένδυσης από ορκωτούς ελεγκτές. Δεν είναι δηλαδή, ένα θεωρητικό σχήμα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Διαβάστε μας το κείμενο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πάρα πολύ, κύριε Λαφαζάνη.
Συνεχίστε, κύριε Υπουργέ, χωρίς να λαμβάνετε υπ’ όψιν τις παρεμβάσεις.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Δεν  τις λαμβάνω.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Διαβάστε το κείμενο.</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Αν ο κ. Καράκωστας είχε λάβει αμοιβή από μαύρα ταμεία δεν θα πήγαιναν σε κανονικό τραπεζικό λογαριασμό και δεν θα τα δήλωνε στην εφορία;
Για να είμαστε πρακτικοί, τι είναι η «SIEMENS»; Η «SIEMENS» είναι μία πολύ μεγάλη εταιρεία με τεχνογνωσία. Έχει στην Ελλάδα παρουσία εκατό ετών…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κράτος εν κράτει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συγγνώμη, κύριε Υπουργέ.
Κυρίες και κύριοι συνάδελφοι του ΣΥΡΙΖΑ, όταν μιλούσατε ο Υπουργός με ιώβειο υπομονή και στωικότητα σας άκουγε και τώρα σας απαντά. Παρακαλώ πολύ να τον μιμηθείτε. 
Συνεχίστε, κύριε Υπουργέ.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Εγώ, δηλαδή, θα παρέβλεπα ότι υπήρχε μία επιτροπή και η οποία κατέληξε ότι η ελληνική Βουλή με εξουσιοδοτεί να υπογράψω και θα έλεγα: «Α, πολλοί μου είπαν γιατί υπογράφεις»; Το είπε και ο κ. Τσίπρας πριν, πως «όποιος ανακατεύεται με τα πίτουρα θα τον φάνε και οι κότες». Ακριβώς γι’ αυτό φτάσαμε εδώ που φτάσαμε, διότι πολλοί αρνούνται να υπογράψουν, αρνούνται να αναλάβουν τις ευθύνες τους. Δεν ανήκω σε αυτή την κατηγορία.
Η συνείδησή μου έλεγε ότι πρέπει να υπογράψω και υπέγραψα. 
Το Νομικό Συμβούλιο με συμβούλευσε να υπογράψω. Το μόνο που μου είπε είναι ότι πρέπει να καταθέσω στη Βουλή μία διάταξη σε ένα νόμο που να αναφέρει ότι η σύμβαση αρχίζει από τη στιγμή που υπογράφτηκε και από τα δύο μέρη. Άρα, από τις 22 Αυγούστου αρχίζει για να μην έχουμε προβλήματα ακυρότητας.
Άρα, έχω την αίσθηση ότι η βασική στόχευση της συγκεκριμένης επερώτησης είναι να υπάρξουν εξιλαστήρια θύματα από τη στιγμή που η πολιτική ηγεσία του Υπουργείου Οικονομικών είχε την εξουσιοδότηση από την ελληνική Βουλή να κλείσει με προκαθορισμένο τρόπο την υπόθεση των αστικών και διοικητικών διαφορών του ελληνικού δημοσίου με τη «SIEMENS».
Η προηγούμενη Βουλή ενέκρινε τη συμφωνία πριν πέντε, περίπου μήνες και η Κυβέρνηση θεωρεί αναγκαία την επιτάχυνση των διαδικασιών για να ωφεληθεί άμεσα το ελληνικό δημόσιο με συγκεκριμένα ποσά αποζημίωσης από τη «SIEMENS» ώστε να αποφύγουμε μακροχρόνιες δικαστικές διαμάχες σε ελληνικά και αλλοδαπά δικαστήρια που δεν γνωρίζουμε αν και πότε, πώς και σε ποιο βαθμό θα αναγνωρίσουν το σύνολο της ζημίας της ελληνικής δημοκρατίας και θα επιδικάσουν μία δίκαιη και επωφελή αποζημίωσή της.
Δηλαδή, θα θέλατε να μην είχαμε τους επτά σταθμούς του μετρό να λειτουργούν;
Άλλωστε, στις περισσότερες χώρες, όπου υπήρξε παράνομη δραστηριότητα της εταιρείας, προκρίθηκε η διαδικασία συμβιβασμού για την αποκατάσταση της ζημίας, παρά η δικαστική οδός.
Θεωρείτε ότι οι άλλες χώρες ζημιώθηκαν από αυτή την επιλογή; Θεωρείτε ότι αν η Ελλάδα έμπαινε σε μία χρόνια και πολυδάπανη δικαστική διαμάχη, με απροσδιόριστο τελικό πόσο επιδικασμού, αυτό θα ήταν προς όφελος του ελληνικού δημοσίου και του ελληνικού λαού;
Αναφέρατε ότι το ποσό που λαμβάνει το ελληνικό δημόσιο, με βάση τη συμφωνία, απέχει από το ποσό στο οποίο κατέληξε το πόρισμα της Βουλής, χωρίς –ας μου επιτραπεί να πω- αναλυτικά, τεκμηριωμένα στοιχεία. Δεν σας άκουσα, όμως, να αναφέρετε και να συγκρίνετε τα αντίστοιχα ποσά που εισέπραξαν οι άλλες χώρες. 
Αν εξετάσουμε την περίπτωση των ΗΠΑ, όπου η «SIEMENS» είχε μία πολύ μεγάλη παρουσία, το Αμερικάνικο Υπουργείο Δικαιοσύνης εισέπραξε 450.000.000 δολάρια για τη διάσταση του σκανδάλου σε τρεις χώρες, τη Βενεζουέλα, την Αργεντινή και το Μπαγκλαντές και η Αμερικανική Επιτροπή Χρεογράφων και Συναλλάγματος εισέπραξε για το σύνολο του διεθνούς σκανδάλου το ποσό των 350.000.000 δολαρίων. 
Θεωρείτε τόσο αμελητέα την άμεση άφεση χρέους των εισπρακτέων απαιτήσεων από τα νοσοκομεία, τις νέες θέσεις εργασίας που προβλέπει η συμφωνία, την επένδυση στη «SIEMENS» Ελλάδος που ήδη για το 2012 έχει ξεπεράσει τα 150.000.000 ευρώ;
Θεωρείτε ότι δεν είναι ωφέλιμα για την ελληνική πολιτεία ο ιατρικός εξοπλισμός στα παιδιατρικά νοσοκομεία, τα πανεπιστημιακά και ερευνητικά προγράμματα στα ελληνικά πανεπιστήμια, οι υποτροφίες για μεταπτυχιακές σπουδές και η ενίσχυση των φορέων που υπηρετούν το δημόσιο συμφέρον;
Παράλληλα, δεν μπορώ να κατανοήσω γιατί θεωρείτε λάθος τη δυνατότητα που δίνεται στο ελληνικό δημόσιο να μετακυλήσει στη «SIEMENS» το κόστος κάλυψης των αναπόφευκτα ακριβών νομικών υπηρεσιών που αναγκάστηκε να αγοράσει για την αντιμετώπιση αυτής της υπόθεσης.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποιο ήταν αυτό; Θα μας πείτε;</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κυρίες και κύριοι Βουλευτές, με την υπογραφή της συμφωνίας δεν κλείνει το σκάνδαλο, ούτε μπαίνει ταφόπλακα στο παρελθόν. Η υπόθεση «SIEMENS» ταλάνισε βάναυσα την πολιτική ζωή αυτού του τόπου και οι πτυχές της υπόθεσης δεν απαλείφονται αυτομάτως με το συμβιβασμό στον οποίο καταλήξαμε.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ούτε καν «σκάνδαλο» δεν το λέτε. «Υπόθεση».</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Παπαδημούλη, σας παρακαλώ. Εσείς πλέον έχετε γίνει παλιός.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ούτε καν «σκάνδαλο» δεν το λέει!</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Χρειαζόμαστε πρωτίστως θεσμούς και κανόνες που θα προασπίζουν τις αρχές της διαφάνειας, της υγιούς επιχειρηματικότητας, του ανταγωνισμού με θεμιτά μέσα, που θα προστατεύουν το πολιτικό μας σύστημα από κάθε είδους εμπλοκή σε παράνομες επιχειρηματικές συναλλαγές. Χρέος της Κυβέρνησης και της Βουλής είναι να προωθήσουμε τάχιστα τις απαιτούμενες αλλαγές, ώστε να μην ξαναζήσει η χώρα παρόμοιο οικονομικό σκάνδαλο.
Προσωπικά, όπως ξέρετε, δεν είχα καμμία εμπλοκή στην υπόθεση αυτή, ούτε γνωρίζω πρόσωπα και πράγματα που συμμετείχαν με τον έναν ή τον άλλο τρόπο. Άρα, στην ουσία, ο αναμάρτητος πρώτος υπέγραψε. 
Δεν αναλαμβάνω, λοιπόν, καμμία πολιτική ευθύνη για τυχόν ενέργειες ή παραλείψεις τρίτων που ζημίωσαν το ελληνικό κράτος. Ως Υπουργός Οικονομικών υπέγραψα τη συμφωνία με βάση τη συνείδησή μου και την εξουσιοδότηση κυρίως της ελληνικής Βουλής, που έκρινε ότι με τη συγκεκριμένη συμφωνία διασφαλίζεται κατά τον καλύτερο δυνατό τρόπο και το δημόσιο συμφέρον.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε τον κύριο Υπουργό.
Ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Πρώτα απ’ όλα, στα όσα ανέφερε ο κ. Δρίτσας, ο οποίος είπε ότι η συμφωνία συμβιβασμού, με τη διευθέτηση των όποιων αστικών και διοικητικών διαφορών, επηρεάζει το ποινικό σκέλος, θα ήθελα να πω το εξής: Όχι, δεν το επηρεάζει. Η κύρια ανάκριση θα ολοκληρωθεί και το ποινικό σκέλος δεν επηρεάζεται.
Όσον αφορά αυτό που είπε ο κ. Παπαδημούλης…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η πολιτική αγωγή του ελληνικού δημοσίου, όμως, θα αποβληθεί.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Όσον αφορά αυτό που είπε ο κ. Παπαδημούλης ότι μπορεί η εκτελεστική εξουσία να επέμβει στη δικαστική, όχι, δεν μπορεί. Είπα πριν τι μπορεί να κάνει.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δεν είπα αυτό. Είπα ότι επεμβαίνει για χρόνια και χειραγωγεί.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Μέσα στα συνταγματικώς προβλεπόμενα θα κάνει τα πάντα για τη γρήγορη εξέλιξη και ολοκλήρωση της υπόθεσης, τίποτα άλλο.
Ευχαριστώ.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να φωνάξετε τον Υπουργό να τα πει αυτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση της υπ’ αριθμόν 1/1/20-7-2012 επίκαιρης επερώτησης του Προέδρου της Κοινοβουλευτικής Ομάδας του ΣΥΡΙΖΑ-Ενωτικού Κοινωνικού Μετώπου κ. Αλέξη Τσίπρα και των Βουλευτών του κόμματός του προς τους Υπουργούς Οικονομικών και Δικαιοσύνης, Διαφάνειας και Ανθρωπίνων Δικαιωμάτων, σχετικά με την απόπειρα εξώδικου συμβιβασμού μεταξύ του ελληνικού δημοσίου και της «SIEMENS».
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 23.36΄ λύεται η συνεδρίαση για αύριο ημέρα Τρίτη 28 Αυγούστου 2012 και ώρα 18.00΄, με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που σας έχει διανεμηθεί.
Τελευταία Αποθήκευση:	30/8/2012 1:35:00 μμ	Από:	N.tasoula
Εκτυπώθηκε:	30/8/2012 1:23:00 μμ</Speech></body>
</html>