<html><head><meta name="cp:revision" content="2"><meta name="date" content="2013-01-18T10:45:00Z"><meta name="Company" content="OTS"><meta name="Keywords" content=""><meta name="meta:word-count" content="109603"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-01-18T08:57:00Z"><meta name="Word-Count" content="109603"><meta name="dcterms:created" content="2013-01-18T10:45:00Z"><meta name="dcterms:modified" content="2013-01-18T10:45:00Z"><meta name="Last-Modified" content="2013-01-18T10:45:00Z"><meta name="Last-Save-Date" content="2013-01-18T10:45:00Z"><meta name="meta:character-count" content="591858"><meta name="Template" content="Normal.dot"><meta name="meta:save-date" content="2013-01-18T10:45:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-01-18T10:45:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-01-18T10:45:00Z"><meta name="Last-Printed" content="2013-01-18T08:57:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2013-01-18T10:45:00Z"><meta name="xmpTPg:NPages" content="1"><meta name="resourceName" content="11-1-2013.doc"><meta name="Last-Author" content="k.arapi"><meta name="w:comments" content=""><meta name="Character Count" content="591858"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 11-01-2013		ΣΕΛ. 118
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΓ΄
Παρασκευή 11 Ιανουαρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Άδεια απουσίας του Βουλευτή κ. Α. Κοντού, σελ. 
3. Ανακοινώνεται ότι τη συνεδρίαση παρακολουθούν μαθητές από το 10ο Δημοτικό Σχολείο Ηλιούπολης, το 2ο Γυμνάσιο Παλλήνης, το 10ο Δημοτικό Σχολείο Γλυφάδας, το 12ο Γυμνάσιο Καλλιθέας, το 26ο Λύκειο Αθήνας, το 3ο και 13ο Δημοτικό Σχολείο Καρδίτσας, το 3ο Γυμνάσιο Άρτας και το Εσπερινό Γυμνάσιο Μοσχάτου, σελ. 
4. Επί διαδικαστικού θέματος, σελ. 
5. Αναφορά στη &quot;λίστα Λαγκάρντ&quot;, σελ. 
6. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί των άρθρων και των τροπολογιών και ψήφιση στο σύνολο του σχεδίου νόμου του Υπουργείου Οικονομικών: &quot;Ρυθμίσεις στη φορολογία εισοδήματος, ρυθμίσεις θεμάτων αρμοδιότητας Υπουργείου Οικονομικών και άλλες διατάξεις&quot;, σελ. 
2. Κατάθεση σχεδίου νόμου: 
Οι Υπουργοί Οικονομικών, Εξωτερικών, Εθνικής Άμυνας, Εσωτερικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Υγείας, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Τουρισμού και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κατέθεσαν σχέδιο νόμου: &quot;Συνταξιοδοτικές ρυθμίσεις, τροποποιήσεις του ν. 4093/2012, κύρωση της Πράξης Νομοθετικού Περιεχομένου &quot; Έγκριση των Σχεδίων των Συμβάσεων Τροποποίησης της Κύριας Σύμβασης Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας, του Ελληνικού Ταμείου Χρηματοπιστωτικής Σταθερότητας (Τ.Χ.Σ.) και της Τράπεζας της Ελλάδος (ΤτΕ) με τίτλο: &quot;Κύρια Σύμβαση Χρηματοδοτικής Διευκόλυνσης&quot;, της Σύμβασης Χρηματοδοτικής Διευκόλυνσης μεταξύ του Ε.Τ.Χ.Σ., της Ελληνικής Δημοκρατίας και της ΤτΕ με τίτλο &quot;Σύμβαση Διευκόλυνσης Υποχρεώσεων ΣΙΤ&quot; και της Σύμβασης Χρηματοδοτικής Διευκόλυνσης μεταξύ του Ε.Τ.Χ.Σ., της Ελληνικής Δημοκρατίας και της ΤτΕ με τίτλο &quot;Διευκόλυνση αποπληρωμής Τόκων Ομολόγων&quot;, παροχή εξουσιοδοτήσεων για την Υπογραφή Συμβάσεων&quot; και άλλες επείγουσες ρυθμίσεις&quot;, σελ. 
3. Αίτηση ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς-Ενωτικού Κοινωνικού Μετώπου επί των άρθρων 1,3,6 και 10 του σχεδίου νόμου του Υπουργείου Οικονομικών, σελ. 
4. Ονομαστική ψηφοφορία επί των άρθρων 1,3,6 και 10 του σχεδίου νόμου του Υπουργείου Οικονομικών, σελ. 
5. Επιστολικές ψήφοι επί της ονομαστικής ψηφοφορίας του σχεδίου νόμου του Υπουργείου Οικονομικών, σελ. 
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ., σελ.
ΤΡΑΓΑΚΗΣ Ι., σελ.
ΔΡΑΓΑΣΑΚΗΣ Ι., σελ.
ΚΟΛΛΙΑ-ΤΣΑΡΟΥΧΑ Μ., σελ.
ΜΑΡΚΟΓΙΑΝΝΑΚΗΣ Χ., σελ.

ΟΜΙΛΗΤΕΣ

Α. Επί διαδικαστικού θέματος:
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΙΚ Τ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΙΧΕΛΟΓΙΑΝΝΑΚΗΣ Ι. , σελ.
ΜΠΑΚΟΓΙΑΝΝΗ Θ. , σελ.
ΤΡΑΓΑΚΗΣ Ι. , σελ.

Β. Επί της αναφοράς στη &quot;λίστα Λαγκράρντ&quot;:
ΓΕΛΑΛΗΣ Δ. , σελ.
ΚΟΝΤΟΝΗΣ Χ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΙΑΣ Ε. , σελ.
ΜΑΤΘΑΙΟΠΟΥΛΟΣ Α. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΡΗΓΑ Α. , σελ.
ΣΤΡΑΤΟΥΛΗΣ Δ. , σελ.
ΧΑΤΖΗΛΑΜΠΡΟΥ Β. , σελ.

Γ. Επί προσωπικού θέματος:
ΒΕΣΥΡΟΠΟΥΛΟΣ Α. , σελ.
ΒΟΡΙΔΗΣ Μ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΕΓΚΕΡΟΓΛΟΥ Β. , σελ.
ΜΑΡΚΟΓΙΑΝΝΑΚΗΣ Χ. , σελ.
ΠΑΠΑΔΗΜΟΥΛΗΣ Δ. , σελ.
ΤΡΑΓΑΚΗΣ Ι. , σελ.

Δ. Επί του σχεδίου νόμου του Υπουργείου Οικονομικών:
ΑΜΑΝΑΤΙΔΗΣ Ι. , σελ.
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΝΑΓΝΩΣΤΑΚΗΣ Δ. , σελ.
ΑΝΑΣΤΑΣΙΑΔΗΣ Σ. , σελ.
ΑΠΟΣΤΟΛΟΥ Ε. , σελ.
ΑΥΓΕΝΑΚΗΣ Ε. , σελ.
ΒΑΛΑΒΑΝΗ Ό. , σελ.
ΒΕΣΥΡΟΠΟΥΛΟΣ Α. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΒΟΥΤΣΗΣ Ν. , σελ.
ΓΑΚΗΣ Δ. , σελ.
ΓΕΛΑΛΗΣ Δ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΚΟΚΑΣ Χ. , σελ.
ΓΛΕΖΟΣ Ε. , σελ.
ΔΡΙΤΣΕΛΗ Π. , σελ.
ΖΑΡΟΥΛΙΑ Ε. , σελ.
ΖΕΡΔΕΛΗΣ Ι. , σελ.
ΙΑΤΡΙΔΗ Τ. , σελ.
ΚΑΚΛΑΜΑΝΗΣ Α. , σελ.
ΚΑΛΟΓΕΡΗ Α. , σελ.
ΚΑΜΜΕΝΟΣ Π. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΣΣΗΣ Μ. , σελ.
ΚΑΦΑΝΤΑΡΗ Χ. , σελ.
ΚΕΓΚΕΡΟΓΛΟΥ Β. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΝΤΟΝΗΣ Χ. , σελ.
ΚΟΥΙΚ Τ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΡΟΥΜΠΛΗΣ Π. , σελ.
ΚΡΙΤΣΩΤΑΚΗΣ Μ. , σελ.
ΚΥΡΙΑΖΙΔΗΣ Δ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΠΟΥΛΟΣ Κ. , σελ.
ΜΑΤΘΑΙΟΠΟΥΛΟΣ Α. , σελ.
ΜΑΥΡΑΓΑΝΗΣ Γ. , σελ.
ΜΙΧΑΛΟΛΙΑΚΟΣ Ν. , σελ.
ΜΙΧΕΛΑΚΗΣ Ι. , σελ.
ΜΟΥΣΟΥΡΟΥΛΗΣ Κ. , σελ.
ΜΟΥΤΣΙΝΑΣ Π. , σελ.
ΜΠΑΚΟΓΙΑΝΝΗ Θ. , σελ.
ΜΠΟΛΑΡΗ Μ. , σελ.
ΜΩΡΑΪΤΗΣ Ν. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΡΗΓΑ Α. , σελ.
ΠΑΠΠΑΣ Χ. , σελ.
ΠΑΦΙΛΗΣ Α. , σελ.
ΠΕΤΡΑΚΟΣ Α. , σελ.
ΡΗΓΑΣ Π. , σελ.
ΣΑΜΟΪΛΗΣ Σ. , σελ.
ΣΑΜΠΑΖΙΩΤΗΣ Δ. , σελ.
ΣΚΟΝΔΡΑ Α. , σελ.
ΣΤΑΘΑΚΗΣ Γ. , σελ.
ΣΤΟΥΡΝΑΡΑΣ Ι. , σελ.
ΣΤΡΑΤΟΥΛΗΣ Δ. , σελ.
ΣΥΡΜΑΛΕΝΙΟΣ Ν. , σελ.
ΤΡΙΑΝΤΑΦΥΛΛΟΣ Κ. , σελ.
ΤΡΙΑΝΤΑΦΥΛΛΟΥ Μ. , σελ.
ΤΣΟΥΚΑΛΗΣ Ν. , σελ.
ΥΨΗΛΑΝΤΗΣ Β. , σελ.
ΦΟΥΝΤΑ Ν. , σελ.
ΧΡΥΣΟΒΕΛΩΝΗ Μ. , σελ.
ΧΡΥΣΟΧΟΪΔΗΣ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΓ΄
Παρασκευή 11 Ιανουαρίου 2013
Αθήνα, σήμερα στις 11 Ιανουαρίου 2013, ημέρα Παρασκευή και ώρα 10.03΄ συνήλθε στην Αίθουσα συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ΄ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Οικονομικών: «Ρυθμίσεις στη φορολογία εισοδήματος, ρυθμίσεις θεμάτων αρμοδιότητας Υπουργείου Οικονομικών και λοιπές διατάξεις».
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μια ενότητα. 
Η διαδικασία έχει ως εξής: Θα μιλήσουν πρώτα οι εισηγητές και οι ειδικοί αγορητές επί των άρθρων, θα ακολουθήσουν οι εναπομείναντες ομιλητές επί της αρχής, οι οποίοι θα μιλήσουν και επί της αρχής και επί των άρθρων, εφόσον το επιθυμούν και τέλος θα μιλήσουν όσοι τυχόν Βουλευτές θα γραφτούν μέχρι και τον τέταρτο ομιλητή. 
Το λόγο έχει ο εισηγητής της Νέας Δημοκρατίας, κ. Απόστολος Βεσυρόπουλος, για οκτώ λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Κύριε Πρόεδρε, προετοιμαστήκαμε για ομιλία δεκαπέντε λεπτών επί των άρθρων. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Χθες δεν κάναμε δευτερολογίες.</Speech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Ναι, κύριε Πρόεδρε, ούτε χθες κάναμε δευτερολογίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Είναι για την οικονομία του χρόνου και θα σας παρακαλέσω και εσάς, εάν μπορείτε, να πάμε το χρόνο κάπου στη μέση.
Ορίστε, κ. Βεσυρόπουλε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, με τη δέουσα προσοχή, έτσι όπως επιβάλλεται από τους κοινοβουλευτικούς κανόνες, παρακολουθώ από χθες όλους τους ομιλητές. Το νομοσχέδιο θα μπορούσε να είναι πολύ καλύτερο. Θα μπορούσε να περιέχει περισσότερες ευνοϊκές ρυθμίσεις, εάν δεν υπήρχε η πίεση επίτευξης των δημοσιονομικών στόχων, εάν η χώρα δεν βρισκόταν σε αυτό το οριακό σημείο που η επιβίωση και η χρηματοδότηση των αναγκών της προϋποθέτει την επίτευξη συγκεκριμένων στόχων. Ακόμα όμως και έτσι, μετά από ορθολογική αποτύπωση αναγκών και δεδομένων, πετύχαμε πολλά. Αποκαθίσταται η έννοια της φορολογικής δικαιοσύνης για μισθωτούς και συνταξιούχους, διευρύνεται η φορολογική βάση, διαχωρίζονται τα εισοδήματα από μισθωτές υπηρεσίες σε σχέση με τα εισοδήματα από εμπορική δραστηριότητα. Ακόμα, απλοποιούνται οι φορολογικές κλίμακες, στηρίζονται οι οικογένειες με παιδιά και ιδιαίτερα οι τρίτεκνοι. Θεσπίζεται η ενιαία και ισότιμη φορολογική αντιμετώπιση για την επιχειρηματική δραστηριότητα και επιτυγχάνεται η άμεση είσπραξη φορολογικών εσόδων στην πηγή, με την εφαρμογή του συντελεστή παρακράτησης και την κατάργηση φορολόγησης με γενικές διατάξεις.
Η φορολογική μεταρρύθμιση με όρους κοινωνικής δικαιοσύνης αλλά και ευθύνης απέναντι στις υποχρεώσεις όλων μας προς το κράτος είναι μία διαδικασία που μόλις ξεκίνησε. Την άνοιξη, με το νέο νομοσχέδιο, θα υπάρξει μία συνολική και επικαιροποιημένη αντιμετώπιση, θα αξιολογηθούν δεδομένα, θα υπάρξουν οι σχετικοί θεσμοί -όπως το περιουσιολόγιο- θα υπάρξουν μηχανισμοί και τρόποι αποτύπωσης των συναλλαγών, για να αντιμετωπιστεί καίρια το ζήτημα της φοροδιαφυγής.
 Από τις 19 Δεκεμβρίου στην Επιτροπή Οικονομικών της Βουλής συζητάμε το συγκεκριμένο νομοσχέδιο. Έχω την τιμή να είμαι ο εισηγητής αυτού του νομοσχεδίου, ταυτόχρονα, όμως, είμαι και νέος Βουλευτής, νέος στην πολιτική. Δεν έχω την εμπειρία που έχουν παλαιότεροι Βουλευτές σε αυτήν την Αίθουσα. Όσο κι αν γνωρίζω ότι η σκοπιμότητα και ο τακτικισμός καθορίζουν τις πολιτικές συμπεριφορές, ανέμενα ότι οι έκτακτες συνθήκες που βιώνει η χώρα, θα επέβαλλαν υπευθυνότητα, νηφαλιότητα, τεκμηριωμένο αντίλογο, ρεαλιστικές προτάσεις. Τίποτε από αυτά δεν υπήρξε. Μείζονα και Ελάσσονα Αντιπολίτευση συμπεριφέρονται όπως θα συμπεριφέρονταν πριν από είκοσι και τριάντα χρόνια. Κάποιοι είναι ικανοποιημένοι από το ρόλο τους. Έχουν ήδη καθορίσει το ρόλο τους. Είναι ο ρόλος της άρνησης, της δαιμονοποίησης, της συνωμοσιολογίας. Ελπίζουν στην αποτυχία αυτής της προσπάθειας και αναμένουν την πτώση της Κυβέρνησης. Θα αναμένουν για πολύ. Το χειρότερο είναι ότι έχουν επενδύσει στη χρεοκοπία της χώρας. Τη θεωρούν αναγκαία συνθήκη για την αποτυχία και την πτώση της Κυβέρνησης. Καμμία πρόταση ρεαλιστική, κανένα ελεγκτικό σχέδιο. Δυσκολεύονται να αποδεχθούν ή, καλύτερα, προσποιούνται ότι δεν υπάρχουν θετικές αναφορές, θετικά σημεία σε αυτό το νομοσχέδιο.
 Δεν αποτελεί θετικό σημείο το άτυπο, αλλά ουσιαστικό αφορολόγητο των 9.545 ευρώ; Δεν είναι θετική η ρύθμιση για την καθιέρωση του μηνιαίου επιδόματος για κάθε παιδί, η στήριξη των τρίτεκνων και πολύτεκνων οικογενειών με χαμηλό εισόδημα; Δεν κινείται προς τη σωστή κατεύθυνση η απλοποίηση των φορολογικών κλιμακίων, η διεύρυνση της φορολογικής βάσης, για να επιμερίζονται με δίκαιο τρόπο τα φορολογικά βάρη; Διαφωνούν με τη φορολόγηση της υπεραξίας από την πώληση μετοχών εισηγμένων εταιρειών; 
Ανέφερα τέσσερα μόνο σημεία. Υπάρχουν πολλά ακόμα. Θα έχω την ευκαιρία να τα παραθέσω στη σημερινή συζήτηση επί των άρθρων. Στο νομοσχέδιο αυτό, που χωρίζεται σε τέσσερα κεφάλαια, ιδιαίτερα σημαντικό είναι το Α΄ κεφάλαιο που ρυθμίζει ζητήματα φορολογίας εισοδήματος. Το πρώτο άρθρο αφορά μισθωτούς και συνταξιούχους. Κινείται στη λογική της απλοποίησης των φορολογικών κλιμακίων αλλά και στην ελάφρυνση αυτής της κοινωνικής ομάδος που σήκωνε το κύριο βάρος των φορολογικών βαρών μέχρι σήμερα. 
Θα υπάρχουν πλέον μόνο τρία φορολογικά κλιμάκια από οκτώ που υπάρχουν σήμερα. Το πρώτο προσδιορίζει το φόρο στο 22% για εισοδήματα μέχρι 25.000 ευρώ, το δεύτερο προσδιορίζει το φόρο στο 32% για εισοδήματα μέχρι 42.000 ευρώ και το τρίτο προσδιορίζει το φόρο στο 42% για εισοδήματα πάνω από 42.000 ευρώ.
Είναι επιλογή μας να υπάρξει φορολογική ελάφρυνση στη συγκεκριμένη κοινωνική ομάδα και είναι δεδομένη η μείωση της επιβάρυνσης για τα εισοδήματα μέχρι 25.000 ευρώ μισθωτών και συνταξιούχων. 
Με το μέτρο των αποδείξεων και την έκπτωση φόρου μειώνεται η επιβάρυνση, προσδιορίζεται -όπως έχω πει χαρακτηριστικά- ένα άτυπο αλλά ουσιαστικό ατομικό αφορολόγητο όριο, που καθορίζεται στα 9.545 ευρώ. Αυτός ο προσδιορισμός έχει συγκεκριμένη στόχευση και συγκεκριμένους άμεσα ωφελούμενους. Είναι ενάμισι εκατομμύριο περίπου μισθωτοί και συνταξιούχοι οι οποίοι δεν θα πληρώσουν φόρο. 
Διαφωνείτε και σ&apos; αυτό; Θα προτιμούσατε να συνέχιζαν να καταβάλλουν μισθωτοί και συνταξιούχοι το 55% των φορολογικών εσόδων και να επιβαρύνονται υπέρμετρα και κυρίως δυσανάλογα σε σχέση με τους άλλους; Η έννοια της φορολογικής δικαιοσύνης πρέπει να αποκατασταθεί στην πράξη. Αυτό κάνουμε. 
Στο ίδιο άρθρο περιλαμβάνονται και οι ρυθμίσεις για τη φορολόγηση των ελευθέρων επαγγελματιών και των ατομικών επιχειρήσεων, που θα γίνεται πλέον με δύο φορολογικά κλιμάκια. Είναι δύσκολο να αποδεχθεί κάποιος ότι ένα εκατομμύριο εκατόν εξήντα πέντε χιλιάδες ελεύθεροι επαγγελματίες, έμποροι και εισοδηματίες δήλωσαν πέρυσι εισόδημα κάτω από 5.000 ευρώ; 
Πρέπει όλοι να συνεισφέρουν στην εθνική προσπάθεια. Η χώρα κάνει ένα ξεκίνημα σε όλα τα επίπεδα. Αυτό το νέο ξεκίνημα αφορά και τη διαμόρφωση μίας νέας φορολογικής συνείδησης απ’ όλους, που ταυτίζεται με την έννοια της κοινωνικής ευθύνης. Οι ελεύθεροι επαγγελματίες δεν στοχοποιούνται από εμάς, είναι πολίτες με τα ίδια δικαιώματα και τις ίδιες υποχρεώσεις, οφείλει όμως και το κράτος να τους στηρίξει στο μέτρο των δημοσιονομικών δυνατοτήτων του. Είναι συνεπώς θετική η ρύθμιση που προβλέπει την έκπτωση για τις δαπάνες των ασφαλιστικών εισφορών τους. 
Το φορολογικό καθεστώς των ελευθέρων επαγγελματιών, των ατομικών επιχειρήσεων, των ομορρύθμων και ετερορρύθμων εταιρειών αλλάζει, γίνεται απλούστερο, ενιαίο και ευέλικτο. Με ενιαία κριτήρια φορολογούνται πλέον οι ατομικές επιχειρήσεις, οι ομόρρυθμες, οι ετερόρρυθμες, οι επιχειρήσεις που ανήκουν στο καθεστώς της κοινωνίας Αστικού Δικαίου. Θα υπάρχουν δύο κατηγορίες φορολογικών κλιμακίων. Υιοθετείται φορολογικός συντελεστής 26% για εισοδήματα μέχρι 50.000 ευρώ και 33% για εισοδήματα πάνω από 50.000 ευρώ. Οι ρυθμίσεις όμως και οι αλλαγές στη φορολογία εισοδήματος δεν μπορεί να μην λαμβάνουν υπ&apos; όψιν τους ιδιαίτερες συνθήκες και ανάγκες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, δεν θα δευτερολογήσουμε, γι’ αυτό παρακαλώ για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα υπάρξει ανοχή, κύριε συνάδελφε, απλώς κάντε μία προσπάθεια να συντομεύετε.</ChairmanSpeech> 
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Το νομοσχέδιο αντιμετωπίζει μία ιδιαίτερη κατηγορία, που είναι οι εργαζόμενοι με τα μπλοκάκια, κατά ένα μεγάλο ποσοστό οι νέοι άνθρωποι. Θεωρητικά όλοι αυτοί εμπίπτουν στην κατηγορία των ελευθέρων επαγγελματιών. Αυτό σημαίνει ότι τα μικρά αυτά εισοδήματα θα έχουν την ίδια φορολογική αντιμετώπιση με αυτήν των ελευθέρων επαγγελματιών; 
Στην επιτροπή είχα την ευκαιρία να πω -και θα το επαναλάβω- ότι ένα φορολογικό σύστημα οφείλει να λειτουργεί με πραγματιστικά κριτήρια. Η συγκεκριμένη λοιπόν κοινωνική ομάδα, τα νέα παιδιά με τα μπλοκάκια, δεν θα φορολογούνται από το πρώτο ευρώ με την κλίμακα των ελευθέρων επαγγελματιών, αλλά με την κλίμακα μισθωτών υπηρεσιών, με συγκεκριμένες προϋποθέσεις βέβαια ως προς το εισόδημα αλλά και την ταυτοποίηση του εργοδότη. Το τέλος επιτηδεύματος παραμένει σταθερό και δεν αυξάνεται γι’ αυτήν την κατηγορία των νέων ανθρώπων. 
Υπάρχουν όμως και νέοι άνθρωποι, νέοι επαγγελματίες, άνθρωποι που τώρα έχουν ξεκινήσει ή ξεκινούν μία ατομική επιχείρηση. Και γι’ αυτούς υπάρχει μέριμνα. Σύμφωνα με τα όσα προβλέπονται στο νομοσχέδιο, μειώνεται κατά 50% ο φορολογικός συντελεστής για ελεύθερους επαγγελματίες και εμπορικές επιχειρήσεις που θα κάνουν έναρξη τη φετινή χρονιά και το συνολικό τους εισόδημα δεν θα ξεπερνά τις 10.000 ευρώ. 
Είναι, επίσης, σαφές ότι οι αγρότες και τη φετινή χρονιά θα φορολογηθούν με την κλίμακα μισθωτών και συνταξιούχων. Αυτό σημαίνει ότι θα ισχύσει και για τους αγρότες το αφορολόγητο των 9.545 ευρώ, που στην πραγματικότητα απαλλάσσει πολλούς κατ’ επάγγελμα αγρότες από την καταβολή φόρου ή τους αναλογεί ένας μικρός φόρος. 
Η φορολόγηση του αγροτικού εισοδήματος από το 2014 θα γίνει με συντελεστή 13% και δεν προσεγγίζεται με όρους δημοσιονομικούς και λογιστικούς. 
Στο άρθρο 1 γίνεται ο προσδιορισμός της έκπτωσης φόρου. Η έκπτωση υπολογίζεται σε 2.100 ευρώ για εισοδήματα μέχρι 21.000 ευρώ και από εκεί και πέρα αρχίζει να μειώνεται σταδιακά. Για εισοδήματα μέχρι 25.000 ευρώ η έκπτωση είναι 1.700 ευρώ και ακολούθως υπάρχει σταδιακή και κλιμακούμενη μείωση για τα υψηλότερα εισοδήματα. Η έκπτωση φόρου αλλά και κάθε κοινωνική παροχή ή χορήγηση επιδόματος πρέπει να συνδέεται με εισοδηματικά και κοινωνικά κριτήρια. Γι’ αυτό για εισοδήματα πάνω από 40.000 ευρώ δεν θα υπάρχει έκπτωση. Ευνοϊκές ρυθμίσεις υπάρχουν για ευπαθείς ομάδες, όπως τα άτομα με αναπηρία και οι οικογένειες που έχουν ως προστατευόμενα μέλη άτομα με αναπηρία. Για όλους αυτούς προβλέπεται επιπλέον μείωση φόρου.
Με την παράγραφο 3 του άρθρου 1 καταργείται και η ετήσια αντικειμενική δαπάνη των 3.000 και 5.000 ευρώ για τους ανέργους. Μας δόθηκε η ευκαιρία να διορθώσουμε μια αδικία και το κάναμε. Με όσα ίσχυαν μέχρι σήμερα, πολλοί άνεργοι κλήθηκαν πέρυσι να πληρώσουν φόρο, κάτι που δεν είναι ηθικά και κοινωνικά αποδεκτό. 
Σε ό,τι αφορά τη φορολόγηση εισοδημάτων από ενοίκια, προβλέπεται φορολογικός συντελεστής 10% για καθαρό φορολογητέο εισόδημα μέχρι 12 χιλιάδες ευρώ. Από εκεί και πέρα, ο φόρος αυξάνεται κλιμακωτά και για υψηλό εισόδημα φτάνει στο 33%. Αυτό σημαίνει λιγότερο φόρο για μισθωτούς και συνταξιούχους που έχουν παράλληλα και ένα μικρό επιπλέον εισόδημα από ενοίκια. Αν το εισόδημα από ενοίκια δεν υπερβαίνει τις 12 χιλιάδες ευρώ, τότε η συνολική επιβάρυνσή του για το εισόδημα από ενοίκια θα είναι πολύ μικρότερη σε σχέση με ό,τι ίσχυε μέχρι σήμερα. Η πραγματικότητα είναι ότι επιβαρύνεται κυρίως η μεγάλη ιδιοκτησία και η εμπορική εκμετάλλευση της μεγάλης ακίνητης περιουσίας. Καθορίζονται επίσης οι προϋποθέσεις για τη μείωση φόρου κατά 10% για ιατρικές δαπάνες, για ποσά που καταβάλλονται ως διατροφή, για δωρεές, ειδικά για δωρεές ιατρικών μηχανημάτων. 
Με το άρθρο 2 επιβάλλεται φόρος 20% στα κέρδη από την πώληση μετοχών εταιρειών εισηγμένων στο Χρηματιστήριο, ενώ αυξάνεται ο συντελεστής παρακράτησης από 10% σε 15% για τους τόκους των καταθέσεων και τα ρέπος. Είναι ρυθμίσεις που θα ισχύσουν για πρώτη φορά. Ταυτόχρονα, καθορίζεται με σαφήνεια ότι θα θεωρείται εισόδημα από κινητές αξίες και θα φορολογείται ό,τι προκύπτει από αποδόσεις συμβάσεων ή παραγώγων, όταν οι δικαιούχοι είναι νομικά πρόσωπα, δηλαδή εταιρείες.
Στο άρθρο 3 υπάρχουν οι διατάξεις για τις εμπορικές επιχειρήσεις και τις δαπάνες που εκπίπτουν και στις οποίες ανήκουν, όπως είπα πριν, οι ασφαλιστικές εισφορές. 
Με το άρθρο 4 προσδιορίζονται τα εισοδήματα από εμπορικές ή γεωργικές επιχειρήσεις. 
Στο άρθρο 5 υπάρχουν οι ρυθμίσεις σχετικά με τα κέρδη από μεταβιβάσεις ακινήτων, ο φόρος εκ των οποίων καθορίζεται με τον υπολογισμό της αρχής της διακράτησης. Η αρχή της διακράτησης καθορίζεται από το χρόνο που μεσολαβεί ανάμεσα στην αγορά και στην πώληση ενός ακινήτου.
Στο άρθρο 6 ρυθμίζονται ζητήματα σχετικά με την παρακράτηση φόρου. Μειώνεται από 25% σε 10% ο φόρος από μερίσματα, γιατί οφείλουμε να δημιουργήσουμε ένα φορολογικό πλαίσιο ενθάρρυνσης και προσέλκυσης επενδύσεων. Μειώνεται επίσης ο φόρος στα κέρδη που διανέμουν οι συνεταιρισμοί. Αντίθετα αυξάνεται ο φόρος παρακράτησης για τα παράγωγα και από 35% σε 40% για τα μέλη διοικητικού συμβουλίου των εταιρειών.
Στο άρθρο 7 ρυθμίζονται ζητήματα φορολογίας εισοδήματος. Σε αυτό το άρθρο, στις παραγράφους 6 και 7, υπάρχουν διατάξεις για το μηνιαίο και ενιαίο επίδομα στήριξης τέκνων αλλά και για το πολυτεκνικό επίδομα. Για πρώτη φορά θεσπίζεται ενιαίο επίδομα 40 ευρώ για κάθε παιδί από το πρώτο παιδί. Ταυτόχρονα θα ισχύσει και πολυτεκνικό επίδομα 500 ευρώ για κάθε παιδί σε ετήσια βάση για οικογένειες με εισόδημα έως 45 χιλιάδες ευρώ. Έδωσα και εχθές αναλυτικά παραδείγματα για την ωφέλεια και τη σημαντική ελάφρυνση που προκύπτει, ιδιαίτερα για τρίτεκνες και πολύτεκνες οικογένειες με χαμηλό εισόδημα. Από την προσωπική και επαγγελματική μου εμπειρία έχω δει πολλαπλές στρεβλώσεις στο θέμα της χορήγησης των επιδομάτων. Πεποίθησή μου είναι ότι οι κοινωνικές παροχές και τα επιδόματα πρέπει να χαρακτηρίζονται από ορθολογισμό και την κυριαρχία κοινωνικών κριτηρίων σε ό,τι αφορά τους αποδέκτες. 
Στο άρθρο 8 εκσυγχρονίζεται και απλοποιείται το πλαίσιο για την κατάθεση των φορολογικών δηλώσεων, οι οποίες θα γίνονται πλέον ανεξαρτήτως ΑΦΜ από το Φεβρουάριο ως τον Ιούνιο. Θεσπίζεται η υποχρέωση δήλωσης όλων ανεξαιρέτως των εισοδημάτων. Στο άρθρο 8 υπάρχουν και οι διατάξεις που εντείνουν τη διαδικασία των φορολογικών ελέγχων. Είναι ζήτημα αξιοπιστίας η εφαρμογή της αρχής της φορολογικής δικαιοσύνης και η σύλληψη της φοροδιαφυγής. 
Με τις ρυθμίσεις του άρθρου 9 επιτυγχάνεται η ενιαία φορολογική αντιμετώπιση της επιχειρηματικής δραστηριότητας. Μειώνεται από 40% σε 32% η συνολική φορολογική επιβάρυνση για τις εταιρείες. Σε μία χώρα όπου κλείνουν οι επιχειρήσεις, όπου πληθαίνουν οι αιτήσεις για υπαγωγή στο άρθρο 99, όπου η ανεργία ξεπερνάει το 25%, πρέπει να στηριχθεί η επιχειρηματικότητα.
Στηρίζοντας την επιχειρηματικότητα, στηρίζουμε και την απασχόληση. Η ισονομία και η δικαιοσύνη εκφράζεται και με την κατάργηση του ειδικού καθεστώτος για τις τραπεζικές και ασφαλιστικές ανώνυμες εταιρείες και φορολογούνται για πρώτη φορά με τον ίδιο τρόπο με τον οποίο φορολογούνται οι ανώνυμες εταιρείες και οι ιδιωτικές κεφαλαιουχικές εταιρείες. 
Κυρίες και κύριοι συνάδελφοι, με το β΄ κεφάλαιο του νομοσχεδίου ρυθμίζονται σημαντικά ζητήματα λειτουργίας εσωτερικών υποθέσεων του Υπουργείου Οικονομικών, της υπηρεσίας που προασπίζει τους κανόνες διαφάνειας και ελέγχου. Με το άρθρο 13 η υπηρεσία αυτή αποκτά μεγαλύτερη ευελιξία και αυτονομία, γίνεται περισσότερο αποτελεσματική. Γίνεται ανεξάρτητη διεύθυνση, στελεχώνεται με το απαραίτητο προσωπικό και αποκτά διευρυμένες αρμοδιότητες. Προσδιορίζονται με σαφήνεια οι περιπτώσεις και διαδικασίες για τη διενέργεια δειγματοληπτικών ελέγχων που θα αφορούν και την περιουσιακή κατάσταση των υπαλλήλων του Υπουργείου Οικονομικών και των νομικών προσώπων που εποπτεύονται από αυτό.
Επίσης διευρύνονται οι αρμοδιότητες και οι δυνατότητες παρέμβασης του οικονομικού εισαγγελέα, ο οποίος θα μπορεί ανεμπόδιστα να προβαίνει στην άρση του τραπεζικού και χρηματιστηριακού απορρήτου. 
Με τα υπόλοιπα άρθρα αυτού του νομοσχεδίου, τα οποία διεξοδικά αναλύσαμε στην επιτροπή, ρυθμίζονται θέματα που σχετίζονται με τη διευκόλυνση του έργου των οικονομικών επιθεωρητών, την εναρμόνιση των συμβολαίων αποδοτικότητας με τη θητεία των ελεγκτικών μηχανισμών αλλά και τα ζητήματα του Νομικού Συμβουλίου του Κράτους.
Το ίδιο σημαντικά είναι και τα άρθρα του Γ΄ κεφαλαίου του νομοσχεδίου. Με το άρθρο 19 παρ. 1 προσδιορίζεται η απαλλαγή των ατόμων με αναπηρία από τα τέλη ταξινόμησης και κυκλοφορίας. Ιδιαίτερα σημαντικό είναι το άρθρο 21 που προσδιορίζει με σαφέστερο τρόπο ότι ο πάροχος ηλεκτρικής ενέργειας δεν μπορεί να διακόπτει τη σύνδεση εάν υπάρχει οφειλή για το ειδικό τέλος ακινήτων. Δεν θα διακόπτει την παροχή ηλεκτρικού ρεύματος. Η οφειλή θα πηγαίνει στη ΔΟΥ και εκεί θα αναλαμβάνει να την εξοφλήσει ο φορολογούμενος ακόμα και με ευνοϊκές ρυθμίσεις. 
Στο άρθρο 22 παρατείνεται η προθεσμία καταβολής των φορολογικών επιβαρύνσεων και του εκτελωνισμού οχημάτων, μέτρων απαραίτητων για τη στήριξη της αγοράς αυτοκινήτου, που δοκιμάζεται από την κρίση. Με το άρθρο 24 θεσπίζεται ένα μέτρο διαφάνειας. Στο εξής θα αναρτώνται και θα δημοσιοποιούνται στο διαδίκτυο πλειστηριασμοί για κινητά και ακίνητα. 
Τέλος, με το άρθρο 25 καταργείται η διαδικασία της περαίωσης, ρύθμιση που στέλνει ένα ισχυρό μήνυμα αποφασιστικότητας και αξιοπιστίας. Πρέπει να σταματήσει το ίδιο το κράτος να προσβάλλει τους συνεπείς φορολογουμένους και να επιβραβεύει τους ασυνεπείς.
Με το Δ΄ και τελευταίο κεφάλαιο και πιο συγκεκριμένα με το άρθρο 26 αλλάζουν οι διατάξεις για τη φορολόγηση των πλοίων υπό ξένη σημαία που ανήκουν σε εταιρείες με έδρα την Ελλάδα ή η διαχείρισή τους γίνεται από εταιρείες με έδρα την Ελλάδα. Πλέον αυτές οι εταιρείες θα φορολογούνται όπως και οι υπόλοιπες. Είναι μια απόλυτα επιβεβλημένη κίνηση που αίρει την άνιση αντιμετώπιση των πλοίων με ελληνική σημαία. Είναι ένα μήνυμα στήριξης της ελληνικής εμπορικής ναυτιλίας.
Τέλος, θέλω να σταθώ στο άρθρο 29, που θέτει πλέον κανόνες διαφάνειας και ελέγχου στη λειτουργία των ΜΚΟ. Όλοι γνωρίζουμε το πάρτι που είχε στηθεί τα προηγούμενα χρόνια γύρω από τις μη κυβερνητικές οργανώσεις. Το πάρτι τελειώνει εδώ για τις ΜΚΟ και για οποιαδήποτε σωματείο, αστική μη κερδοσκοπική εταιρεία. Μπαίνουν ασφαλιστικές δικλίδες σε ό,τι αφορά τη χρηματοδότησή τους. Θα υπάρχει πλέον λογοδοσία και έλεγχος στη λειτουργία τους.
Κυρίες και κύριοι συνάδελφοι, το νομοσχέδιο που ρυθμίζει ζητήματα φορολογίας εισοδήματος είναι μια επιβεβλημένη κίνηση. Αυτοί που το χαρακτηρίζουν, επιχειρώντας να το ακυρώσουν, ως μνημονιακή υποχρέωση παραβλέπουν ότι περιέχει διατάξεις που έπρεπε να αποτελούσαν αναπόσπαστο μέρος του φορολογικού μας συστήματος. 
Είναι αυτές οι πολιτικές δυνάμεις που θέλουν να γυρίσουν τη χώρα στο παρελθόν. Είναι φοβικές σε κάθε αλλαγή και μεταρρύθμιση, σε κάθε μέτρο και ρύθμιση που ξεβολεύει το κράτος των συνδικαλιστών, που αισθάνεται απειλούμενο και έχει ήδη βρει καταφύγιο στο κόμμα της Αξιωματικής Αντιπολίτευσης. Υπερασπίζεται ένα σύνολο πρακτικών που χρεοκόπησαν πολιτικά και ηθικά. Αυτό το σύστημα, αυτές οι πρακτικές, αν δεν αναιρεθούν, θα μετατρέψουν τη χρεοκοπία τους σε χρεοκοπία της χώρας.
 Έχω πει πολλές φορές από αυτό το Βήμα ότι κάθε τεκμηριωμένη αντίθετη άποψη είναι χρήσιμη. Η απουσία, όμως, και το έλλειμμα εναλλακτικής και αξιόπιστης πρότασης αλλά και η διάψευση των προσδοκιών για τις αντοχές και τις επιδόσεις της Κυβέρνησης συνεργασίας έχει οδηγήσει το κόμμα της Αξιωματικής Αντιπολίτευσης σε ακραίες κινήσεις, κινήσεις που προδίδουν εκνευρισμό, έλλειψη ωριμότητας και, το χειρότερο, έλλειψη σεβασμού απέναντι σε θεμελιώδεις κανόνες της δημοκρατίας. Εδώ σε αυτόν το χώρο ακούγονται τις τελευταίες μέρες βαρύτατες προσβλητικές φράσεις, απειλές.
Οφείλω να πω σε όλους αυτούς ότι δεν είναι περισσότερο ευαίσθητοι από όλους εμάς. Οφείλω επίσης να τους πω ότι δεν φοβόμαστε. Τέλος, οφείλω να τους συστήσω ότι η πολιτική αντιπαράθεση γίνεται με ιδέες, επιχειρήματα και προτάσεις, όχι με απειλές και με την άσκηση τρομοκρατίας εναντίον των πολιτικών μας αντιπάλων, όχι με καταλήψεις κτηρίων, με τη δημιουργία κλίματος γενικευμένης ανομίας.
Η ανάκαμψη της οικονομίας είναι υπόθεση όλων των Ελλήνων. Στηρίχθηκε στις θυσίες των Ελλήνων πολιτών.
Αυτοί οι πολίτες έχουν αντιληφθεί ότι συμπεριφορές και πρακτικές όπως αυτές που χρησιμοποιείτε θέτουν σε κίνδυνο αυτές τις θυσίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, ομιλείτε δεκαοκτώ - δεκαεννέα λεπτά. Κάντε μια προσπάθεια να συντομεύσετε.</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Τελειώνω, κύριε Πρόεδρε.
Έχουν αντιληφθεί ότι δεν έχετε σχέδιο, πρόγραμμα και ρεαλιστικές προτάσεις. Γι’ αυτό και σας απορρίπτουν, παρά την περιοριστική πολιτική που είμαστε αναγκασμένοι να εφαρμόζουμε. 
Κυρίες και κύριοι συνάδελφοι, η χώρα έχει αποφασίσει να προχωρήσει μπροστά. Οι Έλληνες πολίτες έχουν αποφασίσει να στηρίξουν αλλαγές και μεταρρυθμίσεις. Σε αυτόν το δρόμο θα συνεχίσουμε με μεγαλύτερη τόλμη και αποφασιστικότητα, με πλήρη συνείδηση, με αίσθημα ευθύνης, με τα μάτια στραμμένα στο αύριο. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Για ποιο λόγο ζητάτε το λόγο, κύριε συνάδελφε;</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Κύριε Πρόεδρε, για δεύτερη φορά, την ώρα που μιλούν οι εισηγητές των κομμάτων, πάλι απουσιάζει ο Υπουργός Οικονομικών. 
Μη μου πείτε ότι βρίσκεται εδώ εκπρόσωπος της Κυβέρνησης, ο κ. Μαυραγάνης, γιατί εκείνος από χθες το πρωί δεν ξέρω αν έχει πάει και μέχρι την τουαλέτα. Ειλικρινά. 
Πού είναι ο Υπουργός Οικονομικών; Χθες ήξερε να πάει στο forum και να καταδικάζει τις παρεμβάσεις των Βουλευτών, λες και δεν είναι η δουλειά μας αυτή, επειδή του λέμε να μην κλείνει τις ΔΟΥ στα νησιά, όπως κάνει στη Λήμνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μην επεκταθείτε σε θέματα ουσίας. Σημειώνουμε το γεγονός.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Αλλά είναι προφανές ότι ο άνθρωπος κινείται μόνο μεταξύ Κολωνακίου και Κολωνακίου και δεν ξέρει τι πάει να πει άλλη Ελλάδα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Κυβέρνηση, προς Θεού…</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Προτείνω διακοπή της συνεδρίασης μέχρι να έρθει ο Υπουργός. Δεν μπορεί να συνεχίζεται αυτό το πράγμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σημειώνουμε το γεγονός. Το Προεδρείο, όμως, δεν μπορεί να υιοθετήσει την πρόταση αυτή. Αυτό δεν γίνεται για πρώτη φορά, αλλά είναι ένα γενικότερο θέμα, το οποίο το κρατάμε και θα το αντιμετωπίσουμε στο πλαίσιο της Διάσκεψης των Προέδρων ή με οποιονδήποτε άλλο τρόπο κρίνουμε.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Κύριε Πρόεδρε, δεν σας υποτιμώ, αλλά είναι ένα κορυφαίο νομοσχέδιο. Πρέπει να βρίσκεται εδώ ο Υπουργός, ο οποίος χθες, μόνο του κ. Κουκουλόπουλου βρήκε καλές τις τροπολογίες και πέταξε στα μούτρα μας της Αντιπολίτευσης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν μπορεί να μας το λύσει το θέμα αυτό ο κύριος Υπουργός που βρίσκεται εδώ, ο κ. Μαυραγάνης. Αυτό είναι θέμα λειτουργίας της Βουλής και είναι θέμα της Διάσκεψης των Προέδρων. Θα το μεταφέρουμε και θα δούμε τι μπορεί να γίνει.
Θέλω να σας επισημάνω ένα πρόβλημα χρόνου. Υπάρχουν, όπως είπα στην αρχή, οι εισηγητές, οι ειδικοί αγορητές, υπάρχουν οι ομιλητές που δεν μίλησαν επί της αρχής και θα μιλήσουν τώρα και επί των άρθρων, συν οι Κοινοβουλευτικοί Εκπρόσωποι, Υπουργοί κ.λπ.. Συγκεντρώνεται ένας αριθμός για τον οποίο, σύμφωνα με πρόχειρους υπολογισμούς, απαιτείται χρόνος εννιά ωρών. Επιπρόσθετα, έχουμε τους Βουλευτές που θα εγγραφούν για να μιλήσουν επί των άρθρων.
Η πρόταση του Προεδρείου είναι οι εισηγητές να περιοριστούν στα δέκα με δώδεκα λεπτά το πολύ και βλέπουμε στη συνέχεια. Διαφορετικά, θα υπάρξει πρόβλημα το βράδυ μέχρι αργά και για τις υπηρεσίες της Βουλής αλλά και για εσάς. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, τριάντα πέντε μαθητές και μαθήτριες και δύο εκπαιδευτικοί από το 10ο Δημοτικό Σχολείο Ηλιούπολης. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο εισηγητής του ΣΥΡΙΖΑ κ. Δημήτριος Γελαλής. 
Βάζω το χρόνο στα δέκα λεπτά και ζητώ την κατανόησή σας.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Κύριε Πρόεδρε, σας καταλαβαίνω, αλλά καταλαβαίνω κι αυτό το οποίο ανέφερε ο κ. Κουΐκ πριν. Το νομοσχέδιο που συζητάμε είναι το κορυφαίο νομοσχέδιο ή, αν θέλετε, το δεύτερο νομοσχέδιο μετά από αυτό του προϋπολογισμού και θα έπρεπε να υπάρχει η ευχέρεια, ειδικά τουλάχιστον για τους εισηγητές, για μια πλήρη ανάλυση των άρθρων. 
Παρ’ όλα αυτά, η Κυβέρνηση, ενώ θα μπορούσε να είχε δεχθεί ένα διαφορετικό τρόπο αντιμετώπισης, προτίμησε να συρρικνώσει όλες τις ομιλίες και οι εισηγητές να μιλάνε για οκτώ λεπτά. 
Πριν ξεκινήσω, δεν μπορώ να μην αναφέρω τη χθεσινή επίσκεψη, την οποία είχαμε σ’ αυτήν την Αίθουσα, του Αρχηγού του ΠΑΣΟΚ κ. Βενιζέλου, ο οποίος ούτε λίγο ούτε πολύ ήρθε εδώ -χωρίς να αναφερθεί στο φορολογικό νομοσχέδιο- σαν ταύρος σε υαλοπωλείο για να μας πει ότι για όλα φταίει ο ΣΥΡΙΖΑ. Οι Βουλευτές και τα στελέχη του ΣΥΡΙΖΑ φταίνε για το γεγονός ότι υπάρχει η λίστα Λαγκάρντ; 
Δεν αναφέρθηκε στο γεγονός ότι μέσα από αυτήν τη διαδικασία η ελληνική οικονομία δεν είχε όφελος ούτε ένα ευρώ, αλλά τον ενόχλησε μόνο το ότι ο ΣΥΡΙΖΑ αναδεικνύει ένα θέμα το οποίο θα έπρεπε να το αναδείξει ο ίδιος. 
Βέβαια, δεν ανέφερε και ορισμένες άλλες νόμιμες ενέργειες οι οποίες θα μπορούσαν να γίνουν. Και ποιες είναι αυτές; Από τη στιγμή που έχουμε μία τέτοια πληροφορία, θα έπρεπε να παραδοθεί απευθείας στην Υπηρεσία του ΣΔΟΕ και όχι προσωπικά στον πολιτικό προϊστάμενο και να αξιοποιηθεί το αρχείο υπηρεσιακά. 
Θα αναφέρω δυο σημεία ακόμα. Το πρώτο αφορά αυτά που προβλέπει η νομοθεσία και αυτά που λένε οι ίδιοι οι Υπουργοί. Στις 26-10-2010 ο κ. Παπακωνσταντίνου, Υπουργός ων, αναφερόμενος σε ερώτηση του κ. Κουβέλη –που συμμετέχει τώρα σε αυτήν τη διαδικασία- είπε συγκεκριμένα -τα διαβάζω- και θα τα παραδώσω στα Πρακτικά: «Στο πλαίσιο των ελέγχων αυτών αξιολογούνται και ελέγχονται κάθε είδους σχετικές πληροφορίες και στοιχεία που είναι διαθέσιμα στην αρμόδια ελεγκτική αρχή και προέρχονται από οποιαδήποτε πηγή». Αυτά τα ανέφερε ο Υπουργός Οικονομικών. Παρ’ όλα αυτά, όταν χρειάζεται να ακολουθηθεί η ίδια διαδικασία, δεν ακολουθείται και καταδικάζεται για αυτήν την αδράνεια ο ΣΥΡΙΖΑ. Το καταθέτω στα Πρακτικά. 
(Στο σημείο αυτό ο Βουλευτής κ. Δημήτρης Γελαλής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το ΣΔΟΕ διαθέτει υπηρεσία η οποία δέχεται ακόμα και ανώνυμα τηλεφωνήματα. Είναι δεδομένο αυτό. Συμπληρώνεται ένα πληροφοριακό στοιχείο, όπου εκεί εκτός από τα ονόματα αναφέρεται και ο σκοπός κ.λπ.. Θα το καταθέσω και αυτό, μήπως ο κ. Βενιζέλος δεν είναι γνώστης και αυτού του πληροφοριακού δελτίου. 
(Στο σημείο αυτό ο Βουλευτής κ. Δημήτρης Γελαλής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σε αντίστοιχες περιπτώσεις και από άλλες ευρωπαϊκές χώρες, εκτός από τη Γαλλία, ζητήσαμε με επίσημο τρόπο –αναφέρομαι στη Λίστα Λιχτενστάιν- τα στοιχεία. Παρ’ όλα αυτά, σε αυτήν εδώ την περίπτωση δεν κάναμε την ίδια διαδικασία. 
Ακόμα, ως Υπουργός Οικονομικών, ως όφειλε, δεν παρέδωσε το θέμα στη Νομική Υπηρεσία του Υπουργείου, για να υπάρξει μία γνωμοδότηση επί του θέματος, αλλά κρατήθηκε στα συρτάρια και είναι γνωστή όλη η διαδικασία η οποία ακολουθήθηκε. 
Πριν ξεκινήσω να μιλάω για το θέμα, θα ήθελα να αναφέρω –το αναφέραμε και χθες- ότι οι τροπολογίες που έχετε φέρει, κύριε Υπουργέ, δεν είναι σύννομες, είναι εκτός χρόνου και δεν μπορούμε να τις δεχθούμε. Τις απορρίπτουμε εκ των προτέρων. Αν θέλατε -έτσι και αλλιώς η διαδικασία είναι δική σας- θα έπρεπε μέσα στο χρονικό διάστημα που είναι απαραίτητο να φέρετε τις τροπολογίες, ούτως ώστε να συμπεριληφθούν στο θέμα που συζητάμε. 
Επειδή υπάρχει και το πρόβλημα του χρόνου, θα αναφέρω γενικά τις θέσεις του ΣΥΡΙΖΑ, γιατί πολλές φορές οι αγαπητοί συνάδελφοι της Νέας Δημοκρατίας αναφέρουν ότι δεν έχουμε προτάσεις, δεν προτείνουμε τίποτα, ότι είμαστε ένα κόμμα άρνησης κ.λπ.. Θεωρούμε κοινωνικά δίκαιο στο φορολογικό σύστημα να φορολογούνται οι πλούσιοι και όχι οι φτωχοί.
Δεύτερον, θέλουμε ένα φορολογικό σύστημα το οποίο θα δημιουργεί φορολογική συνείδηση στους πολίτες. Για να γίνει αυτό, θα πρέπει να έχει την έννοια της ανταποδοτικότητας. Δεν είναι δυνατόν μόνο να πληρώνει ο ελληνικός λαός χωρίς ανταποδοτικότητα. 
Τρίτον, θέλουμε φορολογία όλων των εισοδημάτων των φυσικών προσώπων στην ίδια κλίμακα με περισσότερους συντελεστές. Κάνατε το αντίθετο, είχαμε οκτώ, τους κάνατε τρεις, τώρα μπορεί να τον κάνετε και έναν. Θα πρέπει να εμφανίζεται το θέμα του προοδευτικού χαρακτήρα του φορολογικού συστήματος. 
Τέταρτον, διαδικασία του «πόθεν έσχες». Το έχουμε πει επανειλημμένως. Είναι βασική, ουσιαστική πρόταση για είσπραξη εσόδων μέσα από το φορολογικό σύστημα.
Πέμπτον, περιουσιολόγιο. Το ακούμε, αλλά δεν βλέπουμε τίποτα. Με αυτό θα αποτυπώνεται η περιουσία όλων των Ελλήνων φορολογουμένων αλλά και των κατοίκων του εξωτερικού.
Έκτον, πόλεμος ενάντια στα καρτέλ. Αντί γι’ αυτό, τι έχετε εσείς; Τους «κουμπάρους». 
Τέλος, επαναλαμβάνω ότι θα πρέπει να έχουμε φορολογία της μεγάλης και της πολύ μεγάλης ακίνητης περιουσίας αλλά και όλης της περιουσίας, μέσα από προοδευτική κλίμακα. 
Ερχόμαστε στα άρθρα αυτά καθαυτά. Στο άρθρο 1 προτείνετε αντί για οκτώ κλίμακες τρεις. Και ο εισηγητής της Νέας Δημοκρατίας και άλλοι ανέφεραν ότι είναι απλοποίηση να έχουμε αντί για οκτώ κλίμακες τρεις. Θα έλεγα μάλλον ότι είναι ένας καλύτερος τρόπος για να εισπράξουμε από τα χαμηλά εισοδηματικά στρώματα. 
Καταργήσατε το αφορολόγητο όριο των 5.000, ακόμα και για τα παιδιά ή για ειδικές κατηγορίες. Προτείνουμε αναλογική φορολόγηση των εισοδημάτων μέσω της καθιέρωσης ενιαίας κλίμακας με προοδευτικότητα. Να επαναφέρουμε το αφορολόγητο των 12.000 ευρώ, γιατί αυτό είναι το όριο φτώχειας. Κάτω από εκείνο το όριο δεν μπορεί να πληρώσει ο φορολογούμενος. Δεν θα αναφερθώ σε τροπολογίες. Το άρθρο 1 δεν το ψηφίζουμε. 
Άρθρο 2. Στήριξη των τραπεζών όλο το χρονικό διάστημα, αλλά και το επόμενο -και ας με διαψεύσει ο κ. Βορίδης- με 250 δισεκατομμύρια και συνεχίζουμε. Θα έχουμε και άλλες ανακεφαλαιοποιήσεις, θα έχουμε και άλλο ρευστό και εγγυήσεις όσον αφορά τις τράπεζες. Είμαστε υπέρ της εφαρμογής του φόρου υπεραξίας, το κέρδος από αγοραπωλησίες εισηγμένων μετοχών. Να φορολογούνται και οι ξένοι επενδυτές αλλά και οι Έλληνες που κρύβονται πίσω από τις offshore εταιρείες.
Άρθρο 3. Προστίθεται μαχητό τεκμήριο για συναλλαγές με επιχειρήσεις που φορολογούνται σε προνομιακό καθεστώς. Εισάγεται δηλαδή ένα «παράθυρο» για φοροδιαφυγή. Δεν μπορούμε να το ψηφίσουμε.
Στο άρθρο 4 προβλέπεται εξωλογιστικός προσδιορισμός των ακαθάριστων εσόδων και σε περιπτώσεις εκτεταμένης παραβατικότητας σε σχέση με την τήρηση των βιβλίων. Ειδικά σε αυτό το άρθρο έχετε διαλύσει κυριολεκτικά τους αγρότες, όπως και τους αγροτικούς συνεταιρισμούς, παρ’ όλο που διακηρύσσετε ότι ο πρωτογενής τομέας, ο αγροτικός τομέας, θα είναι πυλώνας για την ελληνική οικονομία. Άλλα λέμε και άλλα κάνουμε. Δεν μπορούμε να το ψηφίσουμε.
Άρθρο 5. Κέρδη από μεταβιβάσεις ακινήτων. Δεν μπορεί να προσδοκά έσοδα από φόρο υπεραξίας στα ακίνητα. Το καταψηφίζουμε.
Άρθρο 6. Να επανεξεταστεί το καθεστώς της μη φορολόγησης των μερισμάτων προς τις μητρικές εταιρείες που έχουν έδρα την Ευρωπαϊκή Ένωση. Είναι ένα γεγονός απαράδεκτο. Μ’ αυτόν τον τρόπο γνωρίζετε ότι παροτρύνονται οι ελληνικές επιχειρήσεις να μεταφέρουν τις έδρες από την Ελλάδα σε άλλους ευρωπαϊκούς παραδείσους και να λειτουργούν στη χώρα μας ως θυγατρικές. Δεν θα το ψηφίσουμε. 
Άρθρο 7. Δεν συμφωνούμε με την κλίμακα και τους συντελεστές που θέτει η παράγραφος 3 για αυτοτελή φορολόγηση των αποζημιώσεων. Συμφωνούμε με τις παραγράφους 1 και 2, επειδή αφορούν περισσότερες περιπτώσεις που δικαιούνται να βαρύνουν φορολογούμενους και άρα δικαιούνται φοροαπαλλαγών. Διαφωνούμε με τις παραγράφους 6 και 7 που εισάγετε ένα επίδομα απάτης βάσει εισοδηματικών κριτηρίων, επειδή δεν διορθώνει την αδικία σε βάρος των οικογενειών με παιδιά. Δεν το ψηφίζουμε. 
Άρθρο 8. Προβλέπονται ρυθμίσεις για την υποχρεωτική υποβολή δήλωσης εισοδήματος που κρίνονται σε γενικές γραμμές θετικές. 
Μάλλον το κάνετε, όμως, επίτηδες. Εκεί που πάτε να κάνετε κάτι θετικό, βάζετε μέσα τα αρνητικά. Εισάγετε το θεσμό της ιδιωτικοποίησης του φοροελεγκτικού μηχανισμού. Είναι καταδικαστέο. Για τα έσοδα του κράτους, κύριε Υπουργέ, θα πρέπει να υπάρχει ο μηχανισμός του δημοσίου. Επομένως δεν το ψηφίζουμε.
Άρθρο 9. Φορολογία εισοδήματος νομικών προσώπων. Στο στόχαστρο της Κυβέρνησης, όπως ανέφερα και πριν, είναι και οι αγροτικοί συνεταιρισμοί. Είναι στα πρόθυρα διάλυσης και δίνετε το τελευταίο, το τελειωτικό χτύπημα και στους συνεταιρισμούς. Επομένως σε όλο τον αγροτικό πληθυσμό. 
Ακόμα, για τις εταιρείες ο μέσος συντελεστής φορολογίας και η φορολογική επιβάρυνση των νομικών προσώπων που μοιράζετε μέρισμα από 40% συνολικά πήγε στο 32,8%, επτά-οκτώ ποσοστιαίες μονάδες παρακάτω. Σιγά-σιγά να μην τους φορολογήσουμε καθόλου! Δεν το ψηφίζουμε.
Άρθρο 10. Πριν από ένα χρόνο κάνατε τις κοινωνικές συνεταιριστικές επιχειρήσεις και σε ένα χρόνο τις διαλύετε. Τουλάχιστον αυτό το οποίο φαίνεται είναι μια προχειρότητα και τίποτα παραπάνω. Δεν έχετε σκοπό να υλοποιήσετε ποτέ τη φορολόγηση του κέρδους από πωλήσεις εισηγμένων μετοχών. Ούτε καν υπουργικές αποφάσεις δεν βγαίνουν. Το καταψηφίζουμε.
Το άρθρο 11, παρ’ όλο που με την τροπολογία το διαγράφετε, για την αναβαλλόμενη φορολογία, πιστεύω ότι θα το επαναφέρετε σε επόμενο. Δηλαδή πάλι υπέρ των τραπεζών θα κινηθείτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, κάντε προσπάθεια να ολοκληρώσετε.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ναι, κύριε Πρόεδρε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, γιατί δεν έχει παραπάνω χρόνο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εξήγησα πριν, κύριε Λαφαζάνη. Υπάρχουν γραμμένοι πενήντα Βουλευτές. Εάν θέλετε να πάτε μέχρι το βράδυ, εγώ δεν έχω καμμία αντίρρηση.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι μέχρι το βράδυ. Να κάνουμε συνεδρίαση και τη Δευτέρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ωραία. Αφού ολοκληρώσει ο εισηγητής, μπορούμε να επανέλθουμε στο θέμα αυτό.
Προηγήθηκε συζήτηση, όμως, μη διακόπτουμε κάθε φορά τώρα που τίθεται αυτό το θέμα.
Ολοκληρώστε, κύριε Γελαλή.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Δεν πειράζει, είναι ένα θέμα που το είπα και στην αρχή ότι θα πρέπει να το συζητήσουμε διεξοδικά. Αν δεν θέλετε, ας πούμε, πείτε ότι δεν θέλετε. Εμείς από την πλευρά μας είμαστε διατεθειμένοι να καθίσουμε ακόμα μία μέρα να το συζητήσουμε. Τι να κάνουμε τώρα;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν υπάρχει ημερήσια διάταξη γι’ αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να ολοκληρώσει ο εισηγητής και μετά θα τα δούμε αυτά τα θέματα. Εδώ είμαστε.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Κύριε Πρόεδρε, έχουμε, ας πούμε, το άρθρο 12, τώρα που έχω μπροστά μου, για ενδοομιλικές συναλλαγές και είναι μια διαδικασία που μπορούμε να έχουμε τεράστια έσοδα. Αν δεν το συζητήσουμε, τι να συζητήσουμε τότε;
Μικρός και αποσπασματικός είναι ο έλεγχος ακόμα και με βάση τη μέθοδο του ΟΟΣΑ, όσον αφορά το άρθρο 12, για τις ενδοομιλικές συναλλαγές. Η μέθοδος αυτή αμφισβητείται διεθνώς ως προς την αποτελεσματικότητα για την αντιμετώπιση των μεθόδων που χρησιμοποιούν οι πολυεθνικές εταιρείες, προκειμένου να ωφεληθούν οι μέτοχοι, όχι το κράτος. Και αυτό γιατί μεγάλες πολυεθνικές επιχειρήσεις, με τη βοήθεια των ελεγκτικών εταιρειών που γνωρίζετε, κύριε Υπουργέ, εμφανίζουν αριθμούς στις λογιστικές καταστάσεις που να τις καθιστούν υπεράνω υποψίας όσον αφορά τους κανονισμούς του ΟΟΣΑ. 
Οι ελεγκτικές εταιρείες «DELOITTE» και «TOUCH» ξεκαθάρισαν το 2007 ότι ανάμεσα στους σκοπούς των εταιρειών είναι να μειώσουν το κόστος των φόρων για τις πολυεθνικές σε όλο τον κόσμο. Η μία εκ των δύο δραστηριοποιείται και στην Ελλάδα. Επομένως αποτελεσματικός έλεγχος των ενδοομιλικών συναλλαγών και των offshore εταιρειών με αυτούς τους κανόνες δεν είναι δυνατόν να γίνει. Είμαστε διατεθειμένοι να καθίσουμε και να συζητήσουμε. Είναι ένα σοβαρό θέμα για να το δούμε.
Το κεφάλαιο Β΄, αναδιάρθρωση και εκσυγχρονισμός των φορολογικών υπηρεσιών είναι βασική προϋπόθεση. Δεν υπάρχει, όμως, κύριε Υπουργέ, η πολιτική βούληση. Τα πολιτικά στελέχη και αυτής της Κυβέρνησης έρχονται και νομοθετούν αποσπασματικά και διαρκώς το ένα νομοσχέδιο πίσω από το άλλο. Δεν εμφανίζουν συνολικό σχεδιασμό του θέματος. Υιοθετούν με μεγάλη ευκολία τακτικές «μαυρογιαλούρου» με κομματικές και ρουσφετολογικές επιλογές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, κύριε Γελαλή. Δεν έχουμε άλλη δυνατότητα.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Τα άρθρα 13, 14, 15 και 16 δεν μπορούμε να τα ψηφίσουμε παρ’ όλο που έχουν κάποιες θετικές διατάξεις, όπως είπα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μπορούν άλλοι ομιλητές του κόμματός σας και όλων των κομμάτων, αφού κάνετε έναν καταμερισμό, να τα αναφέρουν.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Θα ολοκληρώσω, κύριε Πρόεδρε.
Καταργήθηκε το άρθρο 17. Δεν θα πω τίποτα. 
Όσον αφορά το άρθρο 18, που αναφέρεται στο Νομικό Συμβούλιο του Κράτους, μάλλον θέλετε να βάλετε υπεύθυνο και το Νομικό Συμβούλιο του Κράτους. 
Στο άρθρο 19, που έχει τις τροποποιήσεις για το ΦΠΑ, επιλέγουμε μεταξύ δύο κακών: ή το χαρτόσημο ή τη φορολογία με 23% τώρα. Ζητάμε αυτό το οποίο ζητούσαμε, να αλλάξουν οι συντελεστές και να κατεβούν. Το καταψηφίζουμε και περιμένουμε μία ολοκληρωμένη πρόταση και όχι αποσπασματική και όπως σας βολεύει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Γελαλή, δεν μπορούμε να προχωρήσουμε έτσι. Δεν μπορούμε να έχουμε τόση ρευστότητα στο χρόνο. Ολοκληρώστε, ώστε να κάνουμε μία συζήτηση και να δούμε πώς θα προχωρήσουμε.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Τελειώνω, κύριε Πρόεδρε.
Όσον αφορά το άρθρο 21, ολοκλήρωση του περιουσιολογίου δεν έγινε. Τα «χαράτσια» συνεχίζονται. Δεν το ψηφίζουμε.
Το άρθρο 22 θα το ψηφίσουμε. Επεκτείνεται η απαλλαγή της ταξινόμησης και σε πολύτεκνους. 
Το άρθρο 23 δεν το ψηφίζουμε. 
Όσον αφορά το άρθρο 24, που αναφέρεται στη δημοσίευση των περιλήψεων των πλειστηριασμών, θα πρέπει να βάλετε μέσα την πρώτη κατοικία για να μη δημιουργηθεί κοινωνικό πρόβλημα.
Το άρθρο 25 είναι ουσιαστικό και είναι θετικό. Οι περαιώσεις εδώ και πολλά χρόνια αποτελούν μια διαδικασία, η οποία βοηθάει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν βρίσκω καμμία ανταπόκριση και δεν καταλαβαίνω και πώς θα δουλέψουμε.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Τελειώνω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μα, έχετε μιλήσει δεκαεννιά λεπτά. Οι επόμενοι ομιλητές πόσο θα μιλήσουν; Με ποιο δικαίωμα εγώ δεν θα δώσω είκοσι λεπτά στον κ. Μαριά μετά και σε όλους; Ολοκληρώστε, ώστε να κάνουμε μία συζήτηση επί της διαδικασίας.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Τελειώνω, κύριε Πρόεδρε. Ούτε ένα λεπτό δεν θα χρειαστώ.
Καταψηφίζουμε το άρθρο 26 για τα εισοδήματα από τα πλοία, όπως και το 27. 
Το άρθρο 28, που μιλάει για την ενσωμάτωση του φορολογικού μηχανισμού στα παιγνιομηχανήματα, το καταψηφίζουμε, γιατί έχει γίνει όλη η χώρα μας ένα απέραντο παιχνίδι. 
Τέλος, το άρθρο 29 -για να τελειώσω- το ψηφίζουμε, γιατί πραγματικά κάτι πρέπει να γίνει με αυτές τις μη κυβερνητικές οργανώσεις.
Θα μας βρείτε αντίθετους σε αυτά τα οποία είπαμε, αγαπητοί συνάδελφοι, αλλά θα είμαστε μαζί σας σε αυτά τα οποία είναι θετικά και μπορούν να προχωρήσουν.
Ευχαριστώ, κύριε Πρόεδρε, και συγγνώμη.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η απόφαση να ολοκληρωθεί σήμερα η συζήτηση ελήφθη στη Διάσκεψη των Προέδρων.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ, κύριε Λαφαζάνη.
Εάν υπάρχει διαφορετική άποψη, υπάρχουν δύο λύσεις. Οι παρόντες εδώ, απ’ ό,τι βλέπω, Κοινοβουλευτικοί Εκπρόσωποι μπορούν να ανταλλάξουν μεταξύ τους σκέψεις και να υποβάλουν πρόταση στο Προεδρείο, για να μπορέσουμε να πάρουμε μία απόφαση ή να γίνει συνάντηση με τον Πρόεδρο. 
Μέχρι τότε εγώ προχωρώ και παρακαλώ τους υπόλοιπους εισηγητές για την οικονομία του χρόνου –ο κατάλογος εδώ είναι συγκεκριμένος- να περιοριστούν στα δεκαπέντε λεπτά, όπως έγινε το πράγμα. Δεν μπορώ να είμαι αυστηρότερος από εδώ και εμπρός. Αναφέρομαι στους εισηγητές. Ας τελειώσουν οι εισηγητές και μετά ας έλθει στο Προεδρείο μία πρόταση για τη διαδικασία, ει δυνατόν συλλογική.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα μιλήσουμε επί της διαδικασίας μετά;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα πρότεινα να προηγηθεί μία διαβούλευση μεταξύ σας, μεταξύ των Κοινοβουλευτικών Εκπροσώπων. Κάντε μία επαφή μεταξύ σας. Ανταλλάξτε σκέψεις και να έλθει στο Προεδρείο μία πρόταση.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εδώ επικαλούνται αποφάσεις.
Κυρίες και κύριοι συνάδελφοι, μην τρέχετε. 
Πρώτον, η Διάσκεψη των Προέδρων δεν αποφασίζει ποτέ για τίποτα. Η Ολομέλεια αποφασίζει. Η Διάσκεψη των Προέδρων μπορεί να εισηγηθεί. 
Δεύτερον, στη Διάσκεψη των Προέδρων είπαμε και η απόφαση που ελήφθη ήταν να συνεχιστεί η συζήτηση, αν χρειαστεί, και τη Δευτέρα. Είπαμε ότι μπορεί να γίνει αυτό, ότι και τη Δευτέρα, αν χρειαστεί και υπάρχουν ομιλητές, μπορεί να συνεχιστεί η συζήτηση.
Από εκεί και πέρα, η Βουλή είναι το κυρίαρχο Σώμα. Το νομοσχέδιο έχει είκοσι οκτώ άρθρα και τροπολογίες, οι οποίες είναι όλες αντισυνταγματικές και παράνομες και σας έχουμε πει, κύριε Υπουργέ, ότι δεν τις κάνουμε δεκτές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μπείτε στην ουσία του θέματος, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, κύριε Πρόεδρε, τελειώνω.
Αν βγει ο εισηγητής και πει «ψηφίζω» ή «δεν ψηφίζω» το κάθε άρθρο και κάνει και μία μικρή αναφορά σε αυτές τις επαίσχυντες τροπολογίες, τις αντικανονιστικές και αντισυνταγματικές, πείτε μου, πόσα λεπτά χρειάζεται; Και τι λέει ο Κανονισμός, πώς γίνεται η συζήτηση κατ’ άρθρον;
Άρα εδώ κοροϊδευόμαστε. Χρησιμοποιούμε τη Βουλή σαν πλυντήριο, να τελειώνουμε τσάκα-τσάκα, να μην μπορεί ο εισηγητής να πει γιατί ψηφίζει ή δεν ψηφίζει το κάθε άρθρο. Καταλαβαίνετε, λοιπόν, ότι αυτό είναι η κατάργηση του κοινοβουλευτισμού. Να το χαίρεστε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το Προεδρείο έχει ένα έγγραφο το οποίο λέει ότι η Διάσκεψη των Προέδρων αποφάσισε στη συνεδρίαση της 20ής Δεκεμβρίου 2012 τη συζήτηση του νομοσχεδίου σε δύο έως τρεις συνεδριάσεις. Βεβαίως, αυτή η απόφαση της Διάσκεψης των Προέδρων είναι πρόταση προς το Σώμα, προκειμένου να την αποδεχθεί ή να την αλλάξει. Η διαδικασία για να το κάνουμε αυτό προτείνω να είναι αυτή που είπα. Δηλαδή, να υπάρξει μια διαβούλευση μεταξύ των Κοινοβουλευτικών Εκπροσώπων, να υπάρξει ίσως και μια επαφή με τον Πρόεδρο και να έλθει στο Προεδρείο μία πρόταση να την αποδεχθούμε και να προχωρήσουμε. Διαφορετικά τώρα θα χάσουμε αρκετό χρόνο αν ανοίξει αυτή η συζήτηση.</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Κύριε Πρόεδρε, να μιλήσουν και οι Βουλευτές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θέλετε η Ολομέλεια να το αποφασίσει τώρα;</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Όχι, θέλουμε να προχωρήσει η διαδικασία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα προχωρήσει η διαδικασία, λοιπόν, αλλά, εφόσον ετέθη το θέμα, προτείνω και τον τρόπο να διευκρινιστεί, διότι είναι και πολιτικό θέμα, είναι και θέμα λειτουργίας της Βουλής.
Προχωρούμε, λοιπόν, στον επόμενο εισηγητή και επαναλαμβάνω την πρόταση να είναι ο χρόνος αυστηρά μέχρι τα δεκαπέντε λεπτά.
Ο κ. Παναγιώταρος έχει το λόγο.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Είναι η δική μου σειρά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Με συγχωρείτε.
Ο κ. Κουκουλόπουλος έχει το λόγο.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Σύντομα, όχι τόσο γρήγορα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Με συγχωρείτε ένα λεπτό, κύριε Κουκουλόπουλε, να κάνω μία ανακοίνωση προς το Σώμα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, σαράντα τρεις μαθητές και μαθήτριες και τρεις εκπαιδευτικοί από το 2ο Γυμνάσιο Παλλήνης. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ορίστε, κύριε Κουκουλόπουλε, έχετε το λόγο.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κύριε Πρόεδρε, γκάλοπ έχετε μπροστά σας και είπατε τον εισηγητή της Χρυσής Αυγής και αυτός απάντησε «σύντομα»;
Υπομονή, κύριε συνάδελφε.</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Έχουμε πολλή υπομονή.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Σας το είπα και εχθές ότι το πάρτι της «διανομής των ιματίων» του ΠΑΣΟΚ έλαβε τέλος. Τα επόμενα επεισόδια του έργου επί της Αιθούσης και της κοινωνίας επίσης.
Κυρίες και κύριοι συνάδελφοι, μπαίνοντας στη συζήτηση επί των άρθρων, θέλω να επαναλάβω ότι από την πλευρά μας κάναμε πολύ σαφές και καθαρό πώς αντιμετωπίζουμε το συγκεκριμένο φορολογικό νομοσχέδιο. Κατ’ ουσίαν, όπως είπα και εχθές, ως δημοσιονομικό αποτέλεσμα το έχουμε ψηφίσει την 7η Νοεμβρίου. Έχει ένα συγκεκριμένο, αναγκαστικό χαρακτήρα και κατοχυρώνει ένα πολύ υψηλό διακύβευμα, την απομάκρυνση της αβεβαιότητας σε ό,τι αφορά την παραμονή της χώρας στη ζώνη του Ευρώ. Γι’ αυτό ακριβώς και μαζί με άλλα νομοσχέδια που ήταν προαπαιτούμενα για την εξέλιξη του προγράμματος και της ομαλής εκταμίευσης των δόσεων συνιστούν υποδομές και προϋποθέσεις για τη νέα αφετηρία στην οποία βρίσκεται η χώρα.
Εμφορούμενοι από αυτήν την αντίληψη συμμετείχαμε από την αρχή στη διαμόρφωση του νομοσχεδίου με έναν και μόνο γνώμονα: να κάνουμε το καλύτερο δυνατό όχι σε μία επίδειξη ευαισθησίας ή υπολανθάνοντος λαϊκισμού, αλλά γιατί –όπως τόνισα και στην επιτροπή, κύριε Υπουργέ και το ακούσατε, διότι ήσασταν παρών- αν υπάρχει ένα μεγάλο δίδαγμα της τελευταίας τριετίας, είναι ότι θα πρέπει να μάθουμε καλά σε όλα τα επίπεδα και τα χρήματα και το χρόνο.
Πιστεύω ότι το χρόνο δεν τον μετράμε καλά. Το οικονομικό επιτελείο γνωρίζει ότι η συμφωνία η οποία επήλθε μετά την ψήφιση των μέτρων της 7ης Νοεμβρίου απέχει αισθητά από το κεκτημένο της 12ης Φεβρουαρίου 2012, γιατί οι διπλές εκλογές και άλλες αβελτηρίες είχαν τίμημα, δεν ήταν ανέξοδες. Μία μάχη με το χρόνο έχουμε να δώσουμε αλλά και με τον ίδιο μας τον εαυτό, που πρέπει να αλλάξουμε ριζικά νοοτροπία και στάση σε ό,τι αφορά την ίδια τη ζωή μας, ειδικά αν θέλουμε να πάει η χώρα μπροστά και να μετατραπεί σε μία κανονική χώρα.
Μ’ αυτήν τη λογική, λοιπόν, έγιναν όλες οι παρεμβάσεις και χαρακτηρίστηκε ικανοποιητικό το αποτέλεσμα σε ό,τι αφορά τις κλίμακες, την αποφυγή μεγάλης επιβάρυνσης μισθωτών και συνταξιούχων ήδη από τα 25.000 ευρώ, την πολύ καλή βελτίωση στο επίδομα των τέκνων, ιδιαίτερα σε ό,τι αφορά τις τρίτεκνες και πολύτεκνες οικογένειες, την πολύ καλή –ή ικανοποιητική, όπως θέλετε, πείτε την- αντιμετώπιση των εργαζομένων με μπλοκάκια, τη συμπερίληψη των ασφαλιστικών εισφορών και την αναγνώρισή τους ως εξόδου, την αντιμετώπιση των νέων και των ανέργων που τώρα ξεκινούν, ανεξαρτήτως ορίου ηλικίας, με εντελώς διαφορετικό φορολογικό τρόπο, για να έχουν μία σχετική διευκόλυνση στο ξεκίνημά τους, τη συλλογή των αποδείξεων, τις ενδοομιλικές συναλλαγές, τους συγγραφείς.
Συνεχίζουμε με μία σειρά διατάξεις που όλες μαζί συγκροτούν μία δέσμη προτάσεων, που δεν ανατρέπει δημοσιονομικά το αποτέλεσμα, αλλά δείχνει ότι έχουμε απόλυτη επίγνωση των καταστάσεων και κάνουμε κάθε φορά το καλύτερο δυνατό. 
Έκανα αυτήν την εισαγωγή, διότι θέλω να κάνω μία αναφορά και να απαντήσω από το Βήμα σ’ αυτά που ο κύριος Υπουργός είπε –και φαντάζομαι ότι θα του μεταφερθούν από τον παρόντα Υφυπουργό- σε ό,τι αφορά την τροπολογία που καταθέσαμε. 
Κατ’ αρχάς, υπάρχει ένα ζήτημα που το έθεσε και ο Πρόεδρος του ΠΑΣΟΚ χθες από το Βήμα της Βουλής, αλλά το είχα θέσει και εγώ νωρίτερα, όπως και ο Κοινοβουλευτικός μας Εκπρόσωπος και άλλοι ομιλητές. Υπάρχει ένα ζήτημα ηθικής και πολιτικής τάξης. Την 7η Νοεμβρίου, την τελευταία ώρα που ψηφίζαμε τα μέτρα, κατετέθη με συναίνεση όλων μία τροπολογία σε ό,τι αφορά τα άτομα με καθολική αναπηρία. Θυμάμαι ότι ο κ. Λαφαζάνης είχε πάει να διαμαρτυρηθεί, αλλά του εξήγησα ότι αφορούσε ευπαθείς ομάδες και δεν υπήρξε αντίδραση. Την επόμενη εβδομάδα, με πράξη νομοθετικού περιεχομένου αναιρέθηκε αυτό το μέτρο. 
Είναι, λοιπόν, ζήτημα πολιτικής και ηθικής τάξης. Και αν δεν γίνεται δεκτή η πρόταση ή οι τροπολογίες που κατέθεσε το ΠΑΣΟΚ, στο νόμο με τον οποίο κυρώνονται οι επτά πράξεις νομοθετικού περιεχομένου αύριο στην Επιτροπή Οικονομικών και τη Δευτέρα στην Ολομέλεια, όπως μας έχει ανακοινωθεί, θα πρέπει να αποκατασταθεί αυτή η ατέλεια. Ας τη χαρακτηρίσω έτσι, για να μην εκτραπώ από το Βήμα της Βουλής και πω κάτι διαφορετικό.
Ο κύριος Υπουργός είπε ότι βλέπει με συμπάθεια –λέει- την τροπολογία, αλλά ότι δεν είναι σχετική με το νομοσχέδιο, διότι δημοσιονομικό πρόβλημα δεν έχει. Στην πρότασή μας λέμε με σαφήνεια όχι βέβαια να κοπούν μισθοί και συντάξεις, αλλά να αυξηθεί κατά τι ο φόρος τόκων καταθέσεων, για να χρηματοδοτηθεί μία δέσμη μέτρων κόστους 100 εκατομμυρίων ευρώ, με τα οποία δείχνουμε ευαισθησία σε μισό εκατομμύριο συμπολίτες μας, σε όλες τις ευπαθείς ομάδες και σε μία ιδιαίτερη κατηγορία που θίγεται κατάφωρα με την αλλαγή ορίων ηλικίας από τα εξήντα πέντε έτη στα εξήντα επτά. 
Ποια είναι αυτή η κατηγορία; Είναι οι άνεργοι τα τελευταία δύο χρόνια, προφανώς του ιδιωτικού τομέα, διότι δεν μπορεί κανείς να εργάζεται στο δημόσιο και να είναι άνεργος. Και τι λέμε; Φανταστείτε άνεργο από το 2011 –θα το πω περιγραφικά, για να γίνει κατανοητό- ο οποίος περιμένει να συμπληρώσει τα εξήντα πέντε έτη το Γενάρη, το Φλεβάρη ή το Μάρτη του 2013 και του λέμε «περίμενε στην ανεργία άλλα δύο χρόνια»! Λέμε, λοιπόν, γι’ αυτήν την κατηγορία να υπάρξει μία μεταβατική διάταξη. Το κόστος είναι μηδενικό, δηλαδή 0,01 επί των τραπεζικών καταθέσεων. Ο φόρος ανεβαίνει και καλύπτουμε αυτήν την ομάδα.
Δεν μπορώ να καταλάβω γιατί σε μια κοινωνία που ξέρουμε πολύ καλά ότι έχει τρομακτική δυσπραγία και ότι είναι στα όρια της απελπισίας θέλουμε να δημιουργούμε απελπισμένους και περιορισμένους ανθρώπους. Ειλικρινά δεν μπορώ να το καταλάβω αυτό, όπως δεν μπορώ να καταλάβω και γιατί είναι άσχετο μ’ αυτό που συζητάμε και ψηφίζουμε. 
Πάμε τώρα στην άλλη διάταξη, που είναι όντως άσχετη κατά τον τύπο με το νομοσχέδιο. Λέμε να κυρωθούν πράξεις νόμου, όπως η Προκήρυξη Κ9 που αφορά το διαγωνισμό του ΙΚΑ. Δεν πρόκειται για την ικανοποίηση μιας λαϊκίστικης προσέγγισης, αλλά για εργαζόμενους ΑΣΕΠ που προσλήφθηκαν μέσω ΑΣΕΠ στην ΑΤΕ, λόγω των εξελίξεων πήγαν στο ΙΚΑ. Το Συμβούλιο της Επικρατείας δικαίωσε μια άλλη κατηγορία, η οποία δεν αφορά, κύριε Υπουργέ, το Υπουργείο Οικονομικών. Ξέρετε, όμως, τι αφορά; Πρόκειται για μια ανάσα ζωής για το ΙΚΑ, τη διοίκηση του οποίου επισκέφθηκε προχθές αντιπροσωπεία του ΠΑΣΟΚ, προκειμένου να πάρουμε και τα επίσημα στοιχεία για κάτι που γνωρίζαμε. 
Και πάμε ξανά στις ευπαθείς ομάδες. Το ΙΚΑ σήμερα έχει τεράστιο πρόβλημα στο διοικητικό του μηχανισμό με τεράστια κενά σε προσωπικό. Από το Σεπτέμβριο του 2011, που έχουν αρχίσει και υποβάλλουν δικαιολογητικά άτομα με αναπηρία, έχει εξεταστεί μέχρι τώρα το 25% των αιτήσεων πανελλαδικά. Εκκρεμεί η εξέταση πενήντα χιλιάδων περιπτώσεων, με αποτέλεσμα να φτάνουμε διαρκώς σε λήξη των δικαιολογητικών που έχουν διάφορα άτομα με αναπηρία, με αποτέλεσμα να μεγαλώνει διαρκώς αυτός ο πίνακας και να είναι σε εκκρεμότητα αυτά τα δικαιολογητικά με τα Κέντρα Πιστοποίησης Αναπηρίας. 
Γι’ αυτό, λοιπόν, λέμε να κυρωθεί με νόμο ο διαγωνισμός Κ9, γιατί αφορά εργαζόμενους που μπήκαν με ΑΣΕΠ και μια απόφαση του Συμβουλίου της Επικρατείας τούς οδηγεί σήμερα στην ανεργία. Το θέμα της εργασίας είναι ιερό, πόσω μάλλον όταν αυτό θεμελιώθηκε με διαγωνισμό ΑΣΕΠ Όμως, εξίσου σοβαρό είναι και το τι πάμε να καλύψουμε. Πάμε, λοιπόν, να καλύψουμε τρομακτικά διοικητικά κενά του ΙΚΑ Μάλιστα, πρέπει να σας πω ότι και στην επίσκεψη που έκανε προχθές η αντιπροσωπεία του ΠΑΣΟΚ με επικεφαλής τον Πρόεδρό τους, το ζήτημα των κενών του ΙΚΑ μπήκε σε πρώτη προτεραιότητα, ώστε, στο πλαίσιο του προγράμματος κινητικότητας, να καλυφθούν όλα τα κενά του ΙΚΑ 
Κύριε Υπουργέ, εμάς δεν μας αφορούν λογικές που έγκεινται στο ότι κάνουμε ανέξοδες λαϊκίζουσες προτάσεις ή οτιδήποτε άλλο. Γνωρίζουμε άριστα το τι συμβαίνει και πιστεύω ότι αυτά τα κενά πρέπει να καλυφθούν. 
Το τελευταίο άρθρο –και αυτό κατά τον τύπο είναι λίγο σχετικό με το νομοσχέδιό μας- αφορά τον τρόπο εφαρμογής του ενιαίου μισθολογίου στις ΔΕΚΟ. Δεν πάμε να ανατρέψουμε το ενιαίο μισθολόγιο. Στο κάτω-κάτω της γραφής εμείς το θεσπίσαμε και πληρώσαμε τεράστιο κόστος γι’ αυτό. Απλά σε όλες τις ΔΕΚΟ, από τον ΟΑΣΑ μέχρι την ΕΑΒ και από την ΕΑΒ μέχρι την ΕΡΤ, υπάρχουν εργαζόμενοι κατά κύριο λόγο μιας κάποιας ηλικίας, άνω των 45-50, οι οποίοι έχουν άλλο επίπεδο απολυτηρίου, απολυτήριο Δημοτικού ή Γ΄ Γυμνασίου και ασκούν καθήκοντα, για παράδειγμα, οδηγού της ΕΘΕΛ και του ΟΑΣΑ. Για παράδειγμα, κάποιος είναι οδηγός και έχει επαγγελματικό δίπλωμα λεωφορείου για είκοσι ή είκοσι πέντε χρόνια τώρα και θα έλεγε κανείς ότι θα μπορούσε να είναι και ο καλύτερος οδηγός της ΕΘΕΛ και του ΟΑΣΑ και αντιμετωπίζεται ως ΥΕ λόγω του επιπέδου του. 
Δίνουμε, λοιπόν, με μία προσθήκη τη δυνατότητα εξουσιοδότησης από τον Υπουργό και τη διοίκηση να εισαγάγει με ορισμένο τρόπο το ενιαίο μισθολόγιο στον οργανισμό, προκειμένου να άρει τέτοιου τύπου ακραίες λογικές και αδικίες, οι οποίες βέβαια δεν επηρεάζουν καθόλου την πορεία του προγράμματος. Δεν υπάρχει, λοιπόν, για μας ουσιαστικός λόγος που έχει απορριφθεί. 
Εμείς θα επανέλθουμε και αύριο στην Επιτροπή Οικονομικών σε ό,τι αφορά τις ευπαθείς ομάδες, γιατί θα πρέπει, κύριε Υπουργέ, να αποκατασταθεί άμεσα αυτή η αδικία. 
Και ολοκληρώνω λέγοντας ότι γύρω από αυτά τα ζητήματα υπάρχει και το ζήτημα του χρόνου. Πρέπει να κάνουμε καλούς λογαριασμούς. Θα πρέπει επιτέλους να μάθουμε να μετράμε. Εάν περάσουμε το αμέσως επόμενο διάστημα πανηγυρίζοντες για τη μεγάλη επιτυχία, θα έχουμε διαπράξει ιστορικό σφάλμα. 
Έχει χαθεί πολύς χρόνος και στον κρίσιμο τομέα της ανάπτυξης και δεν θα πρέπει να χαθεί άλλος. Έχει χαθεί πολύς χρόνος στο κρίσιμο ζήτημα της κοινωνικής συνοχής και δεν θα πρέπει να χαθεί άλλος. Έχει χαθεί τεράστιος χρόνος –όχι πολύς, αλλά τεράστιος- στο ζήτημα της πραγματικής οικονομίας. 
Όπως θα θυμάται ο Κοινοβουλευτικός μας Εκπρόσωπος -γιατί ήταν στο Υπουργείο- το νέο Ταμείο Εγγυοδοσίας, το νέο ΤΕΜΠΜΕ, θα έπρεπε κανονικά και ήταν προγραμματισμένο να ξεκινήσει στις 16 Μαΐου την παροχή χαμηλότοκου δανείου με 4,5% σε μικρομεσαίους με εγγύηση το ΕΣΠΑ και ακόμα δεν έχει ξεκινήσει. 
Δεν μπορεί να σπαταλάμε μια ικανοποιητική υποδοχή που υπάρχει από την κοινωνία. Φαίνεται να γεννιέται μια συγκρατημένη ελπίδα αισιοδοξίας στην κοινωνία τις τελευταίες εβδομάδες με τις εξελίξεις. Δεν μπορεί να τη βλέπουμε σαν κλεψύδρα που θα αδειάζει. Οφείλουμε να πάρουμε όλα εκείνα τα μέτρα και να τρέξουμε ό,τι έχει σχέση με την κοινωνική συνοχή, με την πραγματική οικονομία και την ανάπτυξη. Αυτές πρέπει να είναι οι προτεραιότητες.
Με αυτήν την οπτική έχουν κατατεθεί, κύριε Υπουργέ, όλες οι προτάσεις από την πλευρά του ΠΑΣΟΚ και όχι -ξαναλέω- για δημιουργία εντυπώσεων ή προς άγραν ψήφων ή οτιδήποτε άλλο. 
Κλείνοντας, λοιπόν, θέλω να κάνω δύο αναφορές:
Η πρώτη αφορά τις ενδοομιλικές συναλλαγές, γιατί άλλες τροπολογίες σε γενικές γραμμές έχουν γίνει δεκτές και μας ικανοποιούν. 
Στις ενδοομιλικές συναλλαγές, επειδή κάναμε εκτενή αναφορά να αποφύγουμε το δυισμό -και επιμένουμε φυσικά σε αυτό- έχουμε μια πρόταση από υπηρεσιακά στελέχη του Υπουργείου Εμπορίου, τις συγκεκριμένες υπηρεσίες που έχουν μακρά θητεία, που δεν αναιρούν καθόλου αυτό που έχουμε βάλει, δηλαδή την ενότητα στον έλεγχο και τη διοίκηση των υποθέσεων. Είναι κάποιες προτάσεις πολύ ενδιαφέρουσες και μέχρι το τέλος της συζήτησης μπορείτε να τις δείτε. Δεν αλλοιώνουν καθόλου τη φιλοσοφία, μιλούν για κάποιες κοινές επιτροπές εποπτευόμενες από το Υπουργείο Οικονομικών, όπου θα εναλλάσσονται κάθε χρόνο τα άτομα ακριβώς γιατί είναι κρίσιμα τα ζητήματα που ελέγχουν. Σας τις δίνω και γραπτές. Είναι από ανθρώπους που δουλεύουν χρόνια στον έλεγχο και στην προσπάθεια ελέγχου των ενδοομιλικών συναλλαγών. Έχουμε όλη την καλή διάθεση και πρόθεση να βοηθήσουμε σε αυτόν τον κρίσιμο τομέα, όπου πραγματικά υπάρχει φορολογητέα ύλη που διαφεύγει επί πάρα πολλά χρόνια από τις ελληνικές αρχές. Εγώ σας τις δίνω γραπτές.
Κλείνω με ένα άρθρο το οποίο έχει αποσυρθεί, το άρθρο που αφορά την αναβαλλόμενη φορολογία. Είναι γνωστό για ποιο λόγο απεσύρθη και καλώς απεσύρθη βέβαια. Είναι μια ρύθμιση που ήθελε έτσι κι αλλιώς πολλή συζήτηση από μόνη της αυτή καθαυτή, περνούσε και στο έλλειμμα και το χρέος κ.ο.κ.. 
Σε κάθε περίπτωση θέλω να επαναλάβω αυτό που είπα και στην επιτροπή, ότι οποιαδήποτε ρύθμιση έρθει που αφορά τις τράπεζες, πρέπει να αφορά και μικροομολογιούχους. Σας το είπαμε και στην επιτροπή. Οι μικροομολογιούχοι, εφόσον υπάρξει μια ρύθμιση ανάλογη με αυτή της αναβαλλόμενης φορολογίας, μπορούν έστω το 1/3 της αξίας που έχασαν από το κούρεμα των ομολόγων να το ανακτήσουν με αυτήν τη διαδικασία. Και ανάλογη αντιμετώπιση πρέπει να έχουν και κρίσιμοι κλάδοι της ελληνικής οικονομίας, όπως η φαρμακοβιομηχανία, που είτε είχε επενδύσει είτε κυρίως αποπληρώθηκε έναντι οφειλών με ελληνικά ομόλογα και υπέστη πραγματικά μια συγκεκριμένη ζημία. Και εξακολουθεί να είναι βέβαια ένας κλάδος στον οποίο μπορούμε να στηριχθούμε για μια νέα αφετηρία στη χώρα που λέγεται Ελλάδα. 
Με αυτές τις προτάσεις, κύριε Υπουργέ, κυρίες και κύριοι συνάδελφοι, είναι προφανές και καθαρό -το έχουμε κάνει νομίζω πολύ σαφές από την πρώτη μέρα- το ΠΑΣΟΚ ψηφίζει το νομοσχέδιο και επί των άρθρων.
Εμείς θα θέλαμε και ένα τελευταίο σχόλιο και από τον κύριο Υπουργό, όταν έρθει με το καλό στην Αίθουσα, για την τροπολογία, η οποία βέβαια φέρνει σε αντιπαράθεση, όπως έχει κατατεθεί αυτό εμάς, μισθωτούς και συνταξιούχους. Λέμε να ανέβει γύρω στη μια μονάδα η φορολόγηση των τόκων των καταθέσεων. Τίποτε άλλο. 
Δεν δημιουργεί καμμία σεισμική δόνηση για την ελληνική οικονομία. Αντίθετα δίνει μια ανάσα ζωής σε μισό εκατομμύριο συμπολίτες, πρώτον. Και δεύτερον, δίνει ένα πολλαπλάσιας αξίας και σημασίας μήνυμα στην ελληνική κοινωνία, ότι η ευαισθησία περισσεύει, γιατί πηγάζει από επίγνωση της κατάστασης στην οποία βρίσκεται η κοινωνία.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Μαριάς έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριοι Βουλευτές, το θέμα το οποίο συζητούμε, βεβαίως, είναι παρά πολύ σοβαρό. Τουλάχιστον όσοι μείναμε χθες μέχρι τις 02.00΄ το βράδυ είχαμε την ευκαιρία να ακούσουμε σχεδόν όλους τους ομιλητές και να βγάλουμε ορισμένα συμπεράσματα. Για λόγους πρακτικούς επισημαίνω τα εξής: Πρώτον, οι Ανεξάρτητοι Έλληνες αναφέρονται σε όσα έχουμε πει κατά τις συνεδριάσεις της Επιτροπής Οικονομικών Υποθέσεων. Αυτό είναι το ένα. Δεύτερον, αναφερόμαστε στις τοποθετήσεις που κάναμε κατά τη χθεσινή συνεδρίαση. Τρίτον, οτιδήποτε δεν καλυφθεί από τη δική μου πλευρά λόγω χρόνου θα υπάρξει προσπάθεια από τους συναδέλφους που θα ξαναμιλήσουν από την πλευρά των Ανεξάρτητων Ελλήνων και του Κοινοβουλευτικού μας Εκπροσώπου να καλυφθεί. Αυτά στο πρακτικό επίπεδο, για να συνεννοούμαστε.
Τα συμπεράσματα τα οποία βγαίνουν αυτήν τη στιγμή είναι τα εξής. Ακούσαμε τον κ. Βενιζέλο, ο οποίος ήρθε και τοποθετήθηκε κυρίως για την ιστορία με το στικάκι, για το αν ο ίδιος έχει ευθύνες. Έκανε επίθεση σε συγκεκριμένο πολιτικό κόμμα.
Εμείς επισημαίνουμε ότι αυτό το ζήτημα θα συζητηθεί όταν έρθει η ώρα του, με αφορμή τις τρεις προτάσεις οι οποίες έχουν κατατεθεί. Η πρόταση των Ανεξάρτητων Ελλήνων από την αρχή ήταν ξεκάθαρη. Θεωρούμε ότι υπάρχει ευθύνη των Πρωθυπουργών, του κ. Γιώργου Παπανδρέου, του κ. Παπαδήμου και των Υπουργών Οικονομικών, του κ. Παπακωνσταντίνου και του κ. Βενιζέλου και για αυτό προτείναμε να ελεγχθούν ενδεχόμενες ποινικές ευθύνες κατά τη διάρκεια προανακριτικής επιτροπής για πολλά αδικήματα.
Όμως, αυτό που έχει άμεση σχέση με αυτό που συζητούμε σήμερα είναι η άμεση συνέργεια στο αδίκημα της φοροδιαφυγής. Επ’ αυτού δεν ακούσαμε τίποτα από την πλευρά του κ. Βενιζέλου, να μας εξηγήσει ποιες ήταν οι ενέργειες και οι προσπάθειες τις οποίες έκανε κατά τη διάρκεια της θητείας του στο ζήτημα αυτό και τι απέδωσε η προσπάθειά του για το χτύπημα της φοροδιαφυγής με πολύ πρακτικά συμπεράσματα και αποτελέσματα.
Ταυτόχρονα, ρωτήσαμε τον Υπουργό Οικονομικών να μας πει και αυτός από τις λίστες που υπάρχουν πόσους ληστές έχει πιάσει, πόσους από αυτούς έχει φορολογήσει. Διότι αυτό είναι το βασικό. Όταν έρχεται η Κυβέρνηση και ζητάει 2,3 δισεκατομμύρια ευρώ απ’ αυτό το νομοσχέδιο -που σίγουρα θα πάνε πολύ περισσότερα- θα πρέπει ταυτόχρονα να πει στον ελληνικό λαό ότι έχει κάνει κάθε προσπάθεια να χτυπήσει τη φοροδιαφυγή. Επισήμως η «μαύρη οικονομία» στην πλευρά του ελληνικού ΑΕΠ λένε ότι φτάνει στο 35% με 40%. Όταν το μετράτε ως «μαύρη οικονομία» και ως φοροδιαφυγή, γιατί δεν μπορείτε να το πιάσετε; Άρα, λοιπόν, αυτό είναι το βασικό πολιτικό θέμα.
Το δεύτερο συμπέρασμα είναι -το λένε όλοι- το εξής: «Κοιτάξτε, αυτό είναι ένα μίνι φορολογικό» -σας λέμε ότι είναι ένα μέγα φορομπηχτικό- «αλλά σε κάθε περίπτωση αυτό το νομοσχέδιο αντιμετωπίζει τα ζητήματα και αργότερα θα φέρουμε αυτό που θα λύσει τα ζητήματα». Ζήσε Μάη να φας τριφύλλι! Αυτή είναι η ουσία. Αυτό είναι το δεύτερο συμπέρασμα.
Τρίτο συμπέρασμα: Δεν απαντήθηκε ακόμη και δεν άκουσα αντίλογο από την πλευρά των κομμάτων της Αντιπολίτευσης. Σιγή τεράστια! Σας αποδείξαμε ότι για φέτος, για το 2013, υπάρχουν 4,1 δισεκατομμύρια ευρώ «μαξιλάρι», το οποίο υπάρχει λόγω της μείωσης -προσέξτε- του ποσού που θα δίναμε για τόκους στους δανειστές. Αυτό το ποσό υπάρχει, το έχει δεχθεί ο κ. Στουρνάρας. Έχει πει σε συνέντευξη Τύπου ότι δεν το χρησιμοποιεί.
Τον καλούμε, λοιπόν, και καλούμε εσάς, που λέτε ότι έχετε κάθε καλή πίστη και στηρίζετε τον ελληνικό λαό. Πολύ ωραία, λοιπόν! Αξιοποιήστε ή πιέστε να αξιοποιήσει αυτό το ποσό και με αυτό το ποσό θα κάνετε ανάλογες κινήσεις για να μην είναι φορομπηχτικό το νομοσχέδιο, αφού λέτε ότι όλοι σ’ αυτήν την Αίθουσα πασχίζουμε για τον ελληνικό λαό. Λέτε, όμως, ότι δεν υπάρχουν χρήματα.
Σας λέμε, λοιπόν, ότι αυτό το ποσό υπάρχει. Πιέστε τον κύριο Υπουργό για άλλη μια φορά να σας πει αν υπάρχει και αν μπορεί να το χρησιμοποιήσει. Δεν μπορεί, γιατί έχετε κάνει συμφωνίες με την τρόικα, για να αποδειχθεί ότι κυρίαρχο επί της ουσίας δεν είναι το ελληνικό Κοινοβούλιο, δεν είναι η ελληνική Κυβέρνηση, αλλά οι δανειστές. 
Σημείο τέταρτο: Αυτό το περίφημο, φορομπηχτικό νομοσχέδιο επιτείνει την κατάσταση. Δυστυχώς, έχουμε πλέον -το είπα και χθες- το κοινωνικό νεκροταφείο στην Ελλάδα. Σημερινά δημοσιεύματα δείχνουν ότι ένα εκατομμύριο τριακόσιες σαράντα πέντε χιλιάδες επτακόσιοι δεκαπέντε συμπολίτες μας είναι χωρίς δουλειά. Ακόμη και αυτοί οι δεκαπέντε άνεργοι έχουν αξία, μεγάλη αξία, όση αξία έχουν και οι ένα εκατομμύριο τριακόσιες σαράντα πέντε χιλιάδες επτακόσιοι. Αυτό το ζήτημα πρέπει να αντιμετωπιστεί. Και υπάρχει το κοινωνικό μέρισμα -αυτά τα 4,1 δισεκατομμύρια- για να προχωρήσει το θέμα. Δεν το κάνετε, όμως. Αυτό, λοιπόν, το κοινωνικό νεκροταφείο συνδυάζεται με μία τεράστια καταλήστευση της χώρας. 
Προϋπολογισμός 2013: Μιλάμε με στοιχεία, γιατί λέτε ότι δεν έχουμε προτάσεις. Να η πρόταση, κύριοι συνάδελφοι. Πέστε το τώρα να σας αξιοποιήσει τα 4,1 δισεκατομμύρια, για να δούμε πού θα πάνε. Θα πάνε στους πολίτες ή στις τσέπες των δανειστών; Στη σελίδα 113 λέει ότι από το 1992 μέχρι το 2012 για τόκους και χρεολύσια η χώρα μας πλήρωσε στους δανειστές 520 δισεκατομμύρια ευρώ. Και ακόμα είμαστε χρεωμένοι. Και θα είμαστε πάλι χρεωμένοι με την πολιτική σας, έχοντας πάρει και δάνεια 166 δισεκατομμύρια, έχοντας δώσει στις τράπεζες 230 δισεκατομμύρια σε ρευστό και εγγυήσεις και έχοντας πάρει και οι τράπεζες άλλα 130 δισεκατομμύρια από το σύστημα της Ευρωπαϊκής Κεντρικής Τράπεζας. Και όλα αυτά για να έχουμε ενάμισι εκατομμύριο και βάλε ανέργους και χιλιάδες μαγαζιά κλειστά. Αυτή είναι η σημαντικότατη επιτυχία της πολιτικής του μνημονίου! 
Ακούσαμε θριαμβολογίες. Βγήκαν κάποια γκάλοπ που σας δείχνουν ανεβασμένους και ήρθατε εδώ με θριαμβολογία. Άμα ακούγατε τους ομιλητές σας μέχρι τις δύο το πρωί χθες –όσοι ήσασταν εδώ- θα βλέπατε. Η πολιτική που κάνετε είναι πολιτική που, δυστυχώς, οδηγεί την Ελλάδα στην καταστροφή. Και τα όποια γκάλοπ θέλετε να επικαλεστείτε, θα δείτε ότι στο τέλος δεν αποδίδουν ούτε για σας και, δυστυχώς, δεν θα αποδώσει αυτή η κατάσταση ούτε για τον ελληνικό λαό. Για μας βεβαίως, για τους Ανεξάρτητους Έλληνες, έτσι όπως βγήκαν αυτά τα γκάλοπ, μετά από μία χυδαία επίθεση διαφόρων μηχανισμών, που έλεγαν ότι διαλυόμαστε, απέδειξαν –είναι κυλιόμενα γκάλοπ- ότι οι Ανεξάρτητοι Έλληνες είναι σταθερή δύναμη, ότι έχουμε σταθεροποιήσει τις δυνάμεις μας και ότι αυτό είναι αφετηρία να συνεχίσουμε πολύ πιο δυνατά τον αγώνα μας για να φύγει η τρόικα από την Ελλάδα. Και αυτό να το ξέρετε. Αυτή είναι η δέσμευσή μας. Δεν θα σταματήσουμε μπροστά σε οποιεσδήποτε προσπάθειες γίνονται από διάφορους κύκλους. Αυτό αποδείχθηκε. Επομένως η σπεκουλάτσια δεν θα περνάει. Θα έχουμε, όμως, την ευκαιρία να σας αναλύσουμε πολύ περισσότερο τις θέσεις μας. 
Πολλοί συνάδελφοι διαμαρτύρονται και λένε: «Διαφωνώ με το άλφα θέμα, φέρνω τροποποιήσεις για το βήτα θέμα, τι θα γίνει;». Έχετε εδώ κυβερνητική πλειοψηφία; Τότε να επιβάλετε στον Υπουργό να κάνει δεκτές τις τροπολογίες σας. Αλλιώς, όλα τα άλλα είναι «άλλα λόγια να αγαπιόμαστε». Να σας πω τι γίνεται από την πλευρά σας; Αφού περάσατε το πολυνομοσχέδιο, πηγαίνατε σε διάφορες ομάδες και λέγατε: «Θα φέρω μια τροπολογία αύριο να το διορθώσω. Κατόπιν ενεργειών μου, θα ρυθμίσω το άλφα ή το βήτα θέμα». Για παράδειγμα, οι ΔΟΥ. Κάποιοι υποσχέθηκαν ότι οι ΔΟΥ θα διατηρηθούν. Διαλύονται οι ΔΟΥ. Είχαν πάει, όμως, κάποιοι και έλεγαν: «Μη σας νοιάζει, τα ρυθμίζουμε τα θέματα αυτά». 
Επαναλαμβάνουμε: Οι θέσεις μας για τις ΔΟΥ είναι ότι πρέπει να παραμείνουν, γιατί είναι απαραίτητες. Για παράδειγμα, η ΔΟΥ Μοιρών στην Κρήτη: από τις 14 του μηνός δεν θα λειτουργεί και έχει αναστατωθεί η περιοχή. Το ίδιο και στα νησιά.
Ακούστε, λοιπόν: Ή θα έχετε την επιμονή αυτά που λέτε να τα επιβάλλετε και να απειλήσετε τον Υπουργό ότι θα υποβάλετε πρόταση μομφής, αν δεν κάνει δεκτές τις τροπολογίες σας, που είναι τόσο καθοριστικές, ή, αλλιώς, αφήστε τα υπόλοιπα. Είναι «άλλα λόγια να αγαπιόμαστε». Αυτά για τις τροπολογίες.
Κύριε Υπουργέ, σας ξαναλέμε: Το επίδομα θέρμανσης που έχετε ως σύστημα, έχετε δει ότι έχει έναν τρόπο λειτουργίας. Εμείς φέραμε τροπολογία -κάντε τη δεκτή- που λέει μείωση αποφασιστική της τιμής του πετρελαίου θέρμανσης. Το θέλετε; Ψηφίστε το. Για να δούμε. Έτσι δουλεύει η Βουλή, όχι με κουβέντες ή με κριτική του τύπου να πάμε στο χωριό μας και να λέμε «εγώ προσπάθησα, αλλά έχασα». Όχι. Εδώ θα δώσετε μάχη. Κι αν είναι κυρίαρχα τα θέματα αυτά που λέτε, οι τροπολογίες, θα απειλήσετε ότι θα ρίξετε την Κυβέρνηση. Έτσι δουλεύουν. Αλλιώς θα ερχόσαστε εδώ για «άλλα λόγια να αγαπιόμαστε».
Εδώ, λοιπόν, τι έχουμε; Ολοκληρώνεται η ιστορία του προτεκτοράτου. Πρώτον, είδαμε προχθές πώς διαμορφώθηκε το σύστημα με την περίφημη Γενική Γραμματεία Προϋπολογισμού, Προγραμματισμού, Συντονισμού, αυτή δηλαδή που θα είναι για τη δουλειά του κ. Ράιχενμπαχ. Ένα αυτό. 
Δεύτερον, αύριο και τη Δευτέρα ολοκληρώνετε τη διαδικασία εκχώρησης κυριαρχικών δικαιωμάτων με το πολυνομοσχέδιο που θα φέρετε, που, απ’ ό,τι λένε, θα είναι εξίσου μεγάλο όσο ήταν και το άλλο πολυνομοσχέδιο, με τις επτά πράξεις νομοθετικού περιεχομένου που έχουν την εκχώρηση εθνικής κυριαρχίας. Αυτή είναι η δεύτερη πράξη. 
Η τρίτη πράξη είναι το φορολογικό, πώς θα τα πάρουμε από τους Έλληνες πολίτες. 
Η τέταρτη πράξη –και θέλουμε να προειδοποιήσουμε απ’ αυτό το Βήμα ως Ανεξάρτητοι Έλληνες τον κ. Προβόπουλο!- αφορά τον ειδικό λογαριασμό. Ήδη ξεκίνησαν συζητήσεις σε τεχνικό, λέει, επίπεδο μεταξύ της Τράπεζας της Ελλάδος και του ESM για τη λειτουργία του ειδικού λογαριασμού. Προσέξτε: εάν μέσα από τις δήθεν τεχνικές λεπτομέρειες προχωρήσει και γίνει κάτι περισσότερο από τα συμφωνηθέντα, θα μας βρει απέναντι σε πολιτικό και νομικό επίπεδο. Το λέμε ξεκάθαρα απ’ αυτό εδώ το Βήμα.
Το νομοσχέδιο είναι διάτρητο. Το λέει η εισηγητική έκθεση του Επιστημονικού Συμβουλίου. Δείτε την, είναι δεκαεννέα σελίδες. Απορρίψατε την ένσταση αντισυνταγματικότητας. Τα λέει όλα εδώ. Βλέπουμε ότι, ενώ απορρίψατε την τροπολογία που λέγαμε για τους υπαλλήλους του ΙΚΑ στο διαγωνισμό Κ8, Κ9 προχθές, τώρα έρχεται το ΠΑΣΟΚ και λέει να γίνει δεκτό. Ακούστε: το «κατόπιν ενεργειών» δεν περνάει. Φέρτε το τώρα εδώ να το ψηφίσουμε όλοι.
Στο νομοσχέδιο, λοιπόν, με τις τρεις κλίμακες που φέρνετε επί της ουσίας είναι το πιο άδικο αποτέλεσμα που δημιουργείται. Διότι, αν πάτε στο νομοσχέδιο, θα καταλάβετε τι δεν γίνεται. Μπορείτε να πάτε κάλλιστα στη σελίδα 18 να καταλάβετε τι ίσχυε, πόσες κλίμακες ίσχυαν, ότι υπήρχε το αφορολόγητο των 5.000, ότι εάν είχες μέχρι 9.000 και το έπιανες 8.999 και αυτό ήταν αφορολόγητο για συγκεκριμένες κατηγορίες και εδώ έχει δυο, τρεις σελίδες τουλάχιστον για τις φοροαπαλλαγές –εξαφανίστηκαν όλες αυτές οι φοροαπαλλαγές- και πώς μειώνονται οι φόροι.
Φτάσαμε, λοιπόν, στο δικό σας σύστημα που έχει τρεις κλίμακες, άρα επί της ουσίας όποιος μισθωτός παίρνει μέχρι 25.000 ευρώ είτε παίρνει 10.000 είτε 12.000 είτε 15.000 πάει με το 22% και μετά από τις 25.000 ευρώ έως τις 42.000 ευρώ πάει με το 32%, ενώ με τις κλίμακες που υπήρχαν ήταν πολύ πιο προοδευτική και πολύ πιο δημοκρατική η φορολόγηση που γινόταν.
Ταυτόχρονα, όπως σας είπαμε χθες, ανάλογα με την πηγή φορολογείται διαφορετικά το εισόδημα. Αυτό ξέρετε γιατί γίνεται; Διότι στην ουσία ευνοείτε τα υψηλά στρώματα. Αυτά είναι που έχουν εισοδήματα από πολλές πηγές. Οι εργαζόμενοι θα έχουν από μία πηγή, οι αγρότες από μία πηγή και στην ουσία χάνουν. Γι’ αυτό είναι αντικοινωνικό και άδικο το νομοσχέδιό σας.
Επίσης μας λέτε τώρα ότι στην ουσία φτιάχτηκε αφορολόγητο, διότι εν τοις πράγμασι πάμε στις 9.000 ευρώ. Ακούστε: το αφορολόγητο είναι αφορολόγητο. Ή θα το βάλετε 5.000, 6.000, 7.000, αλλά θα το βάλετε. Από εκεί και πέρα η οικοδόμηση αφορολογήτου προκειμένου να κάνετε μείωση φόρου, όπως λέτε, είναι με τον τρόπο το δικό σας, που στην ουσία οδηγεί σε άδικα αποτελέσματα. Να ισχύσει το παλιό σύστημα. Όσο γι’ αυτά που λέτε, ότι «δώσαμε επίδομα παιδιού» κ.λπ., για να πάρει κανείς αυτά τα πολυτεκνικά επιδόματα που λέτε, θα φτάσει Σεπτέμβρης και θα έχει πληρώσει όλα τα των φόρων.
Άρα αφήστε τα όλα αυτά τα ζητηματάκια και πηγαίνετε σε μία σωστή πολιτική.
Τι γίνεται, λοιπόν, εδώ; Χτυπιούνται. Και προχωρώ, κύριε Πρόεδρε, ταχύτατα. Όσον αφορά το ΦΠΑ στο άρθρο 19, γιατί δεν βάζετε να μειωθεί το ΦΠΑ για τα είδη πρώτης ανάγκης, για τα τρόφιμα κ.λπ.; Δεν το κάνετε.
Το δημογραφικό ζήτημα πώς το αντιμετωπίζετε; Χτυπώντας τα θέματα των πολύτεκνων; Τα ίδια τα άτομα με ειδικές ανάγκες σάς καταγγέλλουν. Οι πολύτεκνοι είχαν έρθει στην επιτροπή. Ήταν λάβροι εναντίον σας, διότι καταστρέφετε και την πολυτεκνική οικογένεια.
Για τα φωτοβολταϊκά: Είπατε σε ανθρώπους να επενδύσουν στα φωτοβολταϊκά και τώρα τους καταστρέφετε με αυτά που κάνετε στο νομοσχέδιό σας. 
Για τη μικρομεσαία επιχείρηση: Η Ομοσπονδία Βιοτεχνικών Σωματείων Θεσσαλονίκης σάς καταγγέλλει. Έχετε διαλύσει και τη μικρομεσαία επιχείρηση μ’ αυτά που βάζετε για τον τρόπο φορολόγησης των ΟΕ και ΕΕ επιχειρήσεων. 
Ελεύθεροι επαγγελματίες: Ο Δικηγορικός Σύλλογος Αθηνών και όλοι σάς καταγγέλλουν διότι υπάρχει αυτή η κατάσταση. 
Κοινωνική οικονομία: Αντί να στηριχθεί, παίρνετε μέτρα και βάλλετε εναντίον της. 
Για τους αγρότες: Θα φορολογήσετε την αγροτική γη. Στην ουσία έχουν μπει οι Τούρκοι πλέον και ρίχνουν άπειρο χρήμα και στη Θράκη για να αγοράσουν αγροτική γη. Έχουν μπει πλέον και στις μαρίνες. Θα βάλετε τη ρήτρα εθνικής ασφάλειας; Οι Τούρκοι έχουν αγοράσει μαρίνες στην περιοχή της Αττικής, στη Μυτιλήνη και αλλού. Σας κάναμε ειδική ερώτηση εδώ. Αυτές είναι επενδύσεις; Η τουρκοποίηση της χώρας; Καταπληκτική.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε. Θα έχετε και δευτερολογία υποθέτω.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όπως χθες;</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αν υπάρξει χρόνος. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αυτό είναι. Αν υπάρξει χρόνος. 
Τελειώνω, κύριε Πρόεδρε. 
Για τις φοροαπαλλαγές: Ούτε οι τόκοι των στεγαστικών. Εξαφανίστηκε και αυτό. 
Φορολόγηση των ναυτικών: Τους έχετε διαλύσει. Κάποιος συνάδελφος εδώ του ΣΥΡΙΖΑ αργά χθες το βράδυ και κυρίως ο Τέρενς Κουΐκ απέδειξε τι; Απέδειξε ότι πληρώνει περισσότερα χρήματα αυτός που εργάζεται ως απλός ναυτεργάτης στο καράβι παρά ο ιδιοκτήτης του πλοίου. Απίθανα πράγματα! 
Πού πάτε, λοιπόν, κύριοι συνάδελφοι; Οδηγείτε τη χώρα στην καταστροφή. Αυτή είναι η πραγματικότητα. Εμείς θέλουμε να σωθεί η χώρα. Γι’ αυτό πρέπει να φύγετε από τη διακυβέρνηση της χώρας. 
Επιτίθεστε στο θέμα της ιδιοκτησίας. Αυτήν τη στιγμή στο θέμα των ακινήτων έχετε κάνει μια φορομπηχτική πολιτική. Επομένως δεν μπορούμε να συμφωνήσουμε με το νομοσχέδιό σας. 
Όσα πράγματα δεν αναφέρθηκαν θα τα πουν οι συνάδελφοι.
Σας λέμε μόνο ότι για το κομμάτι των ενδοομιλικών συναλλαγών, αν γίνει μια σοβαρή δουλειά, θα μπορεί να υπάρξει σύλληψη φορολογητέας ύλης από την πλευρά των μεγάλων επιχειρήσεων. Με το σημερινό τρόπο φεύγουν και φορολογούνται τα μερίσματα στο εξωτερικό, ενώ παράγεται ο πλούτος εδώ. Αυτά όλα πρέπει να αντιμετωπιστούν με καθοριστικό τρόπο. 
Αυτό το νομοσχέδιο, όπως βλέπετε, είναι τεράστιο. Δεν υπάρχει η άνεση του χρόνου σε όλους εμάς να τοποθετηθούμε στα ζητήματα αυτά. Κλείνω, λοιπόν, γιατί πρέπει να μιλήσουν και οι συνάδελφοι. 
Δεν ξέρω γιατί το όριο της ψηφοφορίας απόψε είναι στις 00:00΄. Ας τελειώσουμε και στις 03:00΄ και στις 04:00΄, αρκεί να υπάρξει δυνατότητα επεξεργασίας του νομοσχεδίου.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πρέπει να έχουμε και εργαζόμενους της Βουλής πάντως να εξυπηρετήσουν τη συνεδρίασή μας. Προχωρήστε, όμως. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Έχετε δίκιο, κύριε Πρόεδρε, αλλά φαντάζομαι ότι θα τα αντιμετωπίσει αυτά το Προεδρείο. 
Αυτή είναι η τελική παρατήρηση. Είναι σημαντική. Πρέπει να υπάρξουν ρυθμίσεις για τους μικροομολογιούχους, όπως επίσης και για την ελληνική φαρμακοβιομηχανία, για να στηριχθεί, γιατί το μόνο που γίνεται είναι να στηρίζονται τα εισαγόμενα φάρμακα. Υπάρχουν ρυθμίσεις στο νομοσχέδιο. Αναφέρομαι και στην τοποθέτηση του προηγούμενου ομιλητή, του κ. Κουκουλόπουλου, που νομίζω ότι το έθεσε αυτό. Το έχουν θέσει όμως και άλλοι συνάδελφοι. 
Επομένως, κυρίες και κύριοι συνάδελφοι, θα καταψηφίσουμε και επί των άρθρων. Στα υπόλοιπα, που δεν αναφέρθηκα, θα αναφερθούν οι συνάδελφοι.
Σας λέμε όμως το εξής: Αναλογιστείτε τι κάνετε με την πολιτική σας. Ρίξτε μια ματιά στους ανέργους που έχει δημιουργήσει η πολιτική σας και οδηγεί τη χώρα στην καταστροφή. Να ξέρετε ότι ο ελληνικός λαός είναι απέναντι σ’ αυτήν την πολιτική που ακολουθείτε.
(Χειροκροτήματα από την πτέρυγα των Ανεξαρτήτων Ελλήνων)</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας είκοσι τέσσερις μαθητές και μαθήτριες και ένας εκπαιδευτικός από το 10ο Δημοτικό Σχολείο Γλυφάδας. Τους καλωσορίζουμε. 
Το λόγο έχει ο κ. Παναγιώταρος. Ας υπάρχει προσπάθεια να τηρήσουμε τα δεκαπέντε λεπτά.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Πριν ξεκινήσω, θα ήθελα να συμπληρώσω κάτι στη χθεσινή μου ομιλία. Να προσθέσω και την καπνοβιομηχανία ΣΕΚΑΠ στις ελληνικές εταιρείες που ξεπουλιούνται σε νεοοθωμανούς οικονομικούς εισβολείς.
Σχετικά με το ανεδαφικό φορομπηχτικό έκτρωμά σας, το οποίο καταψηφίζουμε και επί της αρχής και επί των άρθρων του, έχουμε να πούμε ότι η Χρυσή Αυγή δεν θα συμμετέχει ούτε τώρα ούτε ποτέ στην απάνθρωπη και αντεθνική πολιτική την οποία σας έχουν επιβάλει οι εισαγόμενοι παγκόσμιοι τοκογλύφοι, οι οποίοι βρίσκονται στο τελικό στάδιο της προσπάθειάς τους να αγοράσουν τα πάντα σε αυτήν τη χώρα έναντι πινακίου φακής. Βλέπουμε ότι το φορολογικό, όπως το λέτε εσείς, νομοσχέδιο –φορομπηχτικό και εξοντωτικό το λέμε εμείς- δεν έχει να κάνει σε τίποτα με τους λόγους με τους οποίους ένα σοβαρό κράτος βάζει φόρους στους πολίτες του. Βάζει κάποιους φόρους λογικούς, έτσι ώστε να μπορεί το κράτος να τους επιστρέφει στους πολίτες με παροχές στην υγεία, σε υποδομές, στην παιδεία, στα σχολεία, στο στρατό, στην ανάπτυξη, παντού. Εσείς ό,τι εισπράττετε εδώ και χρόνια από τον ελληνικό λαό -και ειδικότερα την τελευταία διετία- το δίνετε αποκλειστικά και μόνο στους τόκους των τόκων αυτών όλων των μυστήριων δανείων με τα πανωτόκια, που δεν έχετε μπει στον κόπο να ελέγξετε ποιοι εξ αυτών των τόκων και των τοκοχρεολυσίων είναι νόμιμοι και θα έπρεπε να πληρωθούν. 
Ισχυρίζεστε ότι με το εν λόγω φορολογικό σας νομοσχέδιο θα επέλθει ανάπτυξη στην πατρίδα μας. Εμείς βλέπουμε ότι φεύγουν οι ελληνικές επιχειρήσεις στο εξωτερικό, κλείνουν η μία μετά την άλλη οι επιχειρήσεις στο εσωτερικό. Να συμπληρώσω και την «PEPSICO-ΗΒΗ» Καραντάνη στο Λουτράκι, που και αυτή μας χαιρέτισε. Η ύφεση είναι στο 4,6%, η ανεργία έφτασε στο 27%, οι αυτοκτονίες είναι καθημερινό φαινόμενο, η πρωτογενής παραγωγή -που είναι η μοναδική λύση για την οικονομία ενός κράτους- βρίσκεται στο απόσπασμα. Έχετε φορολογήσει τα πάντα, με δύο σημαντικές εξαιρέσεις, όπως είπαμε. Οι τράπεζες μένουν πάλι στο φορολογικό απυρόβλητο και οι Βουλευτές φορολογούνται ελάχιστα, την ίδια στιγμή που όλες οι κατηγορίες των συμπολιτών μας βρίσκονται στο απόσπασμα. Είμαστε σίγουροι ότι και τους επόμενους μήνες θα πάρετε και συμπληρωματικά μέτρα εξόντωσης των συμπολιτών μας. 
Και αντί να υπάρχει προστατευτισμός έναντι όλων αυτών των προϊόντων που έρχονται στην πατρίδα μας και ανταγωνίζονται τα ελληνικά προϊόντα, τα οποία θα μπορούσαν να δώσουν μία ώθηση στην ελληνική οικονομία και των Ελλήνων πολιτών στο εσωτερικό, δεν υπάρχει καμμία μέριμνα. Τους έχετε βάλει στη γωνία και τους χτυπάτε αλύπητα. Ούτε ευπαθείς ομάδες ούτε ΑμΕΑ ούτε κανένας δεν έχει πια κάτι για να τον προστατεύσει. Τους έχετε βάλει όλους στην ίδια μοίρα και τους τσακίζετε στην κυριολεξία.
Καταργείτε το αφορολόγητο για τα παιδιά. Όπως είπαμε χθες και το λέμε και συνεχώς –είναι στο πρόγραμμα της Χρυσής Αυγής εδώ και είκοσι χρόνια και έχει σημαντική θέση στο πρόγραμμά μας- τα παιδιά είναι το μέλλον αυτού του έθνους, αυτού του τόπου και θα έπρεπε να τα προστατεύουμε μαζί με τις οικογένειές τους και να τους δίνουμε επιδόματα και βοηθήματα, ώστε να μπορούν να τα μεγαλώσουν αξιοπρεπώς και όχι να τα κάνουμε, όπως τα κάνατε εσείς, τεκμήρια και έτσι αυτήν τη στιγμή δεν σκέφτεται κανένα νεαρό ζευγάρι να μπει στον κόπο να κάνει ένα παιδί, πόσω μάλλον τρία και τέσσερα που χρειάζεται η πατρίδα μας. 
Το 25% στις αποδείξεις του εισοδήματος που ζητάτε είναι άλλο ένα παράλογο μέτρο. Έχετε εξαιρέσει τις καλές αποδείξεις, αυτές που ούτως ή άλλως είναι αναγκασμένος ο ελληνικός λαός να πληρώνει.
Οι ευπαθείς ομάδες όλες στον Καιάδα!
Σε όλους τους ιδιοκτήτες ακινήτων έχετε βάλει φορολογία, στους μικρούς, στους μεσαίους, στους μεγάλους. Ουσιαστικά πληρώνουν ενοίκιο στην περιουσία τους. 
Την ίδια στιγμή, όμως, υπάρχουν και κάποιες κατηγορίες, κάποιοι πολύ μεγάλοι και γνωστοί επιχειρηματίες, που έβρισκαν τρόπους να ξεφεύγουν, να μην πληρώνουν τα τέλη, γιατί δήλωναν το ρεύμα εργοταξιακό, ασχέτως εάν έμεναν σε βίλες των δύο και των τριών χιλιάδων τετραγωνικών μέτρων ή που είχαν γραμμένα τα σπίτια τους ή την εταιρεία τους ή τη γη τους σε εταιρείες offshore στο εξωτερικό για να φορολογούνται με διαφορετικό τρόπο.
Βλέπουμε ότι τους φόρους μεταβίβασης μετοχών τούς αυξάνετε στο 20%, αλλά για τις εισηγμένες στο Χρηματιστήριο από 1/4/2013. Και ξαναρωτάμε: Γιατί; Δεν μας το λέτε. Θα φανεί, όμως, τις επόμενες ημέρες. Είμαστε σίγουροι.
Τα εισοδήματα των ναυτικών τα αυξήσατε κατά περίπου 300% και των αξιωματικών και των πληρωμάτων.
Επίσης, από τη μία αυξάνετε τους φόρους των τόκων των καταθέσεων και από την άλλη ζητάτε να επιστρέψουν οι καταθέσεις από τα μαξιλάρια και από τα σεντούκια, να μπουν πίσω στις τράπεζες. Πώς, όταν τις φορολογείτε και αυτές; Την ίδια στιγμή, βέβαια, κάποια στελέχη σας, κάποιοι διευθυντές, διοικητές τραπεζών, την ώρα που καλούσαν τους Έλληνες πολίτες να βάλουν τα λεφτά τους, οι ίδιοι τα έβγαζαν στο εξωτερικό. Ονόματα να μη λέμε, υπολείψεις να μη θίγουμε. Τα έχουμε πει στο παρελθόν.
Και τι δεν έχετε κάνει. Τους ελεύθερους επαγγελματίες τους τσακίζετε. Συνεχίζετε να μη θέλετε να καταλάβετε ότι, για να πάει μπροστά αυτός ο τόπος, θα πρέπει να παρθούν εντελώς διαφορετικά μέτρα. Όλες οι κατηγορίες, όλες οι συντεχνίες που ήρθαν στην Επιτροπή Οικονομικών ήταν αντίθετες με το φορολογικό. Όλες είχαν να πουν κάτι. Δεν εισακούστηκε, όμως, καμμία, για τίποτα.
Για τις ενδοομιλικές συναλλαγές, για τις οποίες τόσο πολύ κόπτεστε: Το θέμα δεν είναι τόσο πολύ να υπάρχουν κανόνες. Το θέμα είναι να τηρούνται. Και αυτό ισχύει παντού. 
Ο «φοβερός» αυτός Υπουργός Οικονομικών, ο κ. Παπακωνσταντίνου –το είπαμε χθες, το ξαναλέμε και θα το ξαναπούμε, γιατί είναι εξίσου πολύ μεγάλο σκάνδαλο και αυτό- κάλυπτε την εταιρεία στην οποία ήταν μέλος του διοικητικού συμβουλίου η εξαδέλφη του. Και για δύο χρόνια περίπου, όσο ήταν Υπουργός, δεν έγινε καμμία έρευνα, δεν μπήκε κανένα πρόστιμο για συγκεκριμένες, μεγάλες ατασθαλίες της συγκεκριμένης εταιρείας. Και μόλις έφυγε ο κ. Παπακωνσταντίνου, την επόμενη ημέρα μπήκε κι ένα τεράστιο πρόστιμο στην εταιρεία. Εν τω μεταξύ, όμως, κάποιες συναλλαγές που έπρεπε να έχουν γίνει έγιναν όμορφα και ωραία.
Συνεχίζετε να τροφοδοτείτε αυτόν το φαύλο κύκλο καταστροφής της οικονομίας και της κοινωνίας μας και να μην κάνετε απολύτως τίποτα. Όλοι σάς λένε ότι τα πράγματα το 2013 θα είναι χειρότερα. Τα νούμερα δεν σας βγαίνουν. Η Κομισιόν σάς λέει ότι το Μάρτιο θα πρέπει να πάρετε νέα μέτρα ύψους 3,8 δισεκατομμυρίων. Το ΕΒΕΑ σάς λέει για τριάντα έξι χιλιάδες λουκέτα μέσα στο πρώτο τρίμηνο του 2013. Στη Θεσσαλονίκη δεκάδες χιλιάδες επιχειρήσεις έχουν κλείσει. Παντού κλείνουν τα πάντα, καταστρέφονται όλα κι εσείς δεν κάνετε απολύτως τίποτα! Είστε σε εντελώς διαφορετικό μήκος κύματος! 
Τα εθνοκτόνα μνημόνιά σας, όλα αυτά τα τραγικά μέτρα που έχετε πάρει, το ξεπούλημα της εθνικής περιουσίας, όλες αυτές οι αντεθνικές ενέργειές σας, η τεράστια δημογραφική συρρίκνωση του πληθυσμού της πατρίδος μας που τα τελευταία χρόνια έχει πάρει δραματικές διαστάσεις, όλα αυτά τα υπογράφουν, τα συνυπογράφουν όλοι αυτοί που σαράντα χρόνια τώρα κυβερνούν αυτόν τον τόπο και ειδικότερα διάφοροι οικονομικοί μεγαλοϊνστρούκτορες, μεγαλοτραπεζίτες, που τους βλέπουμε να γίνονται Υπουργοί, Υφυπουργοί, να αλλάζουν θέσεις, να ανακυκλώνονται σε βασικές θέσεις, όμως, του δημοσίου βίου της χώρας, να παίρνουν αποφάσεις και να φέρνουν την πατρίδα μας σε αυτό εδώ το τραγικό σημείο στο οποίο βρισκόμαστε.
Και αλήθεια, ο κ. Στουρνάρας -που στα νεανικά του χρόνια ήταν και στην κομμουνιστική νεολαία Ελλάδος- τι μάθαινε και οδήγησε τα πράγματα σε αυτό το σημείο; Γιατί βλέπουμε ότι πάρα πολλά από τα στελέχη τα τραπεζικά, τους μεγαλοεργολάβους, τους οικονομικούς παράγοντες της χώρας μας ήταν όλοι περήφανοι για τα νεανικά τους χρόνια που ήταν ή στην ΚΝΕ ή στο «Ρήγα» ή κάπου αλλού ή σε πιο ακροαριστερές οργανώσεις.
Εμείς θεωρούμε ότι όλοι αυτοί είναι άσχετοι σε οικονομικά και δημοσιονομικά ζητήματα. Και η πράξη το αποδεικνύει. Τρανό παράδειγμα –το λένε όλοι, αλλά μόνο ο κύριος Υπουργός δεν το καταλαβαίνει αυτό- η αύξηση του πετρελαίου, που έχει φτάσει κοντά στο 375% από το 2004 και η οποία οδήγησε σε πτώση της ζήτησης κατά 90% και σε μείωση των εσόδων κατά 14%.
Τότε, για ποιο λόγο κάνατε την αύξηση; Γιατί έχετε όρεξη, βίτσιο, μανία εναντίον των πολιτών που θέλουν να βάλουν πετρέλαιο για να ζεσταθούν; Αφού λεφτά δεν μαζεύετε, το είδατε, γιατί το κάνετε; Και δεν κάνετε τίποτα ούτε τώρα, την ύστατη στιγμή, για να κάνετε κάποιες διορθωτικές κινήσεις. Συνεχίζουμε να βλέπουμε φαινόμενα τριτοκοσμικών χωρών. Να μην έχει μείνει δέντρο στην Αττική και αλλού, να καίει ο καθένας ό,τι βρίσκει σε αυτοσχέδιες ξυλόσομπες, να έχουμε τεράστια προβλήματα και οικολογική καταστροφή. 
Από την άλλη, οι ίδιοι που οδήγησαν τον κόσμο εκεί είναι οι πρωτοπόροι της «πράσινης» ανάπτυξης, που έλεγαν στον κόσμο «δανειστείτε και χρεωθείτε για να βάλετε ανεμογεννήτριες, φωτοβολταϊκά, το ένα ή το άλλο» και τώρα συνεχώς τους βάζουν καινούργιους φόρους. Αλλάζουν τους όρους και τις συμβάσεις και έχουν οδηγήσει όλον τον κόσμο στην τρέλα. 
Είναι οι ίδιοι που ξεπούλησαν την Αγροτική Τράπεζα και αυτήν τη στιγμή η Αγροτική Τράπεζα διαπραγματεύεται να πουλήσει το 10% της «ΑΤΤΙΚΗΣ ΟΔΟΥ» στο ποσό για το οποίο την αγόρασε η Τράπεζα Πειραιώς. Φανταστείτε για τι «κόζα νόστρα» μιλάμε, τι εγκληματική κατάσταση επικρατεί αυτήν τη στιγμή στον τόπο! Κάποια στιγμή, φυσικά, κάποιοι θα δώσουν λόγο. Αυτό είναι δεδομένο και σίγουρο. Όσα χρόνια και αν περάσουν και όσοι νόμοι περί ευθύνης Υπουργών και αν υπάρξουν, θα δώσουν λόγο. Όλα αυτά κάποτε θα αλλάξουν και ελπίζουμε να αλλάξουν πολύ σύντομα. Όμως και να μην αλλάξουν σύντομα, θα αλλάξουν όλα κάποια στιγμή και όλοι θα δώσουν λόγο. 
Φθάνουμε στο εξωφρενικό να βλέπουμε μια συνέχεια με μνημόνια 1, 2, 3, μεσοπρόθεσμα, προϋπολογισμούς, το φορολογικό και τη Δευτέρα καλούμαστε να έρθουμε να συζητήσουμε για μία πράξη νομοθετικού περιεχομένου, για την οποία όλοι οι Βουλευτές της συγκυβέρνησης και ειδικότερα της Νέας Δημοκρατίας έλεγαν πέρυσι και πρόπερσι ότι δεν υπάρχει περίπτωση να μπει η Ελλάδα κάτω από το Αγγλικό Δίκαιο. Έλεγαν: «Δεν είναι δυνατόν, δεν θα γίνει αυτό, δεν θα γίνει το ένα ή το άλλο». Έλα, όμως, που ήρθε ο καιρός και όλοι αυτοί οι κύριοι, που όποιος δει τα βίντεο στα κανάλια καταλαβαίνει ότι ήταν γραφικοί, τώρα καταντούν πολύ πιο γραφικοί και επικίνδυνοι, απολογούνται και λένε «τι είναι το Βρετανικό Δίκαιο»; Είναι το δίκαιο που επέβαλε η Αγγλία στις αποικίες της, στους μαύρους, στους κίτρινους, στους κόκκινους, στη μισή γη την οποία κατείχε. Τώρα θα βρίσκεται και η Ελλάδα κάτω από αυτό το δίκαιο. Όλοι αυτοί κέρδισαν την ελευθερία τους και την ανεξαρτησία τους μετά από αγώνες, κόπο και αίμα. Η Ελλαδίτσα μας αναίμακτα, όμορφα και ωραία, γιατί κάποιοι έτσι γουστάρουν, την έβαλαν στο Αγγλικό Δίκαιο. 
Διαβάζουμε εδώ στο ΦΕΚ 240/2012 τις προτάσεις, αυτά τα ελεεινά, τρισάθλια και απαράδεκτα, που, αν ήμασταν σε άλλες εποχές και στο πρόσφατο παρελθόν, όχι πολύ μακριά, δεν θα τολμούσαν να τα ψελλίσουν ούτε τόσο εντός της Αιθούσης. Λέει, λοιπόν: Ο ορισμός του Αγγλικού Δικαίου ως εφαρμοστέου δικαίου για τη σύμβαση τροποποίησης αποτελεί έγκυρη επιλογή εφαρμοστέου δικαίου που δεσμεύει το δικαιούχο κράτος-μέλος και την Τράπεζα της Ελλάδας. Σύμφωνα με το Ελληνικό Δίκαιο, το δικαιούχο κράτος-μέλος και η Τράπεζα της Ελλάδος έχουν υπαχθεί νόμιμα, αποτελεσματικά και αμετάκλητα στην αποκλειστική αρμοδιότητα των δικαστηρίων του Μεγάλου Δουκάτου του Λουξεμβούργου. Σε σχέση με τη σύμβαση τροποποίησης κάθε απόφαση αυτών των δικαστηρίων θα είναι αμετάκλητη και εκτελεστή στο δικαιούχο μέλος. Ούτε το δικαιούχο κράτος-μέλος ούτε η Τράπεζα της Ελλάδος ούτε κανένα από τα αντίστοιχα περιουσιακά τους στοιχεία εξαιρούνται λόγω εθνικής κυριαρχίας ή για άλλο λόγο της δικαιοδοσίας κατάσχεσης πριν ή μετά την έκδοση δικαστικής απόφασης. Η υπογραφή της σύμβασης τροποποίησης πραγματοποιείται σύμφωνα με τις διατάξεις –το όνομα κάποιου φουκαρά υπαλλήλου θα μπει εδώ, ο οποίος θα τραβήξει και αυτός τα πάνδεινα στο μέλλον- και πάει λέγοντας. 
Αυτή είναι η κατάσταση που επικρατεί στην Ελλάδα, στην ελληνική οικονομία και θέλετε εμείς να συμπράξουμε σε όλα αυτά τα αίσχη που κάνετε. Το Κοινοβούλιο, για το οποίο τόσο πολύ κόπτεστε, το έχετε γράψει στα παλαιότερα των υποδημάτων σας. Οι κοινοβουλευτικές διαδικασίες είναι της πλάκας. Μόνο με πράξεις νομοθετικού περιεχομένου περνάτε τα πάντα. Ούτε συζητήσεις ούτε διαβουλεύσεις γίνονται. Περνάτε ό,τι θέλετε, όπως θέλετε και έχετε αφήσει τον ελληνικό λαό στην κυριολεξία έρμαιο των διαθέσεών σας και των διεθνών τοκογλύφων. 
Φυσικά, βλέπουμε εδώ ότι και η πράξη νομοθετικού περιεχομένου είναι και στα αγγλικά. Έχουμε μία απορία: Τα αγγλικά είναι η μετάφραση ή τα ελληνικά είναι η μετάφραση των αγγλικών;
Ποιο εκ των δύο έχει ισχύ, για να ξέρουμε πώς θα γίνει και σε ποιες άλλες γλώσσες θα μεταφράζεται, αναλόγως με αυτόν ο οποίος μας έχει δανείσει παρατύπως ή παρανόμως; Τίποτε άλλο. 
Η Χρυσή Αυγή είναι εδώ, φυλάει Θερμοπύλες, είναι η τελευταία γραμμή αμύνης του έθνους και σύντομα αυτή η τελευταία γραμμή αμύνης θα γίνει και η πρώτη γραμμή αντεπίθεσης.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κ. Ξηροτύρη έχει το λόγο για δεκαπέντε λεπτά.</ChairmanSpeech> 
<Speech><Parlmember>ΑΣΗΜΙΝΑ ΑΙΚΑΤΕΡΙΝΑΡΗ-ΞΗΡΟΤΥΡΗ</Parlmember>: Ευχαριστώ, κύριε Πρόεδρε.
Όπως είπα και στην επί της αρχής ομιλία μου, δεν είναι το νομοσχέδιο που συζητάμε σήμερα αυτό το οποίο θα εξειδικεύσει τα θέματα για την πάταξη της παραοικονομίας και της φοροδιαφυγής και θα διασφαλίσει τους αναγκαίους κρατικούς μηχανισμούς και τις διαδικασίες. Αυτό πρέπει να υπάρξει σε πολύ σύντομο χρονικό διάστημα.
Οι επιμέρους προτάσεις του δεν εντάσσονται στη συνολική φιλοσοφία και την οπτική που η Δημοκρατική Αριστερά βλέπει ένα ολοκληρωμένο φορολογικό σύστημα και νομοσχέδιο και με αυτήν την έννοια το σχέδιο νόμου το αντιμετωπίζουμε ως μία αναγκαία προϋπόθεση για τις συνθήκες που διέρχεται η χώρα και συμβάλαμε στο να διορθωθούν αρκετά θέματα αυτού του νομοσχεδίου και επιμένουμε σε κάποια θέματα ακόμη.
Θετικά στοιχεία είναι το ότι οι μισθωτοί και οι συνταξιούχοι με ατομικό εισόδημα μέχρι 24.000 ευρώ θα πληρώσουν λιγότερο φόρο, ότι το πραγματικό αφορολόγητο αυξάνεται από τις 5 χιλιάδες στις 9 χιλιάδες, ότι οι εργαζόμενοι με μπλοκάκια αντιμετωπίζονται ευνοϊκά και το ότι για πρώτη φορά είναι υποχρεωτική η δήλωση όλων των εισοδημάτων των φορολογούμενων, ρύθμιση που βάζει τις βάσεις για να υπάρξει σιγά-σιγά και το περιουσιολόγιο και μια σταθερή παρακολούθηση του κάθε φορολογούμενου.
Υπάρχουν σημαντικά θέματα τα οποία πρέπει να βελτιωθούν και τα οποία τα τονίσαμε. Πήραμε και τις ανάλογες απαντήσεις ως ευχές και όχι πράξη. Θα αναφερθώ τώρα σε μία-μία από αυτές, για να δούμε τι μπορούμε να κάνουμε ακόμη περισσότερο στη βελτίωση αυτού του νομοσχεδίου. Έχουμε πει ότι η φιλοσοφία που εισάγει το νομοσχέδιο, παρ’ όλο που έχει ορισμένες βελτιωτικές ρυθμίσεις με το να φορολογεί τα εισοδήματα βάσει της πηγής προέλευσης, δηλαδή η πολυδιάσπαση του τρόπου φορολόγησης που γίνεται, έχει ως συνέπεια τη σημαντική φοροελάφρυνση των πλουσιοτέρων, γιατί σπάνια τα εισοδήματά τους προέρχονται από μία πηγή. Αυτό επισημαίνεται σε πολλά σημεία και της έκθεσης του επιστημονικού έργου της Βουλής. 
Πράγματι σε κάποιες περιπτώσεις στους μεν μισθωτούς και συνταξιούχους βελτιώνεται το θέμα με την απομείωση του φόρου 2.100 ευρώ, αλλά στις άλλες περιπτώσεις διαφορετικής φορολογίας, όπως γίνεται με τα χαμηλά εισοδήματα από τους ελεύθερους επαγγελματίες και τις μικρές επιχειρήσεις που δεν υπάρχει αφορολόγητο, μπορεί να φθάσουμε να έχουμε τέτοια φορολόγηση που να μην αντιμετωπίζονται ακόμη και άνθρωποι που μπορεί να έχουν τελικά καθαρό εισόδημα στα όρια ή κάτω από τα όρια της φτώχειας και να μην υπάρχει πράγματι απόδοση φορολογικής δικαιοσύνης, όπως προβλέπει και το Σύνταγμα, να φορολογούνται δηλαδή οι πολίτες ανάλογα με τη φοροδοτική τους ικανότητα.
Γι’ αυτό θα επιμείνω, κύριε Υπουργέ, στο ότι μπορούμε και τώρα να βελτιώσουμε την παράγραφο 1β του άρθρου 1, η οποία έχει την κλίμακα των μη μισθωτών, που προβλέπει μέχρι 50.000 έναν ενιαίο φορολογικό συντελεστή 26% και από εκεί και πέρα 33%. Με τη ρύθμιση αυτή λέμε ότι τα χαμηλά εισοδήματα από ατομικές εμπορικές επιχειρήσεις και ελευθέρου επαγγέλματος φορολογούνται με πολύ υψηλότερους φορολογικούς συντελεστές σε σχέση με το παρελθόν, ενώ τα υψηλότερα εισοδήματα από τις ανώνυμες εταιρείες κ.λπ. ή και από επαγγέλματα που έχουν ανώτερα εισοδήματα των 50.000 φορολογούνται πολύ πιο ευνοϊκά.
Είναι επαχθής η φορολογική αντιμετώπιση αυτών που έχουν χαμηλά εισοδήματα. Υπάρχει βέβαια η όλη ιστορία με το ότι υπάρχει φοροδιαφυγή, δεν δηλώνουν τα εισοδήματά τους. Η μεγαλύτερη μερίδα δηλώνει εισοδήματα κάτω από 5.000 ευρώ και έτσι ξεκινάτε τη φορολόγηση από το 1 ευρώ. Έτσι, όμως, δεν λύνουμε το πρόβλημα. Τώρα θα γίνει πολύ μεγαλύτερη φοροδιαφυγή. 
Από την άλλη πλευρά αυτοί -και δεν είναι λίγοι αυτοί- οι οποίοι αποκτούν έστω τώρα σιγά-σιγά φορολογική συνείδηση, βλέποντας την κατάσταση στην οποία έφτασε η χώρα, αυτήν τη στιγμή τιμωρούνται. Έχουν μια υψηλή κλίμακα 26% φορολόγηση και καμμία απομείωση φόρου. Έχουν, δηλαδή, μεγαλύτερη φορολόγηση από τους μισθωτούς και συνταξιούχους, διότι είναι 26% και δεν έχουν και απομείωση φόρου. Έτσι δεν πληρούται αυτή η βασική αρχή, ούτως ώστε τα φορολογικά βάρη να κατανέμονται κατά τρόπο δίκαιο ή τουλάχιστον παρόμοιο σ’ όλους τους φορολογούμενους. Μετά τις ευνοϊκότερες ρυθμίσεις που γίνονται για τις ανώνυμες επιχειρήσεις και τη φορολόγηση των μερισμάτων και της διανομής των κερδών τους, κ.λπ., θα δούμε ότι πράγματι εδώ υπάρχει μια διαφορετικότητα και δεν τηρείται η αρχή της αναλογικότητας και της απόδοσης φορολογίας με βάση τη φοροδοτική ικανότητα. 
Για το θέμα αυτό μας απάντησε ο κύριος Υπουργός. Εμείς του προτείνουμε μια πρώτη κλίμακα μέχρι 20.000 ευρώ να υπάρχει φορολογικός συντελεστής 20% και από εκεί να αρχίσει η επόμενη κλιμάκωση, ούτως ώστε να πλησιάζει η φορολόγηση προς τους μισθωτούς και συνταξιούχους και να είναι περίπου παρόμοια αυτή η κλίμακα. Μας απαντήσατε ότι γι’ αυτό θα χρειαστούν 150 εκατομμύρια. Κατ’ αρχάς, με την περαιτέρω διόγκωση που θα υπάρχει της φοροδιαφυγής γι’ όλη αυτήν τη ρύθμιση εγώ φοβάμαι ότι δεν σίγουρο ότι θα τα εισπράξεται αυτά τα 150 εκατομμύρια. Δεν είναι ένας υπάρχων νόμος στον οποίον ερχόμαστε να κάνουμε τροποποίηση και μας λέει το Λογιστήριο του Κράτους ότι από εδώ χάνονται χρήματα.
Θα φροντίσετε, λοιπόν, αυτά τα 150 εκατομμύρια να τα πάρετε από κάπου αλλού. Βέβαια, αν είχαμε κάνει εγκαίρως όλες αυτές τις φορολογήσεις των διαφόρων λιστών φοροδιαφυγής, κ.λπ. -είναι στην επικαιρότητα και καλώς είναι στην επικαιρότητα όλο αυτό το θέμα- ξέρετε 150 επί πόσα εκατομμύρια θα είχαμε εισπράξει μέχρι τώρα για να μπορέσουμε να δώσουμε μια ώθηση και στους μικρομεσαίους επιχειρηματίες και να τους εντάξουμε και αυτούς σε μια άλλη φορολογική φιλοσοφία; Όχι επειδή καταδιώκομαι, από την άλλη πλευρά να φοροδιαφεύγω ασύστολα μερικές φορές και να μη συμμετέχω καθόλου στις υποχρεώσεις που έχω απέναντι στο κράτος. 
Εμείς σας προτείνουμε λύσεις ακόμη και αν είναι έτσι τα πράγματα που δεν μπορείτε να τα βρείτε από πουθενά αλλού και είναι τόσο δεσμευτικό αυτό το ποσό. Σας προτείνουμε για τις υψηλότερες καταθέσεις να είναι μεγαλύτερη η φορολογία των τόκων. Στο εξωτερικό η φορολογία των τόκων είναι πάνω από 20%. Είναι υψηλή η φορολογία. 
Εμείς σας λέμε από το 15% για υψηλές καταθέσεις να πάτε στο 17,5% και από εκεί υπολογίζουμε ότι θα καλύψουμε αυτό το θέμα, όπως λέμε ότι θα καλύψουμε και ένα μεγάλο μέρος αν κάνουμε μια κλιμάκωση στη φορολόγηση των ακινήτων. Τα ακίνητα τα φορολογείτε με πολύ μικρό συντελεστή έναντι του συντελεστή που φορολογείτε τους μικρούς επιχειρηματίες και από την άλλη πλευρά δεν υπάρχει κλιμάκωση σ’ αυτά, δηλαδή για εισοδήματα από ακίνητα πάνω από 100.000 δεν υπάρχει κλιμάκωση –αύξηση- της φορολογίας. 
Θα μπορούσαμε κι από εκεί να είχαμε πάρει. Όμως ας τα αφήσουμε αυτά, δεν μπορείτε να τα αλλάξετε τώρα. 
Έρχομαι στις φοροαπαλλαγές. Αν πατάξουμε κι έχουμε τα μέτρα φοροδιαφυγής κ.λπ. και δώσουμε κι ένα κίνητρο με τις φοροαπαλλαγές, εμείς υπολογίζουμε ότι από εκεί θα εισπράξουμε πάνω από 200 εκατομμύρια και θα καλύψουμε κι αυτό κι από τον πίνακα που σας είχαμε δώσει. Κατά τη συζήτηση της τρικομματικής επιτροπής είχαμε προτείνει τα ισοδύναμα αυτά. Αυτές μας οι ρυθμίσεις έχουν μία προσπάθεια να βελτιώσουμε το νομοσχέδιο, ούτως ώστε να έχει μεγαλύτερο κοινωνικό χαρακτήρα και να προσεγγίσει τις αρχές που θέτει. 
Κοιτάξτε να δείτε, η Επιστημονική Επιτροπή τα θέτει και πολύ τεκμηριωμένα αυτά τα θέματα, αλλά εγώ σας λέω ότι τουλάχιστον με αυτήν τη ρύθμιση με τους ελεύθερους επαγγελματίες, με τα χαμηλά εισοδήματα δηλαδή, που πρέπει να έχουν μία ενιαία φορολόγηση, μπορεί να τα βρείτε, κύριε Υπουργέ, μπροστά σας και κατά την κρίση των δικαστηρίων. Θέλουμε να προλάβουμε σ’ αυτό, να βρούμε έναν τρόπο, να υπάρξει από τώρα αυτή η ρύθμιση κοινωνικής συνοχής, να βελτιωθεί δηλαδή αυτό το θέμα, όπως και για τις οικογένειες με παιδιά, που ζητάμε μία περαιτέρω βελτίωση. 
Δεν θέλουμε κι εμείς ως Δημοκρατική Αριστερά, αλλά κι εσείς νομίζω δεν θέλετε, να χρεωθούμε για ένα φορολογικό νομοσχέδιο που είναι ανάγκη για τη χώρα, επειδή δεν προσπαθούμε να κάνουμε κάποιες βελτιώσεις -και δεν είναι υψηλά τα ποσά- ζητήματα αντισυνταγματικότητας και κυρίως όσον αφορά τα θέματα κοινωνικού χαρακτήρα και δικαιοσύνης. 
Θα επιμείνουμε, λοιπόν, σ’ αυτό το θέμα. Θέλουμε να το δείτε. Μέχρι το τέλος αυτής της ημέρας μπορούμε να το συζητήσουμε, υπάρχουν δυνατότητες. Καταλαβαίνω και καταλαβαίνετε κι εσείς τη δυσκολία μας, ότι είναι ενσωματωμένο ως παράγραφος στο άρθρο 1. 
Βεβαίως, στο άρθρο 1, εμείς συμφωνούμε με τις άλλες ρυθμίσεις, με τη φορολόγηση των μισθωτών και των συνταξιούχων, με τα θέματα της φορολόγησης των αγροτών κ.λπ., με την απομείωση φόρου. Με όλα αυτά τα θέματα συμφωνούμε. Θέλαμε μεγαλύτερες βελτιώσεις στα θέματα των φοροαπαλλαγών για θέματα πρώτης κατοικίας κ.λπ.. 
Άρα δεν υπάρχει η δυνατότητα να ψηφίσουμε ή να καταψηφίσουμε. Πρέπει να βρείτε όμως μία λύση, διότι στη συνέχεια υπάρχει το άρθρο 2, που μιλάει για τους φόρους των καταθέσεων. Λοιπόν, πάρτε κι από εκεί κάτι. Δεν θα έρθουν οι καταθέσεις, γιατί θα έχουμε χαμηλή φορολογία στους τόκους. Δεν είναι αυτή η λογική. Οι καταθέσεις θα επανέλθουν στο κράτος εάν αποκτήσει την αξιοπιστία του, εάν σταθεροποιηθεί η κατάσταση, που σε μεγάλο βαθμό πλέον έχει σταθεροποιηθεί κι επιστρέφουν οι καταθέσεις και κάναμε όλοι μαζί ως τρικομματική Κυβέρνηση πολύ μεγάλη προσπάθεια σε αυτό το θέμα. Όμως σ’ αυτήν τη μεγάλη προσπάθεια ας κατανέμουμε και κάποια θετικά γι’ αυτούς, οι οποίοι αυτήν τη στιγμή βρίσκονται κάτω από τα όρια επιβίωσης. Πρέπει να εξασφαλίσουμε για αυτούς πόρους. 
Επομένως, στο άρθρο 2, αν δεν βρούμε συγκερασμό, εμείς θα διαφωνήσουμε. 
Το άρθρο 3 εξακολουθεί να αποτυπώνει την ίδια κατάσταση. Πώς την αποτυπώνει; Αναφέρει ξανά την κλίμακα φορολόγησης του 26% και βέβαια εκεί μιλάει για το διαχωρισμό, τη φορολόγηση των κερδών, τη φορολόγηση των μερισμάτων και τις φοροαπαλλαγές των επιχειρήσεων. Σε πολλά από αυτά τα θέματα συμφωνούμε, αλλά βλέπουμε ότι κι αυτό, το άρθρο 3, έχει ενσωματωμένη την αδικία απέναντι στα χαμηλά εισοδήματα από το ελεύθερο επάγγελμα και στα υψηλά εισοδήματα. Μπορούμε να κάνουμε μία βελτίωση σ’ αυτό το θέμα. 
Δεν είναι υψηλό το κόστος και το κόστος αυτό, εμείς επιμένουμε ότι θα το πάρετε. Διότι αυτό που προτείνουμε εμείς, είναι ένα μέτρο που δεν ενισχύει τη φοροδιαφυγή, το εναντίον, την απαλύνει κι αν ο μηχανισμός κινηθεί πιο γρήγορα και το νομοσχέδιο που λέμε για την πάταξη της φοροδιαφυγής έρθει πάρα πολύ γρήγορα και οι προσπάθειες απ’ όλους μας γίνουν αποτελεσματικές, θα μπορούμε να καλύψουμε άνετα αυτά τα ποσά. 
Θα προχωρήσω, κύριε Πρόεδρε. Έφαγα πολύ χρόνο σε αυτό. Είναι πάρα πολύ μικρός ο χρόνος που μας δίνεται. Θα πάω τώρα στο άρθρο 7 που προστέθηκε. Πραγματικά αποκαθιστά σημαντικό μέρος της αδικίας για τα επιδόματα, βάζοντας τα επιδόματα τέκνου. Υπάρχει ένα πρόβλημα. Αν δεν μπορούμε τώρα να το βελτιώσουμε, έστω να μπορέσουμε να το κάνουμε στους δυο-τρεις μήνες που θα φέρουμε το άλλο φορολογικό νομοσχέδιο, να καλύψουμε όλες αυτές τις περιπτώσεις να μην υπάρχει φορολογούμενος με περισσότερα παιδιά που θα έχει μεγαλύτερη φορολογία σε σχέση με το παρελθόν από αυτόν που έχει λιγότερα παιδιά. Να μπορέσουμε τουλάχιστον να έχουμε αυτήν την υπόσχεση σήμερα και να το πετύχουμε αυτό στη συνέχεια. 
Θα αναφερθώ και στο άρθρο 10 και κάποιες άλλες συμπληρώσεις θα γίνουν από τους συναδέλφους μου της Δημοκρατικής Αριστεράς. Θέλω εδώ να δείτε -σας το ζήτησαν και άλλοι συνάδελφοι από άλλα κόμματα- την κατάργηση της παραγράφου 2 που καταργεί τις φοροαπαλλαγές για τις συνεταιριστικές κοινωνικές επιχειρήσεις. Είναι ένας θεσμός που αυτήν την περίοδο στη χώρα χρειάζεται ενίσχυση. Οι συνεταιριστικές κοινωνικές επιχειρήσεις πρέπει να προχωρήσουν και πρέπει να δούμε εδώ διαφορετικά τη φορολογία τους ή να επαναφέρουμε την κατάσταση που υπήρχε πριν, δηλαδή να καταργήσουμε την παράγραφο 2 του άρθρου 10.
Έχουμε καταθέσει και άλλες τροπολογίες. Οι συνάδελφοί μου, όπως σας είπα, θα συμπληρώσουν αυτήν μου την τοποθέτηση. 
Ευχαριστώ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Το λόγο έχει ο κ. Καραθανασόπουλος για δεκαπέντε λεπτά.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε.
Βεβαίως, η τρικομματική Κυβέρνηση δεν αμφισβητεί ότι το παρόν σχέδιο νόμου που συζητάμε, το φορολογικό αυτό νομοσχέδιο, εντάσσεται μέσα στο πλαίσιο της δημοσιονομικής εξυγίανσης, άρα της συγκέντρωσης νέων πόρων, κλιμακώνοντας ουσιαστικά τη βάρβαρη και αντιλαϊκή επίθεση σε βάρος των λαϊκών στρωμάτων στο πλαίσιο των δεσμεύσεων που έχει αναλάβει από τις δανειακές συμβάσεις και τα μνημόνια τα οποία έχει υπογράψει για την εξυπηρέτηση αυτών των δανειακών συμβάσεων, σε μια προσπάθεια βεβαίως να μεταφέρει τα βάρη της κρίσης και την έξοδο από αυτήν στις πλάτες των λαϊκών στρωμάτων, που δεν ευθύνονται για την καπιταλιστική κρίση ή για το μεγάλο δημόσιο χρέος το οποίο δημιουργήθηκε για να ανατροφοδοτήσει την καπιταλιστική ανάπτυξη και τα συμφέροντα των επιχειρηματικών ομίλων και τη συντήρηση αυτού του αστικού καπιταλιστικού κράτους και των κρατικών του μηχανισμών. 
Όμως, υπάρχουν δύο βασικά ζητήματα, τα οποία κατά τη γνώμη του ΚΚΕ είναι θεμελιώδη. Το πρώτο είναι το να προσεγγίσουμε το ζήτημα τι είναι το φορολογικό σύστημα. Εδώ πέρα όλοι συμφωνούν ότι είναι ένα εργαλείο αναδιανομής. Εκεί που υπάρχει διαφωνία ανάμεσα στα κόμματα που είναι απολογητές του καπιταλιστικού συστήματος και του ευρωμονόδρομου και στο ΚΚΕ είναι η λογική ότι το φορολογικό σύστημα είναι ένα εργαλείο αναδιανομής προς όφελος των λαϊκών στρωμάτων. Εμείς λέμε το αντίθετο, ότι αποτελεί ένα επιπλέον εργαλείο αναδιανομής, που παίρνει από τους πολλούς, από το λαό, για να τα δώσει στους λίγους, που παίρνει από τους άμεσους παραγωγούς του κοινωνικού πλούτου, για να δώσει σε επιχειρηματικούς ομίλους. Άρα, λοιπόν, είναι ένα αντιλαϊκό εργαλείο. 
Δεν μπορεί να υπάρξει, λοιπόν, στο καπιταλιστικό σύστημα δίκαιο φορολογικό σύστημα. Το θέμα είναι πόσο άδικο είναι. Βεβαίως, όσο αυτό το σύστημα γίνεται ακόμη πιο επιθετικό, ακόμη πιο βάρβαρο και αντιλαϊκό και αντιδραστικό, τόσο πιο άδικο θα είναι και το φορολογικό σύστημα. Γιατί βεβαίως εξαρτάται ταυτόχρονα και από την ίδια την κατάσταση του εργατικού λαϊκού κινήματος, από το οργανωμένο ταξικό κίνημα, τους συσχετισμούς δύναμης και το τι μπορεί να καταφέρει για να αμβλύνει το βαθμό αντιλαϊκότητας. Από αυτήν την άποψη είναι φανερό, λοιπόν: Παίρνετε τα χρήματα από τους πολλούς, για να χρηματοδοτήσετε επιχειρηματικούς ομίλους με διάφορους τρόπους, μέσα από φοροαπαλλαγές, μέσα από αναπτυξιακούς νόμους, μέσα από τη λογική των κρατικών προμηθειών. Παίρνετε από τους πολλούς, για να χρηματοδοτήσετε το αστικό σύστημα. Παίρνετε από τους πολλούς, για να χρηματοδοτήσετε τα δάνεια που έχετε δημιουργήσει, για να στηρίξετε την επιχειρηματική δραστηριότητα. Παίρνετε από τους πολλούς ταυτόχρονα, για να πείτε: «Σας επιστρέφουμε ένα μικρό κομμάτι μέσα από την κοινωνική πολιτική». 
Ποια κοινωνική πολιτική; Αυτή η οποία συνεχώς συρρικνώνεται και εμπορευματοποιείται στον τομέα της υγείας, της παιδείας, της πρόνοιας, φτάνοντας στο σημείο να πληρώνει ο ασφαλισμένος για το φάρμακο, φτάνοντας στο σημείο να πληρώνει ο ασφαλισμένος ή και ο ανασφάλιστος ακόμα –για εμάς δεν έχει διαφορά και δεν πρέπει να έχει διαφορά- για να πηγαίνει στο δημόσιο νοσοκομείο, για να κάνει τις απαραίτητες εξετάσεις για την υγεία, για τα βιβλία ή για τα εργαλεία τα οποία χρειάζεται το παιδί για να πάει σχολείο;
Και λέτε ότι όλο αυτό το χρησιμοποιείτε για να τους προστατέψετε από τη φτώχεια και την εξαθλίωση. Μα, στη φτώχεια και στην εξαθλίωση οδηγήσατε πλατιά λαϊκά στρώματα εξαιτίας ακριβώς της πολιτικής σας, η οποία ικανοποιεί τις ανάγκες αναπαραγωγής του εκμεταλλευτικού καπιταλιστικού συστήματος και των επιχειρηματικών ομίλων. Εσείς, λοιπόν, οδηγήσατε το λαό στη φτώχεια και στην εξαθλίωση και ταυτόχρονα του λέτε «να σου δώσουμε και ένα ξεροκόμματο για να αντιμετωπίσεις το πρόβλημα». 
Από αυτήν την άποψη, λοιπόν, η δική μας αντίληψη για μια τροπολογία η οποία συζητιέται, για τη φορολογία δηλαδή στο πετρέλαιο θέρμανσης και το φυσικό αέριο –τα βάζουμε ταυτόχρονα- για οικιακή χρήση, δεν ξεκινάει από τη λογική των υπολοίπων κομμάτων, ότι εδώ τα δημόσια έσοδα με την αύξηση των φόρων είναι λίγα, άρα πρέπει να μειώσουμε τη φορολογία για να αυξηθούν τα δημόσια έσοδα. Δεν το βλέπουμε, λοιπόν, από τη σκοπιά της δημοσιονομικής εξυγίανσης -εμείς δηλαδή αμφισβητούμε αυτήν τη στρατηγική της δημοσιονομικής εξυγίανσης, γιατί είναι μία στρατηγική ξένη προς το λαό, εχθρική προς το λαό- για να καλλιεργήσουμε τις αυταπάτες ότι ένας άλλος διαχειριστής θα έχει μία πιο φιλολαϊκή διαχείριση στο πλαίσιο της δημοσιονομικής εξυγίανσης. Λένε ψέματα στον κόσμο όσοι το ισχυρίζονται αυτό.
Εμείς το λέμε από τη σκοπιά ότι η θέρμανση είναι κοινωνικό αγαθό και δεν μπορεί το 2013 να μην μπορούν πλατιά λαϊκά στρώματα, εκατοντάδες χιλιάδες οικογένειες, να αντιμετωπίσουν το ψύχος και να καταφεύγουν σε μέσα επικίνδυνα για τη δημόσια υγεία. Από εκεί ξεκινάμε. Αυτή είναι η βασική μας αφετηρία. Γι’ αυτό με την τροπολογία που κάναμε λέμε για κατάργηση ως ένα μέσο ανακούφισης αποτελεσματικό σε έναν μεγάλο βαθμό, χωρίς να μπορούμε να πούμε ότι λύνει όλη την κατάσταση και ότι αμβλύνει το σύνολο των αδικιών σε ένα άδικο εκμεταλλευτικό σύστημα, η μία πλευρά του μόνο.
Και βεβαίως αυτή η κατάσταση των άδικων φορολογικών συστημάτων γίνεται ακόμη χειρότερη, γιατί υπάρχει και ένα δεύτερο στοιχείο, στο οποίο πάλι όλα τα κόμματα, απολογητές του καπιταλιστικού συστήματος και του ευρωμονόδρομου, συμφωνούν. Ποιο είναι αυτό; Ότι το φορολογικό σύστημα πρέπει να αποτελεί και εργαλείο που θα συμβάλλει στην αναπτυξιακή διαδικασία. Τι σημαίνει αυτό; Να διευκολύνει την επιχειρηματική δραστηριότητα. Το λένε από τα κόμματα της Κυβέρνησης μέχρι την Αξιωματική Αντιπολίτευση και τα υπόλοιπα κόμματα. Να διευκολύνει, λοιπόν, την επιχειρηματική δραστηριότητα. Γιατί; Διότι –λέει- η επιχειρηματική δραστηριότητα είναι αυτή που δημιουργεί τον πλούτο.
Αυτό είναι βαθύτατα αντιεπιστημονικό, είναι εκτός πραγματικότητας λογική. Δεν είναι, λοιπόν, παραγωγός του πλούτου η επιχειρηματική δραστηριότητα. Παραγωγός του πλούτου είναι η εργασία που η καπιταλιστική επιχειρηματική δραστηριότητα αφαιρεί αυτόν τον κοινωνικά παραγόμενο πλούτο από τους άμεσους παραγωγούς.
Από αυτήν, λοιπόν, την άποψη όσο είσαστε εγκλωβισμένοι –και κάποιοι είναι εγκλωβισμένοι λόγω εξυπηρέτησης ταξικών συμφερόντων- σε αυτήν τη λογική, τότε είναι φανερό ότι θα δημιουργούνται προϋποθέσεις για ακόμη μεγαλύτερη φοροαπαλλαγή της επιχειρηματικής δράσης, των μεγάλων επιχειρηματικών ομίλων, μονοπωλίων και πολυεθνικών. 
Και αυτή η κατάσταση θα γίνεται ακόμη πιο επώδυνη σε συνθήκες φορολογικού ανταγωνισμού, όταν στα γύρω κράτη-μέλη της Ευρωπαϊκής Ένωσης και της Ευρωζώνης, σε κάποια από αυτά, οι επίσημοι φορολογικοί συντελεστές –γιατί οι πραγματικοί είναι πολύ μικρότεροι- είναι στο 10%. Άρα, λοιπόν, οι επιχειρηματικοί όμιλοι θα μεταφέρουν τη φορολογική τους έδρα στις χώρες με μικρότερους συντελεστές.
Δεύτερον, όσο αποδέχεσθε -και το αποδέχεσθε όλα τα κόμματα του ευρωμονόδρομου- τη λογική της ελευθερίας κίνησης κεφαλαίων, της ύπαρξης φορολογικών παραδείσων –άρα είναι παγκόσμιο φαινόμενο και δεν είναι ελληνική ιδιομορφία- τον πλούτο τον οποίο συσσωρεύουν οι καπιταλιστές θα μπορούν με χίλιους τρόπους να τον οδηγούν στη φοροαπαλλαγή, να εξαιρείται από τη φορολογική επιβάρυνση. Άρα αυτό το γεγονός, ότι ο πλούτος σε παγκόσμιο επίπεδο μπορεί να μένει στο απυρόβλητο, είναι απότοκο της καπιταλιστικής ανάπτυξης και της ικανοποίησης των αναγκών των μονοπωλίων και των πολυεθνικών.
Και από αυτήν την άποψη μόνο μειδίαμα μπορεί να υπάρχει σε αυτό που είπε ο καθηγητής και Βουλευτής του ΣΥΡΙΖΑ κ. Τσακαλώτος, με επιστημονικοφάνεια, είναι η αλήθεια. 
Είπε, λοιπόν, ότι στο παρελθόν, τις προηγούμενες δεκαετίες, υπήρχαν υψηλοί συντελεστές φορολογικοί και υψηλή ανάπτυξη. 
Μα, συγκρίνουμε ποια πράγματα; Ανόμοιες ιστορικές εποχές σε διαφορετική φάση ανάπτυξης του καπιταλιστικού συστήματος με τη σημερινή και το μεταφέρουμε στο σήμερα; Συγκρίνουμε ανόμοια επίπεδα ανάπτυξης της καπιταλιστικής συσσώρευσης και το φέρνουμε στο σήμερα; Γιατί το κάνει αυτός ο κύριος καθηγητής καταφεύγοντας στον ανορθολογισμό; Γιατί μέσα από τον ανορθολογισμό -όχι γιατί είναι ανορθολογιστής- θέλει να δικαιολογήσει τη δική τους διαχειριστική λογική, λέγοντας στο λαό ότι μπορεί με μια άλλη διαχείριση να φορολογήσουμε τον πλούτο, χωρίς να αμφισβητούμε τους πυλώνες ανάπτυξης και δράσης επιχειρηματικής δραστηριότητας, πράγμα το οποίο δεν γίνεται παντού.
Άρα, από αυτήν την άποψη, εμείς λέμε καθαρά ότι δεν μπορείς να «πατάς σε δύο βάρκες», να είσαι, δηλαδή και με το θύτη -που είναι η επιχειρηματική καπιταλιστική δραστηριότητα, το καπιταλιστικό κέρδος- και με το λαό. Ένα το κρατούμενο!
Δεύτερον, αυτή όλη η κατάσταση διαμορφώνει σε παγκόσμιο επίπεδο αλλά και στη χώρα μας ένα περιβάλλον που συνολικά τώρα το κεφάλαιο θα έχει την ίδια αντιμετώπιση, όπως είχε τις προηγούμενες δεκαετίες το εφοπλιστικό κεφάλαιο στη χώρα μας, δηλαδή μηδενική φορολογική επιβάρυνση. Εκεί πάμε: σε μηδενική φορολογική επιβάρυνση για τη δραστηριότητα των μονοπωλίων και των πολυεθνικών.
Απ’ αυτήν την άποψη, λοιπόν, όλα αυτά τα οποία ακούγονται -δεν παίρνω τις άλλες πλευρές υπ’ όψιν- ότι η λίστα Λαγκάρντ θα μπορούσε να αντιμετωπίσει– όχι ότι λέμε ότι κάποια έσοδα δεν θα παίρναμε, μπορεί και κάποια έσοδα να πάρεις, αν και το παράδειγμα της Γαλλίας δείχνει άλλο πράγμα τώρα πλέον- τη μείωση των μισθών, που ισχυρίζονται τα υπόλοιπα κόμματα της Αντιπολίτευσης, και την αντιλαϊκή επίθεση στο λαό είναι η πεμπτουσία του προβλήματος.
Δεν πρέπει να λέμε αυτά τα πράγματα και αυτοεπιβεβαιώνεται από τα επίσημα στοιχεία. Τα είπαμε και χθες. Το 2001 η συμμετοχή των νομικών προσώπων στα φορολογικά έσοδα ήταν 12,6, σήμερα είναι στο 3,3% των φορολογικών εσόδων. Αυτή η διαφορά από πού καλύφθηκε; Από το λαό. Από τη φορολογική επιβάρυνση του λαού.
Άρα εμείς είμαστε αντίθετοι στη διαπάλη, η οποία γίνεται στο πώς θα επιμεριστούν τα φορολογικά βάρη ανάμεσα στα λαϊκά στρώματα.
Το συγκεκριμένο φορολογικό νομοσχέδιο είναι καλύτερο ή χειρότερο από το υπάρχον φορολογικό καθεστώς; Εμείς λέμε ότι είναι ακόμα χειρότερο. Είναι ακόμα πιο αντιλαϊκό. Διαμορφώνει ακόμη πιο αντιλαϊκό περιβάλλον. Γιατί;
Πρώτον, επεκτείνει τη λογική της αυτοτελούς φορολόγησης ανάλογα με την πηγή. Άλλη φορολογική αντιμετώπιση υπάρχει αν έχεις έσοδα από ενοίκια, άλλη φορολογική αντιμετώπιση αν έχεις έσοδα από τόκους, άλλη φορολογική αντιμετώπιση αν έχεις έσοδα από μερίσματα. Αν όλα αυτά έμπαιναν στο ίδιο καλάθι των εισοδημάτων, τότε θα είχαμε πολύ μεγαλύτερα έσοδα για το κράτος και πολύ μεγαλύτερη φορολογική επιβάρυνση των στρωμάτων αυτών που έχουν υψηλά έσοδα απ’ αυτές τις πηγές.
Όμως, εσείς κάνετε την αυτοτελή φορολόγηση, για να μειωθεί η φορολογική επιβάρυνση των πλουτοκρατών, των μεγάλων εισοδηματιών. Γι’ αυτό το κάνετε. Ενώ αντίθετα για τους μισθωτούς, τους επαγγελματίες, αυτούς που έχουν από μία πηγή έσοδα, τι κάνετε; Προχωράτε ένα βήμα παραπέρα στο βαθμό του αντιλαϊκού και καταργείτε το αφορολόγητο, καταργείτε το αφορολόγητο για τα παιδιά, καταργείτε μια σειρά δαπάνες που εκπίπτουν από το εισόδημα και, βεβαίως, το δεύτερο που κάνετε είναι να μειώνετε τα κλιμάκια και καθορίζετε με τέτοιον τρόπο τους συντελεστές κλιμακίων, ώστε να επιβαρυνθούν τα λαϊκά στρώματα.
Αυτό το αποτέλεσμα πού οδηγεί; Στο ότι θα δούμε ακόμα χειρότερες εξελίξεις σ’ αυτό που είδαμε φέτος με τα αποτελέσματα της εκκαθάρισης των εισοδημάτων. Τι δείχνουν αυτά τα αποτελέσματα της εκκαθάρισης του φόρου εισοδήματος για το οικονομικό έτος 2012; Δείχνουν πενταπλασιασμό αυτών που κλήθηκαν να πληρώσουν τα λαϊκά στρώματα σε σχέση με αυτά που πλήρωσαν το 2011. Το 2011 με περισσότερα εισοδήματα, 99 δισεκατομμύρια ευρώ –κοντά 100 δισεκατομμύρια- πλήρωσαν επιπλέον φόρο από την εκκαθάριση 1,1 δισεκατομμύριο ευρώ. Το 2012 με λιγότερα εισοδήματα, 94 δισεκατομμύρια εισοδήματα, λόγω ακριβώς της μείωσης στους μισθούς, στις συντάξεις, την αύξηση της ανεργίας, πλήρωσαν οι ίδιες κατηγορίες περισσότερο φόρο, 6,8 δισεκατομμύρια ευρώ συνολικά, 5,1 από τα εισοδήματα και 1,7 δισεκατομμύρια από το τέλος αλληλεγγύης και το τέλος επιτηδεύματος.
Να, λοιπόν, ποιο είναι το αποτέλεσμα, πού οδήγησε η προηγούμενη αλλαγή του φορολογικού νόμου και σήμερα πού θα οδηγήσει ακόμα περισσότερο αυτή η εξέλιξη των πραγμάτων.
Να, λοιπόν, γιατί λέμε ότι είναι σε βάρος του λαού όλα αυτά τα οποία κάνετε και γι’ αυτό ζητήσαμε ως μέσο ανακούφισης την κατάργηση, με τροπολογία, του τέλους επιτηδεύματος και του τέλους αλληλεγγύης. 
Έτσι, λοιπόν, ποιοι πληρώνουν; Οι μισθωτοί. Ποιοι πληρώνουν; Οι επαγγελματίες. Υπάρχουν δύο κλίμακες για τους επαγγελματίες. Και αυτό που είναι ακόμη πιο αντιδραστικό είναι για τους αγρότες. Υπάρχει μία κλίμακα με μοναδικό συντελεστή. Είτε βγάλεις 5.000 ή 10.000 είτε βγάλεις 500.000 ή 1.000.000 την ίδια ποσοστιαία επιβάρυνση θα έχεις. Είναι αντιδραστική λογική αυτή και σε βάρος του λαού.
Θα επαναφέρουμε μια ερώτηση, κύριε Υπουργέ, που δεν μας την απαντήσατε. Στην τροπολογία, όπου σωστά αφαιρείτε τις δαπάνες για τις εισφορές που καταβάλλουν οι επαγγελματίες στα ταμεία υποχρεωτικής ασφάλισης, ενώ στην προηγούμενη διατύπωση λέγατε για επαγγελματικά ταμεία, σήμερα τα ονομάζετε με την τελική διατύπωση «ταμεία προαιρετικής ασφάλισης». Ποια είναι αυτά τα ταμεία προαιρετικής ασφάλισης; Σας έχουμε ρωτήσει. Γιατί προαιρετική ασφάλιση τι σημαίνει; Ότι είναι για αυτόν που έχει πολύ εισόδημα; Εδώ οι επαγγελματίες δεν μπορούν να πληρώσουν τον ΟΑΕΕ, την υποχρεωτική τους ασφάλιση, και χρωστάνε δύο και τρία χρόνια και δίνετε τη δυνατότητα σε κάποιους να εξαιρούν από το φορολογητέο εισόδημα και αυτοί να έχουν προαιρετική ασφάλιση; Ποια είναι αυτά τα ταμεία; Πείτε μας αναλυτικά ποιους αφορούν και ποια είναι αυτά τα ταμεία. 
Και δυο-τρεις παραλογισμοί ακόμα. Για τα μπλοκάκια -σας το είπαμε και πριν- είναι διττή η κατάσταση. Από τη μια τούς θέλετε μισθωτούς και από την άλλη τούς λέτε να πληρώσουν το τέλος επιτηδεύματος. Γιατί να πληρώσουν τα μπλοκάκια το τέλος επιτηδεύματος, αυτοί οι εργαζόμενοι που έχουν αντιλαϊκές καταστάσεις να αντιμετωπίσουν;
 (Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ ) 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεύτερο ζήτημα το οποίο υπάρχει είναι η κατάσταση η οποία έχει δημιουργηθεί με τους μετανάστες, ιδιαίτερα στην Αυστραλία και στον Καναδά, στο θέμα της φορολογικής κατοικίας. Πού τους οδηγείτε; Στο να επιβαρύνονται με διπλή φορολόγηση και στον Καναδά και στην Αυστραλία και στην Ελλάδα. Την ίδια στιγμή τι κάνετε γι’ αυτούς τους μεροκαματιάρηδες; Τους φορολογείτε διπλά, χωρίς να θέλετε να εφαρμόσετε την αποφυγή της διπλής φορολογίας. Την ίδια στιγμή τα μερίσματα των θυγατρικών στο πλαίσιο της ευρωπαϊκής πολιτικής προς τις πολυεθνικές τα απαλλάσσετε από τη φορολογία. Να, λοιπόν, δύο μέτρα και δύο σταθμά. 
Η ίδια λογική υπάρχει και με την καλλιτεχνική δημιουργία. Τι λέτε; Αύξηση του ΦΠΑ στο 23%. Οδηγείτε τους δημιουργούς της τέχνης στην εξαθλίωση. Δεν είναι εμπόρευμα η τέχνη, είναι καλλιτεχνική δημιουργία και το μετατρέπετε σε εμπόρευμα και το κάνετε απλησίαστο στο λαό. Δεν λέμε την αγοραπωλησία εμείς, λέμε για τους δημιουργούς. Οδηγείτε τους καλλιτεχνικούς δημιουργούς, τους καλλιτέχνες στην εξαθλίωση, δηλαδή τους εικαστικούς, τους ζωγράφους, τους χαράκτες και μια σειρά άλλους.
Δύο ακόμη ζητήματα θα αναφέρω και ολοκληρώνω. Το ένα ζήτημα είναι το πώς αντιμετωπίζετε την επιχειρηματική δραστηριότητα. Υπάρχουν και εκεί δυο μέτρα και δύο σταθμά. Στις μικρές επιχειρήσεις αυξάνετε το φορολογικό συντελεστή, για να έχετε μια ευκαιρία να τους βγάλετε από τη μέση -οπότε οι μεγάλοι επιχειρηματικοί όμιλοι να βρουν ελεύθερο το πεδίο να αναπτύξουν τη δραστηριότητά τους– και, αντίθετα, στις μεγάλες επιχειρήσεις μειώνετε τη συνολική επιβάρυνση, εξυπηρετώντας τις εισηγμένες στο Χρηματιστήριο πολυεθνικές επιχειρήσεις. 
Και αποτελεί κοροϊδία το άρθρο 26, όπου λέτε ότι θα φορολογήσετε και τα πλοία με ξένη σημαία με το ίδιο καθεστώς που φορολογείτε τα πλοία και τις επιχειρήσεις με ελληνική. Αυτό πού οδηγεί; Μα, δεν πληρώνουν φόρο. Και ταυτόχρονα έχετε και το άρθρο 27, όπου απαλλάσσετε συνολικά τους επιχειρηματικούς ομίλους από κάθε φόρο, τέλος, εισφορά ή κράτηση στο εισόδημα που αποκτάται από εταίρους ή μετόχους. Και την ίδια στιγμή φορολογείτε τους ναυτικούς.
Και τέλος, το τελικό θέμα είναι αυτό, οι αλλαγές στο φοροεισπρακτικό μηχανισμό. Είναι επώδυνες για το λαό, όταν καταργείτε τις ΔΟΥ και ιδιαίτερα στις νησιωτικές περιοχές. Βάζετε ένα επιπλέον πρόβλημα στα λαϊκά στρώματα, να μπορέσουν να εκπληρώσουν τις όποιες υποχρεώσεις έχουν απέναντι στο κράτος. Γιατί πάτε σε αυτήν τη λογική, να καταργήσετε τις ΔΟΥ στις νησιωτικές περιοχές; Εμείς λέμε ότι δεν πρέπει να καταργηθεί καμμία ΔΟΥ, πολύ περισσότερο σε νησιωτική περιοχή, όπου υπάρχει αυτή η ιδιομορφία στη μετακίνηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Όλα αυτά, λοιπόν, κάνουν το φορολογικό νομοσχέδιο που φέρνετε να οδηγήσει σε ακόμη μεγαλύτερη φορολογική επιβάρυνση τα πλατιά λαϊκά στρώματα προς όφελος του μεγάλου κεφαλαίου και της πλουτοκρατίας. Γι’ αυτό κι εμείς το καταψηφίζουμε συνολικά.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού συμμετείχαν στο εκπαιδευτικό πρόγραμμα: «Η αρχή της δεδηλωμένης, από τον Τρικούπη στο σήμερα», που οργανώνει το Ίδρυμα της Βουλής, είκοσι επτά μαθητές και μαθήτριες και δύο εκπαιδευτικοί από το 12ο Γυμνάσιο Καλλιθέας.
 Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο κ. Κοντονής.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Κύριε Καραθανασόπουλε, ήταν και απαξιωτικοί έως προσβλητικοί οι χαρακτηρισμοί για το σύντροφο Ευκλείδη Τσακαλώτο και μας κάνει εντύπωση το γεγονός ότι ακόμη και σήμερα, δυόμισι χρόνια που βρίσκεται σε εξέλιξη αυτή η ανελέητη επίθεση του νεοφιλελευθερισμού, του χρηματοπιστωτικού κεφαλαίου κατά της εργατικής τάξης και των συμμάχων της, εσείς εμμένετε να μη βλέπετε ότι τα μνημόνια και οι πολιτικές λιτότητας οι οποίες εφαρμόζονται σήμερα σε όλη την Ευρώπη δεν είναι μία τυχαία πολιτική, δεν είναι μία πολιτική καλά και ως έτυχε, δηλαδή, του ευρωπαϊκού καπιταλισμού. Είναι μία στρατηγική επιλογή να τσακίσει δικαιώματα και κατακτήσεις της εργατικής τάξης, να τσακίσει δικαιώματα και κατακτήσεις των λαών σε τέτοιο σημείο, που στρέφεται ακόμα και κατά παραδοσιακών μερίδων της αστικής τάξης, παραδοσιακών υπό την έννοια ότι παραδοσιακά ψήφιζαν οι περισσότεροι από αυτούς αυτά τα κόμματα.
Πραγματικά είναι πολύ εύκολο να καταγράφουμε εμείς της Αριστεράς από το Βήμα της Βουλής τους άθλιους δείκτες στους οποίους έχει περιέλθει η εργατική τάξη. Είναι πάρα πολύ εύκολο αυτό και είναι και σχετικά εύκολο -αν και θέλει και μία επεξεργασία και δείχνει μία προοπτική- να καταθέτουμε σε αυτήν τη Βουλή, η οποία κυριαρχείται από τις δυνάμεις του μνημονίου, τροπολογίες. 
Το όραμα της δικής μας Αριστεράς είναι η Αριστερά να μην καταθέτει τροπολογίες, αλλά να καταθέτει σχέδια νόμου που θα ψηφίζονται από την πλειοψηφία του ελληνικού Κοινοβουλίου προς όφελος της εργατικής τάξης και όλων των εργαζομένων. Γι’ αυτό ακριβώς σήμερα θέτουμε –και το θέτουμε συνεχώς- αίτημα για τη συγκρότηση ενός μετώπου των κοινωνικών και πολιτικών δυνάμεων, των δυνάμεων της εργασίας και της προόδου στην Ελλάδα. Γιατί αυτό το μέτωπο μπορεί να δημιουργήσει ζωντανές πλειοψηφίες, πλειοψηφίες της Αριστεράς, οι οποίες θα δώσουν λύση στα κοινωνικά και πολιτικά προβλήματα, θα καταργήσουν τα μνημόνια και θα χαράξουν μία άλλη πορεία για τον τόπο.
Κυρίες και κύριοι συνάδελφοι, πριν από ένα μήνα περίπου συζητούσαμε στην Εθνική Αντιπροσωπεία για τα περίφημα επιτεύγματα της Κυβέρνησης στη Σύνοδο Κορυφής. Σας είχαμε πει ότι καλύτερα θα ήταν να λείπουν οι πανηγυρισμοί. Και πριν αλέκτωρ λαλήσει τρεις, η περίφημη επαναφορά των ομολόγων κόστισε ούτε λίγο ούτε πολύ 1,3 δισεκατομμύρια παραπάνω από το προβλεπόμενο. Σας το είχαμε πει ότι θα κοστίσει πολύ παραπάνω.
Κύριοι συνάδελφοι, 1,3 δισεκατομμύρια ευρώ σημαίνει τα μισά λεφτά που βάζετε στόχο να εισπράξετε με αυτό το φορολογικό νομοσχέδιο. Κάθε βήμα της πολιτικής σας είναι και μία αποτυχία. Και έρχεστε στην Εθνική Αντιπροσωπεία όχι για να δικαιολογήσετε τις αποτυχίες, γιατί δεν τολμάτε ούτε να τις δείτε κατάματα, αλλά για να αναφέρετε νέες προβλέψεις, νέες μελλοντικές καταστάσεις για να δικαιολογήσετε τις καθημερινές αποτυχίες σας.
Η πραγματικότητα είναι πολύ σκληρή και σε αυτόν τον τομέα. Καμμία πρόβλεψη που κάνατε από τον Ιούνιο που εκλέχθηκε αυτή η Κυβέρνηση δεν έχει επιβεβαιωθεί μέσα ούτε στο ελάχιστο. 
Εδώ πραγματικά μας κάνει εντύπωση ότι ενώ οικοδομείται αυτή η κατάσταση της αποτυχίας, τις άθλιες αυτές προβλέψεις τις επενδύετε με κατηγορίες για την Αριστερά περί λαϊκισμού. 
Κυρίες και κύριοι συνάδελφοι, η εξαπάτηση του λαού είναι το ανώτερο στάδιο του λαϊκισμού. Στην εξαπάτηση του λαού εσείς έχετε δώσει τα πάντα. Δεν ήσαστε εσείς, κύριοι συνάδελφοι, δεν ήταν η Νέα Δημοκρατία που κατηγορούσε το ΠΑΣΟΚ επειδή έφερε το αφορολόγητο στις 5.000; Δεν ήσαστε εσείς που στο «Ζάππειο» λέγατε ότι το αφορολόγητο από τις 5.000 θα το πάτε στις 8.000; Και πού το πάτε; Στο μηδέν!</Speech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Το πήγαμε στις 9.500.</Speech>
<Speech><Parlmember>ΘΕΟΔΩΡΟΣ ΚΑΡΑΟΓΛΟΥ</Parlmember> (Υπουργός Μακεδονίας και Θράκης): Το πήγαμε στις 9.500.</Speech> 
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Το αφορολόγητο; Το έχετε μηδενίσει εντελώς με όλες αυτές τις ρυθμίσεις. Καλά, εντάξει, αν θέλετε εδώ να κάνουμε ανάλυση αριθμών, μπορούμε να σας τα πούμε και αναλυτικά. 
Ειλικρινά δηλαδή εσείς έχετε ξεπεράσει κάθε όριο λαϊκισμού, ο οποίος ολοκληρώνεται αυτήν την περίοδο, βλέποντας τα στελέχη της Νέας Δημοκρατίας και των άλλων κομμάτων –αλλά κυρίως της Νέας Δημοκρατίας- να περιοδεύουν στα κανάλια και να φέρονται κατά της Κυβέρνησης σχετικά με το πετρέλαιο θέρμανσης. 
Τελικά, τι θα κάνετε, κύριοι συνάδελφοι; Θα ψηφίζετε «αμάσητα» ό,τι σας φέρνουν στη Βουλή και στα κανάλια θα κάνετε τα «σκληρά καρύδια» ή θα έχετε, επιτέλους, μία ενιαία στάση να λέτε και να ψηφίζετε τα ίδια πράγματα; Αυτό είναι λαϊκισμός. 
Δεν είναι λαϊκισμός, κύριοι συνάδελφοι, η υπεράσπιση των λαϊκών αγώνων και των λαϊκών τάξεων. Δεν είναι λαϊκισμός η υπεράσπιση από την Αριστερά της νεολαίας και του τρόπου που σήμερα χειμάζεται ούτε η υπεράσπιση των γυναικών ούτε του περιβάλλοντος που καταστρέφεται. Αυτά είναι η πολιτική πρόταση της Αριστεράς. 
Εδώ, όμως, μας είπατε και κάτι άλλο. Μας είπατε ότι για να ευημερήσουν οι άνθρωποι πρέπει πρώτα να ευημερήσουν οι αριθμοί. Κύριοι συνάδελφοι, ευημερούν οι αριθμοί; Η ανεργία των νέων ξεπερνάει το 60%. Σας ενδιαφέρει αυτός ο αριθμός; Η συνολική επίσημη ανεργία φθάνει όπου να ’ναι στην πρώτη θέση στην Ευρωζώνη και στην Ευρωπαϊκή Ένωση. Θα πάρουμε άλλη μία θλιβερή πρωτιά. Σας ενδιαφέρει αυτός ο αριθμός; Σας ενδιαφέρει το γεγονός ότι στα Ναυπηγεία του Σκαραμαγκά επεκτάθηκαν οι συμβάσεις για μία ημέρα εργασίας την εβδομάδα για κάθε εργαζόμενο; Σας ενδιαφέρει; Σας ενδιαφέρουν τα ιδιωτικοποιημένα ναυπηγεία, που λέγατε ότι οι ιδιώτες θα φέρουν την ανάπτυξη κ.λπ.; Σας ενδιαφέρουν αυτοί οι αριθμοί; Σας ενδιαφέρει ότι η «SHELMAN», μια μεγάλη εταιρεία, έκλεισε; Σας ενδιαφέρει ότι οι τριακόσιες καθαρίστριες του Υπουργείου Οικονομικών με μηνιαίο μισθό 300 ευρώ απολύθηκαν; Περισσότερο στοίχιζαν τα απορρυπαντικά παρά ο μισθός της καθαρίστριας. 
Κύριοι Βουλευτές, όλα αυτά τα πράγματα δεν μπορείτε να τα ξεπερνάτε. Και δεν μπορείτε να μη δίνετε λόγο για αυτά τα πράγματα στην Εθνική Αντιπροσωπεία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Μη μας λέτε για τη διεθνή θέση της χώρας που αναβαθμίστηκε. Αναβαθμιστήκατε από τους διεθνείς οίκους τοκογλυφίας, μόνο από αυτούς. 
Τελειώνω λέγοντας το εξής. Το φορολογικό νομοσχέδιο, κύριοι συνάδελφοι, δεν είναι μόνο φορομπηχτικό. Κάνει καθαρές ταξικές επιλογές όσον αφορά τη φορολόγηση των κερδών των ανωνύμων εταιρειών και όσον αφορά τη φορολόγηση των ναυτικών, των αγροτών και των κλιμάκων, όπως τις έχετε διαμορφώσει. 
Θα τελειώσω, κύριε Πρόεδρε, σε τριάντα δευτερόλεπτα. 
Μας έκανε κατάπληξη χθες στο ΣΥΡΙΖΑ το γεγονός ότι στελέχη του ΠΑΣΟΚ δημόσια και στη Βουλή απαίτησαν συγγνώμη από το ΣΥΡΙΖΑ σχετικά με την πρόταση για τη σύσταση προανακριτικής επιτροπής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κύριε συνάδελφε.
Θα σας δοθεί η ευκαιρία να τα πείτε αυτά όταν έρθει η ώρα.</ChairmanSpeech> 
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Τελειώνω, κύριε Πρόεδρε. 
Συγγνώμη να ζητήσουν αυτοί που διαχειρίστηκαν με τον πλέον άθλιο τρόπο εις βάρος του λαού και του τόπου την υπόθεση της φοροδιαφυγής, απέκρυβαν στοιχεία επί δυόμισι χρόνια, έχαναν αυτά τα στοιχεία και σήμερα ο ένας μετά τον άλλο έρχεται εδώ και παριστάνει την αθώα περιστερά. 
Κύριοι συνάδελφοι, η κοροϊδία του λαού έχει και τα όριά της. Νομίζουμε ότι αυτή η κοροϊδία έχει καταδειχθεί με χίλιους τρόπους και στο εκλογικό σώμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε, κύριε συνάδελφε.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Εμείς σας καλούμε -επειδή χθες πανηγυρίζατε για κάποιες δημοσκοπήσεις- αν είστε τόσο βέβαιοι, να πάμε σε εκλογές και θα τα πούμε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Με συγχωρείτε, αλλά θα επιμείνω πάρα πολύ στο χρόνο, γιατί είναι πενήντα πέντε οι εγγεγραμμένοι. Επομένως αντιλαμβάνεστε ότι, όπως προχωράει η συνεδρίαση, δεν θα μπορέσει να ολοκληρωθεί σχεδόν μέχρι τα ξημερώματα. Υπάρχουν συνάδελφοι από την επαρχία που έχουν παρακαλέσει να μιλήσουν γιατί στις 11.00΄ το βράδυ είναι η τελευταία πτήση για Θεσσαλονίκη…</ChairmanSpeech> 
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Κύριε Πρόεδρε, περιμένουμε να μιλήσουμε στη σειρά μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα μιλήσετε, κυρία Μπακογιάννη, είστε η αμέσως επόμενη.
Πρέπει να είμαστε όμως συνεπείς στο χρόνο και το εννοώ αυτό που λέω.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, ένα λεπτό επί προσωπικού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ποιο προσωπικό; Μα, ετέθη προσωπικό θέμα;</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ένα λεπτό για να εξηγήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ένα λεπτό και μόνο για να εξηγήσετε.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Μου έκανε εντύπωση η αναφορά του προηγούμενου ομιλητή που είπε ότι κατέφυγα σε προσωπικούς χαρακτηρισμούς απέναντι στον κ. Τσακαλώτο. Εμείς δεν καταφεύγουμε ποτέ σε προσωπικούς χαρακτηρισμούς ούτε προσβάλλουμε σε προσωπικό επίπεδο. Κάνουμε διάλογο, αντίλογο και κριτική. Ας μας απαντούσε επί της ουσίας στην κριτική που κάναμε σε απόψεις που εξέφρασε ο κ. Τσακαλώτος. 
Μας κάνει εντύπωση όταν κάποιος που αυτοαποκαλείται ως συμμέτοχος σε ένα κόμμα της πλουραλιστικής, της Δημοκρατικής Αριστεράς, φοβάται και ποινικοποιεί τον αντίλογο και το διάλογο. Μάλλον πολύ γρήγορα βιάζονται να αντιγράψουν το ΠΑΣΟΚ όταν μας κατήγγελλε να μην του κάνουμε κριτική, γιατί συμβάλλουμε στην ίδια λογική τότε με τη δεξιά.</Speech> 
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, δέκα δευτερόλεπτα…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, κύριε Κοντονή, δεν δέχομαι άλλη παρέμβαση. Δεν υπάρχει προσωπικό. Το Προεδρείο κρίνει ότι δεν υπήρξε προσωπικό θέμα και επομένως κλείνει η υπόθεση. 
Το λόγο έχει ο κ. Στρατούλης.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κυρίες και κύριοι Βουλευτές, κύριε Υπουργέ, άκουσα πάρα πολύ προσεκτικά και τον κ. Στουρνάρα και τους ομιλητές των τριών κομμάτων που στηρίζουν την Κυβέρνηση. Δεν μπόρεσαν όμως να με πείσουν ότι αυτό το φορολογικό νομοσχέδιο δεν έχει ταξικό, αντικοινωνικό χαρακτήρα ή ότι δεν έχει μια ταξική μονομέρεια υπέρ κάποιων. 
Από όλη τη συζήτηση έχει επιβεβαιωθεί η αντίληψή μας ότι με αυτό το φορολογικό νομοσχέδιο επιδιώκεται κατ’ αρχάς να επιβαρυνθούν με νέα φορολογικά βάρη τα αδύναμα στρώματα της κοινωνίας, τα λαϊκά στρώματα, οι εργαζόμενοι. Αυτό θα γίνει με την κατάργηση των φοροαπαλλαγών, με τον απαράδεκτο χειρισμό των οικογενειών που έχουν παιδιά, με νέες επιβαρύνσεις για τα μικρομεσαία στρώματα, την ίδια ώρα που τα πιο εύπορα στρώματα ή οι πιο μεγάλες επιχειρήσεις, ανώνυμες εταιρείες και ΕΠΕ διευκολύνονται και ελαφρύνονται φορολογικά ακόμη περισσότερο. 
Επομένως, στόχος αυτού του φορολογικού νομοσχεδίου –και μετά τη συζήτηση των δύο ημερών- για μας παραμένει το γεγονός ότι η Κυβέρνηση θέλει να επιβληθούν νέα βάρη στο λαό, να εξοικονομηθούν επιπλέον πόροι για να δοθούν στους τοκογλύφους δανειστές της χώρας και σ’ αυτούς που ασκούν συστηματική φοροδιαφυγή, οι οποίοι βρίσκονται κυριολεκτικά στο απυρόβλητο. 
Ειδικά για τη φοροδιαφυγή είναι προκλητικά τα όσα ακούστηκαν, όπως προκλητικές είναι και οι δεσμεύσεις της Κυβέρνησης ότι θα την αντιμετωπίσει. Είναι προκλητικά γιατί αυτές τις μέρες «ταρακουνιέται» το πολιτικό σκηνικό της χώρας από την υπόθεση της λίστας Λαγκάρντ. 
Η ουσία αυτής της υπόθεσης είναι ότι αποκρύφτηκαν στοιχεία για μεγαλοκαταθέτες του εξωτερικού. Δεν αξιοποιήθηκαν ώστε να γίνει διασταύρωση και να πληρώσουν τους φόρους που αναλογούν σε αυτά τα εισοδήματα ή και πρόστιμα, εφόσον δεν είχαν δηλώσει τα ποσά που κατέθεσαν στο εξωτερικό. Είναι πρόκληση λοιπόν να μιλάει η Κυβέρνηση για μελλοντική αντιμετώπιση της φοροδιαφυγής. 
Είναι διπλή πρόκληση, εάν πάρουμε υπ’ όψιν μας τον κρατικό προϋπολογισμό, ο οποίος ψηφίστηκε το Νοέμβρη, σύμφωνα με τον οποίο προβλέπεται το 2013 από την αντιμετώπιση της φοροδιαφυγής να εισπραχθούν από το δημόσιο μόνο 52 εκατομμύρια ευρώ, την ίδια στιγμή που μόνο από περικοπές των αποζημιώσεων μετακινήσεων των νεφροπαθών, για να κάνουν τις αναγκαίες για την ίδια τους ζωή αιμοκαθάρσεις, έχουν μειωθεί αυτές οι δαπάνες κατά 82 εκατομμύρια ευρώ.
Αν ήθελε πραγματικά η Κυβέρνηση να αντιμετωπίσει τη φοροδιαφυγή, υπήρχαν τρόποι να αντιμετωπιστεί, όπως με τη θέσπιση του περιουσιολογίου, να δηλώνει ο κάθε Έλληνας και Ελληνίδα ποια είναι η πραγματική κινητή και ακίνητη περιουσία του στην Ελλάδα και στο εξωτερικό και να φορολογείται με βάση αυτή.
Θα έφερνε, στην περίπτωση που ήθελε να πολεμήσει τη φοροδιαφυγή η Κυβέρνηση, την κατάργηση των ειδικών φορολογικών καθεστώτων που ισχύουν για προνομιούχα και πλούσια στρώματα της ελληνικής κοινωνίας. Για παράδειγμα, δεν θίγεται καθόλου το ευνοϊκό ειδικό φορολογικό καθεστώς των εφοπλιστών, την ίδια στιγμή που με το παρόν φορολογικό νομοσχέδιο επιβαρύνονται δύο, δυόμισι και τρεις φορές παραπάνω όσοι εργάζονται σήμερα στη ναυτιλία.
Επίσης, αν το ήθελε η Κυβέρνηση, είχε και τρόπο να προτείνει για να πολεμήσει τη φοροδιαφυγή, να ενισχυθούν οι φοροελεγκτικοί μηχανισμοί, να γίνουν πιο αποτελεσματικοί και ταυτόχρονα, να θεσπιστεί ένα πολύ πιο διαφανές, σωστό και χρηστικό πόθεν έσχες.
Δεν έκανε τίποτα, όμως, απ’ όλα αυτά και οι προβλέψεις της για τη νέα χρονιά είναι για μηδαμινές εισπράξεις από την αντιμετώπιση της φοροδιαφυγής που κυρίως, απ’ ό,τι απέδειξε η λίστα Λαγκάρντ, απ’ αυτήν επωφελούνται και με βάση αυτή κάνουν πάρτι οι οικονομικοί ολιγάρχες της χώρας μας, την ίδια στιγμή που υποφέρει ο ελληνικός λαός με σφαγιασμό μισθών, συντάξεων, με νέα φορολογικά βάρη που φέρνει αυτό το νομοσχέδιο. Είναι τα πλούσια στρώματα της κοινωνίας που η λίστα Λαγκάρντ, με τον τρόπο που έχει γίνει ο χειρισμός με αυτές τις καταθέσεις τους στο εξωτερικό, το έχει αποδείξει.
Ήθελα να πω το εξής: Μου δημιούργησε πολύ μεγάλη απογοήτευση και νομίζω ότι δημιούργησε και απογοήτευση σε εκατοντάδες χιλιάδες συμπολιτών μας, προερχόμενους από φτωχότερα στρώματα, κυρίως από τη βόρεια Ελλάδα, ο τρόπος που ο Υπουργός Οικονομικών, ο κ. Στουρνάρας, αντιμετώπισε την τροπολογία μας, αλλά και την τροπολογία και άλλων εδώ στην Αίθουσα, για να μειωθεί ο επιπλέον ειδικός φόρος που επιβλήθηκε στο πετρέλαιο θέρμανσης, που έχει οδηγήσει στο κρύο, έχει οδηγήσει στην απελπισία εκατοντάδες χιλιάδες φτωχά λαϊκά νοικοκυριά στη χώρα μας, τη στιγμή μάλιστα που και από τη συζήτηση μέσα στη Βουλή, αλλά και από την ίδια την πραγματικότητα προκύπτει ότι ο λόγος τον οποίο επικαλέστηκε και εδώ ο κ. Στουρνάρας, ότι δηλαδή εξισώθηκε ο φόρος του πετρελαίου θέρμανσης προς τα πάνω με το φόρο του πετρελαίου κίνησης για να αντιμετωπιστεί το λαθρεμπόριο καυσίμων, δεν υφίσταται, γιατί τελικά αυτό το λαθρεμπόριο δεν αντιμετωπίστηκε. Είπε ότι αντιμετωπίστηκε κατά 30% χωρίς να φέρει στοιχεία. Το ερώτημα είναι: Άξιζε τον κόπο, έστω και γι’ αυτό το 30%, που θα μπορούσε να είναι 60%, 90%, 100%, αν εφάρμοζε κάποια άλλα μέτρα για την πάταξη του λαθρεμπορίου, τα οποία έχουν παρουσιάσει με προηγούμενες ομιλίες τους οι συνάδελφοί μου του ΣΥΡΙΖΑ; Άξιζε τον κόπο, όταν την ίδια στιγμή οδήγησε στην απελπισία και στο κρύο εκατοντάδες χιλιάδες νοικοκυριά και όταν την ίδια στιγμή εξ αυτού του λόγου, επειδή μειώθηκε η κατανάλωση του πετρελαίου θέρμανσης, μειώθηκαν και τα έσοδα του κράτους;
Δεν άξιζε καθόλου και αντί να κάνει την αυτοκριτική του ο Υπουργός Οικονομικών, αντί να αποδεχθεί αυτή την τροπολογία-προσθήκη του ΣΥΡΙΖΑ, την πέταξε στον κάλαθο των αχρήστων.
Μου έκανε, επίσης, πολύ δυσάρεστη και αρνητική εντύπωση το γεγονός ότι πέταξε στο καλάθι των αχρήστων άλλη μία τροπολογία του ΣΥΡΙΖΑ, που παρόμοιες τροπολογίες κατέθεσαν και άλλες δυνάμεις σε αυτή την Αίθουσα, για την αποκατάσταση στην καρατόμηση των ατόμων με αναπηρία. Ενώ με το Γ’ μνημόνιο είχαν εξαιρεθεί από τις μειώσεις μισθών, συντάξεων, από την κατάργηση των δώρων και από την κατάργηση του ΕΚΑΣ για όσους είναι μικρότεροι από εξήντα πέντε χρονών, ήρθε μετά με πράξη νομοθετικού περιεχομένου και επέβαλε αυτές τις σφαγιαστικές περικοπές. Εδώ υπήρχε τροπολογία. Και ενώ ο κ. Στουρνάρας σε κατ’ ιδίαν συναντήσεις του, σε επίσημες συναντήσεις με την Εθνική Συνομοσπονδία Ατόμων με Αναπηρία τους έχει υποσχεθεί ότι θα διορθώσει αυτή την πολύ μεγάλη κοινωνική αδικία σε βάρος των πιο ευπαθών στρωμάτων της κοινωνίας μας, την έλλειψη φερεγγυότητας και αξιοπιστίας του, την απέδειξε εδώ που πέταξε και αυτήν την τροπολογία του ΣΥΡΙΖΑ, αλλά και άλλων δυνάμεων στο καλάθι των αχρήστων.
Επίσης, θέλω να πω το εξής: Ο κύριος Υπουργός Οικονομικών απαντώντας στον Κοινοβουλευτικό Εκπρόσωπο του ΣΥΡΙΖΑ, το συνάδελφο και σύντροφό μου Παναγιώτη Λαφαζάνη, του είπε ότι θα αντιμετωπίσει με ευαισθησία το θέμα της απόλυσης των τριακοσίων καθαριστριών που αμείβονταν με 325 ευρώ το μήνα και απολύθηκαν χθες το πρωί. Είπε ότι θα τις καλέσει να κάνουν συνεταιρισμούς, να κάνουν εργολαβίες. Μα, είναι δυνατόν; Θα κάνουμε εργολάβους γυναίκες που δούλευαν δέκα, δεκαπέντε χρόνια και σήμερα είναι μεγάλης ηλικίας στο Υπουργείο Οικονομικών και σε όλες τις Υπηρεσίες του στην Ελλάδα; Το σωστό θα ήταν όχι μόνο να μην απολυθούν και να ανακληθούν οι απολύσεις τους, αλλά να προσληφθούν με σχέσεις εργασίας αορίστου χρόνου, αφού εργάζονται όλες πάνω από δέκα χρόνια, για να αντιμετωπιστεί αυτό το κοινωνικό πρόβλημα.
Εν πάση περιπτώσει, επειδή αυτό το φορολογικό νομοσχέδιο έχει αυτόν τον άδικο χαρακτήρα, θα αγωνιστούμε και οι ίδιοι και θα ενισχύσουμε τις αντιστάσεις, για να μην εφαρμοστούν στην πράξη αυτές οι άδικες αντικοινωνικές πολιτικές. Πιστεύουμε ότι με τον αγώνα το δικό μας και τον αγώνα και την ψήφο του ελληνικού λαού θα ανοίξουμε το δρόμο για άλλες πολιτικές από μία κυβέρνηση της Αριστεράς που θα φέρει ένα άλλο φορολογικό σύστημα, το οποίο θα ελαφρύνει τα αδύναμα στρώματα της κοινωνίας και θα επιβαρύνει το μεγάλο πλούτο και τα πλούσια στρώματα της κοινωνίας, προκειμένου να βρεθούν πόροι για να υπάρξει, επιτέλους, οικονομική και κοινωνική ανόρθωση σ’ αυτό το λαό και σ’ αυτή τη χώρα.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι τέσσερις μαθητές και μαθήτριες και δύο εκπαιδευτικοί από το 2ο Γυμνάσιο Παλλήνης. 
Η Βουλή σας καλωσορίζει. 
(Χειροκροτήματα από όλες τις πτέρυγες της Βουλής)
 Το λόγο έχει η συνάδελφος κ. Μπακογιάννη.</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Κυρίες και κύριοι συνάδελφοι, η Κυβέρνηση καταβάλλει μία επίμονη προσπάθεια για να ανταποκριθεί στις απαιτήσεις του προγράμματος δημοσιονομικής στρατηγικής που ψηφίσαμε περίπου πριν από ένα μήνα. Θετικά αποτελέσματα αναμφισβήτητα υπάρχουν. Και η αξιοπιστία της χώρας αναβαθμίζεται και οι εταίροι μας αναγνωρίζουν την αποφασιστικότητά μας να πορευτούμε στο δύσκολο δρόμο των μεταρρυθμίσεων, ενώ ταυτόχρονα επικρατούν τα βήματα προόδου που έχουμε κάνει. Το κράτος αρχίζει σταδιακά –έστω και με το σταγονόμετρο- να πληρώνει τις υποχρεώσεις του προς τους ιδιώτες και τις επιχειρήσεις. Κυρίως, όμως, φαίνεται ότι δημιουργούνται τα πρώτα δείγματα ρευστότητας στην αγορά.
Όμως, παρά τις θετικές αυτές εξελίξεις, δυστυχώς συνεχίζουμε να είμαστε δέσμιοι αντιαναπτυξιακών πρακτικών. Δυστυχώς, συζητούμε ένα νομοσχέδιο έκτακτης ανάγκης, ξέρουμε ότι είμαστε υποχρεωμένοι να το ψηφίσουμε σήμερα, ξέρουμε ότι συζητά το Διεθνές Νομισματικό Ταμείο, αλλά αυτό το νομοσχέδιο είναι άθροισμα αποσπασματικών φορολογικών και εισπρακτικών μέτρων. Δεν συζητάμε, δηλαδή, όπως επιβάλλεται –και όπως τουλάχιστον εγώ θα ήλπιζα- μία συνολική βαθιά φορολογική μεταρρύθμιση που θα οδηγεί σε ένα σταθερό, απλό και δίκαιο φορολογικό σύστημα. Συνεχίζεται, δηλαδή, η πρακτική που συντηρεί ένα θολό και ασταθές φορολογικό τοπίο. 
Το αποτέλεσμα είναι να ανατρέπονται οι οικογενειακοί προϋπολογισμοί, να ακυρώνεται ο προγραμματισμός των επιχειρήσεων, να μην ξέρουν οι επιχειρηματίες και οι επαγγελματίες, οι μισθωτοί και οι συνταξιούχοι τι τους ξημερώνει.
Κυρίες και κύριοι συνάδελφοι, θέλω να ξεκαθαρίσω τη θέση μου. Πιστεύω βαθιά στην πολιτική της δημοσιονομικής εξυγίανσης και τη στηρίζω με όλες μου τις δυνάμεις. Όμως, θεωρώ ότι πρέπει να εφαρμοστεί με πιο αποτελεσματικό τρόπο. Γι’ αυτό και αντιδρώ στη συνεχή αύξηση των φορολογικών συντελεστών, στην επιβολή νέων φόρων, αιφνιδιαστικών έκτακτων εισφορών, χαρατσιών, κοκ, δηλαδή στην υπέρμετρη φορολόγηση των φορολογουμένων και δη των συνεπών φορολογουμένων, χωρίς κεντρικό στόχο.
Άκουσα με προσοχή χθες τον κ. Τσακαλώτο και τον ακούω πάντα με προσοχή. Ο κ. Τσακαλώτος πολλές φορές στην επιτροπή έχει κάνει πολύ χρήσιμες και εποικοδομητικές προτάσεις. 
Όμως, κύριε Τσακαλώτο, υπάρχει μία κεντρική διαφωνία μεταξύ ημών. Ποια είναι αυτή; Εγώ βαθύτατα πιστεύω ότι η κατάρα αυτού του τόπου σήμερα είναι η ανεργία και ότι οι πιο αδικημένοι Έλληνες είναι οι άνεργοι. Οι μισθωτοί και οι συνταξιούχοι υποφέρουν, αλλά εν πάση περιπτώσει έχουν ένα μισθό. 
Η μεγαλύτερη αδικία είναι γι’ αυτά τα νέα παιδιά που υποχρεώνονται να φύγουν σήμερα από την Ελλάδα για να βρουν δουλειά στο εξωτερικό ή κάθονται στο σπίτι τους και προσπαθούν να βρουν έναν τρόπο για να βγάλουν έστω και ένα στοιχειώδες μεροκάματο. Πώς θα αντιμετωπιστεί, λοιπόν, αυτή η ανεργία. Και εδώ είναι ιδεολογικό το θέμα μας. Εγώ πιστεύω βαθύτατα ότι η ανεργία θα αντιμετωπιστεί μόνο με νέες επιχειρήσεις σ’ αυτήν τη χώρα. Δεν υπάρχει περίπτωση να τους διορίσετε, κύριε Τσακαλώτο, μου. Δεν είναι δυνατόν να λέει ο ΣΥΡΙΖΑ εκατό φορές ότι θα κάνετε εκατό χιλιάδες -δεν ξέρω πόσους- διορισμούς. Δεν υπάρχει ελπίδα. Το ξέρετε και το ξέρουμε όλοι. 
Και δεν είναι δε τόσο οι μεγάλες επιχειρήσεις –γιατί πείτε ότι θα φέρουμε δέκα μεγάλες επενδύσεις- αλλά οι μικρομεσαίες. Οι δέκα μεγάλες επενδύσεις θα πάρουν δέκα χιλιάδες ανθρώπους; Εμείς έχουμε ένα εκατομμύριο άνεργους. Άρα, η μικρομεσαία επιχείρηση είναι αυτή που θα πρέπει να στηριχθεί σήμερα. Αυτή, λοιπόν, πρέπει να στηριχθεί με πολλούς τρόπους. Για παράδειγμα, σας είπαν πολλοί συνάδελφοι σ’ αυτήν την Αίθουσα ότι δεν λύνεται μ’ αυτό το φορολογικό νομοσχέδιο το θέμα των Βιβλίων και Στοιχείων. Όμως, εν πάση περιπτώσει, θα στηριχθεί και με την απλοποίηση της γραφειοκρατίας και με τη χαμηλή φορολογία. 
Εγώ, κυρίες και κύριοι συνάδελφοι, πιστεύω ότι πρέπει να ρίξουμε τους φορολογικούς συντελεστές. Το πιστεύω βαθύτατα και πιστεύω ότι από εκεί θα προέλθει πραγματικά αναπτυξιακή λογική και ότι θα μπορέσουμε να προσφέρουμε φως στο βάθος του τούνελ σε όλους αυτούς τους ανέργους. 
Και πάω σε δύο παραδείγματα τα οποία τα έχετε ακούσει πάρα πολλές φορές μέσα στην Αίθουσα, αλλά με απασχολούν πάρα πολύ. 
Το πρώτο είναι η αγορά ακινήτων. Την τελειώσαμε, κυρίες και κύριοι συνάδελφοι, την αγορά ακινήτων και την τελειώσαμε μεγαλοπρεπώς. Πρώτον, αν ένας μπαμπάς έδωσε στην κόρη του ένα σπίτι 110 τετραγωνικών μέτρων, θα πρέπει να πληρώσει τέσσερα ΕΤΑΚ του 2010, του 2011, του 2012 και του 2013 με εισοδήματα του 2013. Ε, αυτό δεν γίνεται, κύριε Υπουργέ, δεν βγαίνει, διότι ο άλλος έχει εισοδήματα του 2013 και δεν μπορεί να πληρώσει τέσσερα ΕΤΑΚ μαζί. Εκεί, λοιπόν, θα πρέπει να δείτε πολύ σοβαρά πώς θα μπορέσετε να αντιμετωπίσετε το θέμα. 
Δεύτερον, δεν πουλιέται τίποτα. Και να θες να πουλήσεις, δεν υπάρχει καμμία ελπίδα για κάτι τέτοιο. Άρα, από τη στιγμή που δεν πουλιέται τίποτα, θα πρέπει να ρίξουμε τις αντικειμενικές αξίες και να φορολογήσουμε λιγότερο τα ακίνητα, διότι το κράτος θα εισπράξει περισσότερα από την ώρα που θα κινηθεί η αγορά ακινήτων. 
Και όλα αυτά σας τα λέω σκεπτόμενη τη θέση του Υπουργού, διότι είναι πάρα πολύ δύσκολο να είσαι σήμερα Υπουργός Οικονομίας και να προσπαθείς να κάνεις το σωστό. Και το Υπουργείο Οικονομικών έχει κάνει πραγματικά πολύ καλή δουλειά το τελευταίο εξάμηνο. Και εγώ δεν θα είμαι αυτή η οποία δεν θα αναγνωρίσει το μέγεθος της προσπάθειας. Όμως, εδώ θέλει προσοχή το θέμα. Θα πρέπει να κινήσουμε την αγορά για να πάρουμε χρήματα. Εάν δεν την κινήσουμε, δεν θα πάρουμε χρήματα. 
Και φτάνω στο τελευταίο. Ο κύριος Υπουργός δεν μπόρεσε να μου απαντήσει στην ερώτηση την οποία είχα κάνει για το πετρέλαιο θέρμανσης. Σας τα έχουν πει όλοι γι’ αυτό το ζήτημα. Όμως, εγώ θα προσθέσω και ένα άλλο επιχείρημα. Κάθισα κάτω και μετρούσα. Εντάξει, τα έσοδα είναι «ίσα βάρκα ίσα νερά», όπως είπατε επισήμως, εξαπλασιάστηκε ο φόρος και τα έσοδα είναι ίσα. Δεν θα μπω στη λογική που λέει ότι οι Έλληνες έχουν παγώσει και ότι έχει καταναλωθεί ένα εκατομμύριο λιγότερο πετρέλαιο. Θα σας πω, όμως, κάτι άλλο. Θα πληρώσουμε και πρόστιμο. Δηλαδή, αν καθίσουμε κάτω και το βάλουμε μπακαλίστικα, θα πληρώσουμε και πρόστιμο από την Ευρωπαϊκή Ένωση λόγω περιβαλλοντικής ρύπανσης. Και δεν θα τη γλιτώσουμε, διότι αυτοί μετράνε κάθε βράδυ και θα έρθουν να μας πουν «τι κάνετε εδώ, καίει ο άλλος λάστιχα ή δεν ξέρω τι, πλαστικές πόρτες;». 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα, σας παρακαλώ, για λίγο την ανοχή σας.
Πώς θα μπορέσει, λοιπόν, να προχωρήσει αυτό το θέμα; Άρα, αν υπολογίσετε τις επιστροφές που υποχρεωτικά θα πρέπει να δώσετε -διότι το έχουμε ψηφίσει- συν τα πρόστιμα, τελικώς η σούμα για το κράτος θα είναι αρνητική, κύριε Υπουργέ. Σας το ζητούν, λοιπόν, όλες οι πτέρυγες της Βουλής να βρείτε μία λύση. Και μπορούμε να βρούμε μία λύση που να καλύψει τον επόμενο Φλεβάρη, Μάρτη που θα είναι οι πιο δύσκολοι μήνες. Και σας μιλάω ως τέως Βουλευτής Ευρυτανίας που ξέρω τι σημαίνει να έχουμε θερμοκρασία -7, όπως είχαμε προχθές στο Καρπενήσι, και ο κόσμος να μην έχει τρόπο να λύσει το πρόβλημα της θέρμανσής του. 
Τέλος, κυρίες και κύριοι συνάδελφοι, ναι, ιδεολογικά εγώ πιστεύω ότι λιγότεροι φόροι φέρνουν περισσότερα έσοδα. Είναι μια βασική διαφωνία μας με την Αριστερά. Εγώ το πιστεύω. Και το πιστεύω, γιατί απλούστατα ο ΦΠΑ ανέβηκε και μειώθηκαν 15% τα έσοδα. Ανέβηκε η φορολογία. Στο σύνολο, περιμέναμε στο φόρο εισοδήματος φυσικών προσώπων, τα αυξημένα μέτρα έπρεπε να αποδώσουν τέσσερα δισεκατομμύρια και απέδωσαν δύο. Πρακτικά δηλαδή, έχω πιστεύω ότι η μικρότερη φορολογία οδηγεί τελικώς το κράτος σε περισσότερα έσοδα. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε εμένα θα μου επιτρέψετε να κλείσω με μια παρατήρηση. Άκουσα εχθές –λυπάμαι που δεν είναι μέσα σε αυτήν εδώ την Αίθουσα- τον κ. Λαφαζάνη να κάνει κριτική στον κ. Στουρνάρα χρησιμοποιώντας ορισμένες λέξεις -το ελληνικό λεξιλόγιο, κυρίες και κύριοι συνάδελφοι, είναι πολύ πλούσιο, αλλά τα ελληνικά είναι μια δύσκολη γλώσσα, όπως πολλάκις έχω πει στον κ. Λαφαζάνη- και αναφερόταν στην ιστορία των καθαριστριών. 
Συμφωνώ, με όποιον μέσα σε αυτήν την Αίθουσα πει ότι η πολιτική αυτή είναι ανάλγητη, η πολιτική αυτή είναι άδικη, είναι πολιτική που χαρακτηρίζεται από απονιά, ότι για τις καθαρίστριες αυτές με τα τριακόσια πενήντα ευρώ, πρέπει να βρούμε μια λύση του. Διαφωνώ ριζικά, με το να λέει ότι «Αυτό είναι βία και τρομοκρατία». 
Διότι, κυρίες και κύριοι συνάδελφοι, βία και τρομοκρατία είναι τα 3 παιδιά που έχασαν τη ζωή τους στην «MARFIN», διότι δικαιούντο να δουλέψουν. Βία και τρομοκρατία είναι το σαρανταπεντάρι. Βία και τρομοκρατία είναι ακόμα και τα γκαζάκια. Βία και τρομοκρατία είναι ότι φοβούνται σήμερα οι καθηγητές της ΑΣΟΕΕ να μπούνε μέσα, γιατί φοβούνται για τη ζωή τους. Βία και τρομοκρατία είναι να δέρνουν τον εργάτη, τον Αιγύπτιο μέσα στο σπίτι του και να τον στέλνουν στο νοσοκομείο, όχι διότι δεν είναι καλός εργάτης, αλλά διότι είναι Αιγύπτιος. Αυτό είναι βία και τρομοκρατία. Και αν θέλουμε σε αυτήν την Αίθουσα και σε αυτήν τη χώρα, θα πρέπει κάποια στιγμή να συνεννοηθούμε στις έννοιες που χρησιμοποιούμε και οι έννοιες αυτές είναι σημαντικές για τον πολιτικό και το κοινωνικό διάλογο. 
Διότι εμείς θέλουμε να πετύχει αυτή η χώρα, θέλουμε η Ελλάδα να ξανασηκώσει ανάστημα, θέλουμε να μπορέσουν οι άνεργοι να βρουν δουλειά, θέλουμε να υπάρχει κοινωνική δικαιοσύνη, αλλά απαιτείται πρωτίστως ένας πολιτικός πολιτισμός που πρέπει να τον επιβάλουμε σε αυτήν τη Βουλή. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κυρία συνάδελφε. 
Ορίστε, το λόγο έχει ο κύριος Υφυπουργός, κ. Μαυραγάνης.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κυρίες και κύριοι Βουλευτές, κατ’ αρχάς θα ήθελα να πω ότι η κοινοβουλευτική μου παρουσία θα είναι εδώ και θα είναι συνεχής για να μπορέσω να ανταποκριθώ στα καθήκοντά μου και το Υπουργείο Οικονομικών να εκπροσωπείται. Προσπαθώ πάντα να συμβάλω σε μια συζήτηση χωρίς φραστικές ακρότητες, η οποία συζήτηση δεν θα πυροδοτεί διχαστικό κλίμα. Το διχασμό, ο λαός μας τον έχει πληρώσει πάρα πολύ ακριβά. 
Ερχόμενος κατευθείαν στο θέμα και για να μη μακρηγορήσω θα ήθελα να πω ότι το νομοσχέδιο το οποίο συζητάμε είναι ένα νομοσχέδιο το οποίο αφ’ ενός ενσωματώνει δημοσιονομικά μέτρα, τα οποία έχουν συμφωνηθεί να ληφθούν ώστε να μην επιβαρυνθεί το σκέλος των δαπανών και αφετέρου καθιερώνει αλλαγές στη δομή της φορολογίας εισοδήματος. 
Καθιερώνονται τρεις κατηγορίες εισοδήματος, μειώνονται τα κλιμάκια στη φορολογία εισοδήματος μισθωτών και συνταξιούχων, επιτυγχάνοντας έτσι την απλοποίηση και διευρύνεται η φορολογική βάση σε μεγάλη γκάμα φορολογουμένων. Κατανέμονται τα βάρη με έναν τρόπο, ώστε να υπάρχει ελάφρυνση για μισθωτούς και συνταξιούχους με εισόδημα κάτω των 25.000 περίπου ευρώ. Και είναι πολύ σημαντικό ότι το ειδικό επίδομα, το οποίο προβλέπει αυτός ο νόμος, είναι αποτέλεσμα του ότι όταν αυτή η Κυβέρνηση βλέπει ότι υπάρχει ένα θέμα, προσπαθεί με κάθε τρόπο να το λύσει. Και εδώ νομίζω ότι υπήρξε ανταπόκριση ώστε να ενισχυθούν οι τρίτεκνες και οι πολύτεκνες οικογένειες. 
Καθιερώνεται ένας ενιαίος τρόπος φορολόγησης της επιχειρηματικότητας, εντάσσοντας τις ατομικές επιχειρήσεις και τους ελεύθερους επαγγελματίες στο σύστημα δαπανών που έχουν και τα νομικά πρόσωπα. Και είναι πολύ σημαντικό αυτό. Και δεν έχει τονιστεί σε μεγάλο βάθος. Δηλαδή, δαπάνες, οι οποίες άλλες φορές δεν υπολογίζονταν για τον υπολογισμό του φόρου, πλέον υπολογίζονται. Έτσι, υπάρχει ένα δικαιότερο αποτέλεσμα όσον αφορά το τελικό αποτέλεσμα που υποβάλλεται σε φορολογία. Παράλληλα, υπάρχει μέριμνα για τις νέες επιχειρήσεις και τους νέους που θέλουν να ξεκινήσουν. Έτσι, μέσω αυτής της ειδικής φορολόγησης για τα πρώτα χρόνια, θα αντιμετωπιστεί ένα πρόβλημα που μαστίζει την κοινωνία μας: το πρόβλημα της ανεργίας. 
Λύνεται, επίσης, ένα θέμα, το οποίο είχε τεθεί πάρα πολλές φορές: τα λεγόμενα μπλοκάκια. Λύνεται με έναν τρόπο που δεν αδικεί αυτούς που είναι σ’ αυτή την κατηγορία και τους εντάσσει στις μισθωτές υπηρεσίες. Δηλώνονται όλα τα εισοδήματα. Και είναι πολύ βασικό αυτό. Γιατί και τα εισοδήματα, που ειδικώς φορολογούνται ή τυχόν απαλλάσσονται, πρέπει να γράφονται, γιατί μέσω της δηλώσεως αυτής όλων των εισοδημάτων επιτυγχάνεται ένα κομμάτι του περιουσιολογίου. Βλέπουμε, λοιπόν, ποια είναι τα εισοδήματα του καθενός. Βλέπουμε ακόμα από πού προέρχονται και οι τόκοι που αυτοτελώς φορολογούνται. Υπολογίζονται έτσι οι καταθέσεις. 
Όσον αφορά τις εταιρείες: Ναι, ο ονομαστικός συντελεστής αυξάνεται από το 20% στο 26%. Αλλά αυτό γίνεται στο πλαίσιο της κατανομής του βάρους, που πρέπει να απλωθεί σε όσο το δυνατόν μεγαλύτερο κομμάτι της κοινωνίας. Και εδώ οι εταιρείες έχουν το δικό τους μερίδιο. Από την άλλη μεριά, όμως, για να μπορέσει να προστατευθεί η επιχειρηματικότητα, η συνολική επιβάρυνση από το 40% μειώνεται στο 32,8%, λόγω της μείωσης της φορολογίας των μερισμάτων.
Θα ήθελα να έρθω στο θέμα αυτό –τα μερίσματα- όπως μίλησα και στην επιτροπή: Έχουμε να εφαρμόσουμε ευρωπαϊκή οδηγία. Δεν μπορούμε, όταν πληρώνονται μερίσματα από μία ελληνική θυγατρική στη μητρική της στην Ευρωπαϊκή Ένωση, να επιβάλουμε φόρο. Δεν δικαιούμαστε. Είτε είμαστε στην Ευρωπαϊκή Ένωση και σεβόμαστε τους κανόνες είτε θέλουμε να βγούμε. Και αυτό είναι μία πολιτική απόφαση, με την οποία η παρούσα Κυβέρνηση φυσικά και δεν συμφωνεί.
Μιλήσατε πάρα πολλοί από εσάς για τις ομόρρυθμες εταιρείες. Εδώ, όμως, έχουμε ένα μεγάλο πρόβλημα. Έχετε δει πουθενά τον εξής τρόπο φορολόγησης; Το μισό κέρδος να φορολογείται στην εταιρεία και το άλλο μισό να φορολογείται στα άτομα; Ή θα πάει όλο στα άτομα ή θα πάει όλο στην εταιρεία. Αυτό κάνουμε εμείς: Πάει στην εταιρεία. Μάλιστα, δίνουμε και την ευκαιρία σε όσες ομόρρυθμες εταιρείες επιθυμούν να εξομοιωθούν απολύτως στον τρόπο φορολόγησης με τις ΑΕ, να το κάνουν. 
Υπάρχει και μία στρέβλωση του συστήματος, που δεν την ανέφερε κανένας. Ποια είναι αυτή; Αν φτιάξεις μία ετερόρρυθμη εταιρεία –κι έχει γίνει πολύ της μόδας αυτό, πιστέψτε το και ερευνήστε το- ο ετερόρρυθμος εταίρος φορολογείται μόνο με 20%. Και στην πράξη, πάρα πολλές ομόρρυθμες εταιρείες είχαν γίνει ετερόρρυθμες με τον έναν εταίρο να έχει το 99% και να υπάρχει και ένας ομόρρυθμος με 1%. Ο ετερόρρυθμος, που έπαιρνε το σύνολο των κερδών, φορολογείτο με 20%. Δεν νομίζω ότι αυτό είναι δίκαιο.
Ξεκαθαρίζονται οι κανόνες για τις ενδοομιλικές συναλλαγές. Υπήρχε αυτός ο δυισμός. Τον τελειώνουμε. Βάζουμε ένα μοναδικό σύστημα στο Υπουργείο Οικονομικών και θα ενισχύσουμε και την υπηρεσία. Γιατί εκεί, ναι, θα πρέπει να υπάρξει μεγάλη προσοχή και να ριχθεί μεγάλο βάρος από την Κυβέρνηση για τις ενδοομιλικές συναλλαγές.
Υπάρχει, επίσης, μία καινοτόμος διάταξη που ξεκίνησε με τον κώδικα φορολογικής απεικόνισης των συναλλαγών και ολοκληρώνεται τώρα. Δεν το ανέφερε κανείς και πρέπει να το πω: Δεν έχουμε πλέον την απόρριψη των βιβλίων. Ή, αν θέλετε, την έχουμε για πολύ συγκεκριμένη περίπτωση, όπου εκεί δεν μπορεί να αναπαραχθεί τίποτα, δεν μπορεί να επιδειχθεί τίποτα στις αρχές, δεν υπάρχει τίποτα. Εκεί, ναι, αναγκαστικά υπάρχει ο εξωλογιστικός προσδιορισμός.
Υπάρχει άλλη μία καινοτόμος διάταξη: Καταργούνται οι περαιώσεις.
Υπάρχει κι άλλη. Παρατείνεται η απόσυρση των αυτοκινήτων, για να δοθεί ένα κίνητρο. 
Προχωράμε στην προαιρετική υπαγωγή στο ΦΠΑ στις επαγγελματικές μισθώσεις -προαιρετική, όποιος το θέλει- γιατί υπήρχε στρέβλωση. Γιατί όποιος δεν χρέωνε το ΦΠΑ, η εταιρεία ή ο επαγγελματίας ο οποίος ήταν ο μισθωτής, δεν μπορούσε να έχει ΦΠΑ για την έκπτωση από τη μίσθωση. Επίσης, υπήρχε στρέβλωση στις εταιρείες leasing. Νοίκιαζαν τα κτήρια, είχαν υποστεί το ΦΠΑ και το ΦΠΑ τον επέρριπταν μέσω του χρηματοδοτικού κόστους στην αγορά στους επαγγελματίες που νοίκιαζαν μέσω leasing.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
 Θέλω να μιλήσω, όμως, στο τέλος της σύντομης παρέμβασής μου –για λίγο, κύριε Πρόεδρε- ότι απ’ εδώ και πέρα έχουμε πολύ δρόμο μπροστά. Θα πρέπει να χαράξουμε μία φορολογική πολιτική η οποία θα μας βοηθήσει να εκτελέσουμε πιστά μια οικονομική πολιτική ανάπτυξης. 
Ο στόχος είναι –σας το λέω- να σταθεροποιηθεί δημοσιονομικά η χώρα και στη συνέχεια να μπορέσουμε να ελαφρύνουμε τους φορολογούμενους και την επιχειρηματικότητα. Δεν είμαστε υπέρ των φόρων, αλλά σ’ αυτήν τη συγκυρία πρέπει να βγάλουμε τη χώρα από το αδιέξοδο και μόλις έχουμε την επίτευξη της σταθερότητας, θα προχωρήσουμε σε μειώσεις φόρων. 
Θα προχωρήσουμε και σε απλοποίηση της φορολογίας. Εγώ προσωπικά θα τεθώ επικεφαλής μιας επιτροπής, η οποία πολύ γρήγορα με τεχνοκράτες θα το φέρει στο Κοινοβούλιο. Θα έχουμε και διάλογο και με τα κόμματα και με τις παραγωγικές ομάδες και θα λάβουμε υπ’ όψιν συμπεράσματα της τεχνικής βοήθειας –γιατί άλλωστε να μην την αξιοποιήσουμε, αφού είναι πολύ σημαντική και τόσοι τεχνοκράτες μάς διατίθενται- για να απλοποιήσουμε τον Κώδικα Φορολογίας Εισοδήματος, να μειώσουμε την έκτασή του και να τον κάνουμε ένα λειτουργικό εργαλείο που θα βοηθάει και τους επενδυτές και θα ξέρει κάποιος «τι του ξημερώνει» όταν έρχεται στην Ελλάδα ή όταν είναι στην Ελλάδα και επενδύει.
Επίσης, θα συντάξουμε έναν κώδικα φορολογικής διαδικασίας απλό, για να ξέρει ο πολίτης, ο επιχειρηματίας, ο οποιοσδήποτε πώς εκτελεί τις φορολογικές του υποχρεώσεις και πώς μπορεί να ανταποκριθεί στις όποιες δεσμεύσεις υπάρχουν από πλευράς φορολογικής νομοθεσίας.
Τέλος, μια κουβέντα για τη φοροδιαφυγή. Μέσα στο εξάμηνο έχουμε κάνει πράγματα. Πρέπει να γίνουν κι άλλα; Πρέπει να γίνουν πάρα πολλά. Βεβαίως και πρέπει να γίνουν. Τι έχουμε κάνει; Αποφάσεις, όπως είχατε πει, για GPS, για εισροές-εκροές έχουν πλέον υπογραφεί και μπαίνουμε στο στάδιο της εκτέλεσης.
Τι άλλο έχουμε κάνει; Αυτό το οποίο η Γενική Γραμματεία Πληροφοριακών Συστημάτων είχε σαν πληροφόρηση το καλοκαίρι το αξιοποιήσαμε: Ελέγχουμε τα εμβάσματα των ετών 2009, 2010 και 2011. Εστάλησαν επιστολές και τώρα αναμένουμε μέσα στο χρονικό διάστημα που έχει δοθεί -και πρέπει να δίνεται πάντα όταν καλείς κάποιον- τις απαντήσεις και μετά προχωράμε. Έχουμε και την εφαρμογή έτοιμη, στην οποία οποιοσδήποτε καλούμενος μπαίνει μέσα στη Γενική Γραμματεία και εξηγεί ή προχωράει και σε δήλωση και να είστε σίγουροι ότι με όσους δεν μπορούν να δικαιολογήσουν, θα προχωρήσουμε πολύ σκληρά. 
Εγώ δεν θα παίξω με τη φοροδιαφυγή. Δεν πρόκειται να αφήσω αυτό το φαινόμενο, το οποίο όλες οι πτέρυγες της Βουλής έχουν καταγγείλει -και δικαίως το έχουν καταγγείλει- να συνεχιστεί. Τουλάχιστον δεν αντέχει η χώρα, δεν αντέχουν οι πολίτες και δεν πρόκειται να το αφήσουμε σαν Κυβέρνηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κύριε Υφυπουργέ.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Αυτό με το οποίο θα ήθελα να ολοκληρώσω είναι λέγοντας ότι ναι, αυτά τα μέτρα είναι δύσκολα. Αυτά τα μέτρα θα μας βοηθήσουν να ολοκληρώσουμε αυτή τη φάση της προσαρμογής για να περάσουμε στη φάση της προοπτικής. Θα πρέπει όλοι οι ομιλητές, όλοι όμως -και άκουσα και κάποιους από την Αντιπολίτευση- ακόμα κι αν διαφωνούν -και η κριτική μπορεί να είναι και σκληρή- να δώσουμε ένα μήνυμα ελπίδας στον κόσμο και να σταματήσουμε να φέρνουμε το μήνυμα της κατάθλιψης στους ανθρώπους, στους συμπολίτες μας.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε. 
Το λόγο έχει ο συνάδελφος κ. Κασσής.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Κύριε Υπουργέ, εγώ δεν αμφισβητώ τις καλές σας προθέσεις σε ό,τι έχει να κάνει με το παρόν φορολογικό νομοσχέδιο. Να θυμίσω όμως πόσα νομοσχέδια έχουν ψηφιστεί σε αυτήν τη Βουλή και δεν έχουν εφαρμοσθεί. Πόσα νομοσχέδια ήρθαν εδώ, συζητήθηκαν και οι ίδιες οι κυβερνήσεις κάποια στιγμή τα αναθεώρησαν; 
Θα σταθώ όμως σε αυτό που είπατε, ότι ετοιμάζετε το μεγάλο φορολογικό νομοσχέδιο που μέχρι το Μάιο μπορεί να έρθει για ψήφιση για να συμπεριλάβει όλες αυτές τις ατέλειες. Γιατί αυτό το σημερινό νομοσχέδιο που συζητάμε είναι μόνο φοροεισπρακτικό. Είναι ένα νομοσχέδιο που έρχεται να εφαρμόσει το μνημόνιο 3. Και θα είναι πολύ δύσκολο να εφαρμοσθεί γιατί δεν υπάρχει οργάνωση στις υπηρεσίες. Όταν οι υπηρεσίες οργανώνονται με πολιτικά κριτήρια –και αναφέρομαι στις εφορίες και τις ΔΟΥ- είναι πολύ δύσκολο να εφαρμοσθεί και αυτό το νομοσχέδιο. Άρα χρειάζονται ασφαλιστικές δικλείδες ώστε να μπορούν τα νομοσχέδια να εφαρμόζονται. Γιατί αν είχαν εφαρμοσθεί στοιχειωδώς και τα νομοσχέδια που έχουν ψηφιστεί, δεν θα υπήρχε περίπτωση να υπάρχουν οι περιβόητες λίστες Λαγκάρντ ή δεν ξέρω τι άλλο και ο τρόπος να φοροδιαφεύγουν αυτοί που φοροδιαφεύγουν πάντα. 
Άρα, συζητάμε για ένα δίκαιο φορολογικό νομοσχέδιο το οποίο πρέπει να έρθει άμεσα για να ψηφιστεί. Και μη μου πείτε ότι το νομοσχέδιο αυτό είναι δίκαιο κύριε Υπουργέ, παίρνοντας ως παράδειγμα το πετρέλαιο θέρμανσης. Ο κύριος Υπουργός προχθές στα Μέσα Μαζικής Ενημέρωσης έκανε κάποιες ανακοινώσεις και είπε ούτε λίγο ούτε πολύ ότι τα έσοδα τα οποία θα εισπράξει το ίδιο το κράτος είναι ίδια με αυτά που είχαμε την προηγούμενη χρονιά. Εγώ δεν μπόρεσα να το καταλάβω. Με μείωση 90%, 80% στις πωλήσεις του πετρελαίου θέρμανσης πώς είναι δυνατόν να υπάρχουν τα ίδια έσοδα έστω και με τη μεγάλη αύξηση της τιμής των φόρων; Άρα νομίζω ότι η πολιτεία, το κράτος και η σημερινή Κυβέρνηση με την εφαρμογή αυτού του μέτρου έκανε τον κόσμο να κρυώσει και να παγώσει και όχι μόνο στην Αθήνα, αλλά και σε περιοχές όπως τα Γιάννενα, η Φλώρινα και δεν ξέρω πού αλλού.
Δεν μπορεί αυτό το νομοσχέδιο να είναι δίκαιο, κύριε Υπουργέ, όταν στους μισθωτούς και τους χαμηλοσυνταξιούχους έρχεται να επιβάλει περισσότερους φόρους. Οι πρώην συνάδελφοί μου από το ΠΑΣΟΚ καταθέτουν τροπολογίες σήμερα για τις ευπαθείς ομάδες. Αναφέρθηκε πριν μια ομάδα, οι νεφροπαθείς. Είναι 80 εκατομμύρια ευρώ ανά την Ελλάδα. Και εκεί δεν υπήρχε καν ευαισθησία από πλευράς της Κυβέρνησης να καλυφθεί αυτή η ευπαθής ομάδα των νεφροπαθών οι οποίοι μετακινούνται τρεις φορές την εβδομάδα για να τρέχουν στα νοσοκομεία και τα μηχανήματα και εμείς τους αφαιρούμε το δικαίωμα να ζήσουν. 
Επομένως πώς να είναι δίκαιο αυτό το φορολογικό νομοσχέδιο; Πώς να είναι δίκαιο και για τις ίδιες τις επιχειρήσεις όταν εφαρμόζεται φόρος 26% από το πρώτο ευρώ, όταν οι επιχειρήσεις σήμερα δεν έχουν φορολογικές ενημερότητες λόγω των ληξιπρόθεσμων οφειλών; Κι εδώ, κύριε Υπουργέ, γίνεται μία διαβούλευση με την τρόικα για να αυξηθούν οι δόσεις, αλλά είναι σε αναμονή.
Πρέπει να γνωρίζετε κάτι: Παρότι υπάρχει διάθεση από πολύ κόσμο που οφείλει να πληρώσει, δυστυχώς δεν μπορεί γιατί δεν υπάρχουν χρήματα. Άρα το μέτρο της αύξησης των δόσεων πρέπει να έλθει άμεσα είτε με δική σας εγκύκλιο είτε ίσως με απόφαση της Βουλής προκειμένου να ρυθμιστεί και αυτό το θέμα για να μπορούν οι φορολογούμενοι να πληρώσουν τις οφειλές. Πώς μπορεί να είναι δίκαιο αυτό το φορολογικό νομοσχέδιο όταν στους αγρότες, στον πρωτογενή τομέα μπαίνει φόρος 13%; Από εκεί όμως επιδιώκει σήμερα η Κυβέρνηση, η πολιτεία να παράγει. Άρα, αυτά είναι ζητήματα τα οποία έχετε χρέος και έχουμε χρέος να τα δούμε.
Νομίζω ότι εδώ δεν έχουμε να μοιράσουμε τίποτα. Κι εσείς, κύριε Υπουργέ, είστε περαστικοί από το Υπουργείο και όλοι μας είμαστε περαστικοί. Το σίγουρο όμως είναι ότι αυτοί οι νόμοι που θα έρχονται στη Βουλή πρέπει να είναι αντικειμενικοί, να ψηφίζονται και να εφαρμόζονται.
Κάτι τελευταίο: Όσον αφορά στις συγχωνεύσεις των ΔΟΥ, νομίζω ότι αυτό είναι ένα θέμα το οποίο πρέπει να ξαναδείτε σε απομακρυσμένες περιοχές. Παραδείγματος χάριν, κλείνει η ΔΟΥ της Κόνιτσας ή του Μετσόβου και έρχεται στα Γιάννενα. Νομίζω ότι αυτό δεν θα βοηθήσει διότι οι πολίτες δεν θα μπορούν να εξυπηρετηθούν. Εγώ νομίζω ότι δεν θα αυξηθούν ούτε τα έσοδα του κράτους.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει η Γενική Γραμματέας και Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας κυρία Αλέκα Παπαρήγα.
Κυρία Πρόεδρε, πόσο χρόνο θα χρειαστείτε; Να βάλω δέκα λεπτά;</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας): Βάλτε μου δεκαπέντε. Άλλωστε δεν κάνω κατάχρηση. Μιλάω πολύ σπάνια.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριοι συνάδελφοι στο βάθος της Αίθουσας, παρακαλώ κάντε ησυχία.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Είμαστε ομάδα υπό διαμόρφωση, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ όμως.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας): Δεν πειράζει, μιλήστε ελεύθερα, από μένα έχετε το ελεύθερο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε το λόγο, κυρία Πρόεδρε.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας): Ξεκινώντας θα ήθελα να υπενθυμίσω με μεγάλη ένταση την πάγια θέση της Κοινοβουλευτικής Ομάδας ότι είναι απαράδεκτη η διαδικασία που μεθοδεύεται την επόμενη Δευτέρα να φέρετε με όρους fast track, δηλαδή με τη διαδικασία του κατεπείγοντος, επτά πράξεις νομοθετικού περιεχομένου που αφορούν ιδιωτικοποιήσεις, απολύσεις, τη διάσπαση του Ταχυδρομικού Ταμιευτηρίου -αν και μου φαίνεται ότι σήμερα θα βάλετε την «ταφόπλακα»- που αφορούν την επικαιροποίηση του μεσοπρόθεσμου. Όχι ότι αν μιλούσαμε για δύο-τρεις μέρες θα άλλαζε η κατάσταση και θα έβγαινε κάτι διαφορετικό, αλλά εν πάση περιπτώσει πρέπει να γίνει μία συζήτηση μέσα στη Βουλή, πέρα του ότι για μας ακόμα μεγαλύτερη αξία έχει η συζήτηση με το λαό. Αυτό είναι απαράδεκτο. Αυτή η διαδικασία δεν πρέπει να περάσει και πρέπει όλα τα κόμματα να βάλουμε ένα εμπόδιο όσο περνάει από το χέρι μας.
Μιλώντας για το Ταχυδρομικό Ταμιευτήριο, βεβαίως η διαδικασία της ιδιωτικοποίησης αποδεικνύει ότι είναι ζωντανή, βιώσιμη επιχείρηση. Δεν αγοράζει κανείς νεκρούς, δεν αγοράζει επιχειρήσεις οι οποίες είναι για πτώχευση. Αγοράζει κάτι το ζωντανό από το οποίο έχει να κερδίσει. Μάλιστα το Ταχυδρομικό Ταμιευτήριο έχει πολύ λιγότερη επισφάλεια από κάθε άλλη τράπεζα και αυτό το καταλαβαίνετε. 
Η ιδιωτικοποίησή του είναι συγκεκριμένη επιλογή. Και αυτή η επιλογή δεν είναι τωρινή, της περιόδου κρίσης. Απλά η κρίση επιταχύνει προαποφασισμένες διαδικασίες. Κάποιος τραπεζίτης είχε πει –δεν θυμάμαι ποιος- ότι στην Ελλάδα πρέπει να μείνουμε με δυόμιση τράπεζες. Άλλωστε η συγκεντροποίηση είναι η κυρίαρχη τάση. Η συγκεντροποίηση επιταχύνεται και σε περίοδο κρίσης και σε περίοδο ανάπτυξης. Ιδιαίτερα σε περίοδο κρίσης είναι πιο επιλεκτική διαδικασία. Άρα, λοιπόν, αφήστε τώρα αν κερδίζει ο λαός ή το κράτος από το Ταμιευτήριο. Η ουσία είναι αυτή. 
Ξέρουμε πάρα πολύ καλά ότι δεν μπορούμε να αναστείλουμε διαδικασίες που αφορούν τη στρατηγική του συστήματος, που αφορούν παγκόσμιες επιλογές πια. Μακάρι ο λαός στην Ελλάδα να είχε δημιουργήσει τις προϋποθέσεις –μπορούσε αλλά δεν το έκανε- να ανατρέψει μια τέτοια διαδικασία εδώ και τώρα. Όμως δεν πρόκειται να παραιτηθούμε από τα συμφέροντα και τα δικαιώματα τριών χιλιάδων τριακοσίων εργαζομένων και εβδομήντα δύο χιλιάδων μικρομετόχων. Μάλιστα, μικρομέτοχοι και Ταμιευτήριο είναι ένα πράγμα. Η μεγάλη πλειοψηφία των μετόχων, ξέρετε, και για ιστορικούς λόγους έχει αγοράσει μετοχές 10.000, 20.000, 30.000 ευρώ του Ταμιευτηρίου πιστεύοντας, σε άλλες συνθήκες, ότι ήταν η πιο ασφαλής τοποθέτηση για το μέλλον του και κυρίως για τα παιδιά του, άλλος για την κηδεία του και δεν ξέρω για τι άλλο. Είναι απαράδεκτο. Αρκετοί απ’ αυτούς τους εβδομήντα δύο χιλιάδες μετόχους ήταν και εργαζόμενοι στο Ταμιευτήριο. Μπορεί εμείς να μην ψυχοπονάμε τους μεγάλους μετόχους είτε διανείμουν, είτε δε διανείμουν τα κέρδη, αλλά για τους μικρομετόχους και για τους εργαζόμενους βεβαίως δεν μπορούμε να αδιαφορήσουμε. 
Τέλος -μπορεί να είναι έξω από το θέμα αλλά είναι ευκαιρία- θέλουμε να θέσουμε το εξής ζήτημα. 
Μεθοδεύετε, κύριε Βορίδη –είστε Κοινοβουλευτικός Εκπρόσωπος- να πάμε στη διαδικασία ψήφισης της παραπομπής για τη λίστα Λαγκάρντ με ένα τρόπο ο οποίος μπορεί να μη βγάλει κανένα αποτέλεσμα. Μπορεί να μην παραπεμφθεί ούτε ο κ. Παπακωνσταντίνου. Διότι αν βάλετε κάλπη κατά κόμμα, το πράγμα μπερδεύεται. Εμείς ξεκαθαρίζουμε ότι δεν έχουμε αδιέξοδα και θα ψηφίσουμε την πρόταση του κόμματος που είναι πιο κοντά στη δική μας ή είμαστε εμείς πιο κοντά στη δική τους. Δεν έχουμε κανένα πολιτικό πρόβλημα. Ξέρουμε τι θα διαλέξουμε. Αλλά υπάρχει σαφής κίνδυνος να μη γίνει καμμία παραπομπή. Πρέπει να μπουν τέσσερα ονόματα: Παπακωνσταντίνου, Βενιζέλος, Παπανδρέου και Παπαδήμος. Με όλα τα τετράγωνα που πρέπει να υπάρχουν δίπλα γιατί τους παραπέμπεις. Γιατί μπορεί να παραπέμπει ο ένας με τέσσερις παραπομπές, ο άλλος με δυο ή τρεις, ή ο άλλος με καμμία, ανάλογα τι θέλει να ψηφίσει ο άλλος Βουλευτής. Θα είναι ένα είδος -θα το πω καθαρά- πραξικοπήματος. Δεν υπάρχει μια πρόταση, υπάρχουν τρεις και δεν μπορεί να μπει κατά κόμμα. Ξαναλέω: εμείς ξέρουμε σε ποια κάλπη θα πάμε. Αλλά επί της ουσίας μπορεί να μην έχουμε και καμμία παραπομπή. Ατομική είναι η ψηφοφορία. Προκαταβολικά εμείς ως κόμμα δεν μπορούμε να πάρουμε όρκο για τίποτα, για το τι μπορεί να βγάλει. Ο καθένας «ο Θεός και η ψυχή του», που λένε, ξέρει τι και πώς θα ψηφίσει. 
Εμείς αυτό το φορολογικό νομοσχέδιο δεν το αποκαλούμε μνημονιακό, όχι ότι δεν είναι αλλά γιατί η λογική και η φιλοσοφία του νομοσχεδίου αυτού δεν αλλάζει. Αλλάζει η βαρβαρότητα των μέτρων. Δεν αλλάζει με το πώς διαμορφώνονται τα φορολογικά νομοσχέδια από καταβολής συστήματος. Να πάμε από τη Μεταπολίτευση και μετά. Η λογική είναι αυτή. Εγώ πρέπει να πάρω από το λαό ό,τι τελευταίο του έχει μείνει στην τσέπη για να διαμορφώσω τα έσοδα του κράτους, για να πληρώνω τον κρατικό μηχανισμό, να πληρώνω τους υπαλλήλους του κράτους, όλους τους σχετικούς μηχανισμούς του, να πληρώνω τοκοχρεολύσια κ.λπ., και αν μου μείνει και κάτι να το επιστρέφω στο μεγάλο κεφάλαιο –και αυτό καλό είναι- και να δίνω και ένα ποσό, που έμπαινε συνεχώς μειούμενο, για τις λεγόμενες κοινωνικές ανάγκες. 
Με αυτό το νομοσχέδιο επίσης υπάρχει και καινοτομία. Συνήθως η πάγια τακτική ήταν να ανεβαίνουν οι έμμεσοι φόροι. Ο συσχετισμός στην Ελλάδα άμεσων και έμμεσων φόρων ήταν καταλυτικός. Οι έμμεσοι φόροι ήταν δυσβάσταχτοι για το λαό. Ήταν χαράτσωμα μεγάλο. Τώρα έχουμε άνοδο και των έμμεσων και των άμεσων φόρων. 
Φορολογείτε είδη πρώτης ανάγκης. Και τα είδη αυτά μετά τα βγάζετε από τις αποδείξεις –δεν είναι καινούργια, βέβαια, επιλογή- που πρέπει να φέρουμε στην εφορία και μας υποχρεώνετε να φέρνουμε αποδείξεις που να αντιστοιχούν στο 25% των εσόδων μας.
Κι εγώ σας λέω το εξής: Η ΔΕΗ είναι έξοδο πολυτελείας ή τα καύσιμα ή η ύδρευση ή το τηλέφωνο; Αν δεν μπουν οι αποδείξεις αυτές, πώς θέλετε να συγκεντρωθεί το 25%; Με τα μπρόκολα και τα λάχανα που αγοράζει ο λαός και τις σάπιες ντομάτες στο τέλος της λαϊκής; Θα μαζεύει αποδείξεις. Πόσο, όμως, να είναι αυτό το ποσό; Κι έτσι θα φαίνεται ότι έχουμε και περίσσευμα κάτω από το μαξιλάρι. Δεν μπορεί να βγαίνουν απέξω έξοδα τα οποία είναι άμεσης ανάγκης και επιβίωσης και όταν, μάλιστα, αυξάνονται αυτά. Πού θα πάμε; Στη λάμπα πετρελαίου; Αυτό έχει γίνει, βεβαίως, από την πρώτη στιγμή. Δεν είναι καινούργιο.
Άλλο ζήτημα: Και αυτό προηγούμενη αμαρτία του συστήματος. Είναι απαράδεκτο το όριο φτώχειας. Κατ’ αρχάς, εδώ, με το νέο νομοσχέδιο, μηδέν έσοδα να έχεις, αν έχεις ένα σπίτι, πληρώνεις από 1.250 έως 1.500 ευρώ. Από πού κι ως πού; Θα φάμε το σπίτι, τα τούβλα του; 
Όριο φτώχειας, λέει, 5.000 που γίνεται 9.750 περίπου με πλαστογραφία. Πριν την κρίση ως όριο φτώχειας είχαμε τα 11.500 ευρώ το χρόνο για την τετραμελή οικογένεια. Αυτός ήταν μόνο ο φτωχός; Όλοι μπορούμε να καταλάβουμε ότι και αυτός που έχει μηδέν εισόδημα το χρόνο και αυτός που έχει 10.000 είναι πάμπτωχοι. Από εκεί και πάνω είμαστε πλούσιοι; Και όταν, όμως, αφαιρείτε κάτι από αυτόν που έχει τα 5.000, το προσθέτετε σε φόρο σε αυτόν που έχει 10.000 και 11.000 ευρώ, στον «πλούσιο»!
Το όριο φτώχειας πώς πρέπει να καθορίζεται; Με βάση τις αναπτυξιακές δυνατότητες της χώρας –όχι τις αναπτυξιακές δυνατότητες που προσδιορίζουν τα κυβερνητικά προγράμματα, το κεφάλαιο- και με βάση τις σύγχρονες ανάγκες του ανθρώπου. Τις σύγχρονες ανάγκες. Δεν μιλάμε για στρεβλή κατανάλωση. Άλλωστε, αυτήν την καλλιεργεί το σύστημα. Και γίνεται ακόμα πιο στρεβλή σε συνθήκες φτώχειας. Ποιος θα ξοδέψει τώρα για πολιτισμό, για ψυχαγωγία ή για αλληλεγγύη; Αυτά είναι αστεία πράγματα. 
Μου αρέσει που λέτε για πολιτιστική κρίση ή για οικολογική συνείδηση. Φωνάζετε ότι κόβει ο λαός τα δέντρα. Κι ένα δέντρο να έχεις στην αυλή σου σήμερα, είναι προνόμιο. Με συγχωρείτε, όμως, δεν θα πάει να γραφτεί στη «Natura» κάποιος που δεν έχει θέρμανση και κρυώνει το παιδί του. Πώς θα γίνει δηλαδή; Στη «Natura» θα πάει ή στις άλλες οικολογικές οργανώσεις; Δεν το καταλαβαίνετε ότι υποβαθμίζετε και αλλοιώνετε και όποια οικολογική συνείδηση σήμερα έχουμε, όποια αγάπη στο πράσινο; Δεν θα βλέπω μπροστά μου. Τουλάχιστον εγώ, αν είχα μικρά παιδιά και εγγόνια, θα έκοβα και τα δέντρα –σας το λέω- προκειμένου να κρυώνουν και να πάθουν πνευμονία.
Το φορολογικό, λοιπόν, νομοσχέδιο δεν είναι γενικά βάρβαρο. Δεν μπορεί να σταθεί. Θα γίνουμε όλοι φοροφυγάδες. Όχι όλοι, η μεγάλη πλειοψηφία. Και θα γίνουμε όχι από ιδεολογία, όχι γιατί θέλουμε να συμπαρασταθούμε στους πολύ φτωχούς, όχι γιατί θέλουμε να μάθει ο λαός να απειθαρχεί στις άδικες αποφάσεις –κι εμείς αυτό κυρίως θέλουμε- αλλά γιατί δεν θα μπορούμε να πληρώσουμε. Δεν μπορεί να συνάπτουμε δάνεια στις τράπεζες για να πληρώνουμε τους φόρους. Δεν γίνεται αυτό το πράγμα, ειδικά όταν τα πάντα έχουν ανέβει, υγεία, παιδεία κ.λπ..
Από αυτό το νομοσχέδιο «συντριπτικά κατάγματα» –ας το πω έτσι- υφίστανται οι μισθωτοί, οι συνταξιούχοι, οι μικροί αυτοαπασχολούμενοι, η αγροτιά. Κι έχουμε μείωση φόρου στις ανώνυμες εταιρείες και σε αυτές που είναι μέσα στο Χρηματιστήριο, για να τονώσουμε το Χρηματιστήριο, λες κι αν τονωθεί το Χρηματιστήριο θα γεμίσει το πιάτο φαγητό και θα αγοράσουμε και πετρέλαιο.
Εν πάση περιπτώσει, να ξεκαθαρίσουμε το εξής: Είπα στην αρχή ότι εμείς δεν δεχόμαστε να πληρώσει ο λαός ούτε ένα ευρώ. Το έχει πληρώσει βέβαια. Πολιτικά, όμως, θεωρούμε απαράδεκτο να πληρώσει ο λαός τα βάρη της κρίσης, που δεν τη δημιούργησε. Ούτε η κρίση δημιουργείται από τη φοροδιαφυγή. Να σας πω και κάτι; Ούτε και από τη φοροδιαφυγή του μεγάλου κεφαλαίου, γιατί οι φοροαπαλλαγές και κυρίως η νόμιμη κλοπή που κάνει, είναι απείρως μεγαλύτερη από τη φοροδιαφυγή. Άλλο το ότι είναι αδηφάγο το κεφάλαιο, δεν ξεδιψάει με τίποτα και θα φοροδιαφύγει.
Ας πάρουμε την τριμερή χρηματοδότηση, που κι εμείς υποστηρίζουμε σαν άμυνα στο ασφαλιστικό σύστημα. 
Πληρώνει ο εργαζόμενος ασφαλιστικές εισφορές, πληρώνει ο εργοδότης. Από που τα βρήκε ο εργοδότης; Τον πλούτο τον παράγουν οι εργαζόμενοι. Ένα μέρος από την κλοπή που κάνει από τον πλούτο που παράγει ο κόσμος, τον δίνει ως εισφορά. Βεβαίως, σαν άμυνα το υποστηρίζουμε και εμείς, αλλά έχουμε συνείδηση τι υποστηρίζουμε. Και δίνει και το κράτος. Από που διαμορφώνονται τα έξοδα του κράτους; Κυρίως πάλι από την απομύζηση του ιδρώτα του λαού από τους άμεσους και έμμεσους φόρους, κλπ. 
Γι’ αυτό εμείς επιμένουμε αδιαφορώντας -θα σας το πω καθαρά- για τους δημοσιονομικούς δείκτες. Με ποια έννοια αδιαφορούμε; Τους εντάσσουμε σε ένα γενικότερο προσκλητήριο του λαού αντεπίθεσης ότι πρέπει να παρθούν πίσω με απόφαση της Βουλής -και εδώ να υπάρχει και ονομαστική τοποθέτηση- τα χαράτσια της κοινωνικής αλληλεγγύης, ο φόρος επιτηδεύματος, τα χαράτσια της ΔΕΗ, το ΦΠΑ και ο ειδικός φόρος κατανάλωσης στο πετρέλαιο και στο φυσικό αέριο.
Ευχαριστούμε πάρα πολύ για τις προτάσεις του Υπουργείου Περιβάλλοντος που λέει να κάνουμε έργα στο σπίτι μας για να ανέβει η θωράκιση από το κρύο και από τη ζέστη και θα μας δώσουν επιδότηση. Ρωτάτε αν μπορούμε να πληρώνουμε άλλα δάνεια; Δάνειο θα είναι και αυτό. Μα, οποιαδήποτε αλλαγή να κάνεις σήμερα στο σπίτι -τα έχουμε μάθει απ’ έξω και ανακατωτά- λιγότερο από 2.500 - 3.000 ευρώ δεν είναι. Πάρα πολλά σπίτια που δεν έχουν τα σύγχρονα τα μεταλλικά πατζούρια και τις πόρτες και που έχουν τα συνήθη πατζούρια ξέρετε πόσα χρήματα πρέπει να πληρώσουν; Τα σπίτια που χτίστηκαν στην δεκαετία του ’50, ’60 έχουν τζάκια; Όταν ο άλλος αγόρασε οικόπεδο με δόσεις και έχτιζε δωμάτιο έφτιαχνε τζάκι στο σπίτι του είτε ήταν παράνομο είτε ήταν νόμιμο και να τα κάνει ενεργειακά; Άμα δεν έχουμε τζάκι τι να κάνουμε; Άλλους πάτε να επιδοτήσετε τώρα. Αυτό το πράγμα δεν μπορεί να γίνει.
Από αυτήν την άποψη η λίστα Λαγκάρντ προσφέρει μια μεγάλη υπηρεσία γι’ εμάς προπαγανδιστική. Είτε είναι είκοσι που έχουν κλέψει την εφορία είτε είναι εξακόσιοι είτε είναι πεντακόσιοι, άκρη δεν θα βρούμε. Τέλειο έγκλημα δεν υπάρχει, αλλά τέλεια συγκάλυψη υπάρχει. Με τόσες λίστες και να ψάχνουμε εμείς τώρα πότε έγινε η αντιγραφή και σε ποιανού τα χέρια, κ.λπ.! Εν πάση περιπτώσει, όμως, προσφέρει μια υπηρεσία. Αν είχαμε και τις άλλες λίστες και αυτές θα πρόσφεραν υπηρεσία.
Στην Ελλάδα παράγεται πλούτος, συσσωρεύεται πλούτος και η κρίση είναι προϊόν υπερσυσσώρευσης. Λιμνάζουν τα χρήματα στις τράπεζες. Γιατί; Γιατί δεν θέλουν να τα βάλουν σε επένδυση; Όχι. Για να τα βάλουν σε επένδυση πρέπει να αλλάξουν τα φώτα του λαού, πρέπει να εξασφαλίσουν πάμφθηνη εργατική δύναμη και πρέπει επίσης να εξασφαλίσουν και σταθερότητα. Μέσα στη σταθερότητα είναι ο λαός στο γύψο. Αυτό εννοούν σταθερότητα οι κύριοι επενδυτές. Φοβόνται τις απεργίες, φοβόνται τις κινητοποιήσεις, κ.λπ..
Κοιτάξτε να δείτε εμείς ως κόμμα αν είναι να διαλέξουμε επενδυτή ή το λαό σε φτώχεια, θα διαλέξουμε το λαό αγωνιζόμενο και θα υπερασπιστούμε το λαό στη φτώχεια, διότι είναι φαύλος κύκλος. Από αυτήν την άποψη δεν είναι μόνο ευθύνη της τρικομματικής Κυβέρνησης, καθαρά πράγματα. Όλα τα κόμματα της Αντιπολίτευσης έχουν κυριολεκτικά ζαλίσει τον κόσμο, κάνοντας αντιπολίτευση στη λίστα Λαγκάρντ. Σωστά δεν δέχονται να υπάρχει ούτε υπόνοια ποινικής ευθύνης και να μην δεχόμαστε και πολιτικής, άλλο αν δεν παραπέμπεται σε δικαστήριο. 
Δεν μπορεί, όμως, τελικά ο λαός να μένει με την εντύπωση ότι αν δεν είχε γίνει αυτή η φοροδιαφυγή δεν θα είχε χάσει τόσα ασφαλιστικά και κοινωνικά δικαιώματα. Θα τα είχε χάσει και αυτά. Να είστε βέβαιοι γι’ αυτό. Τα μέτρα που παίρνονται, ναι μεν επιταχύνονται στην κρίση γενικότερα, αλλά στοχεύουν ακριβώς να εξασφαλίσουν ανάκαμψη κερδών σε μια περίοδο που η διευρυμένη αναπαραγωγή του καπιταλιστικού συστήματος δεν είναι εύκολη, το ποσοστό κέρδους πέφτει, ενώ η μάζα ανεβαίνει, ο ανταγωνισμός είναι οξύτατος, σήμερα οι παίχτες είναι πολλοί περισσότεροι, κ.λπ.. Επομένως, θέλουν να αλλάξουν τα φώτα στο λαό και μετά θα καθορίσουν όχι να κάνουν επενδύσεις με βάση τις ανθρώπινες ανάγκες, αλλά εκεί που κερδίζουν.
Λίγο πριν έρθω εδώ, άκουσα στο ραδιόφωνο και πέρασα από τους συγκεντρωμένους στα Ναυπηγεία Σκαραμαγκά. Μπορείτε δηλαδή να μου αποδείξετε ότι οι επενδύσεις στη ναυπηγική βιομηχανία είτε είναι κατασκευή είτε είναι επισκευή ή ό,τι άλλο μπορεί να βγει, είναι αντιπαραγωγικές; Με την ευκαιρία ρωτάω τα κόμματα της Αντιπολίτευσης και ιδιαίτερα τον ΣΥΡΙΖΑ -επειδή έχει πιθανότητες να είναι αύριο κυβέρνηση και πρέπει να ξεκαθαρίσει τα πράγματα- τι θα πει τα χρήματα να πηγαίνουν στην πραγματική οικονομία και κατηγορεί και τις τράπεζες; Δηλαδή, οι τράπεζες δεν έχουν σχέση με την πραγματική καπιταλιστική οικονομία; Που είναι οι τράπεζες απ’ έξω;
Εμείς δεν υπερασπιζόμαστε το χρηματοπιστωτικό σύστημα, γιατί είναι η σύζευξη του βιομηχανικού με το τραπεζικό κεφάλαιο. Δεν είμαστε, δηλαδή, ούτε με τη μια μορφή κεφαλαίου ούτε με την άλλη, ούτε με το πραγματικό ούτε με το πλασματικό που δημιουργείται. Το κεφάλαιο είναι ένα και τα αποτελέσματα της λειτουργίας του είναι συγκεκριμένα, είτε είναι χαρτιά είτε έχουν πραγματικό αντίκρισμα μέσα στην παραγωγή.
Όμως, τι θα πει τα χρήματα να πάνε στην πραγματική οικονομία; Αυτή η ανάκαμψη, για την οποία τσακώνεστε εδώ τι είδους ανάκαμψη θα είναι, πριν απ’ όλα, θα είναι ανάκαμψη κεφαλαίων και κερδών σε συνθήκες, όπου τα μονοπώλια επιλέγουν πού θα επενδύσουν. Δεν επενδύουν, για να δημιουργήσουν θέσεις εργασίας. 
Η απάντηση που δώσατε χθες για τις εκατόν πενήντα έως τετρακόσιες χιλιάδες θέσεις απασχόλησης των νέων ανθρώπων είναι προκλητική. Ειλικρινά δεν νιώθω την ανάγκη ούτε να τη σχολιάσω. Μόνο μια πλευρά θέλω να θυμίσω, γιατί εμείς χρησιμοποιούμε και τα επιχειρήματα που χρησιμοποιείτε μεταξύ σας. 
Αυτή η επιδότηση της κατάρτισης ήταν ένα μέσο που στις δεκαετίες του 1990 και του 2000 χρησιμοποιήθηκε κατά κόρον. Προγράμματα κατάρτισης, επανακατάρτισης, τα πάντα, άλλα «μαϊμού» και άλλα πραγματικά. Έτσι θα πάει το ΕΣΠΑ, που σημαίνει ότι το σύστημα μπορεί να αλλάζει τις μορφές εξαγοράς, αλλά η εξαγορά ενός μέρος του λαού θα είναι πάντα παρούσα. Μόνο που τότε η εξαγορά ήθελε περισσότερα χρήματα, γιατί ζούσε καλύτερα ο λαός. Σήμερα, η εξαγορά που απευθύνεται στη μαζική νέα φτώχεια με ψίχουλα θα εξαγοράζεται. Άλλωστε, και το πολιτικό σύστημα στην Ελλάδα έτσι σώζεται και έτσι θα διασωθεί και τα αμέσως επόμενα χρόνια με εναλλαγές αριστερών και συντηρητικών κυβερνήσεων. Στην πραγματικότητα, όμως, ουδέν κακόν αμιγές καλού. Ίσως δίνεται η ευκαιρία στο λαό να καταλάβει τι σημαίνει αλλαγή, για να χρησιμοποιήσω έναν όρο που δεν μας είναι πολύ προσφιλής, αλλά πάντα στο λαό αρέσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία Πρόεδρε.
Το λόγο έχει ο Πρόεδρος των Ανεξάρτητων Ελλήνων κ. Καμμένος.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, χθες στο βράδυ δέχθηκα ένα τηλεφώνημα από έναν παλιό συνάδελφο της Ενώσεως Κέντρου, έναν παλιό κοινοβουλευτικό, έναν κοινοβουλευτικό που πέρασε αρκετά χρόνια σ’ αυτή την Αίθουσα υπερασπιζόμενος τη δημοκρατία και μου είπε: «Βάλε το βίντεο από τη συζήτηση για την πρόταση της αντισυνταγματικότητας που συζητήθηκε χθες». Τον ρώτησα γιατί. Μου λέει, γιατί το πιο επικίνδυνο για τη δημοκρατία είναι να αποδέχεστε την κατάλυση του Συντάγματος και αυτό γίνεται τώρα. 
Χθες, κυρίες και κύριοι συνάδελφοι, στην πρόταση που καταθέσαμε για την αντισυνταγματικότητα αυτού του σχεδίου νόμου που συζητάμε, ο εκπρόσωπος της Δημοκρατικής Αριστεράς, εταίρου της Κυβερνήσεως, παραδέχθηκε ότι πρόκειται για διατάξεις οι οποίες είναι αντισυνταγματικές και μάλιστα είπε ότι δεν θα ψηφίσουν υπέρ της προτάσεως της αντισυνταγματικότητος, γιατί θα γίνουν κάποιες αλλαγές που θα επαναφέρουν την τάξη. 
Αλλαγή δεν έχει γίνει καμμία. Άρα, αυτή τη στιγμή συζητάμε για ένα σχέδιο νόμου που ουσιαστικά δεν καλύπτει ούτε την αρχή της δεδηλωμένης. Το ΠΑΣΟΚ και η Νέα Δημοκρατία έχουν πλέον 149 Βουλευτές. Ψηφίζεται, δηλαδή, αυτό το σχέδιο νόμου με πλειοψηφία Βουλευτών μικρότερη των 151. 
Στη συνέχεια, αν δει κανείς τη χθεσινή συζήτηση, θα δει ότι ο εκπρόσωπος της Νέας Δημοκρατίας, ο κ. Βορίδης, προς τιμήν του και εκείνος είπε ότι υπάρχουν διατάξεις και άρθρα σε αυτό το σχέδιο νόμου τα οποία είναι στα όρια της συνταγματικότητας. Μάλιστα, είπε ότι, επειδή είμαστε σε μία έκτακτη κατάσταση, γι’ αυτό το λόγο θα τα δεχθούμε.
Τι σημαίνει αυτό; Σημαίνει ότι πλέον μέσα στο ναό της δημοκρατίας, μέσα στη Βουλή των Ελλήνων, συζητούμε για σχέδια νόμου τα οποία είναι αντισυνταγματικά. Και το χειρότερο ποιο είναι; Το αποδεχόμαστε κάποιοι ότι είναι αντισυνταγματικός και παρ’ όλα αυτά, ψηφίζουμε αυτόν το νόμο. Εάν αυτό δεν είναι κίνδυνος για τη δημοκρατία, τότε ποιος είναι ο πραγματικός κίνδυνος; 
Αυτό το φορολογικό νομοσχέδιο είναι ένα από τα πολλά βήματα, τα οποία έχουμε περάσει μετά το 2009 με την εφαρμογή των μνημονίων και της νέας τάξης πραγμάτων στην πατρίδα μας. Θέλω να θυμίσω εδώ ότι αυτή η πολιτική, η οποία κάποτε στηριζόταν στο ΠΑΣΟΚ, στη Νέα Δημοκρατία και στο Λαϊκό Ορθόδοξο Συναγερμό και τώρα στηρίζεται σε ό,τι απέμεινε από το ΠΑΣΟΚ, σε ό,τι απέμεινε από τη Νέα Δημοκρατία και τη Δημοκρατική Αριστερά, είναι η πολιτική η οποία έχει οδηγήσει την ελληνική οικογένεια στο αδιέξοδο. Η πολιτική αυτή είναι η συνιστώσα της ανεργίας και της φτώχειας. Από το 2009 μέχρι σήμερα που μιλάμε οκτακόσιες σαράντα επτά χιλιάδες πεντακόσιοι τέσσερις Έλληνες πολίτες έχασαν τη δουλειά τους με αυτήν την πολιτική. Ας συνειδητοποιήσουμε τον αριθμό οκτακόσιες σαράντα επτά χιλιάδες πεντακόσιοι τέσσερις Έλληνες και οκτακόσιες σαράντα επτά χιλιάδες πεντακόσιες τέσσερις οικογένειες οδηγήθηκαν στην ανεργία. Και αυτούς τους ανέργους ερχόμαστε σήμερα να τους φορολογήσουμε. Να φορολογήσουμε, δηλαδή, εκείνους που θανάτωσε η πολιτική των μνημονίων, η πολιτική που επέβαλαν στην Ελλάδα οι τοκογλύφοι, η πολιτική που επέβαλαν οι τραπεζίτες μέσω των εσωτερικών τους εταίρων. Μία πολιτική που βλέπουμε ότι απλώνεται σε όλη την Ευρώπη.
Τώρα που μιλάμε στην Κύπρο είναι η κ. Άγκελα Μέρκελ, προκειμένου να στηρίξει την υποψηφιότητα του κ. Αναστασιάδη. Τι δήλωσε πριν από δύο ημέρες; Δήλωσε ότι το χρέος της Κύπρου δεν είναι βιώσιμο. Δήλωσε δηλαδή ουσιαστικά ότι και η Κύπρος μπαίνει σ’ αυτόν τον σχεδιασμό που η Ελλάδα συνεχίζει να προχωρά, στο σχεδιασμό της ύφεσης, της φτώχειας και της ανεργίας. Οι φόροι από το 2009 μέχρι σήμερα αυξήθηκαν εβδομήντα φορές. Μπήκαν εννιά έκτακτες εισφορές. Περικόπηκαν είκοσι φορές οι συντάξεις. Μειώθηκαν κατά 40% τουλάχιστον οι μισθοί. Εξαφανίσθηκαν όλα τα επιδόματα. Εξαπλασιάστηκε ο φόρος στο πετρέλαιο θέρμανσης. Ξεπαγιάζει ο κόσμος και τα έσοδα είναι τα ίδια. Και αυτό δεν το λέω εγώ. Κατέθεσε ερώτηση ο Βουλευτής της Νέας Δημοκρατίας ο κ. Βαρβιτσιώτης πριν από λίγες ημέρες και απέδειξε ότι ουσιαστικά με το φόρο που έχει μπει στο πετρέλαιο θέρμανσης, το κράτος δεν εισέπραξε τίποτα. Ούτε 1 ευρώ. Αντιθέτως, κάποιοι συνάνθρωποί μας στη βόρειο Ελλάδα, σε ορεινές περιοχές, στα ορεινά χωριά δεν θα επιβιώσουν από το κρύο αυτό το χειμώνα. Θα πεθάνουν Έλληνες, γιατί αποφάσισε η Κυβέρνηση να εφαρμόσει την εντολή της τρόικας να φορολογήσει βαριά το πετρέλαιο θέρμανσης, λες και ο άνεργος θα μπορέσει να πληρώσει την τιμή αυτή στο πετρέλαιο θέρμανσης. 
 Επτακόσιες χιλιάδες Έλληνες και Ελληνίδες, επτακόσιες χιλιάδες νοικοκυριά δεν μπορούν να πληρώσουν το ρεύμα. Όχι γιατί δεν θέλουν, όχι γιατί αντιστέκονται, αλλά γιατί δεν έχουν. Οι φτωχοί στην πατρίδα μας είναι τρία εκατομμύρια με τη συνέχιση αυτής της πολιτικής που καλούμαστε σήμερα να εγκρίνουμε. Τα συσσίτια αυξήθηκαν κατά 80%. Τα συσσίτια που γνωρίζουμε, γιατί θα σας πω ότι υπάρχουν συνάνθρωποί μας σε όλη την Ελλάδα που εφαρμόζοντας την αρχή της αλληλεγγύης βοηθούν τον συνάνθρωπό τους. 
Το 57% των νέων ανθρώπων είναι άνεργοι. Μπήκε λουκέτο σε πεντακόσιες χιλιάδες επιχειρήσεις για το 2009. Το 13% των παιδιών μας σταματούν το σχολείο το 2012. Φθάσατε σε σημείο να κόψετε τη σύνταξη των 100 ευρώ από την πολύτεκνη μάνα. Αυξήσατε τους φόρους κατά 37% και μειώσατε τους μισθούς και τις συντάξεις κατά 40%.
Κυρίες και κύριοι συνάδελφοι, όσοι έχουν σπίτι, θα παραδώσουν τα κλειδιά τους στο κράτος και το κράτος θα παραδώσει τα κλειδιά του σπιτιού, του κεραμιδιού του Έλληνα στους τραπεζίτες δανειστές. 
Αυτό είναι κατάργηση της ιδιωτικής περιουσίας. 
Από αυτό εδώ το Βήμα οι Ανεξάρτητοι Έλληνες τα είπαμε και προειδοποιήσαμε από την πρώτη στιγμή που εφαρμοζόταν αυτή η πολιτική κι εγώ ο ίδιος τα είπα, όταν αποφάσισα ότι θα καταψηφίσω την κυβέρνηση Παπαδήμου και θα αντισταθώ σ’ αυτή τη νέα τάξη πραγμάτων. Το βράδυ της κωλοτούμπας του κ. Σαμαρά μίλησα από τη Βουλή των Ελλήνων και είπα για την κατάργηση της εθνικής κυριαρχίας της χώρας, για την κατάργηση της ασυλίας της χώρας, για την κατάργηση της υπόστασης της χώρας κι αυτά όλα αποδεικνύονται μέρα με την ημέρα. 
Το Αγγλικό Δίκαιο όταν το ανακοινώσαμε από το Βήμα της Βουλής, εκεί ήταν ο κ. Παπαδήμος, ο οποίος το διέψευσε και τις επόμενες ημέρες, τις επόμενες ώρες με Αγγλικό Δίκαιο ουσιαστικά θα αντιμετωπίζονται οι οφειλές της χώρας. 
Όταν μιλήσαμε για την εκχώρηση της ασυλίας και της εθνικής κυριαρχίας, για το 154 του πρώτου μνημονίου, κάποιοι το αμφισβητούσαν και γελούσαν. Τώρα πια έρχεται το ΦΕΚ 240, το οποίο φέρνετε αύριο το πρωί, Σάββατο το πρωί στη Βουλή και να περάσει τη Δευτέρα με έκτακτες διαδικασίες στρατοδικείου που παραχωρεί και τη δημόσια περιουσία, παραχωρεί ουσιαστικά και το χρυσό που βρίσκεται, όσο βρίσκεται ακόμα στα υπόγεια της Τράπεζα της Ελλάδος. 
Η Βουλή έχει καταργηθεί. Έρχονται πράξεις νομοθετικού περιεχομένου αντί για σχέδια νόμου, τα εγκρίνει το Υπουργικό Συμβούλιο και η Βουλή απλώς καλείται να τα επικυρώσει και μάλιστα την τελευταία στιγμή, για να μην υπάρχει συζήτηση, για να μην κουβεντιάσουμε ποτέ την αλήθεια. 
Κυρίες και κύριοι συνάδελφοι, όπως τα είπαμε στη Βουλή και προειδοποιήσαμε, σας καλώ να σημειώσετε αυτά που θα γίνουν, με την πολιτική την οποία ακολουθείτε τις επόμενες ημέρες, τους επόμενους μήνες. Η πολιτική αυτή θα οδηγήσει σε ανεργία στο 40%. 
Θα αναγκαστείτε γρήγορα να περικόψετε ξανά μισθούς και συντάξεις. Όπως είπατε ψέματα στον ελληνικό λαό πριν τις εκλογές, λέτε ψέματα και τώρα. Θα περικοπούν κι άλλο οι μισθοί και οι συντάξεις. Έχετε υπογράψει οι συγκυβερνώντες ότι θα λαμβάνετε άμεσα μέτρα, όταν πέφτει έξω ο προϋπολογισμός. Κρύβετε μέτρα, τα οποία αυτόματα θα περνούν, χωρίς να περνούν από τη Βουλή. Κρύβετε ότι θα μειώσετε ακόμα περισσότερο τον κατώτατο μισθό κι αυτό θα γίνει τον Απρίλιο που το κράτος θα αποφασίσει για τον κατώτατο μισθό. 
Αποκρύπτετε, κύριοι συγκυβερνώντες, ότι έχετε συμφωνήσει να καταργήσετε το δέκατο τρίτο μισθό και στον ιδιωτικό τομέα. 
Εμείς σας το λέμε από εδώ, από το Βήμα της Βουλής, με την πολιτική σας κοροϊδεύετε τον κόσμο, κοροϊδεύετε τους πολίτες. Μιλάτε για ανάπτυξη, όταν τα χθεσινά στοιχεία του δικού σας ΙΟΒΕ, όπου ο κ. Στουρνάρας εθήτευσε, μιλούν για νέα αύξηση ανεργίας και νέα ύφεση, πάνε για ρεκόρ ανεργίας, ένα εκατομμύριο επτακόσιες πενήντα χιλιάδες άνθρωποι. Και μιλάμε ακόμα για αριθμούς; 
Ξέρετε τι θα γίνει στο τέλος; Ξέρετε τι θα πάθετε; Με τους χαμηλούς μισθούς των 310€ καθαρά θα οδηγήσετε τη χώρα σε χαμηλή παραγωγικότητα και σε συνεχή ύφεση. Θα οδηγήσετε την Ελλάδα και την ελληνική οικογένεια -ακόμα και αυτούς που ακόμα κρατούν- πλέον στην απόγνωση. 
Τι κάνατε για τον κόσμο; Τι κάνατε για τους πολίτες, εκτελώντας αυτές τις διαταγές; Απολύτως τίποτα. Θα σας πω τι κάνατε όμως για εκείνους που κρατούν τη δύναμη του χρήματος και τα Μέσα Μαζικής Ενημέρωσης. 
Θα σας πω τι κάνατε για τους πλούσιους. Οι χίλιοι πεντακόσιοι μεγαλύτεροι οφειλέτες χρωστούν στο δημόσιο 35 δισεκατομμύρια. Εξετάστηκαν πεντακόσιοι εξήντα επτά οφειλέτες, των οποίων το χρέος ήταν 13,6 δισεκατομμύρια. Πόσα εισπράξατε στο Υπουργείο Οικονομικών, κύριε Υφυπουργέ; 
Ο κύριος Υπουργός είναι VIP. Δεν έρχεται πλέον στη Βουλή. Ο Υπουργός Οικονομικών αρνείται να έρθει στη Βουλή. Πέραν του ότι δεν απαντά στις ερωτήσεις κανενός, δεν απαντά στον κοινοβουλευτικό έλεγχο, μη εκλεγμένος, διορισμένος, ο άνθρωπος του Σημίτη αποκλείει και τη συζήτηση στη Βουλή με την παρουσία του. 
Αν αυτό δεν είναι φασισμός, ποιο είναι;
Ξέρετε πόσα εισπράξατε; Είκοσι εννιά εκατομμύρια από αυτά τα οποία σας προανέφερα, δηλαδή το 2 τοις χιλίοις. Είναι ντροπή. Και την ίδια στιγμή αυξάνετε τους φόρους στο 37,3%. Η αγορά έχει τελειώσει. Δεν μπορούμε οι Έλληνες πολίτες να πληρώσουμε τους φόρους, τους οποίους σας εντέλλεται η τρόικα να βάλετε, ακόμα και όσοι ήταν σε μία καλύτερη οικονομική κατάσταση. Είναι αδύνατον. Ένας ο οποίος είχε ένα διαμέρισμα καλείται να πληρώσει φόρο ακίνητης περιουσίας για το 2010, για το 2011, για το 2012, φόρο εισοδήματος. Πού θα τα βρει; Οδηγούμαστε ουσιαστικά στην κατάσχεση της ιδιωτικής περιουσίας. Υπάρχει λύση και τη λύση σάς τη λέμε. Η λύση είναι τώρα σεισάχθεια.
Οι Ανεξάρτητοι Έλληνες σας καταθέσαμε ολοκληρωμένη πρόταση για τις μικρομεσαίες επιχειρήσεις. Οι περισσότερες επιχειρήσεις αυτήν τη στιγμή είναι καταχρεωμένες. Χρωστάνε ΦΠΑ, χρωστάνε τα χαράτσια, χρωστάνε στο δημόσιο, με αποτέλεσμα να μπουν στον «Τειρεσία», να μην έχουν φορολογική και ασφαλιστική ενημερότητα. Πού θα οδηγηθούμε; Στο να μην εισπράξουμε ούτε ένα ευρώ. Και τι σας λέμε; Κάντε έναν εθνικό λογαριασμό, να ρυθμιστούν όλες οι οφειλές των μικρομεσαίων επιχειρήσεων σε δόσεις στις οποίες μπορούν να ανταποκριθούν. Βγάλτε τους τώρα από τον «Τειρεσία». Αφήστε να δουλέψει η μικρομεσαία επιχείρηση με φορολογική και ασφαλιστική ενημερότητα και βάλτε σκληρούς νόμους σε αυτούς που δεν θα δίνουν το ΦΠΑ. Μόνο έτσι θα εισπράξετε. Αλλά έτσι θα ανοίξουν τα μαγαζιά. Χωρίς να κοστίσει ούτε ένα ευρώ στο δημόσιο, θα αρχίσει να εισπράττει το κράτος. Δεχθείτε τη ρύθμιση των οφειλομένων από το δημόσιο στις επιχειρήσεις, δίνοντας δίγραμμες επιταγές που θα μπορούν να επιστρέφουν μόνο για τις υποχρεώσεις που έχει ο οφειλέτης προς το κράτος. 
Και τώρα αυτό που προέχει είναι να προχωρήσετε στο να επαναφέρετε την ασυλία της χώρας. Σε λίγο καιρό θα είναι κατασχεμένη και η δημόσια και η ιδιωτική περιουσία. Μιλήσατε για αποκρατικοποιήσεις. Στο ΤΑΙΠΕΔ ο στόχος είναι 2 δισεκατομμύρια. Αλλά να σας θυμίσω τα «Ζάππεια»; Πενήντα πέντε δισεκατομμύρια. Από πού θα εισπράξετε δύο δισεκατομμύρια; Εκτός και αν έχετε υπολογίσει να χαρίσετε τα φιλέτα του δημοσίου σε συγκεκριμένους επιχειρηματίες που σας αναφέραμε εδώ στη Βουλή και οι οποίοι πάνε να κάνουν πλέον πόλεμο μέσω των Μέσων Μαζικής Ενημερώσεως στα κοινοβουλευτικά κόμματα.
Τον ΟΠΑΠ, το Ταχυδρομικό Ταμιευτήριο και τον Αστέρα θα τα δώσετε όλα μαζί για δύο δισεκατομμύρια; Ο κ. Σαμαράς για τον ΟΠΑΠ στην Έκθεση Θεσσαλονίκης είχε ανακοινώσει ότι είναι έγκλημα να πωληθεί κάτω από τα κέρδη τεσσάρων ετών. Και ερωτώ: Ήταν 500 εκατομμύρια τα κέρδη του ΟΠΑΠ το 2011; Πόσο θα τον δώσετε; Σε ποιον θα τον δώσετε; Γιατί θα τον δώσετε στην τιμή αυτή και δεν κάνετε ανοικτό διαγωνισμό;
Με το Ταχυδρομικό Ταμιευτήριο τι συμβαίνει; Σας καταθέσαμε σήμερα μία επίκαιρη επερώτηση, την οποία κοινοποιούμε στον εισαγγελέα του Αρείου Πάγου. Στο Ταχυδρομικό Ταμιευτήριο ο ίδιος ο κ. Στουρνάρας έκανε μάχη για να απαξιώσει την Τράπεζα. Το Ταχυδρομικό Ταμιευτήριο ήταν η πιο υγιής τράπεζα. Στις 10 Αυγούστου του 2012 στη Βουλή των Ελλήνων, εκθειάζοντας ο κ. Στουρνάρας τη διαχρονική προσφορά του Ταχυδρομικού Ταμιευτηρίου στην ελληνική οικονομία λέει: «Το μοναδικό πρόβλημα στα οικονομικά στοιχεία του Ταχυδρομικού Ταμιευτηρίου προκύπτει από το κούρεμα των κρατικών ομολόγων». Αυτή η διαπίστωση στηρίζεται στο ότι πριν το κούρεμα των ομολόγων του ελληνικού δημοσίου το Ταχυδρομικό Ταμιευτήριο ήταν η πρώτη τράπεζα της Ελλάδος και η τρίτη τράπεζα σε επάρκεια κεφαλαίων. Αποκρύψατε την έκθεση της «BLACKROCK» από τα κόμματα. Και όταν σας την καταθέσαμε στη Βουλή των Ελλήνων, σιωπήσατε. Δεν έγραψε καμμία εφημερίδα απολύτως τίποτα. Γιατί; Γιατί απεδείκνυε η πρόταση της «BLACKROCK» ότι το Ταχυδρομικό Ταμιευτήριο ήταν υγιές.
Εσείς είστε εκείνοι που με την πολιτική σας και συγκεκριμένα ο Υπουργός Οικονομικών για τα οποία θα λογοδοτήσει, ο οποίος δήλωσε στη Βουλή των Ελλήνων στις 29-08-2012 το ΤΤ ως μη βιώσιμο, 19 ημέρες μετά την πρώτη του δήλωση, επικαλούμενος εκτιμήσεις της Τράπεζας της Ελλάδος. Και εν συνεχεία αυτό που έγινε είναι να κατρακυλήσει και να διολισθήσει η τιμή του Ταχυδρομικού Ταμιευτηρίου βίαια αμέσως μετά από αυτές τις δηλώσεις.
Πού είναι οι εκθέσεις «ALVAREZ» και «DLD», οι οποίες υπάρχουν για το Ταχυδρομικό Ταμιευτήριο; Γιατί τις αποκρύψατε; Γιατί δεν λέτε την αλήθεια; Και τώρα που έρχονται οι μικρομέτοχοι του 2% και προσβάλλουν ουσιαστικά τη διαδικασία, να χαρίζετε σε φίλους το Ταχυδρομικό Ταμιευτήριο; 
Γιατί δεν λέτε ότι αυτή τη στιγμή ο εισαγγελέας κ. Κορέας με εντολή του κ. Πεπόνη ψάχνει για τα CD που πουλήθηκαν αξίας 1,3 δισεκατομμυρίων δολαρίων το Νοέμβριο και το Δεκέμβριο του 2009, όταν γνώριζε ο κ. Παπανδρέου ως Πρωθυπουργός της χώρας και γνώριζε ο κ. Παπακωνσταντίνου ως Υπουργός Οικονομικών, όπως είχε συμφωνήσει με τον Στρος Καν, ότι θα βάλει τη χώρα μέσα σε αυτό το μηχανισμό του ΔΝΤ; Δηλαδή, γνώριζε ότι αυτά τα CD του Ταχυδρομικού Ταμιευτηρίου θα ήταν η ασπίδα προστασίας απέναντι στους κερδοσκόπους.
Και ξέρετε πόσο πουλήθηκαν, από τον προϋπολογισμό του Ταχυδρομικού Ταμιευτηρίου; Πουλήθηκαν στο 1.350.000.000 δολάρια. Πόσο τα αγόρασαν; Τα αγόρασαν 950.000.000 δολάρια τον Αύγουστο. Πόσο ενεγράφη στον προϋπολογισμό του Ταχυδρομικού Ταμιευτηρίου το κέρδος της τράπεζας; Ανεγράφη το ποσό των 35.000.000!
Γιατί, δεν λέτε ποιοι πήραν τις μίζες; Γιατί, δεν λέτε ποιοι πήραν τις προμήθειες; Γιατί, δεν αφήνατε τον κ. Προβόπουλο μέχρι τον Ιούνιο να δώσει στον Εισαγγελέα Κορέα τις συγκεκριμένες πράξεις, που τις είχε η Τράπεζα της Ελλάδος; Και πώς είναι δυνατόν την ώρα που συνεχίζει να γίνεται αυτή η δικαστική διερεύνηση από την ελληνική δικαιοσύνη, από τους έντιμους εισαγγελείς, να συνεχίζετε τη διαδικασία να ξεπουλήσετε το ΤΤ για να χαθούν τα ίχνη, όπως χάνονται τα στικάκια μέσα σε αυτήν εδώ τη χώρα; Διότι, αυτές οι πράξεις είναι αυτές που υποκρύπτουν το δόλο.
(Χειροκροτήματα από την πτέρυγα των Ανεξαρτήτων Ελλήνων)
Κυρίες και κύριοι συνάδελφοι, τελειώνω γρήγορα λέγοντας ότι το συγκεκριμένο σχέδιο νόμου δεν κάνει τίποτε άλλο από το να προχωρήσει το σχέδιο της εξαθλίωσης του ελληνικού λαού, να διαλυθούν οι πολύτεκνες οικογένειες, να μπουν τεκμήριο τα παιδιά, να διαλύσουμε τους ανέργους. 
Προχωράτε σε αποφάσεις οι οποίες είναι εθνικά επικίνδυνες. Το κλείσιμο των ΔΟΥ στα νησιά σημαίνει ότι θα προχωρήσετε ουσιαστικά σε αυτό που είχατε προαναγγείλει, στην ερήμωση των νησιών, για να τα δώσουμε αντιπαροχή, all inclusive, σε γερμανικές εταιρείες τις οποίες τις παίρνετε και τις στέλνετε στα μικρά αεροδρόμια που πουλώντας την ΥΠΑ θα τα κλείσετε και αυτά για να πηγαίνουν μόνο τσάρτερ. 
Έχετε ρωτήσει τι γίνεται αυτή τη στιγμή στα μικρά νησιά; Έχετε σκεφτεί ποτέ τι συμβαίνει σε μεγαλύτερα νησιά όπως η Λήμνος ή η Ικαρία; Τι σημαίνει το κλείσιμο της ΔΟΥ; Έχετε δει τι γίνεται στη Λέρο; Κλείσατε νοσοκομεία, κλείσατε τα κέντρα υγείας. Τους εκτελείτε! Είστε ηθικοί αυτουργοί απέναντι στο έγκλημα κατά των νησιωτών και εκτελείτε εντολές!</Speech>
<Speech><Parlmember>ΤΕΡΕΝΣ ΣΠΕΝΣΕΡ-ΚΟΥΪΚ</Parlmember>: Εγκληματίες!
(Χειροκροτήματα από την πτέρυγα των Ανεξαρτήτων Ελλήνων)</Speech>
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξαρτήτων Ελλήνων): Εκτελείτε εντολές και τα πράττετε όλα αυτά με δόλο. 
Σας καλούμε εδώ στη Βουλή των Ελλήνων για ακόμα μια φορά. Σταματήστε να λαμβάνετε εντολές. Ελάτε να ενωθούμε οι Έλληνες, όλοι μαζί και να πούμε ένα όχι απέναντι στην εξαθλίωση της ελληνικής οικογένειας, να δουλέψουμε σκληρά, να αλλάξουμε την πατρίδα μας, να φέρουμε ένα φορολογικό νομοσχέδιο το οποίο θα έχει συνταγματική ισχύ για τα επόμενα δέκα χρόνια με φόρο 10%, 8%, να μπορεί δηλαδή η Ελλάδα να είναι ανταγωνιστική πραγματικά απέναντι στις γύρω χώρες. 
Ελάτε να σηκώσουμε όλοι μαζί την ελληνική σημαία και να απαγορεύσουμε στους επιτρόπους να σας εξευτελίζουν κάθε μέρα μέσα στα Υπουργεία. Ελάτε να κάνουμε πάλι δυνατή τη Βουλή των Ελλήνων και οι εκπρόσωποι του ελληνικού λαού να μπορούν να εκφράζουν αυτό που πιστεύει κάθε Ελληνίδα και κάθε Έλληνας. Ελάτε μαζί, γιατί μπορούμε να ξαναφέρουμε το χαμόγελο στα παιδιά μας. Είναι η τελευταία έκκληση. Και αυτήν την έκκληση θα πρέπει να τη δεχθείτε.
(Όλοι οι Βουλευτές του κόμματος των Ανεξαρτήτων Ελλήνων χειροκροτούν ζωηρά και παρατεταμένα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε τον Πρόεδρο των Ανεξαρτήτων Ελλήνων κ. Πάνο Καμμένο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι μαθητές και μαθήτριες και δύο εκπαιδευτικοί- συνοδοί από το 26ο Γενικό Λύκειο της Αθήνας. 
Σας καλωσορίζουμε. Σας ευχόμαστε καλή χρονιά και καλή πρόοδο.
(Χειροκροτήματα από όλες τις πτέρυγες της Βουλής)
Κύριε Λαφαζάνη, έχετε το λόγο ως κοινοβουλευτικός εκπρόσωπος.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λυπούμαι για το γεγονός ότι για άλλη μια φορά απουσιάζει ο Υπουργός Οικονομικών. Δραπετεύει, δεν απαντάει. Είναι ένας καινούριος τύπος Υπουργού Οικονομικών, που παριστάνει τον αυτοκράτορα σ’ αυτήν τη χώρα. Δεν λογαριάζει κανέναν. Δεν ανοίγει διάλογο ποτέ. Έρχεται εδώ με το «αποφασίζομεν και διατάσσομεν», κάθεται λίγο και δραπετεύει. Έχει πολύ μεγάλες ασχολίες!
Θα μας απαντήσετε, όμως. Δεν είναι δυνατόν να βάζουμε κρίσιμα ερωτήματα και να μη λαμβάνουμε απάντηση. Εγώ θα επιμείνω: Γιατί απολύετε τριακόσιες τριάντα καθαρίστριες μετά από δέκα και δεκαπέντε χρόνια από το Υπουργείο Οικονομικών, καθαρίστριες των εφοριών και τις πετάτε στο δρόμο, καθαρίστριες που έπαιρναν 300 ευρώ με συμβάσεις ενός μήνα; Γιατί τις πετάτε στο δρόμο; Θέλουμε μία απάντηση.
Κανονικά, τέτοια θέματα θα έπρεπε να ήταν στο επίκεντρο της πολιτικής ζωής. Τα Μέσα Μαζικής Ενημέρωσης, που κόπτονται για να ανακαλύψουν τους τρομοκράτες στην Ελλάδα…
(Στο σημείο αυτό εισέρχεται στην Αίθουσα ο Υπουργός Οικονομικών κ. Ιωάννης Στουρνάρας)
(Θόρυβος στην Αίθουσα)
Για σας έλεγα. Φαίνεται ότι παρακολουθείτε από τηλεοράσεως τη συζήτηση και μόλις ακούτε, ερχόσαστε. Μάλιστα! Είναι ένα ωραίο σύστημα αυτό. Άρα, αν θέλουμε να έχουμε τον Υπουργό Οικονομικών, θα πρέπει να διαμαρτυρόμαστε έντονα και αμέσως θα έρχεται.
Θα μας απαντήσετε, κύριε Στουρνάρα, για το θέμα των τριακοσίων τριάντα καθαριστριών που τις πετάτε στο δρόμο. Δεν μπορεί να μου λέτε την τελευταία στιγμή «ας κάνουν εταιρεία εργολάβων για να συνεχίσουν με διαγωνιστική διαδικασία τη δουλειά τους». Δεν είναι εργολάβοι, καθαρίστριες σαράντα και πενήντα χρονών είναι και ορισμένες θέλουν λίγο χρόνο για να βγουν στη σύνταξη. Τι θα γίνει; Γιατί τις πετάτε στο δρόμο; Αυτό έπρεπε να ήταν το πρώτο θέμα στα Μέσα Μαζικής Ενημέρωσης, που ψάχνουν για τους τρομοκράτες σ’ αυτήν τη χώρα. Ιδού οι πολιτικοί τρομοκράτες! Εδώ είναι, στα έδρανα. Έχουμε την πιο αδίστακτη Κυβέρνηση, η οποία ασκεί την πιο άγρια πολιτική τρομοκρατία και μεθόδους της πιο τυφλής βίας. Αυτή είναι η Κυβέρνηση σ’ αυτήν τη χώρα. Δεν υπάρχει ίχνος υπερβολής σ’ αυτά που λέω. Καμμία υπερβολή και σε τίποτα! 
Δεν απαντάνε, κωφεύουν και διαμορφώνουν μια ατζέντα μέσω των Μέσων Μαζικής Ενημέρωσης όπου επιχειρούν να μεταθέσουν τον άξονα των προβλημάτων αυτής της χώρας, να ωραιοποιήσουν την εικόνα και να συκοφαντήσουν την Αξιωματική Αντιπολίτευση.
Δεν θα το πετύχετε. Θα πέσετε στο κενό. Δεν θα διαμορφώσετε εσείς την ατζέντα. Την ατζέντα την έχει διαμορφώσει ο ελληνικός λαός και είναι η ανεργία, η φτώχεια, η εξαθλίωση, οι απολύσεις.</Speech>
<Speech><Parlmember>ΑΙΚΑΤΕΡΙΚΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Να μας πείτε τώρα, όμως, για την ανεργία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εδώ, κύριε Στουρνάρα, δεν μπορείτε να αποφύγετε τα αμείλικτα ερωτήματα. Θα μας πείτε γιατί εξοντώνετε το Ταχυδρομικό Ταμιευτήριο. Θα μας το πείτε αυτό.
Δεν είναι δυνατόν τα μεσάνυχτα να παίρνετε αποφάσεις και σε μια νύχτα μέσα να διαλύετε το Ταχυδρομικό Ταμιευτήριο, να το διασπάτε και να το πηγαίνετε στο Ταμείο Χρηματοπιστωτικής Σταθερότητας, να απολύετε όλους τους εργαζόμενους του Ταχυδρομικού Ταμιευτηρίου, χωρίς να ξέρουν ποιοι θα επαναπροσληφθούν, στο όνομα του ότι πρέπει να πωληθεί γρήγορα.
Αυτά είναι εθνικά εγκλήματα, μεγάλα οικονομικά και κοινωνικά εγκλήματα. 
Όσον αφορά το Ταχυδρομικό Ταμιευτήριο έχουν γίνει εκθέσεις, τις οποίες έχετε πληρώσει ακριβά, όπως η έκθεση «ALVAREZ AND MARSAL».
Γιατί δεν μας καταθέτετε την έκθεση αυτή; Την γνωρίζουμε. Η έκθεση λέει ότι το Ταχυδρομικό Ταμιευτήριο είναι από τις πιο εύρωστες τράπεζες σ’ αυτή τη χώρα. Γιατί δεν μας καταθέτετε την έκθεση της «BLACK ROCK»; Την ξέρουμε κι αυτή την Έκθεση. 
Η «BLACK ROCK» λέει ότι είναι υγιέστατο το Ταχυδρομικό Ταμιευτήριο κι ότι δεν χρειάζεται ειδική κεφαλαιοποίηση. Αντίθετα, αρνητική θέση έχουν όλες οι συστημικές τράπεζες, τις οποίες κεφαλοποιείτε. Αυτή είναι η αλήθεια. Αυθαιρεσίες και σκάνδαλα κάνετε, για τα οποία δεν υπάρχουν μόνο πολιτικές ευθύνες. Και μη νομίζετε ότι δεν θα αναζητηθούν. Θα αναζητηθούν. 
Αυτά τα εγκλήματα που κάνατε στην Αγροτική Τράπεζα θέλετε να τα επαναλάβετε με το χειρότερο τρόπο στο Ταχυδρομικό Ταμιευτήριο με χιλιάδες εργαζόμενους στο δρόμο. Δεν έχετε κανένα δικαίωμα να το κάνετε αυτό. 
Θέλουμε μια απάντηση. Δεν μπορείτε να σιωπάτε και να μαζεύετε τα χαρτιά σας και να μην απαντάτε. Να έρθετε στο Βήμα και να μας πείτε, τι γίνεται με το Ταχυδρομικό Ταμιευτήριο. Θα το πείτε αυτό. Θα λογοδοτήσετε. Μη νομίζετε ότι επειδή έχετε μια δράκα Μέσων Μαζικής Ενημέρωσης πίσω σας ότι μπορείτε να καλύπτεστε εσαεί. Διότι ξέρετε ότι το βράδυ τα δελτία δεν θα παίξουν ούτε καν ως είδηση τη διάλυση και την καταστροφή του Ταχυδρομικού Ταμιευτηρίου. Δεν θα παίξουν ως είδηση τις εμπεριστατωμένες καταγγελίες που κάνουμε εδώ. Και βεβαίως, θα σας καλύψουν. Και βεβαίως η ατζέντα θα είναι η τρομοκρατία που ασκεί –δήθεν- ο ΣΥΡΙΖΑ. Την ξέρουμε την ατζέντα. Είναι διαμορφωμένη από σκοτεινά κέντρα. 
Μη νομίζετε, όμως, ότι αυτά, τα οποία είναι προσωρινά φαινόμενα, που δημιουργούν προσωρινές αισθήσεις αισιοδοξίας θα καθορίσουν την πορεία της χώρας και της πολιτικής της ζωής. Δεν γίνονται αυτά τα πράγματα. Δεν γίνεται να διαλύεται μια χώρα, να καταστρέφεται μια ολόκληρη κοινωνία και να νομίζετε, επειδή σας καλύπτουν δυο, τρία Μέσα Μαζικής Ενημέρωσης και κάποιοι άλλοι γύρω τους παρατρεχάμενοι και ένας εσμός κονδυλοφόρων ότι είστε άνετα. Να μην αισθάνεστε καθόλου άνετα.
 Η βουή ακούγεται. Σύντομα θα βρεθείτε στο περιθώριο και οι ευθύνες θα αποδοθούν στο ακέραιο. Διότι δεν είναι δυνατόν να καταστρέφεται μια χώρα και κάποιοι να σηκώνουν τα χέρια ψηλά και να νομίζουν ότι με αυτά τα εγκλήματα, τα οποία κάνουν χωρίς να λογοδοτούν, χωρίς επιχειρήματα, χωρίς να λένε και μια άποψη επ’ αυτών θα αποφύγουν να αναλάβουν τις ευθύνες τους. Θα τις αναλάβετε πλήρως αυτές τις ευθύνες. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Δεν μπορεί να ευτελίζετε τη Βουλή μέχρι διαλύσεως. Πάει η δημοκρατία. Για ποια δημοκρατία μιλάτε; Φέρνετε επτά πράξεις νομοθετικού περιεχομένου μετά από μια συνεδρίαση που μπορεί να κρατήσει μέχρι το πρωί. Φέρνετε στην επιτροπή επτά νομοσχέδια στη συσκευασία του ενός, τα οποία καταλύουν κάθε έννοια κυριαρχίας σ’ αυτή τη χώρα; Έτσι λειτουργεί η δημοκρατία; Πού το μάθατε αυτό; Από πού το πληροφορηθήκατε; Με ποιο δικαίωμα τα κάνετε; Στο όνομα τίνος; Τα κάνετε στο όνομα του Διεθνούς Νομισματικού Ταμείου, του Eurogroup, της Μέρκελ; Υπάρχει και ελληνικός λαός, ο οποίος έχει πίσω του τεράστιους αγώνες. Γιατί τα κάνετε αυτά; 
Εμείς δεν θα ανεχθούμε αυτές τις μεθοδεύσεις. Αυτές οι μεθοδεύσεις δεν παράγουν έννομα αποτελέσματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε. 
Λέτε ότι εδώ καταθέτουμε κατά καιρούς προτάσεις αντισυνταγματικές χωρίς λόγο, γιατί υπάρχουν κάποιοι παράξενοι στο ΣΥΡΙΖΑ και στους Ανεξάρτητους Έλληνες. 
Δεν μου λέτε, την Έκθεση της Επιστημονικής Επιτροπής της Βουλής τη διαβάσατε;</Speech>
 <Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πολύ καλά.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν ρωτάω εσάς, κύριε Βορίδη. Ρωτάω την Κυβέρνηση. 
Εάν εσείς θεωρείτε ότι η Κυβέρνηση διαβάζει τις εκθέσεις έχετε πέσει πολύ έξω. Τίποτα δεν διαβάζει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώστε, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Στουρνάρα, το Επιστημονικό Συμβούλιο και η Επιστημονική Επιτροπή της Βουλής γιατί υπάρχει; Για να τη γράφετε στα παλιά σας τα παπούτσια;
Εγώ θυμάμαι παλαιότερα, όταν έλεγε μια λέξη η Επιστημονική Επιτροπή που εξέφραζε αμφιβολία για τη νομιμότητα και τη συνταγματικότητα, γίνονταν ολόκληρη συζήτηση σ’ αυτήν την Αίθουσα. Η Κυβέρνηση ευαισθητοποιείτο. Κάποιοι λειτουργούσαν με λίγο διαφορετικό τρόπο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αν έχετε την καλοσύνη τελειώνετε, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εδώ σας λέει ευθέως ότι τα άρθρα που έχετε για τους πολύτεκνους είναι αντισυνταγματικά. Παραβιάζουν το άρθρο 21 παρ. 2 του Συντάγματος. Σας λέει ότι το άρθρο 1 είναι πλήρως αντισυνταγματικό και όχι μόνο με τα ελληνικά δεδομένα, αλλά φέρνει και νομολογίες από την Ευρώπη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω αμέσως με μια φράση.
Για όλα αυτά σας καταγγέλλουν μέσα από την Επιστημονική Επιτροπή. Και τι κάνετε; Αναγιγνώσκετε εδώ τα φυλλάδιά σας; Πρέπει να απαντήσετε. Πρέπει κάποτε να απαντήσετε σε ορισμένα θέματα. 
Να ξέρετε ότι αν θέλετε να καταλύσετε τη δημοκρατία με καινούργιους τρόπους, δεν θα το καταφέρετε. Θύελλες έρχονται και θα ξεσπάσουν κοινωνικές θύελλες για να υπερασπίσουν τη δημοκρατική τάξη και την προοδευτική εναλλακτική πρόταση. Να το έχετε υπόψη σας αυτό.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.
Το λόγο έχει ο κ. Παρίσης Μουτσινάς.
Είστε Ανεξάρτητος Βουλευτής ή είστε στη ΔΗΜΑΡ;</ChairmanSpeech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Είμαι ιδιόρρυθμο μέλος της ΔΗΜΑΡ και Ανεξάρτητος. 
Κύριε Πρόεδρε, αγαπητοί συνάδελφοι, σήμερα, δυστυχώς, συζητάμε για ένα ακόμα δημοσιονομικό, εισπρακτικό νομοσχέδιο, το δέκατο, αν δεν κάνω λάθος, στη σειρά μετά το 2009 και αυτό είναι που με θλίβει κι εμένα και άλλους, το γεγονός δηλαδή ότι δεν έχουμε ακόμα αποκτήσει έναν φορολογικό νόμο μεταρρυθμιστικό, αναπτυξιακό και δίκαιο. Θα μπορούσε να γίνει τώρα, ήταν μια πολύ καλή ευκαιρία, και η κρίση απαιτούσε να γίνει ένας τέτοιος νόμος σήμερα για να εξορθολογίσει τα κακώς γενόμενα στη χώρα μέχρι τώρα. Και η προγραμματική συμφωνία ήταν σαφέστατη και αναλυτική στα θέματα αυτά.
Με κάλυψε απόλυτα η ομιλία του Οδυσσέα Βουδούρη, όπως επίσης προσυπογράφω την ομιλία του Νίκου Τσούκαλη, άσχετα τι θα κάνει στην ψηφοφορία, αλλά και της Ασημίνας Ξηροτύρη, η οποία βάζει σημαντικά θέματα. 
Το ζήτημα, όμως, είναι, αγαπητοί πρώην σύντροφοι, ότι πρέπει τώρα να απαιτήσουμε να εφαρμοστεί αυτή η προγραμματική συμφωνία σε όλα τα επίπεδα, αν θέλουμε πραγματικά να υπάρξει μέλλον. Ειδάλλως θα καταντήσει, όπως είπε κάποιο σημαίνον στέλεχος του ΠΑΣΟΚ, κουρελόχαρτο.
Ο κ. Βενιζέλος χθες μας είπε με περισσό στόμφο ότι το ΠΑΣΟΚ και ο ίδιος συνέβαλαν να γίνουν καινοτομίες στους φοροεισπρακτικούς μηχανισμούς μέχρι τη θέσπιση του οικονομικού εισαγγελέα. Αλλά την ίδια στιγμή, μέχρι τώρα αυτό που βλέπουμε είναι να έχει στήσει πάρτι η φοροδιαφυγή, η διαφθορά, η λαθρεμπορία και η παραοικονομία. Και στην πολιτική, κύριε Βενιζέλο, τα πράγματα κρίνονται από το αποτέλεσμα, όπως έχουμε μάθει. Όλα τ’ άλλα είναι λόγια. 
Είναι βέβαια κοινή διαπίστωση και πεποίθηση όλων εδώ μέσα ότι μια σοβαρή σταθερή ανάπτυξη θα βασιστεί μόνο σε ένα υγιές πολιτικό σύστημα που θα εμπνέει και θα αποπνέει εμπιστοσύνη και όχι αποφορά, σε έναν στέρεο σύγχρονο δημόσιο τομέα χωρίς γραφειοκρατία που θα χρησιμοποιεί τη σύγχρονη τεχνολογία και ένα μεταρρυθμιστικό φορολογικό νόμο και όχι στα φτηνά μεροκάματα που θέλει σήμερα η Κυβέρνηση να μας πείσει ότι πρέπει να γίνουν και στον ευτελισμό της κοινωνίας των πολιτών. 
Έτσι μόνο μπορούμε να προσελκύσουμε επενδύσεις, να ενισχύσουμε την αξιοπιστία της χώρας στο εξωτερικό και στο εσωτερικό και να τονώσουμε την αισιοδοξία και την ελπίδα των πολιτών μας που μπορούν να γίνουν ο κύριος μοχλός ανάπτυξης στη χώρα. Αυτό είναι το μόνο κοινωνικό μοντέλο που μπορεί να δώσει ελπίδα και προοπτική.
Η συναισθηματική νοημοσύνη, όμως, του Υπουργού κ. Στουρνάρα δεν του επιτρέπει να βάλει στο κάδρο της οικονομικής και κοινωνικής πολιτικής τον ανθρώπινο παράγοντα και την κοινωνία, τα οποία συστηματικά υποτιμά, τεμαχίζει και συντρίβει. Τα πάντα για την Κυβέρνηση είναι οι αριθμοί και όχι η κοινωνική συνοχή. 
Το ανθρώπινο δυναμικό, όμως, κύριε Υπουργέ, είναι ο πλούτος της οικονομίας, σύμφωνα με μια πρωτοπόρα μελέτη του ΟΗΕ, και πρέπει να τη διαβάσετε. Η αξία του ανθρώπινου παράγοντα στις σύγχρονες ανεπτυγμένες κοινωνίες ανέρχεται από 75% σε 85% στη συνολική περιουσία του κράτους. Το υπόλοιπο 15% με 25% είναι οι υποδομές και ο τεχνολογικός εξοπλισμός.
Με τον όρο «ανθρώπινο δυναμικό» σύμφωνα με τη μελέτη του ΟΗΕ, νοείται η μόρφωση, η επιμόρφωση, οι δεξιότητες, η χρήση τεχνολογίας και οι εμπειρίες, καθώς και το πολιτιστικό και ηθικό απόθεμα της κοινωνίας. 
Ακόμα και στην τραπεζική λογική, κύριε Στουρνάρα, του καπιταλισμού κι όχι του νεοφιλελευθερισμού του Φρίντμαν και της Σχολής του Σικάγου, η αξιολόγηση ενός φορέα επένδυσης στηρίζεται στα τρία «c». Τι σημαίνει τρία «c»; Σημαίνει character, capacity και capital. Πρώτα είναι ο χαρακτήρας του φορέα, το εθνικό ανάστημα δηλαδή, οι ικανότητες και μετά είναι το κεφάλαιο. Αυτή είναι η οικονομία μιας σύγχρονης κοινωνίας, αν θέλουμε πραγματικά να χτίσουμε το μέλλον.
Ο φορολογικός νόμος, λοιπόν, έρχεται σαν απότοκος μιας κυβερνητικής πολιτικής, η οποία δεν έχει δικό της στρατηγικό σχέδιο εξόδου από την κρίση και διαχείρισης του χρέους και προτιμά να ακολουθεί τη σκληρή συνταγή των δανειστών και των τεχνοκρατών της Ευρωπαϊκής Ένωσης και του ΔΝΤ. Πραγματικά, μας θλίβει αυτό, κύριε Στουρνάρα, γιατί και ο κ. Σαμαράς μέχρι πρόσφατα χαρακτήριζε αποτυχημένη και αδιέξοδη τη συνταγή. 
Δεν είναι τυχαίο ότι επί έξι μήνες –δυστυχώς επί έξι ολόκληρους μήνες- σε κλίμα εθνικής αδράνειας συζητούσατε το πακέτο των μέτρων για τα 11,5 δισεκατομμύρια, που ωστόσο λόγω της παρατεταμένης ύφεσης έγιναν 13,5. Και θα έπρεπε από το Σεπτέμβρη, αν θέλαμε, αφού ήταν προσυμφωνημένα τα μέτρα, να είχαμε αρχίσει να συζητάμε και να επεξεργαζόμαστε ένα φορολογικό νόμο να χτυπηθεί επιτέλους η παραοικονομία. Ο κ. Μαυραγάνης είπε ότι από τα 13 δισεκατομμύρια το 2012, μόνο 19 εκατομμύρια έχουμε εισπράξει. Θα έπρεπε να ενεργοποιήσουμε τους μηχανισμούς. Αυτή ήταν η δουλειά μας, αν θέλαμε να δώσουμε τα 2,5 τουλάχιστον δισεκατομμύρια στην κοινωνία των πολιτών κι όχι να τους αφαιμάξουμε άλλη μια φορά. 
Θα έπρεπε να γίνει αναδιάρθρωση του δημόσιου τομέα, για να μην φτάσουμε στις διαθεσιμότητες άρον-άρον που συντελούν στην αποσύνθεση και απογοήτευση του ανθρώπινου δυναμικού και του υπαλληλικού. Να επεξεργαστούμε επιτέλους ένα ολοκληρωμένο σχέδιο ανάπτυξης που έχει ανάγκη η χώρα σαν βάση τον πρωτογενή τομέα παράγωγης, τον τουρισμό, την επιχειρηματικότητα, την καινοτομία και άλλα πολλά. 
Αν θέλω να μπω στην ουσία του νομοσχεδίου τώρα, θα κάνω προτάσεις μεν αλλά νομίζω ότι θα πέσουν στο κενό, γιατί είναι μερεμέτια αυτά και δεν είναι φορολογικός νόμος. Αν ζητήσω, για παράδειγμα, τη φορολογική ελάφρυνση των πολυτέκνων -παρά τις κάποιες βελτιώσεις, για να μη μηδενίζω, το νομοσχέδιο τους χτυπά αλύπητα- για την ανάγκη δημιουργίας δικτύου κοινωνικής προστασίας των αδύναμων, να ζητήσω τη στήριξη της κοινωνικής οικονομίας και των γυναικείων συνεταιρισμών που παίζουν ένα σημαντικό ρόλο στην ύπαιθρο, την εξαίρεση των μικρών αγροτών και ιδιαίτερα των ορεινών, νησιωτικών περιοχών από τη φορολογία, για τη μη φορολόγηση των ανέργων με αντικειμενικά κριτήρια, για την περίοδο χάριτος της εφαρμογής της φορολογίας στους νέους επιχειρηματίες που εφάρμοζε ο νόμος Τσοβόλα, αν θυμάστε καλά, για το σταθερό αφορολόγητο όριο κι όχι αυτό που παίζει, για τη θέσπιση περισσότερων φορολογικών και δίκαιων φορολογικών για τα υψηλά εισοδήματα, θα μου πείτε ποια υψηλά εισοδήματα θα φορολογήσουν οι μεγαλύτεροι συντελεστές φορολογίας όταν τα «τζάκια» σήμερα δηλώνουν από 18.000 έως 30.000 ευρώ εισόδημα το χρόνο και το δεχόμαστε.
Καταλαβαίνετε πια ότι είναι ένα αδιέξοδο αυτό να κάνουμε προτάσεις. Κι αν τις κάνουμε τις προτάσεις αυτές, θα μου πει ο κ. Στουρνάρας, φέρτε μου ισοδύναμα για να εφαρμόσω αυτό που λέτε. Αυτό θα γίνει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Γιατί δεν έχει στο στόχαστρο τα 13 δισεκατομμύρια των δεδηλωμένων οφειλών, τα 6 δισεκατομμύρια του παραεμπορίου, τα 3 δισεκατομμύρια της λαθρεμπορίας, σύμφωνα με τη Γραμματεία Διαφάνειας του κ. Σούρλα, τα 3 δισεκατομμύρια των προστίμων που δεν εισπράττονται κ.λπ. και της παραίνεσης των ληστών οι οποίες αναλογούν σε πολλά δισεκατομμύρια; Και δυστυχώς, αν είχαμε εισπράξει, έλεγε κάποτε ο κ. Κουβέλης, πρόσφατα, το 10% από την παραοικονομία, δεν θα χρειαζόταν να είχαμε μνημόνια σήμερα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ολοκληρώνω, κύριε Πρόεδρε.
Φτάσαμε, λοιπόν, σήμερα να έχουμε μνημόνια, να έχουμε θλιβερά φαινόμενα, τα οποία τα κωδικοποιώ: Είναι το δημογραφικό πρόβλημα, το οποίο ο κ. Μαρίνος έρχεται και το ονομάζει δημογραφικό έγκλημα, περιβαλλοντικό έγκλημα που γίνεται με την πολιτική απέναντι στα καύσιμα και στο αέριο, για το κοινωνικό έγκλημα έχουμε ενάμισι εκατομμύριο ανέργους, πεντακόσιες χιλιάδες παιδιά κάτω από το όριο της φτώχειας, όταν έχουμε ανυπέρβλητα προβλήματα στην επιβίωση των ΑΜΕΑ και των ευπαθών ομάδων, όταν έχουμε φτωχοποίηση της μεσαίας τάξης που συνιστά τη ραχοκοκαλιά της κοινωνίας μας, όταν έχουμε χάσει την αξιοπιστία της χώρας. 
Δεν θέλω να μηδενίσω, οπωσδήποτε υπάρχουν και θετικά σημεία για τα οποία μπορεί η Κυβέρνηση να αισθάνεται αισιόδοξη και δεν θέλω να δώσω απαισιοδοξία στον κόσμο - αλλά σίγουρα δεν μπορεί να έχει έπαρση για τέτοια θέματα, γιατί οι ξένοι μιλούν ακόμα για την οικονομική και πολιτική ελίτ που δεν φορολογείται στην Ελλάδα, γιατί αν θέλετε η «DIE WELT» έλεγε προχθές ότι είναι σκηνοθετημένη η σωτηρία της χώρας μέχρι και με όρους για τις γερμανικές εκλογές, γιατί υπάρχουν ακόμα περίπου 150 δισεκατομμύρια, κύριε Στουρνάρα, τα οποία είναι οφειλές και ομόλογα μέχρι το 2022 και πρέπει να έχουμε ένα στρατηγικό σχέδιο για να το δούμε, γιατί πρέπει αυτός ο ελληνικός λαός που έχει μία ιστορία μακραίωνη και ένα συσσωρευμένο πολιτισμό και ιστορία να επιβιώσει και οφείλουμε να του δώσουμε την επιβίωση και την αισιοδοξία και το χαμόγελο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει ο Βουλευτής του ΠΑΣΟΚ, κ. Παναγιώτης Ρήγας.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, ένα από τα σημαντικότερα νομοσχέδια συζητεί σήμερα η Εθνική Αντιπροσωπεία. Και βέβαια παρακολουθώντας τη συζήτηση ακούσαμε τις δικαιολογημένες, σε ένα μεγάλο βαθμό, αιτιάσεις των συναδέλφων της Αξιωματικής Αντιπολίτευσης κυρίως, για τον τρόπο με τον οποίο νομοθετεί η Βουλή μέσω των πράξεων νομοθετικού περιεχομένου. Είναι κάτι το οποίο το έχουμε επισημάνει και στο οποίο είπαμε και επαναλαμβάνουμε ότι πρέπει κάποια στιγμή να τελειώσει.
Ποιο είναι το κακό, όμως; Ότι κι όταν έχουμε άνεση χρόνου κι όταν τα νομοσχέδια συζητούνται είτε στην αρμόδια επιτροπή είτε στην Ολομέλεια με άνεση χρόνου, οι τοποθετήσεις επί της ουσίας ποτέ δεν υπάρχουν. 
Για να λύσουμε αυτό το πρόβλημα της ανυπαρξίας θέσεων και της αποφυγής της γενικόλογης συζήτησης, ας τιτλοφορήσουμε τελικά όλα τα νομοσχέδια με έναν τίτλο: «Συζήτηση εφ’ όλης της ύλης». Γιατί παρακολουθώντας τις θέσεις για το φορολογικό νομοσχέδιο ακούσαμε τα πάντα –!- που έχουν σχέση με την υπόσταση, τη δημιουργία, τη λειτουργία του πολιτικού συστήματος, τις ανατροπές, επί της ουσίας όμως τι εννοούμε με την φορολόγηση των πλουσίων, ποια είναι τα εισοδήματα τα οποία πρέπει να φορολογηθούν, από πού και πάνω θεωρείται κάποιος ότι πρέπει να συνεισφέρει περισσότερο στη φορολογία, ποιες είναι οι κλίμακες τις οποίες θα θέλαμε; Γι’ αυτά δεν υπάρχει τίποτα. 
Ο συνεχής απλουστευτικός λόγος να φορολογηθεί το μεγάλο κεφάλαιο χωρίς να το προσδιορίζουμε, χωρίς να αναλύουμε τα δομικά χαρακτηριστικά της ελληνικής οικονομίας, χωρίς να υπολογίζουμε ότι η ελληνική οικονομία σε σχέση με την υπόλοιπη Ευρώπη έχει τους περισσότερους αυτοαπασχολούμενους, χωρίς να υπολογίζουμε ότι έχει το μεγαλύτερο λιανεμπόριο, χωρίς να υπολογίζουμε ότι η φοροδιαφυγή υπάρχει και στα μεγάλα και υψηλά εισοδήματα αλλά υπάρχει και οριζόντια, που αν την αθροίσεις σε μία-μία από τις μικρές επιχειρήσεις ή τους ελεύθερους επαγγελματίες δημιουργεί μία τεράστια φοροδιαφυγή, όλα αυτά μας διαφεύγουν. Και συνεχίζουμε να κάνουμε αναλύσεις οι οποίες θα ανταποκρίνονταν σε άλλου είδους οικονομίες, τότε που τα πράγματα ήταν ξεκάθαρα, υπήρχε η πολύ μεγάλη βιομηχανία, το πολύ μεγάλο κεφάλαιο και από εκεί και πέρα μια εργατική μάζα εξαθλιωμένη και δεν υπήρχαν τα μεσαία στρώματα, τα οποία είναι παρόντα σε οικονομίες όπως η ελληνική και τα οποία έχουν και διαχειρίζονται ένα μεγάλο μέρος του Ακαθάριστου Εθνικού Προϊόντος.
Όλα αυτά, λοιπόν, τα αγνοούμε και προχωρούμε σε γενικεύσεις. Κι όχι μόνο αυτό. Υπάρχουν και κάποιοι συνάδελφοι από την Αξιωματική Αντιπολίτευση οι οποίοι ξεπερνούν όλα τα όρια, συνεχώς με έναν καταγγελτικό λόγο απειλούν ότι όλοι θα πάμε στα δικαστήρια, θα τιμωρηθούμε. Κάποια στιγμή ας σταματήσει αυτή η ιστορία. Ας προσπαθήσουμε αντί να έχουμε αυτούς τους παράλληλους μονολόγους που δεν συγκλίνουν πουθενά, να συνεννοηθούμε. 
Το φορολογικό νομοσχέδιο είναι εθνικός στόχος, από τον οποίο κανένας δεν αποκλίνει, δηλαδή να αποκτήσει η χώρα μας ένα σταθερό, σύγχρονο, απλό, κοινωνικά δίκαιο και αναπτυξιακό φορολογικό σύστημα. Είναι αυτό που συζητάμε κάτι τέτοιο; Προφανώς, όχι. Δεν είναι αυτό. Αυτό είναι μία επιμέρους παρέμβαση, θα έλεγα ιδιαίτερα σημειακή εξαιτίας της συγκυρίας, που αφορά τα φορολογικά έσοδα. Κι εδώ η ευθύνη είναι όλων, η ευθύνη ανήκει στα κόμματα τα οποία κυβερνήσαμε τη χώρα τα προηγούμενα χρόνια.
Πρέπει να κάνουμε και εμείς την αυτοκριτική μας. Δεν μπορούμε να αγνοούμε ότι σε διάφορες περιόδους έγιναν προσπάθειες να εκσυγχρονιστεί το φορολογικό σύστημα, να χτυπηθεί η φοροδιαφυγή και όμως, είτε το ΠΑΣΟΚ σε κάποιες στιγμές, είτε η Νέα Δημοκρατία δεν σταθήκανε αντάξιοι των απαιτήσεων που είχε ο κόσμος και η εθνική οικονομία.
Θα θυμίσω ότι το βασικό σύνθημα το 2004 που ο κ. Καραμανλής διεκδίκησε την εξουσία, ήταν να καταργηθεί πλέον το ΣΔΟΕ, να διαλυθεί, να μην υπάρχουν φορολογικοί έλεγχοι. Επειδή προέρχομαι από τις Κυκλάδες, θυμάμαι τις καταγγελίες από δεξιά και αριστερά τότε για τους «κομάντος του ΣΔΟΕ που με τη μορφή κατακτητών έρχονταν να ελέγξουν τις επιχειρήσεις». Μα, εκεί υπήρχε φοροδιαφυγή. Να μην τις ελέγξουμε, λοιπόν, να καταργήσουμε και το ΣΔΟΕ. Αυτό επαναλαμβάνεται σήμερα και δυστυχώς αυτός είναι που υποστηρίζει σήμερα η Αξιωματική Αντιπολίτευση. 
Εμείς, έστω και καθυστερημένα, αναλαμβάνοντας τις ευθύνες τις οποίες οφείλουμε με ειλικρίνεια να αναλάβουμε, προχωρούμε στη σύνταξη ενός εθνικού φορολογικού συστήματος. Όμως, κύριε Υπουργέ, έχουμε αργήσει πάρα πολύ. Την προηγούμενη περίοδο ως ΠΑΣΟΚ πήραμε μία πρωτοβουλία. Τότε εγκατέλειψαν όλοι τον εθνικό διάλογο, δεν προσήλθε κανένας και τώρα ερχόμαστε με καθυστέρηση έξι μηνών να φτιάξουμε το φορολογικό σύστημα. Όλο αυτό το χρονικό διάστημα έγιναν σημαντικές παρεμβάσεις. Δεν υπάρχουν αποτελέσματα. Γιατί, κύριε Υπουργέ; Για έναν πολύ συγκεκριμένο λόγο. Γιατί στο θέμα της νομοθέτησης, στο θέμα της δημιουργίας θεσμών, στο θέμα της νομοθεσίας έχουμε πάει καλά. Όταν, λοιπόν, βεβαιώνεται το πρόστιμο και ελέγχεται η επιχείρηση, πάει μετά για την είσπραξη. Εκεί, υπάρχει σχεδόν μηδενικό αποτέλεσμα. Και εάν λάβουμε υπ&apos; όψιν μας και τη λειτουργία της φορολογικής δικαιοσύνης, θα δείτε ότι αν δεν αλλάξουν πολλά πράγματα και εάν δεν ληφθούν ριζοσπαστικά μέτρα, θα βεβαιώνονται φόροι, αλλά πάντοτε θα υπάρχει δυνατότητα σε αυτόν που φοροελέγχεται, να καθυστερεί την πληρωμή των φόρων που οφείλει. Αν δεν τα σταματήσουμε αυτά και αν δεν κάνουμε επίσης ριζικές τομές στο φορολογικό σύστημα, δεν μπορούμε να προχωρήσουμε. 
Η φορολογική παρέμβαση που γίνεται, λοιπόν, τώρα έχει βελτιωθεί σε σχέση με το αρχικό της στάδιο. Όμως, κύριε Υπουργέ, εμείς επιμένουμε, δεν είναι δυνατόν οι ευπαθείς κοινωνικές ομάδες να μην αντιμετωπίζονται με την πρόνοια και την ευαισθησία που απαιτείται. Λέτε, ότι αυτό το νομοσχέδιο δεν είναι το κατάλληλο. Εμείς θα περιμένουμε, θα έχουμε υπομονή, τη Δευτέρα που μπαίνουν οι εφαρμοστικοί νόμοι, να περάσουμε εκεί αυτές τις ρυθμίσεις και για τους ανάπηρους από 80% και άνω και για όλους τους κοινωνικά αδύναμους και τους μακροχρόνια άνεργους και θα περιμένουμε να έχουμε απάντηση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δύο ακόμα σημειακές παρεμβάσεις. Η πρώτη αφορά το θέμα των ΔΟΥ. Λέμε ότι θα πρέπει ο νησιωτικός χώρος να αντιμετωπίζεται με περισσότερη προσοχή. Όχι με τη λογική του μικροκομματισμού και της χάρης. Όχι. Και οι ΔΟΥ των νησιών θα πρέπει να εκσυγχρονιστούν, να μπουν μέσα στη διαδικασία της ηλεκτρονικής διακυβέρνησης. Όμως, όταν τα πράγματα δεν είναι έτοιμα, θα πρέπει να μην βιαζόμαστε, γιατί τα αποτελέσματα θα είναι αρνητικά. Επομένως, κατά την άποψή μου, οι ΔΟΥ στο νησιωτικό χώρο πρέπει να εκσυγχρονιστούν λειτουργικά, να λειτουργήσουν στα πλαίσια που θα λειτουργήσει και ο υπόλοιπος ελεγκτικός μηχανισμός, αλλά εξαιτίας των δυσκολιών που υπάρχουν στο νησιωτικό χώρο, θα πρέπει να υπάρξει μία διαφορετική αντιμετώπιση.
Τέλος, θα πρέπει να ληφθεί μία μέριμνα, σε φορολογικό επίπεδο, γιατί ίσως σε άλλο επίπεδο να είναι δύσκολο, για τους ομολογιούχους. Εξετάστε το αυτό. Είχαμε πει και στο παρελθόν ότι υπάρχει δυνατότητα στις φορολογικές ρυθμίσεις, που κάνουμε, να ληφθεί μέριμνα για τους μικροομολογιούχους. 
Με την ελπίδα ότι αυτή είναι η τελευταία φορά που γίνεται μία αποσπασματική παρέμβαση εξαιτίας της συγκυρίας και με την προσδοκία ότι θα πάψουμε πλέον ως πολιτικός κόσμος να περιμένουμε τον από μηχανής Θεό που θα μας λύσει το οικονομικό πρόβλημα που λέγεται αποζημιώσεις από τους Γερμανούς, τις οποίες πρέπει να πάρουμε, που λέγεται «ο θείος από την Αμερική», ο οποίος εάν έχει περιουσία και κληρονομιά ας μας τη δώσει, που λέγεται λίστα Λαγκάρντ, από την οποία πρέπει να τα πάρουμε, αν με αυτούς τους ζωτικούς μύθους συνεχίσουμε να νομίζουμε ότι θα λύσουμε το οικονομικό μας πρόβλημα, τότε ποτέ δεν θα πάρουμε σημαντικές αποφάσεις, οι οποίες πραγματικά θα αντιμετωπίζουν το μεγάλο πρόβλημα της φοροδιαφυγής το οποίο πρέπει να λύσουμε.
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και εμείς ευχαριστούμε. 
Το λόγο έχει ο Βουλευτής του ΣΥΡΙΖΑ κ. Βασίλειος Χατζηλάμπρου.</ChairmanSpeech> 
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Ξεκινάω σχολιάζοντας κάτι που είπε ο προηγούμενος συνάδελφος και καλά ίσως το είπε. Αναρωτιόταν αν έχουμε μία μελέτη για την ελληνική πραγματικότητα που να προσδιορίζει το ζήτημα του μεγάλου κεφαλαίου ή αν συζητάμε αφηρημένα. Αυτό είναι που έλειπε στα πενήντα χρόνια της φοροδιαφυγής του κεφαλαίου; Και όταν έχει συγκεκριμένα δεδομένα το συγκεκριμένο Υπουργείο και η συγκεκριμένη Κυβέρνηση, τα οποία μπορεί να είναι και με τη μορφή μιας λίστας καταθετών στο εξωτερικό και δεν τα ελέγχει, εκεί τι πρόβλημα έχουμε; 
Έχουμε πρόβλημα έλλειψης πολιτικής βούλησης να ελεγχθεί αυτή η λίστα. Εκεί θα καταφύγουμε ξανά πιθανόν στην έλλειψη μιας ανάλυσης για την ελληνική κοινωνία, για το πόσο δύσκολο είναι να πιαστεί η φοροδιαφυγή, όταν έχουμε συγκεκριμένο υλικό; 
Δυστυχώς, το ζήτημα της πολιτικής βούλησης τίθεται ξανά με τη λίστα Λαγκάρντ, γιατί δεν διώκονται ή δεν παραπέμπονται πρόσωπα για την έλλειψη αυτής της βούλησης και –θα έλεγα- και για τη διαπλοκή και για την προστασία, προκειμένου να μην ελεγχθεί αυτή η λίστα ως προς το αποτέλεσμα της φοροδιαφυγής. Παραπέμπονται μόνο για το αν διόρθωσαν ή πλαστογράφησαν κάτι στη λίστα. Αυτό μικραίνει πάρα πολύ το αδίκημα, γιατί ακριβώς το γεγονός ότι εδώ στην Ελλάδα είναι ξεκάθαρο ότι πληρώνουν οι φτωχοί, οι άνεργοι, οι μισθωτοί και όχι κάποιοι άλλοι ήταν αποτέλεσμα αυτών των δεσμών που είχε συνάψει επί σειρά χρόνων το πολιτικό κράτος με τα δύο κόμματά του που κυβέρνησαν χρόνια τώρα με συγκεκριμένους επιχειρηματίες και συγκεκριμένες ομάδες. Αυτό γίνεται προϋπόθεση για να πάμε σε μία άλλη κατάσταση στην Ελλάδα. Γίνεται προϋπόθεση η ανατροπή μιας τέτοιας λύσης την οποία ξαναφέρνετε, για να υπάρξει μια άλλη σελίδα στην Ελλάδα. 
Συνήθως τα νομοσχέδια –και το συγκεκριμένο δεν θέλει πολλή κριτική, γιατί οι ίδιοι είπατε ότι δεν είναι δίκαιο, είναι αναγκαστικό, είναι εισπρακτικό και ότι δεν πρέπει να σας κρίνουμε από αυτό- συνοδεύονται από μία αιτιολογική έκθεση, από μία έκθεση του Γενικού Λογιστηρίου. Δεν συνοδεύονται από κάτι που είναι πολύ σημαντικό και αυτό πρέπει να το αναδεικνύει η Βουλή. Δεν συνοδεύονται από τις κοινωνικές συνέπειες που επιφέρουν. Δηλαδή δεν υπάρχει μία εκτίμηση για το πόσα μαγαζιά θα κλείσουν το επόμενο διάστημα με βάση αυτά τα φορολογικά μέτρα. Δεν υπάρχει μία εκτίμηση για το πόσοι θα βρεθούν να είναι μπροστά στα γκισέ της εφορίας, χωρίς να έχουν να πληρώσουν, γιατί και ο άνεργος με μηδέν εισόδημα καλείται να πληρώσει. Δεν υπάρχουν, δηλαδή, εκτιμήσεις για τις κοινωνικές συνέπειες. 
Αυτό καταλογίζει ο κόσμος έξω στη Βουλή, ότι αδιαφορεί για τις κοινωνικές συνέπειες και ενδιαφέρεται κυρίως να βγει ο λογαριασμός. Μάλιστα, ετοιμάζεστε, αν δεν βγει ο λογαριασμός από τους συγκεκριμένους, με έναν αυτόματο μηχανισμό να ξαναπάμε σε κόψιμο μισθών και συντάξεων. Το ετοιμάζετε για τις επόμενες μέρες. 
Το ερώτημα είναι, κάθε άνθρωπος που αύριο θα φθάσει στην αυτοκτονία γιατί θα του πάρουν το σπίτι, αν δεν έχει να πληρώσει, θα πρέπει να το δει σαν προσωπική του υπόθεση; Κάθε άνθρωπος που θα κλείσει το μαγαζί του αύριο πρέπει να το δει σαν μια προσωπική του αποτυχία; Ή θα πρέπει να καταλάβει ότι έχει να κάνει με τις αποφάσεις σας και την πολιτική σας; 
Εκεί είναι το μεγαλείο της πολιτικής, να μπορείς να συντάξεις όλες αυτές τις κακουχίες των ανθρώπων που δεν είναι μοιραίες, αλλά προκύπτουν από την πολιτική σας και να τις κάνεις ένα πολιτικό κίνημα αλλαγής. Αυτή είναι η δική μας προσπάθεια. Αυτή είναι η δική μας πολιτική συνεισφορά, να μην υπάρξουν άλλες αυτοκτονίες, αλλά να υπάρξουν κινήματα, να μην υπάρξουν άλλα κλεισμένα σπίτια, αλλά να έρθουν να συντάξουν τη δύναμή τους μαζί μας, για να υπάρξει μια μεγάλη αλλαγή. 
Κάποιος από τους ομιλητές παίνεψε τον Υπουργό Οικονομικών με λόγια φοβερά. Είπε ότι αλλάζει την εικόνα της Ελλάδας. 
Θα συνιστούσα να διαβαστούν όλα αυτά που γράφονταν και συνόδευαν τον κ. Παπακωνσταντίνου για ένα έτος, όταν η Βουλή του έδινε το δικαίωμα να τα κάνει όλα μόνος του. Τι γραφόταν στις εφημερίδες τότε; Γιατί δεν έπαψαν τα Μέσα να είναι διαπλεκόμενα μαζί σας. Τότε εκθειαζόταν σαν ο φοβερός άνθρωπος που θα βγάλει την Ελλάδα από την κρίση. Δείτε τι γίνεται σήμερα. Φτάσατε να τον αρνείστε ακόμα και από το κόμμα του και να τον βγάζετε «στη σέντρα» να πληρώσει για όλους! Γιατί χρειάζεστε κάτι τέτοιο. 
Δεν μπορείτε να πείσετε τον κόσμο να πάει στις εφορίες αν δεν δώσετε και πέντε πολιτικά θύματα. Δεν μπορείτε να μην τιμωρήσετε κάποιους για να έχετε τάχα τη συνταγματική δυνατότητα να φτιάξετε ένα άλλο «μασκαρεμένο» κόμμα, τάχα ευρωπαϊκής συνταγματικής νομιμότητας, ώστε να μας οδηγήσει ακόμα πιο βαθιά, μέχρι το 2020 πιθανά, στις λύσεις των μνημονίων. 
Όμως, δεν σας φτάνει αυτό, δεν προκύπτει εύκολα. Θέλετε πολύ συγκεκριμένες, αλά Μακιαβέλι, λύσεις της στιγμής και των δύο-τριών ημερών. Έτσι, όταν περνούσε το πολυνομοσχέδιο, προέκυψε το θέμα -που γέννησε ο Υπουργός Οικονομικών και τα μίντια- για τους υπαλλήλους της Βουλής. Τάχα ο ΣΥΡΙΖΑ τρεις μέρες στα κανάλια υποστήριζε τις συντεχνίες. Τώρα προκύπτουν όλα τα άλλα, μολότοφ, καταλήψεις κλπ. Να αλλάξει η ατζέντα. Να μην πούμε στον κόσμο δηλαδή ότι τον εξοντώνουμε, να φοβηθεί από κάτι άλλο. 
Τι μας ετοιμάζετε για τις επόμενες μέρες, κύριοι συνάδελφοι; Επτά πράξεις νομοθετικού περιεχομένου. Τι θα δουν τα ματάκια μας από αυτά που ετοιμάζετε; Αμέσως μετά υποτίθεται ότι είναι η λίστα Λαγκάρντ και το πράγμα έχει συνέχεια. 
Τους πληρώνετε όμως πολύ ακριβά. Το «MEGA» πήρε 95 γι’ αυτή τη δουλειά. Τους πληρώνετε πολύ ακριβά! Θα ζητήσουν και οι άλλοι. Οι άλλοι δεν μπορεί να παίζουν σε διαφορετικό ρυθμό, χωρίς να είναι τόσο καλά αμειβόμενοι. 
Αυτό το πολιτικό σύστημα το οποίο παράγει αυτά, για να μπορέσει να καλύψει την ουσία της πολιτικής του, έχει συγκεκριμένο όνομα. Δεν γεννιέται από κάποιους μηχανισμούς αυθαίρετα. Γεννιέται από την ουσία της πολιτικής σας. Για να μπορέσει δηλαδή να καλύψει αυτό το αντικοινωνικό μέτωπο μέτρων απέναντι στην κοινωνία, χρειάζεται πολλή βία και τρομοκρατία, χρειάζεται αντιδημοκρατική λειτουργία και εδώ μέσα. 
Εκεί οι πολιτικές ευθύνες δεν μπορούν να μετρηθούν με τη μορφή της λίστας Λαγκάρντ. Μετριούνται αν σκεφτείτε σε ποια υπόληψη μπορεί να έχει ο κόσμος προηγούμενους πρωθυπουργούς των μνημονίων. Σκεφτείτε σε τι πλέον υπόληψη τους έχει. Υπάρχει ένα μειδίαμα πέρα από το θυμό. 
Αν σήμερα ο Πρωθυπουργός της χώρας οργανώνει αυτή την κατάσταση, μίντια, κανάλια, νέο κόμμα, «να βάλουμε και δύο μέσα για να συνεχίσουμε αυτή την πολιτική», τότε έχει το απόλυτο της πολιτικής ευθύνης. Δεν το ξεχνάμε αυτό. Η πολιτική ευθύνη είναι η μεγαλύτερη και δεν θα τη βρούμε εδώ μέσα γιατί εδώ υπάρχει συσχετισμός που τον απαλλάσσει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, κύριε συνάδελφε.</ChairmanSpeech> 
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Την πολιτική ευθύνη την αποδίδει ο λαός και ο λαός είναι εκείνος που θα αποφασίσει στο φινάλε. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η κ. Τριανταφύλλου Μαρία από το ΣΥΡΙΖΑ.</ChairmanSpeech>
<Speech><Parlmember>ΜΑΡΙΑ ΤΡΙΑΝΤΑΦΥΛΛΟΥ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, στη μέση ενός κατοχικού χειμώνα έρχεται προς ψήφιση μια νέα φορολογική «λαιμητόμος» που στοχοποιεί και πάλι αυτούς που μέχρι σήμερα έχουν πληρώσει το τίμημα της κρίσης, δηλαδή τους Έλληνες εργαζομένους και τα φτωχά λαϊκά στρώματα εν γένει. Και βέβαια ακόμα μια φορά μένουν απέξω όσοι έχουν καταφέρει να εκμεταλλεύονται την κρίση, να την αντιμετωπίζουν ως ευκαιρία για περισσότερα κέρδη. 
Όλα τα φορολογικά νομοσχέδια από τη Μεταπολίτευση και μετά ψηφίστηκαν από κυβερνήσεις του δικομματισμού. Εμείς τα θεωρούμε όλα βαθιά ταξικά, άδικα και αναποτελεσματικά. Όμως και η δική σας επιλογή να τα αλλάζετε συνεχώς δείχνει ότι τα θεωρείτε τουλάχιστον ανεπαρκή.
Τι είναι, άραγε, αυτό που δίνει βάσιμες ελπίδες ότι το προτεινόμενο φορολογικό νομοσχέδιο είναι μία καλή αρχή που θα οδηγήσει στη δημιουργία ενός δίκαιου και αποτελεσματικού φορολογικού μηχανισμού αργότερα, ότι θα συγκροτηθούν αξιόπιστοι μηχανισμοί εσόδων προς όφελος του ελληνικού λαού; «Μα, οι καταγεγραμμένες επιτυχίες της Κυβέρνησης», μας είπατε, «για παράδειγμα, η μείωση του πρωτογενούς ελλείμματος και οι μειώσεις πολλών άλλων ελλειμμάτων».
Όμως, στους αριθμούς που επικαλεστήκατε και τους συνδέσατε με οικονομική ευημερία ακούστε και κάποιους άλλους αριθμούς και πείτε μας τι συμπέρασμα βγαίνει. Καταγράφεται αύξηση τα τελευταία χρόνια των θανατηφόρων πυρκαγιών, σε σπίτια με θύματα κυρίως ηλικιωμένους. Μιλάμε για τα τελευταία τρία-τέσσερα χρόνια, όπου εξήντα τέσσερα άτομα έχουν χάσει τη ζωή τους. Υπάρχει σχετική επιστολή της Ένωσης Πυροσβεστικού Σώματος προς τον Αρχηγό του Πυροσβεστικού Σώματος, τον Υπουργό Δημόσιας Τάξης και το Γενικό Γραμματέα Πολιτικής Προστασίας, που χτυπάει το καμπανάκι του κινδύνου. Αυτό δεν ονομάζεται βία;
Δεν δεχθήκατε καμμία πρόταση για αλλαγή και ακύρωση της εξίσωσης του ειδικού φόρου του πετρελαίου θέρμανσης και κίνησης.
Ο κόσμος κρυώνει, απειλείται κυριολεκτικά η ζωή του και εσείς, κύριε Στουρνάρα, είπατε χαρακτηριστικά -νομίζω σε ένα ραδιοφωνικό σταθμό, τον «ΒΗΜΑ FM»- ότι, πέρα από την αντιμετώπιση του λαθρεμπορίου, δεν υπάρχουν δημοσιονομικές δυνατότητες για επέκταση του επιδόματος θέρμανσης ή για ελάφρυνση στη φορολογία κεφαλαίου.
Τι συζητάμε, λοιπόν; Η τρόικα έφη ότι δεν υπάρχουν δημοσιονομικές δυνατότητες και «τα σκυλιά δεμένα». Κατά τα άλλα, ήρθαμε εδώ να συζητήσουμε γι’ αυτό το δικαιότερο φορολογικό νομοσχέδιο.
Κύριε Υπουργέ, μας είπατε χθες ότι υπάρχει προϋπολογισμός για θέρμανση 80 εκατομμύρια ευρώ, αλλά οι αιτήσεις για να λάβουν το επίδομα καλύπτουν μόνο 6 εκατομμύρια ευρώ.
Μην απορείτε, κύριε Υπουργέ. Τα κριτήρια που έχουν τεθεί είναι εξαιρετικά περιοριστικά και πρέπει να διευρυνθούν. Μην απορείτε. Οι περισσότεροι Έλληνες έχουν γυρίσει την πλάτη στο πετρέλαιο, δεν έχουν χρήματα, είναι ανέφικτο αγαθό γι’ αυτούς. Όμως και έτσι να είναι, γιατί δεν δίνετε αυτά τα 74 εκατομμύρια που περισσεύουν για θέρμανση σε σχολεία και νοσοκομεία, όπου κυριολεκτικά ξεπαγιάζουν μαθητές και ασθενείς; Μήπως δημοσιονομικά απαγορεύεται και αυτό;
Η ΕΛΣΤΑΤ -άλλο νούμερο, άλλοι αριθμοί- καταγράφει νέα εκτόξευση της ανεργίας στο 26,8% για φέτος τον Οκτώβρη. Πέρυσι βρισκόταν στο 19,7%. Σε τετρακόσιες χιλιάδες οικογένειες δεν εργάζεται κανείς.
Υπάρχουν, λοιπόν, αριθμοί που δείχνουν τραγικά πράγματα και αυτό είναι βία και τρομοκρατία, το να μη μπορείς να ζήσεις, να τραφείς, να ζεσταθείς, να χάνεις κάθε έννοια αξιοπρέπειας, να φτάνεις στην απόγνωση, να αυτοκτονείς. Το 2012 πληρώσαμε εξαπλάσιους φόρους εισοδημάτων σε σχέση με το 2011 και μάλιστα, για λιγότερα εισοδήματα. Φέτος τα χαράτσια διατηρούνται και ενισχύονται από την εκτίναξη του ειδικού φόρου, την εξίσωση στο πετρέλαιο θέρμανσης-κίνησης και τη φοροτιμωρία όσων έχουν παιδιά. Φέτος καλούνται για ακόμα μία φορά οι μικροεπιχειρηματίες, οι αγρότες, οι μικροϊδιοκτήτες ακίνητης περιουσίας, οι μισθωτοί και οι συνταξιούχοι να πληρώσουν πάνω από 2,5 δισεκατομμύρια ευρώ που απαιτούν οι δανειστές.
Υπάρχουν πολλά παραδείγματα που άντλησαν πολλοί συνάδελφοι και μάλιστα, όλων των πτερύγων της Βουλής και κατέδειξαν τον άνισο, τον άδικο, το βαθιά ταξικό, τον αντιαναπτυξιακό χαρακτήρα του φορολογικού νομοσχεδίου. Σε περίοδο βαθιάς κρίσης, πρωτόγνωρης ανεργίας και κάθετης μείωσης των εισοδημάτων των λαϊκών στρωμάτων, επιμένετε να φέρνετε μέτρα που απομυζούν τον ιδρώτα και τον κόπο τους.
Όλα τα φορολογικά νομοσχέδια υπηρέτησαν πιστά μία αρχή: Να αρπάζουν τα λαϊκά εισοδήματα μέσα από άδικες και αντιαναπτυξιακές φορολογήσεις, ποδοπατώντας εργασιακά δικαιώματα και συσσωρεύοντας πλούτο για ολίγους. Τέτοια μέτρα έχει και τούτο το νομοσχέδιο. Έγιναν ενδελεχείς αναφορές. Θα αναφέρω και εγώ ενδεικτικά κάποια. Φορολογούνται είδη πρώτης ανάγκης, ενώ μειώνονται τα ποσά για κοινωνικές ανάγκες. Απαλλάσσονται τα μερίσματα από φόρους. Έχουμε κατάργηση των ειδικών φορολογικών καθεστώτων, ενώ προκλητικά εμμένετε στο ειδικό φορολογικό καθεστώς για τους εφοπλιστές.
Δεν ενισχύονται οι φοροελεγκτικοί μηχανισμοί. Οι φορολογικοί συντελεστές παραμένουν πολύ υψηλοί, κάτι που είναι καταστροφικό κυρίως για τους επιχειρηματίες. Δεν φορολογείτε τις ΜΚΟ ούτε άλλα ιδρύματα πλουσίων.
Δεν θα μιλήσω για την απόλυση των τριακοσίων καθαριστριών, για το Σκαραμαγκά και για διάφορα άλλα. Θα αναφερθώ μόνο στην ανορθολογική κατάργηση πάρα πολλών ΔΟΥ. Γιατί το κάνετε; Δεν εξοικονομείτε τίποτα! Όμως και πέρα απ’ αυτό, δεν είστε έτοιμοι! Δεν έχετε αναβαθμίσει το «TAXIS».
Όσον αφορά τη φοροδιαφυγή, έγινε λόγος από όλους. Τι κάνετε για τη φοροδιαφυγή; Υπάρχουν βεβαιωμένοι φόροι που διαφεύγουν; Πόσοι είναι; Με ποια μέτρα, με ποιο σχέδιο θα τους εισπράξετε;
Είναι αυτονόητο πως καταψηφίζουμε το φορολογικό νομοσχέδιο. Πιστεύουμε ότι εσείς δεν μπορείτε και δεν θέλετε να φέρετε κοινωνική δικαιοσύνη. Εσείς μπορείτε να συγκαλύπτετε και να προστατεύετε την εγχώρια διαπλοκή, τη φοροδιαφυγή και το μαύρο πολιτικό χρήμα, το πολιτικό προσωπικό που μας έβαλε στα μνημόνια. Τι να πρωτοθυμηθούμε; Ο κ. Παπακωνσταντίνου είχε εν λευκώ την εξουσιοδότηση από την τότε κυβερνητική πλειοψηφία να υπογράψει το πρώτο μνημόνιο. Διετέλεσε Υπουργός Περιβάλλοντος ασκώντας μία καταστροφική για το περιβάλλον πολιτική, ευνοώντας ισχυρά οικονομικά συμφέροντα, όπως αναφέρθηκε και από πολλούς συναδέλφους για τον «Ελληνικό Χρυσό» στη Χαλκιδική.
Τι να πρωτοπούμε για το βίο και την πολιτεία του διεφθαρμένου ΠΑΣΟΚ που κεντρικά του στελέχη έκλεβαν μέσα από παρένθετα πρόσωπα; Τσουκάτος, Μαντέλης, Τσοχατζόπουλος, Κοσκωτάδες! Οι κλοπές από Υπουργούς και πρωτοκλασάτα στελέχη του ΠΑΣΟΚ περιέπιπταν σε απλές υποθέσεις για συγκάλυψη προσώπων. 
Όλα αυτά είναι γνωστά στον ελληνικό λαό. Παρά την προσπάθεια του αποπροσανατολισμού και τη φρούδα ελπίδα που προτάσσετε για ανάπτυξη που θα έρθει μελλοντικά, το βασικό συμπέρασμα είναι πως η υπόθεση της λίστας Λαγκάρντ είναι μία ακόμα κορυφαία στιγμή που αποδεικνύει ένα σάπιο, διεφθαρμένο κλεπτοκρατικό πολιτικό σύστημα που οδήγησε στη χρεωκοπία και μας κρατά δεμένους και εγκλωβισμένους σε επιτροπείες, μνημόνια και εργασιακά σφαγιαστικά μέτρα.
Βουίζει ο τόπος ότι οι άνθρωποι του Διεθνούς Νομισματικού Ταμείου έχουν εκπονήσει οργανωμένα σχέδια για λεηλασία και έχουν φτιάξει πλάνα για το πώς περνούν και επιβάλλονται τα μέτρα μέσω μίας επιχειρηματολογίας «να σώσουμε τη χώρα», «χρεωκοπία», «μνημόνιο ή χάος», κλπ. Την ίδια στιγμή, στοιχείο των σχεδιασμών είναι και η πάση θυσία διάσωση των προσώπων που προωθούν αυτά τα σχέδια σε κάθε χώρα και να υπάρξει εγγύηση πως τα ανδρείκελά τους δεν θα τιμωρηθούν.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Τώρα καλείται ο Πρωθυπουργός του τρίτου μνημονίου να αποδείξει ότι δεν εκτελεί άλλο ένα συμβόλαιο τρόικας-Διεθνούς Νομισματικού Ταμείου και ότι δεν θα συγκαλύψει, δεν θα γλυτώσει Παπακωνσταντίνου, Βενιζέλο και συντροφία. Όμως, ο κ. Σαμαράς κυβερνά αυτήν την ώρα με την ψήφο του κ. Παπακωνσταντίνου, δηλαδή με τη στήριξη του ΠΑΣΟΚ. Τι θα κάνει ο κύριος Πρωθυπουργός για τους κάθε λογής Βενιζέλους;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, σας παρακαλώ.</ChairmanSpeech>
<Speech><Parlmember>ΜΑΡΙΑ ΤΡΙΑΝΤΑΦΥΛΛΟΥ</Parlmember>: Αν θέλετε πραγματικά να πατάξετε τη φοροδιαφυγή, ιδού η Ρόδος, ιδού και το πήδημα! Διότι τελικά, τα σκάνδαλα όχι απλώς δεν αποκαλύπτονται, αλλά στη μνημονιακή εποχή του μεγάλου πλιάτσικου στη δημόσια περιουσία αυξάνονται.
Η καταπολέμηση της διαπλοκής και της διαφθοράς με σκοπό τον ερχομό της κοινωνικής και φορολογικής δικαιοσύνης, μπορεί να επιτευχθεί μόνο από μία κυβέρνηση η οποία θα κάνει πράξη τη λαϊκή εντολή για διαφάνεια, τιμωρία όσων έκλεψαν, ισονομία, πραγματική δημοκρατία. Αυτή η λαϊκή απαίτηση δεν μπορεί να διαστραφεί, όσα τεχνάσματα και αν σκεφτεί η Κυβέρνηση, όσο μελάνι και αν χαλάσουν τα καθεστωτικά ΜΜΕ. Η ομερτά θα σπάσει όχι μόνο επειδή το θέλει ο ΣΥΡΙΖΑ ή η Αριστερά, αλλά κυρίως επειδή είναι λαϊκή απαίτηση.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Νικόλαος Νικολόπουλος. 
Απών. Διαγράφεται.
Το λόγο έχει ο κ. Ιωάννης Ζερδελής.
Απών. Διαγράφεται.
Το λόγο έχει ο κ. Νικόλαος Μωραΐτης, Βουλευτής του Κομμουνιστικού Κόμματος Ελλάδας.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ πολύ, κύριε Πρόεδρε.
Με το νομοσχέδιο που φέρνει για ψήφιση η τρικομματική συγκυβέρνηση για το νέο φορολογικό κλιμακώνει τη βάρβαρη επίθεση και εντείνει τη φτωχοποίηση των εργαζομένων, των πλατιών λαϊκών στρωμάτων. Στόχος σας είναι να μαζευτούν λεφτά για τη χρηματοδότηση των μεγάλων μονοπωλιακών ομίλων, των τραπεζών, των εφοπλιστών, των βιομηχάνων, για να φέρουν την περιβόητη ανάπτυξη.
Φορτώνετε τα βάρη της καπιταλιστικής οικονομικής κρίσης στις εργατικές, στις λαϊκές οικογένειες για να βγει το μεγάλο κεφάλαιο με όσο το δυνατόν λιγότερες απώλειες. Την ίδια στιγμή που η φοροληστεία και η λεηλασία στα λαϊκά εισοδήματα παίρνει εφιαλτικές διαστάσεις, έχουμε νέες τρανταχτές φοροελαφρύνσεις για τους ισχυρούς επιχειρηματικούς ομίλους, τα μονοπώλια και τους μεγαλοεισοδηματίες. Τους μειώνετε τη φορολογία στα κέρδη. Χρόνια τώρα πληρώνουν ψίχουλα, τα οποία ολοένα και μειώνονται. Διατηρείτε άθικτα τα προνόμια και τις απαλλαγές του εφοπλιστικού κεφαλαίου, ενώ από την άλλη μεριά πετσοκόβετε τους εργάτες, τους ναυτεργάτες. Δίνετε φορολογική ασυλία στους ντόπιους τραπεζίτες, προκειμένου, όπως λέτε, να συμψηφίσουν τα χρέη και τις απώλειες τις οποίες είχαν μέσα από το «κούρεμα» των ομολόγων. Πάλι τα βάρη τα ρίχνετε στους εργαζόμενους, στα λαϊκά νοικοκυριά. Αυτές οι απαλλαγές που κάνετε στους ντόπιους τραπεζίτες δεν γίνονται στους μικρο-ομολογιούχους, στους μικρούς αποταμιευτές, τους οποίους καταληστεύσατε και τους σπρώξατε στην εξαθλίωση και τη φτώχεια.
Όσον αφορά τώρα στα περί επενδύσεων του μεγάλου κεφαλαίου, αυτό θα γίνει, κύριε Υπουργέ, -γιατί είναι νόμος του καπιταλισμού- εκεί που το μεγάλο κεφάλαιο έχει κέρδη, εκεί που είναι φθηνή η εργατική δύναμη. 
Κάποιοι, βέβαια, λένε στο λαό ότι μπορεί να υπάρξει καπιταλισμός με ανθρώπινο πρόσωπο. Λένε συνειδητά ψέματα. Στοχεύουν στον αποπροσανατολισμό των εργαζόμενων. 
Βέβαια, για να υπάρχουν κέρδη και στη χώρα μας, έχουν φροντίσει χρόνια τώρα οι κυβερνήσεις των κομμάτων του κεφαλαίου κάτω από τις εντολές της Ευρωπαϊκής Ένωσης που έχουν φτιάξει ένα νομικό οπλοστάσιο για να κερδοσκοπούν οι κεφαλαιοκράτες και για να ξεζουμίζουν τους εργαζόμενους, τους φτωχούς αγρότες και τους μικροεπαγγελματίες, ενώ τα κέρδη τους από τη ληστεία του εργαζόμενου λαού τα μεταφέρουν εκεί όπου μπορούν να έχουν πιο μεγάλο, άμεσο και γρήγορο κέρδος. 
Και αυτοί που είναι στη λίστα, κύριοι της Κυβέρνησης, δεν είναι οι μεροκαματιάρηδες, δεν είναι οι άνθρωποι του μόχθου, δεν είναι οι φτωχοί αγρότες, αλλά είναι οι ληστές του λαϊκού ιδρώτα. 
Η τρικομματική συγκυβέρνηση επιβάλλει εξοντωτική φορολογία και στη φτωχή αγροτιά οδηγώντας την στην παραπέρα εξαθλίωση. Οδηγείτε στο βίαιο ξεκλήρισμα χιλιάδες γεωργούς, κτηνοτρόφους και ψαράδες. Αυτή η άγρια φορολόγηση της φτωχής αγροτιάς γίνεται μέσα από την τήρηση λογιστικών βιβλίων, την κατάργηση του αφορολόγητου και την κατάργηση της επιστροφής του ΦΠΑ που θα γίνει σταδιακά. Φέτος θα έχουμε μείωση από το 11% στο 6%, αλλά και φορολόγηση της γης που θα επεκταθεί σε όλους τους αγρότες. Αυτό το μέτρο θα οδηγήσει -άλλωστε σ’ αυτό στοχεύετε- στην εξαγορά της γης από τους φτωχούς αγρότες για ένα κομμάτι ψωμί. Στόχος σας είναι να μαζευτεί και η αγροτική γη, αλλά και η παραγωγή σε λίγα χέρια, στους μεγαλοαγρότες, στις καπιταλιστικές επιχειρήσεις. 
Φορολογείτε το πενιχρό εισόδημα των αγροτών και θα οδηγήσετε στη φτώχεια και την εγκατάλειψη της παραγωγικής δραστηριότητας ένα μεγάλο μέρος της φτωχής αγροτιάς, γιατί δεν θα μπορεί να αντέξει από τη μία μεριά το δυσβάσταχτο κόστος που βιώνει καθημερινά μέσα από τα πανάκριβα μέσα και εφόδια, αλλά και μέσα από τα χαράτσια του ΕΛΓΑ, του ΟΓΑ, μέσα από τη ΔΕΗ, από το φόρο στα καύσιμα και στο πετρέλαιο θέρμανσης. Τώρα έρχεται και η νέα φοροληστεία για να δώσει τη χαριστική βολή. 
Ισχυρίζονται οι κύριοι της συγκυβέρνησης –και το είπαν και χθες εδώ αρκετοί ομιλητές από τα τρία κόμματα που στηρίζουν την Κυβέρνηση- ότι η αλλαγή της φορολόγησης γίνεται για να μην υπάρχει υπερτιμολόγηση και για να μην έχουμε, όπως λένε, πλασματική επιστροφή του ΦΠΑ και αύξηση τις τιμής στα προϊόντα της λαϊκής κατανάλωσης. 
Αν είναι έτσι, κύριε Στουρνάρα, δεχθείτε την πρόταση του ΚΚΕ, του συνεπούς αγροτικού κινήματος, που ζητάει την κατάργηση του ΦΠΑ στη διακίνηση των αγροτικών προϊόντων τα οποία είναι εντελώς προϊόντα πρώτης ανάγκης, είναι προϊόντα ευρείας κατανάλωσης και πραγματικά είναι αυτά τα οποία έχουν ανάγκη οι λαϊκές οικογένειες. 
Επίσης να καταργήσετε το ΦΠΑ στα μέσα και στα εφόδια, στα φυτοφάρμακα, στα μηχανήματα, στα λιπάσματα και να καταργηθεί και η επιστροφή του ΦΠΑ έτσι στους αγρότες, για να μην υπάρχει κανένα κίνητρο υπερτιμολόγησης και να έχουμε έτσι μείωση των τιμών -που όπως λέτε, νοιάζεστε γι’ αυτό- στη λαϊκή κατανάλωση. 
Δεν το κάνετε αυτό γιατί θέλετε να ξεζουμίζουν τους αγρότες οι βιομήχανοι, οι έμποροι που δραστηριοποιούνται στο χώρο διακίνησης μέσων και εφοδίων, στην τυποποίηση και στην εμπορία των αγροτικών προϊόντων. Γιατί αυτούς υπηρετείτε. Θα φορολογήσετε παραπέρα τη φτωχή αγροτιά με 13% από το πρώτο ευρώ. Αυτό θα ισχύει και για τους φτωχούς αγρότες, αλλά και για τους μεγαλοαγρότες. Η φτωχή αγροτιά δεν θα μπορεί να παρουσιάσει, όπως λέτε, μία σειρά από έξοδα όπως είναι η σπορά, η συλλογή, το ράντισμα, άλλες εργασίες που κάνουν μόνοι τους και το πενιχρό τους εισόδημα θα φαίνεται σαν καθαρό και θα τους πετσοκόβετε πραγματικά. Όπως θα κάνετε το ίδιο και στους συνταξιούχους αγρότες, τους οποίους τους καταδικάσατε σε συντάξεις πείνας, τους πήγατε στα εξήντα επτά χρόνια, να δουλεύουν μέχρι τον τάφο, να πληρώνουν ασφάλεια για πενήντα χρόνια. Γιατί αυτό συμβαίνει, κύριε Υπουργέ: από τα είκοσι χρόνια στα εξήντα επτά. Αυτοί δεν θα μπορούν να δικαιολογήσουν τα πραγματικά έξοδα, τα οποία θα έχουν για την καλλιέργεια και θα τους ληστέψετε.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Αυτή η ολέθρια πολιτική σας οδηγεί τους φτωχούς αγροτοκτηνοτρόφους σε απόγνωση, στην καταστροφή. Δεν τους απομένει άλλος δρόμος από το να παλέψουν σε κοινό μέτωπο με την εργατική τάξη, τους αυτοαπασχολούμενους, τους εργαζόμενους στην πόλη και στα χωριά, για την ανατροπή αυτής της βάρβαρης πολιτικής, να παλέψουν για μία άλλη πολιτική, μία πολιτική που θα υπηρετεί τις σύγχρονες λαϊκές ανάγκες και όχι την κερδοφορία του κεφαλαίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» κι ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα δύο μαθητές και μαθήτριες και επτά εκπαιδευτικοί από το 3ο και 13ο Δημοτικό Σχολείο Καρδίτσας.
Η Βουλή σάς καλωσορίζει. Καλή πρόοδο!
(Χειροκροτήματα απ’ όλες τις πτέρυγες της Βουλής)
Το λόγο έχει ο Βουλευτής του Συνασπισμού Ριζοσπαστικής Αριστεράς, κ. Νικόλαος Συρμαλένιος.</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Κύριε Πρόεδρε, κύριοι Υπουργοί, κυρίες και κύριοι συνάδελφοι, συζητάμε σήμερα για μία ακόμη φορά όχι ένα ολοκληρωμένο φορολογικό σύστημα αλλά συγκεκριμένες διατάξεις που είναι καθαρά φοροεισπρακτικές, διατάξεις οι οποίες γίνονται για να ικανοποιήσουμε τις απαιτήσεις της τρόικας εν όψει του Eurogroup της Τετάρτης. Οι διατάξεις αυτές όμως διαλύουν ακόμη περισσότερο τους μικρομεσαίους μισθωτούς, τους επαγγελματίες, τους μικροεπιχειρηματίες, τους μικρούς αγρότες, τους νέους αλλά τώρα και τους πολύτεκνους. 
Μας λέγατε τον Οκτώβριο ότι τα μέτρα που ψηφίσατε με το μεσοπρόθεσμο, το μνημόνιο 3 κ.λπ. ήταν τα τελευταία μέτρα και πολλοί συνάδελφοι της συγκυβέρνησης έλεγαν: «Ψηφίζω για τελευταία φορά». Αυτά τα σημερινά μέτρα, τα οποία προσθέτουν άλλα 2,3 δισεκατομμύρια περίπου στα 14 δισεκατομμύρια που είχαν ψηφιστεί με το μνημόνιο 3 τι είναι; Τα τελευταία μετά από τα τελευταία; Ας μας εξηγήσουν οι συνάδελφοι που κάθε φορά μας λένε ότι «Για τελευταία φορά ψηφίζω τα τελευταία», τι εννοούν.
Πήρατε, λοιπόν, μέτρα της τάξης των 14 δισεκατομμυρίων συν 2,3 δισεκατομμύρια σήμερα, για να πάρουμε δόσεις συνολικά των 52 δισεκατομμυρίων εκ των οποίων ισχυρίζεστε ότι το 1 δισεκατομμύριο θα πέσει στην ελληνική οικονομία, πράγμα το οποίο δεν είναι απολύτως αληθές διότι υπάρχουν τα ληξιπρόθεσμα χρέη του δημοσίου.
Αλλά ακόμη και αυτό αν γίνει, το 1 δισεκατομμύριο στα 52 δισεκατομμύρια, το 1/52 δηλαδή -γιατί τα υπόλοιπα πάνε στους δανειστές τοκογλύφους- αποτελεί σταγόνα στον ωκεανό της ύφεσης, των δεκάδων χιλιάδων λουκέτων, των απολύσεων και των ανέργων, του ενάμισι εκατομμυρίου ανέργων που σύντομα, ενδεχομένως μέχρι το τέλος του 2013, να φθάσουν και τα δύο εκατομμύρια.
Κυρίες και κύριοι συνάδελφοι, είναι γεγονός ότι πρέπει να αναγνωρίσουμε την τεράστια επικοινωνιακή δεινότητα της εξουσίας και του συστήματος. Δεν είναι τυχαίο ότι κάθε φορά που παίρνονται σκληρά, επώδυνα μέτρα ενάντια στην πλειοψηφία του ελληνικού λαού και βρίσκεται η Κυβέρνηση με την πλάτη στον τοίχο, πότε ανακαλύπτετε τους μετανάστες, πότε τους υπαλλήλους της Βουλής, σήμερα τη βίλα «Αμαλία» μετά από είκοσι – είκοσι δύο χρόνια για να αποπροσανατολίσετε τον ελληνικό λαό και να μη σκέπτεται τα επώδυνα και σκληρά μέτρα που υφίσταται. Συγχαρητήρια! Εν μέρει το πετυχαίνετε.
Και είναι φανερό ότι σ’ αυτή τη γωνιά της Ευρώπης, στη χώρα μας, αυτήν τη στιγμή η σύγκρουση μεταξύ μεγάλων οικονομικών συμφερόντων του παγκόσμιου ευρωπαϊκού και ελληνικού κατεστημένου είναι μία σύγκρουση «ποιος ποιον», αν θα επικρατήσουν τα μεγάλα οικονομικά συμφέροντα ή αν θα επικρατήσει η ελληνική κοινωνία, ο ελληνικός λαός ανοίγοντας δρόμο για γενικότερες αλλαγές στη χώρα μας και στην Ευρώπη. Γι’ αυτό θα είναι αμείλικτο το σύστημα και η εξουσία και το ξέρουμε αυτό και θα χρησιμοποιεί τα πάντα. Έχουμε πλήρη συναίσθηση και συνείδηση, κύριοι Βουλευτές των τριών κομμάτων της Συμπολίτευσης, που παίζετε αυτό το παιχνίδι ικανοποιώντας τα μεγάλα συμφέροντα. 
Ας γυρίσω πίσω στο νομοσχέδιο. Ποια είναι η λογική του νομοσχεδίου; Η λογική είναι ότι αφού εξουθενώσαμε τα πολύ χαμηλά εισοδήματα μέχρι 18.000 – 20.000 ευρώ, τώρα είναι ευκαιρία να χτυπήσουμε και τα μικρομεσαία μεταξύ 18.000, 20.000 και 50.000, μπας και μαζέψουμε περισσότερα έσοδα. Άλλωστε το 70% των φορολογικών εσόδων το σηκώνουν τα συνήθη υποζύγια, οι μισθωτοί και οι συνταξιούχοι. 
Δύο και μόνο στοιχεία αποδεικνύουν το άδικο και αντικοινωνικό των προτεινόμενων μέτρων. Στις μεγάλες επιχειρήσεις μειώνουμε το συντελεστή από 40% σε 32,8%. Στους μισθωτούς με εισόδημα από 25.000 ως 40.000 πάλι ο συντελεστής είναι 32% και σε συνδυασμό με την κατάργηση αυτού του ελάχιστου αφορολόγητου των 5.000 ευρώ ετησίως, δημιουργεί ακόμα πιο ασφυκτικές συνθήκες σ’ αυτά τα στρώματα. 
Ένα ακόμα ζήτημα, επειδή προέρχομαι από νησιωτική περιοχή, είναι το εξής. Κύριε Υπουργέ, αναγκαστήκατε να ανακρούσετε πρύμνα στο θέμα της κατάργησης των ΔΟΥ στα νησιά, γιατί ξεσηκώθηκαν και οι πέτρες, οι τοπικές κοινωνίες, οι δήμαρχοι, οι κοινωνικοί φορείς. Μπροστά σ’ αυτήν την κατακραυγή πήρατε κάποια ημίμετρα διατηρώντας στις Κυκλάδες, παραδείγματος χάριν, τρεις από τις επτά ΔΟΥ που θέλατε να καταργήσετε και δώσατε παράταση δύο μηνών. Θα αποδειχθεί, όμως, για μια ακόμη φορά ότι και αυτή η παράταση είναι δώρον άδωρον, διότι το TAXIS, σύμφωνα και με στελέχη του ΚΕΠΥΟ, θα είναι έτοιμο το Μάιο και όχι το Μάρτιο, όπως λέτε, στην καλύτερη περίπτωση. Ιδού η Ρόδος να ψηφίσετε την τροπολογία που έχουμε καταθέσει για αναστολή της απόφασης για όλο το 2013 και εφόσον λειτουργήσετε ηλεκτρονικά και είστε έτοιμοι, τότε είμαστε διατεθειμένοι εάν οι κάτοικοι εξυπηρετούνται στα νησιά τους με ηλεκτρονικό τρόπο να προχωρήσετε στην απόφασή σας. 
Όμως, το θέμα των ΔΟΥ δεν εξαντλεί τις σοβαρές φορολογικές αδικίες σε βάρος της νησιωτικής Ελλάδας. Διατηρείτε ακόμα το ΦΠΑ στην εστίαση στο 23% και στο Αιγαίο στον ανώτατο συντελεστή χτυπώντας καίρια τον τουρισμό και χιλιάδες μικροεπιχειρήσεις που ασχολούνται στον κλάδο. 
Έχετε δρομολογήσει την κατάργηση των όποιων φοροαπαλλαγών ακόμα και στα μικρά νησιά κάτω από τρεις χιλιάδες εκατό κατοίκους, ενώ ο νησιωτικός κόσμος δεν θα ησυχάσει αν δεν δεσμευτείτε ρητά και κατηγορηματικά ότι με το νομοσχέδιο που θα φέρετε –υποτίθεται- το επόμενο διάστημα θα διατηρήσετε τους μειωμένους συντελεστές στο Αιγαίο.
Ο ΣΥΡΙΖΑ-Ενωτικό Κοινωνικό Μέτωπο αγωνίζεται για ένα αποτελεσματικό, αναπτυξιακό, κοινωνικά δίκαιο και απλό φορολογικό σύστημα. Οι άξονες των προτάσεών μας ενδεικτικά είναι: Ενιαία προοδευτική κλίμακα με πολλά κλιμάκια στα οποία θα συναθροίζονται όλα τα εισοδήματα απ’ όλες τις πηγές, αφορολόγητο στο 170% του ορίου της φτώχειας, αλλαγή στη σχέση άμεσων και έμμεσων φόρων, φορολόγηση του πλούτου με δημιουργία περιουσιολογίου, με φόρο μεγάλης περιουσίας στη θέση του φόρου μεγάλης ακίνητης περιουσίας, φορολόγηση των διανεμόμενων μερισμάτων, αντιμετώπιση της φοροδιαφυγής και της διαφθοράς με κάθε τρόπο, καθιέρωση του ετήσιου «πόθεν έσχες». Δεν αναφέρομαι σε λεπτομέρειες γιατί ο χρόνος μου τελειώνει.
Αγαπητοί συνάδελφοι, αυτές οι προτάσεις αποτελούν μέρος του εναλλακτικού σχεδίου και του κυβερνητικού προγράμματος που παρουσιάζουμε στον ελληνικό λαό. Πιστεύουμε ότι ο λαός με τους αγώνες του θα ανατρέψει τις σημερινές πολιτικές εξουθένωσής του, θα ανατρέψει την πορεία εκποίησης και αποικιοποίησης της χώρας.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε τον κύριο συνάδελφο.
Η κ. Θεανώ Φωτίου έχει το λόγο.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Παραιτούμαι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο κ. Χρήστος Γκόκας έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΓΚΟΚΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η συζήτηση για το σχέδιο νόμου περί ρυθμίσεων στη φορολογία εισοδήματος γίνεται σε μία στιγμή όπου η πραγματικότητα λέει ότι η χώρα μας διατήρησε την ελπίδα και την προοπτική της υπέρβασης της κρίσης χάρη στην υπεύθυνη ψήφο όσων, χωρίς σε καμμία περίπτωση να υπολείπονται σε κοινωνική ευαισθησία, υπηρέτησαν την εθνική ανάγκη, αλλά πάνω απ’ όλα χάρη στις θυσίες του ελληνικού λαού. Η χώρα μας μπορεί να κάνει μία νέα αρχή. Μπορεί μέσα από τις νέες συνθήκες που διαμορφώθηκαν να δρομολογήσει την αναστροφή της πορείας της οικονομίας. Αυτή η ευκαιρία, αυτή η δυνατότητα που η Κυβέρνηση συνεργασίας δίνει στη χώρα μας προφανώς χάλασε διάφορα σχέδια αποσταθεροποίησης, κοινωνικής αναταραχής και ανέτρεψε ίσως πολιτικούς σχεδιασμούς. Οι μάσκες έπεσαν με την εισήγηση-προκήρυξη για σύσταση προανακριτικής επιτροπής για τον Πρόεδρο του ΠΑΣΟΚ, με αναφορές, ιδεοληψίες και πρακτικές από άλλες εποχές, με επιχείρηση ανατροπής και πόλωσης μέσω αντισυστημικών και βίαιων συμπεριφορών. Αυτά δεν περνάνε. Το ΠΑΣΟΚ, σε πείσμα πολλών, θα αντέξει και θα ανταποκριθεί υπεύθυνα, σοβαρά και αποτελεσματικά στον εθνικό και πατριωτικό του ρόλο. 
Η προσπάθεια αυτή δεν ξεκινά σήμερα. Έχει ξεκινήσει εδώ και καιρό με πρωτοβουλίες για πολλά ζητήματα. Αναφέρομαι σε ορισμένες πρωτοβουλίες σχετικές με το νομοσχέδιο που συζητάμε. 
Κορυφαία πράξη γύρω από το ζήτημα της αναζήτησης εσόδων και της φορολόγησης μη δηλωθέντων εισοδημάτων είναι ασφαλώς η άρση του τραπεζικού απορρήτου που μόνο του το ΠΑΣΟΚ ψήφισε, όμως και σ’ αυτό το σημείο επιχειρήθηκε διαστρέβλωση της πραγματικότητας κυρίως από την πλευρά του ΣΥΡΙΖΑ. Επίσης υπάρχουν λίστες, πολύ μεγαλύτερες αριθμητικά και ποσοτικά, υπάρχουν πενήντα τέσσερις χιλιάδες εμβάσματα στο εξωτερικό την τελευταία τριετία που ελέγχονται, λίστες ακινήτων, σκάφη, έλεγχοι χιλίων επτακοσίων μεγάλων εισοδημάτων, ονόματα οφειλετών κλπ. Πώς βρέθηκαν όλα αυτά; Κάποιος ενήργησε, κάποιος πήρε τις πρωτοβουλίες. Υπάρχει επίσης η συμφωνία με την Ελβετία που έχει προχωρήσει αρκετά για τα στοιχεία καταθέσεων από Έλληνες στις ελβετικές τράπεζες. Επίσης έχουν δημιουργηθεί πολλοί θεσμοί και έχουν θεσπιστεί όργανα και διαδικασίες που μπορούν να υπηρετήσουν τη μεγάλη μάχη κατά της φοροαποφυγής και της φοροδιαφυγής.
Αναφέρθηκαν ήδη και στις ομιλίες του Προέδρου μας και του εισηγητή μας. Για να μπορέσουμε κάποια στιγμή όχι αόριστη και μακρινή αλλά όσο μπορούμε πιο γρήγορα να προσφέρουμε στην ελληνική κοινωνία ένα δίκαιο και αποτελεσματικό σύστημα φορολογίας, να βρούμε τα εισοδήματα που δεν δηλώνονται και άρα δεν φορολογούνται. Για να έχουμε έσοδα όχι από υπερφορολόγηση αλλά από φορολόγηση όλων των εισοδημάτων, γιατί τότε μπορεί το φορολογικό σύστημα να είναι και αναπτυξιακό. Για να δημιουργηθούν νέα εισοδήματα που θα φέρουν αποτελεσματική αύξηση εσόδων. 
Αυτή η προσπάθεια που το ΠΑΣΟΚ σε μεγάλο βαθμό είχε προχωρήσει έμεινε στη μέση με τις εξελίξεις της περασμένης άνοιξης. Πρέπει να επιταχύνουμε προς μια πραγματική φορολογική μεταρρύθμιση, γιατί είναι απαίτηση του κόσμου που δεν αντέχει άλλο. Γιατί και σήμερα συζητάμε με το παρόν σχέδιο νόμου αφού είναι ήδη απόφασή μας για δημοσιονομικούς στόχους με αύξηση φορολογικών εσόδων μέσα σε συνθήκες ακινησίας της αγοράς και της πραγματικής οικονομίας. Για φορολογικά έσοδα από τα ίδια εισοδήματα που λόγω της συνεχόμενης ύφεσης θα είναι και μειωμένα. 
Είναι ένα νομοσχέδιο εκ των πραγμάτων αποσπασματικό. Έτσι και αυτό το νομοσχέδιο συνοδεύεται και από το βάρος της ευθύνης που συνεπάγεται η ψήφισή του. Γι’ αυτό πρέπει αμέσως μετά να προχωρήσουμε με ισχυρή πολιτική βούληση αυτήν την πολύ σοβαρή μεταρρύθμιση που θα περιλαμβάνει διεύρυνση της φορολογικής βάσης και θα υπάρχουν αναπτυξιακά χαρακτηριστικά. Για να είμαστε αξιόπιστοι προς τους Έλληνες πολίτες αλλά και προς τη διεθνή κοινότητα και το εξωτερικό με τις απαξιωτικές αναφορές, που ακούγονται πολλές φορές, για μη φορολόγηση υψηλών εισοδημάτων στην πατρίδα μας. 
Για να αποδοθούν μέσα από ένα γενικό για όλους και όλα πραγματικό «πόθεν έσχες» αυτά που αναλογούν σε περιουσιακά στοιχεία κινητά και ακίνητα που δεν δικαιολογούνται από τα δηλωθέντα εισοδήματα. Για ένα σύστημα με ίδιες αρχές φορολόγησης για όλους και όλες τις πηγές εισοδήματος που θα συμβάλλει στον περιορισμό της παραοικονομίας, την καταπολέμηση του λαθρεμπορίου τσιγάρων, ποτών, καυσίμων, θα στοχεύει στην ενίσχυση της επιχειρηματικότητας και την ενθάρρυνση της καινοτομίας. Με την οριστική αντιμετώπιση των φόρων και των εισφορών για τα ακίνητα μέσα από τον ενιαίο φόρο ακίνητης περιουσίας. 
Σε σχέση με τη συζήτηση επί των άρθρων είναι θετική η έκπτωση των ασφαλιστικών εισφορών των ελεύθερων επαγγελματιών από το καθαρό εισόδημα, όπως το είχαμε ζητήσει, αφού όσοι απ’ αυτούς δηλώνουν έστω και εκ των πραγμάτων τα πραγματικά τους εισοδήματα είναι οι παράπλευρες απώλειες του νομοθετήματος. Το ζήτημα πάντως είναι η φορολόγηση των πραγματικών εισοδημάτων για να έχουμε και αφορολόγητα όρια και οτιδήποτε άλλο. 
Όσον αφορά στις αποδείξεις θα πρέπει το μέτρο να επεκταθεί για όλους τους φορολογούμενους με έμφαση στις ιατρικές αποδείξεις. Για το θέμα της φορολογίας των αγροτών πρέπει να δούμε τα πολύ χαμηλά εισοδήματα και πώς προσδιορίζονται, παραδείγματος χάριν μέσα από το ύψος της επιστροφής του ΦΠΑ για την τήρηση βιβλίων εσόδων-εξόδων. Και ο ίδιος ο αγρότης πάντως μπορεί να ωφεληθεί από τον εξορθολογισμό στην όλη διαδικασία παραγωγής, εμπορίας και διάθεσης στον καταναλωτή των αγροτικών προϊόντων στην πραγματική τους τιμή και αξία. 
Η πρόβλεψη για καταβολή επιδομάτων ανάλογα με τον αριθμό των παιδιών είναι ένα αντιστάθμισμα στις περισσότερες περιπτώσεις από την κατάργηση των σχετικών φοροαπαλλαγών. Η στήριξη της οικογένειας με παιδιά, το δημογραφικό πρόβλημα μας ευαισθητοποιεί όλους. Θα πρέπει αυτό να φαίνεται στην πράξη, ειδικά για τους πιο αδύναμους οικονομικά, όπου πρέπει να εξαντλήσουμε και κάθε περιθώριο που υπάρχει. 
Επίσης, υπάρχει και εκκρεμότητα σύμφωνα με τις παρατηρήσεις του εισηγητή μας για τη φορολογία ενώσεων κοινωνικής οικονομίας, όπως και τα αντίστοιχα θέματα που αφορούν τους αγροτικούς συνεταιρισμούς. Δεν αναφέρομαι γιατί έχουν αναφερθεί διεξοδικά. 
Στο θέμα της αναβαλλόμενης φορολογίας θα θέλαμε να δείτε θετικά, κύριε Υπουργέ, την έκδοση σε χρόνο πενταετίας της ζημιάς για επιχειρήσεις που βρέθηκαν σ’ αυτή τη διαδικασία χωρίς τη θέλησή τους, έναντι είσπραξης οφειλών από το δημόσιο. 
Για το ποσό της έκτατης εισφοράς των παραγωγών ηλεκτρικής ενέργειας από φωτοβολταϊκά εκτιμώ ότι θα πρέπει τελικά να εκπίπτει εξ ολοκλήρου στο έτος χρήσης γιατί αυτήν τη στιγμή δεν υπάρχει δυνατότητα κάλυψης αυτής της φορολογικής υποχρέωσης λόγω των πολλών επιβαρύνσεων που προκύπτουν για τους παραγωγούς αυτούς. 
Όσον αφορά στο πετρέλαιο θέρμανσης επιμένουμε να δείτε την πρότασή μας για πλήρη επιστροφή της διαφοράς που προέκυψε από το φόρο εξίσωσης με συγκεκριμένα ποσοτικά όρια και ζώνες. Είναι μια πρόταση που και τα έσοδα του κράτους θα βοηθήσει αλλά και θα αντιμετωπίσει τις γνωστές οικονομικές περιβαλλοντικές αλλά κυρίως κοινωνικές συνέπειες αφού πολλοί συμπολίτες μας στερούνται εντελώς τη θέρμανση. Έγινε αναφορά από τον Πρόεδρό μας και από τον εισηγητή μας, αλλά υπήρξε και απάντηση από τον Υπουργό για την τροπολογία που κατέθεσε το ΠΑΣΟΚ για τις ευαίσθητες ευπαθείς κατηγορίες συμπολιτών μας, όπως οι ανάπηροι οι ανασφάλιστοι, οι άνεργοι. Αφορά πάνω από τετρακόσιες χιλιάδες συμπολίτες μας.
Σε κάθε περίπτωση πρέπει οπωσδήποτε κάποια στιγμή αυτή η τροπολογία να θεσμοθετηθεί ως έμπρακτη έκφραση της κοινωνικής αλληλεγγύης και της μέριμνας του κράτους, παρά τους αντικειμενικούς περιορισμούς στους υπάρχοντες πόρους, για την εξασφάλιση της στοιχειώδους κοινωνικής συνοχής και την αποκατάσταση της παράλειψης τόσο του ν. 4093/2012 όσο και της πράξης νομοθετικού περιεχομένου.
Κλείνοντας, θα ήθελα να τονίσω την ανάγκη για σκληρή προσπάθεια από όλους μας, συνεννόηση και συνεργασία, καθαρή και ειλικρινή σχέση με την κοινωνία. Πρέπει να δείξουμε μία άλλη συμπεριφορά, ένα άλλο ήθος απέναντί της, να αλλάξουμε την Ελλάδα και να παλέψουμε, στη συνέχεια, για αλλαγές στην Ευρώπη μέσα από υπεύθυνες και αναγκαίες εθνικές συνεργασίες, για να αξιοποιήσουμε ό,τι θετικό έχει προκύψει, για να έχουν αποτέλεσμα οι θυσίες του λαού μας, αλλά και για να δικαιωθούν οι δύσκολες, αλλά αναγκαίες επιλογές που έχουν γίνει.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει ο κ. Κωνσταντίνος Μαρκόπουλος, Ανεξάρτητος Βουλευτής.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριοι Υπουργοί, κυρίες και κύριοι συνάδελφοι, και χθες και σήμερα έγινε μια βαθιά και λεπτομερή συζήτηση στην Εθνική Αντιπροσωπεία σε σχέση με το νέο φορολογικό νομοσχέδιο.
Κύριε Υπουργέ, οφείλω να σας πω ότι αισθάνομαι πολύ δυσαρεστημένος από αυτό που έχω μπροστά μου. Και θα σας πω γιατί:
Είχα την καλύτερη πρόθεση να στηρίξω την τιτάνια προσπάθεια της χώρας να αυξηθούν τα έσοδα. Στο κάτω – κάτω τα έσοδα της χώρας είναι η μόνη κινητήρια δύναμη την οποία έχουμε για να αντιμετωπίσουμε τις κοινωνικές ανάγκες, τις δύσκολες κοινωνικές συνθήκες, τις δημόσιες επενδύσεις –όποιες υπάρχουν- για να μπορέσουμε να υλοποιήσουμε το ΕΣΠΑ.
Η χώρα βρίσκεται στην τρίτη χρονιά μιας μνημονιακής ύφεσης πια και στην πέμπτη χρονιά, αν όχι στην έκτη, αριθμητικής ύφεσης. Και περίμενα από έναν Υπουργό των Οικονομικών, βαθύ γνώστη των οικονομικών δεδομένων, να είχα μπροστά μου ένα φορολογικό νομοσχέδιο που δεν θα μοίραζε, ασφαλώς, λεφτά, θα έπαιρνε λεφτά. Κανείς δεν έχει αντίρρηση ότι κάτι θα γινόταν, πιο βαθιά, δηλαδή, τομή στα έσοδα. Κάποιοι θα έβαζαν το χέρι στην τσέπη. Περίμενα, δηλαδή, στην αρχή του 2013 αν όχι μία φορολογική τομή, ένα φοροεισπρακτικό βήμα όχι απλώς δικαιοσύνης, ουσιαστικής δικαιοσύνης.
Έχω στα χέρια μου την έκθεση διοικητικής μεταρρύθμισης και εξέτασης του ΦΠΑ και των φορολογικών εσόδων, διότι η πρώτη είσοδος του πελάτη στο φοροεισπρακτικό μηχανισμό είναι ο ΦΠΑ, εκτός των μισθωτών και των συνταξιούχων που a priori ξέρουμε κι εξαρχής τι θα τους πάρουμε. Ποιος την κάνει; Το Διεθνές Νομισματικό Ταμείο, κύριε Υπουργέ. Προφανώς την έχετε υπ’ όψιν σας. Είμαι σίγουρος γι’ αυτό. Την υπογράφουν μια πληθώρα επιστημόνων και το Τμήμα Δημοσιονομικών Υποθέσεων της Ευρωπαϊκής Επιτροπής. 
Κάθισα και μελέτησα το φορολογικό νομοσχέδιο. Αυτό είναι από το Νοέμβριο στα χέρια σας, το επίσημο. Υποθέτω ότι στις προφορικές συζητήσεις και στις όποιες διαπραγματεύσεις έχουν υπάρξει –αν έχουν υπάρξει διαπραγματεύσεις, εγώ είμαι με την καλή πλευρά των προθέσεων- αυτά τα ξέρατε από πριν. Έψαξα να βρω τι από αυτά είναι στο φορολογικό νομοσχέδιο. Και από εκεί προκύπτει η εξαιρετικά αρνητική μου ψυχολογία και αίσθηση των πραγμάτων. 
Αναφέρομαι σε αυτούς οι οποίοι έχουν υποβάλει τη χώρα στο μνημόνιο, που εγώ δεν το έχω ψηφίσει. Και δεν έχω ψηφίσει κανέναν εφαρμοστικό νόμο. Κάνοντας, όμως, την πεποίθησή μου και την ανάγκη ζητούμενο, δηλαδή να σωθεί η χώρα και να σταθεί όρθια, παίρνω το κείμενο αυτών που μας έχουν υποβάλει στο μνημόνιο. Δεν παίρνω κάτι άλλο που θα ήθελα εγώ. Μπορώ να σας πω τι θα ήθελα εγώ και τι πιστεύω. Παίρνω, όμως, αυτούς. 
Από αυτά, λοιπόν, δεν έχετε κάνει απολύτως τίποτα. Από αυτά που σας ζητάει το Διεθνές Νομισματικό Ταμείο δεν έχετε κάνει τίποτα, τα σκληρά, τα οποία, όμως, είναι διαρθρωτικά και σας λένε πώς θα πάτε να πιάσετε τη φοροδιαφυγή.
Γιατί, λοιπόν, εσείς αυξήσατε την φορολογία οριζόντια άμεση και έμμεση; Διότι εδώ θα συζητάμε για το τι συμβαίνει στην τσέπη των φορολογουμένων όχι σ’ ένα νομοσχέδιο που έρχεται να προστεθεί στα προηγούμενα νομοσχέδια. Τα προηγούμενα νομοσχέδια αύξησαν την άμεση φορολογία, αυτό την αύξησε ακόμα περισσότερο, άλλα νομοσχέδια έχουν αυξήσει την έμμεση φορολογία. Όλα αυτά τα πληρώνει ο φορολογούμενος. Μην έχουμε, λοιπόν, την αίσθηση ότι πριν από αυτό το νομοσχέδιο τα πράγματα ήταν καλά και ξαφνικά ήρθε ένα το οποίο προσέθεσε κάποιους λίγους φόρους.
Επειδή, λοιπόν, δεν κάνατε την παραμικρή προσπάθεια να πιάσετε στοιχειώδη ψήγματα ή εστίες φοροδιαφυγής φτάσατε να παραδεχτείτε ότι το 55% των φόρων το πληρώνουν οι μισθωτοί και οι συνταξιούχοι. Σας ρωτώ. Υπάρχει χώρα που μπορεί να σωθεί όταν το 55% των φόρων το δίνουν οι μισθωτοί και οι συνταξιούχοι; Δύο πράγματα συμβαίνουν: Ή η υπόλοιπη οικονομία έχει τελείως ισοπεδωθεί άρα η χώρα δεν μπορεί να σωθεί και οφείλετε να καταθέσετε επειγόντως ένα διαφορετικό σχέδιο παραγωγικής ανασυγκρότησης της χώρας, ούτως ώστε να αρχίσει να υποχωρεί ποσοστιαία η συμμετοχή των μισθωτών και των συνταξιούχων που είναι 55% ή η φοροδιαφυγή ή η αδυναμία του φοροεισπρακτικού μηχανισμού να συλλάβει τα στοιχειώδη σας έχει οδηγήσει -που είναι δεδομένο ότι υπάρχει- στο επόμενο σας βήμα να φορολογήσετε όλους εκείνους τους μικρομεσαίους επιχειρηματίες, δηλαδή τη ραχοκοκαλιά της ελληνικής οικονομίας, που μεταξύ των οποίων υπάρχουν πάρα πολλοί έντιμοι, σ’ έναν τέτοιο βαθμό που θα τους αναγκάσετε μέσα στο 2013 να ξεπεράσουν την πρόβλεψη των εκατό χιλιάδων λουκέτων που σας λέει η Ένωση Ελληνικού Εμπορίου. Αυτό θα συμβεί.
Άρα, εκ των πραγμάτων τι θα γίνει στο τέλος του 2013; Θα το απαντήσουμε, αφού δούμε τι έγινε στο τέλος του 2012. Στο τέλος τους 2012, κύριε Υπουργέ, -και με διαψεύδετε γι’ αυτό- το 50% των οφειλόμενων φόρων από τους Έλληνες πολίτες πάει στους ληξιπρόθεσμούς διακανονισμούς για να εισπραχθεί το 2013. Αυτό σημαίνει ότι όταν έρθουν τα μπιλιετάκια του 2012, περίπου τον Αύγουστο ή το Σεπτέμβριο του 2013, οι πολίτες οι πιο πολλοί μάλλον δεν θα έχουν εξοφλήσει το φόρο του 2012. Σας ρωτώ: Πώς θα σας βγει ο προϋπολογισμός του 2013, μεταθέτοντας το φορολογικά έσοδα του 2013 στο 2014; Αυτό είναι το εγκληματικό αυτού του νομοσχεδίου.
Εγώ δεν θα μείνω στους αριθμούς. Δεν θα μείνω στα περιστατικά. Δεν θα μείνω στη σημειολογία των άρθρων τουλάχιστον σ’ αυτήν τη συζήτηση. Θα μείνω στο έγκλημα του γεγονότος ότι ενώ η φοροδιαφυγή της χώρας είναι πολύ μεγάλη και την ξέρουμε όλοι μας εδώ και πάρα πολλά χρόνια και ενώ η χώρα βρίσκεται σε εξαιρετικά δύσκολη οικονομική θέση η Κυβέρνηση αδυνατεί να συλλάβει τη στοιχειώδη, την μικρή, την μεσαία και ασφαλώς την πολύ μεγάλη φοροδιαφυγή. 
Εγώ θα σας διαβάσω μονάχα ένα από τα τριάντα δύο σημεία τα οποία σας δείχνουν και για τα οποία δεν έχετε κάνει τίποτα απολύτως. Η μονάδα μεγάλων φορολογούμενων συνεχίζει να είναι απολύτως ελλιπώς επανδρωμένη. Πώς προχωράτε λοιπόν; 
Λέει μέσα: Το 42% των επιχειρήσεων της χώρας συνεισφέρει στο ΦΠΑ που είναι η πρώτη εισαγωγή στον φορολογικό κώδικα μόνο το 2,3 % του ΦΠΑ. Επαναλαμβάνω το 42 % των επιχειρήσεων της χώρας. 
Σας το ξαναλέω, λοιπόν. Η επιχειρηματική δραστηριότητα έχει ισοπεδωθεί και πρέπει να αλλάξετε πλήρως το σκηνικό. Δηλαδή, ή πρέπει να πάτε να επαναδιαπραγματευθείτε άμεσα και πριν φέρετε το νέο φορολογικό νομοσχέδιο του Μαΐου, που δεν ξέρω τι θα έχει τότε, να αλλάξετε το παραγωγικό μοντέλο ή πρέπει να κάνετε πολύ βαθιές τομές στον φοροεισπρακτικό μηχανισμό, το οποίο δεν μπορείτε να το κάνετε όταν κλείνετε δεκάδες ΔΟΥ σ’ όλη την Ελλάδα. 
Δεν με ικανοποιεί το γεγονός ότι σώσατε μερικές στα νησιά, κάποιες άλλες τις αναβάλατε και κάποιες άλλες θα τις πάτε ακόμα πιο πίσω. Δεν με ικανοποιεί το γεγονός δηλαδή ότι αυτός που φοροαπέφευγε ενώ είχε τη ΔΟΥ στα δύο τετράγωνα, σήμερα δεν θα φοροδιαφεύγει ή θα σας φοβηθεί μ’ αυτήν την απόλυτη έλλειψη προσωπικού και τεχνοκρατικής γνώσης όταν η ΔΟΥ θα είναι διακόσια χιλιόμετρα μακριά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτές τις αποφάσεις μαζί μ’ αυτό το πλέγμα της φορολογικής υποτιθέμενης μεταρρύθμισης θα τις πληρώσουμε όλοι μας στα έσοδα, κυρίες και κύριοι συνάδελφοι. Υπό αυτήν την έννοια προφανώς και δεν ψηφίζω αυτό το φορολογικό νομοσχέδιο και δεν μπαίνω στην περιπτωσιολογία για τις τεράστιες αδικίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Μαρκόπουλε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Θα ήθελα τριάντα δευτερόλεπτα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Μαρκόπουλε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Θα πω μόνο, κύριε Πρόεδρε, τι ανακοίνωσε σήμερα η ΕΛΣΤΑΤ και θα κλείσω. 
Η ΕΛΣΤΑΤ ανακοίνωσε σήμερα το βάθεμα της φτώχειας στη χώρα από το 16% στο 22%, την πρωτοκαθεδρία στην ανεργία σε όλη την Ευρώπη στο 26,8%. Δεν ξέρω τι φόρους θα εισπράξετε, όταν πλέον ένας στους τρεις δεν εργάζεται στη χώρα αλλά το κυριότερο απ’ όλα είναι ότι η ΕΛΣΤΑΤ ανακοίνωσε σήμερα την πολύ μεγάλη της ανησυχία για την απόλυτη απομείωση των κοινωνικών μεταβιβάσεων που εγκαινιάζονται και θεσμοθετούνται και απ’ αυτό το φορολογικό νομοσχέδιο και απ’ όλα τα άλλα, δηλαδή ΕΚΑΣ, προνοιακά, αναπηρικά, στην πιο σκληρή ομάδα της ελληνικής κοινωνίας και στην περισσότερο δυσκολευόμενη να επιβιώσει σε αυτές τις δύσκολες συνθήκες.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, ο Βουλευτής Ξάνθης κ. Αλέξανδρος Κοντός ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η Βουλή ενέκρινε τη ζητηθείσα άδεια.
Το λόγο έχει ζητήσει ο Υπουργός Οικονομικών κ. Στουρνάρας.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε, θέλω να καταθέσω μερικές προσθήκες και αναδιατυπώσεις μετά την ενδελεχή μελέτη που κάναμε της έκθεσης της Επιστημονικής Επιτροπής της Βουλής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα τις αναγνώσετε ή θέλετε να κατατεθούν και να διανεμηθούν;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν δεν τις διαβάσει, δεν ισχύουν!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πώς δεν ισχύουν; Θέλετε να διαβαστούν;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι τι θέλω εγώ και εσείς πρέπει να θέλετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, παρακαλώ να διαβάσετε τις προσθήκες-αναδιατυπώσεις.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Επί του άρθρου 2 του σχεδίου νόμου.
Στο πρώτο εδάφιο της παραγράφου 3 του άρθρου 38 του ΚΦΕ, όπως αντικαθίσταται με την παράγραφο 9 του άρθρου 2 του σχεδίου νόμου αντικαθίστανται οι λέξεις «1η Απριλίου 2013» με τις λέξεις «1η Ιουλίου 2013».
Στο πέμπτο εδάφιο της παραγράφου 3 του άρθρου 38 του ΚΦΕ, όπως αντικαθίσταται με την παράγραφο 9 του άρθρου 2 του σχεδίου νόμου διαγράφονται οι λέξεις «ή νομικό πρόσωπο της παραγράφου 2 του άρθρου 101».
Επί του άρθρου 3 του σχεδίου νόμου: 
Η παράγραφος 13 του άρθρου 3 διαγράφεται.
Επί του άρθρου 5 του σχεδίου νόμου: 
Στην περίπτωση α της εσωτερικής παραγράφου 10 του άρθρου 33, όπως αυτό αντικαθίσταται με την παράγραφο 1 του άρθρου 5 του σχεδίου νόμου, προστίθεται η φράση «καθώς και οι υπόχρεοι της παραγράφου 1 του άρθρου 34».
Επί του άρθρου 9 του σχεδίου νόμου: 
Στο τέλος του πρώτου εδαφίου της περίπτωσης ια) της παραγράφου 1 του άρθρου 103 του ΚΦΕ, όπως αντικαθίσταται με την παράγραφο 7 του άρθρου 9 του σχεδίου νόμου προστίθενται οι λέξεις «απαλάσσονται της φορολογίας». 
Η παράγραφος 3 του άρθρου 9 διαγράφεται.
Επί του άρθρου 10 του σχεδίου νόμου: 
Στο πρώτο εδάφιο της παραγράφου 12 του άρθρου 14 του ν.3943/2011 (Α΄ 66), όπως αυτό αντικαθίσταται με την παράγραφο 1 του άρθρου 10 του σχεδίου νόμου μετά τις λέξεις «αναπτυξιακό νόμο» προστίθενται οι λέξεις «πλην του ν.3908/2011 (Α΄ 8), όπως ισχύει».
Στην παράγραφο 5 του άρθρου 10 του σχεδίου νόμου αντικαθίστανται οι λέξεις «1η Απριλίου 2013» με τις λέξεις «1η Ιουλίου 2013».
Επί του άρθρου 12 του σχεδίου νόμου: 
Στην παράγραφο 7 του άρθρου 12 του σχεδίου νόμου η λέξη «ένατο» αντικαθίσταται με τη λέξη «ενδέκατο».
Στην παράγραφο 19 του άρθρου 12 του σχεδίου νόμου οι λέξεις «παραγράφου 5» αντικαθίστανται με τις λέξεις «παραγράφου 4».
Επί του άρθρου 21 του σχεδίου νόμου: 
Στην εσωτερική περίπτωση α μετά τις λέξεις «να ελέγξουν ηλεκτρονικά» προστίθενται οι λέξεις «μέχρι 30-6-2013».
Επί του άρθρου 26 του σχεδίου νόμου: 
Στην παράγραφο 4 του άρθρου 26 του ν.27/1975, όπως αντικαθίσταται με το άρθρο 26 του σχεδίου νόμου επέρχονται οι ακόλουθες αλλαγές:
Στο πρώτο εδάφιο, μετά τις λέξεις «συγκεντρωτική δήλωση» προστίθενται οι λέξεις «στη ΔΟΥ Πλοίων, με κοινοποίηση» και μετά τις λέξεις «Διεθνές Διακριτικό Σήμα (Δ.Δ.Σ.)» προστίθενται οι λέξεις «ο αριθμός ΙΜΟ».
Στην παράγραφο 9 του άρθρου 26 του ν.27/1975, όπως αντικαθίσταται με το άρθρο 26 του σχεδίου νόμου επέρχονται οι ακόλουθες αλλαγές: 
α) Οι λέξεις «κοινή απόφαση των Υπουργών» αντικαθίσταται με τις λέξεις «απόφαση του Υπουργού Οικονομικών».
β) Μετά τις λέξεις «καταβολής αυτού, και» προστίθενται οι λέξεις «με κοινή απόφαση των Υπουργών Οικονομικών και Ναυτιλίας και Αιγαίου καθορίζεται».
γ) Μετά τις λέξεις «διαχειρίστριας εταιρείας» προστίθενται οι λέξεις « στη ΔΟΥ Πλοίων με κοινοποίηση». 
Επί του άρθρου 30 του σχεδίου νόμου: 
Στην περίπτωση α) της παραγράφου 1 του άρθρου 30 του σχεδίου νόμου διαγράφεται το κόμμα μετά τον αριθμό «2».
Η περίπτωση ιδ) της παραγράφου 1 του άρθρου 30 διαγράφεται. 
Στην περίπτωση ιζ) της παραγράφου 1 του άρθρου 30 του σχεδίου νόμου, όπως προστέθηκε με τις από 10-1-2013 «Προσθήκες/αναδιατυπώσεις στην Ολομέλεια», οι λέξεις «μερίσματα που εισπράττονται από 1η Ιανουαρίου 2013 και μετά» αντικαθίστανται με τις λέξεις «ισολογισμούς που κλείνουν μετά την 30ή Δεκεμβρίου 2012».</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Να κατατεθούν οι προσθήκες-αναδιατυπώσεις στα Πρακτικά και να διανεμηθούν στους κυρίους συναδέλφους.
(Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά τις προαναφερθείσες προσθήκες-αναδιατυπώσεις, οι οποίες έχουν ως εξής:
(να καταχωριστούν οι σελ. 243-244)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Βουλευτής της Νέας Δημοκρατίας κ. Σάββας Αναστασιάδης.</ChairmanSpeech>
<Speech><Parlmember>ΣΑΒΒΑΣ ΑΝΑΣΤΑΣΙΑΔΗΣ</Parlmember>: Ευχαριστώ, κύριε Πρόεδρε. 
Τα προβλήματα στο φορολογικό σύστημα της χώρας μας, κύριοι Υπουργοί, κύριε Πρόεδρε και αγαπητοί συνάδελφοι, είναι μόνιμα και διαχρονικά και αποδεικνύουν μέχρι σήμερα αποσπασματικότητα και αναποτελεσματικότητα των φορολογικών παρεμβάσεων αλλά και την παταγώδη αποτυχία των κρατικών υπηρεσιών στην υποστήριξη των νομοθετημάτων αλλά και στην είσπραξη των ληξιπρόθεσμων οφειλών. Και αυτό, βέβαια, είναι ένα θέμα για το οποίο δεν πρέπει να είμαστε περήφανοι στο σύνολό του το πολιτικό σύστημα της χώρας. Και τα δυο αυτά θέματα -από τη μια πλευρά δηλαδή ολοκληρωμένο, δίκαιο, σταθερό, φορολογικό σύστημα και από την άλλη αποτελεσματικό μηχανισμό στήριξης και εφαρμογής των νομοθετημάτων- πρέπει να τα δούμε και να τα αντιμετωπίσουμε με πάρα πολύ μεγάλη περίσκεψη και άμεσα θα έλεγα. Ίσως αυτό θα έπρεπε να είχε γίνει χθες. Ίσως θα έπρεπε να το είχαμε κάνει από προχθές και ίσως θα έπρεπε να ξεκινήσουμε απ’ αυτό, κύριε Υπουργέ, πριν ξεκινήσουμε να νομοθετούμε, για να είμαστε αποτελεσματικοί και να προσδοκούμε ότι θα έχουμε και τα ανάλογα αποτελέσματα. 
Δεν υπάρχει καμμία αμφιβολία και καμμία περίπτωση οποιοδήποτε νομοθέτημα, όσο τέλειο και αν είναι αυτό, να έχει τα προσδοκώμενα αποτελέσματα, αν δεν έχει τον ανάλογο υποστηρικτικό μηχανισμό, δηλαδή την ανάλογη Δημόσια Διοίκηση. Αυτό σήμερα δεν το έχουμε και δυστυχώς μέχρι τώρα δεν το έχουμε φτιάξει και ίσως να έπρεπε απ’ αυτό να ξεκινήσουμε, κύριοι Υπουργοί. Πρέπει, δηλαδή, να δούμε τι γίνεται με τις δημόσιες υπηρεσίες, με τη Δημόσια Διοίκηση. Να τις αναδιαρθρώσουμε και να τις βελτιώσουμε όσο το δυνατόν περισσότερο μπορούμε. Νομίζω ότι αυτό είναι ένα πρωταρχικής σημασίας θέμα και πρέπει να αποτελεί και πρωταρχικής σημασίας μέλημά μας, της Κυβέρνησης, γιατί αλλιώς θα πάμε σε αυτή τη λογική και τη διαδικασία όλων αυτών των χρόνων να νομοθετούμε και να ψηφίζουμε νόμους, οι οποίοι στο τέλος-τέλος να μην μπορούν να εφαρμόζονται και να μην έχουμε ποτέ τα αποτελέσματα που εμείς προσδοκούμε από τα νομοθετήματα που ψηφίζουμε. 
Δυστυχώς, αργήσαμε σ’ αυτό. Νομίζω, όμως, ότι δεν υπάρχει άλλο περιθώριο. Δεν πρέπει να χάσουμε άλλο χρόνο και πρέπει να ασχοληθούμε με αυτό. Γίνεται μια προσπάθεια. Η αναδιάρθρωση των ΔΟΥ εντάσσεται ίσως μέσα σ’ αυτό το κλίμα, είναι μια τέτοια πρωτοβουλία. Νομίζω, όμως, ότι είναι πάρα πολύ μικρή. Πρέπει να κάνουμε πολύ περισσότερα βήματα. Το αναποτελεσματικό, λοιπόν, κράτος, σε συνδυασμό με την πολυπλοκότητα του φορολογικού συστήματος της χώρας μας, ενισχύουν όλα αυτά τα χρόνια τη φοροδιαφυγή και αποτελούν μια μόνιμη πηγή απώλειας εσόδων αλλά και άδικης κατανομής των φορολογικών βαρών στην κοινωνία.
Θα έπρεπε δηλαδή, κύριε Υπουργέ, αντί να είμαστε υποχρεωμένοι και αναγκασμένοι κάθε φορά να επιβάλλουμε νέους φόρους, να ψηφίζουμε νέους φορολογικούς νόμους που αποτελούν ως ένα βαθμό εμπόδιο στην ανάπτυξη της οικονομίας και στην ανάκαμψη, να υπάρξει μια μεγάλη προσπάθεια έγκαιρης είσπραξης των ληξιπρόθεσμων οφειλών των πολιτών της χώρας προς το δημόσιο.
Εάν, λοιπόν, λειτουργούσαν οι υπηρεσίες και ήμασταν αποτελεσματικοί, θα μπορούσαμε να έχουμε εισπράξει ληξιπρόθεσμες οφειλές και σήμερα ίσως δεν θα είχαμε την ανάγκη να φέρουμε και να ψηφίσουμε αυτό το φορολογικό νομοσχέδιο. 
Κι ενώ όλες οι άλλες εξελίξεις στον τομέα της δημοσιονομικής προσαρμογής είναι εξαιρετικά ικανοποιητικές -κάτι που δεν πρέπει ούτε να μας διαφεύγει ούτε να το ξεχνάμε και πρέπει να το λέμε και το αναγνωρίζουν και οι ξένοι- στον τομέα της είσπραξης των ληξιπρόθεσμων οφειλών προς το δημόσιο, υπάρχει μία σημαντική υστέρηση κι αυτό οφείλεται σ’ αυτό που προανέφερα, στην αδυναμία του μηχανισμού είσπραξης. Βέβαια το τελευταίο διάστημα γίνεται μία σημαντική προσπάθεια, κάτι που άρχισε να φέρνει και αποτελέσματα. 
Όμως νομίζω ότι θα ήταν καλύτερα να μην έχουμε φοροδιαφυγή και να είχαμε φροντίσει να μην έχουμε φοροδιαφυγή και ανείσπρακτες ληξιπρόθεσμες οφειλές. Αυτό θα γίνει μόνο αν παράλληλα με τις νομοθετικές παρεμβάσεις δημιουργήσουμε κι έναν αποτελεσματικό κρατικό μηχανισμό, ένα δημόσιο δηλαδή, το οποίο να έχει τα αποτελέσματα που προσδοκάμε, αλλά και τη συνυπευθυνότητα των υπαλλήλων που ανέχονται τη φοροδιαφυγή, που δεν υπάρχει μέχρι σήμερα. 
Το νομοσχέδιο που ψηφίζουμε, σήμερα κυρίες και κύριοι συνάδελφοι και που συζητήθηκε με μεγάλη λεπτομέρεια και στη συζήτηση στην επιτροπή, αλλά και στη διήμερη συζήτηση σήμερα στην Ολομέλεια και που με πολύ λεπτομέρεια και τεκμηρίωση εισηγήθηκε ο συνάδελφος, κ. Βεσυρόπουλος -και πρέπει να τον επαινέσουμε γι’ αυτό- είναι ενταγμένο σε μία γενικότερη προσπάθεια της Κυβέρνησης για δημοσιονομική προσαρμογή και μείωση των ελλειμμάτων της χώρας. Με τις θετικές εξελίξεις που έχουμε στον τομέα αυτό και όλοι γνωρίζουμε μέχρι σήμερα –και δεν ξέρω τι θα γινόταν αν δεν είχαμε αυτό το πρόγραμμα- εντάσσεται μέσα στο πρόγραμμα που έχουμε ήδη ψηφίσει και καλούμαστε να εφαρμόσουμε. 
Υπό αυτήν την έννοια, αποτελεί μία αναγκαιότητα. Μ’ αυτό το νομοσχέδιο γίνεται μία σημαντική προσπάθεια να διευρυνθεί η φορολογική βάση αλλά να γίνει και δικαιότερη η κατανομή των βαρών και ορθολογικότερο το φορολογικό σύστημα. 
Χρειάζονται όμως ακόμα πάρα πολλά, κύριε Υπουργέ και βεβαίως στεκόμαστε στη δέσμευσή σας ότι μέχρι το Μάιο θα έρθει το υπόλοιπό κομμάτι του φορολογικού και θα υπάρχουν βέβαια σημαντικές παρεμβάσεις και βελτιώσεις σε εκείνο το νομοσχέδιο. 
Υπάρχουν όμως και σ’ αυτό το νομοσχέδιο θέματα που μπορεί να βελτιωθούν ακόμα περισσότερο. Νομίζω ότι υπάρχουν περιθώρια. Τα θέματα αυτά έχουν αναφερθεί κατά κόρον απ’ όλους τους συναδέλφους, απ’ όλες τις παρατάξεις και στη συζήτηση στην επιτροπή και στη συζήτηση εδώ στην Ολομέλεια. Είναι θέματα που αφορούν τη φορολόγηση των πολυτέκνων της ισόβιας σύνταξης της πολύτεκνης μάνας και επιμένουμε σ’ αυτό, δεν είναι κάτι που θα ανατρέψει το πρόγραμμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ένα λεπτό, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε λιγότερο από ένα λεπτό, κύριε συνάδελφε.</ChairmanSpeech> 
<Speech><Parlmember>ΣΑΒΒΑΣ ΑΝΑΣΤΑΣΙΑΔΗΣ</Parlmember>: Εντάξει, λιγότερο, κύριε Πρόεδρε. 
Η φορολόγηση των ατομικών επιχειρήσεων, η φορολόγηση των ακινήτων, των αγροτών, που θα συζητήσουμε, αλλά και των συντάξεων των αγροτών που γεννήθηκαν το 1948 -κι έχουν αναφερθεί εδώ, κύριε Πρόεδρε- είναι μερικά απ’ αυτά, καθώς και η αποκατάσταση των μικρομολογιούχων. Είναι κάτι το οποίο έχουμε υποχρέωση να κάνουμε σ’ αυτούς τους ανθρώπους που πίστεψαν στην ελληνική πολιτεία και στήριζαν το ελληνικό κράτος. 
Προφανές είναι ότι εμείς στηρίζουμε αυτήν τη μεγάλη προσπάθεια που κάνει η Κυβέρνηση και βεβαίως με τις επισημάνσεις που έχουμε κάνει. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε κι εμείς. 
Το λόγο έχει η Βουλευτής της Δημοκρατικής Αριστεράς, κ. Νίκη Φούντα.</ChairmanSpeech> 
<Speech><Parlmember>ΝΙΚΗ ΦΟΥΝΤΑ</Parlmember>: Καλησπέρα. 
Κύριοι Υπουργοί, κυρίες και κύριοι συνάδελφοι, θέλω να πιστεύω πως οι εξαγγελίες προ ολίγων ωρών του κ. Μαυραγάνη θα γίνουν πραγματικότητα. Αυτό θέλω να το πιστεύω ως Νίκη Φούντα και ως μέλος της τρικομματικής Κυβέρνησης. Μίλησε για ένα φορολογικό σύστημα που θα αποτελέσει μια πραγματική φορολογική μεταρρύθμιση, μια φορολογική μεταρρύθμιση που φαντάζομαι και ελπίζω ότι εκεί θα εισακουστεί η Δημοκρατική Αριστερά, όχι μόνο σε αυτά που θα γίνουν κατά τη διάρκεια της διαβούλευσής της αλλά και στις τροπολογίες της σε ένα νομοσχέδιο που θα έχει πραγματικά στοιχεία κοινωνικής αλληλεγγύης και κοινωνικής δικαιοσύνης. Γιατί μιλάμε όλοι για αλλαγή, μια αλλαγή που θα έρθει μόνο αν αλλάξει και ο τρόπος που σκεφτόμαστε και ο τρόπος αντιμετώπισης των προβλημάτων. Πιστεύουμε ως Δημοκρατική Αριστερά πως λιγότεροι φόροι θα φέρουν περισσότερα έσοδα, όταν αυτοί οι φόροι είναι σωστά δομημένοι και τεκμηριωμένοι. Γιατί ο Υπουργός ξέρει καλύτερα απ’ όλους μας, ότι, πέρα από τους αριθμούς, υπάρχει και η ψυχολογία της αγοράς και αυτό είναι το σημαντικότερο απ’ όλα. Πρέπει να βρει χαραμάδα ελπίδας ο Έλληνας πολίτης, ελπίδα για το αύριο.
Άκουσα πάρα πολλές φορές πως πρόκειται για το πρώτο φορολογικό σχέδιο. Δεν πρόκειται για κάτι τέτοιο. Είναι μια απόπειρα διαμόρφωσης της φορολογικής κλίμακας του κάθε εισοδήματος και σε καιρούς όπως αυτοί που ζούμε αυτό σίγουρα δεν είναι ευχάριστο. Άκουσα τον Υπουργό Οικονομικών, τον κ. Στουρνάρα, που είναι και εδώ, να επαινεί τις τροπολογίες που κατέθεσε η Δημοκρατική Αριστερά, να λέει πόσο τεκμηριωμένες είναι και πόσο θα ανακούφιζαν τους ασθενέστερους, αλλά να μην τις κάνει δεκτές. Να επισημάνουμε πως δεκτή θα μπορούσε να γίνει κάθε θετική, σημαντική και βαθιά κοινωνική πρόταση της Δημοκρατικής Αριστεράς με βάση τη ρήτρα ισοδυνάμων μέσα στα δύσκολα μέτρα της δημοσιονομικής προσαρμογής. Κάτι τέτοιο άλλωστε προκύπτει και υπάρχει μέσα στην προγραμματική συμφωνία της τρικομματικής Κυβέρνησης. 
Για μια τέτοια τροπολογία θα μιλήσω και εγώ σήμερα, μια τροπολογία που καταθέσαμε για τη φορολόγηση των ελεύθερων επαγγελματιών. Τα γενικά θετικά και αρνητικά του συνόλου του νομοσχεδίου που εξετάζουμε σήμερα όμως, τα έχουν επισημάνει και προηγούμενοι ομιλητές μας, αλλά και η εισηγήτρια μας, η κ. Ξηροτύρη. Τα πιο θετικά απ’ αυτά είναι πως το 80% των μισθωτών και των συνταξιούχων με εισόδημα κάτω των 24.000 ευρώ ελαφρύνεται οικονομικά, πως το πραγματικό αφορολόγητο πάει στις 9.000 ευρώ από τις 5.000 ευρώ, πως οι εργαζόμενοι με μπλοκάκια αντιμετωπίζονται πλέον ως μισθωτοί και αυτοί και πως για πρώτη φορά είναι υποχρεωτική η δήλωση όλων των εισοδημάτων των φορολογουμένων με αύξηση της ελεγκτικής ικανότητας του μηχανισμού. 
Για όσα οφείλουν να βελτιωθούν έχουμε καταθέσει αυτές τις πέντε τροπολογίες, για τις οποίες ο κάθε ομιλητής θα μιλήσει εξονυχιστικά. Να αναφέρω μόνο κλείνοντας για το γενικό φορολογικό που ελπίζουμε να έρθει σύντομα, πολύ πιο σύντομα από το Μάιο που λέει το Υπουργείο Οικονομικών -ελπίζουμε δηλαδή μέσα στο Φεβρουάριο- πως αναγκαία προϋπόθεση εμείς θα θέλαμε να είναι η σταθερότητα, η ύπαρξη περιουσιολογίου, η ηλεκτρονική καταχώρηση στοιχείων, η κωδικοποιήσεις νομοθεσίας, η διεύρυνσης της φορολογικής κλίμακας και επιτέλους η πάταξη της φοροδιαφυγής.
Για την προτεινόμενη τροπολογία τώρα, οι ελεύθεροι επαγγελματίες θεωρούνται οι συνήθεις ύποπτοι και όχι άδικα βέβαια. Όσοι είμαστε ελεύθεροι επαγγελματίες, γνωρίζουμε ότι δεν είναι αγγελικά πλασμένος αυτός ο κόσμος της καταβολής φόρων. Αυτό δεν σημαίνει πως θα πρέπει να φτάσουμε στο άλλο άκρο και να φορολογείται από το πρώτο ευρώ ο ελεύθερος επαγγελματίας και οι ομόρρυθμες ή ετερόρρυθμες εταιρείες με 26%. Γιατί, εκτός του άδικου της φορολόγησης, δεν πρέπει να ξεχνάμε πως μέσα στην κατηγορία αυτή υπάρχουν νέοι ελεύθεροι επαγγελματίες που τρέπονται έτσι στη φυγή, όπως και νέες επιχειρήσεις που τελικά ποτέ δεν θα ανοίξουν. 
Η τροπολογία που κατατέθηκε αφορά στην αλλαγή της κλίμακας των εισοδημάτων από ατομική επιχείρηση και ελεύθερο επάγγελμα, προκειμένου να αποφευχθεί η εξοντωτική φορολόγηση των κατηγοριών αυτών σε μια περίοδο βαθύτατης κρίσης. Συγκεκριμένα, εκφράζεται η διαφωνία μας με τη φορολόγηση των εν λόγω κατηγοριών με ενιαίο φόρο από το πρώτο ευρώ και προτείνεται η φορολόγηση των πρώτων 20.000 ευρώ με 20%, ενώ του υπερβάλλοντος εισοδήματος με 33%. Θίγονται έτσι εκείνοι που κατά το παρελθόν υπήρξαν συνεπείς και ειλικρινείς ως προς τη δήλωση των πραγματικών τους εισοδημάτων, ενώ η αντιμετώπιση των επαγγελματιών ως νομικά πρόσωπα πια δημιουργεί δυνητικά προβλήματα ως προς την άσκηση και της κοινωνικής πολιτικής. Το μέτρο αυτό υπάρχει κίνδυνος να αυξήσει περαιτέρω τη φοροδιαφυγή και να μην επιφέρει την προσδοκώμενη αύξηση εσόδων. 
Τα χαμηλά εισοδήματα που προέρχονται είτε από μισθούς είτε από συντάξεις είτε από ατομική εμπορική επιχείρηση και ελεύθερο επάγγελμα, πρέπει να αντιμετωπίζονται με τον ίδιο τρόπο για να δημιουργείται έτσι και να καλλιεργείται μία κοινή φορολογική συνείδηση.
Γι’ αυτό πέρα από την ανάγκη συνολικής πολιτικής και άμεσων μέτρων πάταξης της φοροδιαφυγής, οι ίδιες ρυθμίσεις φορολογίας εισοδήματος και ειδικότερα η κλίμακα φορολόγησης που συζητάμε σήμερα, πρέπει να δημιουργεί το αίσθημα του δικαίου με απλότητα και δικαιοσύνη.
Θα δώσω κάποια χαρακτηριστικά παραδείγματα πολύ γρήγορα για τη φορολογία των ελεύθερων επαγγελματικών και εμπόρων με εταιρεία ατομική, εμπορική, ομόρρυθμή ή ετερόρρυθμη. Εξισώνονται όλες αυτές οι εταιρείες και αυξάνεται η φορολογία τους σε τρομακτικά επίπεδα. Ένας έμπορος με 20.000 ευρώ εισόδημα, ενώ πριν πλήρωνε 2.420 ευρώ, τώρα καλείται να πληρώσει 5.200 ευρώ. Είναι μία αύξηση φόρου 2.780 ευρώ ή 115%. 
Εάν είχε εισόδημα 200.000 ευρώ πριν θα πλήρωνε 77.420 ευρώ, ενώ τώρα θα πληρώνει 62.500, δηλαδή μια μείωση φόρου 14.920 ευρώ ή 19,3%. Το συμπέρασμα είναι ότι στην περίοδο κρίσης που διανύουμε το νομοσχέδιο ευνοεί τα υψηλόβαθμα εισοδήματα, ενώ αδικεί κατάφωρα τους μικρομεσαίους. 
Ένα παράδειγμα φορολόγησης ομόρρυθμων εταιρειών. Μια ομόρρυθμη εταιρεία με δύο εταίρους, έστω ανύπαντρους, και ποσοστά 50% έκαστος έχει ετήσια κέρδη 40.000 ευρώ. Μέχρι το 2012 –για να μη μακρηγορώ- το σύνολο της φορολογικής επιβάρυνσης θα ήταν 5.000 ευρώ, ενώ με το νέο σύστημα θα είναι 10.400 ευρώ.
Η θέση αρχής της Δημοκρατικής Αριστεράς είναι η φορολόγηση όλων των εισοδημάτων βάσει της κλίμακας. Ως δεύτερη επιλογή μάλιστα για αυτό καταθέσαμε και τροποποίηση του πρώτου εδαφίου της παραγράφου 1β του άρθρου 1. Η δημοσιονομική επίπτωση της πρότασης δυστυχώς εκτιμήθηκε σε 150 εκατομμύρια ευρώ και δεν έγινε δεκτή.
Να πούμε δύο πράγματα για την παράγραφο 1γ του άρθρου 1 για τις γεωργικές επιχειρήσεις, όπου το δηλωθέν εισόδημα από την ατομική γεωργική επιχείρηση υποβάλλεται σε φόρο με συντελεστή 13%. Θεωρούμε ότι η φορολόγηση των αγροτών θα έπρεπε να γίνει βάσει της κλίμακας φυσικών προσώπων, όπως ακριβώς ισχύει και για το σύνολο των απασχολούμενων στην οικονομία.
Σε ό,τι αφορά την τήρηση των βιβλίων τώρα από αγροτικές επιχειρήσεις, προτείνουμε να ισχύει για αυτές ό,τι ισχύει και για το σύνολο των επιχειρήσεων. Πρακτικά αυτό σημαίνει ότι η υποχρέωση τήρησης βιβλίων σήμερα θα είχαν όλες οι αγροτικές επιχειρήσεις με τζίρο άνω των 5.000 ευρώ. 
Ειδικά σε ό,τι αφορά άτομα με αποκλειστική γεωργική δραστηριότητα ζητούμε την ευνοϊκή φορολογική τους αντιμετώπιση είτε μέσω της μείωσης του φορολογητέου εισοδήματος, είτε μέσω της αύξησης της αυτόματης απομείωσης φόρου.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Πριν κλείσω να κάνω ένα εμβόλιμο σχόλιο για τους νέους και την ανεργία. Εχθές φτάσαμε και επίσημα στην πρώτη θέση της Ευρωπαϊκής Ένωσης ξεπερνώντας και την Ισπανία στην ανεργία των νέων έως τριάντα τεσσάρων ετών με ποσοστά που τρομάζουν. Όσο αφορά τις γυναίκες, η κατάσταση είναι ακόμα πιο θλιβερή. Εάν δεν αρχίσουμε να νομοθετούμε μέσα σε αυτή την Αίθουσα με τη σκέψη μας σε αυτούς τους ανθρώπους, τα πράγματα θα γίνουν πολύ πιο άσχημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κυρία συνάδελφε. Ο χρόνος σας έχει περάσει, τελείωσε.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Να κλείσω λέγοντας κάτι που έλεγε ο Άμλετ για να μη μακρηγορώ. «Ό,τι είναι να γίνει σήμερα, μπορεί να γίνει αύριο. Ό,τι είναι να γίνει αύριο, μπορεί να γίνει σήμερα. Ό,τι μπορεί να γίνει σήμερα, μπορεί να γίνει τώρα. Το παν είναι να είσαι έτοιμος». Εμείς πρέπει να είμαστε έτοιμοι να αντιμετωπίσουμε αυτό για εμάς, για τους Έλληνες πολίτες και κυρίως για τους νέους μας. Ας δουλέψουμε για αυτούς.
(Χειροκροτήματα από την πτέρυγα της ΔΗΜΑΡ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ο Βουλευτής του ΣΥΡΙΖΑ κ. Νικόλαος Βούτσης.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, κύριοι Υπουργοί από εδώ..</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντός της Αιθούσης είναι ο Υπουργός. Εδώ δίπλα μου είναι.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δεν έχω πρόβλημα. Είδατε πώς το είπα. Προς θεού. Δεν σπουδαιολογώ εγώ τέτοια ζητήματα, ενώ είναι σπουδαία.
Κάποια πολιτικά ζητήματα θέλω να θέσω, διότι πραγματικά, θα πρέπει με αυτή τη συζήτηση να συνειδητοποιήσουμε όλοι μερικά αδιέξοδα. Ήταν κόλαφος πραγματικά η μη συμπερίληψη για τη σύλληψη της εισφοροδιαφυγής στον προϋπολογισμό του 2013.
Άρα, από τότε γνώριζε ο κύριος Υπουργός και το επιτελείο ότι όλη αυτή η συζήτηση για λίστες και μη λίστες και προσπάθειες βελτίωσης του φοροεισπρακτικού μηχανισμού κ.λπ. θα πήγαινε με τέτοιους ρυθμούς ή δεν θα είχε σωστούς στόχους, που δεν θα αποδώσει τίποτα.
Αυτό το σημειώνω, διότι, πραγματικά, είναι θλιβερό δεδομένο και δείχνει τα αδιέξοδα μιας στρατηγικής, η οποία γίνεται ακόμη περισσότερο αδιέξοδη μέσα σε συνθήκες ύφεσης στην Ευρωπαϊκή Ένωση ή αρχής ενός κύκλου ύφεσης μέσα στην Ευρωπαϊκή Ένωση. Δεν υπάρχει πλέον ούτε το άλλοθι, το πρόσχημα ή –αν θέλετε- η εκτίμηση που υπήρχε προ ετών -αν θυμάστε- όταν μας έλεγαν το 2011 ή το 2012 ότι θα μπούμε ξανά στις αγορές και ότι η ίδια η Ευρώπη, το «τρένο», θα προχωρήσει και σε κάποιο σταθμό θα πάρει ξανά τη χώρα κ.λπ.. Αυτά είναι πλέον φενάκη, είναι έξω από τον υπολογισμό.
Τα νούμερα είναι καταλυτικά. Φαίνεται πως η ανεργία -σήμερα το πρωί το έμαθα- θα πάει στο 31% στο τέλος του 2013. Δεν έχει καμμία σχέση με τα ποσοστά που δίνει ο Πρωθυπουργός. Υπάρχουν και ινστιτούτα και ξένοι οργανισμοί -και δεν λέω το ΙΝΕ-ΓΣΕΕ, το ΙΝΕ δίνει το συντηρητικό 31%- που δίνουν 34% με 35%. Μιλάμε για μία κόλαση. Μιλάμε για μία χώρα, η οποία θα βρίσκεται σε συνεχή πρόβλημα και κοινωνικό αναβρασμό. Σήμερα είναι 26,8%. Όταν έδιναν πάνω από 20% το ΙΝΕ και οι άλλοι, μας λοιδορούσαν και έλεγαν πως αυτά είναι εκτιμήσεις ιδεοληπτικές.
Τα νούμερα, όμως, πραγματικά, είναι δραματικά και έρχεται ένα νομοσχέδιο, το οποίο, σύμφωνα με τον πολιτικό κυνισμό, ο οποίος είναι στοιχείο του σημερινού Υπουργού Οικονομίας, αποτελεί μία δημοσιονομική παρέμβαση. Δεν πρόκειται για κάτι άλλο. 
Πράγματι, πρέπει κανείς να ρωτήσει: Τι βελτιώνεται μέσα από αυτό το φορολογικό νομοσχέδιο; 
Παραδείγματος χάριν, θα είναι λιγότερα τα «λουκέτα»; Βελτιώνεται αυτό; Είναι μια δυνατότητα -ας πούμε- για τις μικρές, τις μεσαίες, τις πολύ μικρές επιχειρήσεις κ.λπ. να μη βάλουν τόσα «λουκέτα»; 
Διευκολύνεται η φοροδοτική ικανότητα των πολιτών και ποιων κατηγοριών; 
Διευκολύνεται η σχέση άμεσων-έμμεσων φόρων ή ταυτόχρονα αυξάνονται και οι μεν και οι δε σε ασύλληπτα επίπεδα; 
Ενισχύεται η οικογένεια με τα παιδιά, ώστε να αντιμετωπιστεί είτε το δημογραφικό πρόβλημα της χώρας, είτε οι σπουδές τους ή τίποτε άλλο; 
Μέσα σε συνθήκες κρίσης ενισχύεται η υγεία, η παιδεία, η ασφάλιση, το κοινωνικό κράτος μέσα από απαλλαγές, μέσα από τη δυνατότητα να περνούν έξοδα εκεί; Καθόλου! Τίποτα! 
Αντιμετωπίζεται το θέμα του πετρελαίου; Μπήκε εδώ από πάρα πολλές πλευρές το θέμα. Όχι, βέβαια!
Ο κατάλογος είναι ατελείωτος και η κ. Παπαρήγα πριν από λίγο, πριν από δυο-τρεις ώρες, αναφέρθηκε στις αποδείξεις από ΔΕΚΟ, υγεία, παιδεία κ.λπ. για την ελάχιστη ανακούφιση των νοικοκυριών.
Όσον αφορά τα τεκμήρια, φορολογούνται οι άνεργοι. Ποιον κοροϊδεύουμε; Ένας άνεργος με μηδέν εισόδημα εάν έχει ενοίκιο -ούτε καν να έχει δικό του σπίτι, αυτό που λένε αν ο μπαμπάς του το άφησε- και ένα αυτοκίνητο «σαπάκι» 1.200-1.400 κυβικά, πρέπει να πληρώσει φόρο συγκεκριμένο 1.500, 2.000, 2.500 ευρώ. Μιλάμε για άνεργο που έχει μηδέν εισόδημα. Πού τα λέμε αυτά; 
Πού βρισκόμαστε, κυρίες και κύριοι; Ετέθησαν αυτά τα ζητήματα από πολλές πλευρές αλλά θα πρέπει να διευκρινίσουμε ότι δεν παίρνει άλλο. Είναι σαφές ότι εδώ, αντί να γίνεται μια γενναία –δεν ήταν ανάγκη να είναι το εθνικό φορολογικό σχέδιο κ.λπ, για το οποίο ο κ. Βενιζέλος είχε μιλήσει από την ανάληψη του Υπουργείου Οικονομικών εκ μέρους του και πέρασαν δύο χρόνια, τώρα λένε περί Μαΐου- παρέμβαση άμεση, αντί να γίνεται μία προσπάθεια της ελάχιστης αναδιανομής υπέρ των αδυνάτων, γίνεται  υπέρ των ισχυρών, υπέρ των μεγάλων επιχειρήσεων, υπέρ των φοροφυγάδων –ας πούμε- μέσα από αυτήν την παρέμβαση. 
Σήμερα η κ. Μπακογιάννη τα είπε λίγο πιο «στρογγυλά» μέσα στην Αίθουσα. Θυμηθείτε τη δήλωση που είχε βγάλει η κ. Μπακογιάννη όταν δημοσιοποιήθηκε το φορολογικό, δηλαδή από μία πλευρά, που είναι ριζικά διαφορετικής, αντίπαλης -θα έλεγα- σχολής γύρω από αυτά τα θέματα.
Είναι, λοιπόν, έξω από κάθε ανάγκη της χώρας μέσα σε συνθήκες κρίσης αυτό το φορολογικό νομοσχέδιο.
Αντίθετα, υπηρετεί με τον πιο στυγνό και κυνικό τρόπο μια προσπάθεια αφαίμαξης εισοδημάτων. 
Μας έβαλε το δίλημμα ο κύριος Υπουργός –που είμαι σίγουρος ότι με ακούει από μια αίθουσα και βλέπει- ότι αν δεν έκανε αυτό, θα έπαιρνε πάλι από μισθούς και συντάξεις. Δηλαδή, σας κορόιδεψε, φίλοι –και το ξέρετε ότι το εννοώ- και σύντροφοι της Δημοκρατικής Αριστεράς. 
Όταν έλεγαν εννιάμισι και εντεκάμισι δισεκατομμύρια, εννοούσαν δεκατρισήμισι συν δυόμισι δισεκατομμύρια, δηλαδή, δεκαέξι. Απλώς, το έσπασε και στο φορολογικό. Από αυτό το Βήμα είχε πει για τα απαραίτητα έσοδα, τα οποία θα χρειάζονταν για να μπορέσουμε να πάρουμε την περίφημη δόση κ.τλ.. Αυτά είναι πράγματα, τα οποία δεν μπορούν πια να είναι ανεκτά. 
Κοιτάξτε, κύριε Πρόεδρε, υπάρχει ένα θέμα δημοκρατίας στη χώρα. Κι εγώ λέω στη χώρα, όχι μόνο στη Βουλή που είπε ο συνάδελφος και σύντροφος Παναγιώτης Λαφαζάνης. Δεν πρέπει μόνο να απαριθμούμε εδώ τις πράξεις νομοθετικού περιεχομένου. 
Κύριε Πρόεδρε, απευθύνομαι σε σας γιατί δεν υπάρχει κανένας άλλος. 
Δεν είναι μόνο το γεγονός ότι στην ώρα του Πρωθυπουργού δεν ήρθε ποτέ ο Πρωθυπουργός. Δεν είναι μόνο το γεγονός πως κάνετε μια Γραμματεία Συντονισμού με ένα εκατομμύριο ευρώ έξοδα το χρόνο και με εξήντα δύο υπαλλήλους για να καπελώνει και το Υπουργικό Συμβούλιο. Δεν είναι μόνο οι πράξεις νομοθετικού περιεχομένου, το επείγον κι όλο αυτό, το οποίο ζούμε εμείς μέσα σ’ αυτήν την Αίθουσα. Αυτό –αν θέλετε- έξω τον κόσμο δεν τον ενδιαφέρει. Σου λέει «Καθίστε, ξενυχτίστε, βγάλτε τα και βγάλτε και τα μάτια σας». 
Είναι όμως, το άλλο. Στα κρίσιμα ζητήματα, τα οποία τίθενται μέσα σ’ αυτήν την Αίθουσα -από τις καθαρίστριες και το πετρέλαιο μέχρι όλα τ’ άλλα που απ’ όλες τις πτέρυγες εδώ, τοπικά, υπερτοπικά, επιμέρους ζητήματα, κατηγοριών πληθυσμών- κι αυτά τα θέματα που ανοίγουν, η πραγματική ατζέντα του κοινωνικού ζητήματος στην Ελλάδα έχει γίνει κάθε προσπάθεια μέσω της μιντιοκρατίας και της διαπλοκής με τα κανάλια και τα δελτία των οχτώ των μεγαλύτερων καναλιών να αποκρύβεται συστηματικά αυτή η ύλη του κοινωνικού ζητήματος στην Ελλάδα από τον ελληνικό λαό. Αυτό είναι θέμα δημοκρατίας. Και αυτό γίνεται με διαπλοκή από εδώ συγκεκριμένα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Τελειώνω, κύριε Πρόεδρε.
Αποκρύβεται η ύλη αυτής της συζήτησης. 
Από την πλευρά μας, δεν είμαστε διατεθειμένοι να μην το θίγουμε το θέμα αυτό, να μην το πολεμάμε, διότι είναι βασικό στοιχείο ανατροπής και αυτής της ίδιας της πολιτικής του μνημονίου.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κι εμείς ευχαριστούμε.
Το λόγο έχει ο Βουλευτής της Δημοκρατικής Αριστεράς κ. Δημήτριος Αναγνωστάκης.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Ευχαριστώ, κύριε Πρόεδρε.
 Κυρίες και κύριοι συνάδελφοι, είναι γεγονός ότι δυο μέρες τώρα γίνεται μια προσπάθεια να καταγραφεί από κάθε πολιτικό χώρο η θέση για το συγκεκριμένο νομοσχέδιο. 
Έχω τη βεβαιότητα ότι υπάρχουν δυο στρεβλώσεις: Η πρώτη, έχει να κάνει με το ότι το συγκεκριμένο σχέδιο νόμου δεν είναι ένα σχέδιο νόμου, το οποίο έχει ταυτιστεί με τη φορολογική μεταρρύθμιση. Δεν έχει αυτά τα χαρακτηριστικά. 
Βέβαια, να θυμίσω τη δήλωση που έκανε ο κ. Στουρνάρας ως Υπουργός Οικονομικών στην Επιτροπή Οικονομικών Υποθέσεων, όταν ο ίδιος ενώπιος ενωπίω δήλωσε με πολιτική παρρησία ότι το νομοσχέδιο έχει καθαρά εισπρακτικό χαρακτήρα. 
Για εμάς, λοιπόν, ως Δημοκρατική Αριστερά το συγκεκριμένο σχέδιο νόμου έχει δυο χαρακτηριστικά: Είναι εισπρακτικό και εμβαλωματικό. 
Βεβαίως, δεν πρέπει να ξεχνάει κάποιος ή κάποια στην Αίθουσα –αλλά και όσοι μας ακούν- την άλλη δήλωση που έκανε ο Υπουργός ότι αποτελεί υποχρέωση στο πρόγραμμα δημοσιονομικής προσαρμογής. 
Είπε ο εκλεκτός συνάδελφος και φίλος κ. Βούτσης για την υποχρέωση που είχε η χώρα απέναντι στους πιστωτές. Καλύψαμε το σκέλος των δαπανών κι ερχόμαστε σήμερα να καλύψουμε και στο σκέλος των εσόδων με τα 2,2 δισεκατομμύρια που πρέπει να μπουν στα ταμεία του κράτους.
Εδώ υπάρχει ένα λάθος πολιτικής πρακτικής και τακτικής στο Υπουργείο Οικονομικών, γιατί θα μπορούσε να το έχει φέρει τότε, οπότε σήμερα να μην κάναμε κουβέντα γενικά και αόριστα για το φορολογικό. Και να κάνουμε αυτήν την κουβέντα που είναι πραγματικά χρήσιμη, γόνιμη, εποικοδομητική όταν θα φέρει το Υπουργείο Οικονομικών αυτό το νομοσχέδιο που θα έχει να κάνει με την πάταξη της φοροδιαφυγής, της παραοικονομίας, της φοροαποφυγής. Τότε θα είχε νόημα αυτή η σύγκρουση επιχειρημάτων. Όχι ότι τώρα πάει χαμένη αυτή η συζήτηση, δεν λέω αυτό. Ισχυρίζομαι, όμως, ότι αυτό το σχέδιο νόμου έχει άλλα χαρακτηριστικά, τα οποία προανέφερα.
Μπορεί να διαφωνήσει κάποιος στη περιγραφή μιας ζοφερής πραγματικότητας, όπως περιγράφηκε από πολλούς και πολλές συναδέλφους; Είναι ψέματα ότι η ανεργία έφτασε στο 26,8%, δηλαδή σε απόλυτες τιμές ένα εκατομμύριο τριακόσιες σαράντα πέντε χιλιάδες άνθρωποι, Έλληνες πολίτες, είναι άνεργοι; Είναι ψέμα ότι υπάρχει απώλεια την τελευταία διετία-τριετία επτακόσιες χιλιάδες θέσεων εργασίας; Δεν βλέπουμε ότι πραγματικά με τα στοιχεία που μας δίνει η Στατιστική Υπηρεσία εκατόν είκοσι χιλιάδες νέοι επιστήμονες, νέοι άνθρωποι ξενιτεύτηκαν για να βρουν δουλειά σε ευρωπαϊκές χώρες; 
Όλο αυτό τι είναι; Είναι απόρροια κάποιας πολιτικής σε προηγούμενη περίοδο. Υπάρχουν πολιτικές ευθύνες; Τεράστιες! Καταλογίστηκαν; Σε ένα βαθμό ναι και μάλιστα θα πρέπει με παρρησία να πούμε ότι κάποιες πολιτικές δυνάμεις δεν έχουν σχέση με όλες αυτές τις ευθύνες, με όλη αυτήν την πολιτική διαχείριση που έγινε την προηγούμενη περίοδο, πριν δηλαδή ξεσπάσει η κρίση χρέους στην Ελλάδα και γενικότερα στη Νότια Ευρώπη.
Άρα, λοιπόν, υποχρέωση που έχει και μάλιστα θα πρέπει να υλοποιηθεί όσο το δυνατόν συντομότερα, στο επόμενο εγγύς χρονικό διάστημα, όχι το Μάρτιο, ακόμα πιο νωρίς, όπως είπε η συνάδελφος η κ. Φούντα, είναι να υπάρξει κατάθεση του σχεδίου νόμου για τη φορολογική μεταρρύθμιση, έτσι ώστε να δημιουργηθεί το κλίμα εμπιστοσύνης που δεν υπάρχει ανάμεσα στο πολιτικό προσωπικό και στην ελληνική κοινωνία.
Και βέβαια είναι προφανές ότι αυτό το φορολογικό σχέδιο νόμου που θα έρθει, αυτή η φορολογική μεταρρύθμιση, θα πρέπει να έχει ως κύριο γνώρισμά του αυτό που λέμε «κοινωνική δικαιοσύνη», να καταλάβει και να αντιληφθεί ο Έλληνας πολίτης ότι οι θυσίες του που έδωσαν τη δυνατότητα σε εσάς, στην πολιτική ηγεσία του Υπουργείου Οικονομικών, αλλά και συνολικότερα στην Κυβέρνηση να διαπραγματευτεί και να έχει μέχρι τώρα ένα θετικό αποτέλεσμα, δεν θα πάνε στράφι, ότι θα έχουν αποτέλεσμα. Αυτό θα πρέπει να μεταφραστεί αύριο, μεθαύριο το αργότερο. Δεν έχουμε, δηλαδή, την πολυτέλεια του χρόνου, κύριε Υπουργέ, κύριε Στουρνάρα. 
Υπάρχουν πραγματικά κάποιες αλήθειες οι οποίες θα πρέπει να ακουστούν, όχι για να μην αδικήσουμε το Υπουργείο Οικονομικών ή την Κυβέρνηση εθνικής ευθύνης, αλλά γιατί είναι έτσι και να εστιάσουμε και στα αρνητικά που έχει. 
Δεν είναι αλήθεια ότι περίπου το 80% των νοικοκυριών που το εισόδημά τους είναι γύρω στα 24.000 ευρώ έχει ελάφρυνση φορολογίας; Είναι αλήθεια. Δεν είναι αλήθεια ότι για πρώτη φορά οι εργαζόμενοι με μπλοκάκια αντιμετωπίζονται ως οιονεί μισθωτοί, δηλαδή φορολογούνται βάσει της κλίμακας μισθωτών, άρα κερδίζουν από την απομείωση φόρου 2.100 ευρώ και ότι εξαιρούνται από την καταβολή τέλους επιτηδεύματος, που είναι άλλα 650 ευρώ το χρόνο; Είναι και αυτό αλήθεια. Δεν είναι, επίσης, αλήθεια ότι το πραγματικό αφορολόγητο από τις 5.000 πήγε στις 9.000; Δεν είναι 12.000 που ήταν, αλλά είναι 9.000. Δεν είναι 5.000.
Υπάρχουν, όμως και αρνητικά. Η τοποθέτηση-εισήγηση της κ. Ξηροτύρη, κύριε Υπουργέ, και η τροπολογία που καταθέσαμε ως Δημοκρατική Αριστερά έχω την εκτίμηση ότι θα έπρεπε να έχει γίνει αποδεκτή γιατί, πραγματικά, στους ελεύθερους επαγγελματίες επιβάλλεται να σηκώσουν πάλι ένα δυσβάσταχτο φορολογικό φορτίο όταν φορολογούνται με την κλίμακα του 26% από το πρώτο ευρώ.
Θα έπρεπε να έχει γίνει αποδεκτή και εμείς θα επιμείνουμε μέχρι τέλους. Θα κάνουμε έκκληση μέχρι και την τελευταία στιγμή να υπάρξει διόρθωση για να μπορέσουμε να αντιμετωπίσουμε και αυτήν την κατηγορία με ένα κλίμα δικαιοσύνης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα να πω, επειδή περνάει και ο χρόνος, ότι όντως βρισκόμαστε ανάμεσα σε δύο πυρά, ανάμεσα σε δύο συμπληγάδες πέτρες και πρέπει να κρατηθούμε όρθιοι, να αντιμετωπίσουμε τη ζοφερή καθημερινότητα. Από την άλλη όμως –και εκεί είναι η ευθύνη σας, κύριε Υπουργέ και αν θέλετε είναι το μείζον ζήτημα ως πρόκληση- πρέπει να δώσετε ελπίδα, να δώσετε το όραμα συγκεκριμένα, συμπυκνωμένα σε μία πρόταση, τι θα γίνει μετά από ένα χρόνο. Τι θα έχει να προσδοκά η ελληνική κοινωνία; Θα μπούμε επιτέλους σε περίοδο ανάπτυξης; Θα έχουμε τη δυνατότητα να φτιάξουμε, να στήσουμε ένα νέο παραγωγικό μοντέλο ανάπτυξης της χώρας; Θα μπορέσουμε να διασφαλίσουμε τις θέσεις εργασίας που έχει ανάγκη ο νέος και η νέα;
(Στο σημείο αυτό την Προεδρική Έδρα καταλαμβάνει ο E΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Εμείς, κύριε Υπουργέ, ως Δημοκρατική Αριστερά, έχουμε πάρει ένα υψηλό πολιτικό ρίσκο, έχουμε αναλάβει μία πολύ μεγάλη πολιτική ευθύνη γνωρίζοντας ότι η Αριστερά θα πρέπει να κυβερνά και εκείνη, να παίρνει θέση, να έχει ρεαλισμό και βέβαια με σοβαρότητα και υπευθυνότητα θα ελέγχουμε, θα προτείνουμε και στο τέλος βέβαια όλοι θα αξιολογηθούμε από τους Έλληνες πολίτες.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Βαλαβάνη έχει το λόγο.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, αναφέρθηκα χθες στη δημόσια ομολογία του επικεφαλής οικονομολόγου του Διεθνούς Νομισματικού Ταμείου, Ολιβιέ Μπλανσάρ, ότι «η λιτότητα στις αναπτυγμένες χώρες δεν αποτελεί βασικό παράγοντα για προώθηση της ανάπτυξης σε περίοδο οικονομικής κρίσης». 
Στα πρόσφατα συμπεράσματα του Μπλανσάρ, αναφέρεται σε σημαδιακό άρθρο του στις 6 Ιανουαρίου, με τίτλο «Η μεγάλη αποτυχία» και ο Πολ Κρούγκμαν, που δεν είναι Αριστερός και διατυπώνει τη θέση ότι: Ενώ το παγκόσμιο καπιταλιστικό σύστημα πήγαινε να ξεπεράσει τη δομική κρίση που ξέσπασε στις ΗΠΑ με αφορμή τα subprimes το 2007, αυξάνοντας τα ελλείμματα, «όλα πήγαν στράφι το 2010, όταν η κρίση στην Ελλάδα θεωρήθηκε λαθεμένα ως οιωνός, ότι το καλύτερο που θα είχαν να κάνουν οι κυβερνήσεις ήταν να «τσεκουρώσουν» τις δαπάνες και τα ελλείμματα αυθωρεί και παραχρήμα και η λιτότητα μετατράπηκε σε τάξη της εποχής. Ενώ οι υποτιθέμενοι εμπειρογνώμονες χειροκροτούσαν αγνοώντας τις προειδοποιήσεις κάποιων, αλλά όχι αρκετών, οικονομολόγων ότι η λιτότητα θα εκτροχίαζε την ανάκαμψη. Όπως, για παράδειγμα, ο Πρόεδρος της Ευρωπαϊκής Κεντρικής Τράπεζας που διαβεβαίωνε με αυτοπεποίθηση ότι «η ιδέα πως τα μέτρα λιτότητας θα μπορούσαν να πυροδοτήσουν τη στασιμότητα, είναι λαθεμένη». Λοιπόν, όντως κάποιος έκανε λάθος εδώ». 
Βέβαια, εγώ δεν είμαι σύμφωνη με τον κ. Κρούγκμαν ότι πρόκειται για λάθος. Όπως είπα και χθες, πρόκειται για προμελετημένο έγκλημα σε βάρος πρώτα απ’ όλα της συντριπτικής εργαζόμενης πλειοψηφίας της ελληνικής κοινωνίας, και στη συνέχεια και των άλλων ευρωπαϊκών λαών. Μάρτυρες γι’ αυτό το έγκλημα αποτελούν, σύμφωνα με τα στοιχεία του Οκτωβρίου 2012 που δημοσιοποιήθηκαν χθες, ένα εκατομμύριο τριακόσιες σαράντα πέντε χιλιάδες πλέον Ελληνίδες και Έλληνες επίσημα άνεργοι, από τους οποίους το ένα εκατομμύριο προστέθηκε μετά το 2009 και απ’ ό,τι λέγεται μπορεί να μην ξαναδουλέψει ποτέ.
Η μείωση των φορολογικών κλιμάκων σε τρεις για τους μισθωτούς και σε δύο για τους ελεύθερους επαγγελματίες, κινείται στην κατεύθυνση του λεγόμενου flat tax. Του ενός και μοναδικού «οριζόντιου φορολογικού συντελεστή» για μισθούς και κέρδη, ανεξάρτητα από το ύψος τους, του νεοφιλελεύθερου φορολογικού ιδεώδους που εφαρμόζεται σήμερα σχεδόν σε όλες τις χώρες της Ανατολικής Ευρώπης, συμπεριλαμβανομένων και των χωρών μελών της Ευρωπαϊκής Ένωσης. 
Με το παρόν νομοσχέδιο κινούμαστε προς τα εκεί με τη θυσία στην πρώτη γραμμή των μισθωτών με παιδιά. Όσο πιο πολλά είναι τα παιδιά, τόσο πιο υψηλά είναι τα τεκμήρια. 
Έδειξα χθες πώς στο διάστημα 2000-2011 τη μεγαλύτερη επιβάρυνση δεχόταν ο παντρεμένος μισθωτός με δύο παιδιά. 
Σχετικά με το παρόν νομοσχέδιο, προσπερνώ αυτό που θα έπρεπε να αποτελεί ακρογωνιαίο λίθο μιας δημογραφικής πολιτικής σε μία χώρα που ο πληθυσμός της γερνάει, ότι τα δημογραφικά κίνητρα δεν δίνονται με εισοδηματικά κριτήρια, και μένοντας στον ισχυρισμό του εισηγητή και των βουλευτών της τρικομματικής Κυβέρνησης ότι με συνυπολογισμό και των επιδομάτων των παιδιών οι πολύτεκνοι κερδίζουν, καταθέτω ως απάντηση τους αναλυτικούς πίνακες με παραδείγματα της Ανώτατης Συνομοσπονδίας Πολυτέκνων Ελλάδας. Από αυτούς προκύπτει καθαρά ότι από εισόδημα 15.000 ευρώ και πάνω για οικογένεια με τέσσερα παιδιά και από 20.000 και πάνω για οικογένεια με οκτώ παιδιά το συνολικό αποτέλεσμα με συνυπολογισμό των επιδομάτων είναι αρνητικό. 
Καταθέτω, επίσης και τους πολύ αναλυτικότερους πίνακες του Ινστιτούτου Εργασίας της ΓΣΕΕ με όλους τους δυνατούς συνδυασμούς μισθωτών με ή χωρίς παιδιά για το πώς φορολογήθηκαν στην πενταετία 2006-2011.
(Στο σημείο αυτό η Βουλευτής κ. Όλγα-Νάντια Βαλαβάνη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Οι δεύτεροι στη γραμμή της θυσίας και ακόμα πιο κοντά στο μοναδικό φορολογικό συντελεστή, με μόνο δυο πλέον κλίμακες, είναι οι ελεύθεροι επαγγελματίες, όχι αυτοί που φοροδιαφεύγουν -γιατί αυτοί θα το κάνουν έτσι κι αλλιώς και τώρα, ίσα-ίσα αποκτούν μεγαλύτερο κίνητρο γι’ αυτό- αλλά οι άλλοι, αυτοί που δηλώνουν εισόδημα. Θα φορολογούνται πλέον από το πρώτο ευρώ, ενώ δεν θα εκπίπτουν ούτε αποδείξεις ούτε δαπάνες, ούτε καν ιατρικές. 
Προφανώς, επειδή ο αριθμός όσων δεν έχουν βάλει ακόμα λουκέτο κρίνεται ότι παρ’ όλα αυτά παραμένει υπερβολικά μεγάλος, υπάρχει μια ανωμαλία που τρώει μερίδιο από μία πίτα που θα μπορούσε να περάσει ολόκληρη στις μεγάλες εταιρείες, στο μεγάλο κεφάλαιο.
Είναι χαρακτηριστική η μεταχείριση των μικρών φροντιστηρίων ξένων γλωσσών -όχι μόνο με φορολογικά μέτρα- που τα πάτε όλα για λουκέτα στο όνομα των μεγάλων σχολείων, που τους δώσατε τη δυνατότητα να γίνουν φροντιστήρια με το πολυνομοσχέδιο του ενός άρθρου. 
Αντίστοιχη ανωμαλία κρίνετε, προφανώς, ότι αποτελεί και ο μεγάλος αριθμός των μικρών επιχειρήσεων, των μικρών ΕΠΕ και ΑΕ. Και πριν από όλα των ΟΕ, που είναι όλες μικρές και σήμερα οι λογιστές έχουν αρχίσει να τις κλείνουν ως νομική μορφή, καθώς πρακτικά υπερδιπλασιάζετε τη φορολογική τους επιβάρυνση, επιταχύνοντας στο περιβάλλον της κρίσης και των μνημονιακών σας πολιτικών την κατάρρευσή τους. 
Εκεί που βέβαια δύσκολα βρίσκει κανείς γλώσσα για να περιγράψει την κατάσταση, είναι στους εργαζόμενους με μπλοκάκια. Αυτούς που έχουν θέση μισθωτής εργασίας, τούς αναγνωρίζετε και τους φορολογείτε ως τέτοιους –αν καταφέρουν, βέβαια, τον εργοδότη τους να υπογράψει σύμβαση, τους αφήνετε, όμως, να συνεχίσουν να πληρώνουν οι ίδιοι όχι μόνο την ασφάλισή τους στον ΟΑΕΕ -που οι περισσότεροι τη χρωστούν- αλλά και τον αυξημένο στα 650 ευρώ φόρο επιτηδεύματος, δηλαδή τους αφαιρείτε έναν ολόκληρο μισθό. 
Και τι να πω για τους φίλους και φίλες μου καλλιτέχνες, και ανάμεσά τους ακόμα πιο πολύ για τους ηθοποιούς, με 95% ανεργία στον κλάδο, με έσοδα όσων έχουν δουλειά 100 ή 200 ευρώ το μήνα και άπειρες ώρες για απλήρωτες πρόβες, ανασφάλιστους στη συντριπτική τους πλειοψηφία, που τους φορολογείτε και από το πρώτο ευρώ αυτών των 100 ή 200 ευρώ και τους σπρώχνετε με τα 650 ευρώ φόρο επιτηδεύματος να κλείσουν -όπως έκαναν πέρυσι εκατοντάδες από αυτούς- τα μπλοκάκια τους, προκειμένου να μη χρωστάνε και αυτά, καταδικάζοντάς τους σε ένα μόνιμο περιθώριο ή στην ιδιαίτερα ανθούσα στο χώρο του θεάτρου «μαύρη» εργασία; 
Το άκρον άωτον, όμως, στον παραλογισμό του παρόντος νομοσχεδίου για την εργαζόμενη κοινωνία αποτελεί η φορολόγηση ανέργων που δεν παίρνουν πλέον επίδομα ανεργίας αλλά έχουν ακόμα ένα διαμέρισμα ή ένα αυτοκινητάκι και που επιζούν από το ήδη φορολογημένο εισόδημα των μελών της οικογένειας τους που δουλεύουν ή και από τα κοινωνικά συσσίτια. 
Το γράμμα ενός από αυτούς, που τους φορολογείτε με ένα πλασματικό τεκμαρτό εισόδημα από το πρώτο ευρώ σαν ελεύθερους επαγγελματίες, καταθέτω προς τη Βουλή. 
(Στο σημείο αυτό η Βουλευτής κ. Όλγα-Νάντια Βαλαβάνη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Στη συζήτηση στην επιτροπή αναφέρθηκα στον παραλογισμό να καλούνται εργαζόμενοι σε μεγάλες πολυεθνικές ή ελληνικές εταιρείες που απολύονται, και που μέχρι τώρα αυτό που έπαιρναν από το ιδιωτικό ασφαλιστικό εφάπαξ ήταν αφορολόγητο, να πληρώσουν θηριώδεις συντελεστές. Τους μειώσατε λίγο, αλλά και πάλι είναι θηριώδεις, 10% έως 20%, 20% έως 30%, ανάλογα με το ύψος. 
Σας κάλεσα να το αποσύρετε, διαβουλευόμενοι με αυτούς που τους ενδιαφέρουν, που είναι τα σωματεία των εργαζομένων των ίδιων των εταιρειών και όχι οι ασφαλιστικές εταιρείες...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Βαλαβάνη, ολοκληρώστε.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Τουλάχιστον, δεχθείτε τα 60.000 του αφορολόγητου ποσού. Σας καταθέτω τη σχετική διαμαρτυρία-πρόταση του Συλλόγου Υπαλλήλων της Εθνικής Ασφαλιστικής. 
(Στο σημείο αυτό η Βουλευτής κ. Όλγα-Νάντια Βαλαβάνη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πρέπει να κλείσω, γιατί δεν έχω χρόνο, κύριε Πρόεδρε.
Αναφέρθηκα χθες στα ιδιαίτερα προνόμια του κεφαλαίου που έκαναν δυνατό...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Βαλαβάνη, σας έχω κλείσει το χρόνο. Έχετε τελειώσει.</ChairmanSpeech> 
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Κλείνω μ&apos; αυτό, κύριε Πρόεδρε.
...από το 2000 μέχρι το 2011 ο πραγματικός μέσος συντελεστής φορολογίας του κεφαλαίου να είναι 15%. Με τις σκανδαλώδεις ρυθμίσεις του παρόντος νομοσχεδίου -που αποτελούν και κίνητρο να φύγουν οι ελληνικές εταιρείες και να μετεγκατασταθούν στην Ευρώπη, γιατί έτσι, με αυτά που θεσπίζετε, θα πέσει ακόμη περισσότερο η φορολόγησή τους- είναι αστείο να βάζετε σε εφαρμογή δήθεν τη φορολόγηση των ενδοομιλικών συναλλαγών, το transfer pricing, που είναι κατάλληλο για τον καπιταλισμό του 19ου αιώνα. 
Έχει απόλυτο δίκιο ο Πρόεδρος της Google, ο οποίος για την τεράστια φοροδιαφυγή της εταιρείας του, απάντησε το εξής: «It’s capitalism», δηλαδή αυτός είναι ο καπιταλισμός. Πρόσθεσε επίσης το εξής: «Εμείς είμαστε περήφανοι καπιταλιστές». Επειδή εμείς δεν είμαστε περήφανοι καπιταλιστές, καλούμε όλους αυτούς που σπρώχνονται μ&apos; αυτό το νομοσχέδιο εκτός οργανωμένης κοινωνικής ζωής...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εγώ σας καλώ να τελειώσετε.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: ...να πάρουν στα χέρια τους την υπόθεση της ανατροπής αυτής της πολιτικής. 
Σας ευχαριστώ πολύ, κύριε Πρόεδρε, για την ανοχή σας. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Κεγκέρογλου.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ πολύ, κύριε Πρόεδρε.
Ύφεση και ανεργία είναι οι δύο λέξεις που ακούγονται περισσότερο σε αυτήν την Αίθουσα και που έχουν τα περισσότερα αρνητικά αποτελέσματα στην κοινωνία και την οικονομία. 
Ανακοινώθηκε ένα πρόγραμμα ανάσχεσης της ανεργίας από την Κυβέρνηση χθες, σε συνέχεια άλλων προγραμμάτων που υπήρξαν, τα οποία πρέπει να πούμε ότι αποδίδουν στο πλαίσιο της κρίσης μέχρι ένα βαθμό για την ανάσχεση ή τη μείωση του ρυθμού αύξησης της ανεργίας. Αυτό μπορούν να κάνουν μόνο. 
Αν δεν υπάρξει επανεκκίνηση της οικονομίας, αν δεν υπάρξει δημιουργία νέων θέσεων εργασίας από την πραγματική οικονομία, δεν πρόκειται να αντιμετωπίσουμε την καρδιά του προβλήματος της ανεργίας και αυτό θα πρέπει να είναι κατανοητό. Χρειάζονται, όμως, όλα τα μέτρα, όλα τα προγράμματα, κάθε δυνατότητα, προκειμένου να αντιμετωπίσουμε αυτό το οξύ πρόβλημα και παράλληλα, να δούμε τη δημιουργία νέων θέσεων εργασίας με ανάπτυξη και απασχόληση. 
Στους λίγους μήνες που ήμουν στο Υπουργείο Εργασίας ασχολήθηκα και με το θέμα της κοινωνικής οικονομίας, της κοινωνικής επιχειρηματικότητας, ένα θέμα για το οποίο στην Ελλάδα υπήρξε μόνο το μοντέλο των αγροτικών συνεταιρισμών, με τις όποιες μορφές του κάθε φορά. 
Για πρώτη φορά θεσπίσαμε θεσμικό πλαίσιο για την κοινωνική επιχειρηματικότητα, για να δώσουμε τη δυνατότητα σε ευπαθείς ομάδες -ανάπηρους, ανθρώπους που έχουν αποτοξινωθεί, ανθρώπους που προσπαθούν για την κοινωνική τους ένταξη, άνεργους και ιδιαίτερα τους νέους- να συνεργαστούν στα πλαίσια της συλλογικότητας και να δημιουργήσουν τη δική τους ομάδα δράσης. Αυτές οι συνεργατικές ομάδες νέων και ανέργων άρχισαν σιγά-σιγά να δημιουργούνται, μετά τη δημιουργία του θεσμικού πλαισίου. 
Στην Ελλάδα, για πρώτη φορά, συνδέθηκε η τοπική ανάπτυξη, η παροχή υπηρεσιών στο κοινωνικό σύνολο, το δημόσιο συμφέρον με τη συλλογική επιχειρηματική δράση. Αυτό νομίζω ότι είναι ένας καινούργιος δρόμος. 
Η κοινωνική επιχειρηματικότητα, το θεσμικό πλαίσιο, οι κοινωνικές συνεταιριστικές επιχειρήσεις όπως έχουν θεσπιστεί, αποτελούν μία διέξοδο για τους νέους ανθρώπους, αποτελούν μία διέξοδο για τους ανθρώπους που ανήκουν στις ευπαθείς ομάδες, προκειμένου με δική τους πρωτοβουλία να αντιμετωπίσουν το πρόβλημα που πάει να αντιμετωπίσει το κράτος, η πολιτεία -το πρόβλημα της ανεργίας- με προγράμματα τα οποία πολλές φορές δεν είναι δελεαστικά για τους επιχειρηματίες, με προγράμματα τα οποία υλοποιούνται ή μισοϋλοποιούνται. Νομίζω ότι αυτή η διέξοδος που δίνουμε με την κοινωνική επιχειρηματικότητα είναι πάρα πολύ σημαντική.
Το νομοσχέδιο το οποίο ψηφίσαμε σε αυτήν την Αίθουσα ήταν συμφωνημένο και με τους εταίρους μας. Δεν ήταν κάτι που ψηφίσαμε χωρίς τη συμφωνία τους. Πολλά ζητήματα τα οποία υπήρχαν και είχαν πιο προωθημένο το θεσμό, νομίζω ότι δεν καταφέραμε να τα περάσουμε, όμως το τελικό κείμενο είναι συμφωνημένο. Το λέω αυτό, γιατί, υπάρχει σε εξέλιξη -και θα απευθυνθώ, με την άδειά σας, κύριε Πρόεδρε, προς τον κύριο Υπουργό, παρ’ ότι ο Κανονισμός μας επιβάλλει να απευθυνόμαστε προς τον κύριο Πρόεδρο- ένα πρόγραμμα του Υπουργείου Εργασίας, τα τοπικά ολοκληρωμένα προγράμματα απασχόλησης, τα οποία στοχεύουν, με δύο κουβέντες, στη δημιουργία σταθερών σχέσεων απασχόλησης. Δεν είναι προγράμματα των πέντε και έξι μηνών. Μόνο αν δημιουργηθούν αυτές οι σταθερές σχέσεις απασχόλησης, τότε έχουμε την εκπλήρωση του στόχου τους και φυσικά και την εκταμίευση των αντίστοιχων χρημάτων. Είναι ένα πολύ σοβαρό πρόγραμμα, γιατί έχει βάλει την τοπική κοινωνία σε δράση προκειμένου να αναζητηθούν οι ανάγκες, να δούμε πού χρειάζεται επανεκπαίδευση, επανακατάρτιση λόγω διαφοροποίησης, λόγω διαρθρωτικής προσαρμογής των μικρών και πολύ μικρών επιχειρήσεων, ώστε με αυτό το πρόγραμμα να δημιουργήσουμε σταθερές σχέσεις.
Μία από τις μορφές που χρηματοδοτούνται είναι και η κοινωνική συνεταιριστική επιχείρηση. Έκανα όλη αυτήν την αναφορά για να πω ότι αυτήν τη σημαντική οδό, το σημαντικό νέο δρόμο για τους ανθρώπους που βρίσκουν κλειστές πόρτες στον ιδιωτικό ή στο δημόσιο τομέα, τον τρίτο δρόμο της επιχειρηματικότητας, τον κοινωνικό, που, όπως σας είπα, συνδυάζει και τη συλλογικότητα και το δημόσιο συμφέρον και την τοπική ανάπτυξη, θα πρέπει να τον ενισχύσουμε. Η ενίσχυση γίνεται χωρίς δημοσιονομικό κόστος.
Εγώ δεν θα σας ζητήσω σήμερα να αποσύρετε τη διάταξη του άρθρου 10, που καταργεί τον τρόπο φορολόγησης που έχει θεσπιστεί, γιατί καταλαβαίνω ότι θα έχει γίνει κάποια επεξεργασία και γι’ αυτόν το λόγο έχει κατατεθεί. Θα σας ζητήσω, όμως, μια πολύ σωστή, ισότιμη αντιμετώπιση και μια ανάλογη διάταξη με αυτή τη σωστή απόφασή σας: Για τρία χρόνια οι νέοι επιχειρηματίες, οι νέοι άνθρωποι που θα ασχοληθούν με την επιχειρηματικότητα να έχουν 50% φορολόγηση. Αυτό χωρίς δημοσιονομικό κόστος είναι ένα κίνητρο να πάρει το ρίσκο ο νέος άνθρωπος και να παλέψει, να μπει στην αγορά και να αποδώσει.
Το αντίστοιχο θα σας ζητήσω για τρία χρόνια στη συλλογική προσπάθεια των νέων επιστημόνων, των νέων ανθρώπων που είναι η ΚΟΙΝΣΕΠ. Διότι θα είναι οξύμωρο το σχήμα, όταν είναι ατομική η πρωτοβουλία, όταν είναι μόνος του και κάνει το πρώτο βήμα, την έναρξη επαγγέλματος ο νέος άνθρωπος να έχει το 50% φορολόγησης και όταν θα είναι συλλογικής μορφής, δηλαδή, πέντε μαζί νέοι άνθρωποι σε έναν τόπο, να μην του δώσουμε αυτήν την τριετία. Νομίζω ότι αυτό μπορεί να διορθωθεί, βάζοντας στη διάταξη ότι ισχύει μόνο για τρία χρόνια, ότι το συγκεκριμένο πλαίσιο της φορολόγησης των ΚΟΙΝΣΕΠ, των κοινωνικών συνεταιριστικών επιχειρήσεων, το ευνοϊκότερο, θα ισχύει μόνο για τα τρία πρώτα χρόνια, ώσπου να δρομολογηθεί.
Αυτό σας ζητάω. Επειδή το παρακολουθώ πανελλαδικά το θέμα -το αγάπησα, αν θέλετε- είναι σε εξέλιξη πάρα πολλές πρωτοβουλίες. Έχουν δημιουργηθεί, επίσης, πολλές. Είναι συγκροτημένο το μητρώο στο Υπουργείο Εργασίας, γνωρίζουμε ποιες είναι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, κύριε Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Δεν είναι κάτι ανερμάτιστο, κάτι γενικό. Είναι μια οργανωμένη δουλειά. Παίρνουν πιστοποίηση αυτές οι επιχειρήσεις. Στην ουσία, είναι ομάδες νέων ανθρώπων, νέων επιστημόνων. Σας ζητώ αυτήν την τριετία να την θεσπίσετε με μία διαφορετική διατύπωση της συγκεκριμένης διάταξης, προκειμένου χωρίς δημοσιονομικό κόστος να έχουμε ένα πρόγραμμα ανεργίας.
Πολύ καλά θα κάνουν το Υπουργείο Ανάπτυξης, ο κ. Βρούτσης και ο κ. Αρβανιτόπουλος, που μας ανακοίνωσαν χθες τις πρωτοβουλίες τους, αλλά αυτές είχαν αντίστοιχο κόστος. Το δικό σας πρόγραμμα τώρα μ’ αυτήν τη διαφοροποίηση θα είναι ένα πρόγραμμα κινήτρου, χωρίς δημοσιονομικό κόστος, που θα έχει –πιστέψτε με, το παρακολουθώ το θέμα- πολύ περισσότερα αποτελέσματα για όλους τους ανθρώπους που αγωνίζονται για να βρουν το δρόμο τους μέσα στις δύσκολες συνθήκες και την κρίση που βιώνει ο τόπος.
Ευχαριστώ πολύ, κύριε Πρόεδρε, για την ανοχή σας.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Υπάρχει ανοχή αλλά πάνω από τα οκτώ λεπτά νομίζω ότι πρέπει κι εμείς να σεβόμαστε τους άλλους ομιλητές.
Θέλω να σας πω ότι υπάρχουν ακόμα τριάντα τρεις ομιλητές. Εάν, λοιπόν, ο καθένας μας κερδίζει ένα ή δύο λεπτά, καταλαβαίνετε πόσο θα πάμε. Εγώ δεν έχω καμμία αντίρρηση να είμαι ελαστικός, γιατί ούτως ή άλλως το δίωρό μου θα το κάνω. Άρα, λοιπόν, δεν έχω κανένα λόγο για κανέναν από εσάς. Απλούστατα, νομίζω ότι πρέπει να είμαστε εγκρατείς, όσο μπορούμε, σ’ αυτά που θέλουμε να πούμε, για να μπορούν να μιλήσουν όλοι.
Η κ. Αμμανατίδου-Πασχαλίδου έχει το λόγο.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κυρίες και κύριοι Βουλευτές, ο Υπουργός Οικονομικών υποστηρίζοντας το νομοσχέδιο στην Επιτροπή Οικονομικών μίλησε για φορολογική δικαιοσύνη, διεύρυνση της φορολογικής βάσης και χτύπημα της φοροδιαφυγής. Ο κ. Στουρνάρας διευκρίνισε τι εννοούσε στην Επιτροπή Οικονομικών, αποσαφηνίζοντας σε σχετικές δηλώσεις του τα εξής: «Η Ελλάδα έχει ακόμα μεγαλύτερη φοροδιαφυγή και φοροαποφυγή. Από μόνοι μας είχαμε εξαιρέσει σε πολύ μεγάλο βαθμό τους ελεύθερους επαγγελματίες.». 
Παρακάτω, επίσης, αναφέρει: «Εξαιρούσαμε σε πολύ μεγάλο βαθμό όλους τους αγρότες, ακόμα και τους εύπορους. Δεν πρέπει να κάνουμε ένα δικαιότερο φορολογικό σύστημα; Με το νέο φορολογικό νομοσχέδιο μπαίνουν στο δίχτυ της εφορίας πολύ περισσότερο οι ελεύθεροι επαγγελματίες και οι αγρότες από το 2015.».
Τους πιάσατε, λοιπόν, τους φοροδιαφεύγοντες, κύριε Υπουργέ. Είναι οι αγρότες και οι ελεύθεροι επαγγελματίες. Γι’ αυτό αποφασίσατε να τους γδάρετε με το νέο φορολογικό, για να αποκαταστήσετε την κοινωνική δικαιοσύνη. Αφού πρώτα μειώσατε από το 11% στο 6% το συντελεστή επιστροφής του ΦΠΑ στους αγρότες, αφού μειώσατε την επιστροφή από τον ειδικό φόρο κατανάλωσης καυσίμων, αφού αυξήσατε κατά 300% το ντίζελ, αφού αυξήσατε τις εισφορές για τον ΟΓΑ έως και 29%, έρχεστε τώρα με το νέο φορολογικό νομοσχέδιο να βάλετε τους φοροδιαφεύγοντες αγρότες στο δίχτυ της εφορίας.
Οι αγρότες θα φορολογούνται με βιβλίο εσόδων-εξόδων και φορολογικό συντελεστή 13% στα εισοδήματά τους από το 2014. Είπατε αρχικά ότι το μέτρο δεν θα ισχύσει για τους μικρούς αγρότες αλλά για τους εύπορους. Εχθές ορίσατε το όριο στις 5.000 ευρώ, βάζοντας δηλαδή το σύνολο των γεωργών και των κτηνοτρόφων στο μέτρο. Λογαριάζετε, δηλαδή, τους αγρότες όλους ως εύπορους. Βάζετε τον ίδιο συντελεστή στον αγρότη που βγάζει 5.000 και 1 ευρώ και σ’ αυτόν που καθαρίζει 50.000 ευρώ! Και αυτό το λέτε εσείς δικαιοσύνη! Αυτό είναι μεθοδευμένη εξαφάνιση του μικρομεσαίου παραγωγού. Και τι θα γίνει μ’ αυτούς που έχουν ελάχιστο κλήρο και νοικιάζουν κάθε χρόνο διαφορετικά χωράφια; Τη μία χρονιά νοικιάζουν διακόσια στρέμματα, την άλλη χρονιά είκοσι στρέμματα. Θα μπαίνουν και θα βγαίνουν σ’ αυτό το καθεστώς τήρησης βιβλίων εσόδων και εξόδων, ανάλογα με το αν ξεπερνούν τις 5.000 ευρώ ή όχι; Να μας απαντήσετε!
Μ’ αυτό το μέτρο, λοιπόν, ο αγρότης λογίζεται πλέον για την εφορία ως ελεύθερος επαγγελματίας. Τέλος, δηλαδή, στην επιστροφή του ΦΠΑ, πάμε σε συμψηφισμούς, σε αλλαγές και μειώσεις στην επιστροφή του ειδικού φόρου κατανάλωσης καυσίμων. Η μετατροπή του μικρού αγρότη σε έμπορο σας φαίνεται δικαιοσύνη ή κοινή λογική; Την ίδια στιγμή, μάλιστα, σύμφωνα με δηλώσεις του ίδιου του Υφυπουργού, ετοιμάζεστε να φορολογήσετε ακόμα και τα αγροτεμάχια –και μιλώ γι’ αυτά που ανήκουν στους κατά κύριο επάγγελμα αγρότες και είναι γη που παράγει. 
Είστε έτοιμοι, κύριοι Βουλευτές –σε όλους σας μιλάω- να ψηφίσετε το τέλος της μικρομεσαίας αγροτιάς;
Κύριε Υπουργέ, υπονοείτε ότι οι αγρότες φοροαποφεύγουν και γι’ αυτό επιβάλατε φόρο 13% από το πρώτο ευρώ. 
Θα ήθελα, όμως, να σας υπενθυμίσω ότι οι «φοροδιαφεύγοντες» -εντός εισαγωγικών- αγρότες τη χρονιά που πέρασε πλήρωσαν σε άμεσους φόρους 198 εκατομμύρια ευρώ, σε αντίθεση με τις offshore εταιρείες που πλήρωσαν 345 χιλιάδες ευρώ μόνο! 
Υπονοείτε ότι όλοι οι αγρότες συλλήβδην κόβουν εικονικά τιμολόγια και αλλάζετε τον τρόπο φορολόγησης για να πατάξετε επιτέλους το «μαύρο χρήμα» από το κύκλωμα των μεσαζόντων. 
Όσον αφορά τα εικονικά τιμολόγια, κύριε Υπουργέ, ξέρετε. Για το «πλυντήριο» μαύρου χρήματος που είναι οι offshore εταιρείες, δεν ξέρετε; Βεβαίως και να τα πιάσετε τα εικονικά τιμολόγια. Όμως, αυτό απαιτεί ελέγχους και όχι να πληρώσει όλος ο αγροτικός κόσμος το μάρμαρο. 
Λέτε ότι έτσι πατάσσετε την ακρίβεια των τιμών από το χωράφι στο ράφι. Δεν ξέρετε ότι για την ακρίβεια ευθύνονται κυρίως τα καρτέλ στα αγρο-εφόδια έως τα τρόφιμα και κυρίως μετά τη διάλυση των συνεταιρισμών που ήταν κομματικά παραμάγαζα ΠΑΣΟΚ και Νέας Δημοκρατίας; Δεν ξέρετε ότι αυτά τα καρτέλ ρουφάνε το αίμα του αγρότη και του καταναλωτή, όπως επίσης οι βιομήχανοι και οι αλυσίδες των σούπερ μάρκετ; Όσο κυριαρχούν αυτοί, θα στενάζει και ο παραγωγός και ο καταναλωτής. Τα ολιγοπώλια όμως, κύριε Υπουργέ, η δική σας πολιτική τα στηρίζει και όχι ο ΣΥΡΙΖΑ. 
Και έρχομαι στη δεύτερη κατηγορία που πέφτει στο δίχτυ της εφορίας. Είναι οι ελεύθεροι επαγγελματίες, αλλά και οι μικρομεσαίοι επιχειρηματίες. Αυτούς τους φορολογείτε από το πρώτο ευρώ με συντελεστή 26% έως εισόδημα 50.000 ευρώ, ενώ πέραν αυτού, τους φορολογείτε με συντελεστή 33%. Μειώνετε, δηλαδή, το φορολογικό συντελεστή για τους μεγαλοεισοδηματίες, ελεύθερους επαγγελματίες -αυτούς που κυρίως φοροδιαφεύγουν- από 45% σε 33%. Όσον αφορά τα καθαρά κέρδη όλων των εταιρειών που τηρούν διπλογραφικό σύστημα, ο φόρος αυξάνεται από 20% σε 26%, αλλά η φορολογία επί των μερισμάτων από 25% μειώνεται σε 10%. Έτσι, ο ενιαίος συντελεστής μειώνεται από 40% σε 32,8%. Με πρόσχημα την πάταξη της φοροδιαφυγής «τσακίζετε» τους μικρομεσαίους, ενώ όλες οι μερίδες της οικονομικής ελίτ παίρνουν το δικό τους δωράκι. 
Για να πιάσετε τους φοροφυγάδες, όπως τόνισε και ο εκπρόσωπος του ΙΝΕ-ΓΣΕΕ, όπως σας λένε και οι εκπρόσωποι των επαγγελματιών, κεντρικό ρόλο παίζει ο μηχανισμός είσπραξης και οι έλεγχοι. Η πάταξη της φοροδιαφυγής χρειάζεται αλλαγές στη διοίκηση και την τεχνολογία, όπως σας είπαν και οι επαγγελματίες. Σ’ αυτά δεν θα επεκταθώ, κύριε Υπουργέ. Όμως, η βούληση της Κυβέρνησης δεν είναι αυτή αλλά η εισπρακτική αφαίμαξη που οδηγεί στο θάνατο του εμποράκου υπέρ των πολυεθνικών και των ομίλων.
Ο ΣΥΡΙΖΑ-ΕΚΜ έχει καταγγείλει αυτήν σας την πρακτική και έχει καταθέσει τις προτάσεις του για ένα δίκαιο φορολογικό σύστημα. 
Κλείνοντας, θα ήθελα να αναφερθώ στην αδικία που γίνεται σε βάρος τριτέκνων και πολυτέκνων. Καταργείτε τις φοροαπαλλαγές και οδηγείτε τους πολύτεκνους και τρίτεκνους, που έχουν ήδη γονατίσει, στην εξαθλίωση. 
Ο εκπρόσωπος του ΙΝΕ-ΓΣΕΕ σας είπε ότι μόλις το 2017 τα ασφαλιστικά ταμεία δεν θα αντέχουν λόγω γήρανσης του πληθυσμού και η Κυβέρνηση αντί να δίνει δημοσιονομικά κίνητρα, αφαιρεί και αυτά που υπάρχουν. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Κύριοι Βουλευτές, η Κυβέρνηση έφερε ένα σκληρά ταξικό φορομπηχτικό νομοσχέδιο, ένα νομοσχέδιο που εξοντώνει μισθωτούς, συνταξιούχους, αγρότες, αυτοαπασχολούμενους, μικρομεσαίους επιχειρηματίες αλλά πολύ περισσότερο τις ευπαθείς κοινωνικές ομάδες, τους άνεργους, τα άτομα με αναπηρία και άλλους. 
Δεν περιμέναμε, όμως, φορολογική δικαιοσύνη από εκείνους που παρείχαν πολιτική κάλυψη στις offshore που είναι νόμιμες αλλά όχι ηθικές, σ’ αυτούς που παρείχαν πολιτική κάλυψη στους φοροφυγάδες της λίστας Λαγκάρντ και των λοιπών λιστών, στους τραπεζίτες που τζογάροντας έριξαν την οικονομία στα βράχια, στα καρτέλ και στους εφοπλιστές. Όμως, ούτε ο ελληνικός λαός έχει να περιμένει κοινωνική δικαιοσύνη από τις δυνάμεις της εσωτερικής τρόικας, από μία συγκυβέρνηση Νέας Δημοκρατίας-ΠΑΣΟΚ-ΔΗΜΑΡ που νομοθετεί με σωρεία πράξεων νομοθετικού περιεχομένου, με fast track διαδικασίες και με πάμπολλες αντισυνταγματικές διατάξεις που ακυρώνουν το ρόλο του ελληνικού Κοινοβουλίου. 
Ήρθε η ώρα οι εργαζόμενοι και οι αγρότες, οι επαγγελματίες και η νεολαία να πάρουν στα χέρια τους την υπόθεση της κοινωνικής δικαιοσύνης αλλά και να πάρουν στα χέρια τους το μέλλον τους με δημοκρατικό τρόπο. Ήρθε η ώρα να μιλήσει ο λαός και να είστε βέβαιοι ότι θα μιλήσει. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Γεώργιος Γερμενής έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Συζητάμε σήμερα το φορολογικό. Στην ουσία, συζητάμε για το πώς θα βρεθούν δυόμισι δισεκατομμύρια ή -ακόμη καλύτερη διατύπωση- ποιους θα ξεζουμίσει η τρικομματική Κυβέρνηση του μνημονίου για να βρεθούν αυτά τα δισεκατομμύρια ευρώ. 
Παράλληλα όμως, στα δελτία ειδήσεων και στα διάφορα blogs εμφανίζονται σαν κύριο θέμα οι συζητήσεις για την περιβόητη λίστα Λαγκάρντ και τα τρία ονόματα που λείπουν από την αρχική λίστα, που μάλλον χάθηκαν και αυτά, όπως και η λίστα, σε κάποιο συρτάρι. 
Καλό είναι να πούμε εδώ, πως η συγκεκριμένη λίστα αφορά μόνο μία τράπεζα της Ελβετίας. Φανταστείτε, λοιπόν, πόσες άλλες τράπεζες στην Ελβετία υπάρχουν, στο Λουξεμβούργο, στο Λιχτενστάιν, πόσες άλλες λίστες να περιμένουμε, πόσες άλλες λίστες μπορεί να υπάρχουν. Η λίστα Λαγκάρντ είναι ένα μέρος μόνο από τη λίστα Φαλτσιάνι του 2009. Λοιπόν, ας μην κοροϊδεύουμε τον ελληνικό λαό με λίστες και στικάκια. 
 Εάν δεν είχαμε την τρικομματική Κυβέρνηση του μνημονίου, αλλά στη θέση της είχαμε μια εθνική κυβέρνηση που θα ενδιαφερόταν αποκλειστικά και μόνο για τα συμφέροντα του έθνους και του κράτους και όχι για το πώς θα κονομήσουμε όσο είμαστε στην εξουσία, δεν θα είχαμε ανάγκη καμμία λίστα Λαγκάρντ και κανένα στικάκι και οι μεγαλοφοροφυγάδες θα ήταν σε θέση να πληρώσουν μέχρι και την τελευταία δεκάρα που θα χρωστούσαν ή άλλως θα ήταν στην πιο εξέχουσα σουίτα του Κορυδαλλού με την εκλεκτή παρέα των οικονομικών μεταναστών.
Ομολογουμένως με ξάφνιασε η κίνηση του ΣΥΡΙΖΑ να μη ζητήσει να στηθεί κάλπη για τον Παπανδρέου παρά μόνο για τον Παπακωνσταντίνου και για τον Βενιζέλο. Φαίνεται μυρίστηκαν εξουσία και άρχισαν να μοιράζουν συγχωροχάρτια για τον «Πρωθυπουργό του μνημονίου», που ουσιαστικά είναι ο άμεσα εμπλεκόμενος. Άρχισαν και αυτοί τις κωλοτούμπες.
Η Χρυσή Αυγή όμως δεν μασάει τα λόγια της και κατονομάζει τους υπαιτίους. Καλεί τόσο τη Νέα Δημοκρατία όσο και το ΣΥΡΙΖΑ με τη ψήφο τους να στείλουν στο σκαμνί τον «Πρωθυπουργό του μνημονίου», τον Πρωθυπουργό των δύο χιλιάδων αυτοκτονιών Ελλήνων συμπολιτών μας, που δεν κατάφεραν να τα βγάλουν πέρα με τα δυσβάστακτα μέτρα που έφερε η κυβέρνηση Παπανδρέου-Παπαδήμου. 
Ερχόμαστε, λοιπόν, σήμερα να επικυρώσουμε τη διάλυση της μεσαίας τάξεως. Αντί η τσιμπίδα της φορολογίας να ξεκινά από το κεφάλι και μαζί με αυτούς και από εμάς, τους ίδιους τους Βουλευτές, που η Χρυσή Αυγή δηλώνει ξεκάθαρα πως πρέπει να φορολογούμαστε από το πρώτο ευρώ, ξεκινά η φορολόγηση από τους συνταξιούχους του ΟΓΑ και τα επιδόματα της πολύτεκνης μητέρας.
Εδώ έρχεται να επιβεβαιωθεί η ρήση του Μπίσμαρκ, ότι η ανάθεση πολιτικών λύσεων σε καθηγητές οδηγεί σε καταστροφή. Τρείς και εχάθη η πατρίς, κύριε Στουρνάρα! 
Μας διατυμπανίσατε χθες ότι οι εξαγωγές έπιασαν ιστορικό υψηλό. Οι εξαγωγές μπορεί να ανέβηκαν λόγω του γεγονότος ότι δεν υπάρχει εσωτερική ζήτηση και αναγκάζονται οι εταιρείες να στραφούν σε άλλες αγορές. Δεν μας είπατε βέβαια πως η ανεργία το Οκτώβριο του 2012 ανήλθε σε 26,8% δηλαδή σε ένα εκατομμύριο τριακόσιες σαράντα πέντε χιλιάδες επτακόσιους δέκα πέντε ανέργους. Συγχαρητήρια, κύριε καθηγητά!
 Τι κι αν λέει το Σύνταγμα στο άρθρο 21, παράγραφος 1, 2 και 5: «Η οικογένεια, ως θεμέλιο της συντήρησης και προαγωγός του έθνους καθώς και ο γάμος, η μητρότητα και η παιδική ηλικία τελούν υπό την προστασία του κράτους» και στην παράγραφο 2 αναφέρει: «Οι πολύτεκνες οικογένειες έχουν δικαίωμα ειδικής φροντίδας από το κράτος» αλλά και στην παράγραφο 5: «Ο σχεδιασμός και η εφαρμογή δημογραφικής πολιτικής, καθώς και η λήψη όλων των αναγκαίων μέτρων αποτελούν υποχρέωση του κράτους». 
Αντ’ αυτού είχαμε το εξής οξύμωρο. Κατά την ακρόαση φορέων στην επιτροπή στις 20 Δεκεμβρίου παρευρέθη ο Πρόεδρος των πολύτεκνων, ο κ. Θεοτοκάτος, ο οποίος μας εξέθεσε τα προβλήματα των πολυτέκνων και από την άλλη οι Βουλευτές της Νέας Δημοκρατίας στην επιτροπή να τον έχουν στήσει στον τοίχο και να τον λοιδορούν, λες και είναι κάποιος εγκληματίας του κοινού ποινικού δικαίου.   
Το έγκλημα που έκανε ο άνθρωπος ήταν να προσφέρει στην πατρίδα πολλά παιδιά. Φαίνεται πως οι δηλώσεις Κίσινγκερ το 1974, πως πρέπει οι Έλληνες να χτυπηθούν βαθειά στις πολιτιστικές τους ρίζες, τη γλώσσα τους, τα ιστορικά και πολιτιστικά αποθέματά τους, φαίνεται ότι παίρνουν σάρκα και οστά σήμερα με αυτό το νομοσχέδιο του Μαμωνά για τα 2,5 δισεκατομμύρια ευρώ.
Στέκομαι τώρα στην τροπολογία-προσθήκη που κατέθεσαν οι Βουλευτές του ΠΑΣΟΚ με πρώτον υπογράφοντα τον κ. Βενιζέλο και τελευταίο υπογράφοντα τον κ. Παπανδρέου. Δεν ξέρω εάν η συγκεκριμένη σειρά υποδεικνύει κάτι, αλλά αναρωτιέμαι εάν αυτό που καταθέσατε έγκειται στη μνημονιακή κοινωνική πολιτική ή σε εξαπάτηση γι’ άλλη μια φορά του ελληνικού λαού. Δεν είναι δυνατόν ένα κόμμα που έχει υπογράψει τρία συναπτά μνημόνια, έφερε το Διεθνές Νομισματικό Ταμείο στη χώρα μας και εξαθλίωσε τη ζωή του Έλληνα πολίτη να υποκρίνεται κατ’ αυτόν τον τρόπο. Το μόνο κόμμα που δικαιούται να διεκδικήσει για λογαριασμό των αναξιοπαθούντων είναι το κόμμα της Χρυσής Αυγής μέσω της πολιτικής της με τις συνεχείς διανομές τροφίμων σε μακροχρόνια άνεργους, ανασφάλιστους, πολύτεκνους κ.ο.κ.. 
Για τους λόγους που παραθέσαμε παραπάνω αλλά και άλλα πολλά, καταψηφίζουμε τη μνημονιακή σας πολιτική και αναμένω, όπως ο ελληνικός λαός, την απονομή δικαιοσύνης. Θεωρητικά έρχεται την επόμενη εβδομάδα. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Κοινοβουλευτικός Εκπρόσωπος της Χρυσής Αυγής κ. Παππάς.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, κυρίες και κύριοι συνάδελφοι, είναι η δεύτερη ημέρα της συζήτησης σχετικά με το φορολογικό –φορομπηκτικό και κατάπτυστο το λέμε εμείς- σχέδιο νόμου. Συζητήσαμε χθες εδώ για την αντισυνταγματικότητα του εν λόγω σχεδίου και ακούσαμε κάποιες κενολογίες, κάποιες τοποθετήσεις εκ μέρους των συγκυβερνητικών Βουλευτών που στάθηκαν ενάντια στην αντισυνταγματικότητα. Προσπαθούν να μας πείσουν ότι όλα είναι καλά καμωμένα. Και έρχεται το Επιστημονικό Συμβούλιο της Βουλής σε μία έκθεση-κόλαφο να εκφράσει τις επιφυλάξεις του για μία σειρά βασικών διατάξεων, για την κατάργηση του αφορολόγητου, δηλαδή για το όριο, για τους πολύτεκνους, για το ελάχιστο εισοδηματικό όριο των 5.951 ευρώ. Επίσης το Επιστημονικό Συμβούλιο είπε για τα επιδόματα των πολυτέκνων και των τριτέκνων.
Και κάνω την εξής απλή ερώτηση. Γιατί το έχετε αυτό το Επιστημονικό Συμβούλιο; Γιατί υπάρχει το Επιστημονικό Συμβούλιο στη Βουλή; Για να το γράφετε στα παλαιότερα των υποδημάτων σας; Ή για να έχετε θεωρητικά ένα επιστημονικό άλλοθι το οποίο να το χρησιμοποιείτε κάθε φορά σύμφωνα με τα μέτρα σας; Η Κυβέρνηση, βεβαίως, δεν γράφει στα παλαιότερα των υποδημάτων το Επιστημονικό Συμβούλιο της Βουλής, αλλά αυτόν καθαυτόν τον ελληνικό λαό αλλά και το Κοινοβούλιο.
 Γνώριζε ο ελληνικός λαός όλα αυτά που κάνετε εσείς σήμερα; Γνώριζε τις προθέσεις σας; Βάσει ποιων δεσμεύσεων εκλεγήκατε; Να σας τις θυμίσω; Αύξηση χαμηλών συντάξεων. Όχι άλλες μειώσεις μισθών. Τέλος στο χαράτσι. Μείωση όλων των φορολογικών συντελεστών, αυτό που ζητάμε σήμερα. Σταδιακή αύξηση του αφορολόγητου στις 10.000. Σαμαράς. Εδώ είναι.
(Στο σημείο αυτό ο Βουλευτής κ. Χρήστος Παππάς, καταθέτει για τα Πρακτικά της Βουλής το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Αυτά είπατε και έτσι σας ψήφισαν. Και τι κάνατε; Κάνατε τα αντίθετα. Κοροϊδέψατε το λαό. Είπατε ψέματα. Η εκλογή σας στηρίχθηκε στην απάτη. Είστε κοινοί απατεώνες. Ηθικά δεν στέκεστε. Το πρόβλημα, βέβαια, επειδή συζητάμε εδώ για φορολογία, για οικονομία, δεν είναι η οικονομία. Για εμάς δεν είναι καν η φοροδιαφυγή. Δεν είναι καν οι λίστες Λαγκάρντ, ψεύτικες, πραγματικές, όλες αυτές που έχουν πεταχτεί αυτήν τη στιγμή που έχουν πετάξει διάφοροι στο τραπέζι. 
Το πρόβλημά μας είναι η ειλημμένη απόφαση της συγκυβέρνησης να πουλήσει την Ελλάδα, να παραδοθείτε αμαχητί στον οικονομικό πόλεμο, όπως εσείς λέτε, τον οποίον υφίσταται η Ελλάς. Το πρόβλημα, λοιπόν, δεν είναι οικονομικό. Το πρόβλημα είναι πολιτικό. 
Κυρίες και κύριοι, αυτό που θέλουν είναι να αποσείσουν τις δικές τους ευθύνες και να διαχύσουν τις ευθύνες στον ελληνικό λαό, να τις διαχύσουν στην ελληνική κοινωνία. Θέλουν η κοινωνία να αλληλοσπαράσσεται, να «καρφώνει» ο ένας τον άλλον και αυτοί να είναι πάλι μαζί αντάμα και να τρώνε μαζί και να κουνούν το δάχτυλο στον ελληνικό λαό. Ποιοι; Η συγκυβέρνηση, δηλαδή αυτοί οι οποίοι είναι βυθισμένοι έως τα αυτιά στις ρεμούλες, στα λαδώματα και στο ξέπλυμα μαύρου χρήματος. Θέλουν, λοιπόν, να κάνουν μία μετακίνηση των δικών τους ευθυνών και να επιτύχουν με το νέο νόμο, όπως το έχουν υποσχεθεί και στην τρόικα. Έχουν υποσχεθεί ότι μέχρι το Μάρτιο θα ψηφιστεί νόμος όπου θα υπάρχει το ακαταδίωκτο των καταδοτών, δηλαδή θα μπορεί ο καθένας να καταδίδει τη μάνα του, τον πατέρα του, το γείτονά του. Ένα ρουφιανομάγαζο κάνατε την Ελλάδα. 
Για τον τωρινό σας Αρχηγός, είχε ειπωθεί μία βαριά κουβέντα εδώ. Είχε ειπωθεί η φράση «πολιτικός Πινόκιο». Το ξαναλέω. Πολιτικός Πινόκιο. Περιγράφουμε έναν άνθρωπο φύσει και καθ’ έξιν ψεύτη. Έκανε μία απίστευτη δήλωση σε μία δημοσιογράφο της «FIGARO» την επόμενη της συνάντησής του με το Γάλλο Πρωθυπουργό. Ιούνιος 2011: Ο Γάλλος ρωτάει το Σαμαρά: «Μα γιατί λέτε ότι θα χαμηλώσετε τους φόρους στην Ελλάδα, αφού ξέρετε ότι δεν μπορείτε να το κάνετε;» και ο Πρόεδρος της Νέας Δημοκρατίας απάντησε: «Το κάνω για προεκλογικούς λόγους». Ήταν μία από τις λίγες φορές που ο Πρωθυπουργός έπεσε σε μία κρίση όχι οικονομική, αλλά σε μία κρίση ειλικρίνειας. 
Παρακολούθησα με ενδιαφέρον είτε μέσα στην Αίθουσα είτε διά τηλεοράσεως τις τοποθετήσεις διαφόρων Βουλευτών της Αντιπολίτευσης όσο και της Συμπολίτευσης. Θα σταθώ ιδιαιτέρως στην τοποθέτηση της κ. Ντόρας Μπακογιάννη. Είπε μία μεγάλη αλήθεια η κ. Μπακογιάννη σήμερα αναφερόμενη στην παράταξή της. Είπε χαρακτηριστικά: «Το σχέδιο νόμου είμαστε υποχρεωμένοι να το ψηφίσουμε». Ενώ στην υπόλοιπη καλά στοιχειοθετημένη ομιλία της ανέπτυξε απόψεις εντελώς αντίθετες από τις απόψεις και τις θέσεις του φορολογικού. Άρα, λοιπόν, θα περιμένω με ενδιαφέρον να δω τι θα ψηφίσει η κ. Μπακογιάννη η οποία με την ψήφο της ή θα τιμήσει τις απόψεις που μας εξέθεσε ή θα ακυρώσει το ρόλο της ως Βουλευτού με ελεύθερη βούληση.
Για να κλείσω το θέμα με την κ. Μπακογιάννη, αναφέρθηκε και στο τι είναι βία, αναφερόμενη κυρίως στο ΣΥΡΙΖΑ και ρίχνοντας κάποιες αιχμές προς το τέλος του λόγου της προς τη Χρυσή Αυγή. Να πω τούτο. Βεβαίως η Χρυσή Αυγή ως πολιτικό κόμμα στέκεται ενάντια σε κάθε μορφή βίας. Άλλοι μέσα εδώ θεωρούν ότι η βία είναι η «μαμή» της ιστορίας. Άλλοι έχουν στηρίξει τα ιδεολογήματά τους στη βία των γκουλάγκ αλλά και στη βία της γκιλοτίνας. Άλλων τα ιδεολογήματα έχουν στηθεί πάνω σε εκατομμύρια νεκρούς. 
Εδώ είναι Ελλάδα. Εδώ θα μιλήσουμε για τη βία που παράγουν οι χιλιάδες λαθρομετανάστες εισβολείς που έχουν έλθει στην πατρίδα μας. Θα μιλήσουμε για τις δολοφονίες, για τις κλοπές, θα μιλήσουμε για τους Έλληνες που νιώθουν ξένοι μέσα στη γειτονιά τους, που νιώθουν ξένοι μέσα στην πατρίδα τους. Πολλοί θα έρθουν τώρα μετά από μένα και θα αρχίσουν να μιλάνε για Χίτλερ, για στρατόπεδα συγκεντρώσεως και για άλλα διάφορα.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Δεν χρειάζεται.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Δεν σε διέκοψα, κάτσε στ’ αυγά σου.
Μιλώντας ως Έλληνας και ως εθνικιστής, ως πραγματικός Έλληνας και όχι δοσίλογος, θα πω τούτο, ότι η μόνη βία η οποία παρήγαγε Ιστορία, η μόνη βία την οποία αποδεχόμεθα είναι η βία της επανάστασης του 1821, η βία η οποία είναι η μόνη εθνικιστική επανάσταση, ορόσημο για όλη την Ιστορία διεθνώς και ήταν η επανάσταση, όπου οι αγωνιστές αγωνίστηκαν για εθνική ανεξαρτησία και κοινωνική δικαιοσύνη, αυτά για τα οποία αγωνίζεται και σήμερα η Χρυσή Αυγή και καλεί τον ελληνικό λαό στο πλευρό της.
Κύριοι, πρέπει να τελειώνουν τα ψέματα και με τους προδότες και με τους ψεύτες.
Πόσο χρόνο έχω; Πέντε δευτερόλεπτα. Και άλλα πέντε, δέκα δευτερόλεπτα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Τι να σας πω σε πέντε δευτερόλεπτα. Να σας πω σε πέντε δευτερόλεπτα ότι στη Χρυσή Αυγή υψώνουμε τη φωνή μας και στο σημερινό νομοσχέδιο και στο νομοσχέδιο που θα έρθει τη Δευτέρα. 
Έχουμε μοναδικό οδηγό τη γαλανόλευκη. Τραγουδάμε το αιώνιο τραγούδι που λέει: «Σε γνωρίζω από την κόψη του σπαθιού την τρομερή». Αυτή είναι η βία. Η βία της ελευθερίας. Αυτό φοβάστε. Τον ελληνικό λαό. Φοβάστε την τρομερή έκρηξη του ελληνικού λαού, ο οποίος θα σας σαρώσει όσο προπαγανδιστική και ψυχολογική βία και αν ασκείτε εναντίον του. 
Δεκαπέντε δευτερόλεπτα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Παπαδημούλης.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε, κυρίες και κύριοι συνάδελφοι. 
Τη Δευτέρα, κύριε Υπουργέ, με δική σας πρωτοβουλία -και επιτρέψτε μου μια μικρή παρέκβαση από τα συζητούμενα άρθρα του φορολογικού νομοσχεδίου- μας φέρνετε ως Κυβέρνηση εφτά μαζεμένες πράξεις νομοθετικού περιεχόμενου. Μέσα σε έξι μήνες η Κυβέρνησή σας έχει ήδη περάσει καμμιά εικοσαριά πράξεις νομοθετικού περιεχομένου και πάτε να προσθέσετε άλλες εφτά. Δεν υπάρχει σε άλλη ευρωπαϊκή χώρα αυτή η ξεφτίλα που λέγεται πράξη νομοθετικού περιεχομένου, που συνιστά απόλυτη περιφρόνηση του Κοινοβουλίου, ευτελισμό της δημοκρατίας, ακύρωση κάθε έννοιας συμμετοχής των Βουλευτών στο νομοθετείν. Γιατί τι είναι η πράξη νομοθετικού περιεχομένου; Πρώτα αποφασίζει το Υπουργικό Συμβούλιο και αρχίζει να εφαρμόζει και μετά φέρνει προς κύρωση στο Κοινοβούλιο. Μα με συγχωρείτε. Είναι αυτό δημοκρατία; Επειδή μιλάτε στο όνομα της δημοκρατίας, της νομιμότητας κ.λπ., Μπορείτε να μου πείτε, κύριε Στουρνάρα, άλλη μια χώρα στην Ευρώπη, στην Ευρωζώνη που να νομοθετεί έτσι; 
Δεύτερον. Αποφασίστηκε χθες στην Διάσκεψη των Προέδρων οι προτάσεις για τη σύσταση προκαταρκτικής επιτροπής να συζητηθούν την επόμενη Πέμπτη αλλά μετατέθηκε για την Τρίτη να αποφασιστεί το αν οι Βουλευτές θα κληθούν να ψηφίσουν σε κάλπη για τα προτεινόμενα προς έρευνα ενδεχόμενων ποινικών ευθυνών πρόσωπα ή αν θα ψηφίσουν σε κάλπη για τις προτάσεις των κομμάτων. 
Μα καλά, δεν σέβεστε τίποτα επιτέλους και ως Κυβέρνηση και ως τρικομματική πλειοψηφία; Δεκαετίες τώρα, όσες φορές συζητήθηκε πρόταση για προκαταρκτική επιτροπή, σύμφωνα με το Σύνταγμα και τον Κανονισμό της Βουλής, στήθηκαν κάλπες για το προτεινόμενο πρόσωπο, μαζί με τα προτεινόμενα προς έρευνα αδικήματα, προκειμένου οι Βουλευτές να εκφραστούν όπως το Σύνταγμα προβλέπει ελεύθερα και κατά συνείδηση. Ορισμένοι νοσηροί εγκέφαλοι της Κυβέρνησης -μαθαίνω ότι είναι μέσα σ’ αυτούς και ο κ. Μπαλτάκος- Νομικός Σύμβουλος του Πρωθυπουργού, εισηγούνται να καταργήσουμε μια πρακτική δεκαετιών που προβλέπεται από το Σύνταγμα και τον Κανονισμό της Βουλής και αντί να ψηφίσουμε σε κάλπες για τα προτεινόμενα πρόσωπα να ψηφίσουμε σε κάλπες για τις προτάσεις των κομμάτων. Για να μαντρώσετε τους Βουλευτές των τριών κομμάτων της πλειοψηφίας; Να μην μπορούν να ψηφίσουν «ΝΑΙ» σε ενδεχόμενες ευθύνες, παραδείγματος χάριν Βενιζέλου; Δεν εμπιστεύεστε τους Βουλευτές σας; Δεν πιστεύετε στην πρότασή σας; 
Η δική μας πρόταση, που δέχεται και κριτική ότι δεν περιλαμβάνει από τώρα στο κάδρο των ποινικών ευθυνών τον πρώην Πρωθυπουργό, το Γιώργο Παπανδρέου ή άλλους διατελέσαντες πρωθυπουργούς, στηρίζεται απολύτως, γιατί είναι υπεύθυνη, συνετή, ζυγισμένη, στη δικογραφία των οικονομικών εισαγγελέων, οι οποίοι το Νοέμβριο, πριν διαπιστωθεί αλλοίωση στο περίφημο αρχείο έστειλαν το φάκελο στη Βουλή και είπαν «ψάξτε ενδεχόμενες ευθύνες των υπουργών.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Την Πέμπτη να μας τα πεις αυτά.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Και ξεκινάμε με τους δύο βασικούς υπευθύνους, κύριε Κεγκέρογλου. Κι ας διαμαρτύρεστε. Μη διακόπτετε.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Την Πέμπτη να μας τα πείτε αυτά.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Την αλαζονεία σας κρατήστε την για την εποχή που είχατε 45%. Σε εσάς το λέω.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Εγώ έχω αλαζονεία;</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ναι, γιατί διακόπτετε.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Αλαζόνα!</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Είσαστε ο μόνος Βουλευτής του ΠΑΣΟΚ στη Βουλή και ο μόνος που διακόπτει από όλη την Ολομέλεια.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Είπα, την Πέμπτη.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Λέω, κακώς διακόπτετε.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ένιωσες την ανάγκη να υπερασπιστείς…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Όσο δεν σας ανακαλεί στην τάξη ο Προεδρεύων, σας ανακαλώ εγώ.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Διατάξτε! Τίποτα άλλο;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κεγκέρογλου, σας παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Εμείς λέμε να διερευνηθούν οι ενδεχόμενες ευθύνες που οι ίδιοι οι οικονομικοί εισαγγελείς προτείνουν και να αφεθούν ελεύθεροι οι Βουλευτές να ψηφίσουν.
Τρίτη παρατήρηση. Πώς απαντάτε στις ενστάσεις του Επιστημονικού Συμβουλίου της Βουλής για τη συνταγματικότητα διατάξεων του φορολογικού σας νομοσχεδίου; Μέχρι τώρα δεν μας έχετε πει τίποτα.
Έρχομαι στα άρθρα του φορολογικού νομοσχεδίου. 
Άρθρο 1, κλιμάκια, κλίμακες κ.λπ.. Η μετατροπή των κλιμακίων από οκτώ σε τρία, κάνει το φορολογικό σύστημα πιο άδικο σε βάρος των χαμηλών και μεσαίων εισοδημάτων.
Προοδευτικότητα σημαίνει, κύριε Στουρνάρα, πολλά κλιμάκια. Κι επιπλέον, η άρνησή σας να έχουμε μία ενιαία κλίμακα στην οποία να αθροίζονται όλα τα εισοδήματα από όλες τις πηγές, ευνοεί τους πλούσιους, γιατί κρατάει χωριστά τα εισοδήματα και χωριστή τη φορολόγηση από μισθωτές υπηρεσίες, από ελεύθερο επάγγελμα, από μερίσματα, από ακίνητα. Σε όλη την Ευρώπη, αθροίζονται και φορολογούνται με μία ενιαία προοδευτική κλίμακα. Γιατί δεν το κάνετε; 
Δεύτερον, φορολογία για τα καύσιμα. Γιατί δεν δέχεστε την τροπολογία του ΣΥΡΙΖΑ – Ενωτικό Κοινωνικό Μέτωπο, από την οποία και το κράτος θα αντλήσει έσοδα διότι θα αυξηθεί η κατανάλωση αν πέσει η τιμή του καυσίμου, και ο κόσμος θα ζεσταθεί και θα περιοριστεί η ανθρωπιστική κρίση και θα προστατευθεί η ανθρώπινη υγεία και θα προστατευθεί το περιβάλλον και θα μειωθούν και οι επιπτώσεις οι αρνητικές και οι επιβαρύνσεις στο ασφαλιστικό σύστημα και στο σύστημα υγείας από την ανθρωπιστική κρίση που προκαλεί το ότι παγώνουν εκατομμύρια άνθρωποι;
Φοροαπαλλαγές. Γιατί καταργείτε την έκδοση τόκων στεγαστικών δανείων, χτυπώντας οκτακόσιες χιλιάδες νοικοκυριά και κρατάτε τις φοροαπαλλαγές της δεκαετίας του ’50 για τους εφοπλιστές, προκαλώντας και τις ενστάσεις της Κομισιόν; Γιατί μεταθέτετε για αργότερα τη μείωση της υψηλής φορολογίας ΦΠΑ στην εστίαση στο 23%, που είναι κίνητρο για το άπλωμα της φοροδιαφυγής, όταν έχετε μελέτες που λένε ότι στα χρόνια του μνημονίου αυξήθηκε και η παραοικονομία και η φοροδιαφυγή;
Αγρότες. Με ποιο σκεπτικό ο μικροαγρότης, θα πληρώσει 1.300 ευρώ παραπάνω, αυτός που είναι έως 10.000 ευρώ και θα φορολογηθεί από το πρώτο ευρώ με 13% και ο μεγαλοαγρότης των 100.000 ευρώ, που πλήρωνε 32.420 ευρώ, θα πληρώσει τώρα μόνο 13.000 ευρώ;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κι έρχομαι στην παράγραφο 2.5. Ένα τεράστιο δώρο στους τραπεζίτες, το οποίο έχει περάσει ντούκου. Κι εξηγήστε μου αν δεν το κατάλαβα καλά. Οι τράπεζες είναι ζημιογόνες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Οργανώστε την ομιλία σας, κύριε Παπαδημούλη.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Πολύ οργανωμένη είναι. Θα τελειώσω σε λίγο, με την ανοχή σας.
Εξηγήστε μας, κύριε Στουρνάρα. Αν κατάλαβα καλά, με αυτό το άρθρο λέτε ότι η φορολογία των τόκων των καταθέσεων και άλλων μορφών καταθέσεων, θα συμψηφίζεται με τις ζημίες που έχουν οι τράπεζες, μέχρις ότου πάψουν να έχουν ζημίες και δεν θα αποδίδεται στα έσοδα του κράτους. Το κατάλαβα καλά;</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Το πήραμε πίσω. Δεν είδατε την τροποποίηση;</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Μάλιστα. Το πήρατε πίσω.
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή) 
Θα κλείσω σε λιγότερο από ένα λεπτό, κύριε Πρόεδρε, κι ευχαριστώ προκαταβολικά.
Έρχομαι σε δύο στοιχεία που σας τα είπα και στη συζήτηση επί της αρχής. 
Νοέμβριος του 2012. Η τρόικα –όχι ο ΣΥΡΙΖΑ – Ενωτικό Κοινωνικό Μέτωπο- σας εγκαλεί για πλήρη απραξία στον έλεγχο προσώπων υψηλού πλούτου. Σας λέει, δηλαδή, ότι αυτό που κάνατε συνειδητά δυόμισι χρόνια με τη λίστα Λαγκάρντ, δεν το κάνετε γενικά.
Δεύτερο στοιχείο. Απάντηση δική σας σε ερώτηση Βουλευτή της τρικομματικής κυβερνητικής πλειοψηφίας. Από τις είκοσι μία χιλιάδες offshore που κατέχουν στην πλειοψηφία τους ακίνητα ακριβά, δεκαέξι χιλιάδες είναι ενεργές και η αξία των ακινήτων που κατέχουν είναι δεκάδες δισεκατομμύρια ευρώ. Από αυτές, υπέβαλαν δήλωση -σύμφωνα με το νόμο- εννιακόσιες σαράντα πέντε, λιγότερες από χίλιες. Τα εισπραχθέντα έσοδα ήταν 345.000 ευρώ.
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)
Δηλαδή, την ώρα που γδέρνετε τον κόσμο με μειώσεις μισθών, συντάξεων, επιδομάτων ανεργίας, επιπλέον φορολογική επιβάρυνση, χαρίζεστε στους πλούσιους φίλους σας είτε είναι σε λίστες Λαγκάρντ είτε είναι στην Τράπεζα της Ελλάδας στις πενήντα τέσσερις χιλιάδες ονόματα είτε είναι ιδιοκτήτες offshore. Σ’ αυτά μπορείτε να μας απαντήσετε, γιατί είναι ένα κραυγαλέο έλλειμμα δικαιοσύνης που συνεχίζετε δυστυχώς και επί των ημερών σας. 
Και στον προϋπολογισμό του 2013, τα έσοδα από φοροδιαφυγή είναι 0 ευρώ και από τη λίστα Λαγκάρντ μέχρι τώρα και επί των ημερών σας, έχετε μαζέψει 0 ευρώ και από τη λίστα της Τράπεζας της Ελλάδας μέχρι τώρα έχετε μαζέψει 0 ευρώ.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Κεγκέρογλου, έχετε το λόγο για ένα λεπτό.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε.
Ακούγοντας επί τρία λεπτά τον κ. Παπαδημούλη να μιλάει για τη θεματολογία της Πέμπτης υπενθύμισα ότι την Πέμπτη είναι ορισμένη η συζήτηση μ’ αυτό το θέμα. Πέραν τούτου καμμία αλαζονεία και θα παρακαλέσω τον κ. Παπαδημούλη να πάρει πίσω τον χαρακτηρισμό που μου έδωσε. Δεν του έχω δώσει τέτοιο δικαίωμα σε καμμία περίπτωση ούτε εντός ούτε εκτός της Αιθούσης. Εξάλλου αποδείχτηκε ότι είχα δίκιο, γιατί η ομιλία του ήταν επτά λεπτά, κράτησε δέκα και τα τρία πρώτα λεπτά, τα αφιέρωσε στην συνεδρίαση της Πέμπτης. Άρα, είχα δίκιο και στο διαδικαστικό.</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Αυτό είναι το προσωπικό;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Το προσωπικό είναι εφόσον ενδιαφέρεστε, κύριε συνάδελφε, να πάρει πίσω τον χαρακτηρισμό. Αυτό είναι το προσωπικό. Απευθύνθηκα σ’ εσάς τώρα και παίρνετε το λόγο; Απευθύνομαι στον κ. Παπαδημούλη, διότι επειδή είναι και αυτός από την Κρήτη, δεν θα του πάρουμε τη νύφη.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστώ, κύριε Κεγκέρογλου.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ορίστε, κύριε Παπαδημούλη.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Και οι ίδιοι οι τόνοι με τους οποίους μίλησε ο κ. Κεγκέρογλου, δείχνουν ότι αντιλήφθηκε ότι ήταν λάθος του να διακόψει πολλές φορές τον ομιλητή από το Βήμα της Βουλής, παραβιάζοντας τον Κανονισμό. Του θύμισα τις συμπεριφορές του κόμματός του, οι οποίες εξηγούν μαζί με την πολιτική που εφάρμοσε το κόμμα του, την πορεία του κόμματός του. 
Ας μην αιτιάται τον ΣΥΡΙΖΑ – Ενωτικό Κοινωνικό Μέτωπο ο κ. Κεγκέρογλου, και η ηγεσία του ΠΑΣΟΚ για την πορεία του ΠΑΣΟΚ, ας αιτιάται αυτούς στους οποίους ανέθεσε την ηγεσία ενός ιστορικού κόμματος.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Ιατρίδη, για επτά λεπτά.
ΤΣΑΜΠΙΚΑ (ΜΙΚΑ) ΙΑΤΡΙΔΗ: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, κοντεύουμε να συμπληρώσουμε σχεδόν τρία χρόνια από τότε που ο κ. Παπανδρέου, με δική του απόφαση έβαλε τη χώρα μας στο μνημόνιο και πλέον έχουμε παραδοθεί αμαχητί στις ορέξεις των τοκογλύφων δανειστών μας. 
Τρία χρόνια και μέσα σ’ αυτό το διάστημα έχουν κυβερνήσει ο κ. Παπανδρέου, ο κ. Παπαδήμος και ο κ. Σαμαράς. Τρία χρόνια, τρεις Πρωθυπουργοί, τρεις κυβερνήσεις, μια όμως η πολιτική, μία πολιτική αυτή της συνεχιζόμενης ύφεσης, μια πολιτική των επαχθών και σκληρών μέτρων, μια πολιτική, που παρά τις φωνές και τη δυστυχία αλλά και την αγωνία των Ελλήνων πολιτών, συνεχίζει να παίρνει δυσβάσταχτα μέτρα εις βάρος της κοινωνίας που τους στήριξε τις προηγούμενες εκλογές, μια πολιτική, η οποία οδηγεί μαθηματικά σε μεγαλύτερη ύφεση και σε μεγαλύτερη ανεργία, μια πολιτική, παρ’ όλο που τα τελευταία τρία χρόνια, όπως σας είπα, πέρασαν τρεις Πρωθυπουργοί, τρεις διαφορετικές κυβερνήσεις, η οποία αποδεικνύει περίτρανα για άλλη μια φορά μ’ αυτό το νομοσχέδιο την αναντιστοιχία η οποία υπάρχει πλέον μεταξύ της Κυβέρνησης, μεταξύ των κυβερνώντων και των αναγκών της ελληνικής κοινωνίας.
Μέσα σ’ αυτά τα τρία χρόνια, κύριε Πρόεδρε, έχουμε ψηφίσει απ’ όσο θυμάμαι δεκατρία σχεδόν φορολογικά νομοσχέδια από το 2010 μέχρι και σήμερα. Η τότε αξιωματική αντιπολίτευση που σήμερα κυβερνά αυτόν τον τόπο, μιλούσε για ένα φορολογικό απλοϊκό σύστημα, το οποίο θα βοηθήσει τους Έλληνες πολίτες να βγουν από αυτήν τη δύσκολη συγκυρία. 
Τι έχει κάνει μέχρι σήμερα; Έχει επιβάλει το χαράτσι στη ΔΕΗ, που πλέον οι συμπολίτες μας δεν μπορούν να αντεπεξέλθουν.
Έχει εξισώσει το πετρέλαιο θέρμανσης με το πετρέλαιο κίνησης και λυπάμαι που δεν είναι εδώ ο κύριος Υπουργός για να μας απαντήσει, διότι δεν έχει κάνει αποδεκτή την τροπολογία που έχουμε καταθέσει οι Ανεξάρτητοι Έλληνες. Όμως, ήρθε το κρύο και ο κόσμος δεν μπορεί να ζεστάνει το σπίτι του. 
Δεν μπορώ να καταλάβω με αυτήν την πολιτική τους τι θέλουν τελικά να κάνουν οι συγκυβερνώντες; Θέλουν να τιμωρήσουν τους Έλληνες πολίτες; Έτσι φαίνεται. Από τη μία, καθιστούν απαγορευτικές τις τιμές για το πετρέλαιο θέρμανσης, προκειμένου να μπορέσουν να ζεσταθούν τώρα το χειμώνα και από την άλλη, αυξάνουν παράλληλα τα τιμολόγια της ΔΕΗ, το χαράτσι μέσω της ΔΕΗ, με ποιο αποτέλεσμα; Να μη μπορούν οι πολίτες να αντεπεξέλθουν σ’ αυτήν τη δύσκολη συγκυρία. Για ποιο λόγο, λοιπόν, ακολουθούν αυτήν την πολιτική, εφόσον βλέπουν ότι δεν μπορεί να συνεχιστεί άλλο; 
Είναι κοινά αποδεκτό, συζητείται έντονα στην κοινωνία, ότι οι συνταξιούχοι, οι άνεργοι, τα νέα παιδιά, οι νέοι επιστήμονες που ξενιτεύονται στο εξωτερικό, οι νέες μητέρες, οι πολύτεκνοι, οι νέοι επιστήμονες έχουν μία αγωνία. Για ποιο λόγο να νιώθουν ότι τιμωρούνται από αυτήν την Κυβέρνηση; Για ποιο λόγο συμβαίνει αυτό, ενώ ξέρουμε ότι με τη λίστα Λαγκάρντ, θα μπορούσαμε να έχουμε έσοδα από τους φόρους εκατομμύρια, αν όχι δισεκατομμύρια; Για ποιο λόγο δεν προσπαθούν να βρουν τα έσοδα από εκεί; Εμείς έχουμε καταθέσει την πρότασή μας ως Ανεξάρτητοι Έλληνες για τη σύσταση επιτροπής για τις ευθύνες και του κ. Βενιζέλου. Και αν είναι πρώιμο στάδιο αυτό, να δεσμευθούν αυτή τη στιγμή απέναντι στους Έλληνες πολίτες που μας ακούν και υποφέρουν ότι μόλις μπορέσει το επόμενο διάστημα η Κυβέρνηση να δει πόσα είναι τα έσοδα, ποιοι είναι αυτοί που πρέπει να πληρώσουν αυτά τα εκατομμύρια, Θα δεσμευθεί ότι θα δώσει πίσω και τις συντάξεις και τους μισθούς και θα αποκαταστήσει το κράτος πρόνοιας, διότι έχει καταλυθεί κάθε έννοια συνταγματικότητας, κράτους πρόνοιας σε όλες τις βαθμίδες και τα επίπεδα της κοινωνίας.
Κύριε Πρόεδρε, θα θυμάστε ότι χθες καταθέσαμε αίτηση αντισυνταγματικότητας. Δεν έγινε, βεβαίως, αποδεκτή. Δεν περιλαμβάνεται απολύτως κανένα αφορολόγητο κλιμάκιο εισοδήματος και για καμμία κατηγορία. Αντίστοιχη έκθεση υπάρχει και από το Επιστημονικό Συμβούλιο της Βουλής και δεν μπορώ να καταλάβω τελικά, για ποιο λόγο ζητάμε τη δική τους δήλωση ή μελέτη, προκειμένου οι Βουλευτές και η Βουλή να αποφανθούν τι είναι σωστό και τι όχι. Δεν πρέπει να είναι οδηγός της Κυβέρνησης και το Επιστημονικό Συμβούλιο;
Έχουν τονίσει την αντισυνταγματικότητα συγκεκριμένων άρθρων, έχουν επισημάνει τις επιφυλάξεις τους για το συγκεκριμένο φορολογικό νομοσχέδιο σε συγκεκριμένα ζητήματα. 
Ένα από αυτά, για τα οποία έχουμε καταθέσει και εμείς αίτηση αντισυνταγματικότητας, έχει να κάνει με τη φοροδοτική ικανότητα και το σεβασμό της αξιοπρέπειας του ανθρώπου. Δεν είναι δυνατόν για τα ίδια έσοδα, να φορολογούνται διαφορετικά οι διάφορες κοινωνικές ομάδες.
Επιπλέον, όσον αφορά τους πολύτεκνους και τις ευαίσθητες κοινωνικές ομάδες, όπως είναι τα άτομα με ειδικές ανάγκες, και γι’ αυτούς δεν λαμβάνεται καμμία μέριμνα. 
Αυτό το νομοσχέδιο τονίσαμε ότι είναι αντισυνταγματικό, διότι παραβιάζονται βασικά άρθρα του Συντάγματος. Οι θεμελιώδεις αρχές του Συντάγματός μας δεσμεύουν το νομοθέτη, κατ’ επέκταση και το κράτος, να σεβαστεί το ελάχιστο όριο διαβίωσης. Εμείς σήμερα τι βλέπουμε; Βλέπουμε ότι η κοινωνία δεν ξέρει τι της επιφυλάσσει αυτή η Κυβέρνηση και αυτή η Κυβέρνηση, δεν μπορεί να καταλάβει, δεν έχει τα μάτια και τα αυτιά της ανοικτά στην κοινωνία. Δεν βλέπει ότι γύρω της σημειώνονται αυτοκτονίες και επικρατεί δυστυχία και απόλυτη φτώχεια. Πρέπει να δεσμευθούν απέναντι στους Έλληνες πολίτες ότι πραγματικά θα υπάρξει κάποια στιγμή διαφορετική πολιτική. Αυτοί, όμως, δεν μπορούν, διότι δεσμεύονται από τα μνημόνια και την παράδοση της εθνικής κυριαρχίας, που έχουν υπογράψει οι τρεις κυβερνήσεις που σας προανέφερα.
Θα ήθελα να αναφέρω κάποια ζητήματα για τους ναυτικούς μας, διότι έχω αναλάβει τον τομέα της ναυτιλίας στους Ανεξάρτητους Έλληνες. Σε ανύποπτο χρόνο, είχα κάνει κάποιες συναντήσεις και με την Πανελλήνια Ναυτική Ομοσπονδία και με την Ένωση Πλοιάρχων και μου είχαν εκφράσει την ανησυχία τους για τη φορολόγησή τους.
Τι γίνεται με αυτό το νομοσχέδιο; Ενώ έχουμε από τη μία τον αρμόδιο Υπουργό Ναυτιλίας, τον κ. Μουσουρούλη, να μιλά όπου βρεθεί και σταθεί για την ανάγκη της αύξησης των υπό ελληνική σημαία πλοίων, την ανάπτυξη της ναυτιλίας μας ως το βασικότερο πυλώνα της οικονομίας μας και την πάταξη της ανεργίας των Ελλήνων ναυτικών, έρχεται από την άλλη με τη φορολόγηση των ναυτικών, να τους δημιουργεί κίνητρα για να δουλέψουν σε πλοία υπό ξένη σημαία. Αυτό θα συμβεί αναπόφευκτα με το συγκεκριμένο φορολογικό νομοσχέδιο, διότι δεν θα έχουν άλλη λύση, ικανότατοι πλοίαρχοι και μηχανικοί και όσα από τα κατώτερα πληρώματα της ποντοπόρου ναυτιλίας μας έχουν απομείνει.
Και τι θα επακολουθήσει; Θα δώσει αυτή η Κυβέρνηση ακόμα ένα κίνητρο στους Έλληνες εφοπλιστές, να αποσύρουν όσα πλοία έχουν υπό την κατοχή τους υπό ελληνική σημαία και να τα πάνε σε ξένη; Αυτό θα γίνει και γνωρίζουν όλοι πολύ καλά ποια θα είναι τα αποτελέσματα.
Θα ήθελα να πω και κάτι τελευταίο, κύριε Πρόεδρε, όσον αφορά τις ΔΟΥ στα νησιά μας. Έχουμε δει τον τελευταίο καιρό, να ζητείται παράταση μέσω τροπολογίας από συναδέλφους του ΣΥΡΙΖΑ, έχουμε δει τον κ. Βενιζέλο και τον κ. Κουβέλη, να προσπαθούν να κάνουν κάποιες ρυθμίσεις, ευνοώντας κάποιες περιοχές εις βάρος κάποιων άλλων. Οι ΔΟΥ στα νησιά, θα πρέπει όχι να καταργηθούν αλλά να ενισχυθούν. Εδώ δεν μπορεί αυτή η Κυβέρνηση να τους διαφυλάξει το αυτονόητο, τη σύνδεση του ενός νησιού με τον άλλο και έρχονται και λένε στους νησιώτες, πάρτε i-pad προκειμένου να έχετε τη δυνατότητα μέσω internet να κάνετε τις φορολογικές σας δηλώσεις; Πρέπει να ενισχυθούν. Εκτός αν την Κυβέρνηση αυτή δεν την απασχολεί -διότι οι τουρκικές τράπεζες έχουν ξεκινήσει να δανειοδοτούν και τους Έλληνες και τους νησιώτες- αν η ανάπτυξη και η αφετηρία της οικονομικής θεωρίας, όπως έχει αναπτυχθεί κατά καιρούς από τους κυβερνώντες, στηρίζεται εκεί, στα ξένα κεφάλαια, διότι παραδίδουμε τα πάντα, ακόμη και την πλουτοπαραγωγική μας πηγή αλλά γυρνώντας την πλάτη στους Έλληνες πολίτες. 
Θα ήθελα να πω κλείνοντας ότι ο καθένας εδώ μέσα εκφράζει δημοκρατικά τη δική του πολιτική άποψη και τη δική του πολιτική πεποίθηση και όλοι σεβόμαστε ο ένας τον άλλον. Δυστυχώς, όμως, όλα αυτά αποδεικνύονται στην πράξη και δεν μπορεί να συνεχιστεί άλλο αυτή η φορολογική πολιτική.
Σας ευχαριστώ πολύ.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστώ κυρία συνάδελφε. 
Ο κ. Αθανάσιος Πετράκος έχει το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, κυρίες και κύριοι συνάδελφοι, παρ’ ότι βέβαια δεν είναι εδώ κανένας εκπρόσωπος του Υπουργείου Οικονομικών, η Κυβέρνηση είναι παρούσα διά του κ. Βορίδη, όπως μου δηλώνει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Βορίδης δεν είναι Κυβέρνηση.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember>: Υποτιμάτε τον κ. Καλαφάτη.</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Εντάξει, δεν είναι θέμα υποτίμησης, καταλαβαίνετε. 
Κυρίες και κύριοι συνάδελφοι, η μεγάλη εικόνα την οποία αποκρύπτει η Κυβέρνηση της Ελλάδος λέει το εξής. Ότι οι άνεργοι έφτασαν το ένα εκατομμύριο τετρακόσιες σαράντα πέντε χιλιάδες και ότι είναι ένα εκατομμύριο παραπάνω οι άνεργοι μαζί με το μη ενεργό πληθυσμό από τους εργαζόμενους. Αυτό έχει κάνει η Κυβέρνηση αυτή, η οποία είναι συνέχεια της προηγούμενης κυβέρνησης Παπαδήμου και η οποία είναι συνέχεια της προηγούμενης κυβέρνησης Παπανδρέου. Αυτά έχετε κάνει με τις μνημονιακές σας πολιτικές. Αυτό είναι όλη η ουσία του ζητήματος, όσο και αν προσπαθείτε να μεταφέρετε την κουβέντα αλλού. 
Δεύτερο ζήτημα. Μας δόθηκε μια απάντηση σε ερώτηση που είχαμε καταθέσει, με ποιο δικαίωμα στο Γύθειο παρακρατήθηκαν επιδοτήσεις από την εκλεκτή Τράπεζα Πειραιώς στην οποία ξεπουλήθηκε η Αγροτική. Και μας λέει ο κύριος Υπουργός Γεωργίας το αυτονόητο. Απαγορεύεται να παρακρατούνται επιδοτήσεις. Οφείλει, λοιπόν, η Κυβέρνηση να αποκαταστήσει άμεσα αυτό το ζήτημα και να μας πει, εάν κυβερνάει η Κυβέρνηση ή κυβερνάνε οι τραπεζίτες. 
Τρίτο ζήτημα. Ο κ. Στουρνάρας μας είπε χθες ότι θα απορρίψει όλες τις τροπολογίες, διότι έχουν δημοσιονομικό κόστος. Εμείς θα επιμείνουμε, γιατί είναι σοβαρές. Υπάρχει όμως μια που δεν έχει κανένα δημοσιονομικό κόστος, απλώς αποκαθιστά τη δικαιοσύνη και την κοινή λογική. Η τροπολογία που έχουμε καταθέσει, για να σταματήσει αυτή η αθλιότητα που επιβλήθηκε από τον κ. Βενιζέλο, να παρακρατούνται από την επιστροφή του Φ.Π.Α. στους αγρότες και οι μη ληξιπρόθεσμες οφειλές και οι οφειλές, οι οποίες έχουν με δικαστική διοικητική απόφαση ή προσωρινά ανασταλεί ή έχει αποφασιστεί να καταβάλλονται τμηματικά. Αυτό δεν έχει κανένα δημοσιονομικό κόστος. 
Ερωτούμε, λοιπόν, την Κυβέρνηση, αυτή θα την κάνει δεκτή; 
Τέταρτον, υπάρχει και μία άλλη τροπολογία, η οποία έρχεται απ’ όλες τις πτέρυγες της Βουλής, η τροπολογία για το πετρέλαιο θέρμανσης. Είναι αστειότητες -επιτρέψτε μου να πω- αυτά που είπε ο κύριος Υπουργός, ότι δεν βάζει ο κόσμος πετρέλαιο θέρμανσης διότι το έχει αποθηκεύσει από πέρσι. Ο κόσμος είναι έτοιμος να πεθάνει από το κρύο, κυρίως στη βόρεια Ελλάδα και ευτυχώς που ο καιρός στη νότια Ελλάδα είναι σύμμαχος του φτωχού κόσμου μέχρι αυτήν τη στιγμή -εκτός από λίγες ημέρες- και ο κ. Στουρνάρας μας λέει ιστορίες. Και μας λέει ότι δεν έχουμε προτάσεις. Να τις ξαναπούμε. 
Πρώτον, να επανέλθει ο ειδικός φόρος κατανάλωσης στα επίπεδα του Μαρτίου του 2011. Είναι πρόταση ή δεν είναι αυτή; 
Δεύτερον, να ληφθούν όλα τα μέτρα γιατί υπάρχουν όλα τα τεχνικά μέτρα για να καταπολεμηθεί το λαθρεμπόριο, αρκεί να υπάρξει πολιτική βούληση. 
Τρίτο ζήτημα. Να διευρυνθούν τα κριτήρια, ώστε να παίρνουν όλοι το επίδομα θέρμανσης, όλοι οι άνεργοι και τα τρία εκατομμύρια τετρακόσιες χιλιάδες Έλληνες, που είναι κάτω από τα όρια της φτώχειας, γιατί αυτό λέει η Ελληνική Στατιστική Αρχή. Αυτά δεν είναι προτάσεις;
Τέταρτη πρόταση. Να μην υπάρξει καμμία αύξηση στο ηλεκτρικό ρεύμα. Μιας κι εδώ έχουμε τον Υπουργό κ. Σταύρο Καλαφάτη, να ασχοληθούμε με τα θέματα της αρμοδιότητάς του. Να μην γίνει καμμία αύξηση στην τιμή του ηλεκτρικού ρεύματος. 
Πέμπτη πρόταση. Να δίνετε, γιατί η ενέργεια είναι κοινωνικό αγαθό, εκατό κιλοβατώρες το τετράμηνο σε κάθε σπίτι δωρεάν ρεύμα για τους άνεργους κι όσους είναι κάτω από τα όρια της φτώχειας και εκατό κιλοβατώρες για κάθε μέλος τους νοικοκυριού. 
Είναι αυτές προτάσεις; Κάντε τις δεκτές. Γιατί δεν τις κάνετε δεκτές αυτές τις προτάσεις; 
Πάμε τώρα και στο νομοσχέδιο. Τι είναι το νομοσχέδιο; Αντισυνταγματικό, λέει η Νομική Υπηρεσία της Βουλής, σε ορισμένα άρθρα του, συγκεκριμένα στο 1 και στο 7. Θα τα αποσύρετε; Αν δεν τα αποσύρετε, να μας πείτε γιατί δεν θα τα αποσύρετε. Δεν σέβεστε τη Νομική Υπηρεσία της Βουλής; Θέλετε να παραβιάζετε το Σύνταγμα και κουνάτε σε εμάς το δάχτυλο; 
Η ουσία του νομοσχεδίου. Τι είναι το νομοσχέδιο; Φορομπηχτικό. Πώς προκύπτει αυτό; 
Θα ξεκινήσω με ένα θέμα που αφορά τον Υπουργό κ. Καλαφάτη, τα φωτοβολταϊκά των αγροτών. Κάνετε επιβολή έκτακτης ειδικής εισφοράς στους επαγγελματίες αγρότες στα ακαθάριστα έσοδα. Αυτό είναι καταστροφικό, διότι οι άνθρωποι μπαίνουν μέσα. Γιατί το κάνετε αυτό; Να φορολογηθούν εκ των καθαρών κερδών. Αυτό λέει η κοινή λογική και η δικαιοσύνη. 
Δεύτερον, είναι άδικο και παράλογο η μη έκπτωση φόρου από τα ακαθάριστα. Είναι οξύμωρο η επιβολή φόρου στο φόρο. 
Τι άλλο κάνετε; Καταστρέφετε, κύριοι της Κυβέρνησης, τους αγρότες. Τους δίνετε μία κλοτσιά να πάνε ακόμα παρακάτω. Γιατί; Τι κάνει το νομοσχέδιο; Αυξάνει τη φορολογία των αγροτών. Θα φορολογεί όλους τους αγρότες με 13%. Σας έχουν κατατεθεί προτάσεις ότι αυτός είναι πάρα πολύ υψηλός φόρος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Τελειώνω, κύριε Πρόεδρε. 
Συγχρόνως έχετε επιβαρύνει τους αγρότες, τους έχετε πάρει 1 δισεκατομμύριο. Πώς, λοιπόν, λέτε ότι από εκεί και πέρα θα υπάρξει ενίσχυση της πρωτογενούς παραγωγής όταν τους φορολογείτε ως μισθωτούς που είναι αναγκασμένοι να αγοράζουν ακριβό αγροτικό εξοπλισμό, όταν είστε έτοιμοι να φορολογήσετε και τα αγροτεμάχια; Αυτό είναι πρωτοφανές, να φορολογείται ο συντελεστής παραγωγής. Σε κανένα άλλο μέρος του κόσμου δεν γίνεται αυτό, όπως και σε κανένα άλλο μέρος του κόσμου δεν βλέπουμε να μην υπάρχει απαλλαγή από το φόρο στους συνεταιρισμούς των αγροτών. 
Έχετε διαλύσει σχεδόν τους συνεταιρισμούς με την κομματοκρατία, κάνετε κι αυτό για να τους διαλύσετε εντελώς και μετά μας λέτε ότι φέρνετε ένα νομοσχέδιο για να σώσετε τη χώρα αλλά καταστρέφετε με αυτό όλα τα τμήματα του ελληνικού πληθυσμού. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ/ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Ζερδελής.</ChairmanSpeech>
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Κύριε Πρόεδρε, κύριοι συνάδελφοι, θα προσπαθήσω να επιχειρηματολογήσω και να τεκμηριώσω την αναγκαιότητα να ανασταλεί η υπουργική απόφαση που έλαβε ο Υπουργός, ο κ. Στουρνάρας, σχετικά με την αναστολή της λειτουργίας των ΔΟΥ, όπως αυτή δημοσιεύθηκε στο ΦΕΚ 2828 (Τεύχος Β&apos; 19/10/2012). Η εν λόγω υπουργική απόφαση είναι ένα ακόμα μνημονιακό πλήγμα για τις νησιωτικές κοινωνίες, τις ιδιαιτερότητες των οποίων αναγνωρίζει το Σύνταγμα και προβλέπει τη λήψη μέτρων για την άρση των ανισοτήτων που η εδαφική ασυνέχεια και η νησιωτικότητα προκαλούν. 
Η νησιωτικότητα επιπλέον, κύριοι συνάδελφοι, αναγνωρίζεται από τη Συνθήκη της Λισαβόνας ως σπουδαία αιτία για τη λήψη μέτρων, που θα άρουν τις ανισότητες των πολιτών που κατοικούν στα νησιά. Όμως, τόσο το Σύνταγμα με το άρθρο 101, που υποχρεώνει τον κοινό νομοθέτη και τη διοίκηση, όταν δρουν κανονιστικά, να λαμβάνουν υπ’ όψιν τους τις ιδιαίτερες συνθήκες των ορεινών και νησιωτικών περιοχών, όσο και η Συνθήκη της Λισαβόνας, προσπεράστηκαν ακόμη μια φορά από την Κυβέρνηση για να ικανοποιηθεί μια απαίτηση της τρόικας. Το δικαίωμα των νησιωτών Ελλήνων πολιτών να ζουν ισότιμα και να απολαμβάνουν τις ίδιες συνθήκες διαβίωσης και πρόσβασης στις δημόσιες υπηρεσίες με την εν λόγω υπουργική απόφαση προσβάλλεται και περιορίζεται δραματικά. 
Αυτές όλες οι αρνητικότατες συνέπειες για τις νησιωτικές κοινωνίες και τις τοπικές οικονομίες, ορατές σε όλους ως άμεσα επερχόμενες με την Υπουργική Απόφαση, προκάλεσαν την καθολική αντίδραση των νησιωτικών κοινωνιών και των φορέων που τις εκπροσωπούν. Αναφέρω τις πλέον σημαντικές κατά τη δική μου εκτίμηση. Οι νησιωτικοί δήμοι, πέρα από την εκφρασμένη δημόσια αντίθεσή τους, υπέβαλαν αίτηση ακύρωσης της υπουργικής απόφασης στο Συμβούλιο της Επικρατείας. Οι κάτοικοι της Λήμνου συγκέντρωσαν σε μόλις μία εβδομάδα έξι χιλιάδες υπογραφές ενηλίκων κατοίκων του νησιού που διαμαρτύρονται και ζητούν να μην καταργηθεί η ΔΟΥ στο νησί σε σύνολο δεκαεπτά χιλιάδων οκτακοσίων κατοίκων. Οι περιφέρειες Βορείου και Νοτίου Αιγαίου με αποφάσεις τους εκφράζουν την αντίθεσή τους στο κλείσιμο των ΔΟΥ. Σε σύσκεψη στην Περιφέρεια Βορείου Αιγαίου, με συμμετοχή και του Βουλευτή του ΠΑΣΟΚ Νίκου Σηφουνάκη, του ομιλούντος και του Υφυπουργού Εσωτερικών Χαράλαμπου Αθανασίου, ομόφωνα αποφασίστηκε να ζητηθεί με τροπολογία η αναστολή εφαρμογή της υπουργικής απόφασης για ένα έτος, προκειμένου να υπάρξει αναγκαίος χρόνος για ουσιαστική διαβούλευση με τις τοπικές κοινωνίες και με τους εργαζόμενους στη ΔΟΥ, με στόχο την επανεξέταση και τον επανασχεδιασμό της δομής και της κατανομής των οικονομικών υπηρεσιών. Την απόφαση αυτή σας τη δίνω για τα Πρακτικά. 
(Στο σημείο αυτό ο Βουλευτής κ. Ιωάννης Ζερδελής καταθέτει για τα Πρακτικά την προαναφερθείσα απόφαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η Ομοσπονδία Εφοριακών στην Ελλάδα έχει εκφράσει με επιχειρήματα την αντίθεσή της στο κλείσιμο των ΔΟΥ. Θα πρέπει δε, να τονιστεί ιδιαίτερα ότι η προβλεπόμενη εξυπηρέτηση των πολιτών μέσω των ΚΕΦΥ, δηλαδή αυτά τα Κέντρα Εξυπηρέτησης Φορολογικών Υποθέσεων στα πρότυπα των ΚΕΠ, δεν έχει ακόμα πραγματοποιηθεί. Η υπουργική απόφαση δε μετακυλύει το κόστος λειτουργίας των ΚΕΦΥ στους ΟΤΑ, στην περιφέρεια των οποίων λειτουργούν οι υπό κατάργηση ΔΟΥ, πράγμα νομικά αμφίβολο, αν βάσει των διατάξεων του Κώδικα Δήμων και Κοινοτήτων καθίσταται από τους ΟΤΑ εφικτή και νόμιμη η κάλυψη δαπανών για αρμοδιότητα, που δεν παρέχεται στους ΟΤΑ, αλλά στο Υπουργείο Οικονομικών. Θα ήθελα μια απάντηση σε αυτό. 
Τα ΚΕΠ όμως αποτελούν σημείο συγκέντρωσης αιτημάτων και διανομής εγγράφων, άνευ δυνατότητος όμως πρωτογενούς αυτοτελούς και άμεσης επίλυσης ζητημάτων, που είτε ενέχουν συναρμοδιότητα είτε απαιτούν ενέργεια από τρίτο φορέα του δημοσίου έστω, και διασυνδεδεμένο. Η ίδια δυσλειτουργία θα εμφανιστεί κατά γενική εκτίμηση και από τα ΚΕΦΥ, μεγεθυμένη και από την πραγματικότητα ότι η πλήρης μηχανοργάνωση και ηλεκτρονική λειτουργία των ΔΟΥ αποτελεί ευχή και προσδοκία του μακρινού μέλλοντος. 
Κάτω από τις συνθήκες αυτές για περίπου σαράντα από τις πενήντα οκτώ διαφορετικές συναλλαγές με τις ΔΥΟ, που απαιτείται η φυσική παρουσία του συναλλασσόμενου ή αντιπροσώπου του, λογιστή ή δικηγόρου, τα έξοδα μετακίνησης και διαμονής σε συνθήκες συγκοινωνίας όπου ορισμένα νησιά θα μπορούσαν να τα χαρακτηριστούν ως συγκοινωνιακά αποκλεισμένα θα βαρύνουν αποκλειστικά το συναλλασσόμενο. Θα βαρύνει πολίτες τσακισμένους ήδη από μια άγρια και άδικη φορολογία. 
Μικρές επιχειρήσεις και αυτοαπασχολούμενοι στα νησιά που σήμερα στερούνται περίθαλψης γιατί δεν έχουν να πληρώσουν τον ασφαλιστικό τους φορέα, θα επιβαρυνθούν με μία ακόμα δαπάνη. Έτσι η δικαιολογητική βάση της Υπουργικής Απόφασης για το διοικητικό και δημοσιονομικό κόστος δεν μειώνεται, αλλά μετακυλύεται από το δημόσιο το οποίο χρηματοδοτείται από τη φορολογία του φορολογούμενου πολίτη ο οποίος επιβαρύνεται δύο φορές, δηλαδή μία φορά ως φορολογούμενος πολίτης και μία ακόμη ως συναλλασσόμενος με το κράτος απολαμβάνοντας σαφώς λιγότερες υπηρεσίες από αυτές που απολάμβανε νόμιμα πριν την έκδοση της υπουργικής απόφασης.
Επιπρόσθετα όπου λόγω απουσίας ΔΟΥ δεν θα ενεργείται συχνός φορολογικός έλεγχος, αυξάνονται κατά πολύ και η πιθανότητα της φοροδιαφυγής. Αργά προχθές ο Υπουργός Οικονομικών υποχώρησε μερικώς και εξαίρεσε την εφαρμογή της υπουργικής απόφασης για έξι ΔΟΥ Πάρου, Σαντορίνης, Μυκόνου, Κύμης, Αιγίου και Αμαλιάδος. Η εξαίρεση βασίστηκε κυρίως στο μέγεθος των φόρων, δηλαδή των εσόδων του κράτους.
Προκαλούνται εύλογα ερωτήματα. Σύμφωνα με το παραπάνω κριτήριο, γιατί δεν εξαιρέθηκε η ΔΟΥ Καλύμνου με έσοδα 31 εκατομμύρια ευρώ και η ΔΟΥ Λιμένος με έσοδα 34 εκατομμύρια ευρώ και εξαιρέθηκε η ΔΟΥ Κύμης με έσοδα 26 εκατομμύρια ευρώ; Ακόμα, γιατί η νησιωτικότητα δεν αποτελεί κριτήριο διατήρησης των ΔΟΥ και αποτελεί αποκλειστικά το μέγεθος των εισπράξεων; Μήπως ο χρόνος συναλλαγής βραχύνεται ή επιμηκύνεται ανάλογα με το μέγεθος σε ευρώ της οικονομικής συναλλαγής; Όχι, βέβαια.
Δεν υιοθετώ ερμηνείες που θέλουν οι αναφερόμενες εξαιρέσεις τη 12η ώρα να είναι επιλεκτικό προϊόν περιοριστικών παρεμβάσεων. Υιοθετώ όμως την άποψη ότι τουλάχιστον οι Βουλευτές των νησιωτικών περιοχών όλων των κομμάτων έχουν υποχρέωση να ψηφίσουν την τροπολογία για να τύχουν ίσης μεταχείρισης οι κάτοικοι των νησιών με έδρα των υπό κατάργηση ΔΟΥ. 
Συνάδελφοι, ας μην δημιουργήσουμε με τους νόμους που ψηφίζουμε πολίτες δεύτερης κατηγορίας. Οι κάτοικοι στις εσχατιές της Ελλάδος στο Αιγαίο, του οποίου την ελληνικότητα οφείλουμε να προστατεύουμε, παράγουν προϊόντα μοναδικά, διατηρούν την παράδοση, παράγουν πολιτισμό, με ρίζες που χάνονται στο χρόνο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θέλω μισό λεπτό ακόμη, κύριε Πρόεδρε.
Οι πολίτες αυτοί που μιλούν την ελληνική γλώσσα δεν μπορεί να συγκρίνονται ως μέγεθος πληθυσμού και μόνο με τέσσερα οικοδομικά τετράγωνα πυκνοκατοικημένης περιοχής των Αθηνών, αλλά πρέπει να λογίζονται ως κοινωνική και πολιτισμική αξία μοναδική, άξια κάθε κρατικής φροντίδας.
Συνάδελφοι, μετά την προχθεσινή υπουργική απόφαση που εξαιρεί τις άνω ΔΟΥ από την αναστολή της λειτουργίας των και μεταθέτει σε αρκετές την έναρξη της αναστολής στις 18/3/2013, η τροπολογία που καταθέσαμε τροποποιείται ως εξής: «Η ημερομηνία αναστολής λειτουργίας των ΔΟΥ που λειτουργούν στα νησιά εκτός των ΔΟΥ Πάρου, Μυκόνου, Σαντορίνης που εξαιρέθηκαν και των οποίων η λειτουργία επρόκειτο να ανασταλεί στις 14/01/2013 σύμφωνα με την υπ’ αριθμόν Δ6Α κ.λπ. απόφαση του Υπουργού Οικονομικών αναβάλλεται για τις 14/01/2014». 
Συνάδελφοι, ας ακούσουμε τις φωνές των νησιωτών για την επερχόμενη άδικη και άνιση από τη μεριά του κράτους μεταχείριση και ας τους δώσουμε το ελάχιστο που μπορούμε να έχουμε εκ του Συντάγματος υποχρέωση, τον έναν χρόνο αναβολή. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Το λόγο έχει ο κ. Ελευθέριος Αυγενάκης, για επτά λεπτά.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, δίνω μια γρήγορη απάντηση σε αυτούς που επικαλούνται ασυνέπεια προεκλογικού λόγου και σημερινών αποφάσεων -γίνομαι πιο συγκεκριμένος- για το υπό συζήτηση σχέδιο νόμου του Υπουργείου Οικονομικών για ρυθμίσεις στη φορολογία εισοδημάτων. Θα σας θυμίσω ότι αποτελούσε και αποτελεί υλοποίηση των προεκλογικών δεσμεύσεων του Πρωθυπουργού κ. Σαμαρά για τη διατήρηση της χώρας μας εντός του κοινού νομίσματος και της Ευρωπαϊκής Ένωσης.
Το κυριότερο απ’ όλα αυτά, αγαπητοί συνάδελφοι της Αντιπολίτευσης, είναι ότι η Κυβέρνηση εθνικής σωτηρίας κατόρθωσε σε πολύ σύντομο χρονικό διάστημα να αποκαταστήσει σε μεγάλο βαθμό την αξιοπιστία της χώρας, η καταβαράθρωση της οποίας υπήρξε μία από τις βασικές αιτίες της κρίσης δανεισμού και της οικονομικής κρίσης γενικότερα. Υπήρξε, θα έλεγα, μία γενικευμένη κρίση, την οποία αντιμετωπίζουμε γενναία.
 Η πρώτη συνέπεια της βελτίωσης της αξιοπιστίας και η κατανόηση από τους εταίρους μας της αποφασιστικότητας, που απέδειξε η Κυβέρνηση για ουσιαστικές μεταρρυθμίσεις στις δομές και λειτουργίες του κράτους, ήταν ρητή επιβεβαίωση της παραμονής της Ελλάδας στην ευρωζώνη και το ευρώ. Σταμάτησαν οι απαξιωτικές αναφορές και οι αμφισβητήσεις για τις πραγματικές μας προθέσεις και δυνατότητες να τηρήσουμε τις δεσμεύσεις μας, τήρηση που ήταν προϋπόθεση για την αποτροπή της χρεοκοπίας. Η απειλή της αποπομπής ή της αποχώρησης της χώρας μας από την ευρωζώνη, που λειτουργεί ως ο σημαντικότερος παράγοντας για κάθε ξένη επένδυση, έχει οριστικά αποσυρθεί.
Η εκταμίευση των δόσεων άρχισε ήδη να δίνει και ρευστότητα, αλλά και κίνηση στην πραγματική οικονομία, τόσο μέσω της ανακεφαλαιοποίησης των τραπεζών, όσο και μέσω της εξόφλησης των υποχρεώσεων του κράτους προς ιδιώτες και προμηθευτές, οι οποίες ήδη ξεκίνησαν.
Δρομολογούνται, εξάλλου, αγαπητοί συνάδελφοι, μέσα από τη βαθύτερη αξιοποίηση των πόρων του ΕΣΠΑ, αλλά και μέσω της επανέναρξης των χρηματοδοτήσεων από την Ευρωπαϊκή Τράπεζα Επενδύσεων μια σειρά από σημαντικές επενδύσεις, που θα προωθήσουν τις προσπάθειες της Κυβέρνησης για ανάπτυξη, για δημιουργία θέσεων, αλλά και, φυσικά, για επιπλέον επενδύσεις, σε αντίθεση με αυτά που ο κ. Δρίτσας, ο Γραμματέας του Συνασπισμού, είπε σήμερα περί επενδύσεων στην τηλεόραση του ΣΚΑΙ. 
Είπε, λοιπόν, προς έκπληξη όλων μας που τον παρακολουθούσαμε τα εξής: «Ο ΣΥΡΙΖΑ θα αξιοποιήσει όλες τις δυνατότητες που έχει, ώστε σταδιακά να επανακτήσει ο ελληνικός λαός την περιουσία του. Αν μέσα σ’ αυτό είναι και το λιμάνι του Πειραιά…» –αναφερόμενος στην επένδυση της COSCO- «…θα το πάρουμε πίσω. Εμείς θα πάρουμε τα μέτρα και στο βαθμό που είναι αυτό αναγκαίο γιατί το λέμε σαν να είναι το πιο τρομερό πράγμα στον κόσμο. Στο βαθμό της αξιοποίησης, βεβαίως, και το λιμάνι του Πειραιά θα επανακτηθεί από την κοινωνία…»- γενικώς και αορίστως- «…αλλά και το δημόσιο».
Στην ίδια λογική αναφέρθηκε και για τον ΟΤΕ και για τη ΔΕΗ κ.λπ.. Και μετά διερωτάται ο κ. Τσίπρας, μιλώντας –νομίζω στο «REAL»- σήμερα σε συνέντευξή του ότι: «Διακρίνω και εγώ μία στασιμότητα και μία κάμψη στις αποδόσεις του ΣΥΡΙΖΑ και μία κάμψη στη δυναμική του στην κοινωνία».
 Όταν διαφωνείς γιατί δεν αντέχεις να συμφωνείς, πρέπει να είσαι έτοιμος για τις συνέπειες, κύριοι του ΣΥΡΙΖΑ.
Πιστεύω ότι όλοι οι Έλληνες Βουλευτές του Ελληνικού Κοινοβουλίου θα έπρεπε μάλλον να εκφράζουμε την ικανοποίησή μας γιατί η χώρα μας βρίσκεται ήδη αρκετά μακριά από την απειλή της χρεοκοπίας και της εξόδου από την Ευρωζώνη και το ευρώ. Θα έπρεπε να εκδηλώσουμε την ικανοποίησή μας που οι μεγάλες θυσίες των συμπολιτών μας θα βρουν αντίκρισμα μέσα από τη δύσκολη πορεία προς την ανάπτυξη, που, όμως, αρχίζει να φαίνεται καθαρά. Αυτό, βεβαίως, καταγράφεται και δημοσκοπικά και γνωρίζετε τι εννοώ.
Είναι, ειλικρινά, λυπηρό για ένα νέον πολιτικό, που γνωρίζει από τη μελέτη της ιστορίας ότι η πατρίδα μας ξεπέρασε κινδύνους και δυσκολίες και, μάλιστα, μεγαλούργησε όταν ο λαός ήταν ενωμένος για ένα μεγάλο στόχο, να παρακολουθεί αυτήν τη μεθοδευμένη οξύτητα και την πολιτική κάλυψη της ανομίας και της βίαιης δράσης περιθωριακών ομάδων με καταλήψεις και βανδαλισμούς, με συνεχείς δηλώσεις Βουλευτών και στελεχών του ΣΥΡΙΖΑ, όπως του κ. Σκουρλέτη ή όπως του κ. Διαμαντόπουλου. Ξέρετε πάλι τι εννοώ.
Έχουμε, πλέον, κουραστεί να ακούμε τους θρήνους του λόμπι της δραχμής για την πολιτική που έχει τελείως παραγκωνιστεί από την οικονομία και πως πρέπει να πάρει ξανά την πρωτοκαθεδρία και τα τοιαύτα. 
Το λέω αυτό διότι, αφότου προέκυψε η υπόθεση της λίστας Λαγκάρντ, ο ΣΥΡΙΖΑ εξαντλείται σε έναν πολιτικό τυχοδιωκτισμό, προπαγανδίζοντας με ονόματα και υπερβολικές δηλώσεις, που στόχο έχουν τον εντυπωσιασμό της κοινής γνώμης και αν μη τι άλλο, δείχνουν πολιτική ανωριμότητα.
Στο θέμα της λίστας Λαγκάρντ, εκτός από την πολιτική του διάσταση για την παραποίηση των στοιχείων, υπάρχει και η ευθύνη ότι τα στοιχεία της λίστας δεν αξιοποιήθηκαν από το κράτος στην προσπάθεια καταπολέμησης της φοροδιαφυγής. 
Ξεκαθαρίζω τη θέση μου. Ως νέος πολιτικός, Βουλευτής της Νέας Δημοκρατίας, πιστεύω ότι η γενικευμένη ανομία αποτελούσε επί δεκαετίες μια παγιωμένη κατάσταση στη χώρα. Οι απάτες έμειναν ατιμώρητες. Η φοροδιαφυγή και τα «ρουσφέτια» έγιναν κανόνες. Η χώρα πλήρωσε ακριβά αυτές τις νοσηρές συμπεριφορές από τις τότε ελίτ, που δεν άφηναν ανεπηρέαστες και πολιτικές προσωπικότητες που διαχειρίστηκαν για πολλά χρόνια τις τύχες της χώρας μας. Δεν έφτασε, λοιπόν, τυχαία στην κατάσταση της παρ’ ολίγον χρεοκοπίας. Οι καταστάσεις αυτές της συσσωρευμένης ανομίας σε συνδυασμό με την κακοδιαχείριση οδήγησαν τη χώρα στο κραχ. 
Θέλω να είστε σίγουροι, αγαπητοί συνάδελφοι, ότι οι Έλληνες βλέπουν με ανακούφιση, επιτέλους, ότι η Ελλάδα αρχίζει να μοιάζει με άλλες χώρες της Ευρώπης, χωρίς να σημαίνει ότι είμαστε ικανοποιημένοι στο βαθμό που βρισκόμαστε σήμερα ως προς τη δικαιοσύνη έναντι των παρανομούντων της δημόσιας ζωής. 
Θέλουμε δουλειά ακόμη και η νέα γενιά των πολιτικών, εκτός από το να «ρίχνουμε λάδι στη φωτιά», όπως γίνεται με τους Βουλευτές του ΣΥΡΙΖΑ, της Χρυσής Αυγής, των Ανεξαρτήτων Ελλήνων, κάποιοι άλλοι από τη Νέα Δημοκρατία, από τις υπεύθυνες πολιτικές δυνάμεις του τόπου, είμαστε αποφασισμένοι να «βάλουμε πλάτη» για τα αναγκαία, τα δύσκολα, τα απαραίτητα.
Κανείς δεν μένει, πλέον, στο απυρόβλητο. Η δικαιοσύνη πια ανταποκρίνεται άμεσα για όσους έκλεψαν, εξαπάτησαν ή δεν σεβάστηκαν τον όρκο τους. Αυτή είναι μια υποχρέωση απέναντι στη γενιά μας και στους νεότερους από εμάς που πιστεύουμε ότι η ατιμωρησία πρέπει να σταματήσει. Πρόκειται για μία υγιή –όσο και εάν είναι επώδυνη- διαδικασία, την οποία έχει μεγάλη ανάγκη, όχι μόνο η ελληνική κοινωνία, αλλά και η ίδια η δημοκρατία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα να μου δώσετε ένα λεπτό ακόμη παρακαλώ.
Αγαπητοί κύριοι συνάδελφοι, καμμία μετάβαση, αλλαγή και μεταρρύθμιση δεν γίνεται χωρίς κόπο, χωρίς αντιπαράθεση επιχειρημάτων, αλλά και χωρίς κόστος. Το προτεινόμενο σχέδιο νόμου εντάσσεται στον ευρύτερο σχεδιασμό από την πλευρά της Κυβέρνησης για τη δημιουργία ενός δικαιότερου, αλλά και αποτελεσματικότερου φορολογικού συστήματος.
Ο Κώδικας Βιβλίων και Στοιχείων καταργήθηκε και αντικαταστάθηκε από τον σημαντικά απλούστερο Κώδικα Φορολογικής Απεικόνισης Συναλλαγών, ενώ παράλληλα θεσπίστηκε η θέση Γενικού Γραμματέα Δημοσίων Επενδύσεων και έχουν γίνει σημαντικά βήματα για την ενίσχυση του ελεγκτικού μηχανισμού.
Με τις διατάξεις του παρόντος νομοσχεδίου τροποποιείται ο ισχύων Κώδικας Φορολογίας Εισοδήματος και διευρύνεται η υποχρέωση υποβολής φορολογικής δήλωσης και η φορολογική βάση μέσω του περιορισμού φορολογικών απαλλαγών και εκπτώσεων. 
Επιπλέον, με τις διατάξεις του εν λόγω νομοσχεδίου επέρχεται απλοποίηση της φορολογικής κλίμακας μισθωτών, αλλά και συνταξιούχων, ενώ τροποποιείται και ο φόρος εισοδήματος κεφαλαίου.
Τελειώνω λέγοντας ότι ο επώδυνος δρόμος, αγαπητοί συνάδελφοι, της ενάρετης δημοσιονομικής πειθαρχίας είναι ο μόνος που μπορούμε να ακολουθήσουμε. Αυτό επιτάσσει η λογική. Αυτό επιβάλλει η ανάγκη όπου βρίσκεται σήμερα η χώρα. Αυτό θα πράξει και η Νέα Δημοκρατία. Αυτό πράττουμε και εμείς οι νέοι, που ευσυνείδητα αποφασίσαμε να εμπλακούμε στην πολιτική, με την πολιτική, σε μία δύσκολη συγκυρία για τη χώρα μας.
Ευχαριστώ πολύ. 
(Χειρoκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Παναγιώτης Κουρουμπλής για επτά λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, είναι εκπληκτικό το γεγονός να παρακολουθεί κανείς ομιλητές από το Βήμα της Βουλής να εκδηλώνουν τόσο μεγάλη αλλεργία απέναντι στην προστασία της δημόσιας περιουσίας. 
Ας τα πουλήσουμε λοιπόν όλα, κύριε Πρόεδρε, «μπίτ παρά», να φέρουμε τους περίφημους επενδυτές για να πετύχουμε την πιο αλλεργιογόνα ανάπτυξη, όπως τη φαντάζονται κάποιοι! 
Αντί, λοιπόν, να στηρίζουμε τη μικρομεσαία ελληνική επιχείρηση –έχουμε εξακόσιες πενήντα χιλιάδες μικρομεσαίες ακόμα επιχειρήσεις που μπορούν να παράγουν ελληνική προστιθέμενη αξία- και να επενδύσουμε εκεί την αντιμετώπιση της ανεργίας, ζητιανεύουμε για να έρθουν εδώ επενδυτές να μας σώσουν, όπως «έσωσαν» άλλες χώρες όπου πήγαν, όπου άρπαξαν το δημόσιο πλούτο και βύθισαν την κοινωνία στη μεγαλύτερη απόγνωση και στη μεγαλύτερη καταστροφή. 
Πώς να υποστηρίξουμε, κύριε Πρόεδρε, μία τέτοια πολιτική, όταν αυτούς τους μεγάλους επενδυτές των πολυεθνικών που έχουν έρθει κατά καιρούς εδώ, τους αφήνουμε στο απυρόβλητο και επί τέσσερα χρόνια έχουμε τη Διεύθυνση Ενδοομιλικών Συναλλαγών, μία διεύθυνση που αποτελεί ίσως την πιο κρίσιμη υπηρεσία του δημοσίου; Διότι, είχε και έχει την ευθύνη να παρακολουθεί τη φοροαποφυγή τριών χιλιάδων πολυεθνικών εταιρειών. Γι’ αυτό το θέμα δεν ακούω κανένα συνάδελφο της Νέας Δημοκρατίας να αναφέρεται με έμφαση. 
Είμαστε πολύ περήφανοι γι’ αυτούς που κυβέρνησαν και είχαν την ευθύνη για το ότι η Υπηρεσία αυτή, κύριε Πρόεδρε, είχε επί τέσσερα χρόνια έναν μόνο υπάλληλο και ήλεγξε μία μόνον εταιρεία από τις τρεις χιλιάδες; 
Και ερχόμαστε εδώ και προσπαθούμε να πείσουμε την Κυβέρνηση να μην κόψει τα 80 εκατομμύρια που αφορούν τους αιμοκαθαρόμενους νεφροπαθείς, τους αναπήρους, τα επιδόματα κοινωνικής βοήθειας, τα επιδόματα των πολυτέκνων, των τρίτεκνων, των χαμηλοσυνταξιούχων που τους κόβουμε τη σύνταξή τους και κυρίως το δώρο τους, των 500 ευρώ. Αντί, λοιπόν, να συζητήσουμε αυτό το ζήτημα, άκουσα το πρωί τον κ. Μαυραγάνη να ψελλίζει κάτι.
Η Διεύθυνση αυτή, κύριε Πρόεδρε, σε όποια χώρα της Ευρώπης ή της Αμερικής και εάν πάτε και ρωτήσετε, θα σας πουν ότι είναι η πιο εξειδικευμένη υπηρεσία. Εδώ, την είχαμε ανάμεσα σε δύο νόμους -του Υπουργείου Ανάπτυξης και του Υπουργείου Οικονομικών- για να μην δουλεύει ποτέ. Τώρα, επιχειρείται κάτι να γίνει. 
Τι θα γίνει, ξέρετε, κύριε Πρόεδρε; Μέχρι σήμερα το βάρος απόδειξης το είχε η εταιρεία απέναντι στο κράτος. Τώρα παίρνει ο κ. Μαυραγάνης αυτή την ευθύνη και τη μεταφέρει στο κράτος. Ποιο κράτος; Μια υπηρεσία που ακόμη δεν έχει στηθεί. Δεν μας είπε πώς θα τη στελεχώσει. Είναι μια υπηρεσία που χρειάζεται οργανωμένη νομική υπηρεσία απέναντι σε αυτά τα μεγαθήρια που διαθέτουν οργανωμένα λογιστήρια και συστήματα φοροαποφυγής.
Τι να σας πω, κύριε Πρόεδρε; Το ξέρετε καλύτερα από μένα το θέμα που θα αναφέρω. Μόνο οι πολυεθνικές με τέσσερα δισεκατομμύρια παρουσίαζαν τα τελευταία δύο χρόνια ζημίες. Να εκδώσουμε, έτσι, μια απόφαση να τους στηρίξουμε κι αυτούς ή να τους παραχωρήσουμε ό,τι άλλο έχει η ελληνική δημόσια ζωή, όπως τους δώσαμε το μεγαλύτερο ποσοστό της ελληνικής φαρμακοβιομηχανίας. Αυτά θέλουμε; Με αυτά πιστεύουμε ότι θα αντιμετωπίσουμε την κρίση; Αν το πιστεύουμε, κύριε Πρόεδρε, ο καθένας ας αναλάβει τις ευθύνες του.
Κύριε Πρόεδρε, έχουν κατατεθεί δύο τροπολογίες, μία από εμάς και μία από το ΠΑΣΟΚ, σε ό,τι αφορά τα ζητήματα των αναπήρων. Και ενώ είχε ψηφιστεί στον τελευταίο εφαρμοστικό νόμο από όλη τη Βουλή -το τονίζω αυτό, γιατί θέλω να είμαι δίκαιος προς κάθε κατεύθυνση- με τη συμβολή όλων των Βουλευτών, όλων των κομμάτων, μία σειρά διατάξεων που αφορούσαν τους αναπήρους, έκανε καλά ο κ. Στουρνάρας και στις πράξεις νομοθετικού περιεχομένου μετά από μια βδομάδα πήρε πίσω την απόφαση της Βουλής. Υποσχέθηκε μετά στους φορείς των αναπήρων ότι μέχρι την ψήφιση του κυρωτικού νόμου θα ρυθμιστούν αυτά τα ζητήματα. Ελπίζω, κύριε Πρόεδρε, ότι θα αντιμετωπιστούν.
Υπάρχει και ένα ζήτημα στο άρθρο 20, κύριε Υπουργέ -σας παρακαλώ προσέξτε το- το οποίο είναι θέμα διαδικαστικό και πρέπει να το δείτε, γιατί θα ταλαιπωρήσει των κόσμο. Εκεί, λοιπόν, λέει ότι για να πάρει ένας τυφλός αδασμολόγητο αυτοκίνητο θα πρέπει να είναι ολικά τυφλός από τους δύο οφθαλμούς και να έχει αναπηρία 100%. Το ΚΕΠΑ δεν δίνει τέτοιο πιστοποιητικό. Τουλάχιστον βάλτε μέσα στη διάταξη ό,τι ορίζει ο κανονισμός του ΚΕΠΑ, αλλιώς θα ταλαιπωρείτε πάλι τον κόσμο χωρίς λόγο, ενώ έχετε την πρόθεση, αφού βάλατε τη διάταξη, να το λύσετε. Σας παρακαλώ αυτό να το προσέξουμε.
Κύριε Πρόεδρε, άκουσα χθες συναδέλφους από του Βήματος της Βουλής, προσπαθώντας να αντιμετωπίσουν την τοποθέτηση του ΣΥΡΙΖΑ, αλλά και άλλων Βουλευτών, σε ό,τι αφορά το πετρέλαιο θέρμανσης να λένε ότι οι Μακεδόνες -επ’ ευκαιρία και της επίσκεψης του Προέδρου του ΣΥΡΙΖΑ στη Φλώρινα- έχουν λάβει την πρόνοιά τους και δεν έχουν ανάγκη, δεν αντιμετωπίζουν κρύο. Δεν θα αναγκαζόμουν να πω αυτό που θα αναφέρω τώρα, κύριε Πρόεδρε, αν δεν αισθανόμουν αυτή την πρόκληση από του Βήματος της Βουλής. 
Με κλιμάκιο του ΣΥΡΙΖΑ επισκεφθήκαμε διάφορα κέντρα στη Φλώρινα, επισκεφθήκαμε κι ένα ειδικό σχολείο. Όταν συζητήσαμε, λοιπόν, με τα παιδιά του ειδικού σχολείου τι ήταν αυτό που θα ήθελαν να τους προσφέρει το κράτος, σηκώθηκε, κύριε Πρόεδρε -και το λέω με πολλή δυσκολία όσον αφορά την ψυχική μου κατάσταση- ένα κοριτσάκι και μας είπε: «Εκείνο που θέλουμε είναι πετρέλαιο για να μην κρυώνουμε». Αυτή είναι η απάντηση στους συναδέλφους που έκαναν αυτή την τοποθέτηση τη χθεσινή.
Κύριε Πρόεδρε, ο ν. 4072 ψηφίστηκε πέρυσι τον Απρίλιο και αφορά τη διακίνηση του λαθρεμπορίου στα πετρελαιοειδή και στα καύσιμα. Μέχρι σήμερα δεν έχουν εκδοθεί οι υπουργικές αποφάσεις, κύριε Πρόεδρε. Κατά τ’ άλλα, είμαστε αποφασισμένοι να διώξουμε το λαθρεμπόριο! 
Αυτά είναι τα ζητήματα, κύριοι συνάδελφοι της συγκυβέρνησης, που πρέπει να θίγουμε οι Βουλευτές είτε είμαστε συμπολιτευόμενοι είτε αντιπολιτευόμενοι, ελέγχοντας μια εξουσία που δεν έχει το κουράγιο να συγκρουστεί με όλα αυτά τα συμφέροντα, ενώ διαθέτει ισχυρό κουράγιο να συγκρουστεί με τις συντάξεις και τους μισθούς. 
Κύριε Πρόεδρε, καταθέσαμε, λοιπόν, μια τροπολογία, όπως έχουν καταθέσει και άλλα κόμματα, απ’ ό,τι καταλαβαίνω, και άλλοι Βουλευτές όλων των κομμάτων. Πραγματικά, νομίζω ότι είναι πάνδημη η απαίτηση, θα έλεγα, στη συντριπτική πλειοψηφία των τοποθετήσεων των Βουλευτών, να λυθεί αυτό το ζήτημα. Και ο κ. Στουρνάρας αδιαφορεί ή «σφυρίζει αδιάφορα», ας μου επιτραπεί η έκφραση.
Γνωρίζει η πολιτική ηγεσία του Υπουργείου Οικονομικών ότι εάν πεθάνει κάποιος άνθρωπος υπάρχουν ευθύνες επάνω σε αυτό το ζήτημα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Τελειώνετε σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τελειώνω, κύριε Πρόεδρε.
Θα πρέπει, λοιπόν, να λάβουν υπόψη τους αυτές τις κλιματολογικές συνθήκες. 
Σε τελική ανάλυση, κύριε Πρόεδρε, έχει ειπωθεί και από άλλους συναδέλφους ότι παρά την αύξηση της τιμής θέρμανσης, στην κίνηση δεν είχατε ανάλογα αποτελέσματα. Γιατί, κύριε Πρόεδρε; Γιατί πάλι το λαθρεμπόριο ανθεί. Εξάγεται το ναυτικό πετρέλαιο με 60 λεπτά και επανεισάγεται και πουλιέται ως πετρέλαιο θέρμανσης. Πέρυσι, ενώ πουλιόταν από τα 60 στα 90, τώρα πουλιέται από τα 60 στο 1,3. Αυτό και μόνο είναι ένα ζήτημα το οποίο οφείλουμε να δούμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κλείνω, κύριε Πρόεδρε, με το ζήτημα των νησιών. Είναι ένα ευαίσθητο ζήτημα αυτό για όλους μας. Όλοι, ανεξαρτήτως πολιτικής τοποθέτησης, πρέπει να το αντιμετωπίσουμε με μία ιδιαίτερη ευαισθησία για ευνόητους λόγους. Μην αδιαφορούμε και μην αντιμετωπίζουμε τα ζητήματα των νησιών όπως αντιμετωπίζουμε την Αθήνα ή τη Θεσσαλία. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ- ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς σας ευχαριστούμε.
Η Αντιπρόεδρος της Βουλής κ. Μαρία Κόλλια-Τσαρουχά έχει το λόγο για επτά λεπτά.</ChairmanSpeech>
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (ΣΤ΄ Αντιπρόεδρος της Βουλής): Κύριε Πρόεδρε, κυρίες και κύριοι συνάδελφοι, πάντα ο αγαπητός φίλος που μόλις πριν μίλησε, ο κ. Κουρουμπλής, μας συγκινεί γιατί ξέρουμε πώς μιλάει. Πιστεύω ότι όλοι οι συνάδελφοι απ’ όλα τα κόμματα έχουν την ευαισθησία τους, όμως δυστυχώς τελικά κρινόμαστε από αυτά που ψηφίζουμε και όχι από αυτά που λέμε. Έτσι, λοιπόν, πιστεύω ότι κανένας λογικός άνθρωπος σε αυτήν την Αίθουσα δεν υποστηρίζει ότι σε κάθε φορολογικό νομοσχέδιο αυτό που έχει πρωταρχική σημασία δεν είναι η αναπτυξιακή του προοπτική.
Σήμερα ορισμένοι πάλι επιχαίρουν ότι υπήρξαν βελτιώσεις. Άλλοι επιχειρούν να εξηγήσουν πόσο δύσκολο είναι να πετύχεις ταυτόχρονα τη δημοσιονομική προσαρμογή με την πάταξη της φοροδιαφυγής και της παραοικονομίας, αλλά και τις διαρθρωτικές αλλαγές. 
Προτείνω, να αντισταθούμε στη λογική της μιζέριας και σε όλους εκείνους που έχουν επενδύσει στην καταστροφή. Δεν θέλω να σχολιάσω, όμως οι διαφωνούντες με την αρχή αυτού του φορολογικού νομοσχεδίου, δηλαδή όλοι οι άλλοι εκτός από τους συγκυβερνήτες, είμαστε ή μίζεροι ή θα πρέπει να αυτοπροσδιοριστούμε. 
Κατά τη δική μου ταπεινή εκτίμηση, κυρίες και κύριοι συνάδελφοι, θέλω να πιστεύω ότι εκφράζω την κοινή λογική. Είναι η ίδια κοινή λογική που σπέρνει την αμφιβολία στον καθένα από εμάς, είναι η κοινή λογική που επιβάλλει να έχουμε μία δεύτερη σκέψη, μήπως τελικά δεν είναι όπως θέλουμε να παρουσιάζουμε ή εκτός αν γνωρίζει κάτι κάποιος, ότι δηλαδή πορεύεται λανθασμένα, αλλά αυτό εξυπηρετεί τις δεύτερες σκέψεις του. Η κοινή λογική όμως, όπως παρουσιάστηκε, μας λέει ότι με το νέο φορολογικό νομοσχέδιο η Κυβέρνηση προσβλέπει στην είσπραξη πρόσθετων εσόδων 2,3 δισεκατομμύρια ευρώ, εκ των οποίων το 1,4 θα προέλθει από τις νέες κλίμακες φορολογίας εισοδήματος για μισθωτούς, συνταξιούχους, ελεύθερους επαγγελματίες, περίπου 200 εκατομμύρια ευρώ από την αύξηση έως και 100% του ειδικού τέλους επιτηδεύματος και 580 εκατομμύρια ευρώ από τη φορολόγηση των κερδών των επιχειρήσεων.
Για τις μικρομεσαίες, λοιπόν, επιχειρήσεις οι ίδιοι υποστηρίζουν ότι στο 94%των επιχειρήσεων, δηλαδή στις πολύ μικρές και στους αυτοαπασχολούμενους οι φόροι αυξάνονται δραματικά, έως και 420% και μάλιστα σε μία περίοδο που έχουμε κατακρήμνιση της αγοραστικής δύναμης και αυξήσεις στις επιβαρύνσεις τελών. Οδηγούνται, ναι ή όχι, στο κλείσιμο και την καταστροφή αυτές οι επιχειρήσεις; Όλοι όσοι έχουν παραμείνει ζωντανοί, περιμένουν μία απάντηση κύριοι της Κυβέρνησης. 
Κανείς λογικός, λοιπόν, δεν αντιλαμβάνεται ότι ο επερχόμενος αποδεκατισμός του μεγαλύτερου κοινωνικού-οικονομικού ιστού της χώρας που παρήγαγε και εξακολουθεί να παράγει τις περισσότερες θέσεις απασχόλησης, θα είναι ολοκληρωτικός και τίποτε πια δεν θα μπορεί να αναστρέψει την τριτοκοσμική πορεία της χώρας; Η κάθετη μείωση των εισοδημάτων εκατομμυρίων πολιτών, η εκτόξευση της ανεργίας, της φτώχειας, η συνεχιζόμενη υπερφορολόγηση μισθωτών και συνταξιούχων και η αδυναμία πάταξης της φοροδιαφυγής, η ανακατανομή του εισοδήματος σε βάρος των εργαζομένων, η κατάργηση των εργασιακών δικαιωμάτων, η περικοπή απαραίτητων κονδυλίων για την παιδεία, υγεία και κυρίως την άμυνα και την έρευνα, η περικοπή μέχρι αχρήστευσης του Προγράμματος Δημοσίων Επενδύσεων, οδηγούν την οικονομία και τους πολίτες αυτής της χώρας μπροστά σε νέα αδιέξοδα.
Μας λέτε, κύριοι της Κυβέρνησης, ότι οι υφιστάμενοι διεθνείς συσχετισμοί δεν επιτρέπουν την αμφισβήτηση των επιταγών των δανειστών μας, αφού κάτι τέτοιο θα προκαλούσε την έξοδο της χώρας από την Ευρωζώνη και την Ευρωπαϊκή Ένωση. Μα, οι ίδιοι οι δανειστές μας, που μας τα επιβάλλουν αυτά διαφοροποιούνται, υποστηρίζοντας ότι οι κυβερνήσεις θα πρέπει να είναι ιδιαίτερα προσεκτικές στις δραστικές μειώσεις των δαπανών.
Και εσείς οι ίδιοι –ομολογουμένως σε στιγμές ειλικρίνειας- δηλώνετε ότι τα μέτρα λιτότητας, οι δημοσιονομικές περικοπές και οι φόροι που επιβάλλετε θα αυξήσουν την ανεργία και ότι ίσως τελικά όλα αυτά θα συμβάλουν στη διαιώνιση των οικονομικών προβλημάτων της χώρας. 
Η χώρα μας είναι εγκλωβισμένη σε έναν φαύλο κύκλο. Η κατανάλωση δεν μπορεί να αυξηθεί, επειδή οι επιχειρήσεις δεν μπορούν να επενδύσουν -υπάρχει αδυναμία δανεισμού- και το κράτος μειώνει, αντί να αυξάνει τις δαπάνες. Τα όρια της παρεχόμενης ρευστότητας επαρκούν μόνο για το σκοπό της εξυπηρέτησης του δημόσιου χρέους, ενώ τα ελλείμματα του δημοσίου καλύπτονται με αύξηση των φορολογικών επιβαρύνσεων, με συνέπεια να μειώνεται έτι περαιτέρω το εισόδημα των καταναλωτών. 
Οι αυξήσεις των εξαγωγών δεν μπορούν να αντισταθμίσουν το κενό από τις μειώσεις των μισθών, τη μείωση των δαπανών των δημοσίων και τη συνεχιζόμενη αυξητική τάση της ανεργίας. 
Πάνω σε όλα αυτά, στο όνομα της κοινής λογικής –που είναι και η μόνη που απουσιάζει από αυτό εδώ το νομοσχέδιο- δεν έχετε αντιληφθεί την πράξη νομοθετικού περιεχομένου, δεν έχετε αντιληφθεί τις διεργασίες που συντελούνται στην κοινωνία. Δεν έχετε δει την οργή της, την οργή των μέχρι χθες νοικοκυραίων για τους άδικους φόρους, που καλούνται να πληρώσουν και την οικονομική τους αδυναμία να ανταποκριθούν στις υποχρεώσεις τους. 
Δεν βλέπετε αυτό που έρχεται, εάν δεν ανακουφιστούν οι αδύναμοι; Δεν βλέπετε ότι κλέβετε την αξιοπρέπειά τους; Δεν βλέπετε ότι όλοι ψάχνουν μια αφορμή για να ξεσηκωθούν; 
Στο όνομα της κοινής λογικής, κυρίες και κύριοι συνάδελφοι, αντιλαμβανόμαστε όλοι ότι το κύριο ζήτημα της χώρας είναι κυρίως η αύξηση του παραγόμενου πλούτου και όχι η κατανομή και η ανακατανομή του δανεικού πλούτου. Όλοι αντιλαμβανόμαστε ότι πρέπει να γίνουν οι συζητήσεις για το πώς θα δημιουργήσουμε νέες δουλειές, πώς θα ξαναχτίσουμε νέα παραγωγή, πώς θα προετοιμάσουμε την Ελλάδα του αύριο. Για να γίνουν, όμως, θα πρέπει πρώτα να δείτε ουσιαστικά την κοινωνική προστασία, την αλληλεγγύη, να ξαναδείτε τη συνοχή της κοινωνίας μας. Χρειάζεται να στηριχθούν πάση θυσία οι αδύναμοι συμπατριώτες μας, οι άνεργοι νέοι, οι άποροι, οι ανάπηροι, οι μονογονεϊκές οικογένειες, οι οικογένειες με πολλά παιδιά, οι γέροντες. 
Επειδή, κυρίες και κύριοι συνάδελφοι, φόρος είναι να παίρνεις από την τσέπη και όχι από το στόμα του φορολογούμενου, να ζητάς από το φορολογούμενο φόρους που είναι μέρος από αυτά που έχει και όχι από αυτά που φαντάζεται ότι έχει, η εξαθλίωση των υπερφορολογημένων νοικοκυριών δεν είναι οικονομική, πολιτική, αλλά πρόλογος γενοκτονίας.
Κύριοι της Κυβέρνησης, δεν σας τιμάει να εξαθλιώνετε τους ένστολους, τους στρατιωτικούς, τους πυροσβέστες, τους λιμενικούς, τους αστυνομικούς, αυτούς οι οποίοι είναι ταγμένοι στην υπηρεσία του κράτους, του έθνους και των πολιτών αυτού του κράτους, να βάζετε τεκμήριο στο τρίτο παιδί, να επιτίθεστε στους πολύτεκνους, να απολύετε κόσμο, να στέλνετε εκτός παραγωγικής διαδικασίας πολίτες και νέους, να τους στέλνετε στα συσσίτια. Είναι τραγικό αυτό που συμβαίνει στη χώρα μας. 
Έτσι, λοιπόν, επειδή εμένα θέλω να με τιμά πάντα η ψήφος μου, κυρίες και κύριοι συνάδελφοι, δεν ψηφίζω και αυτό το νομοσχέδιο, όπως δεν έχω ψηφίσει και πολλά άλλα και γι’ αυτό είμαι υπερήφανη. 
Σας ευχαριστώ. 
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Σταθάκης έχει το λόγο για επτά λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Σας ευχαριστώ, κύριε Πρόεδρε. 
Επιτρέψτε μου να ξεκινήσω με μία πρώτη εικόνα. Στην Ευρωπαϊκή Ένωση από το 2000 έως το 2010 η φορολογία των επιχειρήσεων μειώθηκε ως ποσοστό του ΑΕΠ, μείον 1,5% του ΑΕΠ. Στην Ελλάδα η φορολόγηση των επιχειρήσεων από το 2000 έως το 2010 μειώθηκε κατά 3% του ΑΕΠ. Είχε διπλάσιο ρυθμό, λοιπόν, από τον ευρωπαϊκό μέσο όρο. Αυτό ετησίως σημαίνει απώλεια φορολογικών εσόδων 6 δισεκατομμύρια ετησίως σε σχέση με το 2000. 
Η ίδια τάση, λοιπόν, που υπάρχει παντού στην Ευρωπαϊκή Ένωση, η μείωση της φορολόγησης των επιχειρήσεων, για κάποιο μαγικό λόγο -που καλό θα ήταν ο Υπουργός ή κάποιοι από την Κυβέρνηση να εξηγήσουν- στην Ελλάδα επιτεύχθηκε με διπλάσιο ρυθμό απ’ ό,τι εάν εφαρμόζαμε τον ευρωπαϊκό μέσο όρο στη φορολόγηση των επιχειρήσεων. Αν τα μαθηματικά μου είναι καλά, 3 δισεκατομμύρια θα προέρχονταν αποκλειστικά από τη φορολόγηση των επιχειρήσεων φέτος, με βάση τον ευρωπαϊκό μέσο όρο. 
Εικόνα δεύτερη. Ο φόρος προστιθέμενης αξίας θα όφειλε φέτος να φέρει στα δημόσια έσοδα 21,7 δισεκατομμύρια. Έφερε 15,1 δισεκατομμύρια, καθώς όσον αφορά τη φοροαποφυγή και τη φοροκλοπή, εκεί που η παραοικονομία ήταν 20% στην Ελλάδα στις αρχές του μνημονίου, σύμφωνα με τα τελευταία συγκριτικά στοιχεία στην Ευρώπη, έχει φτάσει στο 30%. Το 10% αύξηση της παραοικονομίας, σύμφωνα με τη μη είσπραξη ΦΠΑ στα χρόνια του μνημονίου, είναι λίγο πάνω από 2 δισεκατομμύρια.
Εικόνα τρίτη. Στην Ελλάδα δηλώνουν εισόδημα –όχι τώρα, εδώ και δέκα με δεκαπέντε χρόνια- άνω των 70.000 ευρώ μόλις είκοσι πέντε χιλιάδες Έλληνες. Με βάση το φόρο εισοδήματος φυσικών προσώπων έχει κανείς την εντύπωση ότι στην Ελλάδα δεν υπάρχει κανένας πλούσιος. Σε μια χώρα του υπαρκτού σοσιαλισμού οι κοινωνικές εισοδηματικές ανισότητες ήταν μεγαλύτερες, ήταν οκτώ προς ένα. Εδώ, σύμφωνα με το φόρο εισοδήματος φυσικών προσώπων είναι μικρότερες, πέντε προς ένα. Γιατί εξαφανίζονται οι πλούσιοι από το φόρο εισοδήματος φυσικών προσώπων; Γιατί είναι η μοναδική ευρωπαϊκή χώρα που κάθε χρόνο διαδοχικά καταγράφεται ένα κενό, μόλις πάμε στα πιο ευκατάστατα στρώματα. 
Τι κάνουμε επ’ αυτού; Με τη σημερινή διορθωτική παρέμβαση υποθέτω πως όλοι συμφωνείτε ότι δεν κάνουμε απολύτως τίποτε, όπως δεν κάναμε απολύτως τίποτα και τα τρία προηγούμενα χρόνια, σε σχέση με την τεράστια διόρθωση. Τούτων δοθέντων, των τριών αυτών πραγμάτων, υπάρχουν δυο ακόμη ιδιαιτερότητες που πρέπει να επισημάνω. 
Ιδιαιτερότητα πρώτη: ο φόρος επί της ενέργειας ή πράσινος φόρος. Τον αυξήσαμε και τα προηγούμενα χρόνια και φέτος με έναν πρωτόγνωρο τρόπο που οδηγεί σε κατάρρευση των δημόσιων εσόδων, αντί σε αύξηση. Η δεύτερη ελληνική ιδιαιτερότητα φέτος, όπως και αμέσως μετά το 2009, είναι ότι ενώ παντού στην Ευρώπη αυξήθηκε η φορολογία στις τράπεζες και τις χρηματοπιστωτικές συναλλαγές παρά την κρίση, εν τούτοις στην Ελλάδα δεν έχουμε οποιασδήποτε μορφής αύξηση αυτής της κατηγορίας εσόδων, με εξαίρεση μια μικρή, που προωθείται με το παρόν νομοσχέδιο. 
Άλλη ιδιαιτερότητα του νομοσχεδίου είναι η κοινωνική οικονομία, ο τομέας δηλαδή που σήμερα θα έπρεπε με κάθε μέσο οποιαδήποτε ελληνική κυβέρνηση να στηρίξει, να διευρύνει, να κινητοποιήσει εν μέσω μιας οικονομίας με ενάμιση εκατομμύριο ανέργους, όχι μόνο να δημιουργήσει φοροαπαλλαγές, αλλά να δώσει δεκάδες κίνητρα για να κινητοποιηθούν οι άνθρωποι εν μέσω μιας κοινωνικής οικονομίας. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ
Κατατέθηκε ή κατατίθεται άρθρο το οποίο προβλέπει φορολόγηση με τον ίδιο υψηλότερο φορολογικό συντελεστή από ό,τι στις επιχειρήσεις. Είναι ό,τι καλύτερο μπορούσαμε να κάνουμε αυτή τη στιγμή; Αν και όλο το θέμα μας είναι πώς θα μαζέψουμε 2 δισεκατομμύρια, κάνουμε και κάτι παραπάνω. Απλοποιούμε τους φορολογικούς συντελεστές και μειώνουμε τον αριθμό των φορολογικών συντελεστών. 
Σας υπενθυμίζω ότι το να υπάρχουν πολλοί φορολογικοί συντελεστές, όπως και πολλές κατηγορίες ΦΠΑ, αποτελεί τη βασική διαμάχη για το φορολογικό σύστημα στην Ευρώπη και διεθνώς ανάμεσα στους νεοφιλελεύθερους που θέλουν λίγες κατηγορίες, ει δυνατόν ένα συντελεστή ΦΠΑ. Ο αντίλογος είναι πολλές κατηγορίες ΦΠΑ.
Το ίδιο ισχύει και για το φόρο εισοδήματος φυσικών προσώπων. Με το παρόν κάνει ένα βήμα προς αυτήν την κατεύθυνση, παρά το γεγονός ότι είναι δραματικές οι κοινωνικές παρενέργειες αυτού του μέτρου.
Κλείνω, λέγοντας ότι θεωρώ ότι ο τρόπος με τον οποίο γίνεται η επιβολή φόρων έχει δύο χαρακτηριστικά. Πρώτον, μαζεύουμε κεφαλικό φόρο από τους ελεύθερους επαγγελματίες και τους μικρομεσαίους που δηλώνουν δεκαπέντε χιλιάδες ευρώ, είτε φοροδιαφεύγουν είτε δεν φοροδιαφεύγουν, άρα επιβάλλουμε έναν ενιαίο κεφαλικό φόρο. Δεύτερον, συγκεντρώνουμε χρήματα από αυτούς που πραγματικά δηλώνουν μισθωτά εισοδήματα ανάμεσα στις εικοσιπέντε και στις εξήντα χιλιάδες ευρώ. Πόσα από αυτά τα χρήματα θα συγκεντρωθούν; Κανείς δεν ξέρει, αλλά πρόκειται για το πιο άδικο, βιαστικό νομοσχέδιο για τη φορολογία που έχει εισαχθεί εδώ μέσα.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ και εγώ, κύριε συνάδελφε.
Ο κ. Κωνσταντίνος Ζαχαριάς έχει το λόγο. Από ό,τι βλέπω, δεν είναι παρών.
Προχωρούμε στον επόμενο ομιλητή.
Ο κ. Μιχάλης Κριτσωτάκης έχει το λόγο.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κυρία Πρόεδρε, είχε ανάγκη η ελληνική κοινωνία ένα πραγματικό φορολογικό νομοσχέδιο; Νομίζω ότι πραγματικά είχε, αλλά πραγματικό φορολογικό νομοσχέδιο, που να απαντά στις ανάγκες και να λύνει προβλήματα. Το είχε και πριν από την κρίση, τότε που βασίλευαν οι δικομματικές κυβερνήσεις, το έχει και τώρα.
Τι θα έπρεπε αυτό το νομοσχέδιο να διορθώνει; Αδικίες, ανισότητες, παραδείγματος χάριν, τη σχέση των έμμεσων και των άμεσων φόρων.
Έχουμε τους περισσότερους έμμεσους φόρους, κύριε Υπουργέ, όπου ο άνεργος που θα πάρει ένα πακέτο τσιγάρα και ένας από τους μεγιστάνες -αυτούς που περιγράφηκαν εδώ, αυτούς που πληρώνουν κάτι ελάχιστα, σαν να μην έχουν να φάνε δηλαδή- πληρώνουν ακριβώς τα ίδια. Αυτό είναι ένα πολύ μεγάλο θέμα, γιατί θα πει κανείς: δεν μπορώ να το αποφύγω. Ναι, αλλά δεν μπορεί να είναι το μεγαλύτερο.
Ακόμα, τι θα έπρεπε αυτό το φορολογικό νομοσχέδιο να προκαλεί και τι να ενθαρρύνει; Να προκαλεί ορισμένους στο αίσθημα της δικαιοσύνης να πληρώσουν, να δίνει δηλαδή ένα αίσθημα δικαιοσύνης -και μάλιστα, στους περισσότερους αυτό είναι σημαντικό- και το δεύτερο, να ενθαρρύνει κάποιους να παράγουν και να μην τους λέει «μην παράξεις, διότι θα την πληρώσεις» ή εν πάση περιπτώσει, «κρύψε να έχεις και ξέσκισε για να φας».
Αγαπητοί συνάδελφοι, το φορολογικό νομοσχέδιο που προωθεί αυτή η Κυβέρνηση είναι θλιβερό κεφάλαιο σε αυτό το βιβλίο μνημονιακής εμπνεύσεως, που βουλιάζει τη χώρα στο βούρκο της ύφεσης και στη φτωχοποίηση. Όσο και αν επικαλείται ο Υπουργός των Οικονομικών, που παρουσιάζει το νομοσχέδιο αυτό που συζητούμε, την κατάσταση έκτακτης ανάγκης, δεν μπορεί να κρύψει τις πραγματικές διαστάσεις της νέας φορολογικής πολιτικής, μιας ανοικτής ταξικής επίθεσης στα συμφέροντα των μισθωτών, των συνταξιούχων, των μικρομεσαίων, των επιχειρήσεων γενικά που δεν έχουν προνόμια, των ελεύθερων επαγγελματιών και των νέων, δηλαδή, του μεγαλύτερου κομματιού της ελληνικής κοινωνίας.
Ταυτόχρονα, η διαδικασία συζήτησης στην Ολομέλεια επενδύεται με το γνωστό κλίμα τρόμου, στο οποίο μας έχουν συνηθίσει όλες οι μνημονιακές κυβερνήσεις και ο εκάστοτε Υπουργός των Οικονομικών κάθε φορά που ετοιμάζονται να σπρώξουν τον ελληνικό λαό πιο κοντά στη χρεοκοπία, στο γκρεμό. Μας λένε για άμεση χρεοκοπία που θα ήταν, αν δεν κάναμε αυτά, μας λένε για δημοσιονομική ανάγκη, για το κάθε ευρώ του φόρου που σώζεται από τους μισθούς και τις συντάξεις κ.λπ.. Είναι μια τρομολαγνεία, εκβιασμοί και απειλές. Αυτή είναι η μόνη επιχειρηματολογία που μπορεί να έχει αυτή η Κυβέρνηση.
Τι και αν οι κοινωνικοί φορείς, τι και αν οι εργαζόμενοι που κλήθηκαν σε αυτό το διάλογο -που ήταν προσχηματικός στην ουσία- στην Επιτροπή των Οικονομικών Υποθέσεων, κατήγγειλαν το νομοσχέδιο ως άδικο, ως αντιαναπτυξιακό; Τι και αν δοκιμάζονταν οι αντοχές των μικρομεσαίων επιχειρήσεων λίγο πριν από το λουκέτο, που έχουν προκαλέσει δύο χρόνια έκρηξης της άμεσης και της έμμεσης φορολογίας;
Αυτά θα έλεγε κανείς επί της πολιτικής διαδικασίας, αλλά στο κοινωνικό επίπεδο οι νέες φορολογικές επιβαρύνσεις θα ρίξουν το επίπεδο διαβίωσης και την αγοραστική δύναμη των λαϊκών στρωμάτων ακόμα πιο χαμηλά, παίρνοντας τη σκυτάλη από τις αξίες του ΦΠΑ σε όλα τα είδη πλατιάς λαϊκής κατανάλωσης, τα άδικα χαράτσια για τα ακίνητα, τις έκτακτες εισφορές, τη μείωση του αφορολογήτου, που πλέον παύει ουσιαστικά να υφίσταται, τις προηγούμενες αυξήσεις της φορολογικής κλίμακας, την άρση των φοροαπαλλαγών και των μειώσεων των φόρων και όλα τα υπόλοιπα.
Το τελευταίο, όμως, έχει πολύ μεγάλη σημασία, αγαπητοί συνάδελφοι. Σκεφτείτε τι σημαίνει για τη μέση ελληνική οικογένεια αυτή τη στιγμή να αίρονται οι φοροαπαλλαγές σε βασικά σημεία της καθημερινότητάς της, όπως η αποπληρωμή των στεγαστικών δανείων, οι δαπάνες της εκπαίδευσης, η πληρωμή ασφαλίστρων ζωής, κατοικίας, αυτοκινήτου και οτιδήποτε άλλο και πολύ περισσότερο όταν οι εναπομείνασες κοινωνικές παροχές, επιδόματα τέκνων, δαπάνες ιατροφαρμακευτικής και νοσοκομειακής περίθαλψης και άλλα έχουν άλλο ένα άγριο ψαλίδισμα. Η οικογένεια με δύο παιδιά αποκλείεται να πληρώσει φόρο λιγότερο από 2.000 ευρώ και δεν ζητιέται από τη μέση οικογένεια να παραδώσει προνόμια. Αυτά, έτσι κι αλλιώς, δεν τα είχε και ποτέ. «Της κουνάτε, όμως, το δάκτυλο» και της επισημαίνετε ότι πρέπει να κάνει θυσίες. Προς όφελος ποιου άραγε;
Να μιλήσουμε, όμως, πιο συγκεκριμένα. Ένας από τους τομείς που δοκιμάζεται περισσότερο από την πολιτική σας είναι ο τουρισμός. Ειδικά με το συγκεκριμένο φορολογικό νομοσχέδιο, ο κόσμος του τουρισμού θα πληγεί πρωτίστως σε πέντε σημεία. Το πρώτο είναι η φορολογία στους εργαζόμενους. Να θυμηθούμε ότι οι εργαζόμενοι στον τουρισμό και στον επισιτισμό υπερβαίνουν τις επτακόσιες πενήντα χιλιάδες. Είναι σημαντικό κομμάτι, δηλαδή, στην ελληνική κοινωνία. Μαζί με τις μειώσεις συντάξεων και μισθών, όχι μόνο στις συλλογικές, αλλά και στις κλαδικές και επιχειρησιακές συμβάσεις –για παράδειγμα, στους ξενοδοχοϋπαλλήλους- οι μισθωτοί και οι συνταξιούχοι θα αποτελέσουν για άλλη μία φορά τα συνήθη υποζύγια των νέων ρυθμίσεων. Ως αποτέλεσμα, τα μικρομεσαία εισοδήματα θα πληγούν βάναυσα, προς όφελος κλιμακωτά των μεγάλων και των πολύ μεγάλων εισοδημάτων.
Το δεύτερο είναι η φορολογία στους επαγγελματίες και τις επιχειρήσεις. Σύμφωνα με τις καινούργιες διατάξεις, οι ελεύθεροι επαγγελματίες και μικροεπιχειρήσεις με εισόδημα έως 50.000 ευρώ θα φορολογούνται με συντελεστή 26% και πέραν τούτου με φορολογικό συντελεστή 33%.
Όσο, όμως, εξωφρενικό και αν ακούγεται στην κοινή λογική, οι μεγαλοεισοδηματίες ελεύθεροι επαγγελματίες θα πληρώνουν αναλογικά λιγότερους φόρους, αφού εισοδήματα της τάξης των 200.000 ευρώ θα αποδίδουν φόρους αναλογικά με το συντελεστή επίσης 33%.
Επιπλέον, οι νέοι ελεύθεροι επαγγελματίες και οι μικροεπιχειρήσεις τα τρία πρώτα χρόνια από την έναρξη άσκησης του επαγγέλματος θα φορολογούνται με συντελεστή 13%. Όμως, το τέλος επιτηδεύματος για τους ελεύθερους επαγγελματίες αυξάνεται από 500 ευρώ σε 650 ευρώ. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Το τρίτο σημείο είναι η φορολόγηση της μικρής ακίνητης περιουσίας. Εδώ νομίζω ότι είναι σημαντικό το θέμα, αλλά δεν μπορώ να αναφερθώ λόγω έλλειψης χρόνου.
Το τέταρτο είναι η φοροδιαφυγή των μεγάλων επιχειρήσεων και μεγάλοι κερδισμένοι της υπόθεσης «φορολογικό νομοσχέδιο» είναι οι τραπεζίτες και οι εφοπλιστές. Οι μεν θα έχουν όφελος 4 δισεκατομμύρια ευρώ έως 4,5 δισεκατομμύρια ευρώ από τον αναβαλλόμενο φόρο στα εποπτικά τους κεφάλαια, οπότε σε συνδυασμό με τον συμψηφισμό των ζημιών από το PSI με μελλοντικά κέρδη 48 δισεκατομμύρια ευρώ έως 50 δισεκατομμύρια ευρώ για ανακεφαλαιοποίηση σε βάθος τριάντα ετών, θα έχουν πολυετή διαχρονική φοροαπαλλαγή. Φαίνεται ότι οι ίδιοι ζουν τον φορολογικό τους μύθο στην Ελλάδα, αφού το 2010 το κράτος είχε μόνο 52 εκατομμύρια ευρώ έσοδα από τη φορολογία των εφοπλιστών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το πέμπτο σημείο είναι ότι υπάρχουν αντιαναπτυξιακά χαρακτηριστικά που σας τα είπαν σύσσωμοι οι κοινωνικοί φορείς από την ΑΔΕΔΥ, τη ΓΣΕΕ, τη ΓΕΣΕΒΕ και όλους τους υπόλοιπους. Από τα παραπάνω, εμείς μπορούμε να εξάγουμε σίγουρα τρία συμπεράσματα. Οι εργαζόμενοι που θέλατε στον τουρισμό και ειδικότερα οι εποχικά εργαζόμενοι στην εστίαση και στον επισιτισμό, συνθλίβονται υπό το βάρος της μείωσης μισθών, της μείωσης του αφορολόγητου, της αυξανόμενης ανεργίας –πρωταθλήτρια πλέον είναι η Ελλάδα στην Ευρώπη, να τα χαίρεστε τα νέα, κύριε Υπουργέ!- της μαύρης εργασίας, της μείωσης των επιδομάτων ανεργίας και των εποχικών επαγγελμάτων. Κι όλα αυτά, όταν πληρώνονται στην ώρα τους, γιατί και αυτό συμβαίνει. Και αυτή είναι η επιχειρηματικότητα που επιθυμείτε, μετά τις μεγάλες οριζόντιες περικοπές μισθών τις οποίες καταφέρατε πέρυσι. Έκτοτε έχετε κηρύξει τον πόλεμο στις μικρομεσαίες.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε, για να προλάβουν να μιλήσουν και άλλοι συνάδελφοι.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κλείνοντας, κυρία Πρόεδρε, κύριε Υπουργέ, κύριοι συνάδελφοι, θέλω να πω ότι πραγματικά στον τουρισμό υπάρχει ένα πρόβλημα. Επειδή το επάγγελμα για τους εργαζόμενους στον τουρισμό είναι εποχικό, εκτός από το εισοδηματικό υπάρχει και το θέμα το ασφαλιστικό, το οποίο αναδεικνύεται σε μείζον, ειδικά στις περιοχές εκείνες, οι οποίες «ζουν» -εντός εισαγωγικών- από τον τουρισμό και αυτές είναι οι πέντε από τις δεκατρείς περιφέρειες της χώρας μας.
Για όλους αυτούς τους λόγους, νομίζω ότι αυτό το νομοσχέδιο είναι απαράδεκτο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Τελειώνω, κυρία Πρόεδρε. 
 Εγώ θίγω μόνο μια πτυχή στον τουρισμό -και κλείνω μ’ αυτό, κυρία Πρόεδρε- και αυτή είναι ότι ο τουρισμός υποτίθεται πως είναι ένας από εκείνους τους τομείς από τους οποίους υποτίθεται ότι περιμένουμε να υπάρξει ανάκαμψη. Και όμως, φερόμαστε με αυτόν τον τρόπο και με αυτό το φορολογικό νομοσχέδιο. 
Ευχαριστώ πολύ, κυρία Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Το λόγο έχει ο κ. Αρτέμιος Ματθαιόπουλος.</ChairmanSpeech> 
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Η βεβιασμένη απόφαση της Νέας Δημοκρατίας με τη συναίνεση των υπόλοιπων δύο κομμάτων, με τα οποία συνεργάζεται να φέρει σήμερα μια πράξη νομοθετικού περιεχομένου για το φορολογικό, αποτελεί, κύριε Υπουργέ, για την Χρυσή Αυγή μια ηθικά απαράδεκτη πράξη, αλλά και μια πράξη προκλητική. 
Κατ’ αρχάς, είναι ηθικά απαράδεκτο, γιατί θα ήθελα να υπενθυμίσω ότι προς τα τέλη Νοεμβρίου, όταν δηλαδή ψηφίζαμε τον προϋπολογισμό του 2013 και το μνημόνιο 3, κάποιοι θριαμβολογούσαν μέσα σ’ αυτή την Αίθουσα, λέγοντας ότι επιτέλους αυτό είναι το τελευταίο πακέτο μέτρων, με το οποίο οι επίπονες προσπάθειες του ελληνικού λαού θα λάβουν τέλος και ότι επιτέλους από το 2013 και μετά θα έρθει η πρώτη ανάπτυξη. 
Μας είπατε, λοιπόν, για τελευταία μέτρα και σήμερα, αρχές του 2013, ότι μας φέρνετε ένα κατάπτυστο νομοσχέδιο, με το οποίο θέλετε να παρατείνετε την αφαίμαξη του ελληνικού λαού. 
Πρόκειται για μία επιπλέον προκλητική πράξη, γιατί ακόμα βοά ο ελληνικός λαός για τα σκάνδαλα, για τα οποία ουδείς έχει λογοδοτήσει στην ελληνική δικαιοσύνη, σκάνδαλα για τα οποία ήδη οι συναγωνιστές μίλησαν για τη λίστα Λαγκάρντ. Όμως, πριν απ’ αυτή, είχαμε και άλλα σκάνδαλα, στα οποία εμπλέκονται πρόσωπα, τα οποία έχουν διατελέσει είτε πρωθυπουργοί είτε υπουργοί. 
Ήδη, λοιπόν, το 2007 και οι τέσσερις λίστες είχαν πέσει στα χέρια της Νέας Δημοκρατίας, σύμφωνα με την οποία συγκεκριμένοι φοροφυγάδες είχαν προβεί στο έγκλημα της φοροδιαφυγής, το οποίο θέλετε να πατάξετε σήμερα με αυτό το νομοσχέδιο, με το οποίο συνολικά απέσπασαν έσοδα ύψους 15 δισεκατομμυρίων ευρώ. 
Αναλογιστείτε λοιπόν ότι το νομοσχέδιο προβλέπει πως θέλετε να βρείτε έσοδα 2,5 δισεκατομμυρίων ευρώ, ενώ οι προηγούμενες λίστες βρήκαν 15 δισεκατομμύρια ευρώ. Στο σημείο αυτό, θα ήθελα να υπενθυμίσω ότι η τελευταία δόση που πήρε η Ελλάδα ήταν ύψους 25 δισεκατομμυρίων ευρώ. 
Άρα, λοιπόν, τι θα μπορούσατε να είχατε κάνει για να αποφύγετε το σημερινό νομοσχέδιο; Θα μπορούσατε να είχατε πάρει τα λεφτά από αυτούς που τα έκλεψαν. Αντ’ αυτού, επιλέξατε πάλι τον εύκολο δρόμο, να αφαιμάξετε τον ελληνικό λαό και να δώσετε την επιταγή σ’ αυτούς, οι οποίοι ήδη τρία χρόνια υφίστανται τη μνημονιακή πολιτική σας. 
Πολλοί είπαν ότι επιτέλους αυτά τα σκάνδαλα είναι μια αφορμή για να επέλθει η πολιτική κάθαρση στη χώρα. Άκουσα χθες με πολύ μεγάλη προσοχή τον κ. Βενιζέλο, ο οποίος σε ένα τραγελαφικό παραλήρημα είπε ότι είναι αθώος και ότι είναι θύμα μιας πολιτικής σκευωρίας. 
Θυμάμαι, όμως, ότι η πολιτική κάθαρση δεν είναι κάτι το καινούριο, όπως δεν είναι και κάτι το νέο. Ήδη από το 2009, όταν ξέσπασε το σκάνδαλο του Χρηματιστηρίου, κάποιοι φώναζαν ότι οι ένοχοι γι’ αυτές τις «φούσκες» μετοχές -όταν είχαμε πάλι νεκρούς, είχαμε ανθρώπους που έπεφταν από το μπαλκόνια γιατί έχασαν τις περιουσίες τους- θα μπουν στη φυλακή. Τότε, λοιπόν, έγινε ό,τι έγινε και σήμερα. Τίποτε απολύτως! Η ελληνική δικαιοσύνη δεν μπορεί να βρει τους ενόχους. Και αυτό για μας είναι μια απόδειξη για το πόσο καλοστημένο είναι το παιχνίδι. Η Νέα Δημοκρατία προφανώς χρειάζεται το ΠΑΣΟΚ και το ΠΑΣΟΚ χρειάζεται τη Νέα Δημοκρατία, γιατί αποτελούν ένα κρίκο της ίδιας αλυσίδας και αν πέσει ο ένας, πέφτει και ο άλλος. 
Επίσης, άναυδος προχθές και με μεγάλη προσοχή άκουσα την τοποθέτηση του Κοινοβουλευτικού Εκπροσώπου της Νέας Δημοκρατίας, ο οποίος είχε πει -αν το συγκράτησα σωστά- το εξής: Πρέπει να ευημερήσουν οι αριθμοί, για να ευημερήσουν και οι άνθρωποι. Προφανώς έχετε ξεχάσει ποιος είναι ο ρόλος της πολιτείας και των κομμάτων. Δεν είστε ούτε ανώνυμη εταιρεία ούτε τράπεζα για να σας ενδιαφέρουν οι αριθμοί. 
Το κράτος, κυρίες και κύριοι, πρέπει να υπερασπίζεται τα συμφέροντα του έθνους, να προστατεύει τους πολίτες τους και μέλημα του κράτους είναι να πράξει τα δέοντα για να παρέχει αξιοπρεπή ζωή σε κάθε Έλληνα και Ελληνίδα. Μέλημα των τραπεζών και των ανώνυμων εταιρειών είναι να ευημερούν οι αριθμοί. Πράγματι, σωστά είναι. Αν ήσασταν, λοιπόν, οικονομολόγοι, αν ήσασταν τραπεζίτες ή οτιδήποτε άλλο, αυτή η λογική θα ήταν πράγματι σωστή. Επομένως, μπορείτε να μετονομάσετε τη Νέα Δημοκρατία σε «ΝΔ ΑΕ», το ΠΑΣΟΚ σε «ΠΑΣΟΚ ΑΕ» κ.ο.κ.. Αφήστε, λοιπόν, τους αριθμούς για εσάς και αφήστε και τη Χρυσή Αυγή και τον ελληνικό λαό, για τον οποίο πράγματι δείχνουμε μεγάλο ενδιαφέρον και έμπρακτα. 
Κυνηγάτε, λοιπόν, τον Έλληνα για να πατάξετε τη φοροδιαφυγή. Κυνηγάτε τη μέση Ελληνίδα και το μέσο Έλληνα, ο οποίος ήδη από το 2013, αρχές του έτους, θα έρθει να πληρώσει καινούρια χαράτσια, καινούριους φόρους και διάφορα άλλα, τα οποία εσείς του έχετε επιβάλει, γιατί έτσι σας έχουν υποδείξει ξένες δυνάμεις κατοχής. 
Γιατί δεν έχετε την ίδια αντιμετώπιση για εσάς τους ίδιους; Πόσα δισεκατομμύρια ευρώ χρωστούν τα κόμματα στο δημόσιο; Πόσα χρήματα έχετε καταχραστεί και κανένας εισαγγελέας δεν βρέθηκε ποτέ για να σας καθίσει στο σκαμνί του κατηγορουμένου;
Επιπλέον, είχαμε συζητήσει σε κάποια προηγούμενη τοποθέτηση, σε κάποια Ολομέλεια, σχετικά με τη φοροδιαφυγή και για την εξυγίανση του φορολογικού συστήματος. Είχα πει τότε, επειδή ήμουν αγορητής για το συγκεκριμένο θέμα ότι θα πρέπει να δούμε τι παρέχει το κράτος, για να είναι δίκαιη η κατανομή των βαρών, για να μπορούν και οι Έλληνες να ξέρουν τι πληρώνουν και γιατί το πληρώνουν. Θέλετε να μιλήσουμε για δημόσια υγεία; Θέλετε να μιλήσουμε για τη δήθεν δωρεάν παιδεία; Θέλετε να μιλήσουμε για τα μέσα μαζικής μεταφοράς; Θέλετε να μιλήσουμε για το καθημερινό κόστος διαβίωσης; Θέλετε να μιλήσουμε για τα ενοίκια και για τους μισθούς, για να δούμε τελικά ποιες είναι οι παροχές του κράτους απέναντι στους Έλληνες και τι πληρώνουν οι Έλληνες γι’ αυτές τις παροχές;
Επιπλέον, ένα μεγάλο σκάνδαλο για το οποίο δεν έχει μιλήσει και δεν έχει τοποθετηθεί κανείς: Όλοι λέτε ότι θέλετε να βρείτε χρήματα από την πάταξη της φοροδιαφυγής. Έστω ότι το πράττετε από αύριο και πράγματι βρίσκετε αυτά τα δισεκατομμύρια ευρώ, τα χρήματα αυτά, κύριε Υπουργέ, πού θα καταλήξουν; Θα πάνε μήπως πάλι -όπως μας λέγατε- στην ελληνική οικονομία για να γίνει η επανεκκίνησή της ή μήπως θα πάνε πάλι στους δανειστές, όπως κάνατε με την ανακεφαλαιοποίηση των τραπεζών και με τις προηγούμενες διατάξεις στις οποίες συγκεκριμένα, μας είχατε πει ότι «ναι, όσο πληρώνει ο Έλληνας, αυτοί οι κόποι, θα βρούμε μία λύση για να βγούμε από την κρίση»; Και όμως, δεν έγινε τίποτα. Και δεν θα γίνει τίποτα και στο μέλλον.
Επιπλέον, όσο εσείς και το ελληνικό κράτος συνεχίζετε αυτήν τη φορομπηχτική πολιτική, υπάρχουν κάποιοι άλλοι, οι οποίοι προφανώς είναι πιο έξυπνοι από εμάς και έχουν κάνει το αυτονόητο: Βλέποντας, λοιπόν, ότι η Ελλάδα καταρρέει, βρήκαν το πρόσχημα για να διεισδύσουν και οικονομικά σε ευπαθείς περιοχές, όπως για παράδειγμα είναι η Θράκη, όπως είναι η περιοχή της Μακεδονίας που συνορεύει με τη Βουλγαρία, όπως είναι το Αιγαίο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εάν πάτε, λοιπόν, σε αυτές τις περιοχές, θα δείτε Τούρκους επιχειρηματίες να χορηγούν δάνεια σε Έλληνες αγρότες. Θα δείτε Τούρκους και Βούλγαρους να δίνουν χρηματικά ποσά σε Έλληνες, για να διευκολύνουν την ήδη επιβαρυμένη τους ζωή. Και όταν αύριο, αφού εμείς τους παραχωρούμε το δικαίωμα αυτό, το δικαίωμα να ζητούν και εδάφη από την Ελλάδα, όταν θα τα διεκδικήσουν, τι θα τους πούμε; Ότι το ΑΕΠ δεν μας επιτρέπει να πάρουμε πίσω τη Θράκη μας; Ότι τα ποσοστά δεν μας επιτρέπουν να υπερασπίσουμε τη Μακεδονία μας;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, παρακαλώ καθίστε στις θέσεις σας. Στη Βουλή είμαστε.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ότι τα ποσοστά και οι αριθμοί δεν μας επιτρέπουν να υπερασπισθούμε το Αιγαίο μας; Άρα, λοιπόν, όπως είπα και πριν, οι αριθμοί πράγματι ευημερούν, αλλά ευημερούν εις βάρος του ελληνικού λαού. 
Όπως το μνημόνιο 1, το μνημόνιο 2 και το μνημόνιο 3, έτσι και το νέο φορολογικό μέτρο, θα είναι ένα μέτρο το οποίο θα αποτύχει, γιατί δεν αποτελεί τίποτε άλλο παρά ένα σχέδιο επί χάρτου, το οποίο δεν έχει καμμία σχέση με την πραγματικότητα.
Αύριο, λοιπόν, που ακόμη ένας Έλληνας θα κλείσει το μαγαζί του, γιατί δεν θα πάρει φορολογική ενημερότητα, όταν ακόμη ένας Έλληνας αυτοκτονήσει ο μη γένοιτο από τα χρέη, όταν ακόμη ένας Έλληνας θα ψάχνει στους κάδους απορριμμάτων για να βρει τρόφιμα, όταν ακόμη ένας Έλληνας θα πεθάνει από το κρύο, γιατί δεν έχει πετρέλαιο θέρμανσης, κοιτάξτε τον στα μάτια, κύριε Υπουργέ, και πείτε του ότι παραδώσατε ένα δίκαιο φορολογικό σύστημα.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ, κύριε συνάδελφε, που ήσασταν μέσα στο χρόνο.
Το λόγο έχει, η κ. Ελένη Ζαρούλια.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: «Ουκ αν λάβεις παρά του μη έχοντος». Στο έργο του Λουκιανού «Νεκρικοί Διάλογοι» ο κυνικός φιλόσοφος Μένιππος αναφέρεται ως ο μόνος που διέσχισε τον Αχέροντα χωρίς να πληρώσει στον Χάροντα τον οβολό, επειδή δεν είχε. 
«Ουκ αν λάβεις παρά του μη έχοντος» λοιπόν, θα σας πει και ο ελληνικός λαός και θα διασχίσει τον τραχύ δρόμο που του ετοιμάζετε και θα βγει νικηφόρος. Δεν θα εξαφανίσετε εσείς, κύριοι της συγκυβέρνησης, τον ελληνικό λαό. Δεν έχει ούτε μισό ευρώ να σας δώσει για τις διαρκώς αυξανόμενες φορολογικές επιβαρύνσεις, που μεταφέρετε στις πλάτες του. 
Φορολογείτε συνεχώς την ακίνητη περιουσία των μικρών και μεσαίων οικονομικών στρωμάτων. Οι φόροι που επιβάλλετε αφορούν αντικειμενικές αξίες, που πλέον είναι κατά πολύ ανώτερες των πραγματικών και όλα αυτά σε μία αγορά παγωμένη, που δεν υπάρχει καν η δυνατότητα ρευστοποίησης των περιουσιακών στοιχείων. Ουσιαστικά, η συνεχής φορολόγηση της ακίνητης περιουσίας που επιβάλλετε ισοδυναμεί με κατάσχεση.
Θέλετε να καθυποτάξετε το λαό μας με τους φόρους που επιβάλλετε κάθε τόσο, λέγοντας συνεχώς ότι θα είναι οι τελευταίοι. Αλλά ποτέ δεν είναι οι τελευταίοι. Ψεύδεστε. Κάθε μέρα θα υπογράφονται «πάνω και κάτω από το τραπέζι» αποφάσεις με οικονομικούς όρους υποτέλειας που θα έχουν άμεσο αντίκτυπο στην ελληνική οικογένεια. Κοροϊδία, εμπαιγμός, θράσος! 
Η τρικομματική Κυβέρνηση ετοιμάζει φορολογικά νομοσχέδια, για να οδηγήσει στη φυλακή ακόμα και τον συνταξιούχο. Ανακεφαλαιώνει το ελληνικό τραπεζικό σύστημα με δισεκατομμύρια που προσετέθησαν στο δημόσιο χρέος και θα επιμεριστούν σε όλους τους Έλληνες φορολογούμενους, μηδέ εξαιρουμένων των ανέργων. Πλήττονται τα χαμηλά εισοδήματα και η μεσαία αστική τάξη και αφήνεται στο απυρόβλητο η πλουτοκρατία, η οποία μεταφέρει τις εμπορικές δραστηριότητές της, τις έδρες της σε χώρες με χαμηλούς φορολογικούς συντελεστές, προκειμένου να μεγιστοποιήσει τα κέρδη της.
Εκδικείστε τον ελληνικό λαό και δεν είναι τυχαίο. Χθες ο Γενικός Γραμματέας της Χρυσής Αυγής στην εκπομπή του Γιώργου Τράγκα αποκάλυψε την κομματική προέλευση του κ. Στουρνάρα και του κ. Διώτη, αποδεικνύοντας ότι μας εξουσιάζουν αριστεροί με δεξιές τσέπες. 
«Ναζί» μάς ανεβάζετε, «ναζί» μάς κατεβάζετε, αλλά εσείς, τα «τζάκια» τα δικά σας ήταν και είναι οι δοσίλογοι που τότε, όπως και τώρα, με ιδεολογία το κέρδος συνεργάζεστε κάθε εποχή, με κάθε κατακτητή! Και τώρα υποτάσσετε τον ελληνικό λαό στην κομσομόλα τη Μέρκελ και τα διεθνή σιωνιστικά τραπεζικά συστήματα που κρύβονται από πίσω. Είναι αδύνατο να έχουμε περιέλθει σ’ αυτό το οικονομικό αδιέξοδο έτσι τυχαία. 
Ακούμε τον Υπουργό Οικονομικών να καυχάται για τα επιτεύγματά του. Αλήθεια, τα μόνα επιτεύγματα τα οποία βλέπω εγώ είναι η αύξηση της ανεργίας, οι αυτοκτονίες, το κλείσιμο των ελληνικών επιχειρήσεων, η ανέχεια του ελληνικού λαού. 
Ακούμε τους κυβερνητικούς Βουλευτές να καυχώνται για τα επιτεύγματα της Κυβερνήσεώς τους. Εμείς βλέπουμε ότι η πολιτική σας ποινικοποιεί την καθημερινότητα του λαού, ότι μετατρέπει τον Έλληνα από νοικοκύρη σε φοροφυγά, γιατί δεν έχει άλλο δρόμο, για να επιβιώσει αυτός και η οικογένειά του από τις φοροεπιδρομές, που εξαπολύετε κάθε τόσο εναντίον του. 
Εξαπατήσατε τον ελληνικό λαό, έναν υπερήφανο λαό, τον οποίο μετατρέπετε σε δουλοπάροικο, με το πολυνομοσχέδιο που φέρνετε με τη διαδικασία του κατεπείγοντος τη Δευτέρα, ένα νομοσχέδιο που θα είναι η «ταφόπλακα» της πατρίδος μας. Λένε πως οι λαοί έχουν τις κυβερνήσεις που τους αρμόζουν. Σύμφωνοι, όμως ο ελληνικός λαός δεν φαντάστηκε ποτέ ότι θα φθάνατε μέχρι του σημείου να ξεπουλήσετε την πατρίδα του σε ξένα συμφέροντα εις βάρος του.
Παρερμηνεύετε το Σύνταγμα, καταπατάτε το Σύνταγμα της Ελλάδος για να ικανοποιήσετε τους ξένους. Δεν υπάρχει έκτακτη ανάγκη την οποία επικαλείστε διαρκώς. Υπάρχουν από τη μία οι τοκογλύφοι και από την άλλη η δική σας ανικανότητα, αναλγησία και προδοσία.
Το μέλλον που μας ετοιμάζετε εσείς είναι η σκλαβιά. Το μέλλον με τη Χρυσή Αυγή σημαίνει την ελευθερία και την ανεξαρτησία της Ελλάδος και των Ελλήνων. Εμείς λέμε στον ελληνικό λαό ότι πρέπει να αντισταθεί μαζί με τη Χρυσή Αυγή.
Η Αθήνα τον 6ο και 7ο αιώνα βίωσε και τότε οικονομική κρίση και οι κοινωνικές ανισότητες οξύνθηκαν. Χαρακτηριστικό των μεταρρυθμίσεων που επέβαλε τότε ο Σόλωνας είναι η προοδευτική αφαίρεση προνομίων από τους τότε πλούσιους γαιοκτήμονες προς όφελος του δημοσίου. Η εξουσία πέρασε στην Εκκλησία του Δήμου όπου με τη συμμετοχή των Αθηναίων πολιτών λαμβάνονταν οι σημαντικές αποφάσεις. Ο ρόλος του πολίτη είναι ό,τι πιο σεβαστό υπάρχει εκείνη την εποχή, μιας και ο κάθε Αθηναίος μπορεί να γίνει Βουλευτής, αργότερα δικαστής, ακόμα και πρύτανης της Βουλής. Αυτά γίνονταν τότε.
Σήμερα είμαστε σε μία κατάσταση που δεν μπορούμε να προσδιορίσουμε καν με τον όρο «δημοκρατία» το καθεστώς, όπως το διαμορφώνετε καθημερινά. Δεν υφίσταται δημοκρατία στη λεγόμενη σύγχρονη ευρωπαϊκή Ελλάδα. Δημιουργήθηκε μία γενιά ψηφοφόρων καταναλωτών, οι οποίοι θαμπώθηκαν από το δυτικό τρόπο ζωής και έθεσαν ως όνειρο ζωής να ζήσουν κι αυτοί όπως στα σήριαλ της εποχής. 
Τα μέσα μαζικής εξαπατήσεως σε αγαστή συνεργασία με μεταπράτες πολιτικούς και επιχειρηματίες με ροπή στο θησαυρισμό έφτασαν την Ελλάδα σε ένα αδιέξοδο που θα λειτουργήσει αντίστροφα για την πολιτική και οικονομική ελίτ, γιατί ο απλός κόσμος έχει αρχίσει πλέον να διαπιστώνει τη σκευωρία που στήθηκε ερήμην του. Πολιτικές μαριονέτες επιλέγουν να μας οδηγήσουν σε αφανισμό. Ακολουθώντας τις διαταγές της Μέρκελ, χάσαμε την αξιοπρέπειά μας σαν λαός, εκφραζόμενοι στο παγκόσμιο γίγνεσθαι από μία συγκυβέρνηση-καρικατούρα, η οποία λειτουργεί σαν υπάλληλος. 
Μιλώντας για Ελλάδα και για το τιμημένο αίμα των προγόνων μας, εμείς πιστεύουμε ότι πρέπει κάθε μέρα να προσπαθούμε να τη μεγαλώσουμε και να αποτελέσουμε ξανά τον πνευματικό λίκνο όλης της Ευρώπης για τις μελλοντικές γενιές της. Αυτά όλα έχουν ξεχαστεί και ίσως μοιάζουν μακρινά για τα αρρωστημένα μυαλά, που κατάντησαν μία υπερήφανη Ελλάδα σ’ αυτό το οικονομικό επίπεδο όταν διαχειρίστηκαν πακτωλό χρημάτων. 
Είμαστε στο απόγειο της υποτέλειας, αλλά ακόμη οι δημοσκόποι και τα κανάλια βαθμολογούν το Σαμαρά ως καταλληλότερο Πρωθυπουργό της χώρας και ταυτόχρονα ο λαός μουντζώνει την πολιτική που εφαρμόζει.
Καταψηφίζω το νομοσχέδιο της ντροπής και καλώ όποιον έχει αξιοπρέπεια σε αυτό το Κοινοβούλιο να συνταχθεί μαζί μας για να προστατεύσουμε τον Έλληνα, τον πολύτεκνο, τον άνεργο, τον εργάτη, τον συνταξιούχο, για να προστατεύσουμε την παραγωγικότητα και την επιχειρηματικότητα, που πλήττονται βάναυσα με την φορομπηχτική πολιτική σας.
Εμείς, ως Χρυσή Αυγή, δεσμευόμαστε να θεσμοθετήσουμε ένα σύστημα φορολόγησης, που θα αποκαταστήσει στο λαό μας το αίσθημα δικαίου. Ένα σταθερό και δίκαιο φορολογικό σύστημα που θα δώσει ασφάλεια στον Έλληνα πολίτη, που θα τιμωρεί άμεσα τον παραβάτη, χωρίς να φτάνουμε σε λίστες Λαγκάρντ και άλλα παραπλανητικά, που θα δίνει ώθηση στην ανάπτυξη και θα ανορθώσει και την οικονομία και τις κοινωνικές δομές. Γιατί μόνο με συνεργασία κράτους-πολίτη μπορεί να πετύχει η οικονομία και αυτή αποκτάται μόνο με την εμπιστοσύνη, μια εμπιστοσύνη που έχετε χάσει και δεν πρόκειται να ανακτήσετε ποτέ.
Θλίβομαι για την κατάντια της χώρας μου και ως υπερήφανη Ελληνίδα, ως μητέρα και εθνικίστρια σας λέω ότι οι Έλληνες εθνικιστές της Χρυσής Αυγής θα παλέψουμε με όλες μας τις δυνάμεις και θα σταματήσουμε τα άθλια σχέδια σας. Η αποκατάσταση είναι πάντα μια επώδυνη κατάσταση και απαιτεί χρόνο και αφοσίωση στο στόχο. Η Χρυσή Αυγή οφείλει να είναι και θα είναι η πρωτοπόρος στην ανόρθωση της Ελλάδας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Το λόγο έχει ο κ. Κουίκ, Κοινοβουλευτικός Εκπρόσωπος των Ανεξαρτήτων Ελλήνων.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ζήτησα να πάρω επειγόντως το λόγο, κυρία Πρόεδρε, γιατί φοβήθηκα μήπως φύγει ο Υπουργός Οικονομικών και λέω, μια που τον έχω εδώ, να μπορώ να απευθυνθώ κατευθείαν σε εκείνον. 
Προηγουμένως όμως επιτρέψτε μου, κύριε Υπουργέ, να κάνω την εξής παρατήρηση. Δεν άκουσα σήμερα από κανέναν συνάδελφο δημοσιογράφο-Βουλευτή μέσα στο Κοινοβούλιο να καταδικάζει. Ανακοινώσεις των κομμάτων βγήκαν, αλλά θεωρούσα σκόπιμο να βγει έστω και μία εντός της Βουλής έκφραση συμπάθειας για τους συναδέλφους στους οποίους έβαλαν γκαζάκια σήμερα το πρωί και πολύ περισσότερο όταν οι περισσότεροι από μας, ακόμα και από αυτούς που γελούν προκλητικά εδώ μέσα, είναι οι πελάτες τους. 
Εν πάση περιπτώσει, αυτό το οποίο λέω είναι ότι καταδικάζουμε οποιαδήποτε πράξη βίας από όπου κι αν προέρχεται πόσο μάλλον τέτοιες μέρες, που δουλεύουν πολύ οι αποπροσανατολιστικοί μηχανισμοί, για να προσπαθήσουν να μετατοπίσουν το ενδιαφέρον. 
Παίρνω τώρα κανονικά το χρόνο μου και θα ήθελα να ρωτήσω τον κύριο Υπουργό των Οικονομικών, με την πλούσια διεθνή του εμπειρία, τι είναι αυτό που δεν μπορεί εδώ στην Ελλάδα φορολογικά να φέρει πραγματικά την ισορροπία και το δίκιο όλων των πολιτών. Κερδίζω 100, ξοδεύω 80, φέρνω τις αποδείξεις για τα 80 ό,τι κι αν είναι αυτά τα 80, από γιατρό μέχρι εστιατόριο και από ταξίδι μέχρι το δώρο για το σύζυγο και να φορολογηθώ για τα 20. Γιατί μπαίνω σε αυτόν τον δαίδαλο των διαφόρων αυτών συντελεστών; 
Για παράδειγμα, εάν ερμήνευσα σωστά και αν διάβασα καλά το νόμο σας, μόνο οι μισθωτοί και συνταξιούχοι δικαιούνται να βάζουν αποδείξεις στο 25% των εισπράξεών τους. Αυτό δεν μπορεί να το έχει οποιοσδήποτε ελεύθερος επαγγελματίας ή επιχειρηματίας. Κάνω λάθος, κύριε Υπουργέ; Γιατί δεν κάνετε το σύστημα, το οποίο εφαρμόζεται σε χώρες που ξέρουν να πατάξουν τη φοροδιαφυγή; Και μη μου πείτε ότι δεν μπορεί να το συλλάβει αυτό το σύστημα ο μηχανισμός «ΤΑΧIS», διότι τότε θα σας ρωτήσω:«μα με την ίδια λογική γιατί κλείνετε ΔΟΥ στα νησιά, από τη στιγμή που εσείς λέτε ότι δουλεύει το σύστημα και άρα, δεν υπάρχει κανένα πρόβλημα ο καθένας ηλεκτρονικά να εξυπηρετείται από το μέρος που βρίσκεται;». 
Επαναλαμβάνω. Απλό, απλούστατο. Κερδίζει 10.000 ευρώ μία οικογένεια το χρόνο, ξοδεύει τις 8.000, φέρνει τις αποδείξεις και φορολογείται για τις 2.000 με έναν ανθρώπινο συντελεστή.
Επίσης, το θέμα των ΔΥΟ. Και θέλω να το θέσω εδώ στην Αίθουσα διότι αντιλαμβάνομαι ότι έχουν έρθει δύο διαφορετικές τροπολογίες. Θα παρακαλέσω θερμά τους συναδέλφους Βουλευτές να μην κοιτάνε μόνο τον τόπο τους. Να κοιτούν το ευρύτερο καλό της νησιωτικής Ελλάδας. Το πρόβλημα αυτό δεν είναι μόνο στη Λέσβο, στη Λήμνο και στην Καλλονή. Είναι και σε Σάμο και Ικαρία, είναι και σε Ιθάκη και Κεφαλονιά, άρα πρέπει να το βλέπουμε ως Έλληνες του Ελληνικού Κοινοβουλίου με ευρύτερο πνεύμα. Εμείς οι Ανεξάρτητοι Έλληνες, θα στηρίξουμε την τροπολογία που αφορά τις ΔΟΥ όλης της νησιωτικής χώρας. 
Λυπάμαι, κύριε Υπουργέ, που χθες στο φόρουμ που είχατε πάει και μιλήσατε, αναφερθήκατε σε πιέσεις που σας ασκούνται από τους Βουλευτές. Είναι η δουλειά μας να σας μεταφέρουμε τη φωνή της κοινωνίας, όταν για παράδειγμα ο Λήμνιος δήμαρχος μού ενεχείρισε φάκελο με έξι χιλιάδες υπογραφές κατοίκων, διότι δεν τον δεχόταν κανένας Υπουργός. 
Θα πω κάτι τελευταίο, που δεν έχει να κάνει με τη σημερινή διαδικασία, για το οποίο έχω μία μεγάλη ευαισθησία, γιατί είμαι γεννημένος στα ιερά χώματα της Μακεδονίας, στη Θεσσαλονίκη. Αισθάνομαι ότι χθες, ενώ δεν είχα καμμία τέτοια διάθεση, έθιξα τη «μακεδονικότητα» του συναδέλφου κ. Δημήτρη Κυριαζίδη, ο οποίος έχει και θύματα μέσα στην οικογένειά του. Αισθάνομαι την ανάγκη να διευκρινίσω ότι δεν ήθελα να εκφράσω καμμία απολύτως προσωπική μομφή στο πρόσωπό του.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς.
Το λόγο έχει ο κ. Σαμπαζιώτης.</ChairmanSpeech>
<Speech><Parlmember>ΔΗΜΗΤΡΗΣ ΣΑΜΠΑΖΙΩΤΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, με την κατάθεση του νέου φορολογικού νομοσχεδίου η Κυβέρνηση προχωρά στην υλοποίηση της πρώτης φάσης για τη δημιουργία ενός δικαιότερου, απλούστερου και αποτελεσματικότερου φορολογικού συστήματος, που έχει αναπτυξιακή κατεύθυνση, αλλά και που εφαρμόζει ένα νέο, αυστηρότερο πλαίσιο για την καταπολέμηση της φοροδιαφυγής μέσω της αναδιοργάνωσης του φορολογικού, ελεγκτικού και εισπρακτικού μηχανισμού. 
Με το νέο φορολογικό νομοσχέδιο αυξάνεται το αφορολόγητο για μισθωτούς και συνταξιούχους από 5.000 στα 9.000 ευρώ, ειδικά για τους χαμηλόμισθους που θα παίρνουν ολόκληρη την απαλλαγή. Όλοι οι φορολογούμενοι με εισόδημα έως 25.000 ευρώ θα έχουν σημαντικές ελαφρύνσεις, διότι μειώνονται οι συντελεστές σε τρεις από οκτώ, ενώ ο ανώτατος συντελεστής φορολόγησης θα διαμορφώνεται στο 42% για εισοδήματα από 42.000 ευρώ και άνω.
Είναι χαρακτηριστικό ότι στο σύνολο των οικογενειών με δύο παιδιά η επιβάρυνση αρχίζει από τα 22.000 ευρώ και αφορά μόνο το 9,9% των οικογενειών. Οι πολύτεκνοι, δηλαδή οι εκατόν πενήντα χιλιάδες, οικογένειες, ελάμβαναν μέχρι σήμερα πολυτεκνικό επίδομα 528 ευρώ το έτος ανά παιδί, ενώ με το νέο καθεστώς θα λαμβάνουν 500 ευρώ ανά παιδί συν 40 ευρώ το μήνα ενίσχυση για κάθε παιδί. Ως εκ τούτου, το συνολικό ποσό που θα λαμβάνουν τώρα θα είναι 2.940 ευρώ από 1.584 που έπαιρναν, δηλαδή θα έχουν μία ωφέλεια της τάξης των 1.356 ευρώ το χρόνο.
Κυρίες και κύριοι συνάδελφοι, στην Ελλάδα υπάρχει δυστυχώς μία μεγάλη σπατάλη στην κοινωνική πολιτική. Ο τρόπος με τον οποίο κάναμε πολιτική για τα παιδιά ήταν ανορθολογικός. Το 70% των φτωχών οικογενειών που έχουν ανάγκη είναι οικογένειες με ένα ή δύο παιδιά. Αυτούς το αφορολόγητο είτε δεν τους έπιανε, είτε δεν έπαιρναν καθόλου επίδομα. Αυτό, λοιπόν, προσπαθούμε να διορθώσουμε, βάζοντας εισοδηματικό κριτήριο.
Η αποδέσμευση της κοινωνικής από τη φορολογική πολιτική σημαίνει ότι οκτακόσιες εξήντα εννέα χιλιάδες οικογένειες μ’ ένα ή δύο παιδιά θα πάρουν για πρώτη φορά επίδομα μέσα από ένα δίκαιο και διαφανές σύστημα. Ποιος είπε ότι το παλιό σύστημα ήταν σωστό; Για παράδειγμα, οι τρίτεκνοι πήραν επιχορήγηση τη δεκαετία του 2000, χωρίς να υπάρχουν κριτήρια. Είναι γνωστό το παράδειγμα της κ. Χριστοφάκη, της συζύγου του κ. Πάγκαλου, που έπαιρνε επίδομα τριτέκνου από τον ΟΓΑ. Τέτοιου είδους αδικίες προσπαθούμε να σταματήσουμε, επικεντρώνοντας την προσοχή μας στις οικογένειες που πραγματικά το έχουν ανάγκη. 
Κυρίες και κύριοι συνάδελφοι του ΣΥΡΙΖΑ, μας κατηγορείτε ότι το φορολογικό νομοσχέδιο είναι έκτρωμα και βάρβαρο. Νομίζω ότι δεν ξέρετε τι λέτε και παραπληροφορείτε συνειδητά και συστηματικά τον ελληνικό λαό. Σταματήστε επιτέλους να παίζετε αυτό το παιχνίδι μ’ αυτό το ωραίο αντιμνημονιακό μέτωπο που έχετε φτιάξει και το οποίο κάθε τρεις και λίγο αλλάζει επιχειρήματα.
Τι μας λέγατε αρχικά; «Θα πέσει έξω ο προϋπολογισμός, δεν πρόκειται να πετύχουν τα μακροοικονομικά μέτρα και οι στόχοι». Όταν έρχονται τα καλά αποτελέσματα στο επίπεδο των μακρο-οικονομικών στόχων, γιατί πράγματι μειώνεται το έλλειμμα, γιατί πράγματι βελτιώνεται το ισοζύγιο των τρεχουσών συναλλαγών, το ξεχνάμε αυτό. Πηγαίνουμε στο επόμενο. Μας λέγατε ότι δε θα πάρουμε τη δόση. Τη δόση όμως την πήραμε και μάλιστα πήραμε πολύ περισσότερα χρήματα απ’ όσα περιμέναμε. Αφού δεν έπιασε αυτό, προχωράτε στο αμέσως επόμενο: «το χρέος είναι επαχθές, είναι επονείδιστο». «Οι διεθνείς τοκογλύφοι». «Πληρώνουμε φόρους, πληρώνουμε τόκους». «Μας παίρνουν τα κέρδη». Έρχεται, λοιπόν, η Κυβέρνηση, κάνει συμφωνία και πετυχαίνει το χαμηλότερο δυνατό επιτόκιο. Παίρνει παράταση πληρωμής για τα δεκαπέντε επόμενα χρόνια. Επιστρέφονται τα κέρδη και γίνεται νέο κούρεμα του χρέους. 
Πριν λίγες μέρες υπονομεύατε συνειδητά την επαναγορά των ομολόγων, λέγοντας ότι είναι βλαπτική. Η επαναγορά όμως ολοκληρώθηκε, διαψευστήκατε και καταφέραμε να εξοικονομήσουμε, δηλαδή, να κουρέψουμε περαιτέρω 20 δισεκατομμύρια το χρέος μας. Πάει, λοιπόν και το επιχείρημα του χρέους. 
Συνεχίζοντας, λοιπόν, την αντεθνική σας στάση εξακολουθείτε να παίζετε με το θέμα της βιωσιμότητας του ελληνικού χρέους. Την ώρα που το ίδιο το Διεθνές Νομισματικό Ταμείο αποδέχεται ότι το ελληνικό δημόσιο χρέος είναι βιώσιμο -διότι αν δεν το αποδεχόταν, δε θα συναινούσε και θα συνυπέγραφε να πάρουμε τα 52,2 δισεκατομμύρια ευρώ- την ώρα, λοιπόν, που ακόμα και αυτοί που δημιούργησαν το θέμα δέχονται ότι έχουν ξεπεραστεί τα προβλήματα, εσείς τι κάνετε; Εσείς, το ωραίο αντιμνημονιακό μέτωπο, αμφισβητείτε σε διεθνές επίπεδο τη βιωσιμότητα του ελληνικού χρέους. 
Όλα αυτά όμως δεν κάνουν κακό ούτε στην Κυβέρνηση και ούτε αμφισβητούν τις επιτυχίες της. Δυστυχώς, κύριοι συνάδελφοι, όλα αυτά κάνουν κακό στη χώρα μας και τη μεγάλη προσπάθεια που βρίσκεται σε εξέλιξη και από την οποία εσείς δυστυχώς είστε απόντες. Πίσω απ’ όλη αυτή την απίστευτη πολιτική μικροψυχία της Αξιωματικής Αντιπολίτευσης, κρύβεται η παντελής έλλειψη αξιόπιστης και ρεαλιστικής εναλλακτικής πρότασης. Δεν έχετε ούτε μια πραγματική πρόταση εξόδου από την κρίση. Δεν έχετε την παραμικρή δημιουργική συμβολή μέσα σ’ αυτή τη διεργασία και τη μεγάλη προσπάθεια που γίνεται. 
Θεωρούσα ότι μετά τη μεγαλειώδη επίσκεψη του Αρχηγού σας στην Αργεντινή και τη Βραζιλία θα είχατε αλλάξει μυαλά. Δυστυχώς όμως, είστε αμετανόητοι. Αφού είδατε, λοιπόν, ότι αυτού του είδους η ρητορική δε σας οδηγεί πουθενά, επανήλθατε στο γνωστό σας κλεφτοπόλεμο. 
Το μόνο, λοιπόν, στο οποίο αναλώνεται σήμερα ο ΣΥΡΙΖΑ είναι να εδραιώσετε τη θέση σας σε ένα από τα δυο άκρα, υποστηρίζοντας και συμμετέχοντας είτε με στελέχη της νεολαίας σας είτε με συγγενικά σας πρόσωπα Βουλευτών σας σε παράνομες πράξεις. Βαφτίζετε καταστολή και αντιπερισπασμό την τήρηση της νομιμότητας και χαρακτηρίζετε μέσω του left.gr πράξη αλληλεγγύης την εισβολή στα γραφεία της ΔΗΜΑΡ. 
Καλό θα ήταν, λοιπόν, να μαζέψετε τους παράνομους συντρόφους σας από τις διάφορες πολιτιστικές εκδηλώσεις, όπως τις βαφτίζει ο κ. Διαμαντόπουλος, στη βίλα «Αμαλία», στην ΑΣΟΕ και την κατοικία της Μαρίας Κάλλας και όχι να υποστηρίζετε πως τα χιλιάδες μπουκάλια που βρέθηκαν εκεί δεν ήταν για μολότοφ, αλλά ήταν δήθεν για ανακύκλωση. Προφανώς και οι αντισφυξιογόνες μάσκες και τα ρόπαλα που έχει ο κ. Καραγιαννίδης στο σπίτι του είναι μάλλον για τις απόκριες, διότι προφανώς στο ΣΥΡΙΖΑ οι απόκριες ήρθαν πριν ακόμα τελειώσουν τα Χριστούγεννα. 
Αν παρ’ όλα αυτά όμως, «καίγεστε» τόσο πολύ για τους καημένους άστεγους αναρχικούς, καλέστε τους και φιλοξενήστε τους στο σπίτι σας. Διαθέτετε και τα ίδια οικιακά σκεύη, όπως ρόπαλα και μάσκες. Και εκεί, λοιπόν, μπορείτε να συνευρεθείτε και να κάνετε τις φιλοσοφικές σας και φιλολογικές σας αναζητήσεις πάνω από τον «Τσελεμεντέ του Αναρχικού». 
Κυρίες και κύριοι συνάδελφοι, γνωρίζουμε πως βρισκόμαστε σε ένα σημείο καμπής. Με τις πρωτοβουλίες της Κυβέρνησης άλλαξε για πρώτη φορά το μείγμα της πολιτικής και υπάρχει πραγματική προοπτική και ελπίδα για ανάπτυξη. Κερδίσαμε μια μεγάλη ευκαιρία να βγούμε από την κρίση οριστικά. Την αξιοπιστία μας την αποκαταστήσαμε στο εξωτερικό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κυρία Πρόεδρε.
Τώρα, παρά τη δική σας στείρα αντιπολίτευση και τις απαράδεκτες πρακτικές που ακολουθεί ο ΣΥΡΙΖΑ εφαρμόζουμε όλες εκείνες τις αναγκαίες διαρθρωτικές αλλαγές, για να μπορέσουμε να αποκαταστήσουμε την αυτοπεποίθηση και την ελπίδα μέσα στη χώρα, να αποκαταστήσουμε την αξιοπρέπεια στον ελληνικό λαό, να επανακτήσουμε την εθνική μας αξιοπρέπεια αλλά να ανοίξουμε πάνω απ’ όλα την πόρτα της προοπτικής και της ανάπτυξης, για να μπορέσουμε να οδηγήσουμε τη χώρα μας πολύ πιο μπροστά, πολύ πιο ψηλά, εκεί που πραγματικά την ονειρευόμαστε και της αξίζει. Είναι μια μάχη που θα κερδίσουμε, γιατί οφείλουμε να τη δώσουμε, όχι για τους εαυτούς μας αλλά και για τις γενιές που έρχονται και για τα παιδιά μας, παραδίδοντάς τους μια χώρα που δε θα τα κάνει να ντρέπονται, όπως πολλές φορές μας έχει κάνει να νιώθουμε ντροπή η δική μας χώρα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε παρακαλώ.</ChairmanSpeech>
<Speech><Parlmember>ΔΗΜΗΤΡΗΣ ΣΑΜΠΑΖΙΩΤΗΣ</Parlmember>: Εσάς δε σας αφήνουμε να τσαλαβουτάτε στο θολά νερά του λαϊκισμού, επενδύοντας στη φτώχια, στην εξαθλίωση και στην απόγνωση του ελληνικού λαού, επιδιώκοντας και προτρέποντας σε κοινωνικές εκρήξεις που θα φέρουν το χάος, ελπίζοντας ότι αυτό το χάος θα το κυβερνήσετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.</ChairmanSpeech>
<Speech><Parlmember>ΔΗΜΗΤΡΗΣ ΣΑΜΠΑΖΙΩΤΗΣ</Parlmember>: Μετά λόγου γνώσεως σας διαβεβαιώ ότι το χάος δε κυβερνάται και δε θα σας το επιτρέψουμε ποτέ αυτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Κυρία Πρόεδρε, θα ήθελα το λόγο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Μιχελογιαννάκη, έχετε κάποιο προσωπικό θέμα; Δεν υπάρχει προσωπικό θέμα νομίζω. Δεν ακούστηκε το όνομά σας.</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Κυρία Πρόεδρε, ζητάω το λόγο για ένα λεπτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Για ένα λεπτό μόνο, σας παρακαλώ.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Για ένα λεπτό.
Κατ’ αρχας, ευχαριστώ το Σώμα για την ανοχή του ενός λεπτού. Δεν θα είναι παραπάνω. Λόγω, όμως, της συσχέτισης του νομοσχεδίου και της παρουσίας του Υπουργείου Οικονομικών, ήθελα να διαβεβαιώσω το Σώμα ότι πριν από μία ώρα έστειλα μία επιστολή στον Πρόεδρο της Δημοκρατίας, στον Πρωθυπουργό, στον Πρόεδρο της Βουλής - σε εσάς κυρία μου- και στους τρεις πολιτικούς Αρχηγούς όπου λέω τα εξής:
Είναι ήδη 18.30΄ η ώρα. Σε δέκα ώρες θα ψηφίσουμε τις επτά πράξεις νομοθετικού περιεχομένου. Επί έξι ώρες ήμουν στο Εθνικό Τυπογραφείο όπου πήρα το ΦΕΚ 240. Και θα ήθελα να ενημερώσω το Σώμα, γιατί το θεωρώ μείζον θέμα.
«Το Κράτος της Ελλάδος, η Τράπεζα της Ελλάδος και το ΕΤΧΣ παραιτούνται αμετάκλητα και από κάθε δικαίωμα ασυλίας που ήδη έχουν ή μπορούν να δικαιούνται σε σχέση με τους ίδιους και τα περιουσιακά τους στοιχεία…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είναι προσωπικό αυτό;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κύριε Μιχελογιαννάκη, θα τα πούμε αυτά.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Αφήστε με ένα λεπτό.
…έναντι δικαστικών ενεργειών, άσκησης αγωγής και έναντι αναγκαστικού μέτρου.» Το ένα είναι αυτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Από αύριο θα τα λέμε, κύριε Μιχελογιαννάκη.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Μισό λεπτό. Τελειώνω σε δευτερόλεπτα.
Δεύτερον: «Καθώς το Σύνταγμα (αναγκαστικός νόμος) και αφήνει περιθώρια βάσει του 17 και 18 για παρανοήσεις, η κατάσχεση…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Καταθέστε το στο Προεδρείο για να διανεμηθεί.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: …της εθνικής περιουσίας είναι δεδομένη.»</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Γιατί συμβαίνει αυτό;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Καταθέστε το, για να το έχουμε στα Πρακτικά.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Και τελευταίο, δέκα δευτερόλεπτα: «Η δανειακή σύμβαση, επειδή διέπεται από το Αγγλικό Δίκαιο και το Αγγλικό Δίκαιο δεν έχει την ετεροδικία…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Μην κάνετε τοποθέτηση τώρα. Σας παρακαλώ!</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Είναι προσωπικό αυτό;</Speech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: …αυτό σημαίνει αναγκαστικά ότι η μη τήρηση των υπεσχημένων, που είναι πολύ λογικό, οδηγούν…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Από αύριο θα έχουμε να λέμε πολλά για τόσες μέρες.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: …την εθνική και την ιδιωτική περιουσία σε κατάσχεση».
Είναι μείζον θέμα. Σε δέκα ώρες συζητείται. Θεωρώ, ως Βουλευτής, ότι πρέπει να ενημερωθεί και ο Πρωθυπουργός και ο Πρόεδρος της Δημοκρατίας.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστώ, κύριε Μιχελογιαννάκη.
Ο Πρόεδρος της Κοινοβουλευτικής Ομάδας του Λαϊκού Συνδέσμου –Χρυσή Αυγή έχει το λόγο για οκτώ λεπτά.
ΝΙΚΟΛΑΟΣ ΜΙΧΑΛΟΛΙΑΚΟΣ (Γενικός Γραμματέας του Λαϊκού Συνδέσμου-Χρυσή Αυγής: Κυρία Πρόεδρε, κυρίες και κύριοι Βουλευτές, καλούμεθα σήμερα να ψηφίσουμε ένα νομοσχέδιο φορολογικό. Είναι γνωστό ότι στη διάρκεια της νεοτέρας ιστορίας του ελληνικού Έθνους οι σχέσεις μεταξύ λαού και κράτους εις ό,τι αφορά τους φόρους, δεν ήταν η καλύτερη, μάλλον ήταν η χειρότερη. Κάποιοι ιστορικοί λένε ότι αυτό προέρχεται από την περίοδο της τουρκοκρατίας, όπου το κράτος ήτο εχθρός του λαού και ως εκ τούτου, ο λαός δεν ανταποκρίνετο. 
Θα ήθελα να αρχίσω την τοποθέτησή μου στο νομοσχέδιο αυτό με ένα άρθρο, το οποίο εγράφη τη Δευτέρα από έναν δημοσιογράφο ο οποίος ήτο από τους πλέον ένθερμους υποστηρικτές της πολιτικής του μνημονίου, του κ. Πρετεντέρη στα ΝΕΑ, άρθρο που είχε τίτλο «Η πικρή αλήθεια» και από το οποίο σας διαβάζω: «Τώρα που τελείωσαν οι γιορτές και οι χαρές για τη δόση, ας πούμε την πικρή αλήθεια ή, καλύτερα, να αφήσουμε να την πει ο Νικολά Μπαβερέζ, ένας από τους κορυφαίους Γάλλους οικονομολόγους: «Η Ελλάδα έχει καταστραφεί. Παραμένει στο ευρώ μόνο χάρη στο πιο δαπανηρό και πιο αναποτελεσματικό σχέδιο αναδιάρθρωσης στην ιστορία του καπιταλισμού»». Αυτό εγράφη στην εφημερίδα «Le Monde».
Και συνεχίζει: «Αμφιβάλλω αν μπορεί κανείς να αμφισβητήσει σοβαρά τη διαπίστωση: Έως τα τέλη Μαρτίου η Ελλάδα θα έχει πάρει 200 δισεκατομμύρια ευρώ από δάνεια μέσα σε τρία χρόνια, θα έχει κάνει δύο διαδοχικές αναδιαρθρώσεις του χρέους. Θα έχει φτωχύνει περισσότερο από όσο φτώχυνε η Μεγάλη Βρετανία στον Α&apos; Παγκόσμιο Πόλεμο.» 
Όσο φτώχυνε η Μεγάλη Βρετανία στον Α’ Παγκόσμιο πόλεμο, φτώχυνε η Ελλάδα σε αυτά τα τρία χρόνια με το μνημόνιο! Η Μεγάλη Βρετανία ξόδεψε τα κεφάλαιά της στα χαρακώματα του Βερντέν, του Ιπρ, στο Βαλκανικό μέτωπο. Εμείς, φαίνεται, μιας κι έχουμε τη λίστα Λαγκάρντ υπόψη μας, σε άλλα μέτωπα! Γιατί δεν είναι μόνο η λίστα Λαγκάρντ, μιας μόνο τράπεζας της Ελβετίας. Υπάρχει το Λιχτενστάιν, το Λουξεμβούργο, υπάρχει η Μύκονος, υπάρχει το Χρηματιστήριο, που κάποιοι μας έλεγαν ότι θα περάσει τις επτά χιλιάδες μονάδες.
Ποια Μέρκελ και ποια Γερμανία; Εμείς είχαμε γίνει παγκόσμια οικονομική δύναμη και δεν το ξέραμε. Θα περνούσε τις 7.000 μονάδες, δηλαδή, ο δείκτης του Χρηματιστηρίου Αξιών Αθηνών θα ήταν υψηλότερος του δείκτη του Χρηματιστηρίου της Φραγκφούρτης. Αυτά μας έλεγαν και μάζευαν τα λεφτά και μετά τα λεφτά, όπως ξέρετε, έφυγαν.
Στη συνέχεια του άρθρου του, όμως, ο κ. Πρετεντέρης, -και εδώ έρχομαι στο ζήτημα του φορολογικού νομοσχεδίου- γράφει χαρακτηριστικά: «Η φοροκαταιγίδα που ξέσπασε την τελευταία τριετία και συνεχίζεται, οι αυξήσεις των συντελεστών, οι έκτακτες εισφορές, τα νέα χαράτσια και το κυνήγι της φοροδιαφυγής είχαν ως αποτέλεσμα τη σταθερή μείωση των εσόδων. Η πικρή αλήθεια, λοιπόν, είναι ότι πήραμε λάθος δρόμο». Σας το λέει ο κ. Πρετεντέρης, κύριοι της τρικομματικής συγκυβέρνησης, ο πλέον ένθερμος υπέρμαχος του μνημονίου, έχετε πάρει λάθος δρόμο, αλλάξτε τον!
Έρχομαι τώρα -γιατί τα επιμέρους ζητήματα τα ανέλυσαν και τοποθετήθηκαν οι αγορητές της Χρυσής Αυγής- σε κάποια επιμέρους θέματα. Δεν υπάρχει πιο υγιής και πατριωτική επένδυση από το να επενδύεις στην πατρίδα σου, στα ακίνητα. Γνωρίζουμε όλοι μας ότι ένα συντριπτικό μέρος του ελληνικού λαού, οι μικρομεσαίοι, οι μεσαίοι είτε με το εφάπαξ τους είτε με τις οικονομίες τους αγόραζαν δύο – τρία διαμερίσματα, για να έχουν κάποια ενοίκια και να έχουν κάποια έσοδα. Αυτοί, λοιπόν, που έκαναν το λάθος να επενδύσουν στην πατρίδα, σήμερα τιμωρούνται. Υπάρχουν δέκα διαφορετικοί φόροι για τα ακίνητα. 
Εκεί που μπορούν εύκολα να βρουν τα χρήματα, γιατί βέβαια για την περίφημη φοροδιαφυγή και για όλα αυτά τα οποία έχουν γίνει όλα αυτά τα χρόνια δεν βλέπουμε να υπάρχει και καμμία σοβαρή μέριμνα, καμμία σοβαρή έρευνα και καμμία πραγματική διάθεση για τιμωρία και κάθαρση, την κάθαρση να γυρίσουν πίσω τα κλεμμένα, να τιμωρηθούν οι κλέφτες που λέει ο λαός. Όχι ο λαός να είναι καλός μόνο όποτε σας συμφέρει. Αυτό πιστεύει ο λαός. Ας βγούμε στις ρούγες, στα καφενεία να ακούσουμε το λαό. Αυτό λέει ο λαός.
Έρχομαι σ’ ένα άλλο θέμα, στο θέμα του εξοντωτικού φόρου, ο οποίος υπάρχει στο πετρέλαιο θέρμανσης. Πριν λίγα χρόνια -δεν ενθυμούμαι πόσα- βλέποντας ότι το πετρέλαιο θέρμανσης τελικά κατέληγε πετρέλαιο κίνησης είχαμε φτάσει στο κωμικό σημείο να είμαστε ίσως η μοναδική χώρα στον κόσμο, που είχε δύο χρώματα πετρέλαιο, ένα για την θέρμανση και άλλο για την κίνηση. Τελικά ούτε αυτό έπιασε. Ερχόμαστε τώρα και βάζουμε έναν εξοντωτικό φόρο.
Θα ήθελα στο σημείο αυτό να κάνω μια παρένθεση, να πω ότι για το κίνημα μου, γι’ αυτά που εμείς πιστεύουμε για μια εθνική οικονομία, δεν υπάρχει πιο άδικος φόρος από τον έμμεσο φόρο. Είναι άδικο να πληρώνει τον ίδιο φόρο ο φτωχός συνταξιούχος με την σύνταξη των 400 ευρώ για το πετρέλαιο με τον μεγαλοεπιχειρηματία ή με τον εφοπλιστή. Είδαμε ότι με την αύξηση αυτή, η οποία έγινε στο πετρέλαιο θέρμανσης, αντί να κερδίσει το κράτος έχασε. 
Ταυτόχρονα, έχουμε και ένα άλλο φαινόμενο, που είχαμε να το δούμε δεκαετίες στην Ελλάδα. Πηγαίνετε σε μια λαϊκή αγορά και θα δείτε λαθραία τσιγάρα, όπως στην δεκαετία του ’50. Επίσης και κάτι άλλο, το οποίο ίσως να το έχετε ακούσει στο περιβάλλον σας. Γίνεται εμπόριο και της φορολογικής ταινίας από τα πακέτα από τα περίπτερα, για να κολληθούν σε άλλα πακέτα λαθραία και να πωληθούν νόμιμα. Εκεί έχει καταντήσει η Ελλάδα.
Ποιοι ωφελούνται από αυτό; Άθελά του το κράτος μ’ αυτήν τη φορολογική πολιτική, μ’ αυτήν την εξοντωτική αύξηση των έμμεσων φόρων είναι αβανταδόρος των λαθρεμπόρων. Οργιάζει το λαθρεμπόριο σε κάθε γωνιά της χώρας.
Είπα και προηγουμένως ότι δεν ήταν ποτέ φιλική η σχέση του λαού με το κράτος σ’ ό,τι αφορά τη φορολόγησή του, γιατί θεωρούσε -και δικαίως εν πολλοίς- ότι οι φόροι τους οποίους πληρώνει δεν πηγαίνουν επ’ αγαθώ του λαού, αλλά πηγαίνουν πολλές φορές σε κάποιους από τους σπουδαίους της πολιτείας, οι οποίοι και θησαυρίζουν. Σήμερα που η οικονομική κατάσταση είναι κρίσιμη, αυτό καθίσταται πλέον επιτακτικό, να αποδείξει δηλαδή το κράτος και η πολιτεία ότι είναι έντιμη να κάνει κάθαρση.
Αλλιώς, θα δείτε στο τέλος του 2013 ότι θα υπάρχει μικρότερη είσπραξη των φόρων για έναν απλό λόγο, διότι ο λαός δεν εμπιστεύεται αυτό το κράτος, για να πληρώσει τους φόρους. Πόσους θα βάλετε φυλακή; Έχετε διαβάσει ιστορία και τι έγινε το 1932 με το Βενιζέλο, που προσπάθησε με ανάλογο τρόπο να κάνει συλλογή φόρων; Γέμισαν οι φυλακές, έγιναν επεισόδια σε όλες τις πόλεις και τελικά δεν έγινε τίποτα. 
Εάν δεν υπάρξει κάθαρση, λοιπόν, δεν υπάρχει περίπτωση να ανταποκριθεί ο λαός σε αυτά τα ούτως ή άλλως άδικα και αναποτελεσματικά φορολογικά μέτρα. 
Οι ξένοι δεν θα μας σώσουν. Οι ξένοι ποτέ δεν μας έσωσαν. Οι ξένοι μας έδιναν όλα αυτά τα χρόνια αυτά τα λεφτά από τη μία τσέπη και τα έπαιρναν από την άλλη με την κατανάλωση. Επίκαιρος είναι ο Διονύσιος Σολωμός: «Μοναχή το δρόμο επήρες και ξανάρθες μοναχή, δεν είναι εύκολες οι θύρες, όταν η χρεία τες κουρταλεί». Είδαμε, λοιπόν, με πόσο σκληρούς όρους μας δίνουν αυτά τα χρήματα, υποτάσσοντας την Ελλάδα. 
Πιστεύω, όμως, ότι όλα αυτά τα οποία σχεδιάζει η Κυβέρνηση θα αποτύχουν. Μακάρι να επιτύχουν, αλλά εγώ βλέπω και την ανεργία να αυξάνεται και την οικονομία, την ήδη κατεστραμμένη, να καταστρέφεται περισσότερο. 
Για όλους αυτούς τους λόγους καταψηφίζουμε το φορολογικό νομοσχέδιο, ένα νομοσχέδιο, το οποίο τάσσεται στη λογική του μνημονίου και καλούμε έκαστον και εκάστην να αναλάβει τις ευθύνες του. Καταστρέφεται η χώρα. Καθείς ας διαλέξει το δρόμο που πρέπει να πάρει.
Ευχαριστώ.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κύριε Πρόεδρε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και τρεις εκπαιδευτικοί από το 3ο Γυμνάσιο Άρτας. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Σας ευχόμαστε καλή πρόοδο και καλή χρονιά.
Το λόγο έχει η κ. Καφαντάρη.</ChairmanSpeech> 
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Κυρία Πρόεδρε, κύριοι Υπουργοί, κυρίες και κύριοι Βουλευτές, αυτές τις μέρες, χθες και σήμερα, ακούσαμε πάρα πολλά για τη βία. Ο ΣΥΡΙΖΑ-Ενωτικό Κοινωνικό Μέτωπο δέχθηκε επιθέσεις, σε σχέση με το ότι υποθάλπει τη βία κ.λπ.. Εγώ θα θέσω ένα ερώτημα: Για τη βία που επιβάλλετε τα τελευταία χρόνια στην ελληνική κοινωνία, γι’ αυτήν δεν έχετε να μας πείτε τίποτα; Και μη μου πείτε ότι δεν ασκείτε μία ιδιαίτερη βία με αυτές τις μνημονιακές πολιτικές, οι οποίες ακολουθούνται. 
Τολμώ να πω, κυρίες και κύριοι συνάδελφοι, ότι σταδιακά η Ελλάδα σήμερα γυρίζει πίσω και μας θυμίζει την Αγγλία του Όλιβερ Τουΐστ. Πλήρης απελευθέρωση εργασιακών σχέσεων, ανεργία η οποία πλησιάζει στο 30%, διάλυση του κοινωνικού κράτους, άστεγοι άνθρωποι, που στην Αττική μόνο είναι γύρω στις είκοσι χιλιάδες, άνθρωποι που καίνε ό,τι βρίσκουν μπροστά τους για να ζεσταθούν και ένα νέφος που πλανιέται παντού. 
Βεβαίως, υπάρχει και διάλυση των μεσοστρωμάτων υπέρ των μονοπωλιακών και συγκεντρωτικών μορφών παραγωγής και εμπορίου. 
Ο κοινωνικός αποκλεισμός και μέσω της έλλειψης κατοικίας είναι ένα φαινόμενο που αναδεικνύεται, ιδιαίτερα τα τελευταία χρόνια. Τα μέτρα λιτότητας δημιουργούν άνεργους και άστεγους, ανθρώπους που μέχρι πρότινος υποτίθεται ότι ζούσαν μία ασφαλή ζωή. 
Οι μνημονιακές πολιτικές σας, κατ’ επιλογή της τρόικας, που πιστά εφαρμόζετε ως Ελληνική Κυβέρνηση, οδηγούν σε αυτήν την πλήρη φτωχοποίηση της κοινωνίας. Αποτύχατε, όμως, κύριοι της Κυβέρνησης, διότι ούτε τους στόχους για το δημόσιο χρέος που είχατε βάλει δεν μπορέσατε να πιάσετε και ήταν η αιτία τόσων θυσιών επί τέσσερα χρόνια του ελληνικού λαού με τις μνημονιακές πολιτικές. Δεν μειώθηκε ούτε και οι προβλέψεις δείχνουν ότι κάτι τέτοιο θα συμβεί και μετά το 2020. 
Αποτύχατε, γιατί βάλατε φόρο στο πετρέλαιο θέρμανσης, εξισώνοντας το φόρο με αυτόν του πετρελαίου κίνησης. Το αποτέλεσμα είναι να μην έχετε τόσα έσοδα όσα προϋπολογίζατε ούτε βέβαια να παταχθεί η λαθρεμπορία. Ενώ οι μεγάλες πόλεις πνίγονται στην αιθαλομίχλη και υπάρχει κίνδυνος για τη δημόσια υγεία, ένα νέο νέφος προστίθεται στην ήδη επιβεβαρημένη ατμόσφαιρα των πόλεων. Άνθρωποι κρυώνουν, δάση λαθροϋλοτομούνται και εσείς επιμένετε σε αυτή την αδιέξοδη πολιτική σας. 
Πετύχατε, όμως και κάτι, όπως είναι η μείωση των μισθών και των συντάξεων, η οποία ήταν μεγαλύτερη από την προϋπολογιζόμενη. Το αναγνώρισε μάλιστα και ο ίδιος ο κ. Όλι Ρεν και εσείς, η τρικομματική κυβέρνηση, πανηγυρίζετε γι’ αυτό, γιατί πετύχατε περισσότερα εις βάρος των μισθωτών και των συνταξιούχων. 
Το δε Διεθνές Νομισματικό Ταμείο αναφέρει ότι και οι πολιτικές λιτότητας έχουν κάποια όρια, ειδικά σε περιόδους κρίσης. Στην Ελλάδα την περίοδο του 2009-2013 συντελείται η μεγαλύτερη δημοσιονομική προσαρμογή μεταξύ των χωρών του ΟΑΣΑ. Η Ελλάδα έχει βυθιστεί σε ύφεση παρόμοια με εκείνη που βίωσαν οι Ηνωμένες Πολιτείες και η Γερμανία τη δεκαετία του ’30. Πρόκειται για τη μεγαλύτερη αθροιστική συρρίκνωση ΑΕΠ ανεπτυγμένης χώρας κατά τις τελευταίες τρεις δεκαετίες, αντίστοιχη με την ύφεση που γνώρισε η ελληνική οικονομία, κατά τη διάρκεια του Δεύτερου Παγκόσμιου πολέμου. Αυτό το λέει ο Bloomberg.
 Εδώ θα πω, όμως, ότι και η ίδια η έκθεση της «ALPHA BANK» προβλέπει μείωση εσόδων και λόγω του ΦΠΑ, λόγω της μειωμένης κατανάλωσης. Αδιέξοδη αυτή η πολιτική σας! 
Μέσα σε αυτό το πλαίσιο, λοιπόν, έρχεστε τώρα για να πάρουμε την άλλη δόση και να εξοικονομήσετε 2,4 δισεκατομμύρια ευρώ και φέρνετε αυτό το νομοσχέδιο, το οποίο το ονομάζετε φορολογικό, αλλά δεν πρόκειται για φορολογικό νομοσχέδιο. Πρόκειται για άλλο ένα υφεσιακό νομοσχέδιο, όταν η ύφεση για το 2013 προβλέπεται να φτάσει και το 6,5%.
 Πλήττει ιδιαίτερα τους ήδη δοκιμαζόμενους από την κρίση μικρομεσαίους εμπόρους, ελεύθερους επαγγελματίες, προσωπικές επιχειρήσεις, ΟΕ, ΕΕ, που θα βρεθούν αντιμέτωποι με τεράστια επιβάρυνση. Θα φορολογηθούν από το πρώτο ευρώ με μόλις δύο κλίμακες, καταργώντας οποιουσδήποτε κανόνες φορολογικής δικαιοσύνης και ισονομίας, ενώ την ίδια στιγμή σε μεγάλες πολυεθνικές, ανώνυμες εταιρείες, οι συντελεστές φορολόγησης, μειώνονται. 
Δίνετε την ευκαιρία στις ανώνυμες εταιρείες να μοιράσουν τα μερίσματα παλαιότερων ετών, που δεν είχαν αποδώσει στους μετόχους με φόρο 25% που προβλεπόταν, και να τα μοιράσουν τώρα με 10%. Το φορολογικό νομοσχέδιο βέβαια δεν μπορεί να μην περιλαμβάνει και ρυθμίσεις για τις τράπεζες.
 Κεφαλαιακή ένεση της τάξης των 4,9 δισεκατομμυρίων ευρώ θα πάρουν οι μεγάλες τράπεζες από τον συμψηφισμό της γενιάς του PSI με φόρο μελλοντικών κερδών. Αυτή τη στιγμή, όμως, αγαπητοί συνάδελφοι, υπάρχει κατάληψη στο Ταχυδρομικό Ταμιευτήριο. Είναι ένα πολύ σοβαρό ζήτημα αυτό. Όταν οι τράπεζες απαλλάσσονται από φόρους, την ίδια στιγμή διαλύεται το Ταχυδρομικό Ταμιευτήριο και είναι μεγάλη η ευθύνη σας να διαλύσετε το Ταχυδρομικό Ταμιευτήριο. Θα είμαστε η μόνη χώρα στην Ευρωπαϊκή Ένωση, η οποία δεν θα έχει Ταχυδρομικό Ταμιευτήριο και ακολουθείτε το παράδειγμα που ήδη είδαμε και ζήσαμε και στην Αγροτική, της καλής και της κακής τράπεζας, ενώ τόσοι εργαζόμενοι θα μείνουν στους δρόμους.
Θα ήθελα τώρα να πω ότι οι μικρομεσαίοι θα κληθούν να καταβάλλουν δυόμισι φορές περισσότερους φόρους, χωρίς να υπολογίζουμε την επιβάρυνση λόγω αυξημένης προκαταβολής. Η νέα αυτή φορολόγηση θα αποτελέσει χαριστική βολή στις επιχειρήσεις και θα αυξηθούν τα λουκέτα. Θα οδηγήσουν σε περαιτέρω κάθετη πτώση κατανάλωσης. Σύμφωνα με τον ΕΛΣΤΑΤ, ο δείκτης όγκου λιανικών πωλήσεων σημείωσε ήδη 12,1% μείωση το Σεπτέμβρη του ’12, έναντι του ’11. Και εδώ θα ήθελα να πω: πώς μπορούμε να καλλιεργήσουμε φορολογική συνείδηση στους Έλληνες, όταν εκ προοιμίου θεωρούμε όλους τους ελεύθερους επαγγελματίες και τους μικρομεσαίους φοροφυγάδες; Πώς θα ανταποκριθούν οι μικρομεσαίοι; Γνωρίζετε ότι, με βάση στοιχεία του συνδικαλιστικού τους οργάνου, των εμπόρων, την τριετία 2008-2011 δεν ανταποκρίνονται διακόσιες εξήντα πέντε χιλιάδες φυσικά πρόσωπα στα ασφαλιστικά τους δικαιώματα στον ΟΑΕΕ; Και από τον Σεπτέμβριο που θα λήξουν και τα βιβλιάρια, θα μείνει ανασφάλιστος και χωρίς ιατροφαρμακευτική περίθαλψη τόσος κόσμος. 
Κλείνοντας, θέλω να πω ότι θεωρούμε πρόχειρο και αποσπασματικό αυτό το νομοσχέδιο, που ουσιαστικά παρέχει φοροασυλία. Και άλλωστε, η υπόθεση της λίστας Λαγκάρντ, τι άλλο είναι;
Είναι η κορυφή του παγόβουνου, που δείχνει όλη αυτή τη διαπλοκή χρόνων και τη φορολογική ασυλία, από την οποία το μεγάλο κεφάλαιο στην πατρίδα μας ευνοείται και απολαμβάνει χρόνια. 
Είναι αντιαναπτυξιακό αυτό το νομοσχέδιο, είναι αντίθετο στις αρχές της απλότητας, στις αρχές της σταθερότητας -γιατί κάθε λίγο και λιγάκι έχουμε και καινούργια φορολογικά νομοσχέδια- και κυρίως είναι βαθιά ταξικό, πλήττει τα χαμηλά εισοδήματα κι έχει φοροελαφρύνσεις για το μεγάλο κεφάλαιο. 
Εμείς θα το καταψηφίσουμε σαφώς, θα αντισταθούμε μαζί με τον ελληνικό λαό για μία δίκαιη φορολογική μεταρρύθμιση κι όταν θα γίνουμε Κυβέρνηση η Αριστερά, μία στιγμή που πλησιάζει, θα καταθέσουμε ένα άλλο φορολογικό νομοσχέδιο και μία πρόταση πραγματικά αναπτυξιακή για την πορεία της χώρας με πρωταγωνιστή τον Έλληνα πολίτη. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε. 
Το λόγο έχει ο κ. Στέφανος Σαμοΐλης.</ChairmanSpeech>
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Ευχαριστώ, κυρία Πρόεδρε. 
Ο συνάδελφος κ. Αυγενάκης προηγουμένως έδωσε συγχαρητήρια στην Κυβέρνηση για τις καλές διατάξεις που περνάει και αναφέρθηκε στην παράγραφο 13 του άρθρου 3. Να τον ενημερώσω ότι τη συγκεκριμένη παράγραφο, που αφορά τον Κώδικα Φορολογίας Εισοδήματος, σύμφωνα με προσθήκη-αναδιατύπωση που έφερε ο κ. Στουρνάρας, την καταργεί. 
(Θόρυβος από την πτέρυγα του ΣΥΡΙΖΑ-ΕΚΜ)
Διαγράφεται. Εντάξει, κατανοώ ότι είναι πολλές οι διατάξεις κ.λπ., αλλά υπάρχει μία φούρια να βγάλετε το ΣΥΡΙΖΑ-ΕΚΜ ως ένα κόμμα το οποίο περίπου κινείται στα όρια της ανομίας. Κάπως έτσι μας το παρουσιάζετε τελευταίως. Δεν λέτε καθαρά ότι είναι παράνομο. Θα επιθυμούσατε να το πείτε κι αυτό. 
ΒΑΣΙΛΕΙΟΣ –</Speech><Speech><Parlmember>ΝΙΚΟΛΑΟΣ ΥΨΗΛΑΝΤΗΣ</Parlmember>: Στηρίζει την παράνομη…</Speech>
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Θα επιθυμούσατε. Όμως λέτε ότι κινείται στα όρια της ανομίας. Εγώ θα έλεγα ότι δεν δικαιούστε δια να ομιλείτε, διότι έχετε κάνει και το Σύνταγμα κουρελόχαρτο και τους νόμους τους πετάτε στο χαντάκι και στο περιθώριο. 
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριοι συνάδελφοι. Μιλάει συνάδελφός σας.</ChairmanSpeech> 
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Αυτό είναι λοιπόν που πρέπει να σκεφθείτε. Πρέπει να σκεφθείτε και κάτι άλλο, ότι μιλάτε στην Αξιωματική Αντιπολίτευση, τη μελλοντική κυβέρνηση αυτού του τόπου, που θα τα αποκαταστήσει αυτά, αν θέλετε. Διότι εμείς ως αριστεροί -υπάρχει βεβαίως μία αντίφαση, αλλά την έχουμε ξεκαθαρισμένη εμείς- υπερασπιζόμαστε το αστικό Σύνταγμα -το Σύνταγμα που εσείς ψηφίσατε εμείς δεν το ψηφίσαμε- και τους αστικούς νόμους, διότι βλέπουμε ότι αν δεν τους υπερασπιστούμε, πάμε σε μαύρες ημέρες. 
Όταν σας κατηγορούμε, κύριοι της Κυβέρνησης, για βία, το εννοούμε. Είναι βία όταν απολύετε τις καθαρίστριες, είναι βία όταν η Αστυνομία κάνει επιχειρήσεις–«σκούπα». Είναι βία να παρεμβαίνετε με τρόπο που να καταργείτε το αστικό Σύνταγμα. Είναι βία να κυβερνάτε με νομοθετικά διατάγματα κι ακόμα δεν έχω δει πόσες σελίδες θα είναι αυτά τα επτά νομοθετικά διατάγματα. Κάποιος μου έδειξε πόσο θα είναι. Ως μέλος της Οικονομικής Επιτροπής δεν τα έχω δει ακόμα. Υποτίθεται ότι αύριο θα τα συζητήσουμε; 
Πραγματικά, θα πρέπει να μαζευτείτε λίγο, κύριοι της Κυβέρνησης, όταν μιλάτε σε ένα κόμμα το οποίο και σχέδιο έχει και προτάσεις έχει για όλα τα θέματα και για το φορολογικό νομοσχέδιο. Θα σας διαβάσω επικεφαλίδες από τους σχεδιασμούς μας για να καταλάβετε.
Και αυτό που λέγατε χθες για τη διεύρυνση της φορολογικής βάσης, πάντα σε βάρος των μισθωτών, των συνταξιούχων, των εργαζομένων, των ατόμων με ειδικές ανάγκες, των τρίτεκνων, των πολύτεκνων, των αγροτών, εμείς το απορρίπτουμε και το απορρίπτουμε με υπερηφάνεια και έχοντας το γνώθι σ’ αυτόν. Διότι λέμε ότι αυτό το νομοσχέδιο είναι η τελική καταστροφή, αν θέλετε, της χώρας και του ελληνικού λαού. «Κυριακή κοντή γιορτή» λένε όμως στο χωριό μου. Εχθές άκουγα στις ειδήσεις ότι ο κ. Γιούνκερ, Πρόεδρος του Εurogroup, παρενέβαινε και έλεγε: «Μα, δεν καταλαβαίνω γιατί στην Ελλάδα δεν φορολογούν τους πλουσίους». Ο Γιούνκερ τα έλεγε, δεν τα λέει ο ΣΥΡΙΖΑ. Ο Γιούνκερ τα έλεγε, ο Πρόεδρος του Εurogroup. Δεν τα λέω εγώ, δεν τα λέει ο ΣΥΡΙΖΑ. Άρα, θα πρέπει να τα σκεφθείτε αυτά, διότι πραγματικά θα δείτε άλλη μία φορά ένα φορολογικό νομοσχέδιο να πέφτει εντελώς εκτός, 100% εκτός, να μην μπορείτε να εισπράξετε, για τον απλούστατο λόγο ότι ο κόσμος εκεί που απευθύνεστε, η φορολογική βάση που λέτε, δεν υπάρχει, δεν έχει χρήματα.
Εγώ θα σας διαβάσω, λοιπόν, από το δικό μας πρόγραμμα, διότι μας κατηγορείτε ότι δεν έχουμε θέσεις κ.λπ.. Επιγραμματικά, λοιπόν, λόγω χρόνου, διότι βλέπω ότι έχω μόνο δύο λεπτά. 
Πρώτον, δημιουργία περιουσιολογίου. Πλήρης εικόνα κάθε περιουσιακού στοιχείου. 
Δεύτερον, αλλαγή του θεσμικού πλαισίου του «πόθεν έσχες». 
Τρίτον, διαρκής ελεγκτική διαδικασία του «πόθεν έσχες». Δημιουργία ειδικής υπηρεσίας ελέγχου του «πόθεν έσχες». Σας διαβάζω εντελώς επιγραμματικά. Υπάρχει άλλη μία τέτοια εισήγηση, διακόσιες σελίδες, που αφορά το φορολογικό νομοσχέδιο, φορολογικό νομοσχέδιο όμως, όχι εισπρακτικό σχέδιο. Αυτό που κάνετε είναι ότι βάζετε ένα νούμερο μπροστά «2 δισεκατομμύρια είσπραξη» και από εκεί και πέρα «όποιον πάρει ο χάρος». Φωτοβολταϊκά, αγρότες, μικρούς, μεγάλους, «όποιον πάρει ο χάρος».
Τέταρτον, κλίμακα φορολογίας φυσικών προσώπων με περισσότερα κλιμάκια. Ενίσχυση του προοδευτικού χαρακτήρα της φορολογίας, ώστε να ελαφρυνθούν τα χαμηλά και μεσαία εισοδήματα κ.λπ..
Φορολογία νομικών προσώπων. Μεγαλύτερη φορολογία στα νομικά πρόσωπα για να φτάσουμε στο μέσο ύψος της Ευρωζώνης -είμαστε πολύ πιο χαμηλά- και προοδευτική αύξηση του συντελεστή φορολογίας για τις πολύ μεγάλες επιχειρήσεις. 
Έμμεση φορολογία, άλλο κεφάλαιο. Αλλαγή της σχέσης άμεσων και έμμεσων φόρων -το λέμε εδώ και πάρα πολλά χρόνια- μέσω της ενίσχυσης των εσόδων από δίκαιους άμεσους φόρους κ.λπ.. Μείωση του ανώτατου συντελεστή ΦΠΑ. Χαμηλό συντελεστή ΦΠΑ για τα βασικά είδη διατροφής. Αυτά πρέπει να προβλέπει ένα φορολογικό νομοσχέδιο και όχι αρλούμπες, ένα νούμερο μπροστά, το κάρο μπροστά και το άλογο πίσω. Το άλογο ήδη έχει ψοφήσει και έχει μείνει μόνο το κάρο.
Ειδική φορολογία για πολυτελή διαβίωση - κατανάλωση. Φορολογία περιουσίας. Φόρος μεγάλης περιουσίας. Φόρος μεταβίβασης ακινήτων κληρονομιάς – δωρεάς, ο οποίος θα έχει επίσης υψηλά αφορολόγητα όρια, προοδευτική κλίμακα κ.λπ..</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, παρακαλώ, κύριε συνάδελφε.</ChairmanSpeech>
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Επίσης, πολύ μιλάτε για τις αγορές κ.λπ., αλλά δεν έχετε αντιληφθεί ότι πραγματικά ζούμε σε ένα περιβάλλον διεθνοποιημένο και απαιτούνται ενέργειες, όσον αφορά τις offshore, για απαγόρευση αυτών των εταιρειών στην ευρωπαϊκή ήπειρο. Χρειάζεται πολιτική, χρειάζεται πυγμή, για να αγωνιστούμε γι’ αυτά τα πράγματα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, κύριε συνάδελφε, για να μιλήσουν και άλλοι συνάδελφοι, σας παρακαλώ πολύ.</ChairmanSpeech>
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ και εγώ.
Το λόγο έχει ο Υπουργός Ναυτιλίας και Αιγαίου, κ. Κωνσταντίνος Μουσουρούλης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Κυρίες και κύριοι συνάδελφοι, θα ήθελα, πρώτα απ&apos; όλα, να ευχηθώ καλή χρονιά, με υγεία και δύναμη για να αντιμετωπίσουμε τις δυσκολίες.
Η χρονιά αυτή θα είναι μια διαφορετική χρονιά, θα είναι μια χρονιά ορόσημο για την ανασυγκρότηση της χώρας. Οι απαιτήσεις των πιο ριζοσπαστικών μεταρρυθμίσεων των τελευταίων δεκαετιών είναι πάρα πολύ μεγάλες. Είναι σημαντικό να συνειδητοποιήσουμε ότι λίγοι είναι εκείνοι που τις έχουν αντιληφθεί και ακόμα λιγότεροι είναι εκείνοι που πιστεύουν στην αναγκαιότητά τους. Αυτό καταλαβαίνω από τις συζητήσεις που γίνονται σε αυτήν εδώ την Αίθουσα. Και δεν αναφέρομαι βεβαίως σε όσους τις επικρίνουν για να υπεκφεύγουν ούτε και σε εκείνους που επισωρεύουν ένταση για να τις εμποδίσουν. 
Ο Υπουργός Οικονομικών είπε πολύ σωστά στην ομιλία του ότι οι μεταρρυθμίσεις δεν επέρχονται αυτομάτως με την ψήφιση ενός νόμου. Θα προσέθετα ότι δεν είναι ούτε θέμα ψήφισης ενός νόμου, ούτε και θέμα κάποιας οικονομικής εξίσωσης. Είναι τελείως διαφορετικό. Πρόκειται για μια αλλαγή αντιλήψεων και συμπεριφορών μέσα από την οποία θα αποκτήσουμε ως χώρα μια νέα ταυτότητα γιατί αυτή που έχουμε έληξε. Και αυτό βεβαίως έχει κόστος και αυτό το κόστος δεν είναι μόνο οικονομικό. Θα σας δώσω ένα παράδειγμα. 
Ο έλεγχος της νομιμότητας και της οικονομικότητας μιας δαπάνης ενός έργου, μιας προμήθειας, από μόνος του δεν αρκεί. Ο έλεγχος της σκοπιμότητας του έργου, της δαπάνης, της προμήθειας, υπό στρατηγικό σχεδιασμό είναι αυτό που όπως σας είπα προηγουμένως, σηματοδοτεί την αλλαγή αντίληψης. Γίνεται; Δεν γίνεται εύκολα. Γιατί, με την έννοια του στρατηγικού σχεδιασμού, ποτέ μα ποτέ, δεν τα πήγαμε καλά σε αυτήν εδώ τη χώρα.
Με άλλα λόγια, αυτό που μέχρι σήμερα υπήρξε ανάθεμα, από εδώ και μπρος πρέπει να είναι ευαγγέλιο. Πιστέψτε με, κυρίες και κύριοι συνάδελφοι, προετοιμάζοντας το στρατηγικό σχεδιασμό για την ανάπτυξη της λιμενικής υποδομής της χώρας έχω πραγματικά εκπλαγεί από τις απόψεις που κατατίθενται από θεσμικούς φορείς, σε σχέση με το πώς βλέπουν το λιμάνι τους σε μια ευρωπαϊκή χώρα, η οποία διεκδικεί μερίδιο αγοράς σε κάθε πτυχή μιας λιμενικής δραστηριότητας. Τα κρατώ και κάποια στιγμή θα γράψω βιβλίο.
Θέλω να σταθώ εδώ και να αναφερθώ –και αυτό σχετίζεται με αυτά που είπα μέχρι τώρα- σε μια δήλωση που έκανε, αγαπητοί συνάδελφοι του ΣΥΡΙΖΑ, ο Γραμματέας της Κεντρικής Πολιτικής Επιτροπής του κόμματός σας, ο οποίος δήλωσε ότι «ο ΣΥΡΙΖΑ θα αξιοποιήσει κάθε δυνατότητα, προκειμένου να ανακτηθεί η περιουσία που απώλεσε ο ελληνικός λαός αυτά τα χρόνια» και όταν ρωτήθηκε «αν στην περιουσία του ελληνικού λαού περιλαμβάνεται και το λιμάνι της «COSCO»;» απάντησε: τότε ναι, θα το πάρουμε και αυτό πίσω, πέρα από τον ΟΤΕ και τη ΔΕΗ όπως είπε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το λιμάνι της «COSCO», είπατε;</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Έτσι είπε εκείνος.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το λιμάνι της Cosco,..;</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Το λιμάνι που παραχωρήθηκε στην «COSCO». Διαβάζω ακριβώς τη δήλωση του Γραμματέα της Κεντρικής Πολιτικής Επιτροπής. Το λιμάνι που έχει παραχωρηθεί στην «COSCO», κυρία Κωνσταντοπούλου είναι το σωστό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εκ παραδρομής..</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Διαβάζω τη δήλωσή του και προσέχω πολύ καλά τι διαβάζω και το τι λέω. 
Κοιτάξτε, το άλμα στο παρελθόν είναι πάρα πολύ εύκολο και ακούγεται ευχάριστα και φέρνει και ψήφους. Εγώ πιστεύω ότι η Μεταπολίτευση μας έχει τελειώσει, άσχετα αν ο ΣΥΡΙΖΑ δεν το έχει καταλάβει. Κατά τη γνώμη μας, το λιμάνι του Πειραιά και οποιοδήποτε λιμάνι θα ανήκει σε όλους τους Έλληνες, όταν αναδειχθεί το πλήρες οικονομικό δυναμικό του. Αυτό δεν έχει συμβεί. Και αυτό είναι αλλαγή αντίληψης.
Θα ήθελα τώρα να αναφερθώ στο άρθρο 26 του σχεδίου νόμου με το οποίο διευρύνεται η συμβολή της ναυτιλιακής βιομηχανίας στην προσπάθεια στήριξης των δημοσιονομικών εσόδων.
Θεσπίζεται με τη ρύθμιση αυτή για πρώτη φορά η υποχρέωση καταβολής φόρου και για τα υπό ξένη σημαία πλοία, τα οποία διαχειρίζονται αλλοδαπές ή ημεδαπές εταιρείες, που είναι εγκατεστημένες στην Ελλάδα. Για λόγους ίσης μεταχείρισης ο φόρος αυτός θα είναι ανάλογος του φόρου χωρητικότητας που καταβάλλουν ήδη τα πλοία υπό ελληνική σημαία και θα υπολογίζεται με τα ίδια ακριβώς κριτήρια και με τους ίδιους συντελεστές, που ισχύουν και για τα πλοία υπό ελληνική σημαία.
Με αυτόν τον τρόπο επιτυγχάνεται κάτι ιδιαίτερα σημαντικό. Δημιουργείται και ενισχύεται ο φορολογικός δεσμός των εγκατεστημένων στην Ελλάδα διαχειριστικών εταιρειών με τη φορολογική διοίκηση. 
Πρόκειται για μία ρύθμιση, κυρίες και κύριοι συνάδελφοι, απολύτως συμβατή με τους ευρωπαϊκούς κανόνες, η οποία πιστεύουμε ότι θα συμβάλει ακόμα περισσότερο στην εγκατάσταση ναυτιλιακών εταιρειών στη χώρα μας, αλλά και στην ενίσχυση όλου του ναυτιλιακού πλέγματος.
Θα ήθελα στο σημείο αυτό να αναφερθώ επιγραμματικά σε ορισμένα στοιχεία οικονομικού χαρακτήρα που έχουν να κάνουν με την ελληνόκτητη ναυτιλία. Η ελληνόκτητη ναυτιλία, όπως γνωρίζετε οι περισσότεροι, κατέχει την πρώτη θέση διεθνώς με τις δραστηριότητες να επικεντρώνονται κατά 97%-98% σχεδόν στο διεθνές θαλάσσιο εμπόριο και μ’ ένα εντυπωσιακό συντελεστή μέσης ηλικίας των πλοίων στα 10,5 χρόνια. 
Ο ελληνόκτητος στόλος αριθμεί τρεις χιλιάδες τριακόσια είκοσι πέντε πλοία αντιπροσωπεύοντας περίπου το 15% της παγκόσμιας χωρητικότητας. Επιπρόσθετα, με την αρνητική εξέλιξη του μεταφερόμενου έργου διεθνώς -και αυτό το γνωρίζουν όλοι όσοι ασχολούνται με τον κλάδο- βρισκόμαστε στα χαμηλά του κύκλου της παγκόσμιας ναυτιλίας. Στο ελληνικό νηολόγιο είναι καταγεγραμμένα περίπου δύο χιλιάδες πλοία. Ο δε αριθμός των ναυτιλιακών εταιρειών που είναι εγκατεστημένες στην Ελλάδα φτάνει τις χίλιες τριακόσιες. 
Γιατί τα λέω όλα αυτά; Για να αντιληφθούμε όλοι την πολύτιμη συνεισφορά της ναυτιλίας στην οικονομική και κοινωνική συνοχή της χώρας, αλλά και στο ότι η επιβολή του φόρου αυτού αντανακλά την ανάγκη συμμετοχής όλων ανεξαιρέτως των οικονομικών φορέων στην προσπάθεια ανάκαμψης. Ενισχύουμε, δηλαδή, την ήδη μεγάλη συνεισφορά του κλάδου της ναυτιλίας σ’ αυτήν την προσπάθεια.
Είναι μάλλον βέβαιο ότι αν ρωτήσω συναδέλφους πώς θεωρούν ότι μπορούν να επιτύχουμε ένα απολύτως δίκαιο φορολογικό σύστημα, χωρίς να θίξουν καμμία κοινωνική ομάδα, χωρίς να δημιουργήσουν πρόβλημα σε κανέναν πολίτη ή σε καμμία επιχείρηση, θα δυσκολευθούν να το πράξουν. 
Εδώ θα μπορούσα κάλλιστα να απευθυνθώ στο ΣΥΡΙΖΑ και να πω ότι με πολλή χαρά θα μπορούσαμε να συζητήσουμε σ’ αυτήν εδώ την Αίθουσα μια πρόταση ενός δικού σας φορολογικού νομοσχεδίου. Να δούμε και τα νούμερα, να δούμε και τις προοπτικές, να δούμε και τη χρηματοδότηση. Ας τα δούμε λοιπόν αυτά και θα απαντηθούν πολλά. 
Φορολογικό σχέδιο –και εδώ έχει μεγάλη σημασία- σε ορθολογική βάση, κυρίες και κύριοι συνάδελφοι, επιτυγχάνεται μόνο όταν υπάρχει σταθερότητα και ένα λειτουργικό και αποδοτικό παραγωγικό σύστημα. Τότε μόνο με τη φορολογία επέρχεται μία δίκαιη ανακατανομή του πλούτου. Στη φάση αυτή που βρισκόμαστε, δηλαδή στη φάση αναδιαμόρφωσης του παραγωγικού μοντέλου της χώρας, είναι βέβαιο ότι δεν μπορούμε να πετύχουμε ένα απολύτως ορθολογικό και δίκαιο φορολογικό μοντέλο.
Όμως, οι αδικίες, που έγιναν θα αποκατασταθούν και αυτό αποτελεί διαβεβαίωση της Κυβέρνησης και του ίδιου του Πρωθυπουργού.
Παρά τις αντίξοες και τις πολλές ιδιόμορφες συνθήκες, τώρα έχουμε δύο μεγάλες ευκαιρίες. Η πρώτη μεγάλη ευκαιρία είναι η αναμόρφωση των φορολογικών μηχανισμών. Η δεύτερη –ακούστηκε και προηγουμένως- είναι να αποκτήσει ο Έλληνας φορολογική συνείδηση και να το αποδείξει εμπράκτως, κυρίως εκείνοι που έχουν τη μεγαλύτερη δυνατότητα εισφορών, γιατί στις πολιτισμένες κοινωνίες η συνείδηση είναι πιο ισχυρή από την αστυνόμευση και τον έλεγχο.
Γι’ αυτό, λοιπόν, ας κρίνουμε το υπό συζήτηση σχέδιο νόμου, έχοντας πάντα κατά νου αυτές τις ιδιαίτερες συνθήκες που επικρατούν στην Ελλάδα, αλλά και στην Ευρώπη αυτήν τη δεδομένη στιγμή και με το χέρι στην καρδιά ας αναλογιστούμε το μερίδιο ευθύνης και συνεισφοράς του καθενός από εμάς στην εργώδη προσπάθεια αναμόρφωσης και ανασυγκρότησης της χώρας.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Υπουργέ.
Ο κ. Δημήτριος Γάκης έχει το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Ευχαριστώ, κυρία Πρόεδρε.
Θα ξεκινήσω με δύο παρατηρήσεις από την ομιλία του Υπουργού Εμπορικής Ναυτιλίας που μόλις κατέβηκε από το Βήμα. 
Είναι αλήθεια όλοι έχουμε ένα πολύ μεγάλο προβληματισμό για το πού και για το πώς σχεδιάζουμε. Εγώ θα προσέθετα και για το τι περιμένουμε και τι στόχους βάζουμε από αυτόν το σχεδιασμό. 
Η Κυβέρνησή σας, όμως, κύριε Μουσουρούλη, έχει επιλέξει το πού και το πώς σχεδιάζει. Δεν σχεδιάζει αυτή και σχεδιάζει εκτός της χώρας. 
Εμείς θεωρούμε ότι τα λιμάνια είναι ένας στρατηγικός παράγοντας, ο οποίος θα βοηθήσει στην ανάπτυξη της χώρας, ενταγμένος στο δικό μας αναπτυξιακό πρόγραμμα. Γι’ αυτό το λόγο θεωρούμε ότι το ξεπούλημα των λιμανιών είναι μια πράξη –για να μην πω βαριά κουβέντα- τουλάχιστον αντεθνική. 
Φορολογείτε τους εργαζόμενους με μεγαλύτερο ποσό και ποσοστό απ’ ό,τι φορολογείτε τις ναυτιλιακές εταιρείες. Με αυτόν τον τρόπο πετυχαίνετε ουσιαστικά να οδηγήσετε τους Έλληνες ναυτικούς να αναζητήσουν δουλειά σε ξένες εταιρείες, σε καράβια με ξένες σημαίες. 
Θα ήθελα να κάνω επίσης μια παρατήρηση, επίσης, για τον κ. Στουρνάρα: Ο κύριος Υπουργός χθες, συζήτησε και τοποθετήθηκε σε όλες τις τροπολογίες που έχουν καταθέσει τα κόμματα της συγκυβέρνησης. Απαξίωσε τις τοποθετήσεις και τις τροπολογίες, που έχει καταθέσει το κόμμα της Αξιωματικής Αντιπολίτευσης. 
Μας ακούν, όμως, όλα τα νησιά και όλη η κοινωνία και περιμένουν μια συγκεκριμένη τοποθέτηση από τον Υπουργό Οικονομικών για το τι θα γίνει με την αναπτυξιακή πορεία των νησιών. Κι ένα εργαλείο -εκτός από τα λιμάνια- για την αναπτυξιακή πορεία των νησιών είναι και οι ΔΟΥ. 
Με την κατάργηση των ΔΟΥ αναστατώσατε, κύριοι της Κυβέρνησης, τις τοπικές κοινωνίες των νησιών. Γιατί το κάνατε αυτό; Αφού δεν ήσασταν έτοιμοι, γιατί προχωρήσατε σε αυτό το μέτρο; 
Η απόφαση σας για δίμηνη παράταση στη λειτουργία τους, επιδεινώνει το πρόβλημα, παρά το λύνει. Ενισχύει την αβεβαιότητα και θέλει να καλύψει ουσιαστικά τη σκόνη που σήκωσε η αντίδραση της τοπικής κοινωνίας στην απόφασή σας. Με τις πολιτικές σας στρέφετε το ένα νησί απέναντι στο άλλο: Λέρος εναντίον Καλύμνου, Τήνος εναντίον Πάρου κ.ο.κ.. 
Έγινε καθαρό πια ότι η αναχωρητικότητα του κράτους από τα νησιά μας αποτελεί στοιχείο του μείγματος της πολιτικής που προεκλογικά είχατε υποσχεθεί στον ελληνικό λαό, ένα μείγμα πολιτικής που κυριαρχείται από κοινωνική αναλγησία και λαϊκή αδιαφορία. 
Στην κατάργηση των ΔΟΥ προσθέστε και την ενοποίηση των νοσοκομείων της Ρόδου, της Κω και της Καλύμνου με την ταυτόχρονη μείωση των κλινών, των γιατρών και των κλινικών, για να διαπιστώσετε το μέγεθος της εγκατάλειψης του κράτους της κοινωνίας απέναντι στα νησιά. 
Έντονες αντιδράσεις από τους Οργανισμούς Τοπικής Αυτοδιοίκησης, τους δήμους και τις περιφέρειες και από φορείς και κατοίκους της νησιωτικής Ελλάδας έχει προκαλέσει η απόφαση της Κυβέρνησής σας, στα πλαίσια της συμφωνίας με την τρόικα να καταργήσετε τις εφορίες και τις ΔΟΥ.
Η απόφαση αυτή θα έχει άμεσες αρνητικές επιπτώσεις στη ζωή των κατοίκων των νησιών, αφού χιλιάδες νησιώτες θα είναι υποχρεωμένοι να ταλαιπωρούνται με πολυέξοδες μετακινήσεις προς τις μητροπολιτικές ΔΟΥ για τη διεκπεραίωση των οικονομικών τους υποθέσεων. 
Είναι δεδομένο ότι: Πρώτον, μια τέτοια απόφαση καταργεί στην πράξη κάθε έννοια αποκέντρωσης, εντείνει την απομόνωση των νησιωτικών περιοχών, πολύ περισσότερο όταν κεντρικές υπηρεσίες δηλώνουν αδυναμία ομαλής μηχανογραφικής μετάβασης των υπό συγχώνευση υπηρεσιών, με αποτέλεσμα την πλήρη αποδιοργάνωση των φορολογικών υπηρεσιών. Δεύτερον, στον ελληνικό χώρο, πέραν των νησιών με έντονο το πρόβλημα της απομόνωσης, υπάρχουν και νησιά με έντονη τουριστική κίνηση και οικονομική δραστηριότητα. Μια τέτοια απόφαση καταργεί στην ουσία το φορολογικό έλεγχο και δημιουργεί μια ειδική οικονομική ζώνη φοροαπαλλαγής και ασυδοσίας. 
Επιπλέον, η πρόσβαση των ελεγκτικών μηχανισμών στα νησιά είναι δύσκολη. Επομένως, θα μπορούσαν οι υπάλληλοι να μη μετακινηθούν στο μέσο της σχολικής χρονιάς και να λειτουργήσουν τις υπηρεσίες προς όφελος του κράτους και να ενταχθούν σ’ ένα πλαίσιο-όργανο ελεγκτικού μηχανισμού, έτσι ώστε να μπορέσουν να στηρίξουν την κρατική παρουσία στα νησιά, αλλά και να ελέγξουν τη φοροδιαφυγή. 
Τρίτον, το άρθρο 101 του Ελληνικού Συντάγματος και το άρθρο 174 της Συνθήκης της Λισαβόνας αναγνωρίζουν τις δυσκολίες που αντιμετωπίζουν οι οικονομίες των νησιωτικών περιοχών και επιβάλλουν στην πολιτεία να νομοθετεί με ιδιαίτερη μέριμνα για τις νησιωτικές και ορεινές περιοχές με στόχο τη γεωγραφική, οικονομική και εδαφική συνοχή. 
Στη βάση όλων των ανωτέρω καταθέσαμε μια τροπολογία-προσθήκη στο άρθρο 17, το οποίο βέβαια το αποσύρατε, αλλά μπορεί να ενταχθεί και σε κάποιο άλλο άρθρο, για την αναβολή τουλάχιστον για ένα έτος του κλεισίματος των ΔΟΥ, δηλαδή την παράταση λειτουργίας τους μέχρι τις 14-1-2014. 
Θέλω να τονίσω ότι η βασική μας θέση είναι να μην καταργηθεί καμμία ΔΟΥ που λειτουργεί στα νησιά μας. Επικροτούμε την απόφασή σας, κύριε Υπουργέ, να εξαιρέσετε από το κλείσιμο των ΔΥΟ, τις ΔΟΥ της Μυκόνου, της Θήρας, της Πάρου, και σας καλούμε βέβαια αυτό να το επεκτείνετε και σε άλλες ΔΟΥ των νησιών. Αναρωτιόμαστε, όμως, ποια είναι η σκοπιμότητα να βγάλετε από τις υπό κατάργηση ΔΟΥ τη ΔΟΥ της Κύμης και τη ΔΟΥ του Αιγίου; Κι εκεί δεν μπορέσατε να μας πείσετε ότι δεν υπάρχουν πολιτικές σκοπιμότητες για τις οποίες το κάνετε.
Η Κάλυμνος, παραδείγματος χάριν, εξυπηρετεί είκοσι μία χιλιάδες κατοίκους και έχει έσοδα 31 εκατομμύρια ευρώ. Αν προσθέσει κανείς σε αυτό το δυναμικό και της Λέρου που βρίσκεται γεωγραφικά, σχετικά κοντά, τότε θα εξυπηρετεί τριάντα μία χιλιάδες κατοίκους με έσοδα περίπου 38,5 εκατομμύρια ευρώ. Ταυτόχρονα, η Κάλυμνος αποτελεί ένα συγκοινωνιακό κόμβο και μπορεί να εξυπηρετήσει με τις καλύτερες προϋποθέσεις την Αστυπάλαια, την Πάτμο, τη Λέρο, τους Λειψούς, όλα τα νησιά, δηλαδή, του βόρειου συγκροτήματος, με μια καθημερινή συγκοινωνιακή ανταπόκριση που έχει με τα παραπάνω νησιά με το πλοίο «ΚΑΛΥΜΝΟΣ», που διαθέτει η ναυτιλιακή εταιρεία της Καλύμνου. Επιπλέον, είναι ο τρίτος αναπτυξιακός πόλος μετά τη Ρόδο και την Κω με βάση το Εθνικό Χωροταξικό Σχέδιο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, σας παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κλείνω, κυρία Πρόεδρε.
Πρέπει άμεσα και ανεξάρτητα από την σημερινή συνολική απόφαση, κύριε Υπουργέ, να συμπεριλάβετε στην απόφασή σας για τις μη καταργούμενες ΔΥΟ, τη ΔΟΥ της Καλύμνου.
Ξέρετε κάτι, κύριε Υπουργέ; Οι νησιώτες είμαστε περήφανοι. Δεν ζητάμε ελεημοσύνη Δικαιοσύνη, ισότητα και σεβασμό ζητάμε. Απαιτούμε από εσάς να νομοθετήσετε με κλειστά τα αυτιά σε όλες τις σειρήνες, ντόπιες και ξένες, αλλά με ορθάνοικτα τα μάτια προς τον πολίτη.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εγώ, κύριε συνάδελφε.
Κυρίες και κύριοι συνάδελφοι, θα ήθελα να σας πω ότι υπολείπονται ακόμη δεκατρείς συνάδελφοι, που είναι εγγεγραμμένοι για να μιλήσουν, κάποιοι Κοινοβουλευτικοί Εκπρόσωποι και φαντάζομαι και ο κύριος Υπουργός. 
Θα πρότεινα στο Σώμα, επειδή πολλοί συνάδελφοι θα ήθελαν να φύγουν στις περιφέρειές τους σήμερα το βράδυ, ιδιαίτερα αυτοί της Βόρειας Ελλάδας και της Μακεδονίας, να μειώσουμε λίγο το χρόνο. Θα ήθελα να συμφωνήσετε.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Όχι, αγαπητή Πρόεδρε.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Να συμφωνήσουμε στα πέντε λεπτά;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν συμφωνούμε όλοι;
Θα παρακαλούσα, λοιπόν, ο καθένας με δική του ευθύνη να προσπαθήσει να είναι πολύ κάτω από τα επτά λεπτά, για να μπορέσουν να μιλήσουν όλοι, να εξαντληθεί ο κατάλογος, να γίνουν και οι τοποθετήσεις των Κοινοβουλευτικών, δηλαδή, μέχρι τις 21.00΄ να έχουμε τελειώσει.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μπορείτε να μας πείτε περίπου πότε προβλέπεται να γίνει η ονομαστική;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, αν δεν τελειώσει ο κατάλογος, υπάρχει απόφαση του Προεδρείου να μην ανακοινώσει κάτι.</ChairmanSpeech>
 <Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πότε περίπου την υπολογίζετε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αυτό σας λέω τώρα. Θέλω τη συναίνεσή σας να μειωθεί λίγο ο χρόνος των ομιλητών. Έκανα μια πρόβλεψη…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Περίπου πότε πάει;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τι να σας πω τώρα;
Παρακαλώ να μειώσουμε το χρόνο για να μπορέσουν να φύγουν κάποιοι συνάδελφοι που βιάζονται για τις περιφέρειές τους.
Εν πάση περιπτώσει, θα επανέλθουμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Την ανάγνωση του καταλόγου πότε θα την κάνετε; Πριν την ψηφοφορία;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Προφανώς όπως γίνεται πάντα, κύριε Λαφαζάνη.
Το λόγο έχει η κ. Ασημίνα Σκόνδρα.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Ευχαριστώ.
Κύριε Υπουργέ, κυρίες και κύριοι συνάδελφοι, προηγουμένως άκουσα με προσοχή ένα συνάδελφο του ΣΥΡΙΖΑ και μας είπε εδώ ότι υπήρχε και πρόγραμμα και σχέδιο και όραμα και εύλογα γεννιέται η απορία στον κάθε καλόπιστο που σας άκουσε και σε μένα εδώ, αν θέλετε, γιατί δεν μπαίνατε στη συγκυβέρνηση; Αξιωματική Αντιπολίτευση ήσασταν. Θα είχαμε γλιτώσει όλα αυτά τα δεινά αν είχατε μπει και αν είχατε αναλάβει και το Υπουργείο Οικονομικών. Ρητορικό το ερώτημα.
Αγαπητοί συνάδελφοι, σήμερα ολοκληρώνεται η συζήτηση επί του φορολογικού σχεδίου νόμου, ενός σχεδίου νόμου, το οποίο πολύ πριν φτάσει εδώ κακοποιήθηκε βάναυσα, σκορπίζοντας τον πανικό και τον τρόμο στις περισσότερες ελληνικές οικογένειες λέγοντας ότι τα εισοδήματα πάνω από 25.000 ευρώ θα φορολογηθούν με 45%. 
Αυτοί, λοιπόν, οι τρομολάγνοι που διασκόρπιζαν όλες αυτές τις πληροφορίες, καλό θα ήταν, αν όχι τίποτα άλλο, τουλάχιστον να ομολογήσουν σήμερα εδώ ότι έκαναν λάθος.
Κυρίες και κύριοι συνάδελφοι, ο λαός γνωρίζει πλέον ότι όλα πρέπει να ξεκινήσουν από την αρχή και ζητά ο ίδιος να αλλάξουν όλα. Να αλλάξει το σπάταλο κράτος, να αλλάξει η παντοδύναμη γραφειοκρατία, οι αδικίες του φορολογικού συστήματος, να αλλάξει η ανεργία, τα λουκέτα, η φτώχεια. Τι χρειάζεται για να αλλάξουν αυτά; Κατ’ αρχάς χρειάζεται ένα σταθερό πολιτικό σύστημα. Χρειάζεται η παραμονή μας στο ευρώ. Χρειάζονται ισχυρές συμμαχίες για την Ελλάδα. Αυτά επιτεύχθηκαν χάρη στην προσωπική και επίμονη προσπάθεια του Πρωθυπουργού Αντώνη Σαμαρά, χάρη στην προσπάθεια όλων των μελών της Κυβέρνησης, χάρη στη στήριξη των Βουλευτών της συγκυβέρνησης, κυρίως, όμως χάρη στις θυσίες του ελληνικού λαού. 
Οι προτεραιότητες τώρα της Κυβέρνησης εστιάζουν στην αναπτυξιακή διαδικασία και στην ολοκλήρωση των μεταρρυθμίσεων. Το φορολογικό αποτελεί το πρώτο στάδιο των αναγκαίων αλλαγών για τη δημοσιονομική εξυγίανση που θα συμπληρωθεί την άνοιξη. Γιατί στόχος μας παραμένει πάντα η ολοκληρωμένη αναδιοργάνωση του φορολογικού καθεστώτος στην πατρίδα μας. Θέλουμε ένα σταθερό φορολογικό σύστημα για τις επόμενες δεκαετίες. 
Τι επιδιώκουμε; Θα επιδιώξουμε να αναπτυχθεί η φορολογική βάση και να πληρώνουν όλοι όσοι σήμερα φοροδιαφεύγουν. Να μειωθεί το κόστος εκείνων που πραγματικά πληρώνουν με συνέπεια. Η φορολογία να μην αποτελεί τροχοπέδη της ανταγωνιστικότητας και της οικονομίας. Να μειωθεί η επιβάρυνση των επιχειρήσεων και όχι απλώς να μπορούν να επιβιώσουν, αλλά να παραμείνουν στη χώρα και να υπάρξουν και νέες επενδύσεις που θα φέρουν τις πολυπόθητες θέσεις εργασίας. 
Εξάλλου η στρατηγική μας πάνω σε αυτό, η οποία έχει χαραχθεί και έχει ειπωθεί σε όλους τους τόνους, είναι χαμηλότεροι φορολογικοί συντελεστές, για να έχουν τη δυνατότητα οι φορολογούμενοι να πληρώνουν, απλούστερο φορολογικό σύστημα για να παρακολουθείται πιο εύκολα και να μειωθεί η επαφή έφορου με φορολογούμενο, πλήρη εφαρμογή και χρήση της τεχνολογίας για να μειωθούν οι τρύπες της φοροδιαφυγής, να εκλείψουν οι εστίες της διαφθοράς, να γίνονται αυτόματα οι υπολογισμοί και οι επαληθεύσεις και κυρίως, άμεση και σκληρή τιμωρία σε όσους φοροδιαφεύγουν εις βάρος του κράτους και των συμπολιτών. 
Τα προβλήματα της φορολόγησης και της φοροδιαφυγής δεν δημιουργήθηκαν σήμερα, μας ταλανίζουν χρόνια. Το πολιτικό κόστος αντιμετώπισής τους ίσως ήταν μεγαλύτερο από την ευθύνη της επίλυσής τους, καθώς επίσης και οι ελεγκτικοί μηχανισμοί, οι οποίοι δυστυχώς δεν αντέδρασαν και δεν ενήργησαν όπως θα έπρεπε αλλά και η ατιμωρησία. Μέχρι χθες αυτοί που σήκωναν το βάρος ήταν αυτοί που δεν μπορούσαν να κρύψουν τα εισοδήματά τους δηλαδή οι συνταξιούχοι και οι μισθωτοί.
Εδώ, κυρίες και κύριοι, πρέπει να σας πω ότι εγώ βλέπω τα πράγματα με το μάτι της πολιτικού και βάζω πρώτα τον άνθρωπο. Όμως πραγματικά οι αριθμοί βοηθούν για να δούμε τα δεδομένα. Τι λένε τα δεδομένα; Ότι στην Ελλάδα από τα πεντέμισι εκατομμύρια φορολογικές δηλώσεις, τα τρεισήμισι υποβάλλονται από μισθωτούς και συνταξιούχους. Από τις υπόλοιπες δύο εκατομμύρια φορολογικές δηλώσεις που υποβάλλονται από ελεύθερους επαγγελματίες, από νομικά πρόσωπα, εισοδηματίες κ.λπ., το ένα εκατομμύριο τριακόσιες χιλιάδες δήλωσαν εισοδήματα των 5.000 ευρώ. Και όταν το αφορολόγητο ήταν στα 12.000 ευρώ, δήλωναν 12.000 ευρώ. Συμπέρασμα; Στην Ελλάδα δεν υπάρχει αναπτυγμένη φορολογική συνείδηση, αλλά υπάρχει τεράστια φοροδιαφυγή με αποτέλεσμα να πληρώνουν το μάρμαρο οι ίδιοι και οι ίδιοι. Κατ’ αρχάς αυτό είναι άδικο. Χρειαζόμαστε, λοιπόν, απαραίτητα μια φορολογική διαπαιδαγώγηση που να ξεκινάει από το νηπιαγωγείο. Κλέβοντας το κράτος είναι σαν να κλέβει το παιδί από την τσέπη του γονέα. 
Η Κυβέρνηση σήμερα προσπαθεί να αντιμετωπίσει αυτές τις στρεβλώσεις ή μέρος απ’ αυτές. Προχωράει σε απλοποίηση της φορολογικής κλίμακας, διευρύνει τη φορολογική βάση, διαχωρίζει τα εισοδήματα από μισθωτές υπηρεσίες και επιχειρηματική δραστηριότητα και εισάγει έναν πλήρη εξορθολογισμό των φοροαπαλλαγών και των εκπτώσεων. 
Μας λέτε ότι πλήττονται τα χαμηλά εισοδήματα. Αυτό είναι ψέμα. Τα ατομικά εισοδήματα έως 9.500 ευρώ προκύπτει ότι δεν θα καταβάλουν φόρους. Με τη νέα φορολογική κλίμακα, επίσης, υπάρχει σημαντική ελάφρυνση στα εισοδήματα μέχρι 25.000 ευρώ. Έχουμε μείωση του συντελεστή κατά 50% στους ελεύθερους επαγγελματίες. Δεν θα επεκταθώ περισσότερο γιατί πιέζει ο χρόνος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, τελειώνετε.</ChairmanSpeech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Θα πω, όμως, ότι χαίρομαι ιδιαίτερα για τη φοροαπαλλαγή του 50% των νέων επιχειρηματιών, διότι ήμουν από αυτούς που πραγματικά επιδίωκα διακαώς ένα τέτοιο μέτρο. 
Επίσης, λίγο πριν κλείσω θα πω για τα παιδιά, γιατί αυτό το φορολογικό ονομάστηκε και παιδοκτόνο. Και αυτό είναι ψέμα. Για πρώτη φορά υπάρχει ενιαίο επίδομα στήριξης τέκνων 40 ευρώ το μήνα ανά παιδί από το πρώτο παιδί, από το οποίο ωφελούνται οκτακόσιες εξήντα εννιά χιλιάδες οικογένειες. Για τις πολύτεκνες οικογένειες με οικογενειακό εισόδημα έως 45.000 ευρώ θεσπίζεται ετήσιο επίδομα για κάθε παιδί ύψους 500 ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τελειώνετε, παρακαλώ, κυρία συνάδελφε.</ChairmanSpeech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Κλείνοντας, λοιπόν, θα πω ότι θα ήθελα, κύριε Υπουργέ -και σας παρακαλώ ιδιαιτέρως- να δείτε ξανά το θέμα των αγροτών, της φορολόγησης των αγροτών και όχι μόνο του πετρελαίου θέρμανσης –που και αυτό σας το ζητάω- αλλά και του αγροτικού πετρελαίου. Είναι πολύ σημαντικό, όπως επίσης και το ότι πρέπει να μπει και ένα πλαφόν στους αγρότες που θα τηρούν βιβλία. 
Κλείνοντας, θα πω, κύριοι, ότι υπηρετούμε την πολιτική η οποία λέγεται ότι είναι η τέχνη του εφικτού. Αυτήν τη στιγμή, κάτω από αυτές τις συνθήκες αυτό το φορολογικό ήταν εφικτό. Στη συνέχεια, θα προχωρήσουμε ακόμα καλύτερα για να φθάσουμε στο επιθυμητό αποτέλεσμα. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε. 
Ο κ. Κωνσταντίνος Τριαντάφυλλος έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κυρία Πρόεδρε, κύριε Υπουργέ, κυρίες και κύριοι συνάδελφοι, συζητούμε σήμερα το φορολογικό νομοσχέδιο μέσα σε μια ιδιαίτερη συγκυρία πολιτικής και κοινωνικής αναταραχής εξαιτίας μιας λίστας που κλονίζει και μας φέρνει αντιμέτωπους αφ’ ενός με τους κρυμμένους σκελετούς στην ντουλάπα του πολιτικού συστήματος και αφ’ ετέρου με τα όρια του πολιτικού λαϊκισμού. 
Στην υπόθεση της λίστας οι μάσκες πέφτουν και οι διψασμένοι για εξουσία επενδύουν στην ψηφοθηρική ανομία και το λαϊκισμό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, κάντε ησυχία, παρακαλώ, να μιλάτε τουλάχιστον χαμηλοφώνως, για να μην ενοχλείτε τους ομιλητές.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Όσοι σήμερα διακρίνουν τη βία ανάλογα με το θύμα και το θύτη πολύ γρήγορα θα θερίσουν θύελλες. Όμως, τότε για όλους μας θα είναι πολύ αργά, γιατί όσο ντροπιαστική είναι η διαχρονική αδυναμία αντιμετώπισης της διαφθοράς και της φοροδιαφυγής άλλο τόσο ντροπιαστική είναι η επιδοκιμασία της φοροδιαφυγής στην Ύδρα και η κομπορρημοσύνη εκείνου που λέει ότι δεν θα πληρώσει το ειδικό τέλος ακινήτων, επειδή έτσι θέλει. 
Χρειάζεται πολλή προσοχή ο τοκισμός του λαϊκισμού και η καλλιέργεια της ανομίας, ειδικώς για όσους αρέσκονται να λογίζονται ως οι τιμωροί της ανομίας των άλλων.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, καθίστε, παρακαλώ, στις θέσεις σας. 
Με συγχωρείτε, κύριε συνάδελφε. Ειλικρινά λυπάμαι.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Όσοι σήμερα επιχαίρουν για την κριτική της «BILD» και του «SPIEGEL» σχετικά με τη συνταγματική διάταξη του ελληνικού Συντάγματος για τη φορολόγηση του ναυτικού συναλλάγματος πρέπει να πουν ξεκάθαρα την άποψή τους για το ζήτημα στους Έλληνες ναυτικούς. 
Ως προς την ουσία τώρα του νομοσχεδίου, θα μιλήσω μέσα από πέντε αλήθειες, τέσσερα αυτονόητα, τρεις πολιτικούς άξονες και θα καταλήξω σε ορισμένες προτάσεις. 
Συζητούμε ένα φορολογικό νομοσχέδιο, όχι βεβαίως μια μεταρρύθμιση, ενώ το ζητούμενο είναι μια ολική αλλαγή στον τρόπο με τον οποίο προσεγγίζουμε τα δημόσια έσοδα ως πολιτεία. Στην περίοδο της κρίσης σχέδιο για φορολογική μεταρρύθμιση φαίνεται ότι δεν υπάρχει αυτήν τη στιγμή. Μπορούμε, όμως, να αναπτύξουμε ένα φορολογικό σύστημα που θα είναι πολύ πιο απλό, πιο αποτελεσματικό και δίκαιο από το σημερινό. 
Για να αντιληφθούμε πόσο πολύπλοκο είναι το σημερινό σύστημα, ας δούμε πόσες εγκυκλίους εκδίδει το Υπουργείο Οικονομικών κάθε χρόνο: πενήντα τέσσερις το 2009, εκατόν ενενήντα έξι το 2010, διακόσιες πενήντα μία το 2011, ογδόντα μία ως τον Απρίλιο του 2012. 
Πάμε να πούμε τώρα κάποιες αλήθειες. Αλήθεια πρώτη. Η πολυπλοκότητα είναι πιο ανασχετικός παράγοντας για την επιχειρηματικότητα από ό,τι το ύψος των φορολογικών συντελεστών. 
Αλήθεια δεύτερη. Μέχρι και το τέλος του 2010, όταν το μνημόνιο βρισκόταν σε πλήρη εξέλιξη, τα φορολογικά έσοδα ως ποσοστό επί του ΑΕΠ στην Ελλάδα, συμπεριλαμβανομένων και των ασφαλιστικών εισφορών ήταν πολύ κάτω από τον ευρωπαϊκό μέσο όρο. 
Αλήθεια τρίτη. Αυτό που γίνεται τώρα είναι ότι καλούμαστε να μπούμε στο ευρωπαϊκό καλούπι από πλευράς φορολογίας, μόνο που αυτό ούτε αρκεί ούτε είναι εφικτό όταν γίνεται με εισπρακτικά και μόνο κριτήρια και όταν η οικονομία μας διαθέτει ελάχιστα από τα χαρακτηριστικά μιας ανεπτυγμένης ευρωπαϊκής οικονομίας. 
Αλήθεια τέταρτη. Το ελληνικό φορολογικό σύστημα είναι από τα πλέον άδικα στον κόσμο. Βασικό στοιχείο της αδικίας είναι η εκτεταμένη παραβατικότητα και η ανοχή σε αυτή, που διχάζει την κοινωνία σε αυτούς που δεν μπορούν ή δεν θέλουν και σε αυτούς που μπορούν και το κάνουν. 
Αλήθεια πέμπτη και τελευταία, το μείζον πρόβλημα της ελληνικής φοροδιαφυγής. 
Πάμε τώρα στα αυτονόητα. Αυτονόητο πρώτο. Ύστερα από τρία προγράμματα προσαρμογής και τέσσερα χρόνια βαθιάς ύφεσης τα φορολογικά έσοδα ακουμπούν το ναδίρ, ενώ η κάνουλα στερεύει και πλέον βρισκόμαστε στο σημείο μηδέν της φοροδοτικής ικανότητας πολιτών και επιχειρήσεων. 
Αυτονόητο δεύτερο. Οι συνεχείς φορολογικές αμνηστίες που οδηγούν σε ανταμοιβή ουσιαστικά των ασυνεπών φορολογουμένων, στα τελευταία δηλαδή τριάντα χρόνια αντιστοιχεί κατά μέσο όρο μια ρύθμιση περαίωσης σε κάθε δυόμισι χρόνια. 
Αυτονόητο τρίτο. Οι παράλογα υψηλοί συντελεστές σε μια καθημαγμένη οικονομία δεν θα φέρουν κανένα αποτέλεσμα, όχι γιατί είναι ιδεολογικά αβάσιμη ούτε γιατί δεν ήταν μέσα στο πρόγραμμα της Νέας Δημοκρατίας ούτε γιατί δεν λαμβάνουν υπ’ όψιν το άρθρο 4 του Συντάγματος που μιλάει για τα φορολογικά βάρη των πολιτών, αλλά απλούστατα γιατί δύσκολα τα νοικοκυριά θα μπορέσουν να ανταποκριθούν στις φορολογικές τους υποχρεώσεις. 
Αυτονόητο τέταρτο. Οι έμμεσοι φόροι έχουν διαβρώσει την ανταγωνιστικότητα και την ισομερή συμβολή των πολιτών διογκώνοντας αντίστοιχα τη φοροδιαφυγή. Με βάση λοιπόν όλα τα παραπάνω και ενώ χρειάζεται μια ουσιαστική μεταρρύθμιση στη διοίκηση και στο ζήτημα του φορολογικού, εμείς κάνουμε μια δειλή τομή μέχρι τη μεγάλη μεταρρύθμιση στο εγγύς μέλλον. 
Δέχομαι τη σταδιακή προσαρμογή του νέου φορολογικού και αντιλαμβάνομαι ότι οι προθέσεις του Υπουργού και της Κυβέρνησης είναι προς την κατεύθυνση της ουσιαστικής μεταρρύθμισης. Θέλω, όμως, να υπογραμμίσω ότι χάνουμε πολύτιμο χρόνο και οι μεταρρυθμίσεις δεν μπορούν να περιμένουν άλλο. Και έτσι φτάνουμε στις πολιτικές που πρέπει να υλοποιηθούν. 
Πρέπει να ξεκινήσουμε την εκπόνηση ενός ολοκληρωμένου σχεδίου φορολογικής αναμόρφωσης, με βάση τους εξής τρεις άξονες, σύνταξη ενός νέου φορολογικού νόμου που θα είναι απλός, κατανοητός και δεν θα αλλάξει τις βασικές του διατάξεις για πέντε ή δέκα χρόνια, ενδεχομένως και με ανάλογη συνταγματική πρόβλεψη. 
Δεύτερον, φορολόγηση όλων των εισοδημάτων με ενιαία προοδευτική κλίμακα, κατάργηση όλων σχεδόν των αυτοτελών φορολογιών και αυστηρή τιμωρία της φοροδιαφυγής, με απλοποίηση της επίσπευσης κατάσχεσης από πλευράς ελληνικού δημοσίου κατά των φοροφυγάδων. 
Τρίτον, η μεταρρύθμιση του φορολογικού συστήματος αυτομάτως θα πρέπει να συμβάλει στη διαμόρφωση συνθηκών οικονομικής μεγέθυνσης και αύξησης της απασχόλησης και βεβαίως, πρέπει να προχωρήσει άμεσα το εθνικό σχέδιο κατά της διαφθοράς με το διορισμό εθνικού συντονιστή, γιατί η φοροδιαφυγή είναι θέμα διαφθοράς και ως τέτοιο πρέπει να το αντιμετωπίζουμε. 
Κυρίες και κύριοι συνάδελφοι, το ΠΑΣΟΚ με πλήρη επίγνωση και συναίσθηση των ορίων και των αντοχών της οικονομίας, συνέβαλε στη διαμόρφωση του υπό συζήτηση νομοσχεδίου. Καταφέραμε να αποσυρθεί η πρόταση για φορολόγηση μισθωτών και συνταξιούχων με συντελεστή 45% άνω των 25.000 ευρώ, να βελτιωθούν σε ικανοποιητικό βαθμό οι προβλέψεις για τα επιδόματα που χορηγούνται στις οικογένειες με παιδιά, ιδιαίτερα μάλιστα για τις τρίτεκνες και πολύτεκνες οικογένειες. 
Πετύχαμε εργαζόμενοι με μπλοκάκια να αντιμετωπίζονται φορολογικά ως μισθωτοί. Παλέψαμε ώστε οι νέοι και οι άνεργοι, που ξεκινούν για πρώτη φορά την επαγγελματική δραστηριότητα, να φορολογούνται από 1-1-2013 και για τρία χρόνια με το 50% της φορολογικής κλίμακας επιχειρηματικής δραστηριότητας για το μέρος του εισοδήματός τους έως 10.000 ευρώ. Προφανώς αυτό είναι ελάχιστο μπροστά σε όσα πρέπει να γίνουν για μια γενιά που δοκιμάζεται με ανεργία που ξεπερνά το 50%.
Θα κλείσω, κύριε Υπουργέ, με μία τελευταία πρόταση. Πιστεύω ότι στην κατεύθυνση της σύνταξης ενός ολοκληρωμένου, μεταρρυθμιστικού φορολογικού νομοσχεδίου θα βοηθούσε και η σύσταση ειδικής επιτροπής με επικεφαλής πρόσωπο αντικειμενικού και αδιαμφισβήτητου κύρους από το χώρο της οικονομίας, που θα οργανώσει το διάλογο και το πλαίσιο για την πραγματική φορολογική μεταρρύθμιση.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ και εγώ, κύριε συνάδελφε.
Ο κ. Ηλίας Βλαχογιάννης έχει το λόγο.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κυρία Πρόεδρε.
Κύριοι Υπουργοί, κυρίες και κύριοι συνάδελφοι, όλοι γνωρίζουμε ότι ανειλημμένη υποχρέωση της χώρας είναι το παρόν σχέδιο νόμου. Είναι προαπαιτούμενο για να πάρουμε τη δόση. Γι’ αυτό δεν είναι αυτό το οποίο θα θέλαμε. Είμαστε ειλικρινείς απέναντι στους πολίτες.
Δεσμευόμαστε, όμως, πολύ σύντομα να φέρουμε ένα άλλο σχέδιο νόμου το οποίο θα προσπαθήσει πραγματικά να αποκαταστήσει τη φορολογική δικαιοσύνη στη χώρα μας. Πρέπει, όμως, να ομολογήσουμε ότι αυτό το σχέδιο νόμου είναι δικαιότερο από αυτά που προϋπήρχαν. Σε τρία χρόνια είχαμε δεκατρείς φορολογικούς νόμους. Το ότι αυτοί οι φορολογικοί νόμοι δεν απέδωσαν τα αναμενόμενα προφανώς οφείλεται και σε αυτούς, οφείλεται όμως και σε αντικειμενικούς λόγους που έχουν σχέση με την πολιτική βούληση να εφαρμοστούν και με την ύπαρξη αποτελεσματικού φοροεισπρακτικού μηχανισμού.
Γι’ αυτό, η Κυβέρνηση που στηρίζεται από τρία κόμματα με διαφορετικές αντιλήψεις, αλλά με βούληση να σώσουν τη χώρα, κατέληξε σε αυτό το φορολογικό νομοσχέδιο, που πιστεύουμε ότι θα δώσει τα ποθούμενα αποτελέσματα μέχρι να μπορέσουμε όλοι μαζί να προχωρήσουμε στο επόμενο βήμα.
Κυρίες και κύριοι της Αντιπολίτευσης, βλέπετε ότι ο λαός μάς έχει όλους ξεπεράσει. Δείχνει μία πρωτόγνωρη ωριμότητα, πάντως πολύ πιο προχωρημένη από ό,τι δείχνει ο πολιτικός κόσμος. Μας δείχνει το βήμα. Πιάστε τα μηνύματα των καιρών. Πιάστε αυτό το οποίο απαιτούν οι πολίτες, να ομονοήσουμε επιτέλους σαν πολιτικός κόσμος, να βγάλουμε τη χώρα από τα αδιέξοδα. Έχουμε καιρό να βρούμε τις κομματικές διαφορές. Τώρα, όμως, που το καράβι χρειάζεται στιβαρό καπετάνιο, βάλτε χέρι. Βάλτε χέρι να σώσουμε τη χώρα. Δεν θα σώσετε εμάς.
Όπως είδατε, ο λαός ακόμα μας εμπιστεύεται και αισθανόμαστε πραγματικά μεγάλη ευγνωμοσύνη, γιατί εξακολουθεί και μας περιβάλλει με την εμπιστοσύνη του.
Ξέρουμε, κυρίες και κύριοι συνάδελφοι, ότι για τα έσοδα του κράτους δεν συμβάλλουν όλοι οι πολίτες το ίδιο. Δεν πληρούται η βασική αρχή του Συντάγματος «έκαστος να συνεισφέρει ανάλογα στα φορολογικά βάρη». Δεν συνεισφέρει.
Υπήρχαν μεγάλες κατηγορίες που δεν πλήρωσαν τόσα χρόνια αυτό που τους αναλογούσε. Γιατί δεν πλήρωσαν; Λόγω του πολιτικού κόστους το πολιτικό σύστημα τους άφηνε στην άκρη.
Έρχεται τώρα μία Κυβέρνηση που λέει: «Δεν υπολογίζω το πολιτικό κόστος. Πρέπει να κάνω ένα σύστημα το οποίο να είναι δικαιότερο». Διευρύνουμε τη φορολογική βάση και λέτε ότι είμαστε φορομπήχτες, ότι είμαστε δυνάστες του λαού, ότι πίνουμε το αίμα των φτωχών λαϊκών στρωμάτων.
Υπάρχει κανείς σε αυτήν την Αίθουσα που να μη γνωρίζει ότι περίπου ενάμισι εκατομμύριο συμπολίτες μας -ελεύθεροι επαγγελματίες, έμποροι, βιοτέχνες- δήλωσαν ετήσιο εισόδημα κάτω από 5.000 ευρώ; Όλοι το γνωρίζετε. Θα αντιλέξει κανείς: «Μα, δεν έχουν να δηλώσουν παραπάνω». Αυτό είναι αληθές, εν μέρει.
Από την άλλη πλευρά, είναι αληθές ότι πάρα πολλοί έχουν και δεν τα δηλώνουν. Επίσης, στους καιρούς που είχαν περισσότερο εισόδημα και τότε δεν το δήλωναν. Και πάλι, το πολιτικό σύστημα δεν είχε τη βούληση να εισπράξει αυτά τα οποία έπρεπε να εισπράξει.
Υπάρχει ένα θέμα με τη φορολογία των αγροτών. Πιστεύω ότι ο κύριος Υπουργός θα το δει, όπως και η Κυβέρνηση. Όλοι πρέπει να πληρώσουν, και οι αγρότες. Υπάρχουν, όμως, αγρότες με μικρούς κλήρους που προφανώς δεν έχουν τη δυνατότητα να πληρώσουν και θα πρέπει να ληφθεί ειδική μέριμνα γι’ αυτές τις κατηγορίες των αγροτών που είναι και η μεγάλη πλειοψηφία.
Υπάρχει ένα θέμα με τους στόχους που δεν πετύχαμε, όσον αφορά το πετρέλαιο και πιστεύω ότι η Κυβέρνηση, επειδή τα μηνύματα τα πιάνουμε γιατί ζούμε μέσα στην κοινωνία, θα προβεί σε διορθωτικές κινήσεις, έτσι ώστε να αποκατασταθούν οι αδικίες εκεί που πραγματικά όλοι τις έχουμε διαπιστώσει.
Υπάρχει ένα θέμα με την επιχειρηματικότητα. Όλοι κατηγορείτε την Κυβέρνηση, γιατί μειώνει το φόρο στις επιχειρήσεις. Μα, δεν βλέπουμε σε τι επενδυτικό περιβάλλον ζούμε; Δεν βλέπουμε σε ποιο γεωγραφικό μέρος του κόσμου ζούμε; Δεν βλέπουμε ότι στην Κύπρο, στη Βουλγαρία, στις γειτονικές χώρες, οι επιχειρήσεις πληρώνουν 10% φόρο και έχουν και πενταετή περίοδο χάριτος; Γιατί ένας επιχειρηματίας να έρθει να επενδύσει στην Ελλάδα; Για να πάνε να του κάνουν κατάληψη και επαναστατική γυμναστική κάποια παληκάρια, κάποιες νεολαίες πολιτικών κομμάτων; Προφανώς, αυτός που θα έρθει να επενδύσει, να επιχειρήσει στη χώρα μας, θα το κάνει για το κέρδος. Γιατί πρέπει να ενοχοποιείται το κέρδος σ’ αυτή τη δημοκρατία; Πώς θα παραχθεί πλούτος, αν δεν υπάρξουν άνθρωποι οι οποίοι θα διαθέσουν τα δικά τους κεφάλαια, για να παραχθεί ο πλούτος;
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι συνάδελφοι ιδιαίτερα της Αξιωματικής Αντιπολίτευσης, ελάτε μαζί μας. Πάρτε τα μηνύματα του λαού και βάλτε χέρι να σωθεί ο τόπος. Καταδικάστε τη βία απ’ όπου και αν προέρχεται, γιατί η βία είναι βία. Δεν υπάρχει αριστερή και δεξιά βία. Υπάρχει μόνο βία. Βοηθείστε να βγει η χώρα, αν θέλετε να έχετε ελπίδες να γίνετε κάποτε η δεσπόζουσα δύναμη στο πολιτικό σύστημα. Αν δεν το κάνετε αυτό, να είστε σίγουροι ότι ο λαός θα ψαλιδίσει τις φιλοδοξίες σας για να γίνετε η επόμενη κυβέρνηση, «σύριζα»...
Να είστε καλά!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κύριε Βλαχογιάννη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και δύο εκπαιδευτικοί από το 3ο Γυμνάσιο Άρτας. 
Η Βουλή σάς καλωσορίζει. Καλή πρόοδο και καλή χρονιά!
(Χειροκροτήματα απ’ όλες τις πτέρυγες της Βουλής)
 Το λόγο έχει τώρα ο κ. Ιωάννης Αμανατίδης.</ChairmanSpeech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Ευχαριστώ πολύ, κυρία Πρόεδρε.
Κυρίες και κύριοι Βουλευτές, απ’ αυτό εδώ το Βήμα έχει γίνει κριτική από τον κ. Μουσουρούλη προς το ΣΥΡΙΖΑ γιατί δεν έρχεται να συζητήσει. Η απεύθυνση μάλλον του κ. Μουσουρούλη έπρεπε να είναι προς τον Πρωθυπουργό, τον κ. Σαμαρά, στον Αρχηγό της Νέας Δημοκρατίας. Έπρεπε να είναι προς τα εκεί, γιατί το σχέδιο νόμου ήρθε με τη διαδικασία του έκτακτου και του κατεπείγοντος, όπως γράφει στην τελευταία σελίδα του σχεδίου νόμου. 
Ποιο είναι, όμως, το έκτακτο και κατεπείγον; Είναι έκτακτο και κατεπείγον ένα νομοσχέδιο, το οποίο είχατε υποσχεθεί προεκλογικά σαν Νέα Δημοκρατία ότι μέσα σε έξι ή επτά εβδομάδες από την ανάληψη της εξουσίας –ανοίξτε το site της Νέας Δημοκρατίας να δείτε- θα φέρετε φορολογικό νομοσχέδιο; Ήταν η προεκλογική σας υπόσχεση. Είναι ένα αργοπορημένο νομοσχέδιο, ένα νομοσχέδιο το οποίο δεν το έχετε συζητήσει με την ελληνική κοινωνία, παρά μόνο με την τρόικα. Ένα τέτοιο νομοσχέδιο φέρνετε, χωρίς διαβούλευση και με έκτακτες διατάξεις.
Κυρίες και κύριοι συνάδελφοι, επιλέξατε το δρόμο της κοινωνικής αναλγησίας, της βαρβαρότητας πάνω στο κουφάρι της ελληνικής κοινωνίας. Επιλέξατε τη λύση της απομύζησης των γνωστών θυμάτων των φιλελεύθερων πολιτικών, της ήδη δηλαδή από πολύ καιρό εξουθενωμένης μικρομεσαίας τάξης, των μισθωτών, των συνταξιούχων και των μικρομεσαίων επιχειρήσεων. 
Εισπρακτική αρπαχτή κάνετε, κύριε Υπουργέ! Δεν κάνετε καμμία τομή στα φορολογικά δεδομένα της χώρας. Και το ξέρετε! Τα φορολογικά πλαίσια, βέβαια, που ισχύουν στη χώρα μας από τις κυβερνήσεις του ΠΑΣΟΚ και της Νέας Δημοκρατίας είναι το κατ’ εξοχήν πεδίο άσκησης ταξικών, κομματικών και πελατειακών πολιτικών, με κύριο χαρακτηριστικό το ξεζούμισμα των μικρομεσαίων και τη δημιουργία φορολογικής όασης για το μεγάλο κεφάλαιο, με χαριστικές εξαιρέσεις και με ένα πλέγμα ευρύτατων απαλλαγών.
Βέβαια, τώρα έρχεται να προστεθεί και το μνημονιακό άλλοθι. Σας βολεύει να επικαλείστε την κρίση και τα μνημόνια, για να διαιωνίζετε παθογένειες δεκαετιών και να εφαρμόζετε την άγρια ταξική νεοφιλελεύθερη πολιτική.
Κύριε Υπουργέ, όταν ένα σύστημα Δημόσιας Διοίκησης δεν βασίζεται στις αρχές της δικαιοσύνης, της ισονομίας και της ίσης μεταχείρισης, δεν χαίρει καμμιάς ηθικής και κοινωνικής νομιμοποίησης. Όταν το φορολογικό σύστημα που προτείνεται από τις εκάστοτε κυβερνήσεις, είναι λειψό, άδικο, μονομερές και μεροληπτικό τότε απαξιώνεται στη λαϊκή συνείδηση μαζί με τους εισηγητές του. 
Ας έρθουμε, όμως, στο παρόν. Θα «κομίσω γλαύκας εις&#160;Αθήνας» λέγοντας ότι η Ελλάδα ανάμεσα στις χώρες το ΟΟΣΑ κατέχει την πρωτιά ως προς τη δημοσιονομική προσαρμογή την περίοδο της κρίσης. Τα στοιχεία της ανεργίας βρίσκονται περίπου στο 30%, που συνιστά πρωτιά στην Ευρωπαϊκή Ένωση. Η ανεργία στους νέους βρίσκεται στο 53% με 54%. Το 30% του πληθυσμού βρίσκεται στα όρια της φτώχειας, ενώ οι αυτοκτονίες πλησιάζουν τις τρεισήμισι χιλιάδες. Και έρχεστε μέσα σ&apos; αυτό το περιβάλλον να αποτελειώσετε τα μικρομεσαία νοικοκυριά, το κόμμα που θέλει να λέγεστε «κόμμα των νοικοκυραίων», με τις πραγματικά απίθανες διατάξεις, όπως αυτές που επιβαρύνουν τον οικογενειάρχη, αφού το να έχεις παιδιά αποτελεί πλέον τεκμήριο και συνεπάγεται αυξημένους φόρους. Άλλωστε, δεν είναι καθόλου τυχαίος ο χαρακτηρισμός του νέου φορολογικού νομοσχεδίου σαν «Ηρώδης» από τους πολύτεκνους και τους τρίτεκνους της χώρας. 
Καταργείτε τις φοροαπαλλαγές που ανακούφιζαν τα επιβαρυμένα νοικοκυριά. Κόβετε, δηλαδή, το αφορολόγητο για τα παιδιά, το ενοίκιο της κύριας κατοικίας, το ενοίκιο του παιδιού που σπουδάζει σε άλλη πόλη κ.λπ.. Επίσης, καταργείτε διατάξεις που καταργούν την προοδευτικότητα της φορολογικής κλίμακας και καθιερώνετε ειδική κλίμακα για εμπόρους και ελεύθερους επαγγελματίες, γεγονός που οδηγεί σε υπέρογκες επιβαρύνσεις των νοικοκυριών με χαμηλά εισοδήματα και των επιχειρήσεων με ελάχιστα κέρδη. Πρόκειται για πρωτοφανείς διατάξεις που πλήττουν βάναυσα τους μικρούς αγρότες. 
Είναι ένα σχέδιο νόμου της ανισότητας, της κοινωνικής αδικίας και της αναλγησίας, των «ημετέρων», των συμφερόντων, αντισυνταγματικό στις λοιπές διατάξεις, όπως αποφάνθηκε η Νομική Υπηρεσία της Βουλής, την οποία αγνοείτε προκλητικά. Είναι υπηρεσία της Βουλής και εσείς και εμείς είμαστε Βουλευτές του ελληνικού λαού και όχι Βουλευτές της Κυβέρνησης. 
Κυρίες και κύριοι Βουλευτές, θα ήθελα να αναφέρω δύο-τρία πράγματα σε σχέση πάλι με την υποκρισία, η οποία περισσεύει. Περισσεύει η υποκρισία για τους πολύτεκνους και τους τρίτεκνους, γιατί λέτε «θα δούμε, δεν μπορούμε τώρα, δεν είναι εφικτό και θα πάμε αργότερα σε ένα δικαιότερο σύστημα». Το ίδιο έργο το είχαμε ζήσει και στο μεσοπρόθεσμο. Προκειμένου οι Βουλευτές του ΠΑΣΟΚ να ψηφίσουν το μεσοπρόθεσμο, περάσατε τη διάταξη που δεν έκοβε από συντάξεις των ευπαθών ομάδων και έτσι, ξεγελάσατε –δεν ξέρω αν το κάνατε σε συνεργασία με τους Βουλευτές- τους Βουλευτές του ΠΑΣΟΚ οι οποίοι και το ψήφισαν. Και βέβαια, οι συνάδελφοι του ΠΑΣΟΚ, όταν μία βδομάδα μετά ο κ. Στουρνάρας πήρε πίσω αυτήν τη διάταξη, δεν είδα να χύνουν κανένα δάκρυ γι’ αυτές τις κατηγορίες. Άρα, τα δάκρυά σας ήταν ψεύτικα και κροκοδείλια. 
Συνάδελφοι της ΔΗΜΑΡ, έχετε καταθέσει ένα σωρό τροπολογίες. Σας εκφράζει το νομοσχέδιο ή όχι; Αν όλες αυτές οι τροπολογίες γίνουν δεκτές, θα αλλάξει η φύση του νομοσχεδίου ή όχι; Είναι δυνατόν να το ψηφίσετε αυτό; 
Κυρίες και κύριοι συνάδελφοι, το παρόν νομοσχέδιο «διυλίζει τον κώνωπα και καταπίνει την κάμηλο». Είναι ένα δίχτυ που πιάνει τα μικρά ψάρια, αλλά με ευκολία ανοίγει διάπλατα για να περάσουν οι μεγαλοκαρχαρίες. 
Το νομοσχέδιο αυτό, κύριε Υπουργέ, είναι και αναποτελεσματικό. Χθες, δόθηκε η έκθεση του Γενικού Λογιστηρίου του Κράτους, κατά την οποία έχετε υστέρηση 6,5 δισεκατομμύρια σε σχέση με τα έσοδα, τα οποία περιμένετε να εισπράξετε και το 2012. Και περιμένετε το 2013 με παραπάνω ύφεση, να πάρετε αυτά τα λεφτά; Νομίζω ότι δεν είναι στραβός ο γιαλός, αλλά ότι στραβά αρμενίζετε. 
Και επειδή εδώ μας κατηγορείτε για έλλειψη θέσεων, σας λέω ότι απέναντι σ’ αυτές τις ισοπεδωτικές πολιτικές, ο ΣΥΡΙΖΑ έχει να παραβάλλει ένα πλήρες φορολογικό σύστημα εδραιωμένο στις αρχές της κοινωνικής και φορολογικής δικαιοσύνης, δηλαδή ένα σύστημα δίκαιο, απλό και αποτελεσματικό. Δηλαδή, θα έχουμε δίκαιη κατανομή των φορολογικών βαρών βασισμένη στην αρχή της αναλογικότητας. Θα είναι ένα σύστημα απλό, εύκολο και κατανοητό από τον πολίτη με λίγους νόμους, ένα για κάθε φορολογία, αλλά ταυτόχρονα και αποτελεσματικό. 
Και για να μην καταχραστώ το χρόνο, θα κλείσω λέγοντας, κυρίες και κύριοι Βουλευτές, ότι η φορολογία μπορεί και πρέπει να είναι ένας πραγματικός μηχανισμός αναδιανομής του πλούτου προς τα κάτω. 
Αυτά δεν είναι ευχολόγια. Οι στόχοι μας αυτοί είναι εφικτοί, γιατί έχουμε την πολιτική βούληση για την ανατροπή των παθογενειών που ταλανίζουν για δεκαετίες στη χώρα μας, πολιτική βούληση που οι κυβερνήσεις που είχαμε μέχρι τώρα δεν την είχαν και που έχουν θυσιάσει στο βωμό της εξυπηρέτησης των συμφερόντων του μεγάλου κεφαλαίου τα συμφέροντα του κόσμου της εργασίας, επιβάλλοντας τη βίαιη φτωχοποίηση του ελληνικού λαού. Ο ελληνικός λαός όμως, θα σας σταματήσει. 
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember> ): Ευχαριστούμε, κύριε συνάδελφε. 
Έχει ζητήσει το λόγο ο πρώην Πρόεδρος της Βουλής κ. Απόστολος Κακλαμάνης. 
Ορίστε, κύριε Πρόεδρε, έχετε το λόγο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρίες και κύριοι Βουλευτές, δεν είχε χρόνο ο συνάδελφος Βουλευτής του ΣΥΡΙΖΑ που κατέβηκε τώρα μόλις από το Βήμα, για το πρόγραμμα του ΣΥΡΙΖΑ, το φορολογικό του νομοσχέδιο, γιατί εκτός από τα επίθετα που είπε ότι θα ήταν καλό, αποτελεσματικό και τα λοιπά, θα ήθελα να ακούσω και ουσιαστικά. Και αν πραγματικά υπάρχουν τέτοιες προτάσεις του κόμματος της Αξιωματικής Αντιπολίτευσης, διερωτώμαι γιατί μαζί με τη Νέα Δημοκρατία απεχώρησαν –δυστυχώς- και τα άλλα κόμματα της Αντιπολίτευσης το Φεβρουάριο του ’12 από την επιτροπή που είχε συγκροτηθεί από την τότε Κυβέρνηση και τον Αντιπρόεδρο της Κυβέρνησης τον Υπουργό Οικονομικών τον κ. Ευάγγελο Βενιζέλο για ένα φορολογικό σύστημα μακράς πνοής, που θα έβγαινε μέσα από το διάλογο όλων των πλευρών. Διότι προφανώς, το αν θα πρέπει το κράτος να έχει έσοδα, το αν θα πρέπει η έμμεση φορολογία να περιοριστεί όσο γίνεται περισσότερο και να υπάρξει η άμεση φορολογία -κατεξοχήν προοδευτική αντίληψη- νομίζω ότι εκεί θα έπρεπε με συγκεκριμένες προτάσεις, να παρουσιαστεί. 
Και σήμερα γιατί αυτή είναι η τραγωδία τον ελληνικό λαό που την ζει επί τρία ολόκληρα χρόνια ότι ακούει κουβέντες, προτάσεις, κλαυθμούς και οδυρμούς από αυτούς που δεν πεινούν. Διότι παρακολουθώντας μια επερώτηση προχθές της Αντιπολίτευσης σε θέματα του Υπουργείου Εργασίας, άκουγα τους αγορητές να μιλούν με πολλή οργή και σκεφτόμουν: Άραγε αυτοί οι συνάδελφοι που μιλούν με τόση οργή, πεινούν, στερούνται το ψωμί, τον επιούσιο; Γιατί υπάρχουν –και το ξέρουμε όλοι- οικογένειες που στερούνται και αυτό και δεν κραυγάζουν στους δρόμους. Στους δρόμους κραυγάζουν και άνθρωποι που υποφέρουν, αλλά δεν είναι αυτοί που πήγαιναν στα λιμάνια και εμπόδισαν τους τουρίστες να βγουν και να πάνε στην Ακρόπολη. Δεν είναι αυτοί που κατέκαιαν τα κεντρικά ξενοδοχεία της Πλατείας Συντάγματος, που είναι άδεια τα περισσότερα.
Θα μου πείτε -δεν θα μου το πείτε, ελπίζω-καλά, τώρα για το «King George» και τη «Μεγάλη Βρετανία» θα σκάσουμε; Όχι, σκάμε γιατί η πρώτη βιομηχανία της χώρας, ο τουρισμός, δυναμιτίζεται επί τρία ολόκληρα χρόνια, μας είπε Βουλευτής Ευρωπαϊκού Κοινοβουλίου, που ήρθε αντιπροσωπεία εδώ. 
Εμείς, επαινούσαμε τη χώρα μας, γιατί πράγματι είναι ένας ειρηνικός λαός, είναι ειρηνική η χώρα μας, έχει πληρώσει τη βία όλων των μορφών και όλων των πλευρών. Κάποιοι εδώ στην Αίθουσα, λόγω ηλικίας την έχουμε ζήσει και στο τομάρι μας και επέπρωτο να τη ζήσουμε ατομικώς, αγαπητοί συνάδελφοι του ΣΥΡΙΖΑ.
Καλώς επί μία εβδομάδα τα κανάλια και οι πάντες καταδικάζαμε την επίθεση εναντίον του συναδέλφου του κ. Στρατούλη. Δεν άκουσα όμως, πλην του Μανώλη του Γλέζου που πήγε στο Κρατικό Νοσοκομείο, ούτε μία κουβέντα, παρά μια ειρωνεία, ότι ο Πρόεδρος κ. Κακλαμάνης είναι ευπρόσδεκτος στα μπλοκ του ΣΥΡΙΖΑ, όταν κακοποιήθηκα βάναυσα μέσα στη Λεωφόρο Πανεπιστημίου μόνος, χωρίς φρουρές, μετά τη συγκέντρωση της ΓΣΕΕ στην Πλατεία Κλαυθμώνος την Πρωτομαγιά του ’10. 
Όλες τις μορφές βίας τις καταδικάζουμε όσοι αγαπούμε τη δημοκρατία. Σ’ αυτήν εδώ την Αίθουσα εγώ πρέπει να έχω αποδείξεις για να αμφισβητήσω την πίστη του οποιουδήποτε στη δημοκρατία. Αυτό, όμως, που μπορώ να αμφισβητήσω είναι το εάν κάνουμε όλοι ό,τι μπορούμε. Επί τρία ολόκληρα χρόνια η χώρα είναι σε κατάσταση πολέμου. Το λέω και το εννοώ και το ξέρουν όλοι ότι ο οικονομικός πόλεμος, το ενδεχόμενο κατάρρευσης της οικονομίας της χώρας θα σημαίνει και συγκρούσεις στο εξωτερικό μέτωπο της χώρας. Θα σας το πω για άλλη μια φορά. Με ποιες Ένοπλες Δυνάμεις θα υπερασπιστούμε τη Θράκη, εάν υπάρξει κίνδυνος; Ποιοι νέοι θα πάνε στο Αιγαίο να το υπερασπιστούν; Αυτοί που κάποιοι τους λένε ότι το Αιγαίο ανήκει στα ψάρια του;
Πρέπει, νομίζω, να αρθούμε στο επίπεδο των ευθυνών που πρέπει να έχουν τριακόσιοι προνομιούχοι της μεγάλης τιμής να είναι εδώ αντιπρόσωποι του Έθνους. Δεν είμαστε εδώ τα μέλη του οποιουδήποτε κόμματος, δεν είμαστε οι όποιοι με τις όποιες πολιτικές, ιδεολογικές ή προσωπικές ιδιαιτερότητες. Έχουμε κάποιο καθήκον να επιτελέσουμε.
Ο κύριος Υπουργός κακώς, κάκιστα, υπερηφανεύεται. Δεν αισθάνομαι ιδιαίτερη ικανοποίηση όταν ψηφίζω και στηρίζω μία κυβέρνηση η οποία υπερηφανεύεται διότι πήρε 500 δισεκατομμύρια ευρώ, την τελευταία δόση. Και ακούω και από τους Βουλευτές της Νέας Δημοκρατίας ότι εσώθη η χώρα. Μα, το μισό από τα 50 δισεκατομμύρια, κύριε Στουρνάρα, ήταν οι δόσεις που θα τις παίρναμε -τον Ιούνιο ήταν η καθυστερούμενη δόση- εάν δεν κάναμε δύο αλλεπάλληλες εκλογικές αναμετρήσεις, εάν συνεχίζαμε. Αλλά, βέβαια, εάν συνεχίζαμε όχι μόνο μετά το Φλεβάρη του ’12, αλλά από την άνοιξη του ’10, κυρίες και κύριοι συνάδελφοι. Θα δώσουμε λόγο όλοι όσοι σταθήκαμε όρθιοι την άνοιξη του ’10 και όλοι όσοι αρχίσαμε με άσφαιρα πυρά να πυροβολούμε στον αέρα.
Θα θυμηθεί ο ελληνικός λαός τι προέβλεπε η συμφωνία. Αυτό το συμβολισμό περί μνημονιακών και αντιμνημονιακών -εγώ δεν θέλω να ανήκω σε καμμιά ομάδα- είναι μόνο η Ελλάδα που τον εφηύρε, προκειμένου να αρχίσει ένας νέος διχασμός. Ούτε στην Ισπανία, ούτε στην Πορτογαλία ούτε στην Ιρλανδία υπάρχουν μνημονιακοί και αντιμνημονιακοί. Υπάρχουν πατριώτες Ισπανοί, Πορτογάλοι, Ιρλανδοί. 
Εδώ, επειδή πιστεύω ότι όλοι αγαπούμε αυτήν την πατρίδα, πρέπει να σταματήσουμε αυτήν την κοροϊδία που έχει καταντήσει ανέκδοτο στα καφενεία: «είσαι μνημονιακός ή αντιμνημονιακός». Είναι κρίμα. Συμβάλλουμε μ’ αυτόν τον τρόπο στη υποβάθμιση του πνευματικού πλέον επιπέδου του λαού, πόσω μάλλον όταν υπάρχει ένα μεγάλο κομμάτι αυτού του λαού που πεινά. Όποιος έχει διαβάσει το βιβλίο «Η πείνα» του Κνουτ Χάμσουν θα μάθει τι σημαίνει άνθρωπος που πεινά. Δεν ισχύει για τον άνθρωπο που πεινά καμμία δυνατότητα σκέψης, προβληματισμού. Αυτό διπλασιάζει την ευθύνη για όσους δεν πεινούν.
Οφείλουν να σκεφθούν, αντί να εξωθούν τον δυστυχή να έρχεται στην Πλατεία Συντάγματος και να φωνάζει «να καεί το μπορντέλο η Βουλή» μαζί με ελληνικές σημαίες, μαζί με τις σημαίες με τον αγκυλωτό σταυρό. Τις είδαμε έξω από τη Βουλή των Ελλήνων αλλά τις έβλεπε και όλος ο κόσμος.
Σας είπα πριν για αντιπροσωπεία ξένων Βουλευτών. Εγώ έλεγα «μα ξέρετε, μη βλέπετε την τηλεόραση γιατί για εντυπωσιασμό…». Μου είπε ένας Αυστριακός Βουλευτής «Μα τι μου λέτε; Θα έρθω εγώ με την εγγονή μου, να πάω σε ένα νησί των Κυκλάδων και θα έρθει ένας Πακιστανός και θα τη βιάσει και ενδεχομένως θα την αφήσει στον τόπο;». Τα κανάλια, αυτοί οι επιχειρηματίες που λυμαίνονται εκβιάζοντας και συναλλασσόμενοι με όλες τις κυβερνήσεις. 
Και αυτή εδώ η κυβέρνηση τι κάνει; Περιμένουμε να φέρει το νόμο για την κατανομή των συχνοτήτων. Από το 1989 πηγαίνει από παράταση σε παράταση. Παρά τις αποφάσεις του Συμβουλίου της Επικρατείας, που τις κρίνει αντισυνταγματικές, παρατείνονται συνεχώς οι άδειες λειτουργίας αυτών που χειραγωγούν τον λαό, υποτίθεται ότι ψυχαγωγούν -χυδαία βέβαια- το λαό, υποτίθεται ότι επιμορφώνουν το λαό.
Κυρίες και κύριοι συνάδελφοι, εγώ πιστεύω ότι είμαστε στα όρια και ο καθένας μας πλέον, όχι τα κόμματα τα ανύπαρκτα. Η Κοινοβουλευτική Δημοκρατία προϋποθέτει κοινοβουλευτικά κόμματα, κόμματα που έχουν δημοκρατική λειτουργία, κόμματα που δεν υπακούουν στην ενός ανδρός αρχή. Και αυτή είναι η μεγάλη πληγή της δημοκρατίας από το ’74 μέχρι σήμερα. Έμμεση δημοκρατία της κακιάς ώρας. Θα μας πει ο Μανώλης για την άμεση δημοκρατία. Σωστά. Τα κενά ανάμεσα σε τέτοιου τύπου ηγεσίες τα καταλαμβάνουν συμφέροντα, κυρίες και κύριοι Βουλευτές. Αυτό συμβαίνει και υποφέρει σήμερα η Ελλάδα. 
Γιατί επί τόσα χρόνια οργιάζει η φοροδιαφυγή; Φταίνε οι πολιτικοί, ακούμε. Ποιοι πολιτικοί; Οι Υπουργοί Υγείας, οι Υπουργοί Παιδείας, οι Βουλευτές ή οι Υπουργοί Οικονομικών και ειδικότερα αυτοί που είχαν την ευθύνη των φοροεισπρακτικών μηχανισμών; 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Ακόμη και τώρα βλέπω ότι λέτε πως κόβουμε κάποιες εφορίες, θα ενωθούν κάποια κέντρα. Τελικώς με διαλυμένους φοροεισπρακτικούς μηχανισμούς έχουμε και τέτοια νομοσχέδια που είναι καθαρά ταμιευτικών σκοπών. Έχει περάσει ένας χρόνος από το Φλεβάρη του ’12. Θα μπορούσαμε να έχουμε νομοσχέδιο θεσμικό με προοπτική δεκαετιών. 
Από εκεί και πέρα, κυρίες και κύριοι συνάδελφοι, χωρίς να μέμφομαι κανέναν, θέλω να σημειώσω το εξής. Είχα μία επίσκεψη στο γραφείο μου το πρωί. «Μα τι λένε τόσοι άνθρωποι εκεί πέρα;». Λέω: «εκφράζουν το λαό». «Μα δεν καταλαβαίνω», λέει. Λέμε για τους τρίτεκνους και τους πολύτεκνους, για το πετρέλαιο θέρμανσης και δεν έχουμε σκεφθεί πώς μπορούσαμε να μη φτάσουμε ως εδώ.
Ξέρετε ότι την άνοιξη του 2010…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Πρόεδρε, εάν έχετε την καλοσύνη, ολοκληρώστε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τελείωσα, αγαπητέ Πρόεδρε, με την ανοχή όλων την οποία μου δίνετε αν και κάνω συχνά κατάχρηση. Όμως μιλάω μόνο μία φορά σε ένα νομοσχέδιο, αν μιλήσω. 
Φίλες και φίλοι, την άνοιξη του 2010 ελήφθησαν μέτρα για να πάρουμε 110 δισεκατομμύρια για μία Ευρωζώνη που δεν είχε καν σκεφθεί ότι μετά το Μάαστριχ κάποια «στραβή» μπορεί να έρθει. Αντί να πούμε στο λαό να βάλουμε όλοι πλάτη και να ανασκουμπωθούμε, περνάγαμε στην εθνική οδό με τις κουρσάρες και λέγαμε «δεν πληρώνω, δεν πληρώνω». Και είναι κρίμα που άκουσα τον Αρχηγό της Αξιωματικής Αντιπολίτευσης προ ημερών να επαίρεται ότι δεν ψήφισε το χαράτσι της ΔΕΗ. Δηλαδή τι λέμε στο λαό; Να μην πάει να πληρώσει και αυτός που έχει; 
Δεν νομίζω ότι ο κ. Τσίπρας στερείται αυτού του ποσού για να πληρώσει. Γιατί λοιπόν επαίρεται; Είναι αυτό υπευθυνότητα; 
Άκουσα το πρωί ότι η Ελλάδα είναι ένας κρίκος σε δεκαεπτά κρίκους της Ευρωζώνης και ότι, αν σπάσει, δεν λειτουργεί η αλυσίδα. Λάθος. Ο κρίκος σπάει, καταστρέφεται, η αλυσίδα ενώνεται και μένει απέξω ο κρίκος και είμαστε εμείς απέξω, Αλβανία πια του 21ου αιώνα, να λέμε στους Ευρωπαίους «σας τη σκάσαμε». Λάθος, αγαπητοί φίλοι. Εύχομαι να μην είναι το λάθος που έκαναν παραμονές της καταστροφής και της κατάρρευσης του μικρασιατικού μετώπου εκείνοι που, αντί να παρηγορούν το λαό, του έλεγαν: «Ακόμα τα παιδιά σου είναι στο μέτωπο; Τι σου λέει ο Βενιζέλος ότι μεγάλωσε την Ελλάδα; Το χωράφι σου μεγάλωσε;». Έτσι έλεγαν στο λαό και όταν ήλθε η καταστροφή, τότε ως εξιλασμός υπήρξαν έξι νεκροί. Τι νόημα είχε όμως αυτό; Η καταστροφή είχε επέλθει.
Φίλες και φίλοι, αγαπητές και αγαπητοί συνάδελφοι, είναι ώρα να σκεφθούμε τι κάνει ένας λαός όταν δημιουργεί πόλεμο. Στην Αλβανία ο λαός δεν πήγε για να μη φύγει ο Μεταξάς. Στα μετόπισθεν δεν υπήρχε πέμπτη φάλαγγα να του λέει «όλοι οι ηγήτορές σου εκεί στο μέτωπο είναι πράκτορες του Μουσολίνι και έχουν πουλήσει την Ελλάδα σ’ αυτούς».
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Πρόεδρε.
Κυρίες και κύριοι συνάδελφοι, ανακοινώνεται προς το Σώμα ότι οι Υπουργοί Οικονομικών, Εξωτερικών, Εθνικής Άμυνας, Εσωτερικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Υγείας, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Τουρισμού και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Συνταξιοδοτικές ρυθμίσεις, τροποποιήσεις του ν. 4093/2012, κύρωση της Πράξης Νομοθετικού Περιεχομένου «Έγκριση των Σχεδίων των Συμβάσεων Τροποποίησης της Κύριας Σύμβασης Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας, του Ελληνικού Ταμείου Χρηματοπιστωτικής Σταθερότητας (Τ.Χ.Σ.) και της Τράπεζας της Ελλάδος (ΤτΕ) με τίτλο «Κύρια Σύμβαση Χρηματοδοτικής Διευκόλυνσης», της Σύμβασης Χρηματοδοτικής Διευκόλυνσης μεταξύ του Ε.Τ.Χ.Σ., της Ελληνικής Δημοκρατίας και της ΤτΕ με τίτλο «Σύμβαση Διευκόλυνσης Διαχείρισης Υποχρεώσεων ΣΙΤ» και της Σύμβασης Χρηματοδοτικής Διευκόλυνσης μεταξύ του Ε.Τ.Χ.Σ., της Ελληνικής Δημοκρατίας και της ΤτΕ με τίτλο «Διευκόλυνση αποπληρωμής Τόκων Ομολόγων», παροχή εξουσιοδοτήσεων για την Υπογραφή Συμβάσεων» και άλλες επείγουσες ρυθμίσεις».
Το ως άνω σχέδιο νόμου έχει χαρακτηρισθεί από την Κυβέρνηση ως κατεπείγον.
Παραπέμπεται στην αρμόδια Διαρκή Επιτροπή.
Το λόγο έχει ο Βουλευτής της Νέας Δημοκρατίας κ. Μιχελάκης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα μιλήσετε μετά τον κ. Μιχελάκη.
Ορίστε, κύριε Μιχελάκη.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember>: Ευχαριστώ, κύριε Πρόεδρε.
Το σχέδιο νόμου του Υπουργείου Οικονομικών που συζητάμε αποτελεί το πρώτο βήμα μιας ευρύτερης φορολογικής μεταρρύθμισης. Είναι αλήθεια ότι έχει έντονο εισπρακτικό χαρακτήρα. Πρωταρχικός στόχος του είναι η κάλυψη των άμεσων υποχρεώσεων που έχει αναλάβει η χώρα μας προκειμένου να μη διασαλευθεί η ομαλή συνέχιση του προγράμματος σταθερότητας, να περιοριστούν τα ελλείμματα, να συνεχιστεί η χρηματοδότησή της, να διασφαλιστεί η παρουσία της χώρας μας στο ευρώ, να παραμεριστεί η παραλυτική οικονομική αβεβαιότητα.
Είναι αλήθεια ότι κάτω από τις δεδομένες υποχρεώσεις της χώρας μας το νομοσχέδιο αυτό δίνει αναγκαστικά μεγαλύτερη έμφαση στο εισπρακτικό και όχι στο αναπτυξιακό κομμάτι που θα πρέπει να διέπει τη φορολογική μεταρρύθμιση.
Κυρίες και κύριοι συνάδελφοι, είναι στο χέρι μας να πετύχουμε τους δημοσιονομικούς στόχους ώστε αύριο να ελαφρύνουμε τα βάρη σε επιχειρήσεις και νοικοκυριά.
Είναι στο χέρι μας να διευρύνουμε τα φορολογικά έσοδα καλύπτοντας χρόνιες αδυναμίες, χτυπώντας νοσηρά φαινόμενα, αντιμετωπίζοντας προκλητικά αντικοινωνικές συμπεριφορές. Αυτό σημαίνει πόλεμος στη φοροδιαφυγή, στο λαθρεμπόριο, στο παρεμπόριο, στη μαύρη εργασία. Είναι κοινή και επιτακτική υποχρέωση, είναι ταυτόχρονα βασική προϋπόθεση για να καταλήξουμε στο φορολογικό σύστημα που θέλουμε. 
Μέχρι σήμερα η πολυνομία και η ανασφάλεια δικαίου που χαρακτήριζαν τη φορολογική μας νομοθεσία, σε συνδυασμό με την υπερβολική γραφειοκρατία και την εκτεταμένη διαφθορά των ελεγκτικών και εισπρακτικών μηχανισμών, λειτουργούσαν ως αντικίνητρο για κάθε σοβαρή επιχειρηματική προσπάθεια. Μόνο κατά την περίοδο 2010-2011 ψηφίστηκαν συνολικά δεκαπέντε φορολογικά νομοσχέδια. Αυτό όμως δεν μπορεί να συνεχιστεί άλλο. 
Χρειαζόμαστε ένα απλό, δίκαιο και αναπτυξιακό φορολογικό σύστημα που θα προσελκύει επενδύσεις και θα ενισχύει την ανταγωνιστικότητα της ελληνικής οικονομίας. Χρειαζόμαστε ένα υγιές επιχειρηματικό περιβάλλον βασικό συστατικό του οποίου είναι ένα σταθερό, αξιόπιστο και αναπτυξιακό φορολογικό σύστημα. Πάνω απ’ όλα όμως η επικείμενη φορολογική μεταρρύθμιση οφείλει να αποκαταστήσει τη φορολογική δικαιοσύνη και να διορθώσει τις οφθαλμοφανείς και προκλητικές στρεβλώσεις που αποτελούν χρόνιες παθογένειες της ελληνικής οικονομίας. 
Υπάρχει, ναι ή όχι, σοβαρότατη στρέβλωση όταν το 70% του δηλωθέντος εθνικού εισοδήματος προέρχεται από μισθωτούς και συνταξιούχους και μόλις το 30% από ελεύθερους επαγγελματίες; Είναι δυνατό ένα εκατομμύριο εκατόν εξήντα χιλιάδες ελεύθεροι επαγγελματίες και διακόσιες δεκαέξι χιλιάδες έμποροι και βιομήχανοι να δηλώνουν ετήσιο εισόδημα κάτω από 5.000 ευρώ; Μήπως στην Ελλάδα έπαψαν να υπάρχουν πλούσιοι, δεδομένου ότι μόλις το 1% των φυσικών προσώπων δηλώνει εισοδήματα άνω των 70.000; Έτσι φτάσαμε στο σημείο η παραοικονομία στη χώρα μας να αγγίζει το 1/3 της πραγματικής οικονομίας. Έτσι εξηγείται η μόνιμη υστέρηση κρατικών εσόδων αφού η φοροδιαφυγή πλησιάζει ετησίως περίπου τα 60 δισεκατομμύρια ευρώ. 
Γι’ αυτό, λοιπόν, κομβικό σημείο της φορολογικής μεταρρύθμισης θα πρέπει να αποτελεί η διεύρυνση της φορολογικής βάσης, για να αρχίσουν επιτέλους να πληρώνουν και εκείνοι που μέχρι σήμερα συστηματικά φοροδιαφεύγουν και να μειωθεί το βάρος εκείνων που ήδη πληρώνουν. 
Στο νομοσχέδιο που συζητάμε, κυρίες και κύριοι συνάδελφοι, υπάρχουν αρκετές ρυθμίσεις προς τη σωστή κατεύθυνση, όπως η απλοποίηση του συστήματος με τη θέσπιση τριών φορολογικών κλιμακίων, η ελάφρυνση μισθωτών και συνταξιούχων με εισόδημα ως 25.000 ευρώ, η αντιμετώπιση των εργαζομένων με μπλοκάκι ως οιονεί μισθωτών, εφόσον βέβαια το 70% του εισοδήματός τους προέρχεται από τον ίδιο εργοδότη και η ενίσχυση της επιχειρηματικότητας μέσα από τη μείωση της συνολικής φορολογικής επιβάρυνσης για τις εταιρείες από το 40% στο 32%. 
Όμως, κύριε Υπουργέ -θα ήθελα να το προσέξετε αυτό- υπάρχουν και σημεία που χρειάζονται προσοχή, όπως για παράδειγμα, ο περιορισμός του κινήτρου των αποδείξεων σε μια χώρα με νοοτροπία να μην κόβονται αποδείξεις ή η πρόσθετη επιβάρυνση χιλιάδων νοικοκυριών εξαιτίας της κατάργησης ή μείωσης των μέχρι σήμερα ισχυουσών εκπτώσεων φόρου από δαπάνες υγείας, ενοίκια και τόκους στεγαστικών δανείων. 
Θεωρώ, επίσης, ότι οφείλουμε να κάνουμε ακόμα περισσότερα για τις ευαίσθητες κοινωνικές ομάδες και ιδίως για τα άτομα με αναπηρία και τις πολύτεκνες οικογένειες. Ένα ακόμα σημείο που θα ήθελα να τονίσω, κυρίες και κύριοι συνάδελφοι, με ξεχωριστή έμφαση είναι η επιτακτική ανάγκη στήριξης των νέων επαγγελματιών που προσπαθούν να επιβιώσουν μέσα σε ένα εξαιρετικά δυσμενές κοινωνικο-οικονομικό περιβάλλον. Εδώ και τρία χρόνια ακούμε για το μαζικό κύμα μετανάστευσης του πιο άξιου και δημιουργικού τμήματος της νεολαίας μας. Είναι φαινόμενο που έχει προκληθεί από τη μάστιγα της ανεργίας και τη δραματική έλλειψη επαγγελματικών προοπτικών στη χώρα μας. 
Η πολιτεία έχει χρέος να ξαναδώσει στους νέους τη χαμένη τους ελπίδα για ένα καλύτερο αύριο και να ανακόψει τη φυγή του πιο ικανού και ελπιδοφόρου δυναμικού της χώρας μας προς το εξωτερικό. Στο πλαίσιο αυτό απαιτείται η θέσπιση ενός αφορολόγητου ορίου υπέρ των νέων επαγγελματιών και μιας προοδευτικής φορολογικής κλίμακας με χαμηλούς συντελεστές για το λοιπό φορολογητέο ποσό. Επιπρόσθετα, οι νέοι επαγγελματίες θα πρέπει να εξαιρούνται πλήρως από την υποχρέωση προκαταβολής φόρου. 
Μια ακόμα ευνοϊκή ρύθμιση υπέρ των νέων επαγγελματιών θα μπορούσε να είναι η έκπτωση των κατά τεκμήριο παραγωγικών δαπανών και των εξόδων σύστασης και λειτουργίας κάθε νέας επιχείρησης από το φορολογητέο εισόδημα. 
Περνάω σε ένα άλλο ζήτημα, σχετικά με τη φορολόγηση της υπεραξίας από την αγοραπωλησία των μετοχών: Πιστεύω πως αποτελεί ένα σωστό μέτρο. Σε μία χρονική συγκυρία, όμως, κατά την οποία η ελληνική κεφαλαιαγορά έχει ανάγκη της προσέλκυσης κεφαλαίων, προκειμένου να ανακάμψει από τα χαμηλά εικοσιπενταετίας που γνώρισε το περασμένο καλοκαίρι, φοβούμαι ότι ο φόρος υπεραξίας θα λειτουργήσει ως αντικίνητρο, έστω και με την ολιγόμηνη παράταση που σχεδιάζεται να δοθεί.
Κλείνοντας, θα ήθελα να τονίσω για μία ακόμη φορά ότι έχουμε ανάγκη από ένα δίκαιο φορολογικό σύστημα, για να σταματήσουν να πληρώνουν μόνο οι ειλικρινείς φορολογούμενοι, σταθερό, που δεν θα αλλάζει κάθε δύο, τρεις μήνες, απλό, για να ελαχιστοποιηθεί η επαφή εφόρου – φορολογούμενου, σύγχρονο, για να αξιοποιεί την τεχνολογία με σκοπό την καταπολέμηση της φοροδιαφυγής και αυστηρό, για να τιμωρούνται παραδειγματικά αυτοί που συστηματικά φοροδιαφεύγουν.
Εάν πετύχουμε αυτό το στρατηγικό στόχο, όχι μόνο θα πιάσουν τόπο οι θυσίες του ελληνικού λαού, αλλά και θα καταστεί σύντομα δυνατή η αποκατάσταση των αδικιών και η ανακούφιση των αδυνάτων. 
Αυτό θα πρέπει να είναι το πρωταρχικό μας μέλημα την ώρα που χιλιάδες συνάνθρωποί μας υποφέρουν, πληρώνοντας τις συνέπειες μιας κρίσης για την οποία είναι οι μόνοι που δεν φταίνε.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Μιχελάκη.
Το λόγο έχει τώρα ο Βουλευτής του ΣΥΡΙΖΑ κ. Εμμανουήλ Γλέζος.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Αγαπητέ Πρόεδρε, αγαπητές συναδέλφισσες και αγαπητοί συνάδελφοι, θα ήθελα, πριν ξεκινήσω, να πω ειδικά –ας μου επιτραπεί- στο διακονεύσαντα μαζί μου επί χρόνια στα κοινοβουλευτικά έδρανα και στους αγώνες του ελληνικού λαού, Απόστολο Κακλαμάνη, ότι θα συμφωνήσουμε οπωσδήποτε πως η κατάσταση είναι τραγική. Το ερώτημα είναι: Ευθύνεται ο λαός γι’ αυτή την κατάσταση…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όχι.</Speech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: …ή τα κόμματα τα οποία κυβέρνησαν όλο αυτό το διάστημα; Αυτό είναι το πρώτο.
Το δεύτερο το ταυτίζω με πρόταση μιας Βουλευτίνας της Νέας Δημοκρατίας που ρώτησε, «γιατί δεν μπαίνετε στην Κυβέρνηση;». Ωραία, να μπούμε στην Κυβέρνηση. Για να εφαρμόσουμε ποια πολιτική; Την πολιτική η οποία καταπιέζει το λαό, ο οποίος δεν ευθύνεται για τίποτα απολύτως για την κατάστασή του και πληρώνει –να το πω απλά- τα σπασμένα; Μήπως να ακολουθήσουμε άλλη πολιτική;
Και επειδή χθες ο εκπρόσωπος της Νέας Δημοκρατίας παρουσίασε ένα σχέδιο, κάνοντας αναγωγές και δημιουργώντας ένα πλαίσιο πολιτικών αντιλήψεων πάνω στα θέματα τα οποία σχετίζονται με το πρόβλημα, θα ήθελα να πω ότι όλα αυτά είναι –κατά τη δική μου γνώμη, στην κρίση σας- εκτοπλασματικά. Δεν έχουν καμμία σχέση με την πραγματικότητα. Διότι τα πράγματα είναι καθαρά: Υπάρχει μία διαχωριστική γραμμή: Ή είσαι με το λαό ή είσαι με τις τράπεζες. Ή είσαι με το λαό ή είσαι με τους πλούσιους. Ή είσαι με το λαό ή είσαι με την τρόικα. Ή είσαι με το λαό ή είσαι με αυτούς που σήμερα κυβερνούν κατ’ εντολήν της τρόικας. Αυτό είναι το θέμα. Πώς θα συγκυβερνήσουμε όταν υπάρχει αυτή η τεράστια διαχωριστική γραμμή;
Κι αν θέλει να κάνουμε αναγωγές, το πρόβλημα έγκειται στο εξής: Στο ρόλο του χρήματος. Επειδή άκουσα και κάποιον άλλο Βουλευτή της Νέας Δημοκρατίας να λέει, «είσαστε εναντίον των κερδών;». Φυσικά είμαστε εναντίον της κερδοφορίας. Αλίμονο! Αλίμονο! Όλη μας τη ζωή την αναλώσαμε για να σταματήσει η εκμετάλλευση αυτή του εργαζόμενου από τον εκμεταλλευτή του. Και τώρα θα αλλάξουμε άποψη; Αν είναι δυνατόν!
Ποιος είναι ο ρόλος του χρήματος;
Αγαπητοί φίλοι –και θα ήθελα να απευθυνθώ και στους Υπουργούς- άλλο ρόλο του χρήματος παρουσιάζετε εσείς κι’ άλλο εμείς. Θέλετε το χρήμα να παράγει αξίες. Το χρήμα δεν παράγει ποτέ του αξίες. Το χρήμα είναι μέσον ανταλλαγής αξιών. Το ίδιο δεν παράγει αξίες. Αξίες παράγει μόνον ο εργαζόμενος. Μόνον ο εργαζόμενος παράγει αξίες. Και γι’ αυτό δημιουργούνται οι κρίσεις στο χρηματοπιστωτικό κεφάλαιο ενδογενώς. Όταν μία μετοχή, σήμερα στο Χρηματιστήριο, έχει αξία χιλίων μονάδων και ύστερα από λίγο καταγράφονται χίλιες εκατό, σημαίνει ότι, δημιουργήθηκαν εκατό μονάδες αξίες παραπάνω αγαθών; Όχι. Να, έτσι ενδογενώς δημιουργείται η κρίση.
Ποιο είναι το διαχωριστικό; Ο ρόλος που εσείς θεωρείτε ότι παίζει το χρήμα και ο ρόλος τον οποίο θεωρούμε εμείς. Μου κάνει εντύπωση πως ένα κόμμα της Αριστεράς ως τώρα άλλαξε αντίληψη και πάει να υπερασπιστεί ότι το χρήμα τώρα μπορεί να παράγει αξίες. Εκεί είναι η ουσία του προβλήματος. 
Μας ρωτάτε συνέχεια ποιο είναι το πρόγραμμά μας. Εμείς λέμε ότι το πρόγραμμά μας είναι: Πρώτον, με τα μέτρα υπέρ του λαού υπάρχει η δυνατότητα κίνησης της αγοράς. Εάν δεν πάρει χρήματα ο εργαζόμενος, πως θα πάει να αγοράσει, πως θα πάει να φάει, πως θα πάει να πάρει ένα κουστούμι; Γι’ αυτό νέκρωσε η αγορά. Δεν το βλέπετε αυτό; Ας μου επιτραπεί να πω: «Τυφλοί τα τ&apos; ώτα, τον τε νουν, τα τ&apos; οματα ει»; Δεν το βλέπετε; Είναι ολοκάθαρο το πράγμα. Λέτε και θεωρίες ανύπαρκτες γύρω από το θέμα. Πως θα υπάρξει ρευστότητα όταν ο εργαζόμενος δεν μπορεί να πάει να αγοράσει τίποτα; Η οικονομία μας στηρίζεται στο μεταπρατικό κεφάλαιο και ακριβώς αυτό το ίδιο το χτυπάτε.
Προχωρούμε παρακάτω. Κινητοποίηση του ενεργού δυναμικού του λαού. Ο λαός ο ίδιος όταν μπει σε κινητοποίηση αυτός, θα δημιουργήσει αγαθά και αυτός θα βγάλει την οικονομία από την κρίση. Στην συνέχεια, ανάπτυξη βαριάς οικονομίας, που δεν μας αφήνουν οι τροϊκανοί να κάνουμε, αξιοποίηση των ήπιων και ανανεώσιμων πηγών ενέργειας και αξιοποίηση της αγροτικής οικονομίας. 
Και το περίφημο: που θα βρούμε άμεσα τα λεφτά; Το δημοσιονομικό πρόβλημα θα λυθεί με σωστή φορολόγηση και όχι μ’ αυτό το απαράδεκτο φορολογικό νομοσχέδιο –κατά τη γνώμη μου- που έχει έρθει. Θα λυθεί με την αξιοποίηση του τραπεζικού δυναμικού. 
Έχουμε δώσει τόσα δισεκατομμύρια στις τράπεζες, για να σωθούν οι τράπεζες. Τελικά οι τράπεζες δεν θα δώσουν κάτι για το καλό του λαού μια φορά στη ζωή τους;
Επίσης οι οφειλές της Γερμανίας, τα εξοπλιστικά προγράμματα και ένα εσωτερικό δάνειο. Δεν θέλω πάλι εδώ διαστρέβλωση των όσων λέω. 
Εάν δεν βρούμε τη λύση από τα άλλα κι έχουμε ανάγκη άμεση να πάρουμε ένα εσωτερικό δάνειο. Θα κανονίσουμε μαζί, θα σας πούμε εσάς: «Πέστε μας το όριο. Διπλής μορφής, εθελοντικό ως εκεί και από εκεί και πέρα υποχρεωτικό δάνειο, όχι αρπαγή που κάνετε τώρα.
Γι’ άλλη μια φορά θα ήθελα να τονίσω το μεγάλο γεγονός που έχει προκύψει αυτές τις ημέρες. Καλούμε τον ελληνικό λαό να μην υποταχθεί σε καμμία περίπτωση, ούτε μοιρολατρικά να αντιμετωπίζει την κατάσταση, αλλά να κάνει αντίσταση. Σημασία έχει η μορφή της αντίστασης. Ποτέ χρήση της βίας, αλλά πολιτικές πράξεις που θα οδηγήσουν στην πτώση της Κυβέρνησης ώστε να έρθει η πραγματική εξουσία του λαού, την οποία ονειρευόμαστε. Ξέρεις πολύ καλά Αποστόλη, τι εννοώ. Το κύριο και ουσιαστικό είναι όλες οι εξουσίες να πηγάζουν από το λαό, να ανήκουν στο λαό και να ασκούνται από τον ίδιο το λαό. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα ήθελα το λόγο.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα ήθελα κι εγώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Πρόεδρε, έχει ζητήσει το λόγο ο κ. Λαφαζάνης.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μια φράση μόνο.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, με συγχωρείτε, έχω ζητήσει το λόγο από πριν.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ναι, αγαπητέ Παναγιώτη, μην φοβάσαι.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν φοβάμαι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Πρόεδρε, ορίστε έχετε το λόγο για πολύ λίγο για να μη δημιουργηθεί πρόβλημα.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, εγώ προς Θεού -ή προς Μαρξ, για τον Παναγιώτη- δεν είπα ότι φταίει ο λαός. Ο σεβαστός μου και αγαπητός μου -όχι σεβαστός γιατί είναι ακόμα πολύ νέος- κ. Μανώλης Γλέζος, με ρώτησε εάν φταίει ο λαός.
Φυσικά, δεν φταίει ο λαός. Όμως, να μην του το πολυλέμε και γυρίζει από άλλον πλευρό. 
Για τις τράπεζες επωφελούμαι να ρωτήσω τον κύριο Υπουργό Οικονομικών το εξής: Με εκείνο το 10% της συμμετοχής του κ. Λάτση, του κ. Σάλλα, του κ. Κωστόπουλου, τι γίνεται; Έχετε καμμιά είδηση; 
Δεύτερον, για το θέμα του ορισμού Επιτρόπου στις τράπεζες, σωστά είπε ο κ. Γλέζος ότι είναι 155 δισεκατομμύρια που έως τώρα έχουν διαχειριστεί. Με 1%, όπως είπε ο κ. Λαφαζάνης έπαιρναν από την Ευρωπαϊκή Κεντρική Τράπεζα και 6% έδιναν στο κράτος. Όπως είχα πει και στον κ. Παπαδήμο, εμείς θέλουμε από εσάς, τους γνώστες του τραπεζικού συστήματος, αυτοί οι Επίτροποι που δεν θα οριστούν από την Κυβέρνηση, αλλά ευτυχώς, αγαπητέ Μανώλη, από την τρόικα, να μας πουν πού δίνονταν. Γιατί βλέπω ορισμένους εκδότες που πήραν δανεικά και δεν ξέρω εάν τα επέστρεψαν, να κόπτονται πολύ μήπως αφελληνιστούν οι ελληνικές τράπεζες. Θα ήθελα να μας πείτε για αυτά. 
Ευχαριστώ, κύριε Πρόεδρε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, θα δευτερολογήσετε;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε δικαίωμα τρεις φορές να πάρετε το λόγο. Μπορείτε να πρωτολογήσετε, να δευτερολογήσετε, να τριτολογήσετε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν θέλω να δευτερολογήσω αυτήν τη στιγμή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Προφανώς, θα αναφερθείτε στο νομοσχέδιο το οποίο κατετέθη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα ήθελα να σας πω ότι για το εάν θα είναι κατεπείγον ή δεν θα είναι κατεπείγον, θα αποφασίσει αύριο η αρμόδια επιτροπή. Εμείς εδώ δεν έχουμε καμμία δουλειά να αποφασίσουμε. Απλώς, ανακοινώνεται, δεν συζητείται.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτά τα οποία ανακοινώνετε είναι πρωτοφανή και ξέρετε και τις διαδικασίες που έχουν προαποφασισθεί από την κυβερνητική πτέρυγα. Επομένως, όσα εδώ λέτε ότι δεν θα συμβούν και εν πάση περιπτώσει, ποιος θα τα αποφασίσει, το ξέρετε πολύ καλά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εγώ δεν είπα εάν θα συμβούν ή δεν θα συμβούν.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ξέρετε πολύ καλά και επειδή είστε ευφυέστατος άνθρωπος, μη λέτε πράγματα που σας εκθέτουν. Αυτό είναι το πρώτο. 
Αυτά που ανακοινώσατε εδώ είναι πρωτοφανή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, δεν τα ανακοίνωσα εγώ, κύριε Λαφαζάνη!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, δεν λέω ότι εσείς φταίτε που τα ανακοινώσατε. Εσείς ανακοινώσατε κάποια πράγματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ούτε εσείς έχετε…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα με αφήσετε να μιλήσω; Έλεος πια! Αφήστε με να μιλήσω και θα δείτε ότι δεν βάλλω εναντίον σας. Αλίμονο! Εγώ με την Κυβέρνηση τα έχω. Βεβαίως, όμως, υπάρχει και μια ευθύνη του Προεδρείου. Θα την αναφέρω και αυτήν, αλλά η Κυβέρνηση είναι ο αντίπαλός μας, ο κ. Στουρνάρας, ο κύριος Πρωθυπουργός, οι συμπαίκτες του, αυτοί είναι οι υπεύθυνοι. 
Εδώ γίνεται το εξής πρωτοφανές. Αυτό το οποίο εσείς ανακοινώσατε, όχι με ευθύνη σας, ότι δηλαδή μας εμφανίζετε επτά νομοσχέδια στη συσκευασία του ενός και μάλιστα αυτά τα νομοσχέδια δεν είναι απλά νομοσχέδια, αλλά πράξεις νομοθετικού περιεχομένου, οι οποίες έχουν βγει και αυτές, παρά το Σύνταγμα, τις οποίες πάτε να βάλετε μέσα στο Σαββατοκύριακο για να ψηφισθούν κατεπειγόντως, αυτό δεν συνιστά απλώς κοινοβουλευτικό πραξικόπημα, αυτό είναι κατάλυση της Κοινοβουλευτικής Δημοκρατίας.
Τελειώνω, κύριε Πρόεδρε. 
Αποικία να ήταν Ελλάδα, κύριε Στουρνάρα, δεν θα το κάνατε αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τα υπόλοιπα αύριο το πρωί στην επιτροπή.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αποικία να ήταν, λοιπόν, δεν θα το κάνατε. Θα δείχνατε μεγαλύτερο σεβασμό στη Δημοκρατία και στη Βουλή. 
Καλώ και εσάς, κύριε Πρόεδρε, και τον παριστάμενο κύριο Υπουργό και τους συναδέλφους να ενώσουμε όλοι μαζί τις φωνές μας και εσείς να έχετε την ευαισθησία να αποσύρετε αυτό το έκτρωμα που καταθέσατε. Δεν είναι δυνατόν να διαβαστούν διακόσιες πενήντα σελίδες από τις 11 ή 12 το βράδυ που θα τελειώσουμε από εδώ μέχρι τις 8 το πρωί που βάζετε την επιτροπή. Ούτε για ανάγνωση δεν φτάνει. Κοροϊδεύετε τον κόσμο!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επομένως, σας ζητώ να το αποσύρετε, να δείξετε ευαισθησία. Η Ελλάδα είναι πάνω από την τρόικα. Η Δημοκρατία είναι πάνω από το Διεθνές Νομισματικό Ταμείο και η Βουλή είναι πάνω από το Eurogroup. Απλά πράγματα. Κάντε το, γιατί εκτίθεστε και θα έχετε συνέπειες. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η Βουλευτής του ΣΥΡΙΖΑ κ. Παναγιώτα Δριτσέλη.</ChairmanSpeech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Κυρίες και κύριοι συνάδελφοι, το φορολογικό νομοσχέδιο που επιβάλλεται από την τρόικα κατά κοινή ομολογία όλων και που με ιδιαίτερη προθυμία για άλλη μία φορά εφαρμόζουν οι εγχώριοι λογιστές, εντάσσεται ακριβώς στην ίδια λογική με όλες τις προηγούμενες νομοθετικές αυθαιρεσίες που έχει φέρει αυτή η Κυβέρνηση ενώπιον της Βουλής, διότι έχει ως στόχο την αναδιανομή του πλούτου προς όφελος της οικονομικής ολιγαρχίας, μέσω της άσκησης μιας άνευ προηγουμένου πολιτικής φορολογικής βίας, που έρχεται να συμπληρώσει το παζλ, δίπλα στα δύσκολα οικονομικά μέτρα εσωτερικής υποτίμησης και ύφεσης που επιβάλλονται τα τελευταία χρόνια και που έχουν δημιουργήσει την κατάσταση ανθρωπιστικής κρίσης που βιώνουμε σήμερα.
Άκουσα με μεγάλη προσοχή τις τοποθετήσεις όλων των συναδέλφων Βουλευτών που απαρτίζουν τη συγκυβέρνηση, ωστόσο έκπληξη μου προκάλεσε η παραδοχή του συντοπίτη μου Βουλευτή του Νομού Τρικάλων του κ. Βλαχογιάννη, ότι πρόκειται για ένα όντως άδικο φορολογικό σύστημα, παρ’ όλα αυτά δικαιότερο από όλα τα προηγούμενα.
 Άραγε, αναρωτιέμαι και εγώ -και φαντάζομαι κάθε έλλογο ον- αν εξακολουθεί να είναι δικαιότερο ένα σύστημα που επιβάλλει την εξοικονόμηση 2,5 περίπου δισεκατομμυρίων ευρώ από χαμηλοσυνταξιούχους, χαμηλόμισθους ή μεσαίες επιχειρήσεις που ήδη αντιμετωπίζουν τον κίνδυνο του λουκέτου, ενώ την ίδια στιγμή προβλέπονται φοροαπαλλαγές για τους εφοπλιστές που για ακόμη μία φορά μένουν στο απυρόβλητο.
Και θέλω να πω το εξής, διότι γυρνώντας ο κ. Βλαχογιάννης και εγώ και όλοι οι άλλοι Βουλευτές στα Τρίκαλα προφανώς δεν θα συναντήσουμε κανέναν εφοπλιστή για να στηρίξουμε αυτό το επιχείρημα, αλλά θα δούμε εργαζομένους και ανέργους που μόλις και μετά βίας βγάζουν τα προς το ζην, θα δούμε νέους ανθρώπους να μαστίζονται από την ανεργία και την κατάθλιψη και να οδηγούνται στη μετανάστευση, θα δούμε καταργημένες και συγχωνευμένες υπηρεσίες και ΔΟΥ και θα δούμε και έναν χειμαζόμενο αγροτικό κόσμο που με τις πολιτικές σας, κύριοι της Κυβέρνησης, οδηγείτε στο αδιέξοδο. 
Διότι στο στόχαστρο, μεταξύ άλλων, έχει μπει και ο αγροτικός κόσμος της χώρας και αυτή η Κυβέρνηση διαλύει την αγροτική οικονομία. Γιατί; Τι προβλέπει αυτό το φορολογικό νομοσχέδιο για τους αγρότες; Φορολογικές επιβαρύνσεις σε όλα τα επίπεδα. Οι αγρότες για το 2013 θα δουν τη φορολόγησή τους να αυξάνεται, καθώς υπάγονται στις νέες φορολογικές κατηγορίες, ενώ από το μεθεπόμενο έτος θα λογίζονται έως ελεύθεροι επαγγελματίες, θα αναγκαστούν να κρατούν βιβλία εσόδων και εξόδων, θα φορολογούνται από το πρώτο ευρώ και παρά τα αντιθέτως ειωθότα από τον Υπουργό Οικονομικών, δεν υπάρχει καμμία πρόβλεψη για τις μικρές και μεσαίες αγροτικές παραγωγές, οι οποίες αν εφαρμοστούν οι νέες ρυθμίσεις, θα οδηγηθούν σε φορολογικό στραγγαλισμό.
Την ίδια στιγμή που η φορολογική επίθεση στον αγροτικό κόσμο εντείνεται, βλέπουμε το κόστος παραγωγής να αυξάνεται με ευθύνη της Κυβέρνησης. Η επιστροφή του ΦΠΑ, καθώς και του ειδικού φόρου κατανάλωσης στο πετρέλαιο που καταναλώνεται για την αγροτική παραγωγή, θα εξαρτάται πλέον από τα έσοδα-έξοδα των αγροτών.
Να θυμίσουμε στο σημείο αυτό ότι έχει αυξηθεί ο συντελεστής ειδικού φόρου κατανάλωσης του πετρελαίου εσωτερικής καύσης κινητήρων που χρησιμοποιείται αποκλειστικά στη γεωργία, ενώ συγχρόνως μειώθηκε το ποσοστό με το οποίο υπολογίζονται οι επιστροφές ΦΠΑ στους αγρότες ειδικού καθεστώτος.
Έτσι το Υπουργείο Οικονομικών επιτίθεται στη μικρή και μεσαία αγροτική παραγωγή, ενώ η μνημονιακή Κυβέρνηση έχει φροντίσει όλο το προηγούμενο διάστημα να εξανεμίσει το εισόδημα της αγροτικής οικογένειας, αυξάνοντας τις εισφορές ασφάλισης και περίθαλψης στον ΟΓΑ, αποδομώντας παράλληλα τις πενιχρές προνοιακές πολιτικές, καθώς η κυβερνητική αναλγησία δεν σταματά ούτε στις συντάξεις των 230 ευρώ των αγροτών, ούτε στα πολυτεκνικά επιδόματα του ΟΓΑ, αλλά ούτε στις συντάξεις απορίας, καθώς και σε πολλά άλλα που θα μπορούσε κανένας να απαριθμεί ώρες.
Τι θα μπορούσε, λοιπόν, κανείς να αναγνώσει ανάμεσα από τις γραμμές αυτού του φορολογικού νομοσχεδίου και ποιο είναι το πραγματικό διακύβευμα της πρωτόγονης αυτής φορολογικής πίεσης στην αγροτική παραγωγή; Διεθνώς, η όξυνση της φοροεισπρακτικής λαίλαπας στην αγροτική δραστηριότητα, όπου αυτή εφαρμόστηκε, επέφερε σημαντικές ανακατατάξεις σε βάρος των μικρών και μεσαίων παραγωγών. Πολλοί μικροί και μεσαίοι αγρότες οδηγήθηκαν εκτός επαγγέλματος και η αγροτική γη συσσωρεύτηκε σε μεγάλες αγροτικές επιχειρήσεις, ερημώνοντας την ύπαιθρο και πλήττοντας καίρια τη διατροφική ποιότητα και τη βιοποικιλότητα σε διάφορες περιοχές στον πλανήτη.
Θα πρέπει να υπενθυμίσουμε ότι η ελληνική αγροτική οικονομία έχει ως πυλώνες της τη μικρή και μεσαία αγροτική ιδιοκτησία. Ωστόσο, το γεγονός αυτό έρχεται σε ευθεία αντίθεση με την αντίληψη των διεθνών οργανισμών που μας δανείζουν σε σχέση με το θέμα. Να υπογραμμίσουμε την επιμονή της κ. Λαγκάρντ και του Διεθνούς Νομισματικού Ταμείου για την επιβολή του ίδιου εξουθενωτικού φορολογικού μοντέλου σε όλους τους παραγωγούς, ανεξάρτητα από το μέγεθος της παραγωγής τους.
Για το ΣΥΡΙΖΑ-ΕΚΜ η διασφάλιση της αγροτικής παραγωγής και η στήριξή της αποτελούν θέματα μείζονος οικονομικής και κοινωνικής σημασίας. Η θέση αυτή είναι εκ διαμέτρου αντίθετη με την καταστροφική πολιτική της Κυβέρνησης η οποία δεν διστάζει να ξεπουλήσει έναντι πινακίου φακής τους πνεύμονες της αγροτικής οικονομίας, όπως η Αγροτική Τράπεζα αλλά και της ατμομηχανές της αγροτικής δραστηριότητας όπως η Ελληνική Βιομηχανία Ζάχαρης. 
Σε ό,τι αφορά το φορολογικό πλαίσιο για την αγροτική παραγωγή στη δική μας οπτική για τη φορολογική μεταρρύθμιση το αγροτικό εισόδημα και ιδιαίτερα το μικρό και μεσαίο πρέπει να προστατεύεται. Η προκλητική φορολογική πολιτική που επιθυμεί να εγκαθιδρύσει αυτό το φορολογικό νομοσχέδιο για τους αγρότες και την αγροτική οικονομία, είναι μία πολιτική κοινωνικά επικίνδυνη και οικονομικά επιζήμια. Καταρρακώνει το ελληνικό αγροτικό προϊόν και καταστρέφει την αγροτική παραγωγή. 
Εμείς υποστηρίζουμε ένα νέο παραγωγικό και αναπτυξιακό μοντέλο, στη βάση της οικονομίας των κοινωνικών αγαθών. Σε ένα γενικότερο επίπεδο το ζητούμενο για εμάς είναι η εφαρμογή ενός πραγματικά δίκαιου φορολογικού πλαισίου κι όσο κι αν φαίνεται κλισέ η άποψη του ΣΥΡΙΖΑ στον κ. Βoρίδη, η οποία ειρήσθω εν παρόδω, συνάδει και με τη διάταξη του Συντάγματος που προβλέπει ότι οι Έλληνες πολίτες συμμετέχουν στα δημόσια βάρη χωρίς διακρίσεις ανάλογα με τη δυνατότητά τους κι όσο κι αν έχει την αίσθηση ότι η χώρα μας μετατράπηκε ή θα μετατραπεί σε μαγαζί και μαγαζί γωνία για λίγους, θα προσθέσω εγώ -να είναι σίγουροι οι κύριοι της συγκυβέρνησης- ότι ο ΣΥΡΙΖΑ-ΕΚΜ μαζί με την κοινωνία θα βάλει λουκέτο σε ένα μοναδικό μαγαζί που θα είναι αυτό, δεν θα μεταβάλει τους εργαζόμενους, τους αγρότες, την οικογένεια, τα παιδιά σε φορολογικούς στόχους, αλλά αυτοί που θα πρέπει να πληρώσουν επιτέλους θα είναι η προστατευόμενη ολιγαρχία του πλούτου, η πραγματική ταυτότητα της οποίας κυκλοφορεί σε ξεχασμένες στα συρτάρια λίστες και σε φορολογικούς παραδείσους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίας Βουλευτού)
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε την κυρία συνάδελφο. 
Το λόγο έχει η Βουλευτής των Ανεξαρτήτων Ελλήνων κ. Μαρίνα Χρυσοβελώνη.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κυρίες και κύριοι συνάδελφοι, ακούσαμε από τους εκπροσώπους των κομμάτων της συγκυβέρνησης να δηλώνουν, δήθεν με βαριά καρδιά ότι αναγκάζονται να ψηφίσουν το κατάφορο αντισυνταγματικό φορονομοσχέδιο του κ. Μαυραγάνη. Ακούσαμε τον Υπουργό κ. Στουρνάρα να μιλάει για αδήριτη δημοσιονομική ανάγκη και για μέτρα πικρά αλλά απαραίτητα. 
Είδαμε συναδέλφους των τριών μνημονιακών κομμάτων να διαδέχονται ο ένας τον άλλο στο Βήμα της Βουλής για να εκφράσουν συναισθήματα, ιδέες, προθέσεις αλλά τελικά να δηλώνουν ότι θα ψηφίσουν χωρίς εξαίρεση όλα τα φορομπηχτικά μέτρα ύψους δισεκατομμυρίων ευρώ. 
Όλοι τους εμφανίζονται να συμπονούν τον ελληνικό λαό, να συλλυπούνται τις ελληνικές οικογένειες για τις νέες οικονομικές απώλειες που οι ίδιοι τους επιβάλλουν. Λένε όμως πως αμάρτησαν για τη δόση και ότι το μόνο που δεν κάνουν είναι να ζητήσουν συγχώρεση γι’ αυτό. 
Πρόκειται βέβαια για πολιτικό θέατρο, για μία κακή ελληνική ταινία, όπου οι πολιτικοί υποκριτές χύνουν τα κροκοδείλια δάκρυά τους για τους Έλληνες πριν τους αποτελειώσουν. 
Όλα αυτά βέβαια γίνονται, υποτίθεται για το καλό μας, απλά εμείς φαίνεται ότι δεν έχουμε το μυαλό και τη δυνατότητα να το καταλάβουμε. 
Ο κ. Στουρνάρας ισχυρίζεται πως τελικά η δική του λογική είναι ένας μονόδρομος. Ποια είναι, λοιπόν, αυτή η παράλογη λογική της συγκυβέρνησης; Μετατρέπετε τα παιδιά σε τεκμήρια, ξεκινώντας από το πρώτο παιδί και κλιμακώνετε την τιμωρία για τους τριτέκνους και τους πολύτεκνους. Επιβάλλετε αυξημένο πρόστιμο, το βαφτίζετε «ειδικό τέλος επιτηδεύματος» σε κάποιον, απλώς επειδή τολμά να είναι ελεύθερος επαγγελματίας. Αφαιρείτε από τις αποδείξεις απόλυτα δικαιολογημένες δαπάνες, όπως είναι τα κοινόχρηστα ή η πανάκριβη πλέον αγορά πετρελαίου θέρμανσης, απλά και μόνο για να στριμώξετε ακόμα περισσότερο τον ήδη άγρια φορολογούμενο οικογενειάρχη. 
Αρνείστε να κάνατε ακόμα και τα προφανή για την εξυπηρέτηση του πολίτη και αναφέρομαι ενδεικτικά στην τροπολογία που απορρίψατε και αφορά στη διατήρηση όλων των νησιωτικών ΔΟΥ. Επιμένετε να ταλαιπωρείτε τους φορολογούμενους των νησιών, όπως για παράδειγμα είναι οι κάτοικοι των Βορείων Σποράδων τους οποίους, στοχεύοντας στην ερήμωση και τελικά στο ξεπούλημα των νησιών, αναγκάζετε σε διαρκείς δαπανηρές μετακινήσεις για να εξυπηρετηθούν από την εφορία. 
Η πολιτική τραγωδία του μνημονίου έχει μετατραπεί εδώ μέσα πλέον σε φαρσοκωμωδία, σε κανονικό εμπαιγμό του ελληνικού λαού. Επικαλούμαι συγκεκριμένα παραδείγματα, χρησιμοποιώντας μερικές μόνο από τις πιο χαρακτηριστικές φορολογικές διατάξεις που συζητήθηκαν. Εξαφανίζετε τις φοροαπαλλαγές και φορολογείτε ανελέητα την ακίνητη περιουσία από το πρώτο κεραμίδι. Επιμένετε να μην μειώνετε το ΦΠΑ σε είδη πρώτης ανάγκης. Εξισώνετε τους φόρους πετρελαίου κίνησης και θέρμανσης. 
Αποφάσισε ο κύριος Υπουργός να απορρίψει τις προτάσεις των Ανεξάρτητων Ελλήνων αλλά και πολλών άλλων συναδέλφων για μείωση του ειδικού φόρου κατανάλωσης. Ποιο ήταν το αντεπιχείρημά του; Ο κ. Στουρνάρας, λοιπόν, δεν βρίσκει να υπάρχει πρόβλημα με την εξωφρενικά αυξημένη τιμή του πετρελαίου θέρμανσης, το αντίθετο μάλιστα, καθώς ισχυρίζεται -προκλητικά θα έλεγα- ότι η μειωμένη κατανάλωση του πετρελαίου θέρμανσης δεν οφείλεται στην αδυναμία των νοικοκυριών να το αγοράσουν, αλλά στην υψηλή αποθεματοποίηση του πετρελαίου πριν την άνοδο της τιμής του. Δηλαδή, σύμφωνα με τη συγκυβέρνηση, ο κόσμος δεν αγοράζει πετρέλαιο, γιατί ήδη έχει αποθηκεύσει πολύ από πέρυσι. Αν αυτή η δήλωση δεν απεικονίζει μια στρεβλωμένη αντίληψη της πραγματικότητας, πραγματικά δεν μπορώ να φανταστώ σε ποιον κόσμο τελικά ζει ο κύριος Υπουργός. 
Πάμε στις διατάξεις περί φοροδιαφυγής. Έχουμε τη φορολόγηση των ελευθέρων επαγγελματιών από το πρώτο ευρώ με τη δικαιολογία ότι αυτό το μέτρο θα οδηγήσει στην πάταξη της φοροδιαφυγής. Έχουμε δηλαδή έναν λογικό τραγέλαφο. Επειδή πολλοί, όπως διατείνεστε, επαγγελματίες δεν δηλώνουν τα εισοδήματά τους, καταδικάζετε να φορολογηθούν ακόμα περισσότερο εκείνοι που τα δηλώνουν. Όσοι όμως βρίσκονται στις διάφορες λίστες, με πρώτη τη λίστα Λαγκάρντ, δυστυχώς παραμένουν στο απυρόβλητο. Εν μέσω ενός σκληρού μνημονίου εδώ και δυόμισι χρόνια από τότε που βρέθηκε στα χέρια σας η λίστα, πόσα χρήματα έχετε εισπράξει από τα δισεκατομμύρια των φοροφυγάδων της Ελβετίας; Τίποτα, μηδέν. Και από αυτούς που φοροδιαφεύγουν μέσα στην Ελλάδα; Ελάχιστα. Αυτή είναι η πολιτική σας, να κυνηγάτε και να τιμωρείτε ανελέητα τον επαγγελματία που βγάζει μόλις 10.000 ευρώ το χρόνο λόγω κρίσης, θεωρώντας τον εξ ορισμού φοροφυγά και τους αποδεδειγμένα με βάση τα στοιχεία των ίδιων των δικών τους τραπεζικών καταθέσεων μεγαλοφοροφυγάδες τους αφήνετε ελεύθερους να κάνουν τις βόλτες τους στην Ελβετία. 
Κυρίες και κύριοι συνάδελφοι, επειδή οι Ανεξάρτητοι Έλληνες αρνούμαστε να ανεχθούμε την κοροϊδία και δεν μασάμε τα λόγια μας, ξεκαθαρίζουμε πως θα κάνουμε ό,τι χρειάζεται, ώστε η υπόθεση της λίστας Λαγκάρντ να φτάσει στο τέλος τόσο για τους φοροφυγάδες όσο και για το ξέπλυμα του μαύρου χρήματος. Οι ευθύνες σε όλα τα πολιτικά πρόσωπα που συμμετείχαν με οποιονδήποτε τρόπο θα αποδοθούν. Οι συναφείς υποθέσεις με το Βέλγιο που έχουμε ήδη καταγγείλει στη Βουλή θα έρθουν και αυτές στο φως της δημοσιότητας, ιδιαίτερα οι περιπτώσεις πολιτικών που διατηρούν υπερφορτωμένους τραπεζικούς λογαριασμούς στο εξωτερικό. Οι επί χρόνια ανεξέλεγκτοι μεγαλοφοροφυγάδες θα λογοδοτήσουν, με πρώτους τους επίορκους πολιτικούς. 
Για τους Ανεξάρτητους Έλληνες η απόδοση της δικαιοσύνης είναι αδιαπραγμάτευτο καθήκον μας έναντι του ελληνικού λαού. Και όπως είναι γνωστό, ό,τι λέμε, ισχύει για πάντα. 
Ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε την κυρία συνάδελφο. 
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα επτά μαθητές και μαθήτριες και πέντε εκπαιδευτικοί από το Εσπερινό Γυμνάσιο Μοσχάτου.
Η Βουλή τους καλωσορίζει και τους εύχεται καλή πρόοδο.
(Χειροκροτήματα απ’ όλες τις πτέρυγες της Βουλής)
Το λόγο έχει τώρα η Βουλευτής του ΣΥΡΙΖΑ κ. Αγνή Καλογερή.</ChairmanSpeech>
<Speech><Parlmember>ΑΓΝΗ ΚΑΛΟΓΕΡΗ</Parlmember>: Κύριε Πρόεδρε, κύριοι Υπουργοί, το φορολογικό νομοσχέδιο που σήμερα συζητάμε είναι η εφαρμογή των μνημονιακών σας δεσμεύσεων και κινείται στην ίδια κατεύθυνση με τα προηγούμενα.
Μέχρι τώρα έχει γίνει εκτενέστερη αναφορά και μεγάλη ανάλυση από όλους τους Βουλευτές του ΣΥΡΙΖΑ-ΕΚΜ που έχουν μιλήσει έως τώρα. Όταν πάρει κάποιος το κείμενο στα χέρια του στην αρχή του προκαλείται μία έκπληξη και σε μένα το ίδιο. 
Μετά λες, δεν μπορεί αυτοί που το έγραψαν δεν έχουν επαφή με την πραγματικότητα, δεν ξέρουν ότι με την εφαρμογή όλων αυτών των μέτρων διαλύεται η κοινωνία και η οικονομία; Δεν ξέρουν ότι οι φτωχοί γίνονται φτωχότεροι; Δεν ξέρουν ότι οι μισθωτοί και οι συνταξιούχοι θα είναι πάλι στο στόχαστρο; Δεν ξέρουν ότι οι επιχειρήσεις και ιδιαίτερα οι μικρές και οι μεσαίες οδηγούνται σε ασφυξία; Δεν ξέρουν ότι το μεγάλο κεφάλαιο, οι τραπεζίτες, οι εφοπλιστές είναι για άλλη μια φορά στο απυρόβλητο; Δεν ξέρουν ότι από όλα αυτά τα μέτρα δεν θα έχουν τα αναμενόμενα αποτελέσματα; Δεν ξέρουν τον πόνο, την αγωνία, τον εφιάλτη του άνεργου, την ντροπή που αισθάνεται ο Έλληνας, ο νοικοκύρης, ο κιμπάρης, ο περήφανος όταν δεν μπορεί να πληρώσει τις υποχρεώσεις του, όταν δεν έχει τα χρειώδη της καθημερινής του ζωής;
Όχι, κύριοι όλα αυτά τα ξέρουν. Όλα αυτά δεν γίνονται κατά λάθος. Δεν είναι αδαείς περί των οικονομικών οι συγγραφείς αυτών των κειμένων. Το αντίθετο. Έχουν περγαμηνές από τα καλύτερα πανεπιστήμια. Όλα αυτά γίνονται με σκοπό. Όλα αυτά γίνονται γιατί υπάρχουν εξαρτήσεις από συγκεκριμένα συμφέροντα, γίνονται γιατί υπάρχει σχέδιο. Και αυτό δεν είναι καινούργιο. Δεν είναι σημερινό. Ξεκινάει από πολύ παλιά και πάει πολύ μακριά. Διότι, η Ελλάδα είναι μαγαζί γωνία, έχει μεγάλο πλούτο και τεράστιο ενδιαφέρον για τους πλούσιους Ευρωπαίους.
Όταν, αγαπητοί συνάδελφοι, το 1980 η Κυβέρνηση του κ. Καραμανλή έβαλε τη χώρα μας στην ΕΟΚ τότε, ο κ. Καραμανλής είχε πει ότι η Ελλάδα μπαίνει στην Ευρώπη έχοντας για προίκα δύο πράγματα, τον ορυκτό της πλούτο και τη γεωργική της παραγωγή. Σήμερα υπάρχουν και άλλα ενδιαφέροντα για τον ήλιο, για τη θάλασσα, για τα νησιά μας, για τη γεωστρατηγική θέση αυτής της πατρίδας που είναι ίδια και ζηλευτή εδώ και αιώνες.
Προέρχομαι από μια νησιωτική και ακριτική περιοχή της πατρίδας μας. Τη Σάμο, την Ικαρία, τους Φούρνους και τη Θύμαινα που θέλετε να αδειάσετε, κύριοι Υπουργοί. Και όλο αυτό τον καιρό αισθάνομαι ότι περιφέρω σαν ζητιανιά, σαν μειονέκτημα, την επίκληση στο άρθρο 101 παράγραφος 4 του Συντάγματος περί της προστασίας και της φροντίδας για τη νησιωτικότητα, λες και η νησιωτικότητα είναι το κουτσό μας πόδι που πρέπει να το κρύβουμε και να το θεωρούμε μειονέκτημα: «Προσέξτε μας και εμάς, τους παραμελημένους».
Έρχομαι να μεταφέρω, λοιπόν, τη φωνή των ανθρώπων που απαιτούν καλύτερες συγκοινωνίες για να υπάρξει ανάπτυξη και άρα και φορολογικά έσοδα για το κράτος. Να μεταφέρω τη φωνή των ανθρώπων που απαιτούν να μην υποβαθμιστεί το νοσοκομείο της Ικαρίας, να μην κλείσουν υπηρεσίες, να μην κλείσει η ΔΟΥ στην Ικαρία, να γίνει το Σαμιώτικο κρασί και όλα τα προϊόντα μας το μεγάλο μας όπλο. 
Να σας πω το πολύ απλό ότι η συγχώνευση και το κλείσιμο υπηρεσιών αν σε άλλες περιοχές προκαλεί μεγάλες δυσκολίες, στα νησιά προκαλεί έμφραγμα και αυτό δεν μπορεί και δεν πρέπει να γίνει. Έχουμε καταθέσει μια σχετική τροπολογία. Έχουν μιλήσει και άλλοι συνάδελφοι από τα νησιά και πάνω σε αυτό σας παρακαλώ να δείξετε μια μεγάλη προσοχή.
Όχι, λοιπόν, κύριοι της Κυβέρνησης η νησιωτικότητα είναι η δύναμή μας. Είναι τα γερά μας πόδια. Είναι το μεγάλο μας συγκριτικό μας πλεονέκτημα και αυτό πρέπει να το κρύψετε για να πραγματοποιηθούν τα σχέδιά σας. Θα πρέπει, όμως, πριν και πάνω απ’ όλα να μας κάνετε να μην είμαστε πια περήφανοι, να χάσουμε την αξιοπρέπειά μας, να πιστέψουμε ότι αυτά που έχουμε, αυτά που παράγουμε και αυτά που μπορούμε να κάνουμε είναι λίγα, λειψά και αδύναμα.
Χρησιμοποιείτε τη νέα φορολογική επιδρομή κατ’ εντολή της τρόικας που εξαθλιώνει τη μεσαία τάξη, που τινάζει στον αέρα τον πρωτογενή τομέα και την οικονομία ολόκληρη για να κάνετε το φάντασμα της κρίσης να γίνει τεράστιο στα μάτια μας.
Νομίζω, όμως, ότι κάνετε πολύ μεγάλο λάθος. Είστε μακριά νυχτωμένοι σε αυτό. Να ξέρετε ότι ο λαός έχει τη δύναμη και θα βρει το βηματισμό του αργά ή γρήγορα. Όσο θα υπάρχει ένα καΐκι που θα μπορεί να ψαρεύει στη θάλασσα, όσο θα υπάρχει μια ελιά που θα παράγει ελιές και λάδι, όσο θα υπάρχει ένα κλήμα, να ξέρετε ότι η πολιτική σας δεν θα έχει μέλλον.
Η ζωή μας, η αξιοπρέπειά μας, το πείσμα μας, ο πατριωτισμός μας έρχεται από πολύ μακριά και θα πάει πολύ μακριά.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε κι εμείς, κυρία συνάδελφε.
Το λόγο έχει η Βουλευτής του ΣΥΡΙΖΑ κ. Ζωή Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, φέρνετε σήμερα άλλο ένα νομοσχέδιο μέτρων, νέων μέτρων, από αυτά που πριν από δύο μήνες λέγατε ότι θα ήταν τα τελευταία μέτρα. Κοροϊδεύατε και εμπαίζατε τους πολίτες προεκλογικά οι τρεις Αρχηγοί των κομμάτων που σας στηρίζουν και εσείς μετεκλογικά με τα ισοδύναμα.
Κύριε Υπουργέ, από τον Ιούνιο του 2012 που αναλάβατε μέχρι τον Οκτώβριο του 2012 πραγματοποιήσατε δώδεκα συναντήσεις με τους τρεις Αρχηγούς που στηρίζουν την Κυβέρνησή σας και εσάς και σε καμμία από αυτές τις συναντήσεις, όπως μας είπατε στην Επιτροπή Θεσμών και Διαφάνειας, δεν συζητήσατε ούτε μία φορά τη φορολόγηση καταθέσεων στο εξωτερικό και σε καμμία από αυτές τις συναντήσεις δεν σας είπε ο κ. Βενιζέλος το παραμικρό για το γεγονός ότι είχε στην κατοχή του τη λίστα Λαγκάρντ με στοιχεία καταθέσεων στην Ελβετία. 
Την είχε στην κατοχή του ιδιωτικά, μυστικά, κρυφά και δεν σας το αποκάλυψε και εσάς δεν σας ενόχλησε. Σας συνδέουν, βέβαια, και σχέσεις φιλίας δεκαετιών, όπως μας είπατε στην Επιτροπή Θεσμών και Διαφάνειας. Προφανώς, θεωρείτε αυτές τις σχέσεις πιο σημαντικές από τους πολίτες, που προφανώς τους θεωρείτε κορόιδα να πληρώνουν την ολιγωρία σας. Όμως και από τον Οκτώβριο του 2012 εσείς επιδείξατε ασύγνωστη βραδύτητα στην ανάκτηση της λίστας. Γιατί;</Speech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Εγώ την έφερα τη λίστα Λαγκάρντ.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και ο κ. Παπακωνσταντίνου λέει: «Εγώ την έφερα», κύριε Στουρνάρα. Το ίδιο ακριβώς λέτε.
Αρχές Οκτωβρίου ανακοινώσατε ότι δεν την έχετε και χρειάστηκε έγγραφο των οικονομικών εισαγγελέων στις 12 Οκτωβρίου που σας ζητούσαν να ενεργήσετε για να την ανακτήσετε και τότε ενεργοποιηθήκατε. Από τότε κάνατε άλλους δυόμισι μήνες για να τη φέρετε.
Σας ρωτώ με πολύ ειλικρίνεια και ευθέως: Πώς τολμάτε να φέρνετε μέτρα έστω και ενός ευρώ, όταν δεν έχετε εισπράξει μισό ευρώ από τη χρήση και αξιοποίηση αυτού του πολύτιμου στοιχείου και αρχείου, λίστας Λαγκάρντ;
Θα μου πείτε ενδεχομένως: «Ποια είναι η αναλογία;». Ακούστε, λοιπόν, ένα πολύ ενδιαφέρον στοιχείο. Σας διαβάζω απόσπασμα από την ομιλία του Πρωθυπουργού του Αντώνη Σαμαρά στις 22 Απριλίου 2012 –προεκλογική, βεβαίως, ομιλία- στην οποία είπε το εξής ενδιαφέρον: «Με ισοδύναμα…» –λέει- «… θα αποκαταστήσει τις αδικίες». Ακούστε ακόμη τι είπε: «Οι δανειστές μας έχουν αποδεχθεί ότι εφόσον δεν θίγονται οι στόχοι για τη μείωση του ελλείμματος και του χρέους, αν υπάρξουν ισοδύναμα μέτρα, μπορούμε να το κάνουμε. Το συνολικό κόστος αυτών των μέτρων δεν ξεπερνά…» -είπε ο κ. Σαμαράς τότε- «…τα 550 εκατομμύρια και τόσα είναι τα ισοδύναμα μέτρα που απαιτούνται. Αυτό είναι όλο», είπε ο Αντώνης Σαμαράς.
Κύριε Υπουργέ, 550 εκατομμύρια είναι και η μεγαλύτερη κατάθεση στη λίστα Λαγκάρντ, αυτή που, σύμφωνα με στοιχεία ότι δεν αντιστοιχεί σε πρόσωπο που έχει δηλώσει και μπορεί να δικαιολογήσει ανάλογα εισοδήματα, θα έπρεπε να αποτελέσει αντικείμενο δήμευσης.
Κύριε Υπουργέ, τον Αύγουστο του 2012 μας είπατε ότι πάνω στο γραφείο σας βρήκατε ανυπόγραφη τη συμφωνία με τη «SIEMENS». Την υπογράψατε και χαρίσατε 2 δισεκατομμύρια ευρώ στην εταιρεία διαφθορέα, επικαλούμενος τη συνέχεια του κράτους. Δεν βρήκατε ούτε πάνω στο γραφείο σας, ούτε μέσα στο συρτάρι του γραφείου σας τη λίστα Λαγκάρντ.
Δεν τη βρήκατε ούτε και σε κανένα άλλο γραφείο του Υπουργείου και σε κανένα άλλο συρτάρι και σε κανένα αρχείο, γιατί την είχε πάρει μαζί του ο κ. Βενιζέλος. Διότι, εκεί που παρενέβη ο κ. Βενιζέλος σταμάτησε κάθε μέριμνα για τη συνέχεια του κράτους. 
Κι ήρθε χθες ο κ. Βενιζέλος στη Βουλή για να παραδώσει από το Βήμα της, όχι μαθήματα συνέπειας και συνέχειας, αλλά μαθήματα αμετροέπειας και χονδροειδούς παραποίησης της αλήθειας. 
Είπε ότι –δήθεν- Βουλευτής μας κατέθεσε ερώτηση για εξακόσια ονόματα απόκλισης στις δυο λίστες. Αυτό ήταν ψεύδος χονδροειδές, ενδεικτικό του πανικού, ο οποίος τον έχει καταλάβει. 
Είπε ότι καταθέσαμε ερώτηση με την οποία αμφισβητούμε το κύρος της τριμελούς επιτροπής που πήγε να παραλάβει τα στοιχεία από τη Γαλλία. Είναι ψεύδος κι αυτό. Εσείς αμφισβητείτε το κύρος της επιτροπής. Η πρόταση των τριών κομμάτων αμφισβητεί την ανάμειξη του πρώην πρέσβεως Κλη στην παράδοση την αρχική, την οποία αναφέρει η τριμελής επιτροπή. 
Είπε, όμως, ο κ. Βενιζέλος και κάποια άλλα ενδιαφέροντα πράγματα. Είπε, ας πούμε, ότι γνωρίζει ποιος είπε ψέματα –υποθέτω, πλην του ιδίου- στην Επιτροπή Θεσμών και Διαφάνειας, αλλά και ότι γνωρίζει ότι υπάρχουν περισσότερα αντίγραφα, τα οποία δήλωσε ότι αναπαρήχθησαν ως μαρουλόφυλλα. 
Έχω να πω στον κ. Βενιζέλο, ο οποίος ξανά και ξανά μιλάει για ποινικοποίηση της πολιτικής ζωής ότι εμείς δεν ποινικοποιούμε την πολιτική ζωή. Ο κ. Βενιζέλος επιχειρεί να πολιτικοποιήσει μια αξιόποινη συμπεριφορά. 
Τέλος, αυτό είναι ενδεικτικό και στις δηλώσεις των Βουλευτών του ΠΑΣΟΚ και του τελευταίου που απεχώρησε καταγγέλλοντας μηχανισμό που δεν παράγει πολιτικές, αλλά λειτουργεί με γνώμονα τα αρχηγικά συμφέροντα επιβίωσης. 
Ο κ. Σαμαράς απηύθυνε κάποια ρητορικά ερωτήματα όταν παρουσίασε το Ζάππειο 3. Ένα απ’ αυτά ήταν: «Μπορώ να φτιάξω ένα ευέλικτο κράτος μαζί με εκείνους που θέλουν το κράτος τεράστιο, ανεύθυνο, παλαιοκομματικό και τελικά επικίνδυνο;».
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα χρειαστώ ένα λεπτό, κύριε Πρόεδρε, για να ολοκληρώσω.
Άλλο ένα ήταν: «Μπορώ να μειώσω τους φόρους, όπως επιβάλλει η δική μου φιλελεύθερη ιδεολογία, μαζί μ’ εκείνους που αύξαναν τους φόρους;». Ας απαντήσουμε στο ερώτημα αυτό: «Όχι, δεν μπορείτε, κύριε Σαμαρά». 
Έχω και κάποια επιπλέον ερωτήματα να απευθύνω προς την Κυβέρνηση: Μπορείτε να φέρνετε προς ψήφιση κι άλλα μέτρα, εσείς που τόσες φορές είπατε ότι τα προηγούμενα ήταν τα τελευταία; Προφανώς, μπορείτε. Έχετε αποδείξει ότι είστε ικανοί για όλα. 
Απευθύνομαι προς τους Βουλευτές που στηρίζουν την Κυβέρνηση: Μπορείτε να ψηφίσετε κι άλλα μέτρα σήμερα, εσείς που στις 5 Νοεμβρίου δηλώνατε ότι ψηφίζετε για τελευταία φορά; Θα το δείξει αυτό η ονομαστική ψηφοφορία που έχουμε ζητήσει.
Θα ήθελα να κάνω και μια τελευταία ερώτηση προς τον κ. Βενιζέλο με την οποία θα κλείσω: Είστε σίγουρος, κύριε Βενιζέλο, ότι η εκδοχή παραποίησης της λίστας στις 8 Ιουλίου 2011 σας δικαιώνει; Η απάντηση τις επόμενες ημέρες. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πριν δώσω το λόγο στον επόμενο ομιλητή, να παρακαλέσω κάτι. 
Εννοείται ότι τώρα συζητάμε το νομοσχέδιο επί των άρθρων. Προεδρεύω εδώ και μια ώρα και δεν άκουσα κανένα συνάδελφο να πει έστω και μια λέξη για ένα από τα είκοσι εννέα άρθρα, τα οποία –εννοείται- ότι συζητάμε αυτήν τη στιγμή.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Έπρεπε να ήσασταν και νωρίτερα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ. Όση ώρα προεδρεύω δεν άκουσα λέξη.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Τότε να έρχεστε και να κάθεστε από κάτω και να ακούτε και τους υπόλοιπους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Βουλευτής της Νέας Δημοκρατίας κ. Βασίλειος Υψηλάντης.</ChairmanSpeech> 
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Ευχαριστώ, κύριε Πρόεδρε.
 Ως νέος Βουλευτής μιας ακριτικής περιοχής που έχει εκλεγεί χωρίς τις πλάτες χορηγών ή μέσων ενημέρωσης, αλλά με την καθαρή θέληση του Δωδεκανησιακού λαού, θέλω να δώσω μια απάντηση στο σεβαστό κ. Γλέζο. 
Εμείς, οι νέοι Βουλευτές της κυβερνητικής πλειοψηφίας, αγαπητέ και σεβαστέ κύριε Γλέζο, είμαστε με την Ελλάδα και είμαστε με τη συντριπτική πλειοψηφία του ελληνικού λαού που παρά τις δυσκολίες δεν αφήνει τη μάχη και τον πόλεμο, αλλά με υπερηφάνεια συνεχίζει και αγωνίζεται, όπως κάποτε αγωνιζόσασταν κι εσείς και οι δικοί μου πρόγονοι κλεισμένοι στις φυλακές των Ιταλών. Είμαστε εκείνοι οι οποίοι υποστηρίζουν τον άνθρωπο, τον άνθρωπο που εργάζεται, όμως, όχι τον κρατικοδίαιτο άεργο, όχι τον κουκουλοφόρο, όχι αυτόν που εμποδίζει την ανάπτυξη και την πρόοδο αυτού του τόπου. 
Και είναι γεγονός, κυρίες και κύριοι συνάδελφοι, ότι αυτό το διήμερο της συζήτησης από το σύνολο της αντιπολίτευσης ακούστηκαν ακραίες θέσεις που ακριβώς προσδιορίζουν και το στίγμα της. Είναι μια αντιπολίτευση που φαίνεται ότι βρίσκεται εκτός τόπου και χρόνου, που δεν βλέπει κατάματα αυτήν τη στιγμή που βρίσκεται η χώρα, που μετέρχεται ακραίας λαϊκιστικής φρασεολογίας η οποία τις περισσότερες φορές παραπέμπει στις χειρότερες στιγμές της ελληνικής και της ευρωπαϊκής ιστορίας, δίχως προτάσεις. Ναι, δίχως προτάσεις, αλλά με τίτλους που θυμίζουν κινηματογραφικό έργο το οποίο ελπίζω να μην ζήσει ποτέ ο ελληνικός λαός. Δεν επιδιώκουν να συμβάλουν θετικά στην έξοδο της χώρας από την κρίση, αλλά αντιθέτως, πώς θα διατηρηθεί η κρίση, επιδιώκοντας έτσι στο τέλος τη σαλατοποίηση της πολιτικής ζωής και κατ’ επέκταση τη διάρρηξη της κοινωνικής συνοχής και της ειρήνης. 
Δεν υπάρχει καμμία αμφιβολία, κυρίες και κύριοι συνάδελφοι, ότι το συζητούμενο σχέδιο νόμου αποτελεί στην παρούσα συγκυρία ένα νομοθέτημα δημοσιονομικής ανάγκης και ότι πολλές από τις προβλέψεις του θα μπορούσαν υπό άλλες συνθήκες να ήταν διαφορετικές ή και να μην υπήρχαν καθόλου και ότι οφείλουμε άμεσα να προωθήσουμε και πιστεύω να έρθει γρήγορα προς ψήφιση ένα σύγχρονο, εθνικό επιτέλους φορολογικό νομοσχέδιο, που θα δίνει οριστική απάντηση στις στρεβλώσεις, στη φοροδιαφυγή, θα καθαρίζει και θα διανοίγει τους δρόμους για την ανάπτυξη. 
Στην αναφορά μου αυτή και σε σχέση με τους προβληματισμούς που, όπως είπε ο Προεδρεύων, δεν αναπτύχθηκαν τελικά, θα αναφερθώ σε μερικά σημεία του σχεδίου νόμου, ειδικότερα, με τη φορολόγηση των μικρομεσαίων επιχειρήσεων του άρθρου 1 παράγραφος 1 περίπτωση β. Οι μικρομεσαίες επιχειρήσεις, Κυρίες και κύριοι συνάδελφοι, πρέπει να στηριχθούν ακόμη περισσότερο. Είναι η ραχοκοκαλιά της οικονομίας μας και ο χώρος που μπορεί να δώσει λύσεις και να προσδώσει θετικά πρόσημα στην οικονομία. 
Στο πλαίσιο αυτό πρέπει να λάβετε υπ’ όψιν σας μία πραγματικότητα, ότι οι περισσότερες ελληνικές μικρομεσαίες επιχειρήσεις που είναι διαρθρωμένες ως οικογενειακές επιχειρήσεις υπολειτουργούν, αδυνατούν λόγω του υφιστάμενου φορολογικού και θεσμικού πλαισίου, αλλά και των συγκυριών να δραστηριοποιηθούν υγιώς. 
Πρέπει, κύριε Υπουργέ, να ξεκαθαρίσει αυτή η κατάσταση. Μπορεί να γίνει με το νέο φορολογικό νόμο τον οποίο θα φέρει η Κυβέρνηση, να δοθούν τέτοια κίνητρα, ώστε να πάψουν να λειτουργούν αυτές οι οποίες δεν μπορούν να λειτουργήσουν και αυτές οι οποίες θα μπορέσουν από τις στάχτες να αναγεννηθούν και να προσφέρουν στην εθνική οικονομία.
Στα θετικά που μπορούμε να αναγνωρίσουμε, κυρίες και κύριοι συνάδελφοι, στο υπό ψήφιση σχέδιο νόμου και πρέπει να αναγνωρίσουμε είναι ότι υπάρχουν διατάξεις σχετικά με την ελάφρυνση της φορολογίας στους μισθωτούς και στους συνταξιούχους και πρέπει να ακουστεί και αυτό και στη διεύρυνση της φορολογικής βάσης. Επιπλέον, αναγνωρίζονται οι δαπάνες των ελευθέρων επαγγελματιών αντιστοίχως με εκείνες που αναγνωρίζονται στις επιχειρήσεις και στις εταιρείες.
Κλείνοντας όμως, κύριε Υπουργέ, θέλω να αναφερθώ σε ένα θέμα το οποίο αγγίζει το χώρο από τον οποίο προέρχομαι και έχω γεννηθεί και γι’ αυτό επιθυμώ να το λάβετε σοβαρά υπ’ όψιν σας. 
Είμαι αντίθετος στο κλείσιμο των νησιωτικών ΔΟΥ. Είμαι αντίθετος όχι γιατί είμαι νησιώτης που διαρκώς εργάζεται για την απάλυνση των δυσκολιών που επιφέρει η νησιωτικότητα, αλλά και γιατί πιστεύω ότι και ορθολογιστικά είναι και εθνικά αναγκαία η διατήρησή τους. Δεν θα κάνω συγκρίσεις και δεν θα κατονομάσω αδικίες, ζητώ όμως να προσέξετε ειδικότερα το κλείσιμο στα βόρεια της Δωδεκανήσου -δεν διαχωρίζω τη Δωδεκάνησο σε βόρεια ή νότια- και των δύο ΔΟΥ της Καλύμνου και της Λέρου. Αποκλείουμε λοιπόν, όλη εκείνη τη συστάδα των νησιών μας από την Κάλυμνο μέχρι το Αγαθονήσι και μέχρι την Αστυπάλαια. Αποδυναμώνεται παντελώς η διοικητική φορολογική λειτουργία στο συγκεκριμένο τμήμα του πολυνησιακού ακριτικού νομού μας και δημιουργούνται αξεπέραστα, δυσάρεστα κοινωνικά και οικονομικά προβλήματα. 
Τα ίδια ισχύουν και στα νότια της Δωδεκανήσου με την υπό κατάργηση ΔΟΥ της Καρπάθου που μαζί της έχει και εξυπηρετεί την απομακρυσμένη Κάσο. 
Άλλωστε, κύριε Υπουργέ, η Δωδεκάνησος εισφέρει πολλαπλώς –και το γνωρίζετε καλά- στον εθνικό κορβανά και το δικαιούται. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε κύριε συνάδελφε.
Το λόγο έχει η κ. Σταυρούλα Ξουλίδου. Απούσα. Διαγράφεται.
Το λόγο έχει ο κ. Κωνσταντίνος Γιοβανόπουλος, Βουλευτής των Ανεξαρτήτων Ελλήνων.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κύριε Πρόεδρε, κύριοι συνάδελφοι, νομίζω ότι ζούμε μεταξύ ψεύδους και ειρωνείας όπως θα έλεγε και ο κλασσικός Ιταλός σημειολόγος Ουμπέρτο Έκο.
Σήμερα έλαβα μια απάντηση από το Υπουργείο Εργασίας σχετικά με τους απολυμένους των κλωστηρίων Λαναρά. Είχαμε μια συνάντηση στο Υπουργείο προκειμένου να προβάλουμε το αίτημα για το τι θα γίνει με αυτούς τους απολυμένους. Μας υποσχέθηκαν διάφορα πράγματα και σήμερα πήρα την απάντηση στη θυρίδα μου ότι τελικά αυτοί οι άνθρωποι ρίπτονται στον Καιάδα και δεν συνεχίζει κανένα από τα προγράμματα γιατί έτσι αποφάσισε το ψεύδος ή η ειρωνεία των κυβερνώντων. 
Εξάλλου σήμερα μαθαίνουμε για το νέο σκάνδαλο του Ταχυδρομικού Ταμιευτηρίου που ξεσπά. Θα απολυθούν οι εργαζόμενοι, θα προσληφθούν ξανά με άλλες διατάξεις, θα χωριστεί η Τράπεζα σε good και σε bad bank και οι μικρομέτοχοι θα χάσουν τα λεφτά τους. Ψεύδος, ειρωνεία, κυβερνητικός και πολιτικός οπορτουνισμός. Το ευρωπαϊκό ιερατείο αποφάσισε και εσείς δεν βρίσκετε μια λέξη άρνησης να πείτε παρά μόνο ότι φροντίζετε τον άνθρωπο. Ποιον άνθρωπο; Αφού εσείς μας λέτε ότι αν δεν ευημερεύσουν οι αριθμοί δεν θα ευημερεύσουν οι άνθρωποι. Ακούτε τι λέτε; Όχι, κύριοι, θα ευημερεύσουν οι άνθρωποι, θα ευημερεύσουν οι Έλληνες και μετά θα σκεφτούμε τι θα γίνει με τους αριθμούς. 
Μιλάτε για μια πατρίδα όπου οι οφειλέτες του ελληνικού δημοσίου καταστράφηκαν, θέλουν να πληρώσουν αλλά δεν μπορούν. Υπάρχουν τα χρέη τους εκεί και είναι διατεθειμένοι να πληρώσουν. Οι άνθρωποι δεν ήταν μπαταχτσήδες, ήταν νοικοκυραίοι, είχαν τα καταστήματά τους και παρ’ όλα αυτά θέλουν να πληρώσουν, αλλά με είκοσι τέσσερις δόσεις δεν μπορούν. Σας ζητάμε σαράντα οχτώ, σας ζητάμε εκατόν είκοσι δόσεις, σας ζητάμε να το αλλάξετε. Όχι. Για εσάς ευημερούν οι αριθμοί. Αυτό σας ενδιαφέρει, αυτό πρόσταξε ο τροικανός. 
Εσείς συνεχίζετε να οδηγείτε την κατάσταση προς τις φυλακές, γιατί εκεί θα πάνε οι άνθρωποι. Θα χρειαστεί να κτίσετε φυλακές για τους Έλληνες και δεν το σκέφτεστε αυτό το πράγμα. Συνεχίζετε να μετράτε αριθμούς. Συνεχίστε!
Η μέση εμπορική επιχείρηση στην Ελλάδα, αφού πλήρωσε το ΦΠΑ της, κρατάει στα χέρια κάποιες πέτσινες επιταγές που κάποιος άλλος νοικοκύρης δεν μπόρεσε να τις πληρώσει. Και αυτό τo ντόμινο ξεκινάει από τα Χανιά και φθάνει μέχρι την Ορεστιάδα. Από αυτόν τον άνθρωπο ζητάτε σήμερα φόρο, γιατί υποτίθεται ότι εξέδωσε τιμολόγια. Μα, δεν τα πληρώθηκε! Έτσι είναι η μισή και περισσότερη εμπορική Ελλάδα που βάζει σήμερα λουκέτο. Εσάς, όμως, δεν σας αφορά. Δεν έχετε την παραμικρή πρόβλεψη για αυτούς τους ανθρώπους και περιμένετε να πληρώσουν φόρο. Πώς να τον πληρώσουν; Πώς να προϋπολογίσετε εσείς, αφού η μέση πρόβλεψη κάθε νοικοκυριού, κάθε εμπορικής επιχείρησης έπεσε έξω; Εσείς αδιαφορείτε. 
Δεν ξέρω πού θα καταλήξει εκείνη η αδίστακτη ιστορία με τις προβλέψεις σας για τους αγρότες. Υποτίθεται ότι όλοι μαζί πρέπει να μεριμνήσουμε για το τι θα κάνουμε με την πρωτογενή παραγωγή, με τους αγρότες, για να επιστρέψουν, να δημιουργήσουν, να παράγουν, να πουλήσουν ξανά. Εσείς –εκεί!- έρχεστε ξαφνικά και βάζετε 13% φορολογία στο αγροτικό εισόδημα. Τους λέτε ότι πρέπει να τηρήσουν βιβλία από το 2014. Θέλουμε να τους κάνουμε και αυτούς επιχειρηματίες. 
Ακούστε, μάλιστα και τι άλλο κάνετε. Γιατί πρέπει να διαβάζουμε και πίσω από τα γράμματα. Λέτε ότι οι συνεταιρισμοί –και εννοείτε και τους αγροτικούς- θα πληρώσουν φόρο 26%. Και όταν συζητάμε με τους φίλους Βουλευτές της Συμπολίτευσης, μας λένε «ξέρεις, θα περάσει τώρα, αλλά μας υποσχέθηκε ο κύριος Υπουργός» -που τώρα δεν με προσέχει, αν έχετε την καλοσύνη, προσέξτε με λίγο, θα μιλήσω για τους αγρότες, κύριε Υπουργέ- «ότι τώρα θα βάλουμε 13%, αλλά θα φέρουμε μετά μια τροπολογία…». Μα, τι λέτε; Θα μπήξετε τώρα το μαχαίρι και θα έρθετε μετά να το επουλώσετε; 
Τραβήξτε το μαχαίρι από την αγροτική παραγωγή και από το λαιμό των αγροτών που αυτήν τη στιγμή στενάζουν! Έστω και την τελευταία στιγμή μην επιβάλλετε φόρο στους αγρότες! Μην επιβάλλετε τώρα! Βρείτε άλλο τρόπο! Κάντε άλλες ρυθμίσεις! Κάντε άλλες σκέψεις παραγωγικότερες για αυτούς που θέλετε να παράξουν και εσείς τους εγκαταλείπετε με το μαχαίρι στο λαιμό! Όχι, δεν θέλουμε θεραπεία! Θέλουμε να μην προκληθεί το έγκλημα! 
Κυρίες και κύριοι συνάδελφοι, ο Αριστοτέλης έλεγε ότι «νόμος εστίν ο άνευ ορέξεως νους». Αυτό εστί νόμος, ο άνευ ορέξεως νους. Τι ήθελε να πει; Νόμος είναι εκείνος που δεν έχει ιδιοτέλεια. Δεν ξέρω πόσοι από αυτούς δεν έχουν ιδιοτέλεια. Ποια είναι η ιδιοτέλεια αυτού του νόμου; Η ιδιοτέλεια είναι ότι πρέπει να αφαιμάξουμε τον Έλληνα φορολογούμενο, να του πάρουμε ό,τι έχει και δεν έχει και να τον βάλουμε στον τραπεζικό λογαριασμό που δημιουργείται υπέρ των τοκογλύφων. 
Δεν ακούτε καθόλου την πρόταση που φέρνουμε ως Ανεξάρτητοι Έλληνες και σας λέμε «κάντε έναν εθνικό λογαριασμό, να σταματήσουν σήμερα τα χρέη όλων των ανθρώπων και να τα βάλουμε σε έναν κύβο και να πούμε ότι είναι εδώ τα χρέη σας, πάρτε φορολογική ενημερότητα, κύριοι», «εργαστείτε, κύριοι, πάρτε ασφαλιστική ενημερότητα, τα χρέη σας είναι εδώ, μόλις φροντίσετε να βγάλετε κάποια κέρδη, θα απομειώσουμε το χρέος σας». 
Όχι, εσείς επιμένετε στην ιδιοτέλεια. Επιμένετε στον μεθ’ ορέξεως νου. Πρέπει να πληρωθεί ο τοκογλύφος. Πρέπει να πληρωθεί πρώτα ο άνθρωπος ο Γερμανός. Πρέπει να γεμίσει το σεντούκι, πρέπει να στείλουμε τα λεφτά στο εξωτερικό, γιατί αυτό υποσχεθήκατε στους ξένους, γιατί αυτό σας επέβαλαν. Δεν βρίσκεται ένας άνθρωπος να σηκωθεί σήμερα και να πει…
Κύριε Βεσυρόπουλε, είστε εισηγητής της Νέας Δημοκρατίας. Τι θα πείτε αύριο στην αγροτιά της Ημαθίας, όταν θα σας κοιτούν και θα σας ρωτούν γιατί βάλατε φόρο 13% στους αγρότες; Τι θα απαντήσετε; Τι θα απαντήσετε στους αγρότες της Ημαθίας, της Πιερίας, της Πέλλας, του Έβρου, της Πελοποννήσου, της Κρήτης; Τι θα απαντήσετε; Κοιτάξτε με στα μάτια, κοιτάξτε στα μάτια τον ελληνικό λαό και πείτε γιατί το κάνετε. Αγάπη; Προοδευτικότητα; Ή υποτέλεια; 
Ευχαριστώ πολύ. 
(Χειροκροτήματα από την πτέρυγα των Ανεξάρτητων Ελλήνων)</Speech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Κύριε Πρόεδρε, μπορώ να έχω το λόγο επί προσωπικού;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας δίνω το λόγο για να μας εξηγήστε σε ένα λεπτό σε τι συνίσταται το προσωπικό, κύριε συνάδελφε.</ChairmanSpeech> 
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Συνίσταται στο ότι απευθύνθηκε σε εμένα και διαστρέβλωσε την πραγματικότητα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ποια πραγματικότητα; Εξηγήστε.</ChairmanSpeech> 
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Δεν ισχύει έτσι για τους αγρότες. Το 2013 οι αγρότες θα φορολογηθούν με την κλίμακα μισθωτών και συνταξιούχων με αφορολόγητο...
(Θόρυβος-διαμαρτυρίες από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτό δεν είναι προσωπικό, κύριε συνάδελφε. Αν θέλετε να αντικρούσετε το συνάδελφο...</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Πώς δεν είναι προσωπικό; Απευθύνθηκε σε εμένα πέντε φορές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αν θέλετε να αντικρούσετε το συνάδελφο, θα δευτερολογήσετε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Δεν έχω προσωπικά μαζί σας...</Speech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Είπε πώς θα κοιτάξω τον πατέρα μου, τον αδερφό μου κ.λπ.. Πονάει περισσότερο τους αγρότες ο κ. Γιοβανόπουλος από εμένα που κατάγομαι από αγροτική οικογένεια, αλλά δεν είναι έτσι, κύριε Γιοβανόπουλε.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Είστε εισηγητής της Νέας Δημοκρατίας, γι’ αυτό απευθύνθηκα σε εσάς.</Speech> 
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Με το νέο φορολογικό θα απαλλαγούν πάρα πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστώ πολύ. 
Συμπατριώτες είστε, πείτε τα εκτός Αιθούσης. 
Το λόγο έχει η κ. Μαρία Μπόλαρη, Βουλευτής του ΣΥΡΙΖΑ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Δεν έχω προσωπικά μαζί σας...</Speech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Μιλάτε σε κάποιον που κατάγεται από αγροτική οικογένεια...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριοι συνάδελφοι. 
Ορίστε, κυρία Μπόλαρη.</ChairmanSpeech> 
<Speech><Parlmember>ΜΑΡΙΑ ΜΠΟΛΑΡΗ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, θα ήθελα να ξεκινήσω λέγοντας ότι την ώρα που μιλάμε μία κατάληψη βρίσκεται σε εξέλιξη. Είναι αυτή του Ταχυδρομικού Ταμιευτηρίου από τους εργαζόμενους. Είναι ενάντια στη διάλυση και στο ξεπούλημα της μοναδικής δημόσιας τράπεζας που είχε μείνει. 
Θέλω να σας πω, εκ μέρους της Κοινοβουλευτικής μας Ομάδας, ότι προτιμάμε να ταυτιζόμαστε μαζί τους, μ&apos; αυτό το άντρο ανομίας που προφανώς θα καταγγείλετε σε λίγο και όχι να κρυβόμαστε πίσω από τα άρθρα του συγκεκριμένου φορολογικού νομοσχεδίου τα οποία νομότυπα, αλλά και παράνομα εξακολουθούν να καλύπτουν τη φοροαπαλλαγή, τις offshore, τους αναβαλλόμενους φόρους, τους συμψηφισμούς που έτσι και αλλιώς έχουν αναφέρει οι Κοινοβουλευτικοί μας Εκπρόσωποι.
Ακούσαμε διάφορα επιχειρήματα στο σημερινό νομοσχέδιο. Ένα πρώτο είναι ότι διευρύνει τη φορολογική βάση. Ένα δεύτερο ότι είναι δημοσιονομικής ανάγκης και ένα τρίτο ότι είναι η τέχνη του εφικτού. 
Όλα αυτά μαζί σημαίνουν τα εξής. Είναι ένα νομοσχέδιο που επιβαρύνει ακόμα περισσότερο μισθωτούς, συνταξιούχους, μικρούς και μεσαίους ελεύθερους επαγγελματίες και αγρότες. Γιατί τελικά τη δημοσιονομική ανάγκη -που δεν τη δημιούργησαν οι μισθωτοί και τα λαϊκά στρώματα που χρόνια ολόκληρα πληρώνουν με εκατοντάδες εκατομμύρια ευρώ τα προγράμματα λιτότητας- θα την εξυπηρετήσουν και πάλι οι ίδιοι με μία μοναδική ταξική μονομέρεια που απεικονίζεται τόσο στους νόμους του μνημονίου όσο και στον προϋπολογισμό που μας φέρατε. 
Η τέχνη τελικά του εφικτού εξαντλείται στο να εφορμούν τα ΜΑΤ στην Ύδρα για μία ταβερνιάρισσα που φοροδιέφευγε –κακώς, θα πούμε εμείς, που φοροδιέφευγε- ενώ, αντίθετα, ο κ. Ρέστης, ο γνωστός εφοπλιστής, την ίδια εποχή έλεγε «ας έρθουν να με βρουν λόγω των offshore εταιρειών μου και ας έρθουν να με πιάσουν». Εκεί, όμως, εφικτό από την πλευρά της συγκυβέρνησης δεν υπήρχε. 
Και επειδή, όντως, ο κύριος Πρόεδρος είχε δίκιο όταν έλεγε ότι πρέπει να μιλήσουμε για άρθρα, ας δούμε το σημείο 8 του άρθρου 1, για τη φορολόγηση των κατώτερων πληρωμάτων των πλοίων μας σε αντιπαράθεση με το άρθρο 26 για τις φοροαπαλλαγές τόσο των πλοίων με ελληνική σημαία, όσο και άλλων. 
Ας δούμε τις φοροαπαλλαγές, ας δούμε τη μείωση στο φόρο των μερισμάτων, που φτάνουν πια από το 25% στο 10%, με το ότι καταργείται το αφορολόγητο των παιδιών και αντικαθίσταται από ένα επίδομα που πολύ δύσκολα θα μπορέσουν να πάρουν πολλές οικογένειες, εξαιτίας του ότι τα εισοδηματικά κριτήρια που θέτετε, δεν καλύπτονται. 
Θα ήθελα, όμως, να σταθώ σε δύο ζητήματα στα οποία, νομίζω, ότι υπήρξε μεγάλη εκμετάλλευση ιδιαίτερα από τη μεριά της Νέας Δημοκρατίας, αλλά και από το σύνολο των Βουλευτών της συγκυβέρνησης. Είναι το ζήτημα της ανεργίας. 
Μπορούμε να ρίχνουμε πολλά κροκοδείλια δάκρυα για τους ανέργους. Να συμφωνήσουμε κατ’ αρχάς ότι το μέγεθος της ανεργίας δεν το δημιούργησε ο ΣΥΡΙΖΑ, δεν το δημιούργησε η Αριστερά, δεν το δημιούργησαν από μόνοι τους οι μισθωτοί που πληρώνουν, που είναι τα υποζύγια της εκμετάλλευσης και πάει λέγοντας. 
Όμως, υπάρχει και ένα όριο στον τρόπο που βρίσκετε να κοροϊδεύετε τον κόσμο του ιδιωτικού τομέα. Ο κ. Βορίδης, αλλά και άλλοι Βουλευτές της Νέας Δημοκρατίας μας είπαν ότι «προστατεύουμε τους δημόσιους που είναι βολεμένοι». Γι’ αυτό φροντίσατε με το προηγούμενο νομοσχέδιο να οργανώσετε τις διαθεσιμότητες, δηλαδή, τις απολύσεις σας, έτσι ώστε και οι υπάλληλοι του δημόσιου τομέα να έχουν την ισότητα στην ανεργία -γιατί αυτό συζητάμε αυτήν τη στιγμή- και από εκεί και πέρα, αν έρθουμε να συζητήσουμε τι πραγματικά προβλέπει το δικό σας νομοσχέδιο, θα τρελαθούμε, όχι μόνο γιατί ένας άνεργος ο οποίος τυχαίνει να έχει πάρει μια μικρή κληρονομιά φορολογείται, αλλά και για έναν άλλο λόγο.
Κοιτάξτε: Βρήκατε τρόπους να ωθείτε τον κόσμο είτε στα μπλοκάκια είτε σε αυτό που λέτε Κοινωνικές Συνεταιριστικές Επιχειρήσεις. Τι κάνατε με τα μπλοκάκια; Υποτίθεται ότι τους βάζετε στους μισθωτούς με τέτοιες προϋποθέσεις που απαιτούνται στο άρθρο 1 που είναι αδύνατον να καλυφθούν από τους περισσότερους εργαζόμενους στα μπλοκάκια και νοιάζεστε για τους ανέργους ή τους ελαστικά απασχολούμενους;
Δεύτερο σημείο: Κοινωνικές Συνεταιριστικές Επιχειρήσεις. Βρήκατε το κόλπο και θέλετε να το χρησιμοποιήσετε και στις καθαρίστριες των ΔΟΥ. Να τους προτείνετε να γίνουν εργολάβοι.
Όμως, με το συγκεκριμένο νομοσχέδιο που κατατίθεται, κυρίες και κύριοι, που νοιάζεστε για τους εργαζόμενους του ιδιωτικού τομέα, φορολογείτε και αυτούς.
Άρα, επειδή ακούσαμε για τα οικονομικά της ευτυχίας, να σας πάω εγώ, λοιπόν, στην ολιστική θεωρία της Ιατρικής, η οποία λέει, αν τη μεταφράσουμε στην οικονομική και στην κοινωνική σας πολιτική, ότι τον εργαζόμενο από όποια μεριά και να τον βρείτε τον καταδικάζετε.
Υπάρχει ένα τελευταίο επιχείρημα, το περιβόητο επιχείρημα ότι θα αντιμετωπιστεί το ζήτημα της ανεργίας με την επιχειρηματικότητα. Κοιτάξτε: Εδώ και καιρό έχει μειωθεί η φορολογία στα αδιανέμητα κέρδη. Τα έσοδα που εισπράττει το κράτος, παρ’ όλη τη μείωση αυτής της φορολογίας, από το 40% το 2004 στο 21% το 2008, έχουν μειωθεί. Ενώ μειώθηκαν οι συντελεστές το 2008 σε σχέση με το 2004, μειώθηκαν τα έσοδα.
Και όχι μόνον αυτό, αλλά η πραγματικότητα σας ξεπερνά, κυρίες και κύριοι, διότι η «ΦΑΓΕ» και η «COCA-COLA» αναχώρησαν σε Λουξεμβούργο και Ελβετία όχι γιατί ο φορολογικός συντελεστής ήταν τελικά τόσο πολύ ακριβός, αλλά για τον απλούστατο λόγο ότι δεν έπαιρναν τα δάνεια που ήθελαν να παίρνουν από τις τράπεζες, ότι η κατανάλωση έχει πέσει και πάει λέγοντας.
Για όλους αυτούς τους λόγους σας λέμε, εκτός από τις προτάσεις που έχουμε καταθέσει -σας τις είπαν άλλοι συνάδελφοι- ότι τα επιχειρήματά σας είναι σαθρά. Δεν αντέχουν σε καμμία επιχειρηματολογία, είτε της δικής σας καπιταλιστικής οικονομίας είτε της δικής μας της μαρξιστικής εκδοχής και εκτός των άλλων, σας λέμε ότι θα κάνουμε ό,τι περνάει από το χέρι μας, μέσα και έξω από τη Βουλή, μαζί με τους εργαζόμενους για να φύγετε μια ώρα αρχύτερα, γιατί ειλικρινά η κοινωνική καταστροφή έχει πιάσει πάτο.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ενημερώνω, κυρίες και κύριοι συνάδελφοι, ότι ολοκληρώθηκαν οι πρωτολογίες και εισερχόμεθα στις δευτερολογίες.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Είναι και άλλοι συνάδελφοι, κύριε Πρόεδρε να μιλήσουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Προχωρούμε στις προτασσόμενες δευτερολογίες, με πρώτο τον κ. Αποστόλου.
Είναι προτασσόμενη δευτερολογία, κύριε συνάδελφε. Δεν είναι εγγραφή εμπρόθεσμη και γι’ αυτό έχουμε προτασσόμενη δευτερολογία. Έχουμε και άλλη μία του κ. Κυριαζίδη. Ο χρόνος είναι ο μισός, τέσσερα λεπτά, γιατί λογίζεται ως δευτερολογία.
Ορίστε, κύριε Αποστόλου, έχετε το λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Πρόεδρε, εγώ θα σας κάνω τη χάρη να συνεχίσω να αναφέρομαι, όπως και η συνάδελφός μου, σε διατάξεις του φορολογικού νομοσχεδίου…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακριβώς.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember> :…διατάξεις βεβαίως που είναι χαρακτηριστικές των ρυθμίσεων με τις οποίες η συγκυβέρνηση θεωρεί την υποτιθέμενη φορολογική μεταρρύθμιση ως μια μεταρρύθμιση-σταθμό -θα έλεγα- στο φορολογικό σύστημα. 
Κύριε Υπουργέ, ισχυρίζεστε ότι διευρύνετε τη φορολογική βάση και κάνετε δικαιότερη την κατανομή των φορολογικών βαρών. Πώς; Εγώ θα σας αναφέρω χαρακτηριστικά παραδείγματα:
 Καταργείτε το αφορολόγητο των 5.000 ευρώ για να φορολογήσετε τον συνταξιούχο των 400 ευρώ, των 500 ευρώ, για να φορολογήσετε, αγαπητέ συνάδελφε, τον αγρότη συνταξιούχο των 330 ευρώ.</Speech> 
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Έχει 9.500 αφορολόγητο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μη διακόπτετε τον ομιλητή. 
Παρακαλώ, συνεχίστε, κύριε Αποστόλου.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Αυτό μπορεί να λέγεται διεύρυνση της φορολογικής βάσης; 
Καταργείτε τα πρόσθετα αφορολόγητα όρια που αφορούν τα παιδιά. Αυτό μπορεί να λέγεται δικαιοσύνη; Αυτή είναι η προσφορά σας στις αδύναμες πολυμελείς οικογένειες, στην αντιμετώπιση του τεράστιου προβλήματος υπογεννητικότητας της χώρας μας; 
Έρχομαι στους αγρότες. Οι αγρότες φορολογούνται με 13% από το 2014 από το ένα ευρώ μέχρι όσο είναι το συνολικό τους εισόδημα. Και εκεί βεβαίως, μπαίνει ένα τεράστιο ζήτημα, ποια σχέση έχει το συνολικό εισόδημα με το καθαρό εισόδημα. Διότι όλοι γνωρίζετε –ιδιαίτερα οι συνάδελφοι που προέρχονται από την επαρχία- ότι το κόστος παραγωγής με στοιχεία είναι πάρα πολύ δύσκολο να καταχωρηθεί για έναν αγρότη ο οποίος έχει ένα εισόδημα της τάξης των 8.000, των 10.000 ευρώ το χρόνο. Βέβαια, τη φετινή χρονιά, το 2013, τον εντάσσετε ξαφνικά σε μια φορολόγηση αντίστοιχη με αυτήν που έχουν οι μισθωτοί, επιβάρυνση και αυτό σε σχέση με την προηγούμενη κατάσταση. 
Αν αυτό το θεωρείτε δίκαιη κατανομή των φορολογικών βαρών, είναι δικό σας πρόβλημα. Για μας δεν είναι. 
Με το ν.4019/2011 καθιερώσατε τις κοινωνικές συνεταιριστικές επιχειρήσεις με σκοπό την επιδίωξη συλλογικού οφέλους και την εξυπηρέτηση των γενικότερων κοινωνικών συμφερόντων και με το νόμο προβλέπατε ως κίνητρο για τη σύστασή τους τη φορολογική απαλλαγή για μέρος των κερδών τους. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Τι κάνετε σήμερα ένα χρόνο μετά; Τους κλείνετε, αφού τα κέρδη τους τα φορολογείτε στο σύνολό τους, και μάλιστα κατά τη διανομή των κερδών στους εργαζομένους, τους παρακρατείτε και φόρο, όπως ισχύει στα λοιπά νομικά πρόσωπα και όχι στα φυσικά πρόσωπα. 
Εκτοξεύετε τη φορολογία των ναυτικών. Πραγματικά, ιδιαίτερα για τα πληρώματά τους πηγαίνετε από το 3% στο 10%, όταν την ίδια στιγμή είναι απαράδεκτος ο πολύ χαμηλός –ανύπαρκτος θα έλεγα– φόρος, τον οποίο πληρώνουν τα πλοία που είναι με ελληνική σημαία και μάλιστα τώρα, τα επεκτείνετε και στα πλοία που δεν έχουν την ελληνική σημαία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Αναφέρθηκε πριν η συνάδελφός μου -και δεν θα επεκταθώ- στη φορολόγηση αυτών που εργάζονται με τα μπλοκάκια. Έχετε αντιληφθεί, κύριε Υπουργέ, ποιοι είναι αυτοί που εργάζονται με τα μπλοκάκια και τι εργασιακό καθεστώς υπάρχει σε αυτούς; Είναι η πλειοψηφία, νέα παιδιά τα οποία τρέχουν για 100 και 150 ευρώ. Είναι αυτά που τα βλέπετε με τα μηχανάκια στο δρόμο και τρέχουν για να προφτάσουν, διότι δεν είναι μόνο οι εργασιακές σχέσεις, είναι και ανάλογα με το πόσα δρομολόγια θα κάνουν για να πάρουν αυτά τα 20 ή τα 30 ευρώ. Και έρχεστε και αυτούς να τους φορολογήσετε. 
Τελειώνοντας, θέλω να σας πω κάτι που πραγματικά πρέπει να το δείτε. 
Δεν μπορούν να πληρώσουν. Έρχεστε και τους βάζετε δύο ή τρείς δόσεις ή εφάπαξ ανάλογα με το πότε θα πάρουν την ειδοποίηση. Εδώ είχατε την περασμένη χρονιά επτά δόσεις και δημιουργήσατε ολόκληρες λίστες από ανθρώπους με βάρη προς το δημόσιο. Πώς θα σας πληρώσουν τώρα; Και τους ζητάτε μάλιστα και να πληρώσουν και εφάπαξ!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, μη δημιουργείτε άλλες λίστες Ελλήνων πολιτών. Γιατί εσείς τις άλλες τις λίστες της φοροδιαφυγής αποδείξατε πώς τις χρησιμοποιήσατε. 
Άρα, είναι καιρός οι Έλληνες πολίτες να αντιληφθούν ότι έχετε τελειώσει τη θητεία σας.
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Κυριαζίδη, έχετε το λόγο για τέσσερα λεπτά κι εσείς, ως προτασσόμενος δευτερολογών.</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Για δυο μέρες έχω παρακολουθήσει όλους σχεδόν τους συναδέλφους -μου διέφυγαν ορισμένοι- και η τοποθέτησή τους κινήθηκε κυρίως σε απόψεις οι οποίες ήταν εκτός του νομοσχεδίου. Ακούσαμε για άλλη μια φορά ύβρεις, αναθέματα, απειλές. Όσοι ήσασταν εδώ τα παρακολουθήσατε.
Κυρίες και κύριοι συνάδελφοι, η πατρίδα μας βρέθηκε λίγο πριν το θάνατο, τον οικονομικό θάνατο, την πτώχευση. Για ποιους λόγους και γιατί είναι γνωστό σε όλους. 
Ο εκτροχιασμός των δημοσίων οικονομικών, η άκριτη παροχολογία των τελευταίων δεκαετιών, η τεράστια κρατική σπατάλη, η έλλειψη δημοσιονομικής πειθαρχίας, η αναποτελεσματική λειτουργία του φορολογικού και εισπρακτικού μηχανισμού, η έλλειψη φορολογικής συνείδησης και παιδείας από ορισμένους πολίτες -εννοώ τη φοροδιαφυγή, τη φοροαποφυγή και τη μη καταβολή βεβαιωμένων χρεών προς το δημόσιο- η ασυδοσία ορισμένων επίορκων δημοσίων, κρατικών και πολιτικών λειτουργών που είδαν το κράτος σαν λάφυρο προς διανομή και άλλα πολλά όμοια μας οδήγησαν εκεί που μας οδήγησαν.
Εδώ, λοιπόν, έρχεται, κυρίες και κύριοι συνάδελφοι, η Κυβέρνηση να «βγάλει τα κάστανα από τη φωτιά». Τι να κάνει δηλαδή; Να θεραπεύσει λάθη, αδυναμίες και στρεβλώσεις δεκαετιών, μέσα σε ασφυκτικό, ελάχιστο χρόνο να αποδώσει φορολογική δικαιοσύνη σ’ έναν βαθμό. Να μαζέψει δηλαδή, όπως λέει ο λαός μας, τα ασυμμάζευτα, να νοικοκυρέψει τα δημόσια οικονομικά και να βάλει ένα τέρμα στη φοροδιαφυγή και στην ασυδοσία ορισμένων.
Εν όψει αυτών των παραδοχών, το νομοσχέδιο κινείται προς την ορθή κατεύθυνση και προσπαθεί να απονείμει δίκαια τα φορολογικά βάρη, προκειμένου να επιτύχει, έστω κατά έναν τρόπο και με ρυθμίσεις που περιέχει, έναν εξορθολογισμό των φορολογικών βαρών και υποχρεώσεων. Όπως, επίσης και το σύνολο της φορολογικής νομοθεσίας αποτελεί προτεραιότητα. Κύριε αξιότιμε Υπουργέ, οφείλουμε προς αυτήν την κατεύθυνση να λειτουργήσουμε: μιας πλήρους φορολογικής δικαιοσύνης, ούτως ώστε τα δημόσια βάρη να μην υπονομεύουν και να μην υπομένουν οι ελάχιστοι, τα μικρομεσαία εισοδήματα, τα ελάχιστα, αλλά κι αυτοί που δεν αποδίδουν τον καθιερωμένο φόρο προς το κράτος.
Υπάρχουν, όμως, κύριε Υπουργέ, και κατηγορίες συμπολιτών μας, όπως οικογένειες με τρία παιδιά και άνω, προστατευόμενα τέκνα, που επιβαρύνονται. Οι πρόσθετες φορολογικές επιβαρύνσεις που συνεπάγονται στο άρθρο 1 παράγραφος β του παρόντος νομοσχεδίου πρέπει να αναθεωρηθούν, έτσι ώστε να μην πλήττονται οι πολύτεκνες οικογένειες στην κρίση που διερχόμαστε.
Σε ό,τι αφορά τους αγρότες, πρέπει να υπάρξει μία ειδική μέριμνα για τους μικρούς παραγωγούς και καλλιεργητές, ειδικότερα με τις παραγράφους 2, 3 και 4 των άρθρων 42, 43 και 44 του Κώδικα Φορολογίας Εισοδήματος για τα εισοδήματα των αγροτών ειδικού καθεστώτος που αποκτώνται από 1η Ιανουαρίου του 2014 και μετά, λόγω της υποχρέωσης να τηρούν βιβλία από την ημερομηνία αυτή και μετά. Ναι μεν πρέπει να υπάρχει φορολόγηση για τους αγρότες, πλην όμως για εκείνους που έχουν μεγάλα εισοδήματα και ανάλογα με την παραγωγική τους δυναμικότητα, ενώ θα πρέπει να υπάρξει ειδική πρόνοια για εκτεταμένη χρονικά προστασία, για ειδική φορολόγηση και μεταχείριση για τους νέους αγρότες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Τέλος, θα ήθελα να σημειώσω ότι ιδιαίτερη πρόνοια θα έπρεπε να έχει ληφθεί σε ό,τι αφορά τα ζητήματα που προκύπτουν από το πετρέλαιο θέρμανσης. Η εξίσωση των φόρων στο πετρέλαιο έχει επιπτώσεις σε χιλιάδες οικογένειες, όπως επίσης και οικογένειες που προέρχονται από φτωχικές περιοχές της χώρας μας, όπως αυτή της Δράμας. Αυτόφωρο αποτέλεσμα της ανάγκης τους αυτής είναι η αύξηση της παράνομης υλοτομίας, η αύξηση της ρύπανσης του περιβάλλοντος ένεκα των καύσων και η μείωση των δημοσίων εσόδων λόγω της πτώσης της κατανάλωσης.
Προέρχομαι απ’ αυτόν τον ακριτικό νομό όπου επικρατούν οι χαμηλότερες θερμοκρασίες πανελληνίως. Δεν είναι δυνατόν η θέρμανση, κύριε Υπουργέ, να έχει γίνει είδος πολυτελείας. Κάτι πρέπει να κάνουμε και για τους ανθρώπους αυτούς. 
Με τις επισημάνσεις αυτές και επιφυλάξεις που φρονώ ότι στο άμεσο μέλλον θα αποκατασταθούν, παρακαλώ να υπάρξει μια δέσμευση για όλα αυτά, τονίζω ότι το νομοσχέδιο κινείται προς τη σωστή κατεύθυνση και γι’ αυτό οφείλουμε να το στηρίξουμε όλοι μας. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, έχουν δικαίωμα να δευτερολογήσουν όσοι πρωτολόγησαν επί των άρθρων. Θα παρακαλούσα να ξεκινήσουμε πρώτα από τους εισηγητές. 
Το λόγο έχει ο κ. Βεσυρόπουλος.</ChairmanSpeech> 
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Κυρίες και κύριοι συνάδελφοι, άκουσα με ιδιαίτερη προσοχή όλες τις τοποθετήσεις. Είναι δεδομένη η απόσταση που χωρίζει ορισμένους από την πραγματικότητα. Επιβεβαιώνεται από την άγνοια δεδομένων που επέδειξαν ορισμένοι από τους ομιλητές που εμπορεύονται την οργή, την απόγνωση, την απελπισία επενδύοντας ταυτόχρονα στην χρεοκοπία, κλείνοντας το μάτι εκτός από τη δραχμή, στις πρακτικές της ανομίας και ενδεχομένως και της βίας.
Λυπάμαι που διαφωνώ μαζί σας, εγώ θέλω να βλέπω την προοπτική του καλού και της προόδου για τη χώρα μου και για τους πολίτες και θα παλέψω γι’ αυτήν την προοπτική. Ξέρω ότι δεν είμαι μόνος μου. Δεν είμαστε μόνοι μας. Η μεγάλη πλειοψηφία των πολιτών έχει αντιληφθεί ότι δεν υπάρχουν εύκολες λύσεις, ότι οι δυνάμεις των άκρων και του λαϊκισμού δεν έχουν αξιόπιστο και εναλλακτικό σχέδιο διακυβέρνησης. Η μεγάλη πλειοψηφία των πολιτών δείχνει αντοχή, γενναιότητα, αίσθηση ευθύνης, δείχνει μεγαλύτερη ωριμότητα απ’ αυτήν που επιδεικνύουν ορισμένες πολιτικές δυνάμεις.
Τα κόμματα της Αντιπολίτευσης δεν βρήκαν κανένα θετικό στοιχείο στο νομοσχέδιο. Προφανώς, δεν τους λέει τίποτε ότι άτυπα μεν αλλά ουσιαστικά δε, υπάρχει πλέον ένα ατομικό αφορολόγητο 9.500 ευρώ. Αυτό απευθύνεται στον προηγούμενο ομιλητή που είπε ότι ο συνταξιούχος με 330 ευρώ θα πληρώσει φέτος φόρο. Φόρο πλήρωνε πέρυσι, όχι φέτος. Φέτος το αφορολόγητο και γι’ αυτούς είναι 9.500 ευρώ. 
Για να ξεκαθαρίσουμε ορισμένα πράγματα. Μισθωτός και συνταξιούχος μέχρι 9.500 ευρώ είναι αφορολόγητος. Ενάμισι εκατομμύριο φορολογούμενοι είναι ωφελούμενοι απ’ αυτό το μέτρο. Απλοποιούνται οι φορολογικές κλίμακες. Δεν επιβαρύνονται οι ίδιες κοινωνικές τάξεις και διευρύνεται η φορολογική βάση. Προσπερνούν ότι για πρώτη φορά καθιερώνεται μηνιαίο επίδομα 40 ευρώ για κάθε παιδί, από το πρώτο παιδί παράλληλα με το ετήσιο επίδομα πολυτέκνων των 500 ευρώ. Αρνούνται να αποδεχθούν ότι τεκμηριώνεται ελάφρυνση για εισοδήματα μέχρι 25.000 ευρώ, την απλοποίηση των φορολογικών κλιμακίων, τη φορολόγηση των κερδών από την πώληση μετοχών, τη φορολογική αντιμετώπιση επιχειρηματικής δραστηριότητας με ενιαία κριτήρια. Αρνούνται να δεχθούν την αναγκαιότητα των αλλαγών, των μεταρρυθμίσεων. 
Όλα αυτά τα αρνούνται αυτοί που αυτοπροσδιορίζονται ως προοδευτικοί. Η έννοια όμως της προόδου στη δίνη αυτής της κρίσης έχει αποκτήσει διαφορετικά χαρακτηριστικά, επικαιροποιημένα χαρακτηριστικά που αντιστοιχούν στην πραγματικότητα και όχι σε στερεότυπα του παρελθόντος. 
Είναι προοδευτικό να αποδεχόμαστε το 55% των κατώτατων φορολογικών εσόδων να προέρχεται από μισθούς και συνταξιούχους. Δεν θέλω και δεν είναι στις προθέσεις μου να στοχοποιήσω κανέναν, να θεωρήσει a priori κάποιους ως φοροφυγάδες. Είναι όμως δυνατόν πάνω από ένα εκατομμύριο ελεύθεροι επαγγελματίες και εισοδηματίες να δηλώνουν εισοδήματα κάτω από 5.000 ευρώ; Είναι προοδευτικό να χαϊδεύουμε αυτιά, να κλείνουμε τα μάτια στην αποφυγή ανάληψης των φορολογικών βαρών που αναλογούν στον καθένα; Όχι, κύριοι συνάδελφοι.
Και άφησα τελευταίο το εξής, επειδή κατάγομαι από αγροτική περιοχή και από αγροτική οικογένεια. Μέχρι την ηλικία των είκοσι τεσσάρων ετών δούλευα στα χωράφια. Να ξεκαθαρίσουμε δυο πράγματα. Θα φορολογηθούν οι αγρότες με 13% συντελεστή από το 2014, δηλαδή από την επόμενη χρονιά, εξαιρώντας τους μικρούς αγρότες με εισοδηματικά κριτήρια, τα δηλωθέντα ακαθάριστα έσοδα από τη δήλωση επιστροφής ΦΠΑ των αγροτών. Αυτό θα κατατεθεί με το νέο φορολογικό νομοσχέδιο –επειδή μιλάμε για φορολόγηση του 2014, οικονομικού 2015- που θα έρθει την άνοιξη του 2013, ενώ φέτος θα φορολογηθούν με τα φορολογικά κλιμάκια που ισχύουν για τους μισθωτούς και συνταξιούχους, δηλαδή με βάση το ατομικό αφορολόγητο των 9.500 ευρώ. 
Πολλοί απ’ αυτούς δεν θα πληρώσουν φόρο ενώ μέχρι πέρσι πλήρωναν. 
Κυρίες και κύριοι συνάδελφοι, η ακινησία, η θεωρία του πολιτικού κόστους, η κυριαρχία του ατομικού συμφέροντος οργανωμένων ομάδων έναντι του συλλογικού συμφέροντος ζημίωσαν τη χώρα, την οδήγησαν στα σημερινά αδιέξοδα, σε άδικα μέτρα περικοπών εις βάρος των πολιτών για να αποφευχθεί η χρεοκοπία. Το νομοσχέδιο μπορεί να μην αντιμετωπίζει επαρκώς όλα τα θέματα. Εδώ είμαστε για να επαναξιολογήσουμε και να διορθώσουμε, όπως κάναμε με την κατάργηση της αντικειμενικής δαπάνης των τριών και πέντε χιλιάδων ευρώ που οδήγησε στο να πληρώνουν φόρο οι άνεργοι. 
Κυρίες και κύριοι συνάδελφοι, η χώρα δεν θα κοιτάξει ξανά πίσω, δεν θα ξαναγυρίσει στις πρακτικές του παρελθόντος. Κοιτάζει μπροστά, προχωράει μπροστά.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε.
Το λόγο έχει ο Εισηγητής του ΣΥΡΙΖΑ κ. Δημήτριος Γελαλής για να δευτερολογήσει για τέσσερα λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΓΕΛΑΛΗΣ</Parlmember>: Ευχαριστώ, κύριε Πρόεδρε.
Δυστυχώς, όπως είπα και από το Βήμα της Βουλής, το νομοσχέδιο έρχεται για συζήτηση αύριο άρον-άρον, χωρίς να προλάβουμε ούτε καν να το πάρουμε στα χέρια μας, πόσω μάλλον να το διαβάσουμε. Βέβαια οι συνάδελφοι της Νέας Δημοκρατίας αύριο το πρωί θα είναι διαβασμένοι, μελετημένοι μιας που είναι μελετηροί και θα μπορέσουν να τοποθετηθούν. Εμείς δεν θα μπορέσουμε, κύριε Πρόεδρε. Σημασία έχει ότι αυτή τη διαδικασία ο κύριος Υπουργός την ακολουθεί σ’ όλα τα νομοσχέδια και τα τελευταία που έφερε είναι σ’ αυτήν την κατεύθυνση. Δεν άκουσα ούτε τον ίδιο τον εισηγητή της Νέας Δημοκρατίας, ούτε έστω και έναν από τους άλλους συναδέλφους να τοποθετηθεί στην τροπολογία την οποία έφερε ο κ. Στουρνάρας προχθές το βράδυ.
Δεύτερον, ένα από τα μεγαλύτερα προβλήματα είναι το θέμα των αγροτών και των αγροτικών επιχειρήσεων. Με τον τελευταίο νόμο τον οποίο καταθέσατε, το ν. 4015, δείχνετε την κατεύθυνση. Για μένα δεν είναι έκπληξη αυτό το γεγονός και η φορολογία που πάτε να επιβάλλετε σήμερα δεν είναι έκπληξη. Ο ν. 4015 ήταν στην κατεύθυνση διάλυσης των συνεταιρισμών και δημιουργίας ανωνύμων εταιρειών. Βέβαια ανώνυμες εταιρείες δεν θα κάνουν οι αγρότες, θα κάνουν οι μεγαλοαγρότες τους οποίους εσείς έχετε στο απυρόβλητο. Αντίθετα, μετά απ’ όλα τα χαράτσια έρχεστε να φορολογήσετε τους αγρότες επιπλέον και μ’ αυτό το 13%. 
Στην ίδια κατεύθυνση και με την ίδια αντίληψη λειτουργήσατε αυτό το διάστημα και με τα φωτοβολταϊκά. Το έχουν πει άπαντες, ακόμα και οι συνάδελφοί μου της Νέας Δημοκρατίας. Θα πρέπει κάποτε το κράτος να καταλάβει ότι θα πρέπει να είναι υπεύθυνο απέναντι στον ελληνικό λαό και τους επιχειρηματίες. Αυτή είναι η κατεύθυνση και γι’ αυτό δεν έρχεται ο άλλος να επενδύσει. Αυτοί οι οποίοι επένδυσαν σήμερα στα φωτοβολταϊκά βλέπουν ότι έκαναν λάθος και πραγματικά αν μπορούσαν να το ακυρώσουν, θα τα είχαν ακυρώσει όλα. Άλλα είπατε στην αρχή, τους δώσατε τη δυνατότητα, έκαναν την επέμβασή τους, έδωσαν τα χρήματά τους, πήραν τα δάνειά τους και εκ των υστέρων έρχεστε και βάζετε διπλή φορολογία –και όχι μόνο αυτό- στα ακαθάριστα έσοδα. Πώς να μπορέσουν να βγουν όλοι αυτοί και πώς να σας εμπιστευτεί ο ελληνικός λαός για να κάνετε επενδύσεις για να έχετε και ανάπτυξη; Άρα μάλλον ούτε επενδύσεις θέλετε, ούτε ανάπτυξη θέλετε. 
Φορολόγηση πλοίων: Εκεί τα πάτε μια χαρά. Εκεί βλέπουμε ότι στη φορολογία των πλοίων περισσότερα χρήματα θα εισπράξετε από τον καπετάνιο του πλοίου παρά από το ίδιο το πλοίο, παρά το γεγονός ότι το πλοίο είναι μία επιχείρηση και θα έπρεπε η ελληνική οικονομία να περιμένει έσοδα και από κει.
Ο αγαπητός συνάδελφος και εισηγητής της Νέας Δημοκρατίας –είναι και δημόσιος υπάλληλος- πρέπει να γνωρίζει ότι το αφορολόγητο είναι συγκεκριμένο. Πιο παλιά ήταν 12.000, το πήγατε στις 5.000. Το αφορολόγητο είναι αφορολόγητο.
Αυτό το οποίο πάτε να πείτε σήμερα ως αφορολόγητο, τα 9.000-9.500, δεν είναι αφορολόγητο. Απλώς προσπαθείτε με έναν έμμεσο τρόπο να πείτε «ξέρετε αν έχετε αυτή, αυτή και αυτή και πέντε, δέκα προϋποθέσεις» τότε θα βγει και ένα αφορολόγητο της τάξης των 9.500 ευρώ. 
Ένα τελευταίο θέμα είναι αυτό των αποδείξεων. Δεν θα είστε οι πρώτοι. Και παλιότερα είχαν γίνει αυτά τα λάθη, όσον αφορά στο θέμα των αποδείξεων. Εκ των υστέρων το φέρνετε και εσείς και μάλιστα δεν είναι ξεκάθαρο ποιες αποδείξεις θα είναι μέσα, ποιες θα είναι έξω. Πολλές αποδείξεις από τα έξοδα που κάνει μια οικογένεια δεν είναι μέσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech>
 <Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Τελειώνω, κύριε Πρόεδρε. 
Άρα, δηλαδή, το φορολογικό νομοσχέδιο κινείται μόνο σε μια εισπρακτική πολιτική και τίποτα παραπάνω. 
Ευχαριαστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε. 
Ο κύριος Υπουργός Οικονομικών έχει ζητήσει το λόγο για ένα λεπτό προκειμένου να κάνει μια νομοτεχνική βελτίωση. 
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τώρα;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όποτε θέλει.</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Μια προσθήκη που έχει να κάνει μόνο με αναρίθμηση, επειδή αποσύραμε δύο άρθρα. Γίνεται μια αναρίθμηση «επί του άρθρου 30 του σχεδίου νόμου, η περίπτωση α) της παραγράφου 1 αναδιατυπώνεται ως εξής» κ.λπ. και έτσι ούτω καθ’ εξής μέχρι την παράγραφο 8. Απλώς γίνεται μια αναρίθμηση επειδή αποσύραμε δυο άρθρα από το νομοσχέδιο για την αναβαλλόμενη φορολογία των τραπεζών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ να κατατεθεί για τα Πρακτικά, κύριε Υπουργέ και να διανεμηθεί στους συναδέλφους.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Το καταθέτω.
(Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά τις προαναφερθείσες προσθήκες-αναδιατυπώσεις, οι οποίες έχουν ως εξής:
(Να φωτογραφηθεί η σελ. 539)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο ειδικός αγορητής του ΠΑΣΟΚ κ. Πάρις Κουκουλόπουλος.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ευχαριστώ, κύριε Πρόεδρε. Στα τέσσερα λεπτά που μου δίνετε θέλω να πω πέντε πράγματα, πέντε καθαρές θέσεις. 
Πρώτον, για μια διάταξη που λείπει, δε σχετίζεται με το νομοσχέδιο, θα επαναλάβω για μια ακόμα φορά ότι ο κύριος Υπουργός και όλο το οικονομικό επιτελείο θα πρέπει να δουν -υπάρχει ακόμα χρόνος- την πρόταση για την οποία φωνάζουν δυνατά και καθαρά εδώ και δυόμισι μήνες και αφορά στην καθολική επιστροφή της διαφοράς του φόρου ανάμεσα στο πετρέλαιο θέρμανσης και το πετρέλαιο κίνησης. Όλος ο φόρος πρέπει να επιστραφεί. Η διαφορά πρέπει να επιστραφεί στους καταναλωτές. Οι συνέπειες είναι πολλαπλές και αρνητικές. 
Δεύτερον, θέλω να πω πολύ συγκεκριμένα το ίδιο, αυτό που είπα και το πρωί -και έλειπε ο κύριος Υπουργός να το ακούσει- για τη διάταξη που απεσύρθη και αφορά στην αναβαλλόμενη φορολογία. 
Κύριε Υπουργέ, ορθώς απεσύρθη. Έτσι έπρεπε να γίνει. Εφόσον κυοφορήσουν οι διαπραγματεύσεις, με την Ευρωπαϊκή Ένωση κατά κύριο λόγο, σ’ αυτό το κρίσιμο ζήτημα, σε ό,τι αφορά στο χειρισμό, δηλαδή, της εγγραφής των διαφόρων ποσών στο έλλειμμα και το χρέος, η διάταξη αυτή δεν μπορεί παρά να έρθει, συμπεριλαμβάνοντας και τους ιδιώτες μικρο-ομολογιούχους, καθώς και τομείς συγκεκριμένους της ελληνικής οικονομίας, όπως είναι η φαρμακοβιομηχανία, που όλοι γνωρίζουμε ότι έχει στα χέρια της, έναντι οφειλών του ελληνικού δημοσίου, ελληνικά ομόλογα. Πρέπει να έχουν ανάλογη αντιμετώπιση στο πλαίσιο των αρχών της ίσης μεταχείρισης και ακόμα παραπάνω. Το δικαιούνται πολύ παραπάνω αν θέλετε από τις τράπεζες. 
Τρίτον, θέλω να κάνω μια αναφορά για τη διάταξη που δεν αποτελεί τελικά αντικείμενο αλλαγών και τροπολογιών. Αναφέρομαι στη διάταξη των συγγραφικών δικαιωμάτων συγγραφέων που δεν είναι κατ’ επάγγελμα συγγραφείς. Θέλω να πω το ίδιο καθαρά ότι έχουμε καλυφθεί κατ’ απόλυτο τρόπο με τη ρητή δήλωση που κάνατε χθες. Γι’ αυτό και παρακαλούμε οποιαδήποτε διοικητική πράξη, υπουργική απόφαση, εγκύκλιος προς τις υπηρεσίες, να είναι σε ερμηνεία του νόμου. Θεωρούμε αυτονόητο ότι θα κινείται στο πνεύμα ακριβώς της πολύ ρητής δήλωσης που κάνατε χθες. Δε θα αφορά κατά συνέπεια υποχρέωση του βάρους να ανοίξω βιβλία εσόδων-εξόδων, να δηλώσω επιτηδευματίας κ.λπ. επειδή θέλω να γράψω για τον τόπο μου και τον κάθε Έλληνα ένα βιβλίο μια φορά στη ζωή μου. 
Δεν μπορεί να ποινικοποιήσουμε, να βάλουμε σε μία τέτοια διαδικασία ακατανόητη και ακατονόμαστη, μία δραστηριότητα που έχει βαθύ κοινωνικό και πολιτισμικό χαρακτήρα για την πατρίδα μας.
Τέταρτον, θέλουμε μία καθαρή δήλωση πριν την ψηφοφορία –έχουμε χρόνο- για δύο εκκρεμότητες, που είχαμε τη θετική σας αντιμετώπιση, αλλά δεν ήρθαν οι τροπολογίες. 
Εταιρείες κοινωνικής οικονομίας και συνεταιρισμοί: Ζητήσαμε να παραμείνει το παλιό καθεστώς, αυτό που είχε προβλεφθεί στον ΚΦΕ πολύ πρόσφατα. Και τεκμηριώσαμε πώς και γιατί. Κρατάμε επιφύλαξη για το άρθρο 10. Θέλουμε δύο καθαρές διευκρινίσεις. Είναι απλό αυτό που προτείνουμε και δεν δημιουργεί κανένα πρόβλημα στο νομοσχέδιο.
Τέλος, κλείνω με την τροπολογία που έχουμε καταθέσει. Δεν έχουμε, δυστυχώς, το δικαίωμα να τη θέσουμε σε ονομαστική ψηφοφορία. Η τροπολογία αυτή αφορά άτομα με αναπηρία, τους ανέργους, τα τελευταία δύο χρόνια, του ιδιωτικού τομέα που τους πιάνει η αλλαγή του εξήντα πέντε σε εξήντα επτά, τους εργαζόμενους σε ΕΑΒ, ΕΡΤ, ΟΑΣΑ και τους προσληφθέντες μέσω του ΑΣΕΠ με το διαγωνισμό Κ9 στο ΙΚΑ, για να μην καταρρεύσει διοικητικά το ΙΚΑ, με πολλαπλές συνέπειες στους ασφαλισμένους και ιδιαίτερα στα άτομα με αναπηρία, που μόλις το 75% από το Σεπτέμβρη του 2011 μέχρι τώρα έχει καταφέρει να πιστοποιηθεί και διογκώνεται ο αριθμός που συνωστίζεται στα ΚΕΠ που εποπτεύει το ΙΚΑ.
Αυτά περιελάμβανε η τροπολογία που δεν κάνατε δεκτή.
Θέλω, λοιπόν, να είναι καθαρό και σε εσάς και σε όλο το Κοινοβούλιο ότι θα έρθει με μορφή πρότασης νόμου, θα την παλέψουμε και θα περάσει. Δεν στηρίζουμε την Κυβέρνηση έτσι. Είστε όλοι σας Υπουργοί πρώτα απ’ όλα γιατί απολαμβάνετε την εμπιστοσύνη του Πρωθυπουργού, φυσικά, αλλά και χάριν των τριών κομμάτων που στηρίζουν τον κυβερνητικό συνασπισμό.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Κουκουλόπουλε.
Το λόγο έχει ο ειδικός αγορητής των Ανεξάρτητων Ελλήνων κ. Μαριάς για τέσσερα λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα συνεχίσω τοποθετούμενος σε δύο άρθρα.
Άρθρο 15 για το συμβόλαιο αποδοτικότητας: Απ’ ό,τι είδα δεν δόθηκε ιδιαίτερη έμφαση από ομιλητές. Εδώ προβλέπεται ότι οι υπάλληλοι που θα προσληφθούν στις υπηρεσίες αναγκαστικής είσπραξης των εσόδων θα έχουν συμβόλαια για δώδεκα μήνες, κύριε Υπουργέ. Το ίδιο θα έχουν και οι προϊστάμενοι. Θα ήθελα να ρωτήσω εάν στο συμβόλαιο αποδοτικότητας θα υπάρχει και μπόνους, δηλαδή όσο πιο πολλά έσοδα εισπράττουν, τόσο μεγαλύτερο μπόνους θα παίρνουν. Διότι διαβάζω στην εφημερίδα «ΚΑΘΗΜΕΡΙΝΗ», της 10ης Ιανουαρίου, ότι ο Γενικός Γραμματέας Δημοσίων Εσόδων κ. Θεοχάρης, ο οποίος τοποθετήθηκε χθες, θα υπογράψει συμβόλαιο αποδοτικότητας κι εφόσον οι στόχοι δεν επιτευχθούν, θα παύεται, ενώ, αντίθετα, εάν τα αποτελέσματα για τον προϋπολογισμό είναι καλύτερα, θα λαμβάνει και μπόνους.
Επομένως ερωτώ: Πόσο είναι το μπόνους το οποίο θα λαμβάνει ο συγκεκριμένος Γενικός Γραμματέας, μια και δεν έχουμε εικόνα; Οι προβλέψεις στο άρθρο 15 θα είναι και για μπόνους;
Το δεύτερο είναι στο άρθρο 18: Μιλούμε συγκεκριμένα επί των άρθρων. Λέει ότι το Νομικό Συμβούλιο θα πρέπει να προσέχει ούτως ώστε στις διεθνείς συμβάσεις, όταν γίνονται και υπάρχει ρήτρα διαιτησίας –προσέξτε, κύριοι συνάδελφοι- να περιλαμβάνονται οι εξής όροι: Εφαρμοστέο δίκαιο της διαφοράς θα είναι το ελληνικό δίκαιο, γλώσσα διεξαγωγής της διαιτησίας η ελληνική και τόπος διαιτησίας η Αθήνα. 
Κι ερωτώ: Σε αυτό το κατάπτυστο νομοσχέδιο που φέρνετε αύριο, το οποίο είναι πάνω από τριακόσιες σελίδες και που περιλαμβάνει την περίφημη σύμβαση με το Ευρωπαϊκό Ταμείο Χρηματοπιστωτικής Σταθερότητας, γιατί εκεί βάζετε εφαρμοστέο Δίκαιο το Αγγλικό, γιατί βάζετε ως γλώσσα εργασίας την αγγλική και γιατί ο τόπος που θα λύνονται οι διαφορές θα είναι το Λουξεμβούργο;
Φέρνετε, λοιπόν, με πράξη νομοθετικού περιεχομένου την πλήρη εκχώρηση κυριαρχικών δικαιωμάτων της χώρας και θέλετε αύριο το πρωί στις 9:00΄ να τοποθετηθούμε σε τριακόσιες και παραπάνω σελίδες και τη Δευτέρα να περάσετε στο ξεπούλημα της εθνικής περιούσιας με πράξεις, οι οποίες θα είναι επονείδιστες. Αλλά αυτό δεν θα το επιτρέψουμε να συμβεί.
(Χειροκροτήματα από την πτέρυγα των Ανεξάρτητων Ελλήνων)
Από εκεί και πέρα μένουν μερικές εκκρεμότητες υπό τη μορφή ερωτημάτων: Πρώτον, επειδή εμφανίζετε εσείς ότι όλα όσα γίνονται με το νομοσχέδιο αυτό, η είσπραξη, η φορομπηχτική πολιτική των 2,3 δισεκατομμυρίων είναι λόγω δημοσιονομικής ανάγκης, δεν μας απαντήσατε, κύριε Υπουργέ, τα 4,1 δισεκατομμύρια ευρώ, μαξιλάρι που υπάρχει από ποσά που δεν θα καταβληθούν για τόκους το 2013, τι θα γίνουν; Πού θα πάνε; Γιατί δεν τα δίνετε ως κοινωνικό μέρισμα στο χειμαζόμενο ελληνικό λαό;
Δεύτερον, -αν με παρακολουθείτε, κύριε Υπουργέ- καταθέσαμε τροπολογία για να μειωθεί κατά τα 4/5 η τιμή του πετρελαίου θέρμανσης προκειμένου να μην παγώσει ο ελληνικός λαός. Δεν έχετε απαντήσει αν θα το λάβετε υπ’ όψιν.
Τρίτη ερώτηση. Επειδή μιλάτε για επενδύσεις, αυτήν τη στιγμή προχωράει η τουρκοποίηση όλων των ελληνικών λιμανιών. Και ρωτούμε: Έξω από το ξεπούλημα που κάνετε, ποιες οι ρήτρες εθνικής ασφάλειας που βάλατε και με ποιο δικαίωμα εκχωρείτε αυτά τα κυριαρχικά στοιχεία σε τουρκικές εταιρείες που συνδέονται και με το Γενικό Επιτελείο τουρκικού στρατού;
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Επιπλέον, τι θα κάνετε με τις καθαρίστριες του Υπουργείου Οικονομικών; Θα τις απολύσετε ή θα πάρετε δέσμευση εδώ να ρυθμίσετε το θέμα;
Τι θα κάνετε με τον διαγωνισμό Κ8 και Κ9; Σας το είπαμε πενήντα φορές εδώ. Θα ρυθμιστεί το θέμα; Θα μείνουν αυτοί που είναι στο ΙΚΑ και θα προσληφθούν και αυτοί που έπρεπε να πάνε εκεί για να λυθούν τα οργανωτικά θέματα του ΙΚΑ;
Τέλος, σε σχέση με την αναβαλλόμενη ορολογία, εάν και εφόσον επαναφέρετε αυτό το άρθρο, θα πρέπει να καλύπτει και τους μικροομολογιούχους και την εθνική φαρμακοβιομηχανία -διότι έχουν πάρει ομόλογα και πρέπει να στηριχθούν- και όχι οι πολυεθνικές, οι οποίες θέλουν να αλώσουν το χώρο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τέλος -και κλείνω, κύριε Πρόεδρε- να μας απαντήσετε εάν θα δεχτείτε τις τροπολογίες για τις ΔΟΥ σε όλα τα νησιά και τι θα κάνετε και με τις ΔΟΥ στην Κρήτη και ιδιαίτερα με τη ΔΟΥ Μοιρών, που δικοί σας άνθρωποι προχωρούσαν και έλεγαν: «κατόπιν ενεργειών μου θα μείνει η ΔΟΥ εκεί», η οποία κλείνει από τη Δευτέρα και υπάρχει αναβρασμός στην περιοχή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επομένως, τι θα κάνετε…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Τελειώσατε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνουμε. Να μας απαντήσει.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Έχετε τελειώσει τέσσερις φορές.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αν μας δώσετε μισό λεπτό θα τελειώσουμε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Πώς θα γίνει δηλαδή; Τελειώνετε, τελειώνουμε, και τελειώνουν.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μα, δεν ακούει τώρα τόση ώρα.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Πώς θα ακούσει;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σε μισό λεπτό έχω τελειώσει. Είναι κρίσιμο να ξέρετε τι θα ψηφίσουμε. 
Τι θα κάνετε με τις προτάσεις που έγιναν για τους τρίτεκνους, για τους πολύτεκνους, εάν θα αποσύρετε αυτές τις διατάξεις, όπως επίσης και για τους ανέργους, αλλά και για τους ανθρώπους με μπλοκάκια που ταυτόχρονα τους βάζετε να πληρώσουν και τέλος επιτηδεύματος;
Επομένως, κύριε Πρόεδρε, εμείς καταψηφίζουμε όλα τα άρθρα του νομοσχεδίου. Περιμένουμε τις απαντήσεις σας και στα μόνα άρθρα που θα ψηφίσουμε θετικά, με την παλαιά αρίθμηση -γιατί δεν ξέρουμε πως αναριθμούνται τώρα- θα είναι το άρθρο 25 και το άρθρο 29. Από εκεί και πέρα αναμένουμε τις απαντήσεις σας για τα ζητήματα αυτά. Στις τροπολογίες αναμένουμε να δούμε τι θα αποδεχτείτε, για να ξέρουμε και εμείς πως θα τοποθετηθούμε.
(Χειροκροτήματα από την πτέρυγα των Ανεξάρτητων Ελλήνων)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Το λόγο έχει η κ. Ξυροτύρη – Αικατερινάρη για τέσσερα λεπτά.
ΑΣΗΜΙΝΑ ΞΥΡΟΤΥΡΗ - ΑΙΚΑΤΕΡΙΝΑΡΗ: Αγαπητοί συνάδελφοι, κύριε Υπουργέ, είναι γεγονός ότι αυτό το νομοσχέδιο δεν είναι το νομοσχέδιο που θα πατάξει τη φοροδιαφυγή και την παραοικονομία και περιμένουμε αυτό το νομοσχέδιο και τις ενέργειες όσο το δυνατόν πιο γρήγορα. Δεν δίνουμε μεγάλη προθεσμία στην Κυβέρνηση γι’ αυτό το θέμα. Δεν είναι το δίκαιο και συνολικό, ολοκληρωμένο φορολογικό νομοσχέδιο που κυριαρχεί και στην προγραμματική συμφωνία των τριών κομμάτων ότι πρέπει να έρθει γρήγορα στην ελληνική κοινωνία για να καταλάβει ότι μπορεί να αποκατασταθεί ένα αίσθημα δικαιοσύνης. 
Είναι ένα νομοσχέδιο φορολογίας του εισοδήματος, το οποίο έρχεται να εκπληρώσει κάποιες πράγματι ταμειακές ανάγκες. Ως μία τέτοια ανάγκη το αντιμετωπίζουμε ως Δημοκρατική Αριστερά. Δεν εντάσσεται στη συνολική φιλοσοφία που έχουμε για ένα ενιαίο, ολοκληρωμένο και δίκαιο φορολογικό νομοσχέδιο. 
Προσπαθήσαμε και συμβάλαμε στο να γίνει δικαιότερο αυτό το επιμέρους νομοσχέδιο. Τεκμηριώσαμε με πολλά στοιχεία γιατί έπρεπε να γίνουν ορισμένες ακόμη βελτιώσεις σε αυτό το νομοσχέδιο. Κυρίως στηριχθήκαμε στην αρχή ότι θα πρέπει αυτό το νομοσχέδιο να απαλύνει όσο το δυνατόν περισσότερο τις διαφοροποιήσεις που δημιουργεί σε βάρος των χαμηλόμισθων, το ότι τα εισοδήματα φορολογούνται ανάλογα με την πηγή προέλευσης και όχι με ενιαία κλίμακα. Με ενιαία κλίμακα θα ήταν πιο δίκαιο για τα χαμηλότερα εισοδήματα. Αυτός ο τρόπος ευνοεί τα υψηλότερα εισοδήματα. Υπάρχουν, όμως, βελτιώσεις στο νομοσχέδιο, κυρίως στην κλίμακα που αφορά τη φορολόγηση των μισθωτών και των συνταξιούχων και υπάρχουν και άλλες θετικές διατάξεις. 
Επιμείναμε στις διατάξεις για τα θέματα της φορολόγησης των χαμηλών εισοδημάτων από τους ελεύθερους επαγγελματίες και τις ατομικές επιχειρήσεις. Επιμείναμε στις διατάξεις ότι έπρεπε να υπάρξουν φοροαπαλλαγές σε δαπάνες κοινωνικού χαρακτήρα, που θα μπορούσαν να βοηθήσουν και στην ενίσχυση της πάταξης της φοροδιαφυγής. 
Αυτά τα θέματα αποδέχθηκε ο Υπουργός ότι είναι δίκαια και κοινωνικού χαρακτήρα και εμείς επιμένουμε ότι πρέπει να ενσωματωθούν στις επόμενες ρυθμίσεις που πρέπει να έρθουν γρήγορα. 
Κυρίες και κύριοι συνάδελφοι, υπάρχουν ισοδύναμα γι’ αυτές εδώ τις κοινωνικές δαπάνες. Πρέπει να αποκαταστήσουμε και τα θέματα των πολύτεκνων, των τρίτεκνων, γενικά της οικογένειας με παιδιά, ούτως ώστε πράγματι να υπάρξει πρόοδος και σύγκλιση με τη συνταγματική επιταγή ότι καθένας φορολογείται ανάλογα με τη φοροδοτική δυνατότητα που έχει και ότι κοινωνικές ομάδες, όπως εργαζόμενοι που βρίσκονται στα όρια της φτώχειας, πράγματι απαλλάσσονται από τη φορολογία. Δεν εκπληρώνονται όλες αυτές οι υποχρεώσεις. Περιμένουμε, όμως, ότι αυτές οι υποσχέσεις πολύ γρήγορα θα γίνουν πράξη. 
Επιμένουμε και για το θέμα του άρθρου 10 για τις συνεταιριστικές επιχειρήσεις. Το έχει θέσει και η πτέρυγα του ΠΑΣΟΚ. Πρέπει να καταλάβετε, κύριε Υπουργέ, ότι εδώ πράγματι είμαστε τρία κόμματα, τα οποία προσπαθούμε να συμβάλλουμε, ώστε να έχουμε και τη σταθεροποίηση της οικονομίας και κατά το δυνατόν να απαλύνουμε τα μεγάλα προβλήματα και βάρη τα οποία επωμίζεται αυτή τη στιγμή ο ελληνικός λαός. 
(Χειροκροτήματα από την πτέρυγα της ΔΗΜΑΡ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε.
Το λόγο έχει ο ειδικός αγορητής του ΚΚΕ κ. Καραθανασόπουλος.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα ξεκινήσω από την τροπολογία την οποία καταθέσαμε ως κόμμα. Βεβαίως, την περιφρόνηση της Κυβέρνησης έστω και να τοποθετηθεί στοιχειωδώς απέναντι στην τροπολογία του ΚΚΕ την περιμέναμε. Δεν προσβάλλω κανέναν. Το λέω ως ταξική επιλογή.
Από την άλλη μεριά, μας έκανε πολύ μεγάλη εντύπωση και η αφωνία των υπολοίπων κομμάτων στο να τοποθετηθούν στα τέσσερα συγκεκριμένα σημεία που βάζουμε. Ποια είναι αυτά; Τα λέω πολύ συνοπτικά.
Πρώτον, κατάργηση του χαρατσιού της ΔΕΗ. 
Δεύτερον, κατάργηση του τέλους επιτηδεύματος.
Τρίτον, κατάργηση του τέλους αλληλεγγύης.
Τέταρτον, κατάργηση του ειδικού φόρου κατανάλωσης και του ΦΠΑ στο πετρέλαιο θέρμανσης και στο φυσικό αέριο για οικιακή χρήση.
Τα υπόλοιπα κόμματα περιορίστηκαν απλώς σε κάποια ψιχία προς το λαό, ο οποίος σήμερα, το 2013, δεν μπορεί να προστατευθεί από το κρύο.
Σε αυτό το σημείο τον έχει οδηγήσει το σύστημα, το οποίο υπηρετείτε και η πολιτική σας, να μην μπορεί να προστατεύεται από το κρύο. Και φέρνετε κάποια ψιχία για να περιορίσετε τις αρνητικές επιπτώσεις στη διαβίωση πλατύτατων λαϊκών στρωμάτων. Το ένα είναι αυτό.
Δεύτερο ζήτημα. Τα φορολογικά νομοσχέδια είναι αντιλαϊκά στο σύνολό τους και βεβαίως όσες επικαιροποιήσεις έχουν γίνει, προς ποια αντιδραστική κατεύθυνση κινούνται; Και αυτό το επιβεβαιώνει το ποιες είναι οι πηγές των φορολογικών εσόδων. Είναι τα πλατιά λαϊκά στρώματα, η λαϊκή οικογένεια, όπου υπάρχει μία συνεχόμενη φοροεπιδρομή, ενώ αντίθετα από την άλλη μεριά υπάρχει μία φοροαπαλλαγή του μεγάλου κεφαλαίου. Άρα, δηλαδή, λειτουργεί ως εργαλείο αναδιανομής του πλούτου από τους πολλούς στους λίγους. Συγκεντρώνετε, λοιπόν, χρήματα από τους πολλούς, για να τα δώσετε επί της ουσίας στους λίγους.
Με τις ρυθμίσεις τις οποίες καταθέτετε, γίνεται πιο φιλολαϊκό, αλλάζει αυτός ο χαρακτήρας; Όχι. Αντίθετα γίνεται ακόμη πιο αντιλαϊκό και υπάρχουν τρία πολύ συγκεκριμένα ζητήματα. 
Πρώτο ζήτημα. Η κατάργηση του πενιχρού αυτού αφορολόγητου που μειώθηκε στις 5.000 κινείται σε φιλολαϊκή κατεύθυνση; Η κατάργηση του αφορολόγητου των τέκνων είναι φιλολαϊκό μέτρο; Η κατάργηση των εκπτώσεων από τις αποδείξεις δαπάνης, είναι και αυτό φιλολαϊκό; Και, βεβαίως, αυτήν την κατάργηση του αφορολόγητου δεν μπορεί να την αντισταθμίσει η έκπτωση που δίνεται 2100 από το φόρο. 
Δεύτερο ζήτημα. Η μείωση των φορολογικών κλιμακίων. Τρία για τους μισθωτούς, δύο για τους επαγγελματίες και ένα για τους αγρότες. Μοναδικός συντελεστής δηλαδή φορολογίας. Κινείται και αυτό σε φιλολαϊκή κατεύθυνση; Αντίθετα οδηγεί στη μεγαλύτερη επιβάρυνση των λαϊκών στρωμάτων σε βάρος αυτών που έχουν τα υψηλότερα εισοδήματα. 
Το τρίτο ζήτημα έχει να κάνει με την αυτοτελή φορολόγηση με βάση την πηγή. Αυτό επί της ουσίας οδηγεί σε ακόμη λιγότερα έστω και με τη δική σας λογική. Αυτοί οι οποίοι έχουν πολλά εισοδήματα από διάφορες πηγές, θα πληρώνουν πολύ λιγότερο φόρο. Άρα τι υπερισχύει; Υπερισχύει το ταξικό κριτήριο απέναντι στην ανάγκη να αποκτήσετε επιπλέον έσοδα. Και αυτό το ταξικό κριτήριο επιβεβαιώνει το πώς συμπεριφέρεστε στο εφοπλιστικό κεφάλαιο. Του δίνετε νέες φοροαπαλλαγές με τα άρθρα που υπάρχουν και την ίδια στιγμή αυξάνετε τη φορολογία στους ναυτεργάτες και στους αξιωματικούς ναυτικούς. Αυτό, λοιπόν, είναι το απαύγασμα της φορολογικής σας πολιτικής. Και από αυτή την άποψη μόνο νέα βάρη στο λαό πρέπει και μπορεί να φέρει.
Δύο συγκεκριμένα ζητήματα στα οποία δεν μας έχετε απαντήσει. Γιατί θεωρείτε ως δισυπόστατη προσωπικότητα τους εργαζόμενους με μπλοκάκια; Όσον αφορά τα έσοδα, τούς συμπεριφέρεστε σαν να ήταν στην κλίμακα των μισθωτών και ταυτόχρονα τους συμπεριφέρεστε και ως επιτηδευματίες, διατηρώντας το τέλος επιτηδεύματος.
Το δεύτερο ζήτημα, κύριε Υπουργέ, είναι το εξής. Ρωτήσαμε και δεν έχουμε λάβει καμμία απάντηση …</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Υπουργέ, έλεος!</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Δεν τον ενδιαφέρει βεβαίως.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Προηγουμένως συζητούσατε. Τουλάχιστον ακούστε.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Δεν έχουμε λάβει καμμία απάντηση ποια είναι αυτά τα ταμεία της προαιρετικής ασφάλισης για τους επαγγελματίες και τους αυτοαπασχολούμενους, στα οποία επιτρέπεται να αφαιρούνται οι δαπάνες από το φορολογητέο εισόδημα. Τα ταμεία υποχρεωτικής ασφάλισης είναι γνωστά, τα προαιρετικής ποια είναι και για ποιον σκοπό το κάνετε αυτό;</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Για τον Κοντομηνά.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, να σας ενημερώσω για τη διαδικασία.
Θα μιλήσουν οι τρεις Κοινοβουλευτικοί Εκπρόσωποι που δεν έχουν πάρει το λόγο, ο κ. Βορίδης, ο κ. Χρυσοχοΐδης και ο κ. Τσούκαλης. Έχουν οκτώ συν τέσσερα, δηλαδή δώδεκα λεπτά. Θα δευτερολογήσουν οι Κοινοβουλευτικοί Εκπρόσωποι, ο κ. Λαφαζάνης, ο κ. Κουΐκ και από τη Χρυσή Αυγή, εφόσον θέλουν, καθώς και ο κ. Παφίλης και θα κλείσει ο Υπουργός. 
Υπολογίζουμε ότι η ψηφοφορία θα γίνει 23.15’ με 23.30’.
Ο κ. Βορίδης έχει τώρα το λόγο για δώδεκα λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, φτάνουμε στο τέλος μία διήμερης διαδικασίας όπου παρά τα αρχικώς εκτιμηθέντα, υπήρχε μία εξαντλητική κατά τη γνώμη μου συζήτηση ενός πράγματι πολύ σημαντικού νομοσχεδίου. 
Ποια ήταν η κριτική της Αντιπολίτευσης στο μεγάλο μέρος της; Ήταν η γνωστή κριτική, μηδενιστική, καταστροφολογική, διανθισμένη με απειλές, με καταγγελίες για λογοδοσίες που έρχονται, με καταστροφολογικές προσεγγίσεις για τις κοινωνικές εκρήξεις που επίκεινται και τα γνωστά τα οποία ακούμε όλοι αυτήν τη περίοδο. Δεν ήταν εξαίρεση ούτε αυτό το νομοσχέδιο.
Υπάρχει όμως σιγά σιγά μία μεγάλη διαφοροποίηση, μία μεγάλη διαφοροποίηση σ’ αυτό που ζητάει η κοινωνία από την Αίθουσα, ζητάει η κοινωνία από το κοινωνία, ζητάει η κοινωνία από το πολιτικό της σύστημα. 
Η κοινωνία επιτέλους θέλει να αρχίσει να ακούει απ’ όλους μας λύσεις, θέλει επιτέλους να ακούει προτάσεις. Δεν είναι καθόλου υποχρεωτικό να συμφωνούν οι προτάσεις αυτές με τις προτάσεις και με τη θέση της Κυβέρνησης αλλά πρέπει να είναι προτάσεις ολοκληρωμένες, συγκροτημένες, διαρθρωμένες, γιατί αυτό ζητάει η κοινωνία και γιατί τότε μπορούν και να αξιολογηθούν. Το μεγαλύτερο βάρος εκ του θεσμικού της ρόλου φέρει στο σημείο αυτό η Αξιωματική Αντιπολίτευση και είναι ένα ερώτημα αν το εκπληρώνει. 
Δεν αρέσει, λοιπόν, στην Αξιωματική Αντιπολίτευση αλλά και στην Ελάσσονα Αντιπολίτευση το νομοσχέδιο αυτό. Μάλιστα. Ποια είναι όμως η εναλλακτική συγκεκριμένη πρόταση που κατετέθη για τη δημοσιονομική προσαρμογή; Καμμία. Θα καταγγείλουμε το μνημόνιο. Πολύ συμπαθητικό αυτό.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ό,τι καταλαβαίνει ο καθένας.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Η δημοσιονομική προσαρμογή πώς θα γίνει; Να μας πείτε όχι τι θα κάνετε με το μνημόνιο, με τα ελλείμματα τι θα κάνετε. Επ’ αυτών καμμία συζήτηση. Δεν άρεσε και είχαν την καλοσύνη πολλοί συνάδελφοι να αναφερθούν σε εκείνη την παρατήρησή μου, που είπα ότι τελικώς για να ευημερήσουν οι άνθρωποι, πρέπει πάντως να ευημερήσουν και οι αριθμοί. Δεν άρεσε και είχαν την καλοσύνη αρκετοί συνάδελφοι να αναφερθούν κριτικά. 
Δυστυχώς, όμως, καλοί μου συνάδελφοι, η αλήθεια είναι αυτή. Διότι όταν θέλετε να κάνετε κοινωνικά επιδόματα, κάπου πρέπει να βρείτε τα λεφτά. Όταν θέλετε να κάνετε κοινωνική πολιτική, κάπου πρέπει σε έναν κωδικό του προϋπολογισμού να υπάρξουν χρήματα. Όταν θέλετε να κάνετε αναδιανομή, πρέπει κάπου να υπάρχουν αυτές οι οικονομικές δυνατότητες. Ως προς το πώς θα μοιράσετε τα χρήματα, μας δίνετε πολύ εύκολα απαντήσεις. Ως προς το πού θα τα βρείτε, δεν έχουμε ακούσει το παραμικρό. 
Κι έρχομαι στις μόνες δύο συγκεκριμένες κριτικές προτάσεις που άκουσα αυτό το χρονικό διάστημα. Και οι δύο προήλθαν από τον κ. Σταθάκη. 
Λέει ο κ. Σταθάκης: «Μα, ο μέσος όρος της Ευρωπαϊκής Ένωσης της μειώσεως των φορολογικών συντελεστών για να νομικά πρόσωπα είναι ο διπλάσιος στην Ελλάδα. Άρα, γιατί τον ακολουθήσαμε; Ακόμα και αν ακολουθούσαμε τον ευρωπαϊκό μέσο όρο, δεν έπρεπε να κάνουμε μειώσεις φορολογικών συντελεστών στα νομικά πρόσωπα». Υποθέτω ότι ο κ. Σταθάκης θα ψηφίσει το άρθρο του νομοσχεδίου με το οποίο αυξάνουμε τους φορολογικούς συντελεστές στα νομικά πρόσωπα, γιατί αυτό κάνουμε με αυτό το νομοσχέδιο, αυξάνουμε τους φορολογικούς συντελεστές στα νομικά πρόσωπα. Παρεμπιπτόντως, να συνεννοηθείτε και με τον εισηγητή σας, γιατί χαρακτήρισε αυτήν την πολιτική μας αντιαναπτυξιακή. Εγώ πράγματι έχω και δεύτερες σκέψεις για τις αυξήσεις των φορολογικών συντελεστών, διότι, επειδή είμαι φιλελεύθερος στα οικονομικά μου, δεν μου αρέσει η αύξηση της φορολογίας αλλά εσείς να καταλήξετε αν θέλετε τούτο ή εκείνο.
Ακούστηκε και η πρόταση από τον κ. Τσακαλώτο ότι «εν πάση περιπτώσει ήρθε η ώρα να φορολογήσουμε τους πλουσίους». Και πριν αλέκτορα φωνήσαι, τρις… ανέβηκε ο κ. Σταθάκης και είπε: «Ποιους πλουσίους; Δεν υπάρχουν πλούσιοι στην Ελλάδα, γιατί δηλώνουν κάτω από 70.000». Άρα, λοιπόν, να αποφασίσουμε: Έχουμε ή δεν έχουμε πλούσιους στην Ελλάδα για να τους φορολογήσουμε; Πρέπει, λοιπόν, να καταλήξετε και σε αυτό, διότι προφανώς, εάν θέλετε να αυξήσετε τους φορολογικούς συντελεστές, αυτό αφορά τα δηλωθέντα εισοδήματα. Τα δηλωθέντα εισοδήματα, καλά λέει ο κ. Σταθάκης, δεν μας κάνουν τίποτε. Πρέπει να βρούμε, λοιπόν, ένα άλλο κόλπο που λέει ότι πρέπει να «ασπρίσουμε» τη μαύρη οικονομία -και αυτό πράγματι είναι ένα πολύ μεγάλο στοίχημα- για να μας προκύψουν εισοδήματα. 
Ήθελα όμως να αναφερθώ σε κάτι άλλο που κατά τη γνώμη μου βάρυνε, κυρίες και κύριοι συνάδελφοι, αυτήν την Αίθουσα, ξανά τους πολλούς βαρείς χαρακτηρισμούς, ξανά την έγκληση και την απειλή και το κούνημα του δακτύλου για τη λογοδοσία, την οποία εμείς, οι Βουλευτές που στηρίζουμε την Κυβέρνηση, θα κληθούμε αργά ή γρήγορα και δη οψέποτε να δώσουμε, αυτήν τη λογοδοσία ενώπιον του ελληνικού λαού για τα εγκλήματα που συντελούμε κατά της πατρίδος.
Θυμάμαι και κρατώ στο μυαλό μου ένα από τα βασικά επιχειρήματα της Αριστεράς κατά της λεγόμενης ρητορικής του μίσους, τη ρητορική δηλαδή της άκρας Δεξιάς πάρα πολλές φορές, και μάλιστα θυμάμαι ότι υπάρχει ένα ολόκληρο επιχείρημα που μιλά για το ότι πρέπει να θεσπιστούν αδικήματα γνώμης, ακριβώς γιατί μια ορισμένη ρητορική μπορεί να παράγει μίσος και επίσης μια ορισμένη ρητορική, παράγοντας μίσος, μπορεί να οδηγεί και σε εγκληματικές ενέργειες και πράξεις. Με αυτό το σκεπτικό ένα κομμάτι της Αριστεράς αιτιολογεί, παραδείγματος χάριν, το πώς πρέπει να απαγορευθούν πλήρως να υπάρχουν και να επιτρέπεται η έκφραση σε ορισμένες ιδεολογίες, γιατί ακριβώς ενσωματώνουν τη ρητορική του μίσους. 
Δεν είναι ρητορική του μίσους το να λέτε σε συναδέλφους σας ασταμάτητα ότι είναι προδότες, ότι είναι δοσίλογοι; Δεν είναι ρητορική του μίσους το να λέτε ότι θα λογοδοτήσουν; Δεν είναι ρητορική του μίσους το να εγκαλείτε συστηματικά συναδέλφους σας μέσα στο Κοινοβούλιο για τις πολιτικές και ιδεολογικές τους πολιτικές; Να τις απαξιώνετε και να τις αμαυρώνετε ηθικά, όχι επιχειρηματολογώντας πολιτικά –το τονίζω- αλλά υιοθετώντας χαρακτηρισμούς; Και προσέξτε: Η ρητορική αυτή του μίσους είστε σίγουροι ότι δεν οδηγεί κάπου; Μήπως τελικά, μιλώντας για τις κοινωνικές εκρήξεις, για τους εμφυλίους πολέμους, για τη λαϊκή οργή, για τη δυσαρέσκεια που θα γίνει ποτάμι και θα μας πνίξει, μήπως τελικά δημιουργείτε αυτές τις προϋποθέσεις μέσα από αυτήν τη ρητορική;
Έρχομαι, λοιπόν, γιατί εκφράζει ο ΣΥΡΙΖΑ ένα παράπονο και λέει, κύριε Παπαδημούλη, ότι τον αδικούν.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν εκφράζουμε κανένα παράπονο! Δεν είμαστε παραπονιάρηδες!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τον αδικεί μία ορισμένη κριτική που τον συνδέει με πράξεις βίας ή, εν πάση περιπτώσει, με την απολογία πράξεων βίας, που του λέει ότι χαϊδεύει τους κουκουλοφόρους.
Και λέει, λοιπόν, ο ΣΥΡΙΖΑ ότι αυτό είναι εμφυλιοπολεμικό, αυτό είναι λάσπη, αυτό δεν πρέπει να γίνεται. 
Και σκέφτομαι τώρα. Είναι ή δεν είναι Βουλευτής του ΣΥΡΙΖΑ αυτός που είπε ότι πρέπει να εύχονται οι Βουλευτές της συμπολίτευσης να οδηγηθούν στο ειδικό δικαστήριο, αλλιώς θα τους λιντσάρει ο λαός. Είναι ή δεν είναι Βουλευτής του ΣΥΡΙΖΑ..</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Για να μην τους λιντσάρει..</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ναι, στο ειδικό για να μην…Δύο είναι οι επιλογές για εμάς ή η φυλακή ή το λιντσάρισμα κατά αυτόν το Βουλευτή του ΣΥΡΙΖΑ.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Αποτρεπτικά το είπε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Να είστε καλά!
Θα σας πω γιατί πέρα από το αστείο του πράγματος, έχει μια κωμική πλευρά, υπάρχει όμως και μια σοβαρή. Και η σοβαρή είναι ότι κάποιοι άνθρωποι σήμερα στα σπίτια τους δημοσιογράφοι δέχτηκαν βομβιστικές επιθέσεις. Αυτό είναι η σοβαρή πλευρά. Διότι, υπάρχουν Βουλευτές του ΣΥΡΙΖΑ –για τα παράπονά σας- οι οποίοι είπαν όμως ότι οι ίδιοι έχουν και μπουκάλια και μάσκες και καδρόνια, πλην όμως αυτά δεν αποτελούν σε τελευταία ανάλυση όπλα συγκρούσεως με την αστυνομία, αλλά είναι κάτι μπίρες που πίνουνε, καμμιά μάσκα για να πάνε σε καμμιά διαδήλωση, κανά καδρόνι για να καρφώσουν κανένα πανό.
Είπε ή δεν είπε Βουλευτής του ΣΥΡΙΖΑ ότι στο τέλος οι καταλήψεις είναι ελευθεριακοί χώροι πολιτιστικού χαρακτήρα, ένα πράγμα πολυχώροι πολιτισμού ήταν στη βίλα «Αμαλία» και στις άλλες βίλες που κατείχαν οι αναρχικοί και οι αντιεξουσιαστές. Όταν λέμε, λοιπόν, ότι αυτή η ρητορική σε σχέση με τη ρητορική του μίσους παράγει συγκεκριμένα πολιτικά αποτελέσματα μέσα στην κοινωνία, νομιμοποιεί πολιτικά μια ορισμένη λογική και μια ορισμένη αντίληψη, γιατί παραπονείστε; 
Και λέω, μήπως τελικά αντί για αυτό, πρέπει να το σταματήσετε, πρέπει να ακολουθήσετε έναν άλλο δρόμο; Διότι, λέω ξανά –και το έχω πει πολλές φορές- υπάρχει περιθώριο πραγματικής αντιπολίτευσης, δημιουργικής και εποικοδομητικής αντιπολίτευσης, υπάρχουν πράγματα για να πει κανείς στην Κυβέρνηση, μόνο που δεν τα λέτε διότι είναι ευκολότερος ο καταγγελτικός και μηδενιστικός λόγος από την πραγματική παραγωγή οργανωμένων πολιτικών θέσεων. 
Εδώ, λοιπόν, ο ίδιος ο ΣΥΡΙΖΑ πρέπει να διαλέξει. Δεν έχει διαλέξει ακόμα. Και επειδή το σκέφτεται, ενδεχομένως γι’ αυτό δεν ήρθε ο Πρόεδρός του σήμερα να παρέμβει σε αυτή τη συζήτηση. Διότι, εγκαλούμε μονίμως τους Υπουργούς για αν είναι παρόντες ή απόντες, αλλά και ο Πρόεδρος του ΣΥΡΙΖΑ παρ’ ότι το είχε προγραμματίσει, το ξανασκέφτηκε εν όψει των γεγονότων σήμερα. 
Ας το σκεφτείτε, αλλά ξεκαθαρίστε γρήγορα. Διότι, ο τόπος έχει ανάγκη από Αξιωματική Αντιπολίτευση σοβαρή, συγκροτημένη ή αποφασίστε να ξαναγίνετε αριστερίστικο γκρουπούσκουλο. Δικαίωμά σας. Δεν θα στεναχωρηθούμε ούτε για το ένα ούτε για το άλλο.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, ζητώ το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Επί προσωπικού; 
Έχετε το λόγο για ένα λεπτό για να μας εξηγήσετε.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ο κ. Βορίδης με εγκάλεσε προσωπικά, όπως και την παράταξή μου, το κόμμα μου, τον ΣΥΡΙΖΑ-ΕΚΜ ότι δήθεν υπερασπίζουμε πρακτικές βίας και ανομίας. 
Του απαντώ. Είναι από τους τελευταίους που μπορεί να εγκαλεί μια μεγάλη δημοκρατική παράταξη της Αριστεράς που έχει ξεκαθαρίσει ότι αγωνίζεται με ειρηνικούς δημοκρατικούς αγώνες, γιατί ο ίδιος διαδέχθηκε τον κ. Μιχαλολιάκο, σημερινό ηγέτη της Χρυσής Αυγής, με εντολή Παπαδόπουλου στην ηγεσία της ΕΠΕΝ.
(Χειροκροτήματα από την πτέρυγα του ΣΥΡΙΖΑ-ΕΚΜ)
Μπορεί να τα λέει τσεκουράτα, αλλά πριν από είκοσι πέντε χρόνια κρατούσε τσεκούρια. Αλλού, λοιπόν, αυτά, κύριε Βορίδη. Στο σπίτι του κρεμασμένου δεν μιλούνε για σκοινί.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, ζητώ το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Βορίδη, έχετε το λόγο για ένα λεπτό.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, εγώ ως γνωστόν ποτέ δεν κάνω προσωπικές επιθέσεις. Ποτέ! Κάνω μόνιμα πολιτική αντιπαράθεση, γιατί πιστεύω ότι αυτό είναι το μείζον και πιστεύω ότι και αυτό είναι που ενδιαφέρει και τους πολίτες. 
Παρά ταύτα, είναι νομίζω προς αξιολόγηση –και το λέω και στον κ. Παπαδημούλη, αλλά και σε άλλους συναδέλφους που αναφέρθηκαν σ’ αυτό- το ότι εκείνο, το οποίο απαντάτε σε μία κριτική για το τι κάνετε τώρα, σήμερα, κάθε μέρα, είναι ότι θέλετε να συζητήσουμε για το τι έκανα εγώ πριν από τριάντα χρόνια. 
Εν πάση περιπτώσει, μπορεί να πιστεύετε ότι αυτό ενδιαφέρει τον ελληνικό λαό. Εγώ λέω ότι δεν τον ενδιαφέρει και λέω, εν πολλοίς, ότι έχει αποφανθεί και επ’ αυτού, γιατί έχω εκλεγεί τέσσερις φορές Βουλευτής, άρα έχω αξιολογηθεί και κριθεί ως προς όλα αυτά.
Πλην, όμως, θα σας πω, κύριε Παπαδημούλη, και κάτι άλλο για να τελειώνουμε. Η αλήθεια είναι ότι, ναι, εγώ έχω ζήσει περιστατικά βίας και έχω υπάρξει μέρος τέτοιων περιστατικών και γι’ αυτό τα απεχθάνομαι σφοδρώς, επειδή έχω προσωπική τέτοια εμπειρία.
(Χειροκροτήματα από την πτέρυγα της Νέας Δημοκρατίας)
Γι’ αυτό λέω ότι σ’ αυτήν την Αίθουσα, κύριε Παπαδημούλη, εγώ με το συνάδελφο που δηλώνει αναρχικός θέλω να μπορώ να συνομιλώ. Εγώ θέλω να μπορώ να συνομιλώ, αρκεί και εκείνος να σέβεται τους κανόνες του δημοκρατικού διαλόγου.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα ήθελα το λόγο, κύριε Πρόεδρε, επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ένα λεπτό, κύριε Παπαδημούλη. Δεν υπάρχει τίποτα προσωπικό εδώ.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Σαφέστατα και υπάρχει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μα, δεν υπάρχει τώρα προσωπικό. 
Ιδεολογική αντιπαράθεση μπορείτε να κάνετε κάπου αλλού, κύριε Παπαδημούλη. Τώρα, με συγχωρείτε πάρα πολύ, αλλά δεν είδα να υπάρχει προσωπική αιχμή του κ. Βορίδη εναντίον σας.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Σαφέστατα. Με εγκάλεσε ότι απέφυγα να απαντήσω σε όσα μου προσήψε.
(Θόρυβος στην Αίθουσα)
Ανακαλέστε, κύριε Βορίδη.
Αν ήταν έτσι, κύριε Βορίδη, και εκφράζατε λόγω της ιστορικής σας εμπειρίας ως συμμετόχου σε ιδεολογίες και πράξεις βίας την απέχθειά σας όταν μιλάγατε για ιδεολογίες μίσους, πρέπει να κοιτάγατε προς τα εκεί, προς τα άδεια έδρανα της ναζιστικής Χρυσής Αυγής και όχι προς την παράταξη του ΣΥΡΙΖΑ-Ενωτικό Κοινωνικό Μέτωπο, που έχει ξεκαθαρίσει επανειλημμένα ότι αγωνίζεται με ειρηνικά πολιτικά μέσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Παπαδημούλη, τελειώσατε.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Όπως είπε και ο Πρόεδρός μας Αλέξης Τσίπρας σήμερα και το σύμβολό μας Μανώλης Γλέζος, εμείς θεωρούμε ότι οι λογικές της βίας έχουν ηττηθεί και αγωνιζόμαστε με μαζικούς, ειρηνικούς, πολιτικούς αγώνες.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θεωρείται λήξαν το θέμα, κύριε Παπαδημούλη.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Χρυσοχοΐδη, έχετε το λόγο για δώδεκα λεπτά.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Κύριε Πρόεδρε, αγαπητοί συνάδελφοι και συναδέλφισσες, σε τρεις μήνες περίπου από σήμερα συμπληρώνονται τρία χρόνια από τη μέρα που άρχισε η προσπάθεια για τη δημοσιονομική διάσωση της χώρας. Σε αυτήν την προσπάθεια, που έγινε όλο αυτό το χρονικό διάστημα, όχι μόνο μέσα σ’ αυτήν την Αίθουσα, αλλά και στο δημόσιο διάλογο, ακούστηκαν εκατοντάδες απόψεις, κριτικές, άρνηση, καταγγελίες, σκληρές ρητορικές, όπως και τις δύο αυτές ημέρες, εναντίον της ακολουθούμενης πολιτικής. 
Στο μεταξύ έχουν «τρέξει» τρεις διαδοχικές κυβερνήσεις, τρεις Πρωθυπουργοί, δύο κοινοβούλια εκλεγμένα από το λαό, τρεις εκλογές και ουσιαστικά ακολουθείται η ίδια πολιτική. Τελικά, ακολουθήθηκε ακριβώς η ίδια πολιτική και ουδείς τελικώς πρότεινε και ουδείς μας υπέδειξε ποιος είναι ο άλλος, διαφορετικός δρόμος που ακουγόταν εδώ μέσα και στο δημόσιο διάλογο, στα Μέσα Μαζικής Ενημέρωσης, στον Τύπο κ.λπ..
Τα αναφέρω όλα αυτά γιατί απλούστατα ο διαφορετικός αυτός δρόμος δεν υπάρχει. 
Επειδή ο κ. Τσίπρας εδώ σε μία ομιλία του μας υπέδειξε ως υπόδειγμα την Αργεντινή, ήταν τραγική σύμπτωση την ημέρα της επίσκεψής του στην Αργεντινή να λεηλατούνται καταστήματα και η αγορά επειδή η χώρα μπαίνει ξανά σε περιπέτειες.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, γίνεται θόρυβος. Δεν ακούγεται καθόλου ο ομιλητής. Σας παρακαλώ, λίγη ησυχία.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Με αφορμή, λοιπόν, αυτές τις δυο μέρες και τη συζήτηση που έγινε εδώ, διάβασα προχθές μια ανακοίνωση του ΣΥΡΙΖΑ που έλεγε ότι είναι πράξη υποτέλειας η συνάντηση Μέρκελ-Σαμαρά. Είναι πράξη υποτέλειας η συνάντηση Σόιμπλε-Τσίπρα; Όχι, βέβαια. Εγώ προσωπικά τη χειροκροτώ, γιατί σημαίνει ότι οι ελληνικές πολιτικές δυνάμεις συνομιλούν με τις ευρωπαϊκές πολιτικές δυνάμεις και τις κυβερνήσεις. 
Γιατί, λοιπόν, είναι πράξη υποτέλειας η συνάντηση Μέρκελ-Σαμαρά; Γιατί είμαστε θύματα ενός λαϊκισμού, μιας ρητορικής, η οποία έχει βάθος ιστορικό στον τόπο αυτό. Δυστυχώς ο λαϊκισμός μάς θέλγει όλους, προσπαθώντας να χαϊδέψουμε τ’ αυτιά κάποιων, στους οποίους δημιουργούμε μια μαζική παραζάλη. 
Άκουσα το πρωί μέσα σ’ αυτήν την Αίθουσα, πραγματικά, κι έμεινα έκπληκτος από συνάδελφο Βουλευτή να δηλώνει: «Ναι, είμαστε υπέρ του μίσους. Ναι, μισούμε». Αυτό να το βγάλετε από τα Πρακτικά και να το δώσετε. Έτσι, ακριβώς, είπε: «Είμαστε υπέρ του μίσους». 
Είναι δυνατόν, μέσα σ’ αυτήν την Αίθουσα να ακούγονται τέτοιες εκφράσεις, έχοντας ένα λαό, ο οποίος υποφέρει αυτήν τη στιγμή και που γίνεται προσπάθεια να τον φιμώσουμε ακόμη περισσότερο ή ένα τμήμα του έστω; Πιστεύουν αυτοί που εκφράζουν αυτές τις απόψεις ότι έτσι θα κομίσουν κάτι στη χώρα ή στο κόμμα τους, εν πάση περιπτώσει; 
Πιστεύω ότι ούτε ο λαϊκισμός ούτε το μίσος ούτε ο εθνικισμός ούτε όλα αυτά τα φαινόμενα που δημιουργούν τη μαζική παραζάλη πρόκειται να αποδώσουν.
 Αποκορύφωμα βέβαια όλης αυτής της προσπάθειας που έγινε, η διάψευση η μεγάλη ήταν η ένταξη της Κύπρου στο μηχανισμό στήριξης. Εκεί κατέπεσαν όλες οι θεωρίες συνωμοσίας, τα δανεικά από τους Ρώσους, από τους Κινέζους, από τους εξωγήινους και γενικότερα, όλοι αυτοί οι οποίοι προσπαθούσαν να πείσουν τους πολίτες ότι υπάρχουν κάποιες άλλες λύσεις.
Είναι εντυπωσιακό, επίσης, ότι έχουμε μια διάψευση σε Κασσάνδρες, αλλοδαπές και εγχώριες, όπου παίχτηκαν και πάρα πολλά χρήματα, τα οποία χάθηκαν για χατίρι της Ελλάδος. 
Βέβαια, αγαπητοί συνάδελφοι, εγώ τα αναφέρω όλα αυτά, γιατί αφορούν εσάς. Σε πείσμα όλων αυτών των αρνητικών προσδοκιών, η Ελλάδα μέρα με τη μέρα μπαίνει σε μια νέα πορεία εξυγίανσης. Θέλω να μείνω σ’ αυτό και να εξηγήσω τι εννοώ. 
Λέω «εξυγίανση», γιατί αυτή είναι αναγκαία. Λέω «εξυγίανση», την οποία δυστυχώς και πάλι αρνείται πεισματικά σχεδόν σύσσωμη η Αντιπολίτευση. 
Το πρωί, λοιπόν, είχαμε μύδρους από τη μια μεριά και κλάματα και θρήνους για το Ταχυδρομικό Ταμιευτήριο. Αλήθεια, γιατί, συνάδελφοι; Για ποιο λόγο; Άκουσα τον κ. Λαφαζάνη να κλαίει και να οδύρεται για την ιδιωτικοποίηση του Ταχυδρομικού Ταμιευτηρίου. Έριχνε μαύρο δάκρυ, πραγματικά. 
Ποιον πολίτη, νοικοκύρη σ’ αυτόν τον τόπο, εργατικό, φιλότιμο που αγαπάει τον εαυτό του, την πατρίδα του, την οικογένειά του, που εργάζεται κάθε μέρα αφορά η ιδιωτικοποίηση και δεν θέλει την ιδιωτικοποίηση του Ταχυδρομικού Ταμιευτηρίου; 
Γιατί άραγε, αφού είναι τόσο κερδοφόρα τράπεζα το Ταχυδρομικό Ταμιευτήριο χωρίζεται σε καλή και σε κακή τράπεζα; Να πάρετε την έκθεση της Τράπεζας της Ελλάδος και να τη διαβάσετε. Επίσης, να διαβάσετε και να ψάξετε και να ερευνήσετε τα δάνεια που έχουν δοθεί από το Ταχυδρομικό Ταμιευτήριο, πόσα απ’ αυτά είναι επισφαλή, πόσα ήταν θαλασσοδάνεια, ποια ήταν τα έξοδα διοίκησης, πόσα παίρνουν οι συνδικαλιστές το μήνα και πώς συνδιοικούν οι συνδικαλιστές με τη διοίκηση. Και δεν ντρεπόμαστε ακόμη και σήμερα, μ’ ένα λαό που υποφέρει, μ’ ένα λαό που πεινάει, να υπερασπιζόμαστε αυτού του είδους τις πρακτικές και τις συμπεριφορές. 
Επιτέλους, δεν πρόκειται να πείσετε κανέναν με αυτές τις πολιτικές, με το να υπερασπίζεστε δηλαδή συντεχνιακά συμφέροντα μικρών, πολύ μικρών μειοψηφιών, γιατί πιστεύετε ότι είναι πελάτες σας. Σας πληροφορώ ότι πέρασαν και από αλλού αυτοί οι πελάτες και δεν τους θέλουμε, θέλω να σας πω. Δεν θέλουμε τέτοιους πελάτες, γιατί αυτοί αυτήν τη στιγμή λειτουργούν σε βάρος του ελληνικού λαού. 
Λοιπόν, να εξηγηθούμε σε κάτι. Η επιχειρηματικότητα -και αυτό λέει η πλειοψηφία των πολιτών, αυτό λέει ο κάθε εργατικός άνθρωπος σ’ αυτόν τον τόπο- είναι δραστηριότητα ιδιωτική, είναι δραστηριότητα την οποία κάνει ο κάθε ιδιώτης μέσα στο πλαίσιο ενός κράτους δικαίου, μέσα στο πλαίσιο κανόνων για την προστασία του υγιούς ανταγωνισμού και την προστασία του καταναλωτή. Αυτά λένε τα σημερινά γράμματα σ’ αυτήν την κοινωνία και όχι η κρατικοδίαιτη επιχειρηματικότητα η οποία λειτουργεί σε βάρος των φτωχών και των αδυνάτων.
Το πρωί σας άκουσα να υπερασπίζεστε και κάποιες ιδιαίτερες ομάδες του δημοσίου πάλι, λες και τα εκατομμύρια άνεργοι ή τα εκατομμύρια των πολιτών που είναι στον ιδιωτικό τομέα, αυτοί δεν έχουν ψυχή και δεν έχουν προβλήματα. Έχουμε πεντακόσιους πενήντα χιλιάδες απλήρωτους εργαζόμενους στον ιδιωτικό τομέα, αλλά ενδιαφέρεστε γενικώς και ειδικότερα εσείς διαρκώς γύρω από μικρές ομάδες, οι οποίες ήταν πάρα πολύ ευνοημένες. 
Αυτό, λοιπόν, είναι εξυγίανση και όχι οι στρεβλώσεις της κρατικοδίαιτης επιχειρηματικότητας και του κρατικοδίαιτου συνδικαλισμού. Η εξυγίανση βέβαια περιλαμβάνει ένα κρίσιμο στοίχημα, κυρίες και κύριοι συνάδελφοι: τη δημιουργία μιας δικαιότερης Ελλάδας. Τη δικαιότερη Ελλάδα την παλεύαμε μέχρι τώρα για λιγότερη φορολογία, λιγότερα βάρη σε κάποιους πολύ συγκεκριμένους οι οποίοι φοροδιαφεύγουν χρόνια τώρα, δεκαετίες, διαρκώς. 
Το άλλο μεγάλο στοίχημα είναι μαζί με τη δικαιότερη Ελλάδα, τη δίκαιη φορολογία, το κοινωνικό κράτος που πρέπει να είναι στοχευμένο να έρθει και η περικοπή δαπανών και η εξυγίανση στο χώρο της υγείας και μια σειρά άλλους χώρους προμηθειών και δημοσίων έργων. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ παρά πολύ, καθίστε στις θέσεις σας, κύριοι συνάδελφοι.</ChairmanSpeech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Αυτό, λοιπόν, επιχειρεί σήμερα να κάνει το φορολογικό νομοσχέδιο: να δώσει μια συνέχεια στην προσπάθεια εξυγίανσης του ελληνικού δημοσίου και των ελληνικών δημοσίων οικονομικών. 
Η Ελλάδα μέρα με τη μέρα, δειλά-δειλά αρχίζει και βγάζει το πρόσωπό της προς τα έξω, το πρόσωπο της ντροπής, το πρόσωπο που δεν μπορούσε να δείξει τρία χρόνια τώρα, το πρόσωπο και το αίσθημα ντροπής του ελληνικού λαού από τις συκοφαντίες, τη δυσφήμιση και όσες ασχήμιες έγιναν αυτά τα χρόνια, τις οποίες ασχήμιες θα καταγράψει ο ελληνικός λαός και η ιστορία και τις καταγράφει μέρα με τη μέρα. 
Και ο ελληνικός λαός, όπως βλέπετε, κυρίες και κύριοι συνάδελφοι, στηρίζει πολιτικές που κάθε μέρα χτίζουν την καινούργια και δίκαιη Ελλάδα και απορρίπτει την Ελλάδα του κρατισμού, την Ελλάδα του προστατευτισμού, την Ελλάδα της βίας, την Ελλάδα της οργής και στηρίζει μια Ελλάδα η οποία θα δημιουργήσει και φιλοδοξεί σήμερα να δημιουργήσει δουλειές για τα παιδιά της.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. 
Το λόγο έχει τώρα ο κ. Τσούκαλης για δώδεκα λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Εκτιμώ ότι θα είναι λιγότερο, κύριε Πρόεδρε, γιατί ήδη είμαστε κουρασμένοι. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, επειδή ο κ. Τσούκαλης μιλάει από τη θέση του δεν έχει καλή ακουστική ο χώρος. Σας παρακαλώ, μην κάνετε θόρυβο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Τον Ιούνιο του 2012, κυρίες και κύριοι συνάδελφοι, η Δημοκρατική Αριστερά πήρε μια πρωτόγνωρη για αριστερό κόμμα απόφαση. Ουσιαστικά επωμίστηκε ένα πολύ μεγάλο μέρος των αμαρτιών του πολιτικού συστήματος μέχρι εκείνη τη στιγμή, του πολιτικού συστήματος που είχε οδηγήσει τη χώρα σ’ αυτήν την κατάντια και αποφάσισε να συμμετάσχει ως υπεύθυνη Αριστερά στη συγγραφή του νέου βιβλίου για τη χώρα, της νέας σελίδας για τη χώρα.
Προσδιορίσαμε έναν οδικό χάρτη, προσδιορίσαμε μια συγκεκριμένη πολιτική διεξόδου και πάνω σ’ αυτήν την πολιτική διεξόδου συμφωνήσαμε με άλλα δύο κόμματα, τα οποία έφεραν τις ενοχές από το παρελθόν και συγχρόνως ήταν ετερόκλητα σε πάρα πολλά επίπεδα με τις βασικές μας επιλογές.
Το εγχείρημα όμως ήταν ένα: Να προσπαθήσουμε να υπερβούμε τα μνημόνια.
Κυρίες και κύριοι συνάδελφοι, κλείνοντας το πρώτο εξάμηνο αυτής της διακυβέρνησης και κάνοντας έναν απολογισμό μπορούμε να πούμε ότι ένα μεγάλο, κρίσιμο μέρος του συνολικού οδικού χάρτη για τη διέξοδο από την κρίση, του οδικού μας χάρτη, έχει αποτυπωθεί. Χρειάζεται εδώ και τώρα να κάνουμε συγκεκριμένο απολογισμό. 
Χθες είχαμε κάποια ποιοτικά στοιχεία από μία έρευνα της κοινής γνώμης που δείχνει κάτι συγκεκριμένο. Γιατί δείχνει αυτήν την αλλαγή των ποιοτικών στοιχείων; Γιατί οι σταθμοί του οδικού χάρτη αποτυπώθηκαν στην κοινωνία και έγιναν κατανοητοί από όλους τους πολίτες. Ποιοι ήταν αυτοί οι σταθμοί; 
Πρώτα απ’ όλα, κυρίες και κύριοι συνάδελφοι, να πάψει η χώρα να είναι πειραματόζωο, να ενταχθεί κανονικά ως ισότιμο μέλος της Ευρωπαϊκής Ένωσης και της Ευρωζώνης στο συνολικό πρόβλημα που αντιμετωπίζει έτσι και αλλιώς η Ευρώπη, το τεράστιο πρόβλημα πολιτικής και προσανατολισμού και ενιαία να αντιμετωπιστεί το πρόβλημα της χώρας ως πρόβλημα της Ευρώπης και όχι να αποτελούμε το κακό παιδί της Ευρώπης. Να μην αποτελούμε το πρότυπο εφαρμογής νέων δεδομένων στην Ευρώπη. 
Αυτό το πετύχαμε με τον καλύτερο τρόπο, κυρίες και κύριοι συνάδελφοι, με την κρίσιμη απόφαση του Eurogroup που είναι ο δεύτερος σταθμός του οδικού χάρτη. Δηλαδή, ελήφθη η πολιτική απόφαση. Ήταν η βασική μας επιδίωξη. Γνωρίζαμε πάρα πολύ καλά ότι τα οικονομικά δεδομένα ήταν τραγικά για τη χώρα, όμως η Ευρώπη αποφάσισε να μας σώσει. Η Ευρώπη φαίνεται ότι πήρε τις αποφάσεις της για εμάς.
Το ερώτημα είναι το εξής: Θα αποδείξουμε επιτέλους και εμείς ότι εννοούμε ότι πρέπει να είμαστε ισότιμα μέλη της Ευρώπης; Εμείς τι πρέπει να κάνουμε για την Ευρώπη; Και βεβαίως μέσα από την επίλυση του προβλήματος της Ευρώπης να σωθεί και η χώρα.
Με πολύ μεγάλη ικανοποίηση, κύριε Πρόεδρε, κυρίες και κύριοι συνάδελφοι, μαθαίνουμε τις τελευταίες ώρες ότι αυτή η αντίληψη για τη συνολική σωτηρία της Ευρώπης, η αλλαγή της στην Ευρώπη και μέσω αυτής για τη σωτηρία της Ελλάδας αρχίζει να γίνεται πλέον και δόγμα της Αξιωματικής Αντιπολίτευσης. Αυτό μας ικανοποιεί ιδιαιτέρως και γι’ αυτό ακριβώς καλωσορίζουμε αυτές τις νέες απόψεις στο γενικότερο σχέδιο σωτηρίας της χώρας.
Ποιος είναι ο απολογισμός, κύριε Πρόεδρε, τελειώνοντας ο χρόνος; Ότι η χώρα πήρε ένα δισεκατομμύριο εκατό εκατομμύρια για τους αγρότες. Τα μοίρασε. Ένα πρόβλημα που είχαμε εμείς στην Αχαΐα για να εξοφληθούν οι δόσεις για τα σεισμοδάνεια, τα καταφέραμε, που ήταν κάτι που το φοβόμασταν. Επίσης, οι δήμοι, για παράδειγμα, πήραν μία μεγάλη ανάσα με τα τριακόσια τόσα εκατομμύρια που δόθηκαν –και το γνωρίζω γιατί μου έχει μεταφερθεί- και ήταν κάτι το οποίο δεν περίμεναν. Το ότι μπορούμε να υποσχόμαστε στους φαρμακοποιούς και στους άλλους φορείς υγείας ότι μπορούν να εξοφληθούν και μπορούμε να το κάνουμε, το ότι ξεκινάει η ανακεφαλαιοποίηση των τραπεζών με οτιδήποτε αυτό συνεπάγεται, είναι αποτέλεσμα αυτής της πολιτικής. 
Θα ήθελα σε αυτό, κύριε Πρόεδρε, να αναφέρω στην Αίθουσα, δεν ξέρω αν έχει γνωστοποιηθεί, ότι για τη Δημοκρατική Αριστερά, αλλά και για την ίδια την Κυβέρνηση είναι πάρα πολύ θετικό το ότι 21 Δεκεμβρίου εισέρρευσαν στον εθνικό προϋπολογισμό του 2012 τα 556 εκατομμύρια από τις τράπεζες, από την ανακεφαλαιοποίηση του 2008.
Και θέλω να το πω αυτό, γιατί υπήρξαν φωνές που αμφισβήτησαν αυτήν τη δυνατότητα του δημοσίου, αμφισβήτησαν τη δυνατότητα της Κυβέρνησης να διεκδικήσει κάποια πράγματα. Τα διεκδίκησε, τα πήρε και αυτό είναι αποτέλεσμα μιας συγκεκριμένης πορείας. 
Η χθεσινή δημοσκόπηση είχε και ένα άλλο ενδιαφέρον. Υποδηλώνει την ωριμότητα πλέον της ίδιας της κοινωνίας για την αντιμετώπιση της κρίσης και των επόμενων χρόνων. 
Κύριε Πρόεδρε, κυρίες και κύριοι συνάδελφοι, το κρίσιμο ποιοτικό στοιχείο είναι ότι πλέον οι Έλληνες πολίτες σε ποσοστό 70% πιστεύουν ότι η έξοδος από την κρίση συνιστά έναν βασανιστικό οδικό χάρτη που θα υπερβεί τα πενήντα χρόνια. 
Το ερώτημα είναι το εξής: Αυτήν την πορεία -που πρέπει πλέον να ακολουθήσει με συστηματικό τρόπο ο πολιτικός κόσμος της χώρας και όχι μόνο η Κυβέρνηση- θα αποφασίσουμε να την ακολουθήσουμε όλοι μαζί; Γιατί άλλη διέξοδος δεν υπάρχει. 
Κυρίες και κύριοι συνάδελφοι, όταν μιλάμε άλλοι με ειλικρίνεια άλλοι με υποκρισία για το ενάμισι εκατομμύριο ανέργων, η χειρότερη συνταγή είναι να οικτίρουμε τη θέση τους, το ότι είναι άνεργοι. Το γνωρίζουμε όλοι. Τι θα προτείνουμε συγκεκριμένα για αυτό; Πώς θα αντιμετωπιστεί το πρόβλημα αυτό; Πώς θα αντιμετωπιστεί το πρόβλημα των αστέγων; Πώς θα αντιμετωπιστεί το πρόβλημα της καθημερινής απόγνωσης των πολιτών; Μήπως πιστεύει κάποιος από εδώ μέσα ότι θα μπορούσε να ακολουθηθεί άλλος δρόμος; 
Να εκπονήσουμε, λοιπόν, κύριοι Υπουργοί, και να το έχει η Κυβέρνηση, άμεσα ένα πρόγραμμα εξάμηνης διάρκειας. Εδώ το θέλουμε το fast track, με στοχευμένες δράσεις και με όλα τα οφέλη που έχουμε, κύριε Υπουργέ των Οικονομικών -και εδώ δεν θέλουμε να είστε σπαγκοραμμένος, να το ανοίξουμε λίγο- με όποια οφέλη έχουμε, χωρίς να χαλαρώσουμε, να δώσουμε κάτι στον κόσμο, να δει την ανταπόκριση των κόπων του. Αυτό που θέλουμε να του δώσουμε να καταλάβει είναι ότι για κάτι που πετύχαμε εισπρακτικά σε αυτόν τον προϋπολογισμό του λέμε «να το, αυτό είναι, πάρ’ το». Θέλουμε να του δώσουμε συγκεκριμένες προτάσεις στο αμέσως επόμενο χρονικό διάστημα.
Το μεγάλο στοίχημα για να μπορούμε και εμείς να συζητάμε, να απευθυνόμαστε στους πολίτες είναι το συντομότερο δυνατόν να φέρουμε το νομοσχέδιο για τη φορολογική μεταρρύθμιση. 
Κυρίες και κύριοι συνάδελφοι, αυτό το νομοσχέδιο έχει δύο πάρα πολύ κρίσιμες διατάξεις, οι οποίες δεν έτυχαν της μεγάλης προσοχής, δυστυχώς, στη διήμερη συζήτηση. Η μία είναι μία πρόταση -που και ο κύριος Υπουργός αναγνώρισε ότι ήταν πρόταση της Δημοκρατικής Αριστεράς- η οποία λέει ότι στο φετινό Ε1 θα δηλωθούν όλα αυτά τα εισοδήματα που μέχρι τώρα φορολογούνταν αυτοτελώς και μέχρι τώρα δεν υπήρχε υποχρέωση να δηλώνονται στη φορολογική δήλωση. Γιατί; Γιατί με αυτήν τη δήλωση θα διαμορφωθεί ένας «κουμπαράς», ένα αρχικό πρόπλασμα για να αποκτήσουμε, επιτέλους, αν είναι δυνατόν μέσα σ’ αυτόν το χρόνο –και εμείς θα το επιδιώξουμε- το Περιουσιολόγιο, να διευρύνουμε τη φορολογητέα βάση, για να μπορούμε να προτείνουμε ισοδύναμα. Αυτό είναι, λοιπόν, το μεγάλο στοίχημα που θέτει και η Δημοκρατική Αριστερά και πιστεύω και η Κυβέρνηση: Περιουσιολόγιο το 2013. 
Η δεύτερη ρύθμιση είναι κάτι που εμείς επιδιώκαμε με επίμονες ερωτήσεις, επιτέλους, να έρθει ένα ολοκληρωμένο πλαίσιο για τον έλεγχο των ενδοομιλικών συναλλαγών. Οι πολίτες μέσα στην απόγνωσή τους δεν κατανοούν τι σημαίνει έλεγχος ενδοομιλικών συναλλαγών για τη χώρα, τι σημαίνει για τη διαμόρφωση της ακρίβειας στη χώρα μας. 
Η χώρα ήταν το θερμοκήπιο για όλες τις πολυεθνικές να αναπτύξουν τα κερδοσκοπικά τους παιχνίδια, μεταφέροντας κέρδη σε άλλες χώρες με ευνοϊκούς φορολογικούς συντελεστές και ουσιαστικά υπερτιμολογώντας πρώτες ύλες και προϊόντα, εισάγοντάς τα στη χώρα, δίχως δυνατότητα να ελεγχθούν. 
Έτσι λοιπόν, μπαίνοντας στο νέο χρόνο, πρέπει να αποκτήσουμε ένα ολοκληρωμένο σχέδιο ανασυγκρότησης της χώρας. Ο πρώτος τομέας που θα αποδώσει, κυρίες και κύριοι συνάδελφοι, προς αυτή την κατεύθυνση, αυτός που θα αποδώσει με τον καλύτερο τρόπο και θα είναι το στίγμα της χώρας μας είναι ο πρωτογενής τομέας και η ανασυγκρότησή του. 
Ζητάμε εδώ και τώρα, σε αυτήν εδώ την Αίθουσα -αν και δεν είναι παρών ο αρμόδιος Υπουργός- οι πρωτοβουλίες να είναι άμεσες. Περιμένουμε πάρα πολύ γρήγορα σε αυτήν εδώ την Αίθουσα να κατατεθεί η συγκεκριμένη πρόταση ανασυγκρότησης του πρωτογενούς τομέα, με ό,τι αυτό συνεπάγεται. 
Κυρίες και κύριοι συνάδελφοι, η Δημοκρατική Αριστερά έκανε μια επιλογή. Η επιλογή αυτή φαίνεται ότι υιοθετείται από τη μεγάλη πλειοψηφία του ελληνικού λαού, ανεξαρτήτως αν μας επιλέγουν σε επίπεδο ψήφων ή γενικότερα αν έχουμε κοινωνική αποδοχή. Μας αποδέχεται γιατί απλούστατα συνειδητοποιούν ότι θέλουμε να παίξουμε τον κρίσιμο ρόλο μας, του να διατηρήσουμε την πολιτική ομαλότητα στη χώρα και να κινηθούμε προς την έξοδο με μια κοινωνία συντεταγμένη. 
Δεν μπορούμε να κρατήσουμε την κοινωνία συντεταγμένη όταν σε αυτήν εδώ την Αίθουσα μεταφέρεται το κλίμα που επικρατεί και που κάποιοι σκόπιμα προσπαθούν να διαμορφώσουν έξω από αυτήν εδώ την Αίθουσα. Πρέπει αυτή εδώ η Αίθουσα να ανταποκριθεί, όπως και όλοι εμείς να ανταποκριθούμε στο ιστορικό μας καθήκον και κάποια στιγμή να νιώσουμε ικανοποίηση που συμβάλαμε πράγματι να βγει η χώρα μας από το μνημόνιο, να το υπερβεί και να αποκτήσει νέες δομές και νέα φυσιογνωμία. 
Ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. 
Ο κ. Παφίλης, Κοινοβουλευτικός Εκπρόσωπος του Κομμουνιστικού Κόμματος Ελλάδας, έχει το λόγο για εννέα λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Η συζήτηση αντικειμενικά γενικεύεται. Εμείς θέλουμε να ξεκαθαρίσουμε ορισμένα πράγματα. 
Εμείς δεν θεωρούμε ότι η Κυβέρνηση ή τα κόμματα που κυβερνούν είναι προδότες ή δοσίλογοι. Αυτό βολεύει πάρα πολλούς και κάνει ψεύτικο διαχωρισμό. Η Κυβέρνηση, όπως και όλες οι κυβερνήσεις στις καπιταλιστικές χώρες και ιδιαίτερα στην Ευρωπαϊκή Ένωση σήμερα, ακολουθούν μια συνεπή πολιτική εξυπηρέτησης των συμφερόντων του κεφαλαίου. Αυτό κάνουν. 
Οι επιλογές που γίνονται σήμερα και στη χώρα μας και αλλού, ανεξάρτητα αν τα προβλήματα είναι πιο σύνθετα λόγω της ένταξης στην Ευρωπαϊκή Ένωση είναι ιδεολογικές επιλογές, είναι ο ίδιος ο καπιταλισμός που φέρνει τις κρίσεις. Τις κρίσεις δεν τις έφεραν ούτε τα λαμόγια μόνο ούτε το ότι δεν έχει φορολογικό σύστημα η Ελλάδα. Αυτά είναι επιμέρους πλευρές. 
Αυτά τα λέτε για να σκεπάσετε την ουσία ενός συστήματος που ιστορικά έχει χρεοκοπήσει, έχει ξεπεραστεί, είναι αντιδραστικό, έχει μεγάλη μπόχα, δεν απαντά στην ανθρωπότητα και εδώ είναι που πρέπει να απαντήσετε εσείς. Δεν απαντά πώς είναι δυνατόν το 2013, με τέτοιες τεράστιες δυνατότητες της επιστήμης, της τεχνολογίας, της παραγωγικότητας της εργασίας, του τεράστιου κοινωνικού πλούτου, να καλείτε αυτούς που τον παράγουν να ζήσουν στη φτώχεια, την εξαθλίωση όπως πριν σαράντα και πενήντα χρόνια πίσω. 
Σε αυτό απαντάτε; Τι έχετε να πείτε στον κόσμο σήμερα, εσείς που υπερασπίζεστε τον καπιταλισμό; Γιατί μόνο στην Ελλάδα γίνεται; Δεν τα παίρνουν πίσω σε μια νύχτα σε όλες τις καπιταλιστικές χώρες; Ναι ή όχι; Αυτή είναι η βαρβαρότητα του συστήματος και υπηρετείτε με συνέπεια τα συμφέροντα της τάξης αυτής, των κεφαλαιοκρατών, που ρουφάει το αίμα λαών ολόκληρων. 
Τι έχετε να πείτε, αλήθεια, στον κόσμο για τα δισεκατομμύρια; «Πού θα βρούμε τα λεφτά», λέει ο κ. Βορίδης. Ρωτάει συνεχώς.
Πού θα τα βρούμε; Πόσα υπάρχουν, αλήθεια; Πόσα δισεκατομμύρια είναι σε τράπεζες; Πόσος αμύθητος πλούτος είναι συγκεντρωμένος σε μία χούφτα ανθρώπους, όταν μια κοινωνία ολόκληρη δεν μπορεί ούτε να ζεσταθεί σήμερα; Τολμάτε και μιλάτε και από πάνω, λέγοντας πού θα βρούμε τα λεφτά; Τόσα χρόνια, με τέτοιους ρυθμούς ανάπτυξης δεν τα είδαμε τα λεφτά; Δεν υπήρχαν; Δεν υπάρχουν και σήμερα;
Μια νύχτα ίσον η ζωή ενός εργαζόμενου: Είναι αλήθεια, κύριε Χρυσοχοΐδη, ή ψέματα; Πείτε το να σας πιστέψει ο λαός. Είναι αλήθεια.
Σε αυτούς αναθέτετε, λοιπόν, τώρα την ανάκαμψη της οικονομίας, κύριε Στουρνάρα. Ως συνέπεια αυτούς που έφτασαν εδώ, που ρούφηξαν το αίμα του λαού όλα αυτά τα χρόνια, που έδωσαν ψίχουλα με τεράστιους ρυθμούς ανάπτυξης, σε αυτούς πάλι αναθέτετε την ανάπτυξη της οικονομίας. Αυτό σημαίνει καπιταλισμός. Θεωρείται ότι είναι η κινητήρια δύναμη. Και αυτοί δεν έρχονται να επενδύσουν, γιατί θέλουν σύγχρονους δούλους. Διότι σήμερα ο καπιταλισμός είναι σε άλλη φάση, διότι σήμερα είναι και άλλοι παίκτες παγκόσμια, διότι σήμερα υπάρχει μία σειρά συνθήκες και μας βάζετε το ερώτημα, λοιπόν: «Έχετε πρόταση;».
Βεβαίως, έχουμε πρόταση, ολοκληρωμένη και συγκροτημένη: ανατροπή του συστήματος. Ο πλούτος σε αυτούς που τον παράγουν. Προγραμματισμός της οικονομίας, σχεδιασμός, λαϊκή εξουσία, ανάπτυξη των πλουτοπαραγωγικών δυνάμεων που έχει και πληρώνει η χώρα και που είναι τεράστιες, με γνώμονα το συμφέρον του ελληνικού λαού και των εργαζόμενων και όχι μιας χούφτας πολυεθνικών. Έχουμε ολοκληρωμένη πρόταση.
Αν μας ζητάτε πρόταση για να διαχειριστούμε αυτή την κατάσταση που υπάρχει σήμερα, βεβαίως και δεν έχουμε. Δεν πεινάει όλος ο λαός, όπως είπατε εδώ. Δεν πεινούν όλοι οι Έλληνες. Τη στιγμή που κάποιοι δεν έχουν να φάνε, οι άλλοι μόνο για τα πούρα τους ξοδεύουν περισσότερα απ’ όσα παίρνει σε ένα χρόνο ένας εργαζόμενος. Πώς πεινούν όλοι, δηλαδή; Από πού; Τι είναι η κοινωνία; Αταξική; Μήπως φτιάξατε κομμουνισμό ή, τέλος πάντων, για να μην ερεθιστούν κάποιοι με τη λέξη, φτιάξατε καμμιά αταξική κοινωνία;
Σήμερα που συμβαίνουν όλα αυτά, υπάρχουν κέρδη τεράστια από εταιρείες, από πολυεθνικές, απ’ όλους; Ναι ή όχι; Υπάρχουν. Υπάρχει πλούτος; Τεράστιος, αμύθητος. Δείγμα είναι η λίστα Λαγκάρντ.
Από πού βγήκαν αυτά, κύριοι της Κυβέρνησης; Από πού; Από την εξυπνάδα των επιχειρηματιών; Μη μας πείτε! Η επιχειρηματικότητα είναι αφηρημένη; Δηλαδή, από πού βγαίνει ο πλούτος και το κέρδος; Από τη μαγκιά του επιχειρηματία ή από τη στυγνή εκμετάλλευση των εργαζομένων;
Υπάρχουν, λοιπόν, λύσεις και προτάσεις και έτσι ή αλλιώς έχουν τεθεί στην ημερήσια διάταξη. Για το φορολογικό νομοσχέδιο, παρά τα όσα είπε ο κ. Βορίδης και που τα αναλύει με συνδικαλιστικό τρόπο, δεν απαντάτε: Είναι ταξικό ή όχι; Απλά ερωτήματα.
Φορολογείτε τρεις φορές παραπάνω τους ναυτικούς, τα κατώτερα πληρώματα και τους αξιωματικούς, ναι ή όχι, κύριε Στουρνάρα; Ναι. Φορολογείτε τους εφοπλιστές; Όχι. Πενήντα επτά φοροαπαλλαγές, τριάντα μία σελίδες είναι οι φοροαπαλλαγές των εφοπλιστών. Ακόμα και μεταβίβαση όταν κάνουν στα παιδιά τους, δεν πληρώνουν φόρο, που πληρώνει και ο τελευταίος πάμπτωχος που δεν έχει να ζήσει. Μιλάτε τώρα εδώ για δικαιοσύνη;
Σε ποιον τα λέτε όλα αυτά; Σε έναν κόσμο που αγωνιά και πεινά σήμερα; Σε αυτούς με τα καράβια, με τα τεράστια και αμύθητα κέρδη; Σε ποιον τα λέτε, αλήθεια; Στους οικοδόμους; Σε ποιον; Στους αγρότες που ξεροψήνονται; Σε ποιους τα λέτε; Σε έναν κόσμο που δεν έχει να ταΐσει τα παιδιά του σήμερα; Σε αυτούς που φεύγουν για το σχολείο το 2013, που πηγαίνουν νηστικοί; Και λέτε για δικαιοσύνη; Αλήθεια, ποια δικαιοσύνη; Τι κάνετε για όλους αυτούς; Τους λέτε «θα πεθάνετε, για να αναστηθεί το κεφάλαιο και να ζήσει». Και έτσι ζει το κεφάλαιο. Δεν μπορεί αλλιώς.
Τίθεται και το θέμα, λοιπόν, της βίας με έναν τρόπο απίστευτα υποκριτικό.
Τι σημαίνει βία αλήθεια; Όταν πετάτε τον άλλον από τη δουλειά, τι είναι; Τι είναι αυτό; Ειρήνη; Όταν ο άλλος δεν μπορεί να ζήσει; Τι θέλει; Να δουλέψει θέλει. Γιατί έχετε ενάμισι εκατομμύριο ανθρώπους, το σύστημά σας, που θέλουν να δουλέψουν και τους έχετε άνεργους. Δεν είναι βία αυτή; Τι είναι; Βία δεν είναι όταν οι εργοδότες έφτασαν να τους βάζουν και pampers για να μην πηγαίνουν στην τουαλέτα; Αυτό τι είναι; Δεν είναι πρόστυχη βία και άσχημη απέναντι στον παραγωγό του πλούτου; Δεν είναι βία η τρομοκρατία στο εργοστάσιο; Δεν είναι βία που όλες οι απεργίες βγαίνουν παράνομες; Δεν είναι βία όταν τους σπάτε τα κεφάλια, όταν βάζετε τα ΜΑΤ στην υπηρεσία του Μάνεση; Τι είναι αυτή; Δεν είναι βία αυτή; 
(Χειροκροτήματα από την πτέρυγα του ΚΚΕ)
 Άρα λοιπόν, για ποια βία μιλάμε; Δεν είναι βία η ληστρική εκμετάλλευση των εργαζομένων, παιδιά δώδεκα και δεκατριών χρόνων σε βαριές δουλειές; Τα έζησε η γενιά μας και ήρθε τώρα να τα ζήσει χειρότερα η νέα γενιά. Παιδιά δώδεκα και δεκατριών χρόνων δούλευαν στον τενεκέ παλαιότερα και σήμερα δουλεύουν σε άθλιες συνθήκες. Τους στέλνετε τσάμπα στούς μεγαλοξενοδόχους της Μυκόνου και αλλού. Αυτό τι είναι; Ειρήνη και κοινωνική δικαιοσύνη; 
Ή μήπως δεν γνωρίζετε ότι η ιστορία όλων των κοινωνιών εξελίσσεται με τη σύγκρουση των τάξεων; Μήπως άλλαξε αυτό; Δηλαδή ο καπιταλισμός πώς επιβλήθηκε, η Γαλλική Επανάσταση; Με τα γαρίφαλα; Υπήρχε περίπτωση οι φεουδάρχες και όλοι οι υπόλοιποι να παραδώσουν, σε αυτό που ήθελε η συντριπτική πλειοψηφία του λαού; Καταδικάστε την και αυτή. Κάντε το. Κακώς, να πείτε. Όμως η ιστορία δεν κινείται όπως τα λέτε εσείς, αλλά κινείται με αντικειμενικούς νόμους. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αφήστε με να ολοκληρώσω ένα λεπτό παρακαλώ.
Και αυτοί που δεν έχουν συμφέρον με τη βία, είναι αυτοί που θα πάρουν την εξουσία στα χέρια τους, οι εργαζόμενοι. Αλλά μη γελιέστε ότι όταν θα το αποφασίσουν, θα τους εμποδίσετε με οποιονδήποτε τρόπο. Γιατί έχουν το δικαίωμα και την υποχρέωση αυτό που ζητάει η πλειοψηφία του ελληνικού λαού και που ανταποκρίνεται στα συμφέροντα της κοινωνίας, να το υπερασπιστούν και το παλέψουν με όλους τους τρόπους. Θα το κάνουν, να είστε σίγουροι. 
Και να ξεκαθαρίσουμε και κάτι ακόμα. Δεν φοβούνται τις τρακατρούκες το σύστημα, ούτε όλα αυτά. Σας βολεύει, είναι εύκολο πεδίο να κάνετε τέτοια αντιπαράθεση: βιτρίνες, καίνε κ.λπ.. Εμείς είμαστε ριζικά αντίθετοι με αυτά και το έχουμε ξεκαθαρίσει πάρα πολλές φορές. Εκείνο που τρέμετε και που θα συμβεί, είναι, όταν θα αποφασίσουν αυτοί που παράγουν τον πλούτο, να βγουν στο δρόμο. Και τότε δεν σας σώζει τίποτα. Και δεν εννοώ προσωπικά, εννοώ πολιτικά. 
Γιατί ξέρετε, η ανθρωπότητα δεν σταμάτησε στον καπιταλισμό. Μπορεί να έγινε μια στροφή μεγάλη. Θα προχωρήσει και θα είναι «ντάλα μεσημέρι», όπως έλεγαν. Και ορισμένοι, όσο κι αν προσπαθούν να αποφύγουν την προοδευτική, κοινωνική εξέλιξη, δεν μπορούν και δεν πρόκειται να το πετύχουν. 
Εμείς θα κάνουμε το παν, ώστε να συνειδητοποιήσει ο ελληνικός λαός, η εργατική τάξη, οι παραγωγοί του πλούτου, ότι υπάρχουν όλες οι αντικειμενικές προϋποθέσεις σήμερα να πάρει την εξουσία στα χέρια του και να ζήσει ανθρώπινα. Γιατί εσείς τον στέλνετε στην κόλαση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και μετά την κόλαση –επαναλαμβάνω- υπάρχει το «Εμπρός της Γης οι κολασμένοι».
(Χειροκροτήματα από τη πτέρυγα του ΚΚΕ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Κοινοβουλευτικός Εκπρόσωπος του ΣΥΡΙΖΑ-Ενωτικό Κοινωνικό Μέτωπο κ. Λαφαζάνης έχει το λόγο για τέσσερα λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε. 
Έχουμε έναν Υπουργό, ο οποίος έχει ένα πολύ μεγάλο προτέρημα, ότι γράφει στα παλιά του τα παπούτσια τη Βουλή και δεν απαντάει σε τίποτα. Ό,τι και να του πείτε, δεν απαντάει. Κάνει τον βαρήκοο; Δεν το πιστεύω. 
Έρχεται εδώ, χαμογελάει ελαφρώς, συγκαταβατικά και φεύγει. Απαντήσεις δεν δίνει. 
Κι έχουμε και έναν Κοινοβουλευτικό Εκπρόσωπο, ο οποίος ανακάλυψε το πιο πρωτότυπο πράγμα στον πλανήτη, μια χώρα που δεν έχει πλούσιους. 
Αυτή η χώρα είναι η Ελλάδα. Η Ελλάδα έχει μόνο φτωχούς, κανέναν πλούσιο!
(Χειροκροτήματα από την πτέρυγα του ΣΥΡΙΖΑ - ΕΚΜ)
Γιατί αν λέγατε ότι δεν έχει μικρομεσαίους για τα τελευταία χρόνια, θα σας αναγνώριζα ότι είσαστε εύστοχος στην παρατήρησή σας. Πράγματι, έχετε διαλύσει τη μεσαία τάξη, την έχετε φτωχύνει. Αλλά ότι λέτε ότι δεν υπάρχουν και πλούσιοι και επομένως για ποια φορολογία μπορεί να μιλήσουμε πλουσίων, είναι πρωτοφανές.
Επίσης, έχουμε έναν Κοινοβουλευτικό Εκπρόσωπο ο οποίος έχει κάνει και μια άλλη πρωτότυπη ανακάλυψη. Όταν λέμε ότι θα λογοδοτήσετε, αυτό το βαφτίζετε πολιτική μίσους. Εγώ μίλησα ότι θα λογοδοτήσετε. Αυτό είναι απειλή; Είναι πολιτική μίσους; Δηλαδή, είσαστε υπεράνω λογοδοσίας εσείς; Δεν λογοδοτείτε σε κανέναν; Ελέω θεού είναι η εξουσία σας; Ελέω θεού;
(Χειροκροτήματα από την πτέρυγα του ΣΥΡΙΖΑ - ΕΚΜ)
Επίσης, έχουμε έναν Κοινοβουλευτικό Εκπρόσωπο…
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, σας παρακαλώ, αφήστε τον κ. Λαφαζάνη να μιλήσει.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχουμε έναν Κοινοβουλευτικό Εκπρόσωπο και μια κυρίαρχη δημοσιογραφική τάξη –δεν εννοώ όλους τους δημοσιογράφους, εννοώ τον κυρίαρχο κύκλο των δημοσιογράφων- η οποία θεωρεί ότι όταν ασκείς κριτική είτε στην Κυβέρνηση είτε σε κάποια δημοσιογραφικά λόμπι και κάποια διαπλεκόμενα τηλεοπτικά λόμπι, τότε είσαι τρομοκράτης, διότι μπορεί να δεχτούν κάποιες επιθέσεις. Και εφόσον δέχονται κάποιες επιθέσεις, από όποιους τις δέχονται, τότε ποιος ευθύνεται; Αυτός που ασκεί κριτική. Άρα, για να μη δέχονται επιθέσεις πρέπει να πάμε σε ένα καθεστώς στην Ελλάδα όπου όλοι να υμνούμε την Κυβέρνηση και η Αντιπολίτευση να αυτοακυρωθεί και να μην ασκεί κριτική και έλεγχο. 
Η ώρα είναι 23.15. Θα τελειώσουμε, ελπίζω, στην καλυτέρα των περιπτώσεων, κατά τις 0.30. Θα πάρουμε, λοιπόν, στις 0.30΄ αυτόν το τόμο –μου δίνει τα χαρτιά ο κ. Μητρόπουλος- των τριακοσίων σελίδων και θα τον αναγνώσουμε ταχέως όλο το βράδυ. Να μην ασκούμε κριτική και έλεγχο γι’ αυτό! Όποιος διαβάζει τριακόσιες σελίδες μέσα σε οκτώ νυχτερινές ώρες να του δώσουμε το μεγάλο βραβείο!
(Χειροκροτήματα από την πτέρυγα του ΣΥΡΙΖΑ - ΕΚΜ)
Θα έρθουμε στις 9.00 π.μ. να κάνουμε μια εναργή τοποθέτηση επί της ουσίας. Πείτε μου, κύριε Κοινοβουλευτικέ Εκπρόσωπε της Νέας Δημοκρατίας που είστε και νομικός, εάν βρείτε ένα κοινοβουλευτικό πολίτευμα στο οποίο να έχουν εκδοθεί πράξεις νομοθετικού περιεχομένου, επτά των αριθμό! Είναι απαράδεκτο. Δεν μπορεί να υπάρχει τόση έκτακτη ανάγκη για επτά πράξεις νομοθετικού περιεχομένου. Θα έπρεπε να τις συσκευάσετε σε ένα νομοσχέδιο το οποίο θα το φέρετε σε μία επιτροπή, ενώ θίγει όλες τις επιτροπές της Βουλής –κανονικά έπρεπε όλες οι επιτροπές να συμμετέχουν- και να το βάλετε υπερεπείγον το Σάββατο το πρωί στην επιτροπή και την Κυριακή στην Ολομέλεια. 
Αυτό το πολίτευμα δεν ονομάζεται Κοινοβουλευτική Δημοκρατία. Αυτό το πολίτευμα μπορεί να ονομαστεί διαφορετικά. Να ονομαστεί χούντα με κοινοβουλευτικό μανδύα. Αυτό πάτε να κάνετε με αυτές τις πράξεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ρωτήστε, εάν εσείς δεν το αντιλαμβάνεστε, τους συναδέλφους που ήμασταν στη Διάσκεψη των Προέδρων, τι είπαν εκεί όλοι οι συνάδελφοι, απ’ όλες τις παρατάξεις για αυτό το τέρας. Γι’ αυτό άλλωστε, η Διάσκεψη των Προέδρων, όπως ξέρετε, για πρώτη φορά δεν πήρε απόφαση να εισηγηθεί τη διαδικασία γι’ αυτό το νομοσχέδιο. Τέλειωσε χωρίς πρόταση. Και ερχόσαστε εσείς από τα πάνω να επιβάλετε αυτήν την πρόταση.
Κλείνω λέγοντας, ότι δεν μου απαντήσατε, κύριε Υπουργέ, για το αμελητέο θέμα των τριακοσίων και πάνω καθαριστριών. Σας λέω, λοιπόν, ότι εγώ θα επιμένω σ’ αυτό το θέμα. Και σας λέω, λοιπόν, ότι αυτές δεν μπορεί να είναι εργολάβοι. Δεν μπορεί να κάνουν εργολαβική εταιρεία για να μπουν σε διαγωνισμό, όπως εισηγείστε, προκειμένου να πάρουν τις υπηρεσίες σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε συνάδελφε, παρακαλώ ολοκληρώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και δεν μπορούν να γίνουν και Κούνεβα. Έτσι; Είναι εργάτριες, καθαρίζουν σκάλες. Είναι μεγάλης ηλικίας και δεν έχετε κανένα δικαίωμα να τις πετάτε στο δρόμο.
 Ομοίως δεν έχετε κανένα δικαίωμα να μην υποστηρίζετε την τροπολογία μας για το πετρέλαιο. Δεν μπορεί για να πατάξετε το λαθρεμπόριο να αφήνετε να πεθάνουν άνθρωποι στο κρύο. 
Τέλος, χρωστάω μία θέση στο Κομμουνιστικό Κόμμα. Υποστηρίζουμε την τροπολογία σας επί της αρχής για τα χαράτσια. Θεωρούμε ότι είναι σε θετική κατεύθυνση. Το λέω αυτό γιατί εκφράστηκε ένα παράπονο από τη μεριά τους. Άλλωστε το τέλος επιτηδεύματος υπάρχει στην ονομαστική ψηφοφορία που κάναμε και θα το καταψηφίσουμε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Τέρενς Κουΐκ για τέσσερα λεπτά.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Ομολογώ ότι ποτέ δεν κατάλαβα αυτήν την επίθεση που εξαπολύεται εκ μέρους του ΚΚΕ εναντίον του εφοπλισμού όταν επί της πανίσχυρης Σοβιετίας εξέθρεψαν Καούζωφ για να μπορούν να μπουν μέσα σε αυτόν το χώρο και για να μπορούν να πάρουν την τεχνογνωσία.
 Επειδή η Κυβέρνηση εγκάλεσε την Αντιπολίτευση και την Ελάσσονα μαζί, θα ήθελα απλά να της πω ότι οι δικοί μας Βουλευτές των Ανεξάρτητων Ελλήνων έκαναν συγκεκριμένες προτάσεις και μάλιστα όπως προηγουμένως τόνισε και ο Εισηγητής μας, κ. Μαριάς, δεν πήραμε καμμία απάντηση. Επίσης, δεν πήραμε καμμία απάντηση για την τροπολογία που εμπρόθεσμα καταθέσαμε για το θέμα του πετρελαίου θέρμανσης. Άρα δεν μπορεί κανείς να ισχυριστεί ότι εμείς απλά εκφράσαμε πολιτικό λόγο και όχι συγκεκριμένο.
Και υπενθυμίσω, κύριε Υπουργέ, μέσω του Προεδρείου, ότι στην πρωτολογία είχα αναφερθεί σε συγκεκριμένα ζητήματα που αφορούσαν τους νέους επιχειρηματίες με προτάσεις. Είχα αναφερθεί στο θέμα των αποδείξεων, ότι δεν μπορεί να πηγαίνει μόνο στους μισθωτούς και συνταξιούχους. Δικαιούνται αποδείξεων όλοι οι Έλληνες φορολογούμενοι. Ούτε και εκεί πήραμε απάντηση. Σας ρώτησα για ποιο λόγο την ώρα που το δημόσιο με την μορφή είτε των Ενόπλων Δυνάμεων είτε των Σωμάτων Ασφαλείας έχει αφορολόγητο πετρέλαιο, να μην το έχει δημόσιο που λέγεται σχολεία, παιδεία. Ούτε και εκεί πήραμε απάντηση. Βάλαμε το θέμα της διατροφής, των διαζυγίων. Σας κάναμε προτάσεις. Ούτε και εκεί πήραμε απάντηση. Βάλαμε κι άλλα ζητήματα τα οποία είναι καταγεγραμμένα στα Πρακτικά και απαντήσεις δεν πήραμε. 
Και βάζω και μερικά άλλα θέματα για να δω αν πράγματι έχετε μέσα στο μυαλό σας τη λογική ότι δεν μπορεί η χώρα να προχωρά με αυτούς τους βαθμούς της ύφεσης επειδή δεν θέλετε ή επειδή δεν σας αφήνει ο κάθε Τόμσεν να κάνετε πράξη αυτά τα οποία υποσχεθήκατε προεκλογικά. Γιατί να υπενθυμίσω ανεξάρτητα με το αν ήταν μια πρώτη δική μας πρόταση καταγεγραμμένη στην εθνική μας αντιπρόταση, του 5% ΦΠΑ στις παρεχόμενες τουριστικές υπηρεσίες, ότι το ίδιο θέμα έθεσε στο Ζάππειο –δεν θυμάμαι ποιο- ο κ. Αντώνης Σαμαράς. Γιατί, λοιπόν, αυτό το οποίο υποσχεθήκατε το 5%, όταν έχει 8% ο Τούρκος και εμείς έχουμε 23%, δεν το κάνετε πράξη στο φορολογικό νομοσχέδιο; 
Για ποιο λόγο τη νησιωτικότητα την έχετε μόνο στο Αιγαίο και όχι και στο Ιόνιο; Αυτά δεν είναι νησιά; Αναφέρομαι στο 30% κάτω του ΦΠΑ. Όμως, όταν ο Υπουργός είναι Αιγαίου και Νήσων και δεν μπαίνει Αιγαίου και Ιονίου, αντιλαμβάνομαι ότι τα Ιόνια Νησιά για την Κυβέρνηση σας είναι κάτι ξεγραμμένο, προφανώς εκχωρημένο, δεν ξέρω αν είναι στους Αλβανούς ή στους Ιταλούς. 
Αγροτικό πετρέλαιο. Το ίδιο που ισχύει και για το πετρέλαιο θέρμανσης. Πρωτογενής παραγωγή, η αγροτιά. Εδώ υπάρχουν πολλοί Βουλευτές οι οποίοι προέρχονται από καθαρόαιμες αγροτικές περιοχές. Κανείς δεν έχει μιλήσει στους συναδέλφους για το αγροτικό πετρέλαιο; Μία περιοδεία κάναμε τέσσερις Βουλευτές των Ανεξάρτητων Ελλήνων στη Θεσσαλία και όλοι μάς έθεσαν αυτό το ζήτημα.
Ακούμε για GPS, ακούμε για διάφορα που θα κάνετε για την πάταξη της φοροδιαφυγής στο λαθρεμπόριο του πετρελαίου. Πότε επιτέλους θα γίνει αυτό; Αν το κάνετε αυτό, δηλαδή αν μπει το σύστημα της πάταξης της λαθρεμπορίας του πετρελαίου, δεσμεύεστε ότι θα δώσετε αγροτικό πετρέλαιο στους αγρότες; Οι αγρότες συνεταιρίζονται, κάνουν εργοστάσια όπως το «ΤΡΙΚΚΗ», όπως το «ΕΒΟΛ», όπως η «ΑΓΝΟ» που πήγε τώρα στο άρθρο 99. Πάνε να πάρουν δάνειο και τούς ζητάει η νέα ΑΤΕ 12%. Δεν άκουσε κανένας συνάδελφος από τον κάμπο ότι η βιομηχανία «ΤΡΙΚΚΗ» κινδυνεύει; 
Πάω σε κάτι άλλο: Aγροτική Τράπεζα, η κακή τράπεζα. Μπορούμε να μάθουμε από τον εκκαθαριστή πόσοι δανειστές είναι στην κακιά Αγροτική, πόσες είναι οι υποθήκες, πόσα στρέμματα γης και πόσα κτήρια είναι υποθηκευμένα εκεί για να ξέρουμε αν ελέγχουμε τελικά την Ελλάδα και την αγροτική γη ή όχι;
Κάτι τελευταίο, κύριε Υπουργέ, το οποίο δεν αφορά αποκλειστικά εσάς αλλά αφορά, αν δεν κάνω λάθος, και τον Υπουργό Παιδείας ο οποίος είναι υπεύθυνος και για τον πολιτισμό: Τι θα γίνει με μία άλλου είδους φορολογία η οποία αφορά ακόμα και τον σουβλατζή που ψήνει σουβλάκι, δεν έχει καρεκλάκια, έχει ένα ραδιόφωνο δίπλα, ακούει τον όποιο Νίκο Χατζηνικολάου ο οποίος έχει και μουσική και έρχεται και πληρώνει την ΑΕΠΙ; Σε κανένα Βουλευτή δεν έχει μιλήσει μικρός επιχειρηματίας για το θέμα αυτό που είναι μία ακόμα φορολογία; Θα εξακολουθεί η ΑΕΠΙ με τον τρόπο της να φορολογεί τον μικρό εκείνον ο οποίος τελικά πρέπει να δουλεύει μόνο με ακουστικά στα αυτιά του;
Αυτά από την πλευρά μας, κύριε Πρόεδρε. Χαίρομαι που ο Κοινοβουλευτικός Εκπρόσωπος της ΔΗΜΑΡ αναγνωρίζει ότι υπάρχουν περισσεύματα. Αυτά τα περισσεύματα των 4 δισ. εννοούσε προφανώς ο συνάδελφος κ. Τσούκαλης, αλλά γιατί δεν εγγράφονται; Δεν εγγράφονται και θα τα ψηφίσουν. Εδώ λοιπόν είναι η απόλυτη υποκρισία.
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Παππάς έχει το λόγο για τέσσερα λεπτά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ο Τέρενς μίλησε για έξι. Εν πάση περιπτώσει…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εσείς για έξι θα μιλήσετε. Γιατί πετάγεστε; Έχω κόψει κανέναν;</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ειδικά εσείς όχι. Το αναγνωρίζω.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Έχετε, λοιπόν, το λόγο.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Σας ευχαριστώ.
 Θα κάνω κάποιες επισημάνσεις επί των τοποθετήσεων των Κοινοβουλευτικών Εκπροσώπων. Ο κ. Βορίδης μίλησε κάποια στιγμή περί εύθυμης και σοβαρής πλευράς. Όντως υπάρχει η εύθυμη πλευρά και η εύθυμη πλευρά είναι ότι υπάρχει ακραίος Βουλευτής της επικαιρότητας του ΣΥΡΙΖΑ ο οποίος θεάται με γυναίκα Βουλευτή της Νέας Δημοκρατίας σε καρναβάλι –καραγκιοζιλίκια δηλαδή- και ο μεν ένας είναι ντυμένος Σούπερμαν, η Βουλευτίνα δεν θυμάμαι τι είναι ντυμένη, αγκαλιάζονται και λένε: «Θα κάνουμε καμμία επερώτηση;». Καραγκιοζιλίκια τα οποία, δυστυχώς, τα μεταφέρουν και εδώ μέσα. Αυτή είναι η εύθυμη πλευρά. Ας την προσπεράσουμε. Θα τη δείτε πολύ σύντομα και στο ιστολόγιο της Χρυσής Αυγής. Είναι ένα ντοκουμέντο. Δείτε το γιατί δική σας είναι η εύθυμη πλευρά.
Η σοβαρή πλευρά είναι ότι είπατε ότι κάποιοι δημοσιογράφοι ένιωσαν την τρομοκρατία και κανείς δεν πήρε θέση μέσα σ’ αυτή την Αίθουσα. Ένιωσαν τη βία, είδαν τα γκαζάκια. Ξέρετε, είναι οι ίδιοι δημοσιογράφοι οι οποίοι «χαϊδεύουν» την αριστερή τρομοκρατία και οι οποίοι, παρ’ όλα τα γκαζάκια, θα συνεχίσουν να τη «χαϊδεύουν». Είναι οι ίδιοι δημοσιογράφοι, οι δικοί σας. Με αυτούς είστε κάθε βράδυ στα κανάλια. Είναι οι δικοί σας, αυτοί που αποκλείουν εμάς, οι υπάλληλοι των δικών σας «βαρόνων», των δικών σας ανθρώπων. Αυτή είναι η σοβαρή πλευρά.
Μιλήσατε για σεβασμό στις δημοκρατικές διαδικασίες. Αυτό εδώ –το έδειξε και ο κ. Λαφαζάνης- είναι τριακόσιες πενήντα σελίδες. Είναι σεβασμός στις δημοκρατικές διαδικασίες; Μάλιστα εδώ λέει: «Εισηγητές: Κωνσταντίνος Σκρέκας από την πλευρά της Πλειοψηφίας και…». Μένει κενό. Ούτε καν το δεύτερο εισηγητή δεν προλάβατε να βάλετε. «Στο ποδάρι».
Μάλλον, δεν είναι στο ποδάρι. Είναι βάσει σχεδίου. Δεν είναι η πρώτη φορά που εκχωρείτε εθνική κυριαρχία. Για άλλη μια φορά fast track θέλετε να εκχωρήσετε εθνική κυριαρχία. Θέλουν οι ξένοι, θέλουν οι δανειστές άλλη μια φορά την υπογραφή των Ελλήνων. Εδώ είναι οι διακόσιες ογδόντα δύο καθαρίστριες που ψάχνει ο κ. Λαφαζάνης. Ψεκάστε, σκουπίστε, τελειώσατε. Αυτό το πράγμα είναι. Νάτο. 
Μιλήσατε για μίσος. Πολλοί μίλησαν για μίσος εδώ. Άλλοι επεκτάθηκαν ιδεολογικά, άλλοι μίλησαν όπως μίλησε ο κ. Βορίδης. Να τοποθετηθούμε για άλλη μια φορά. Εμείς δε μισούμε κανέναν. Αγαπούμε την πατρίδα μας. Πάνω απ’ όλα και πριν απ’ όλα αγαπούμε την πατρίδα μας. Όλα τα άλλα είναι δικά σας. Εσείς μισείτε. Εσείς φέρνετε το χάος στην Ελλάδα με τις πράξεις σας. Οι πράξεις σας είναι πράξεις μίσους εναντίον της Ελλάδας. Δεν το καταλαβαίνετε; 
Κύριε Βορίδη, μην έχετε έπαρση πάνω σ’ αυτά που λέτε. Μιλήσαμε με λαϊκή σοφία: «έχει ο καιρός γυρίσματα» λέει ο λαός μας. Σκεφτείτε το. «Έχει ο καιρός γυρίσματα». Στην πρωτολογία μου είπα ότι ο κλέφτης και ο ψεύτης τον πρώτο χρόνο χαίρονται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έχω πολύ λίγο χρόνο. Μας είπατε ότι δεν έχουμε προτάσεις. Τις κάναμε τις προτάσεις. Φορολόγηση των Βουλευτικών αποζημιώσεων. Γιατί να υπάρχει το αφορολόγητο.</Speech>
<Speech><Parlmember>ΓΕΩΡΓΙΟΣ ΚΑΛΑΝΤΖΗΣ</Parlmember>: Και θα σωθεί η Ελλάδα; Ντροπή.
(Θόρυβος στην Αίθουσα)</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Φορολογείται το 25%. Μην ψεύδεστε. Για πρώτη φορά η Χρυσή Αυγή έβγαλε στη φόρα πόσα παίρνουν οι Βουλευτές. 
Δεύτερον, φοροδιαφυγή. Ψάξτε βρέστε και κάντε οικονομικό έλεγχο σε όσους διετέλεσαν Υπουργοί σε νευραλγικά Υπουργεία, σε Υπουργεία που υπάρχουν χρυσές υπογραφές, που υπογραφή σημαίνει και χρήμα. Κάντε οικονομικό έλεγχο σε όλους αυτούς τους Υπουργούς που διετέλεσαν τα τελευταία τριάντα χρόνια. Εκεί θα τα βρείτε τα λεφτά. Εκεί είναι τα κλεμμένα. 
Κάποιοι μίλησαν πάλι περί ναζισμού, νεοναζισμού, παλαιοναζισμού και πάει λέγοντας. Εσείς να αποκηρύξετε το Λένιν που έλεγε ότι οι αστοί είναι οι πρώτοι που θα μας δώσουν το σκοινί για να τους κρεμάσουμε. Παραμένετε δυστυχώς ορφανά του Μαρξ και του Τσαουσέσκου. Όπως και στα κυβερνητικά έδρανα υπάρχουν ήδη ορφανά του Μαρξ και του Τσαουσέσκου, οι οποίοι δεν τιμούν την νεότητά τους. Πρώην «ΚΝίτες», νυν τραπεζίτες. Αυτοί μας παιδεύουν, αυτοί μας ταλαιπωρούν. Και σε όλους αυτούς η Χρυσή Αυγή λέει ένα μεγάλο «Όχι» σαν του Ιωάννου Μεταξά για να ακούγεται εφιάλτης στ’ αυτιά σας. 
Όχι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, ολοκληρώνουμε σήμερα τη διαδικασία με την ομιλία του Υπουργού Οικονομικών κ. Στουρνάρα. 
Κύριε Υπουργέ, έχετε το λόγο για δέκα λεπτά.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κυρίες και κύριοι Βουλευτές, κατ’ αρχάς να απαντήσω στον κ. Λαφαζάνη ο οποίος φαίνεται ότι ερεθίζεται κάθε φορά που με βλέπει στην Αίθουσα.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Με την καλή έννοια, κύριε Υπουργέ.</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Με την καλή έννοια. Πάντα με την καλή έννοια.
Να του θυμίσω ότι οι έξι πράξεις νομοθετικού περιεχομένου είναι δημοσιευμένες ήδη στην Εφημερίδα της Κυβερνήσεως. Η τελευταία δημοσιεύθηκε στις 18 Δεκεμβρίου. Άρα, δεν υπάρχει κανένας αιφνιδιασμός. Ο λόγος που το φέρνουμε ως κατ’ επείγον θα εξηγηθεί αύριο στην επιτροπή.
Μου κάνετε επίδειξη ευαισθησίας με τις καθαρίστριες. Σας απάντησα ότι το Υπουργείο έχει προτείνει τρόπο να απασχοληθούν νόμιμα και εσείς συνεχίζετε και τις παροτρύνετε να μην το κάνουν έτσι. Τους έχουμε προτείνει με δικηγόρους δικούς μας να τους βρούμε ένα νόμιμο τρόπο να απασχοληθούν.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ποιος είναι;</Speech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Με εταιρεία. Όπως πρέπει να γίνει, όπως προβλέπει ο νόμος. Άρα, λοιπόν, είναι κρίμα να τις εκμεταλλεύεσθε και να κάνετε επίδειξη ευαισθησίας σε βάρος των φτωχών γυναικών.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι …(δεν ακούστηκε), είναι καθαρίστριες. 
(Χειροκροτήματα από την πτέρυγα της Νέας Δημοκρατίας)
Αρκετά. 
Θα ήθελα να ευχαριστήσω για την καλή και γόνιμη συζήτηση που είχαμε από τη Δευτέρα μέχρι σήμερα. Σίγουρα βγαίνω σοφότερος -και βγαίνουμε και ως Κυβέρνηση σοφότεροι- από τη συζήτηση αυτή για το φορολογικό νομοσχέδιο.
Θα ήθελα να κάνω επτά διαπιστώσεις:
Πρώτον, να θυμίσω και στον ελληνικό λαό ότι αυτό είναι ένα νομοσχέδιο κυρίως δημοσιονομικής ανάγκης. Είναι προαπαιτούμενο για να πάρουμε την επόμενη δόση. Τι σημαίνει ότι είναι προαπαιτούμενο; Συμβάλλει στην κάλυψη του δημοσιονομικού κενού με ένα ποσό 2,3 δισεκατομμυρίων ευρώ. Διαφορετικά, θα έπρεπε αυτά τα 2,3 δισεκατομμύρια ευρώ να τα εξοικονομήσουμε από περαιτέρω περικοπές σε μισθούς και συντάξεις.
Δεύτερον, παρά ταύτα αυτά τα 2,3 δισεκατομμύρια ευρώ τα εξοικονομούμε με έναν κοινωνικά δίκαιο τρόπο. Παραδείγματος χάριν: Οικογένειες με δύο παιδιά και με εισόδημα κάτω των 25.000 ευρώ, που είναι η πλειοψηφία των ελληνικών οικογενειών, ωφελούνται από αυτό το φορολογικό νομοσχέδιο. Πράγματι, για να εξοικονομήσεις 2,3 δισεκατομμύρια, αφού ορισμένοι ωφελούνται, ορισμένοι επιβαρύνονται. Επιβαρύνονται λίγο παραπάνω απ’ ό,τι μέχρι σήμερα οι ελεύθεροι επαγγελματίες, που θυμίζω ότι μέχρι σήμερα δήλωναν εισόδημα 5.000 ευρώ το χρόνο, επιβαρύνονται περισσότερο οι επιχειρήσεις, μπαίνουν φόροι στους τόκους των καταθέσεων και επιβαρύνονται λίγο οι αγρότες από το 2015 και μετά.
Τρίτη διαπίστωση: Πραγματικά με τη μεγάλη βοήθεια των τριών κομμάτων της Συμπολίτευσης που στηρίζουν την Κυβέρνηση εθνικής ευθύνης, εισαγάγαμε σημαντικές βελτιώσεις. Για παράδειγμα: Διευρύνουμε σημαντικά τη φορολογική βάση μέσω της υποχρεωτικής δήλωσης όλων των εισοδημάτων –κάτι που επεσήμανε και ο κ. Τσούκαλης- από όλους τους πολίτες και θα υπάρξει πλήρης ένταξη στο φορολογικό σύστημα ομάδων που μέχρι σήμερα φορολογούνταν ελλιπέστατα.
Επιτυγχάνεται η δικαιότερη κατανομή των φορολογικών βαρών στις επαγγελματικές και κοινωνικές ομάδες ώστε να σταματήσει η αποκλειστική επιβάρυνση μισθωτών και συνταξιούχων. Μάλιστα, υπολογίζουμε ότι η συνολική επιβάρυνση μισθωτών και συνταξιούχων σε ό,τι αφορά τους φόρους θα είναι μειωμένη κατά 100.000.000 ευρώ σε σχέση με πέρυσι. Μπαίνει ένα τέλος στην άδικη αντιμετώπιση της φορολόγησης εισοδημάτων από εντελώς διαφορετικές πηγές μέσω της εφαρμογής τριών κλιμάκων. Της κλίμακας για μισθωτούς και συνταξιούχους, της κλίμακας των μη μισθωτών και της αυτοτελούς φορολόγησης των εισοδημάτων από ενοίκια.
Προωθείται η ισότιμη φορολογική μεταχείριση της επιχειρηματικής δραστηριότητας. Με ενιαία κριτήρια φορολογούνται πλέον οι ατομικές επιχειρήσεις, οι ομόρρυθμες και ετερόρρυθμες εταιρείες, οι επιχειρήσεις που ανήκουν στο καθεστώς της κοινωνίας του Αστικού Δικαίου.
Εξορθολογίζεται η φορολογική μεταχείριση της έρευνας στον ιδιωτικό τομέα, με την οποία στηρίζεται με υγιή και βιώσιμο τρόπο η αναπτυξιακή διαδικασία.
Εκπίπτουν από τα ακαθάριστα έσοδα οι εισφορές κοινωνικής ασφάλισης ως επαγγελματικές δαπάνες, γεγονός που αναμένεται να ευνοήσει την επιχειρηματικότητα, μικρή ή μεγάλη.
Ο συντελεστής για εισοδήματα έως 50.000 ευρώ θα είναι μειωμένος κατά 50% για νέες ατομικές εμπορικές επιχειρήσεις ή νέους ελεύθερους επαγγελματίες με πρώτη δήλωση έναρξης επιτηδεύματος από την 1η Ιανουαρίου του 2013 για τα τρία πρώτα έτη άσκησης της δραστηριότητάς τους και μέχρι 10.000 ευρώ εισόδημα, με στόχο να στηριχθεί η νεανική επιχειρηματικότητα.
Από το 2015 εισάγεται συντελεστής φορολόγησης μόνο 13% των εισοδημάτων από ατομική γεωργική επιχείρηση. Αυτό έχει επιπτώσεις θετικές, διότι έτσι θα αποκαλυφθούν τα εισοδήματα των μεσαζόντων και θα πέσουν και οι τιμές στο ράφι. 
Έτσι, από το 2015 εντάσσεται στο φορολογικό σύστημα το αγροτικό εισόδημα που θα φορολογείται πλέον βάσει βιβλίων εσόδων – εξόδων με εξαιρέσεις που θα υπάρξουν για μικρομεσαία αγροτικά εισοδήματα.
Σημειώνεται ότι φέτος, το 2013, οι αγρότες θα φορολογηθούν με την ευνοϊκή κλίμακα των μισθωτών, διότι θα έχουν ουσιαστικό αφορολόγητο 9.500 ευρώ.
Τα οφέλη από αυτή τη διαδικασία, όπως σας είπα, δεν είναι μόνο ταμειακά, καθώς θα μειώσει το αδήλωτο εισόδημα των μεσαζόντων. 
Υπήρξε πρόνοια, όπως δεσμευτήκαμε, για την προστασία των εισοδημάτων των παραγωγών φωτοβολταϊκών, διότι με τη νέα ρύθμιση η έκτακτη ειδική εισφορά αλληλεγγύης εκπίπτει ισόποσα μέσα σε διάστημα πέντε ετών. Αυτό νομίζω ότι ικανοποιεί τα σχετικά αιτήματα πολλών Βουλευτών.
Επίσης, έχει ληφθεί ειδική μέριμνα για το ζήτημα της εργασίας με απόδειξη παροχής υπηρεσιών, με τα περίφημα μπλοκάκια. 
Ρυθμίστηκε το πλαίσιο συλλογής και φορολογικής χρήσης των αποδείξεων δαπανών που τις χρειαζόμαστε ακόμα. 
Αίρεται η στρέβλωση όπου άτομα με υψηλά εισοδήματα να απολαμβάνουν εισοδημάτων που δεν δικαιούνταν συμπολίτες μας με πολύ χαμηλά εισοδήματα.
Αυτό πέρα από την αποκατάσταση της κοινωνικής δικαιοσύνης πρακτικά σημαίνει ότι περίπου εννιακόσιες χιλιάδες οικογένειες, οκτακόσιες εξήντα εννέα χιλιάδες για την ακρίβεια, με ένα ή δύο παιδιά θα πάρουν για πρώτη φορά επίδομα. Επιπλέον, με τις διατάξεις του νομοσχεδίου οι περίπου εκατόν πενήντα χιλιάδες πολύτεκνες οικογένειες που λάμβαναν μέχρι σήμερα πολυτεκνικό επίδομα 528 ευρώ το έτος ανά παιδί, θα λαμβάνουν 500 ευρώ το έτος ανά παιδί ως πολυτεκνικό επίδομα και επιπλέον 40 ευρώ το μήνα ανά παιδί, εφόσον βεβαίως το οικογενειακό τους εισόδημα είναι μέχρι 45.000 ευρώ.
Υπάρχουν και άλλα θετικά, όπως οι ενδοομιλικές συναλλαγές με τις οποίες ενοποιούνται οι σχετικές διατάξεις του Κώδικα Φορολογίας Εισοδήματος. 
Κυρίως, όμως, θέλω να πω στο Σώμα και στον ελληνικό λαό ότι οι σημαντικότερες τομές θα εισαχθούν με το μεγάλο φορολογικό νομοσχέδιο που αφορά τη φορολογική διοίκηση και που έχουμε προθεσμία να το καταθέσουμε μέχρι το Μάιο. Ορισμένα μέτρα, όπως το Ποινολόγιο, θα τα εισάγουμε νωρίτερα. Θα έχουμε έτσι μεγαλύτερη άνεση χρόνου να θεσπίσουμε μεταξύ άλλων μέτρα για τη φοροδιαφυγή.
Η πέμπτη μου διαπίστωση είναι ότι δυστυχώς δεν κατέστη δυνατόν να δεχτούμε αρκετές από τις τροπολογίες που συνάδελφοι κατέθεσαν, καθ’ όλα θεμιτές, λόγω του υψηλού δημοσιονομικού κόστος. Όπως σας είπα πριν το νομοσχέδιο που ψηφίζουμε σήμερα είναι προαπαιτούμενο. Οτιδήποτε ανεβάσει το κόστος θα πρέπει να το εξοικονομήσουμε ή θα πρέπει να διακινδυνεύσουμε τη δόση με την απόφαση του Eurogroup στις 20 του Ιανουαρίου.
Θα μπορούμε, βεβαίως, να υπερβούμε τους στόχους και να δώσουμε κάτι παραπάνω. Δεν είπα σπαγκοραμμένος, κύριε Τσούκαλη, όπως είπατε πριν, απλά τηρώ τις υποσχέσεις μας για να μπορούμε να παίρνουμε τις δόσεις, όπως πήραμε μια δόση πολύ μεγαλύτερη απ’ ό,τι περιμέναμε. Αυτό δεν είναι σπαγκοραμμένος, είναι υπευθυνότητα.
Θα μπορούμε, βεβαίως, να υπερβούμε τους στόχους και να δώσουμε κάτι παραπάνω εάν πάμε καλύτερα φέτος από το πρωτογενές έλλειμμα, που θα μπορούμε να πάμε, το 70% της υπέρβασης θα μπορούμε να το χορηγήσουμε σε ανθρώπους που πραγματικά έχουν ανάγκη. Άρα, λοιπόν, περιμένετε.
(Χειροκροτήματα από την πτέρυγα της Νέας Δημοκρατίας)
Έκτη διαπίστωση. Δεν υπάρχει καμμία αμφιβολία ότι ο ελληνικός λαός έχει υποστεί σημαντικές θυσίες, όμως οι θυσίες αυτές πιάνουν τόπο. Η οικονομία προσαρμόζεται. Τα δίδυμα ελλείμματα μειώνονται. Ο προϋπολογισμός το 2012 πήγε καλύτερα από τους στόχους. Έχουμε μια τεράστια προσαρμογή στο ισοζύγιο τρεχουσών συναλλαγών. Φέτος ίσως το ισοζύγιο να είναι ισοσκελισμένο. Οι καταθέσεις επιστρέφουν στις ελληνικές τράπεζες. Οι εταίροι μας ανταποκρίνονται. Πέραν της υψηλότερης δόσης που πήραμε μας κουρέψανε και το χρέος 40 δισεκατομμύρια. Αυτό δεν το περιμέναμε. Μας μείωσαν τα επιτόκια. Σπρώχνουν προς τα πίσω χρεολύσια. Αυτά είναι δώρα προς τον ελληνικό λαό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να τα μοιράσεις τα 4,1 δισεκατομμύρια.</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Μειώνω το χρέος. Αυτό είναι ευθύνη! 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να τα δώσετε πίσω.</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Το να το μοιράσω είναι ανεύθυνο!
(Χειροκροτήματα από την πτέρυγα της Νέας Δημοκρατίας)
Σας παρακολουθώ. Είστε λαϊκιστής και παίζετε με τον πόνο του ελληνικού λαού!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τα 4,1 δισεκατομμύρια δώστε τα πίσω.</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Μειώνω το χρέος και ωφελώ τις επόμενες γενιές!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, σας παρακαλώ…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να επιστραφούν στον ελληνικό λαό.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Η Ευρωπαϊκή Τράπεζα Επενδύσεων αρχίζει πάλι να δανείζει τις ελληνικές μικρομεσαίες επιχειρήσεις. 
Δυστυχώς, όμως, η τελευταία μου διαπίστωση που είμαι αναγκασμένος να κάνω είναι ότι η Αντιπολίτευση και ιδιαίτερα η Αξιωματική Αντιπολίτευση στερείται πλήρως εποικοδομητικών προτάσεων. Το «όχι» σε όλα στην ουσία δεν είναι εποικοδομητική στάση. Ξέρετε πως λέγετε αυτό; Επειδή ξέρουν βέβαια εδώ ότι η υπεύθυνη Συμπολίτευση θα ψηφίσει για να πάρουμε τη δόση, επειδή υπάρχουν καλοί συνάδελφοι, οικονομολόγοι στον ΣΥΡΙΖΑ, αυτό λέγεται «η πολιτική του ξέγνοιαστου καβαλάρη» ή όπως ο ελληνικός λαός το λέει «τζάμπα μάγκες».
(Χειροκροτήματα από την πτέρυγα της Νέας Δημοκρατίας)
Επίσης, επειδή σήμερα κατακεραυνώσατε την τρόικα, το Διεθνές Νομισματικό Ταμείο, τη Δευτέρα ο Αρχηγός σας θα πάει στον κ. Σόιμπλε, να δώσει διαπιστευτήρια. Αυτό λέγεται ΣΥΡΙΖΑ εσωτερικού και ΣΥΡΙΖΑ εξωτερικού!
(Χειροκροτήματα από την πτέρυγα της Νέας Δημοκρατίας)
Με βάση, λοιπόν, αυτά που είπα, θα σας παρακαλούσα να ψηφίσετε αυτό το νομοσχέδιο δημοσιονομικής ευθύνης. Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων και των τροπολογιών του σχεδίου νόμου του Υπουργείου Οικονομικών «Ρυθμίσεις στη φορολογία εισοδήματος, ρυθμίσεις θεμάτων αρμοδιότητας Υπουργείου Οικονομικών και λοιπές διατάξεις» και θα γίνει η ψήφισή τους χωριστά.
Για το άρθρο 1 έχει υποβληθεί αίτηση ονομαστικής ψηφοφορίας.
Ερωτάται το Σώμα: Γίνεται δεκτό το άρθρο 2 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 2 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Για το άρθρο 3 έχει υποβληθεί αίτηση ονομαστικής ψηφοφορίας.
Ερωτάται το Σώμα: Γίνεται δεκτό το άρθρο 4 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 4 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 5 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 5 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Για το άρθρο 6 έχει υποβληθεί αίτηση ονομαστικής ψηφοφορίας.
Ερωτάται το Σώμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 7 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 8 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 8 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 9 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 9 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Για το άρθρο 10 έχει υποβληθεί αίτηση ονομαστικής ψηφοφορίας.
Το άρθρο 11 διεγράφη. Επειδή διεγράφη το άρθρο 11, τα λοιπά άρθρα αναριθμούνται αναλόγως.
Ερωτάται το Σώμα: Γίνεται δεκτό το άρθρο 12 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 12 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 13 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 13 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 14 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 15 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 15 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 16 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 16 έγινε δεκτό ως έχει κατά πλειοψηφία.
Το άρθρο 17 διεγράφη και τα λοιπά άρθρα που ακολουθούν αναριθμούνται αναλόγως.
Ερωτάται το Σώμα: Γίνεται δεκτό το άρθρο 18 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 18 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 19 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 19 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 20 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 20 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 21 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 21 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 22 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 22 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 23 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 23 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 24 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 24 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 25 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 25 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 26 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 26 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 27 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 27 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 28 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 28 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 29 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία,</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 29 έγινε δεκτό ως έχει κατά πλειοψηφία.
Κυρίες και κύριοι συνάδελφοι, έχει υποβληθεί αίτηση ονομαστικής ψηφοφορίας Βουλευτών του ΣΥΡΙΖΑ-ΕΚΜ επί των άρθρων 1, 3, 6 και 10, της οποίας το κείμενο έχει ως εξής:
(Να φωτογραφηθούν οι σελ. 627α-627γ)-</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Παναγιώτης Λαφαζάνης. Παρών. 
Ο κ. Μανώλης Γλέζος. Παρών. 
Η κ. Όλγα-Νάντια Βαλαβάνη. Παρούσα.
Ο κ. Αθανάσιος Πετράκος. Παρών. 
Η κ. Ευγενία Ουζουνίδου. Παρούσα.
Ο κ. Δημήτριος Γελαλής. Παρών. 
Ο κ. Στέφανος Σαμοΐλης. Παρών. 
Η κ. Ευαγγελία Αμμανατίδου. Παρούσα.
Ο κ. Κωνσταντίνος Δερμιτζάκης. Παρών. 
Ο κ. Απόστολος Αλεξόπουλος. Παρών. 
Ο κ. Δημήτριος Γάκης. Παρών. 
Ο κ. Ιωάννης Ζερδελής. Παρών. 
Η κ. Αγνή Καλογερή. Παρούσα.
Η κ. Μαρία Κανελλοπούλου. Παρούσα.
Ο κ. Κωνσταντίνος Ζαχαριάς. Παρών. 
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών του ΣΥΡΙΖΑ-ΕΚΜ.
Συνεπώς διακόπτουμε τη συνεδρίαση για δέκα (10΄) λεπτά, σύμφωνα με τον Κανονισμό. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Συμφωνείτε, κυρίες και κύριοι συνάδελφοι, να συμπτύξουμε τις προβλεπόμενες ονομαστικές ψηφοφορίες σε μία;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το Σώμα συνεφώνησε ομοφώνως.
Επομένως θα διεξαχθεί ονομαστική ψηφοφορία επί των άρθρων 1, 3, 6 και 10 του σχεδίου νόμου του Υπουργείου Οικονομικών.
Οι αποδεχόμενοι τα άρθρα λέγουν «ΝΑΙ».
Οι μη αποδεχόμενοι τα άρθρα λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Σας ενημερώνω ότι έχουν έρθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70Α του Κανονισμού της Βουλής, με τις οποίες γνωστοποιούν την ψήφο τους επί των άρθρων και των τροπολογιών του νομοσχεδίου. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία και θα ακολουθήσει. 
Καλούνται επί του καταλόγου ο κ. Ιορδάνης Τζαμτζής από τη Νέα Δημοκρατία και η κ. Όλγα Γεροβασίλη από τον ΣΥΡΙΖΑ-ΕΚΜ.
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ) 
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Υπάρχει συνάδελφος, ο οποίος δεν άκουσε το όνομά του; Κανείς. 
Οι επιστολές οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α του Κανονισμού της Βουλής, καταχωρίζονται στα Πρακτικά: 
(Οι προαναφερθείσες επιστολές έχουν ως εξής:
(Να φωτογραφηθούν οι σελ. 632-634)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, σας ενημερώνω ότι έχουν έρθει στο Προεδρείο επιστολές των συναδέλφων κυρίων Βενιζέλου και Τζαβάρα, οι οποίοι μας γνωρίζουν ότι απουσιάζουν από την ψηφοφορία και ότι, αν ήταν παρόντες, θα ψήφιζαν «ΝΑΙ». 
Επίσης, η κ. Ηρώ Διώτη –της ευχόμεθα να της ζήσει το παιδάκι της- και ο κ. Γαβριήλ Αβραμίδης απουσιάζουν και με επιστολή μας γνωρίζουν ότι, αν ήταν παρόντες, θα ψήφιζαν «ΟΧΙ».
Οι επιστολές αυτές, οι οποίες εκφράζουν πρόθεση ψήφου, θα καταχωρισθούν στα Πρακτικά της σημερινής συνεδρίασης, αλλά δεν συνυπολογίζονται στην καταμέτρηση των ψήφων. 
(Οι προαναφερθείσες επιστολές έχουν ως εξής:
(Να φωτογραφηθούν οι σελ. 636-639)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας.
Ψήφισαν 288 Βουλευτές. 
Επί του άρθρου 1: 
«ΝΑΙ» εψήφισαν 162 Βουλευτές. 
«ΟΧΙ» εψήφισαν 126 Βουλευτές. 
Συνεπώς το άρθρο 1 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 
Επί του άρθρου 3: 
«ΝΑΙ» εψήφισαν 162 Βουλευτές. 
«ΟΧΙ» εψήφισαν 124 Βουλευτές. 
«ΠΑΡΩΝ» εψήφισαν 2 Βουλευτές. 
Συνεπώς το άρθρο 3 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 
Επί του άρθρου 6: 
«ΝΑΙ» εψήφισαν 163 Βουλευτές. 
«ΟΧΙ» εψήφισαν 121 Βουλευτές. 
«ΠΑΡΩΝ» εψήφισαν 4 Βουλευτές.
Συνεπώς το άρθρο 6 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 
Επί του άρθρου 10: 
«ΝΑΙ» εψήφισαν 162 Βουλευτές. 
«ΟΧΙ» εψήφισαν 124 Βουλευτές. 
«ΠΑΡΩΝ» εψήφισαν 2 Βουλευτές.
Συνεπώς το άρθρο 10 έγινε δεκτό κατά πλειοψηφία, όπως τροποποιήθηκε από τον κύριο Υπουργό, σύμφωνα με το παρακάτω πρωτόκολλο ονομαστικής ψηφοφορίας:
(Να φωτογραφηθεί το πρωτόκολλο σελ. 642α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εισερχόμεθα στην ψήφιση του ακροτελεύτιο άρθρου του νομοσχεδίου.
Ερωτάται το Σώμα: Γίνεται δεκτό το ακροτελεύτιο άρθρο, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το ακροτελεύτιο άρθρο έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Συνεπώς το νομοσχέδιο του Υπουργείου Οικονομικών: « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=7a2a1c35-0d9b-4cc9-b41e-c093359366e6&quot; \t &quot;_blank">Ρυθμίσεις στη φορολογία εισοδήματος, ρυθμίσεις θεμάτων αρμοδιότητας Υπουργείου Οικονομικών και λοιπές διατάξεις</a> » έγινε δεκτό επί της αρχής και επί των άρθρων κατά πλειοψηφία. 
Κύριοι συνάδελφοι, δέχεστε στο σημείο αυτό να ψηφίσουμε το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το Σώμα συνεφώνησε.
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το νομοσχέδιο έγινε δεκτό και σύνολο κατά πλειοψηφία. 
Συνεπώς το νομοσχέδιο του Υπουργείου Οικονομικών: « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=7a2a1c35-0d9b-4cc9-b41e-c093359366e6&quot; \t &quot;_blank">Ρυθμίσεις στη φορολογία εισοδήματος, ρυθμίσεις θεμάτων αρμοδιότητας Υπουργείου Οικονομικών και λοιπές διατάξεις</a> » έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου κι έχει ως εξής: 
(Να καταχωρισθεί το κείμενο του νομοσχεδίου σελ. 643α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το Σώμα παρέσχε τη ζητηθείσα εξουσιοδότηση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 0.42’ λύεται η συνεδρίαση για τη Δευτέρα 14 Ιανουαρίου 2013 και ώρα 10.00΄, με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                    ΟΙ ΓΡΑΜΜΑΤΕΙΣ
Τελευταία Αποθήκευση:18/1/2013 11:01:00 πμΑπό:K.arapi
Εκτυπώθηκε:18/1/2013 10:57:00 πμ</body>
</html>