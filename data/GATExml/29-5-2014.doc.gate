<html><head><meta name="cp:revision" content="2"><meta name="date" content="2014-06-05T10:10:00Z"><meta name="Company" content="OTS"><meta name="Keywords" content=""><meta name="meta:word-count" content="61116"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2014-06-04T09:36:00Z"><meta name="Word-Count" content="61116"><meta name="dcterms:created" content="2014-06-05T10:10:00Z"><meta name="dcterms:modified" content="2014-06-05T10:10:00Z"><meta name="Last-Modified" content="2014-06-05T10:10:00Z"><meta name="Last-Save-Date" content="2014-06-05T10:10:00Z"><meta name="meta:character-count" content="330031"><meta name="Template" content="Normal.dot"><meta name="meta:save-date" content="2014-06-05T10:10:00Z"><meta name="dc:title" content="(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)"><meta name="Application-Name" content="Microsoft Office Word"><meta name="modified" content="2014-06-05T10:10:00Z"><meta name="Edit-Time" content="1200000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-06-05T10:10:00Z"><meta name="Last-Printed" content="2014-06-04T09:36:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2014-06-05T10:10:00Z"><meta name="xmpTPg:NPages" content="1"><meta name="resourceName" content="29-5-2014.doc"><meta name="Last-Author" content="k.arapi"><meta name="w:comments" content=""><meta name="Character Count" content="330031"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)</head>
<body>Συνεδρίαση 29-5-2014		σελ. 7
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΡΛΖ΄
Πέμπτη 29 Μαΐου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Άδεια απουσίας των Βουλευτών κ.κ. Π. Δήμα και Α. Χατζή Οσμάν, σελ. 
3. Ανακοινώνεται ότι τη συνεδρίαση παρακολουθούν μαθητές από το 10ο Δημοτικό Σχολείο Αγίων Αναργύρων, το 7ο Δημοτικό Σχολείο Χαϊδαρίου, το 4ο Δημοτικό Σχολείο Δάφνης, το 9ο Δημοτικό Σχολείο Καλλιθέας, το 14ο Δημοτικό Σχολείο Χανίων, το Δημοτικό Σχολείο Νεροκούρου Χανίων, το 2ο Δημοτικό Σχολείο Σοφάδων Καρδίτσας, το 1ο Δημοτικό Σχολείο Μουρνιών Χανίων, το 13ο Δημοτικό Σχολείο Κοζάνης και φοιτητές από το Πανεπιστήμιο Pittsburgh Αμερικής, σελ. 
4. Αναφορά στα αποτελέσματα των Ευρωεκλογών και των Αυτοδιοικητικών Εκλογών, σελ. 
5. Επί διαδικαστικού θέματος, σελ. 
6. Ανακοινώνεται επιστολή προς τον Πρόεδρο της Βουλής κ. Ευάγγελο Μεϊμαράκη, του Βουλευτή κ. Β. Καπερνάρου με την οποία δηλώνει ότι ανεξαρτητοποιείται από την Κοινοβουλευτική Ομάδα των Ανεξάρτητων Ελλήνων, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Παρασκευής 30 Μαΐου 2014, σελ. 
3. Συζήτηση επικαίρων ερωτήσεων:
 α) Προς τον Υπουργό Ανάπτυξης και Ανταγωνιστικότητας, σχετικά με την ενίσχυση της εξαγωγικής επιχειρηματικοτητας, σελ. 
 β) Προς τον Υπουργό Υγείας, σχετικά με την άμεση κάλυψη των αναγκών σε πρωτοβάθμια περίθαλψη των κατοίκων και επισκεπτών της Λήμνου, σελ. 
 γ) Προς τον Υπουργό Εξωτερικών, σχετικά με την αναγνώριση της γενοκτονίας των Ασσυρίων από το καθεστώς των Νεότουρκων, σελ. 
 δ) Προς τον Υπουργό Δημόσιας Τάξης και Προστασίας του Πολίτη, σχετικά με την προετοιμασία του Πυροσβεστικού Σώματος ενόψει της αντιπυρικής περιόδου, σελ. 
 ε) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ρυθμίσεις των ληξιπρόθεσμων οφειλών προς τον ΟΑΕΕ, σελ. 
 στ) Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την καθυστέρηση της αξιοποίησης των δεσμευμένων καταθέσων, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί των άρθρων και των τροπολογιών του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας και άλλες διατάξεις», σελ. 

ΠΡΟΕΔΡΕΥΟΝΤΕΣ
ΔΡΙΒΕΛΕΓΚΑΣ Ι. , σελ.
ΚΟΛΛΙΑ – ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΤΡΑΓΑΚΗΣ Ι. , σελ.
ΟΜΙΛΗΤΕΣ

Α. Επί της αναφοράς στα αποτελέσματα των Ευρωεκλογών και των Αυτοδιοικητικών Εκλογών:
ΑΘΑΝΑΣΙΟΥ Χ. , σελ.
ΚΟΝΤΟΝΗΣ Χ. , σελ.
ΡΗΓΑΣ Π. , σελ.
ΣΥΡΜΑΛΕΝΙΟΣ Ν. , σελ.
ΤΡΙΑΝΤΑΦΥΛΛΟΣ Κ. , σελ.

Β. Επί διαδικαστικού θέματος:
ΒΡΟΥΤΣΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΝΕΛΛΗ Γ. , σελ.
ΛΑΦΑΖΑΝΗΣ Π. , σελ.
ΣΥΡΜΑΛΕΝΙΟΣ Ν. , σελ.
ΤΡΑΓΑΚΗΣ Ι. , σελ.

Γ. Επί των επικαίρων ερωτήσεων:
ΑΒΡΑΜΙΔΗΣ Γ. , σελ.
ΑΘΑΝΑΣΙΟΥ Χ. , σελ.
ΒΟΛΟΥΔΑΚΗΣ Μ. , σελ.
ΓΕΡΟΝΤΟΠΟΥΛΟΣ Κ. , σελ.
ΔΕΝΔΙΑΣ Ν. , σελ.
ΖΕΡΔΕΛΗΣ Ι. , σελ.
ΚΑΦΑΝΤΑΡΗ Χ. , σελ.
ΚΕΓΚΕΡΟΓΛΟΥ Β. , σελ.
ΜΑΡΚΟΠΟΥΛΟΣ Κ. , σελ.
ΜΗΤΑΡΑΚΗΣ Π. , σελ.
ΜΠΕΖΑΣ Α. , σελ.
ΤΣΟΥΚΑΛΗΣ Ν. , σελ.

Δ. Επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων:
ΑΘΑΝΑΣΙΟΥ Χ. , σελ.
ΒΑΡΕΜΕΝΟΣ Γ. , σελ.
ΒΟΡΙΔΗΣ Μ. , σελ.
ΒΡΟΥΤΣΗΣ Ι. , σελ.
ΓΙΑΤΑΓΑΝΑ Χ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΡΕΓΟΣ Α. , σελ.
ΔΡΙΤΣΑΣ Θ. , σελ.
ΚΑΚΛΑΜΑΝΗΣ Α. , σελ.
ΚΑΝΕΛΛΗ Γ. , σελ.
ΚΑΣΙΔΙΑΡΗΣ Η. , σελ.
ΚΑΤΡΙΒΑΝΟΥ Β. , σελ.
ΚΟΝΤΟΝΗΣ Χ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΚΡΗ Ρ. , σελ.
ΜΑΝΗ-ΠΑΠΑΔΗΜΗΤΡΙΟΥ Α. , σελ.
ΠΑΝΟΥΣΗΣ Ι. , σελ.
ΡΗΓΑΣ Π. , σελ.
ΣΥΡΜΑΛΕΝΙΟΣ Ν. , σελ.
ΤΖΑΚΡΗ Θ. , σελ.
ΤΡΙΑΝΤΑΦΥΛΛΟΣ Κ. , σελ.
ΤΣΟΥΚΑΛΗΣ Ν. , σελ.
ΦΟΥΝΤΑ Ν. , σελ.
ΧΡΥΣΟΒΕΛΩΝΗ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΡΛΖ΄
Πέμπτη 29 Μαΐου 2014
Αθήνα, σήμερα στις 29 Μαΐου 2014, ημέρα Πέμπτη και ώρα 9.33΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Γ΄ Αντιπροέδρου αυτής κ. ΧΡΗΣΤΟΥ ΜΑΡΚΟΓΙΑΝΝΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 28 Μαΐου 2014 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΛΣΤ΄ συνεδριάσεώς του, της 28ης Μαΐου 2014 σε ό,τι αφορά στην ψήφιση στο σύνολο των σχεδίων νόμου: 
1) «Α)«Κύρωση των τροποποιήσεων: αα) Της Σύμβασης για την Οδική Κυκλοφορία και της Ευρωπαϊκής Συμφωνίας που συμπληρώνει τη Σύμβαση, αβ) Της Σύμβασης για την Οδική Σήμανση και Σηματοδότηση, της Ευρωπαϊκής Συμφωνίας που συμπληρώνει τη Σύμβαση και το Πρωτόκολλο για τις Διαγραμμίσεις της οδού που συμπληρώνει την Ευρωπαϊκή Συμφωνία» και Β) Κωδικοποίηση των διατάξεων των ως άνω Συμβάσεων σε ενιαίο κείμενο».
2) «Μνημόνιο Κατανόησης μεταξύ του Υπουργείου Αγροτικής Ανάπτυξης και Τροφίμων της Ελληνικής Δημοκρατίας και του Υπουργείου Γεωργίας και Αγροτικής Ανάπτυξης της Ρουμανίας στο Γεωργικό Τομέα».
Καθώς και τα Πρακτικά των εξής συνεδριάσεων: 
1)Της Κυριακής 30 Μαρτίου 2014, 2) της Τρίτης 1 Απριλίου 2014, 3) της Τετάρτης 2 Απριλίου 2014, 4) της Πέμπτης 3 Απριλίου 2014, 5) της Παρασκευής 4 Απριλίου 2014, 6) της Δευτέρας 7 Απριλίου 2014, 7) της Τρίτης 8 Απριλίου 2014, 8) της Τετάρτης 9 Απριλίου 2014, 9) της Πέμπτης 10 Απριλίου 2014 και 10) της Παρασκευής 11 Απριλίου 2014.)
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Παρασκευής 30 Μαΐου 2014.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 811/27-5-2014 επίκαιρη ερώτηση του Βουλευτή Αρκαδίας της Νέας Δημοκρατίας κ. Ανδρέα Λυκουρέντζου προς τον Υπουργό Οικονομικών, σχετικά με την αναχάραξη των οριογραμμών αιγιαλού και παραλίας στην περιοχή Παράλιου Άστρους του Δήμου Βόρειας Κυνουρίας.
2. Η με αριθμό 801/27-5-2014 επίκαιρη ερώτηση του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη διαχείριση των ειδικών λογαριασμών ανεργίας και επαγγελματικής εστίας από τον ΟΑΕΕ.
3. Η με αριθμό 805/27-5-2014 επίκαιρη ερώτηση της ΣΤ΄ Αντιπροέδρου της Βουλής και Βουλευτού Σερρών των Ανεξάρτητων Ελλήνων κ. Μαρίας Κόλλια-Τσαρουχά προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λειτουργία των βρεφονηπιακών σταθμών του ΟΑΕΔ.
4. Η με αριθμό 808/27-5-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Οικονομικών, σχετικά με την καταβολή των δεδουλευμένων των εργαζομένων στη Γενική Γραμματεία Πληροφοριακών Συστημάτων.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 812/27-5-2014 επίκαιρη ερώτηση της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων ενίσχυσης της παραγωγής εσπεριδοειδών στο Νομό Λακωνίας και σε άλλες περιοχές της χώρας.
2. Η με αριθμό 802/27-5-2014 επίκαιρη ερώτηση του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Παναγιώτη Κουρουμπλή προς τον Υπουργό Εξωτερικών, σχετικά με την αναζήτηση εγγράφου για το γερμανοκατοχικό δάνειο στο Φράιμπουργκ της Γερμανίας από το Υπουργείο Εξωτερικών.
3. Η με αριθμό 806/27-5-2014 επίκαιρη ερώτηση του Βουλευτή Β΄ Αθηνών των Ανεξάρτητων Ελλήνων κ. Ιωάννη Δημαρά προς την Υπουργό Τουρισμού, σχετικά με την ακτή Β΄ Αλιπέδου Βούλας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 796/26-5-2014 επίκαιρη ερώτηση πρώτου κύκλου του Βουλευτή Ευβοίας της Νέας Δημοκρατίας κ. Κωνσταντίνου Μαρκόπουλου προς τον Υπουργό Ανάπτυξης και Ανταγωνιστικότητας, σχετικά με την ενίσχυση της εξαγωγικής επιχειρηματικότητας.
Στην επίκαιρη ερώτηση του κυρίου συναδέλφου θα απαντήσει ο Υφυπουργός Ανάπτυξης και Ανταγωνιστικότητας κ. Νότης Μηταράκης.
Κύριε Μαρκόπουλε, έχετε τον λόγο για δύο λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, λόγω της προεκλογικής περιόδου βεβαίως, λόγω κάποιων αναβολών αλλά και λόγω της διακοπής της λειτουργίας της Βουλής, η ερώτησή μου, ενώ έχει κατατεθεί εδώ και πάνω από ένα μήνα, συζητιέται σήμερα και τα στοιχεία τα οποία αναφέρονται στην ερώτηση μπορεί προφανώς να είναι και λίγο διαφορετικά. Παρά ταύτα, το ζήτημα των εξαγωγών με το οποίο έχει να κάνει αυτή η επίκαιρη ερώτησή μου, δηλαδή το ζήτημα της ενίσχυσης της εξαγωγικής επιχειρηματικότητας, είναι και παραμένει στην πρώτη γραμμή του ενδιαφέροντος του συνόλου –νομίζω– της πολιτικής και οικονομικής ζωής του τόπου. Επομένως, η συζήτηση που θα κάνουμε εδώ νομίζω ότι έχει αρκετά μεγάλο ενδιαφέρον.
Η πραγματικότητα είναι ότι τα τελευταία πέντε, έξι χρόνια που υπάρχει ύφεση στη χώρα, πάρα πολλές επιχειρήσεις άρχισαν να συνειδητοποιούν –ιδιαίτερα μετά το 2011– ότι η αλλαγή της κατεύθυνσής τους, δηλαδή η αλλαγή των δραστηριοτήτων τους, σε εξαγωγική κατεύθυνση ήταν και, ίσως, είναι η πλέον σωτήρια συνιστώσα της οικονομικής τους δραστηριότητας, δοθέντος ότι η εσωτερική αγορά εμφανίζει τα γνωστά προβλήματα τα οποία έχουμε συζητήσει.
Παρά μια αρχική ενεργοποίηση της εξαγωγικής δραστηριότητας, από το Νοέμβριο του 2013 και μετά και μέχρι και το Μάρτιο εμφανίζεται μια διαρκής και σταθερή καθοδική πορεία όλων των δεικτών –των περισσοτέρων εν πάση περιπτώσει– της εξαγωγικής δραστηριότητας της χώρας. Αυτό ήταν και η αφετηρία, από την οποία κινητοποιήθηκα για να κάνω αυτήν την ερώτηση και να γίνει αυτή η κουβέντα. Διότι, κακά τα ψέματα, νέος πλούτος σ’ αυτήν τη χώρα χωρίς εξαγωγική δραστηριότητα, όπως καταλαβαίνετε, είναι μια ανάπηρη οικονομική διαδικασία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω σε τριάντα δευτερόλεπτα.
Δεν θέλω να μείνω ούτε στους δείκτες της ΕΛΣΤΑΤ ούτε στις ανακοινώσεις του Συνδέσμου των Εξαγωγικών Φορέων της χώρας. Θέλω όμως να σας ρωτήσω πολύ ειλικρινά –και έχει πολύ μεγάλο ενδιαφέρον για το πολιτικό σύστημα– πώς εξηγεί η ηγεσία του Υπουργείου Ανάπτυξης αυτήν την κάμψη της εξαγωγικής δραστηριότητας επί επτά διαρκείς μήνες, δηλαδή από το Νοέμβριο μέχρι και το Μάρτιο του 2014.
Το δεύτερο που θέλω να ρωτήσω είναι, τι πρωτοβουλίες πήραμε στη διάρκεια της Προεδρίας της Ευρωπαϊκής Ένωσης, ούτως ώστε να μπορέσουμε με την ευκαιρία και τη δυνατότητα που μας δινόταν να αυξήσουμε, τουλάχιστον σε διευρωπαϊκά δίκτυα συνεργασίας, την εξαγωγική δραστηριότητα;
Και τρίτον, πώς είναι τα ζητήματα του κόστους χρήματος και της ρευστότητας προς τις εξαγωγικές επιχειρήσεις, δηλαδή με λίγα λόγια τι έχουμε κάνει, ούτως ώστε να προστατεύσουμε και να αναστρέψουμε αυτήν την καθοδική πορεία;
Βγάζω απέξω από τη συζήτηση το τελευταίο σχέδιο νόμου για την Ένωση των Φορέων των Εξαγωγικών Εταιρειών του Δημοσίου, διότι αυτό το συζητήσαμε στη Βουλή. Αλλά θέλω να φύγουμε έξω από αυτό, κύριε Υπουργέ, και να συζητήσουμε την ουσία της οικονομίας και την ενίσχυση των εξαγωγών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Κύριε Πρόεδρε, κύριε συνάδελφε, κυρίες και κύριοι συνάδελφοι, η ερώτηση που καταθέτετε είναι πάντα καίρια. Και πάντα είναι επίκαιρο το θέμα των εξαγωγών, γιατί στο νέο μοντέλο ανάπτυξης της ελληνικής οικονομίας, είναι δεδομένο ότι η εξωστρέφεια αποτελεί τη βασική πηγή πλέον δημιουργίας πλούτου στη χώρα μας. Και κατά συνέπεια κατεύθυνσή μας πρέπει να είναι διαρκώς η στήριξη των εξαγωγών, του τουρισμού και των άλλων πηγών που φέρνουν εισόδημα στη χώρα μας, όπως οι ξένες επενδύσεις.
Πράγματι, είχαμε μια κόπωση των εξαγωγών προς το τέλος του 2013 και τις αρχές του 2014. Το 2012 ήταν μια χρονιά ρεκόρ, ξεπεράσαμε τα 27 δισεκατομμύρια. Τις διατηρήσαμε πάνω από τα 27 δισεκατομμύρια το 2013. Είδαμε μια κάμψη από το Σεπτέμβριο μέχρι το Φεβρουάριο, η οποία αναστράφηκε οριακά το Μάρτιο κατά 1,4%.
Κατά πρώτον, θα πρέπει να δούμε τα διαρθρωτικά αιτία της ελληνικής οικονομίας. Οι ελληνικές επιχειρήσεις βγήκαν να εξάγουν ως αντίδραση στην οικονομική κρίση και διαρθρωτικά δεν έχουν ακόμα οργανωθεί με το βάθος και το μέγεθος που απαιτεί η επίτευξη μεγάλων στόχων στις ξένες αγορές. Αυτός είναι ένας διαρθρωτικός λόγος που δεν μπορεί να αντιμετωπιστεί σε ένα πολύ σύντομο χρονικό διάστημα. Ειδικά για την περίοδο αυτή παρατηρούμε και μια πάρα πολύ σημαντική πτώση των εξαγωγών ελαιολάδου κατά 74%, το οποίο οφείλεται σε χαμηλότερη παραγωγή.
Μιας που λέμε για ελαιόλαδο, θέλω να πω το εξής: Επισκέφθηκα το Νοέμβριο του 2012 στο Παρίσι τη «SIAL», τη μεγαλύτερη έκθεση τροφίμων και ποτών. Πάντα λέγαμε για το ελληνικό ελαιόλαδο ότι εμείς ως Ελλάδα δεν εκμεταλλευόμαστε την προστιθέμενη αξία, πουλάμε χύμα στο εξωτερικό και κάποιες άλλες χώρες φτιάχνουν το καλό μπουκάλι, το καλό όνομα και το πουλάνε με υπεραξία. Στη «SIAL» είδα ό,τι η Ελλάδα πλέον το κάνει. Έχουμε καταφέρει ποιοτικά να αναβαθμιστούμε πάρα πολύ. Αλλά είδα εκατό περίπτερα ίδια, το οποίο δείχνει το πρόβλημα μεγέθους της ελληνικής οικονομίας, δείχνει ότι ακόμα αυτές οι εταιρείες δεν έχουν το μέγεθος να βγουν στις μεγάλες αγορές.
Επίσης, θέλω να πω ότι υπάρχει κρίση σε χώρες που είναι βασικές χώρες αποστολής των προϊόντων μας, όπως είναι η Κύπρος, η Συρία, η Τουρκία και σε νέες αγορές όπως είναι η Ρωσία και η Ουκρανία, που επηρεαζόμαστε από την κρίση.
Τι κάναμε για την αντιμετώπιση της κρίσης; Πρώτον, τα μέτρα που πήραμε στην Ελλάδα. Αξιοποιούμε το πρόγραμμα «ΕΞΩΣΤΡΕΦΕΙΑ 2» ξοδεύοντας 140 εκατομμύρια ευρώ για την ενίσχυση των εσωστρεφών επιχειρήσεων και στο νέο ΕΣΠΑ 3,6 δισεκατομμύρια ευρώ θα δοθούν για την ενίσχυση της ανταγωνιστικότητας. Ο Ενιαίος Φορέας Εξωστρέφειας δουλεύει από 1ης Απριλίου και ήδη συμμετέχει σε είκοσι πέντε εκθέσεις – στο πρώτο τετράμηνο της λειτουργίας του, είκοσι πέντε διεθνείς εκθέσεις.
Συνεχίζουμε την εθνική στρατηγική για τις εξαγωγές, την οποία παρουσίασα και πριν από μήνες σε επίκαιρη επερώτηση και σχετική ενημέρωση της αρμόδιας επιτροπής της Βουλής μειώνοντας κατά 50% το χρόνο και κατά 20% το κόστος για τους Έλληνες εξαγωγείς.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Όταν λέμε «χτυπάμε τη γραφειοκρατία», εδώ είναι ένα συγκεκριμένο παράδειγμα: είκοσι πέντε μέτρα, τρία χρόνια ορίζοντας του προγράμματος, στόχοι συγκεκριμένοι, 50% μείωση του χρόνου, 20% μείωση του κόστους του κόστους. Σύμφωνα με την Παγκόσμια Τράπεζα στο πρώτο από τα τρία έτη εφαρμογής του προγράμματος έχουμε πιάσει το ένα τρίτο των ποσοτικών στόχων.
Στη δευτερολογία θα παρουσιάσω τις πρωτοβουλίες μας εντός Ευρωπαϊκής Ένωσης και τα θέματα ρευστότητας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Μαρκόπουλος. 
Ορίστε, κύριε συνάδελφε, έχετε τον λόγο για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Μου κρατήσατε στοιχεία για τη δευτερολογία, που θα είναι πιο ενδιαφέρουσα, κύριε Υπουργέ, από την πρωτολογία σας, η οποία, βεβαίως, είχε αρκετά ενημερωτικά στοιχεία για τις πρωτοβουλίες της Κυβέρνησης.
Θέλω να σας πω, σχολιάζοντας τα πολύ ενδιαφέροντα τα οποία άκουσα, ότι τα διαρθρωτικά προβλήματα των ελληνικών εταιρειών προϋπήρχαν της κάμψης των εξαγωγών. Επομένως, δεν αποτελούν τη βασικότερη αιτία.
Επίσης, πρέπει να σας πω πως προσωπικά πιστεύω ότι οι εκθέσεις, με τον τρόπο με τον οποίο γίνονται παραδοσιακά μέχρι τώρα, δεν βοηθούν την εξαγωγική δραστηριότητα της χώρας. Αυτό το οποίο εκτιμώ και θα περιμένω από την ελληνική Κυβέρνηση, είναι οι πρωτοβουλίες τις οποίες θα πάρει στο κομμάτι της οικονομικής διπλωματίας. Και δεν πρέπει να μας μπερδεύει η λέξη «διπλωματία» και δεν έχει πάντοτε να κάνει σε σχέση με το Υπουργείο Εξωτερικών ή με το κλισέ το οποίο γνωρίζαμε τα προηγούμενα χρόνια.
Θεωρώ δηλαδή ότι είναι στόχος η αύξηση –και αυτό περιμένω στη δευτερολογία σας– της οικονομικής συνεργασίας με τις ευρωπαϊκές χώρες και τις τρίτες χώρες εκτός Ευρωπαϊκής Ένωσης. Επίσης, περιμένω να σας ακούσω και για τις προοπτικές οι οποίες υπάρχουν στις εξαγωγικές δραστηριότητες σε σχέση με τη δημιουργία της ζώνης ελευθέρου εμπορίου που ετοιμάζεται και σε σχέση με την Ευρωπαϊκή Ένωση και τις Ηνωμένες Πολιτείες.
Αυτό που έχει πολύ μεγάλη σημασία να ακούσουμε εμείς οι πολιτικοί αλλά και το σύνολο των εξαγωγικών φορέων, που ενδεχομένως μας ακούνε αυτήν την ώρα –γιατί έχω και τα δελτία Τύπου της Ένωσης Εξαγωγέων, που είναι εναγώνια τους τελευταίους μήνες για το πού βαδίζει αυτή η δραστηριότητα– είναι τι μπορεί να κάνει σαν συγκολλητική ουσία το κράτος και η πολιτική στην προώθηση της εξαγωγικής δραστηριότητας.
Γιατί κακά τα ψέματα, η κάθε εταιρεία μόνη της, με τα ζητήματα ρευστότητας τα οποία υπάρχουν στην ελληνική οικονομία –ενδεχομένως διαρθρωτικά–, την απειρία διαφόρων μικρών, μεσαίων, ακόμη και μεγάλων Ελλήνων επιχειρηματιών, που πρώτη φορά δοκιμάζουν στην εξαγωγική δραστηριότητα μετά την κρίση –αναγκάστηκαν να το κάνουν και, βεβαίως, αυτό είναι καλό και για τους ίδιους και για την οικονομία– χρειάζεται τον «οδικό χάρτη».
Αυτό που ζητώ από την ελληνική Κυβέρνηση, είναι να μας πει τον «οδικό χάρτη», τον οποίο εσείς έχετε σχεδιάσει και ο οποίος πρέπει να παρακολουθείται από τις ελληνικές εταιρείες. Ο «οδικός χάρτης» των εξαγωγών, οι διακρατικές συμφωνίες, η διπλωματική οικονομία και εν πάση περιπτώσει η συγκολλητική ουσία της πολιτικής, είναι αυτή που θα ανοίξει νέους διαδρόμους στις εξαγωγικές επιχειρήσεις. 
Επίσης, είναι πάρα πολύ ενδιαφέρον να ακούσουμε τα ζητήματα της ρευστότητος. Γιατί χωρίς ρευστότητα, χωρίς ενίσχυση, ειδικά από το τραπεζικό σύστημα στην κατεύθυνση των εξαγωγών, καταλαβαίνετε ότι ο Έλληνας επιχειρηματίας με τα προβλήματα που αντιμετωπίζει μέσα στη χώρα, τα μειωμένα μπάτζετ τα οποία έχει και τη μικρή κεφαλαιουχική δυνατότητα, την οποία διαθέτει, δεν μπορεί να αντεπεξέλθει στην εξαγωγική δραστηριότητα, ιδιαίτερα όταν η χώρα τώρα ανακτά τα στίγματα εκείνα της αξιοπιστίας που πρέπει να έχει. Είναι γνωστόν τι γινόταν πριν από τρία χρόνια στις εξαγωγικές προσπάθειες των ελληνικών εταιρειών. Όλα αυτά τα ζητήματα έχουν να κάνουν με τη δική σας δράση και το δικό σας Υπουργείο.
Επομένως, θέλω να σας παρακαλέσω στη δευτερολογία σας να μας πείτε γι’ αυτόν τον «οδικό χάρτη», καθώς επίσης και πού βλέπετε, ποια είναι εκείνα τα πεδία στην εξαγωγική δραστηριότητα στα οποία εκτιμά το Υπουργείο ότι πρέπει, με το νέο αναπτυξιακό μοντέλο, να κατευθυνθούν οι Έλληνες επιχειρηματίες.
Αυτό είναι πάρα πολύ σημαντικό. Να το πούμε δηλαδή ανοικτά, ότι εκεί βλέπουμε χώρο, ότι εκεί θα επενδύσει η ελληνική πολιτική σκηνή, ότι εκεί θα τρέξει η ελληνική Κυβέρνηση και εσείς ακολουθήστε, για να κάνετε τα δικά σας βήματα. Αυτό είναι το πιο σημαντικό όφελος και η μεγαλύτερη ωφέλεια την οποία μπορούμε να δώσουμε σε αυτές τις εταιρείες. Να τους δείξουμε την κατεύθυνση, δηλαδή να τους δείξουμε τον δρόμο στον οποίο πρέπει να τρέξουν.
Διαφορετικά κάθε εταιρεία μόνη της νομίζω ότι είναι πάρα πολύ δύσκολο πια –επειδή είναι και επιτακτικές και επείγουσες οι ανάγκες οι οικονομικές που υπάρχουν στη χώρα και στην κάθε εταιρεία– να βρει μόνη της το δικό της μονοπάτι. Αυτή είναι και η αιτία για την οποία έχω κάνει αυτήν την επίκαιρη ερώτηση. Αυτό είναι εκείνο που περιμένει να ακούσει το σύνολο του εμπορικού και εξαγωγικού κόσμου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Κύριε Υπουργέ, έχετε τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Κύριοι συνάδελφοι, η αλήθεια είναι ότι ο χρόνος που έχουμε για αυτήν τη συζήτηση αδικεί το βάθος. Νομίζω ότι ακόμα και μία επίκαιρη επερώτηση θα μπορούσαμε να κάνουμε και να συζητήσουμε για ώρες για το θέμα των εξαγωγών, γιατί υπάρχουν πολύ συγκεκριμένα θέματα που μπορούν να τεθούν. 
Ως προς το διαρθρωτικό, να σημειώσω το εξής: Όταν οι ελληνικές εξαγωγές το 2010 ήταν 21 δισεκατομμύρια και το 2012, το 2013 ήταν 27 δισεκατομμύρια, οι ελληνικές εταιρείες εκμεταλλεύτηκαν αυτό που λέμε «εύκολες νίκες». Βγήκαν δηλαδή γρήγορα στις αγορές που μπορούσαμε να βγούμε πιο εύκολα. Το να πάμε από τα 27 δισεκατομμύρια στα 30 και στα 35 δισ., πέρα από οποιαδήποτε δράση της Κυβέρνησης, πέρα από οποιονδήποτε «οδικό χάρτη» -που θα τον συζητήσουμε- απαιτεί πλέον και οι ελληνικές εταιρείες να έχουν περισσότερη εξαγωγική έμφαση οι ίδιες και μέγεθος –να είναι μικρομεσαίες μεν αλλά όχι μικρομεσαίες των πέντε εργαζομένων αλλά των είκοσι πέντε ή των σαράντα πέντε εργαζομένων- για να μπορούν να έχουν τον κόσμο που χρειάζεται, ώστε να μπορούν να βγουν στο εξωτερικό και τη σταθερή ποιότητα που απαιτούν οι μεγάλες αγορές.
Όσον αφορά τις χώρες-στόχους, τα τελευταία δύο χρόνια πήγαμε συγκεκριμένα σε μεγάλες αγορές και κάναμε εκατοντάδες εκθέσεις ως Υπουργείο Ανάπτυξης και επιχειρηματικές αποστολές, κάποιες υπό τον Πρωθυπουργό, για να ανοίξουμε μεγάλες αγορές. Και ο στόχος του Φορέα Εξωστρέφειας είναι ακριβώς αυτός. Να βάλουμε τους πόρους στις κατηγορίες της οικονομίας που έχουν ήδη καθοριστεί με το εθνικό αναπτυξιακό πρότυπο και στις χώρες-στόχους που ήδη έχουμε πάει τα προηγούμενα χρόνια. 
Αναφέρατε για τους εξαγωγείς. Θέλω να πω ότι δουλεύουμε συστηματικότατα με τους εξαγωγείς. Υπάρχει ειδική συντονιστική επιτροπή και έχω ζητήσει και από τον Πανελλήνιο Σύλλογο Εξαγωγέων και περιμένω ακόμα συγκεκριμένες προτάσεις για το πώς μπορούμε εμείς να βοηθήσουμε ακόμα περισσότερο τώρα.
Ως προς το πλαίσιο της Ελληνικής Προεδρίας, πρώτη προτεραιότητα για εμάς ήταν η επιτάχυνση των συμφωνιών της Ευρωπαϊκής Ένωσης με μεγάλους εμπορικούς εταίρους. Οι Ηνωμένες Πολιτείες, ο Καναδάς, η Σιγκαπούρη, η Ιαπωνία, είναι τέσσερις μεγάλες συμφωνίες οι οποίες προχώρησαν σημαντικά κατά τη διάρκεια της Ελληνικής Προεδρίας. Είναι δύσκολες στις διαπραγματεύσεις. Έχουμε συζητήσει στην Αίθουσα της Ολομέλειας τις επιπτώσεις, τα καλά και τα κακά αυτών των μεγάλων συμφωνιών. 
Για εμάς έχει πολύ περισσότερα καλά. Ανοίγουν αγορές, όπως παραδείγματος χάριν στον Καναδά, όπου διπλασιάζεται η ποσότητα γαλακτοκομικών προϊόντων που μπορούν να πάνε αδασμολόγητα -μιλώντας για δασμούς. Μια μεγάλη πρωτοβουλία της Ελληνικής Προεδρίας, ήταν η συζήτηση στο πλαίσιο του Παγκόσμιου Οργανισμού Εμπορίου για τη μείωση των μη δασμολογικών εμποδίων, το οποίο βοηθάει τις μικρές χώρες και τους μικρούς παραγωγούς. Όσο μεγαλύτερος είναι ένας παραγωγός, τόσο πιο εύκολα αντιμετωπίζει τέτοια εμπόδια, γιατί έχει τεχνογνωσία. Όσο πιο μικρός είναι ένας παραγωγός, τόσο πιο δύσκολα μπορεί να τα αντιμετωπίσει.
Ως προς τη ρευστότητα, κατ’ αρχάς να πω ότι ο Οργανισμός Ασφάλισης Εξαγωγικών Πιστώσεων διπλασίασε την πίστωση ανά επιχείρηση για την εγγύηση των εξαγωγικών πιστώσεων. Εξασφαλίσαμε 500 εκατομμύρια από την Ευρωπαϊκή Τράπεζα Επενδύσεων, για να δίνονται εξαγωγικές πιστώσεις ανακυκλούμενες. Δηλαδή θα έχουν 1,5 δισεκατομμύριο ευρώ το χρόνο συνολική επίπτωση.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Μεγάλο θέμα είναι ο ΦΠΑ. Βλέπουμε τα χθεσινά στοιχεία του Υπουργείου Οικονομικών. Από 1,5 δισεκατομμύριο που χρωστούσε ΦΠΑ το Υπουργείο Οικονομικών πριν από δώδεκα μήνες, τώρα χρωστάει 650 εκατομμύρια. Αυτό δείχνει μια πολύ σημαντική πρόοδο, λόγω της αυτοματοποίησης επιστροφών ΦΠΑ σε μεγάλες εισαγωγικές επιχειρήσεις. Αυτό βοηθάει σημαντικά στην ελληνική οικονομία.
Στόχος φέτος είναι η αύξηση των εξαγωγών μας κατά 4,5%. Αυτό βέβαια σε μεγάλο βαθμό θα επηρεαστεί και από την κατάσταση στις διεθνείς αγορές. Είδαμε σήμερα τα στοιχεία για τις χώρες του G7 και τις χώρες BRICS -Βραζιλία, Ρωσία, Ινδία, Κίνα- όπου έχουν μείωση εξαγωγών κατά 2,5% το πρώτο τρίμηνο του 2014. Το σενάριο που σας ανέφερα πριν στηρίζεται στην παραδοχή ότι δεν έχουμε κάποιες σημαντικές αλλαγές στην παγκόσμια οικονομία, η οποία παραμένει ανταγωνιστική και ακόμα δεν είναι εξασφαλισμένη η παγκόσμια οικονομική ανάκαμψη.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υφυπουργέ.
Οι Βουλευτές κύριοι Πύρρος Δήμας και Αχμέτ Χατζή Οσμάν ζητούν άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η Βουλή ενέκρινε τις ζητηθείσες άδειες.
Εισερχόμεθα τώρα στη συζήτηση της δεύτερης με αριθμό 792/26-5-2014 επίκαιρης ερώτησης πρώτου κύκλου του Βουλευτή Λέσβου του Συνασπισμού Ριζοσπαστικής Αριστεράς κ. Ιωάννη Ζερδελή προς τον Υπουργό Υγείας , σχετικά με την άμεση κάλυψη των αναγκών σε πρωτοβάθμια περίθαλψη των κατοίκων και επισκεπτών της Λήμνου.
Στην επίκαιρη ερώτηση του συναδέλφου θα απαντήσει ο Υφυπουργός Υγείας κ. Αντώνιος Μπέζας.
Κύριε συνάδελφε, έχετε τον λόγο για δύο λεπτά.</ChairmanSpeech>
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, με την εφαρμογή του ΠΕΔΥ, του νέου οργανισμού, παρατηρήθηκε απροθυμία πολλών συναδέλφων γιατρών, οι οποίοι υπηρετούσαν στην προηγούμενη δομή που καταργήθηκε, να στελεχώσουν το ΠΕΔΥ ιδιαίτερα στην περιφέρεια.
Ενδεικτικά σας λέω ότι στη Λέσβο με ενενήντα χιλιάδες κατοίκους, δύο μόνο κλινικοί γιατροί παρέμειναν, στη Λήμνο δε εκ των υπηρετούντων γιατρών, μόνο ένας. Καταλαβαίνετε, λοιπόν, τη δυσαναλογία ανάμεσα στις τοπικές ανάγκες για πρωτοβάθμια περίθαλψη και στη δυνατότητα των γιατρών.
Πέραν του γεγονότος ότι στη Λήμνο ένας μόνο ιατρός παρέμεινε, η κ. Μαχαίρα-Μάλαμα η οποία είναι ανειδίκευτη, εκείνη είχε λάβει εκπαιδευτική άδεια μετά πλήρων αποδοχών, προκειμένου να κάνει την εκπαίδευσή της στο «Βοστάνειο» Νοσοκομείο της Μυτιλήνης. Θεωρούμε ότι με τον τρόπο αυτό, ουσιαστικά ένα νησί δεκαεπτά χιλιάδων κατοίκων στις εσχατιές της Ευρώπης με πολλά προβλήματα υγείας αλλά και συγκοινωνιακά προβλήματα, αυτήν τη στιγμή βρίσκεται ουσιαστικά χωρίς κάλυψη πρωτοβάθμιας περίθαλψης. 
Αφ’ ετέρου δε, επειδή το διοικητικό και το άλλο νοσηλευτικό προσωπικό παρέμεινε στη θέση του, έχουμε υπαλλήλους οι οποίοι αμείβονται και ουσιαστικά βρίσκονται σε καθεστώς απραξίας.
Θέλω να σας πω ότι εκπαιδευτική άδεια τεσσάρων ετών δεν προβλέπεται από το Δημοσιοϋπαλληλικό Κώδικα. Θέλω τη δική σας απάντηση για το τι θα κάνετε προκειμένου να στελεχωθεί το ΠΕΔΥ και για το αν θεωρείτε ότι αυτή η άδεια η οποία χορηγήθηκε στην εν λόγω ιατρό είναι παράνομη, εάν θα τη διακόψετε και εάν θα προσφέρει τις υπηρεσίες της στους κατοίκους της Λήμνου.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε τον κύριο συνάδελφο.
Ο κύριος Υπουργός έχει τον λόγο για τρία λεπτά.</ChairmanSpeech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Ευχαριστώ, κύριε Πρόεδρε.
Κύριε συνάδελφε, ξεκινώ από το θέμα το οποίο θέσατε και το οποίο για μας είναι θέμα ηθικής τάξης σε σχέση με την εκπαιδευτική άδεια της συγκεκριμένης ιατρού. Νομίζω ότι εδώ πρέπει να αποκαταστήσουμε την αλήθεια, διότι αφήνετε σαφώς υπονοούμενα –το είπατε στην πρωτολογία σας αλλά και γραπτώς στην επίκαιρη ερώτησή σας- περί παράνομων –υποτίθεται- ενεργειών του Υπουργείου Υγείας. Νομίζω ότι θα έπρεπε να είστε πιο προσεκτικοί αλλά φαίνεται ότι το τελευταίο διάστημα η αλαζονεία σας –όχι η δική σας προσωπικά, αλλά γενικά του κόμματός σας- δεν σας αφήνει να είστε προσεκτικοί σε τέτοια ζητήματα.
Λέτε ότι δεν προβλέπεται από το νόμο. Σύμφωνα με το ν. 3252/2004, «μόνιμοι υπάλληλοι που υπηρετούν σε νομικά πρόσωπα δημοσίου δικαίου, καθώς και μόνιμοι υγειονομικοί υπάλληλοι του ΙΚΑ –ο ΕΟΠΥΥ είναι ο καθολικός διάδοχος των κλάδων υγείας όλων των ασφαλιστικών φορέων- οι οποίοι έχουν πτυχίο Ιατρικής, μπορούν να τοποθετούνται για απόκτηση ειδικότητας με απόφαση του Υπουργού Υγείας μετά από γνώμη του ΚΕΣΥ, ως υπεράριθμοι άμισθοι. Για το σκοπό αυτό χορηγείται υποχρεωτικά από την υπηρεσία τους εκπαιδευτική άδεια με αποδοχές, ισόχρονη με τη διάρκεια της ειδίκευσής τους». 
Για τη γιατρό, λοιπόν, στην οποία αναφέρεστε, τα στοιχεία του φακέλου τα οποία τηρεί το Υπουργείο δείχνουν τα εξής: Η συγκεκριμένη ιατρός, η οποία, πράγματι, υπηρετούσε ως υπάλληλος στη Νομαρχιακή Μονάδα Υγείας του ΕΟΠΥΥ Μυτιλήνης και μάλιστα στην Υγειονομική Υπηρεσία Μύρινας Λήμνου, με σύμβαση ιδιωτικού δικαίου αορίστου χρόνου, κατέθεσε αίτηση στο Υπουργείο Υγείας συνοδευόμενη από απόφαση του Προέδρου του ΕΟΠΥΥ με την οποία τής εγκρίθηκε εκπαιδευτική άδεια τεσσάρων ετών με αποδοχές, όπως προβλέπει ο νόμος, προκειμένου να ασκηθεί στην ειδικότητα της γενικής ιατρικής. 
Στη συνέχεια, η Διεύθυνση Προσωπικού του Υπουργείου Υγείας απευθύνθηκε προς το ΚΕΣΥ προκειμένου να λάβει τη σχετική γνωμάτευση. Η εκτελεστική επιτροπή του ΚΕΣΥ έδωσε τη σχετική γνωμάτευση και ενέκρινε την τοποθέτησή της στο Γενικό Νοσοκομείο Μυτιλήνης για την άσκησή της στην ειδικότητα της γενικής ιατρικής και κατόπιν αυτών, το Υπουργείο Υγείας εξέδωσε την ανάλογη διοικητική πράξη – υπουργική απόφαση, προκειμένου να τοποθετηθεί στο Γενικό Νοσοκομείο Μυτιλήνης. Η σύμβασή της με το Γενικό Νοσοκομείο Μυτιλήνης άρχισε στις 22 Νοεμβρίου του 2013 και ολοκληρώνεται στις 21 Νοεμβρίου του 2017. 
Πού βλέπετε, λοιπόν, την παρανομία; Βλέπετε φαντάσματα ή γνωρίζετε την πραγματικότητα και θέλετε με κάποιον τρόπο να λαϊκίσετε, δημιουργώντας εντυπώσεις; Η γιατρός είχε δικαίωμα να ζητήσει εκπαιδευτική άδεια. Δεν μπορούσαμε να τής στερήσουμε το δικαίωμα να έχει εκπαιδευτική άδεια, όπως οποιοσδήποτε υγειονομικός υπάλληλος ο οποίος υπηρετεί σε νομικά πρόσωπα δημοσίου δικαίου όπως είναι ο ΕΟΠΥΥ. Δόθηκε, λοιπόν, αυτή η εκπαιδευτική άδεια για να αποκτήσει ειδικότητα και μάλιστα μία κρίσιμη ειδικότητα, αυτήν της γενικής ιατρικής, σε μία εξαιρετικά ευαίσθητη περιοχή της πατρίδας μας.
Ως προς το ζήτημα της πρωτοβάθμιας φροντίδας υγείας στο Νησί της Λήμνου, το οποίο δοκιμάστηκε πρόσφατα και από τους σεισμούς, υπήρχε, πράγματι, υγειονομική υπηρεσία του ΕΟΠΥΥ, η Υγειονομική Υπηρεσία της Μύρινας η οποία υπαγόταν στη Νομαρχιακή Μονάδα Υγείας της Μυτιλήνης με τρεις γιατρούς και δύο άτομα νοσηλευτικό προσωπικό. Απ’ αυτούς τους τρεις γιατρούς, οι δύο γιατροί δεν επέλεξαν να περάσουν στο καινούργιο σύστημα. Η μία γιατρός είναι η συγκεκριμένη, η οποία έχει πάρει εκπαιδευτική άδεια. 
Στη Λήμνο, όμως, υπάρχει το Γενικό Νοσοκομείο Λήμνου το οποίο λειτουργεί και ως Κέντρο Υγείας και παρέχει υπηρεσίες πρωτοβάθμιας φροντίδας υγείας. Εκεί υπηρετούν δύο ιατροί υπηρεσίας υπαίθρου. Σήμερα μετακινείται ο διευθυντής από τη Μονάδα Υγείας του ΠΕΔΥ της Μυτιλήνης και για δεκαπέντε μέρες θα βρίσκεται στο Γενικό Νοσοκομείο Λήμνου μαζί με μία ιατρό από το Γενικό Νοσοκομείο Μυτιλήνης.
Την επόμενη εβδομάδα επιστρέφει στο Γενικό Νοσοκομείο Λήμνου η γιατρός η οποία είχε τοποθετηθεί για δύο βδομάδες στον Άη Στράτη.
Στη Λήμνο, λειτουργούν ακόμα τρία αγροτικά περιφερειακά ιατρεία με δύο ιατρούς και όταν παραστεί ανάγκη, το Γενικό Νοσοκομείο Λήμνου στέλνει γιατρούς. 
Επιπλέον στη Λήμνο, ο ΕΟΠΥΥ έχει συνάψει συμβάσεις με ιδιώτες γιατρούς, δύο παθολόγους, έναν οφθαλμίατρο και δύο γιατρούς άνευ ειδικότητας, ουσιαστικά δηλαδή οι ιατρικές υπηρεσίες στο επίπεδο της πρωτοβάθμιας φροντίδας υγείας που παρέχονταν από τη δομή του ΕΟΠΥΥ που υπήρχε στο νησί, καλύπτονται πλήρως από το Γενικό Νοσοκομείο Λήμνου και μέχρι στιγμής δεν έχει παρουσιαστεί κάποιο ιδιαίτερο πρόβλημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε συνάδελφε, έχετε τον λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Κύριε Υπουργέ, χαίρομαι διότι στην απάντησή σας διαπιστώσατε κι εσείς αυτά τα οποία σας ανέφερα στην ερώτησή μου, στην πρωτομιλία μου.
Διαπιστώσατε, λοιπόν, την ένδεια γιατρών. Και σας λέω ότι αυτήν τη στιγμή, ο Άγιος Ευστράτιος είναι χωρίς γιατρό και τοποθετούνται γιατροί εναλλάξ, μεταφερόμενοι από το Νοσοκομείο Μυτιλήνης ή από άλλα κέντρα υγείας. Η δε Λήμνος έχει ένδεια αγροτικών γιατρών και όσο γι’ αυτά τα οποία αναφέρατε για το Νοσοκομείο της Λήμνου, σας πληροφορώ ότι το Νοσοκομείο της Λήμνου έχει κι αυτό προβλήματα στελέχωσης με γιατρούς και μάλιστα ειδικοτήτων, συγκεκριμένα, κι έχουμε αναφερθεί και σε άλλη ερώτησή μας σε αυτό.
Όσον αφορά δε τα περί αλαζονείας, θα τα παρακάμψω, δεν θα απαντήσω, απλώς θα αναφερθώ εδώ πέρα στο νόμο στον οποίο εσείς αναφερθήκατε κι αναφερθήκατε μερικώς κι όχι ολοκλήρως.
Λέει εδώ ακριβώς το άρθρο 47 του νόμου στον οποίο αναφερθήκατε, του Κώδικα των Δημοσίων Υπαλλήλων, ότι «η μεταπτυχιακή εκπαίδευση γίνεται με τη συμμετοχή του υπαλλήλου σε προγράμματα ή κύκλους μεταπτυχιακών σπουδών που εκτελούνται σε αναγνωρισμένα πανεπιστήμια του εσωτερικού ή του εξωτερικού είτε αυτοτελώς είτε σε σύμπραξη με ΤΕΙ». Το Νοσοκομείο Μυτιλήνης ούτε πανεπιστημιακό ίδρυμα είναι ούτε ΤΕΙ ούτε βρίσκεται σε σύμπραξη.
Προχωρώ, λοιπόν, παρακάτω και σας λέω ότι στο άρθρο 58 του ιδίου νόμου λέει, πως «η υπηρεσιακή άδεια χορηγείται από τον αρμόδιο Υπουργό ή από τη διοίκηση του οικείου νομικού προσώπου δημοσίου δικαίου –όπως σωστά αναφέρατε- ύστερα από αίτηση του υπαλλήλου και μετά από σύμφωνη γνώμη του υπηρεσιακού συμβουλίου». Σε σύμφωνη γνώμη του υπηρεσιακού συμβουλίου δεν αναφερθήκατε. Εάν την έχετε, παρακαλώ να αναφερθείτε σε αυτήν και να την παρουσιάσετε, διότι θα έχουμε το εξής πρωτοφανές στην Ελλάδα, το υπηρεσιακό συμβούλιο να μη λαμβάνει υπ’ όψιν τις ανάγκες περίθαλψης ενός ολόκληρου νησιού και να χορηγεί την άδεια, αφήνοντας ουσιαστικά χωρίς ιατρική κάλυψη ένα ολόκληρο νησί με δεκαεπτά χιλιάδες κατοίκους.
Όσον αφορά δε τα σχετικά τα οποία αναφέρατε εσείς, ότι υπάρχει απόφαση του ΚΕΣΥ, θα ήθελα να σας πω ότι αυτές οι αποφάσεις του ΚΕΣΥ λένε ότι οι εκπαιδευτικές άδειες δεν μπορεί να είναι πάνω από δύο έτη, όχι τέσσερα. Και μπορεί να είναι πάνω από δύο έτη, όταν πρόκειται για την εκπόνηση διδακτορικής διατριβής, κάτι το οποίο δεν υπάρχει, δεν μπορεί να γίνει και δεν αναφερθήκατε. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Κύριε συνάδελφε, μη συνεχίζετε αυτήν την ιστορία. Αναφέρεστε σε άλλες διατάξεις νόμου και όχι σε αυτές τις οποίες επικαλέστηκα εγώ, γιατί σας αδικεί αυτό το οποίο κάνετε και μην προσωποποιείτε μία διαμάχη την οποία μπορεί να έχετε σε τοπικό επίπεδο.
Αναφέρθηκα στο άρθρο 35 στην παράγραφο 1 του ν. 3252/2004 και σας διάβασα ξεκάθαρα την πρόβλεψη του νόμου που λέει ότι για το σκοπό αυτό χορηγείται υποχρεωτικά από την Υπηρεσία εκπαιδευτική άδεια με αποδοχές, ισόχρονη με τη διάρκεια της ειδίκευσής τους. Όσα χρόνια είναι αυτή η ειδίκευση χορηγείται άδεια, δεν χρειάζεται γνώμη του υπηρεσιακού συμβουλίου, χρειάζεται μόνο γνώμη του ΚΕΣΥ. Και το τελειώνουμε αυτό το θέμα. Είναι απόλυτα νόμιμες οι ενέργειες που έκανε το Υπουργείο Υγείας και δεν θα μπορούσε το Υπουργείο Υγείας κάτω από τη συγκεκριμένη πολιτική ηγεσία, να προχωρήσει σε ενέργειες οι οποίες δεν θα ήταν σύννομες.
Έρχομαι τώρα στο πιο ουσιαστικό της ερώτησης. Κάθε μεταρρύθμιση χρειάζεται και κάποιο χρόνο για να μπορέσει να ορθοποδήσει. Όταν ζητάς από ιατρούς να αφήσουν τα ιατρεία τους και να επιλέξουν να πάνε στο καθεστώς της πλήρους κι αποκλειστικής απασχόλησης, είναι φυσιολογικό ορισμένοι γιατροί να μη δεχτούν. Δικαίωμά τους είναι να μην το δεχτούν. Χρειάζεται κάποιος χρόνος, λοιπόν, για να καλυφθούν τα κενά τα οποία δημιουργούνται. Είναι όμως πάρα πολύ σημαντικό το ότι προωθείται μια μεταρρύθμιση στο επίπεδο της πρωτοβάθμιας φροντίδας υγείας, που είναι ίσως η μεγαλύτερη μεταρρύθμιση στη χώρα στον τομέα της υγείας από τη δημιουργία του ΕΣΥ και καθώς περνάει ο χρόνος και καθώς η μεταρρύθμιση αυτή «κλειδώνει» στα διάφορα ζητήματά της, τα οφέλη προς τους πολίτες είναι ορατά. 
Εδώ να υπενθυμίσω ότι έχουμε πάρει την έγκριση για εννιακόσιες θέσεις ειδικευμένων γιατρών οι οποίοι θα έρθουν να τοποθετηθούν ως επικουρικοί ιατροί σε όλες τις μονάδες υγείας του ΠΕΔΥ, του Πρωτοβάθμιου Εθνικού Δικτύου Υγείας, κέντρα υγείας και μονάδες υγείας του ΠΕΔΥ και προφανώς κάποιοι από αυτούς τους γιατρούς, θα θέλουν να καλύψουν και τα κενά που υπάρχουν στη δομή υγείας της Λήμνου, τη συγκεκριμένη δομή υγείας στην οποία αναφερθήκατε.
Αυτήν τη στιγμή, βρισκόμαστε σε μια φάση κατανομής των γιατρών ανά ειδικότητα και ανά γεωγραφική περιφέρεια και το επόμενο διάστημα θα γίνει η προκήρυξη αυτών των θέσεων. 
Το ΠΕΔΥ, το Πρωτοβάθμιο Εθνικό Δίκτυο Υγείας, όμως, το οποίο αντιπαλεύετε και το οποίο δεν ψηφίσατε, όπως δεν ψηφίζετε οτιδήποτε καινοτόμο, προοδευτικό και μεταρρυθμιστικό έρχεται, έχει ήδη προσφέρει στην ελληνική κοινωνία. Εδώ θέλω να κάνω μια ιδιαίτερη αναφορά. 
Η πρόσβαση στις μονάδες υγείας του ΠΕΔΥ -αυτό είναι πάρα πολύ σημαντικό και πρέπει να ακουστεί- είναι πλέον καθολική, πράγμα που σημαίνει ότι όλοι οι πολίτες, ανεξάρτητα από την κοινωνική, οικονομική, ασφαλιστική τους κατάσταση και ικανότητα, μπορούν να έχουν δωρεάν ιατρικές εξετάσεις, συνταγογράφηση και διαγνωστικές εξετάσεις, όπου λειτουργούν τα διαγνωστικά εργαστήρια στις μονάδες υγείας του ΠΕΔΥ. Έχουν αυτήν τη δυνατότητα όλοι απολύτως, ακόμα και αυτοί οι οποίοι είναι ανασφάλιστοι ή έχουν απωλέσει λόγω της κρίσης την ασφαλιστική ικανότητά τους. 
Όπως ανακοίνωσε μάλιστα χθες ο Πρωθυπουργός της χώρας, από τις επόμενες ημέρες, το κράτος θα προσφέρει δωρεάν νοσοκομειακή περίθαλψη και στους ανασφάλιστους, κάτι το οποίο δεν γινόταν μέχρι σήμερα. Το σημαντικό είναι ότι η πρόσβαση στη νοσοκομειακή περίθαλψη, δηλαδή στη δευτεροβάθμια περίθαλψη των ανασφάλιστων, θα γίνεται μέσα από τις μονάδες του Πρωτοβάθμιου Εθνικού Δικτύου Υγείας. 
Οι γιατροί των μονάδων του Πρωτοβάθμιου Εθνικού Δικτύου Υγείας θα κάνουν την παραπομπή, θα πιστοποιούν δηλαδή ότι ο ανασφάλιστος χρειάζεται νοσοκομειακή περίθαλψη και όταν αυτοί το πιστοποιούν, τότε ο ανασφάλιστος θα μπορεί να έχει πλήρη νοσοκομειακή περίθαλψη. Θα υπάρξουν και σχετικές ανακοινώσεις τις επόμενες ημέρες. 
Το ΠΕΔΥ λοιπόν, το οποίο εσείς πολεμάτε και το οποίο καταψηφίσατε, ήδη έχει προσφέρει πολύ σημαντικά οφέλη στην ελληνική κοινωνία, η οποία δοκιμάζεται αυτήν την περίοδο από την κρίση. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κι εμείς ευχαριστούμε, κύριε Υπουργέ. 
Εισερχόμεθα στη συζήτηση της τρίτης με αριθμό 795/26-5-2014 επίκαιρης ερώτησης πρώτου κύκλου του Βουλευτή Α΄ Θεσσαλονίκης των Ανεξαρτήτων Ελλήνων κ. Γαβριήλ Αβραμίδη προς τον Υπουργό Εξωτερικών, σχετικά με την αναγνώριση της γενοκτονίας των Ασσυρίων από το καθεστώς των Νεότουρκων.
Στην επίκαιρη ερώτηση του κυρίου συναδέλφου θα απαντήσει ο Υφυπουργός Εξωτερικών κ. Κυριάκος Γεροντόπουλος. 
Κύριε συνάδελφε, έχετε τον λόγο για δύο λεπτά.</ChairmanSpeech> 
 <Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, η επίκαιρη ερώτησή μας είναι συνέχεια μιας αναφοράς την οποία καταθέσαμε από κοινού με τον συνάδελφο κ. Δημαρά σε σχέση με την γενοκτονία των Ασσυρίων, με βάση ένα έγγραφο το οποίο έστειλε η Παμποντιακή Ομοσπονδία Ελλάδος, η οποία ζητάει να αναγνωριστεί η γενοκτονία αυτή, ως ολοκλήρωση της υπόθεσης του ενιαίου εγκλήματος της γενοκτονίας. 
Η γενοκτονία των Ασσυρίων αναφέρεται στη μαζική σφαγή του ασσυριακού, χαλδαϊκού, συριακού πληθυσμού της Οθωμανικής Αυτοκρατορίας κατά τη διάρκεια της δεκαετίας του 1890, τον Πρώτο Παγκόσμιο Πόλεμο και την περίοδο μεταξύ 1922-1925. 
Οι Οθωμανοί πίεζαν τους ορθοδόξους Ασσυρίους να αλλαξοπιστήσουν, οι οποίοι για την άρνησή τους δέχθηκαν διωγμούς, πυρπολήσεις και εκτελέσεις. Ο πληθυσμός των Ασσυρίων της άνω Μεσοποταμίας, Tur Abdin, Hakkari, Van, Siirt της σημερινής νοτιοανατολικής Τουρκίας, όπως και της Urmia του σημερινού βορειοδυτικού Ιράν, εκτοπίστηκε διά της βίας και σφαγιάστηκε από οθωμανικές δυνάμεις μεταξύ 1914-1920. Οι πιο πρόσφατες εκθέσεις, εκτιμούν το συνολικό αριθμό των νεκρών στις διακόσιες πενήντα χιλιάδες, ενώ άλλες πηγές κάνουν λόγο για επτακόσιες πενήντα χιλιάδες νεκρούς. 
Η γενοκτονία των Ασσυρίων, πραγματοποιήθηκε στο ίδιο πλαίσιο με τη γενοκτονία των Αρμενίων και των Ελλήνων του Πόντου, της Μικράς Ασίας και της Ανατολικής Θράκης. Υπολογίζεται ότι τρία εκατομμύρια χριστιανικού θρησκεύματος πληθυσμοί δολοφονήθηκαν από το καθεστώς των Νεότουρκων. Υπάρχουν οι αποφάσεις του Ευρωπαϊκού Κοινοβουλίου το Σεπτέμβριο 2006, καθώς επίσης και του κοινοβουλίου της Σουηδίας, οι οποίες είναι ξεκάθαρες, αφού παρουσιάζουν τις γενοκτονίες των Αρμενίων, των Ασσυρίων και των Ελλήνων ως ένα ενιαίο έγκλημα και στο πλαίσιο αυτό κινούνται και οι μερικές αναγνωρίσεις που έχουν υπάρξει από πολιτείες της Αυστραλίας. Πρόκειται για γενοκτονίες που υπήρξαν αποτέλεσμα ενός ενιαίου σχεδίου του καθεστώτος των Νεότουρκων της Οθωμανικής Αυτοκρατορίας. 
Το ελληνικό Κοινοβούλιο, αναγνώρισε όπως είναι γνωστό, τη Γενοκτονία των Ελλήνων του Πόντου το Φεβρουάριο του 1994, όπως επίσης και τη Γενοκτονία των Αρμενίων το 1996. Κρίνεται απαραίτητο, για λόγους ανθρώπινης αξιοπρέπειας, σεβασμού των ανθρωπίνων δικαιωμάτων αλλά και για την αποκατάσταση της ιστορικής μνήμης, να αναγνωριστεί και η γενοκτονία των Ασσυρίων. Οι Αρμένιοι, οι Ασσύριοι και οι Έλληνες είμαστε θύματα γενοκτονίας του ίδιου θύτη. 
Η Διεθνής Ένωση Ακαδημαϊκών για τη μελέτη των γενοκτονιών, έχει αναγνωρίσει το 2007 το ενιαίο του εγκλήματος κατά των χριστιανικών λαών, Ελλήνων, Αρμενίων, Ασσυρίων. Το τουρκικό κράτος μέχρι σήμερα, αρνείται την ευθύνη για τα εγκλήματα αυτά.
Κλείνοντας, ως Έλληνες οφείλουμε αφ’ ενός να υπενθυμίζουμε στη Διεθνή Κοινότητα τα γεγονότα και αφ’ ετέρου να προβούμε στις αναγκαίες ενέργειες ώστε όλα τα κράτη -και η ίδια η Τουρκία- να αναγνωρίσουν αυτήν τη γενοκτονία. 
Σας θυμίζω, κύριε Υπουργέ, πως στη χώρα μας ζουν περισσότερες από τριακόσιες οικογένειες οι οποίες ήρθαν μαζί με τους πρόσφυγες της Μικρασιατικής Καταστροφής και έχουν προσαρμοστεί στην ελληνική κοινωνία. Σας ερωτώ, λοιπόν, εάν προτίθεστε να αναλάβετε πρωτοβουλία ως Κυβέρνηση για την αναγνώριση της Γενοκτονίας των Ασσυρίων από το Κοινοβούλιό μας. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε τον λόγο για τρία λεπτά.</ChairmanSpeech> 
<Speech><Parlmember>ΚΥΡΙΑΚΟΣ ΓΕΡΟΝΤΟΠΟΥΛΟΣ</Parlmember> (Υφυπουργός Εξωτερικών): Ευχαριστώ, κύριε Πρόεδρε. 
Κύριε συνάδελφε, σας ευχαριστώ για την εμπεριστατωμένη ερώτησή σας. 
Το Υπουργείο Εξωτερικών, έχει απαντήσει πολλές φορές κατά το παρελθόν, με την ευκαιρία ερωτήσεων κοινοβουλευτικού ελέγχου, σε ερωτήματα που άπτονται τα ζητήματα των γενοκτονιών των Ελλήνων του Πόντου, της Μικράς Ασίας και των Αρμενίων. Στην ίδια ακριβώς λογική είναι και η δική σας εμπεριστατωμένη επίκαιρη ερώτηση για την περίπτωση των Ασσυρίων. 
Θα ήθελα να ξεκινήσω την τοποθέτησή μου με το αυτονόητο. Θέματα τόσο σοβαρά, όπως είναι τα ζητήματα των γενοκτονιών, αντιμετωπίζονται με τη δέουσα σοβαρότητα και ευαισθησία από τη Βουλή των Ελλήνων, από το σύνολο της ελληνικής πολιτείας καθώς και από το Υπουργείο Εξωτερικών. 
Πράγματι, η ιστορική αλήθεια για τα γεγονότα της περιόδου στην οποία αναφέρεστε, αν και απολύτως γνωστή, δεν αποτιμάται το ίδιο από όλους. Ελπίζουμε κάποια στιγμή, η Τουρκία να σταθεί με γενναιότητα και ωριμότητα απέναντι στο οθωμανικό παρελθόν της και να αναγνωρίσει την ιστορική αλήθεια όσο οδυνηρή και αν είναι για τα γεγονότα της περιόδου αυτής περίπου έναν αιώνα μετά. 
Ένα πρώτο βήμα προς την κατεύθυνση αυτή, θεωρούμε πως ήταν η δήλωση που έγινε από τουρκικής πλευράς -συγκεκριμένα από τον Πρωθυπουργό- με αφορμή τα γεγονότα του 1915 και συγκεκριμένα τη Γενοκτονία των Αρμενίων. 
Η Ελλάδα, έχει κάνει την αποτίμηση των γεγονότων αυτών με εντιμότητα και αίσθημα τιμής και ευθύνης, ως ελάχιστη ηθική υποχρέωση απέναντι στους ηρωικούς νεκρούς της περιόδου εκείνης. 
Εκτιμώ ότι μέσα από τις αποφάσεις της Βουλής των Ελλήνων για τη μνήμη των νεκρών του Ποντιακού Ελληνισμού των Ελλήνων της Μικράς Ασίας και των Αρμενίων, αναδεικνύονται όλες οι πτυχές αυτής της εγκληματικής -εκ μέρους των Τούρκων- περιόδου.
Θα μου επιτρέψετε, τέλος, να σημειώσω ότι ζητήματα όπως αυτό που συζητούμε σήμερα, είθισται να αναδεικνύονται μέσα από πρωτοβουλίες των εθνικών κοινοβουλίων. Σας υπενθυμίζω ότι η Γενοκτονία των Ποντίων έχει αναγνωριστεί με νόμο με πρωτοβουλία Βουλευτών του ελληνικού Κοινοβουλίου. Μάλιστα, ως τότε ήταν η πρώτη νομοθετική πρωτοβουλία που αναλήφθηκε από Βουλευτές και έγινε νόμος του κράτους. 
Θέλω να κάνω και μια παρατήρηση. Η σημασία τόσο σημαντικών γεγονότων, δεν εξαρτάται μόνο από τον αριθμό των κοινοβουλίων που τα αναγνωρίζουν. Τα γεγονότα αυτά συνέβησαν και αποτελούν μέρος της ιστορίας, ανεξάρτητα από το ότι κάποια κράτη για λόγους άγνοιας, πολιτικής σκοπιμότητας ή ενδεχομένως για κάποιους άλλους λόγους τοποθετούνται απέναντι σε αυτά. 
Πιστεύω ότι η ιστορία έχει καταγράψει τα γεγονότα αυτά, ανεξάρτητα εάν κάποιοι τα παραδέχονται ή όχι. Η αυτονόητη αυτή διαπίστωση, βεβαίως, δεν σημαίνει ότι δεν πρέπει να γίνονται προσπάθειες ανάδειξης των συγκεκριμένων ζητημάτων διεθνώς, πρωτίστως μέσα από κοινοβουλευτικές επαφές και βεβαίως και από ακαδημαϊκές πρωτοβουλίες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Αβραμίδη, έχετε τον λόγο για δύο λεπτά.</ChairmanSpeech> 
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember> : Ευχαριστώ, κύριε Πρόεδρε. 
Κύριε Υπουργέ, νομίζω ότι συμφωνούμε στο αναγκαίο της αναγνώρισης αυτού του εγκλήματος για την αποκατάσταση της ιστορικής μνήμης. Είναι ηθική υποχρέωση. 
Εμείς, μετά την αναφορά, ήρθαμε στην επίκαιρη ερώτηση και μας δώσατε την πρόταση ουσιαστικά για να συνεχίσουμε με κατάθεση πρότασης νόμου διακομματικά, πιστεύω, από συναδέλφους των παρατάξεων, γιατί είναι ένα ζήτημα το οποίο πρέπει να βγει ως ζήτημα ενδιαφέροντος ομόθυμα και ομόφωνα του Κοινοβουλίου μας. 
Δεν πρέπει να μείνουμε στις αναγνωρίσεις που έχουν γίνει στο παρελθόν, δηλαδή τη Γενοκτονία των Ελλήνων του Πόντου το Φεβρουάριο του 1994 και τη Γενοκτονία των Αρμενίων τον Απρίλιο του 1996. Οφείλουμε να ολοκληρώσουμε αυτήν την αναγνώριση. 
Σαφώς και είναι γενοκτονία, γιατί σύμφωνα με το Διεθνές Δίκαιο, ως γενοκτονία ονομάζουμε τα μαζικά εγκλήματα που αποβλέπουν στη συστηματική, με βίαια ως επί το πλείστον μέσα, επιδιωκόμενη εξόντωση ολόκληρης φυλής ή τμήματος αυτής σε ορισμένο τόπο. Η γενοκτονία μπορεί να επιτευχθεί είτε με σειρά ομαδικών φόνων, όλων σχεδόν των μελών μιας φυλής είτε με συστηματική εξασθένιση αυτής.
Θα ήθελα να επισημάνω κάποια ακόμα σημεία.
Ιανουάριος του 2012. Με ψήφισμα - δήλωσή η κοινοβουλευτική συνέλευση του Συμβουλίου της Ευρώπης, καλεί την Τουρκία να αναγνωρίσει τη Γενοκτονία Αρμενίων, Ασσυρίων και Ελλήνων. Στο ψήφισμα - δήλωση αναφέρεται σχετικά: «Μας προβληματίζει η διαρκής πολιτική άρνησης έναντι της Γενοκτονίας Αρμενίων, Ελλήνων και Ασσυρίων εκ μέρους των τουρκικών αρχών, καθώς επίσης διώξεις δημοσιογράφων και συγγραφέων με την επίκληση του άρθρου 301 του Ποινικού Κώδικα».
Βεβαίως, υπήρξε η αναφορά αυτή που ήταν ένα σημαντικό βήμα του Πρωθυπουργού της Τουρκίας, του κ. Ερντογάν, σχετικά με τη Γενοκτονία των Αρμενίων. 
Ιανουάριος 2012: Εστάλη επιστολή από το Ερευνητικό Κέντρο Ασσυριακής Γενοκτονίας, με τεκμηριωμένο το ζήτημα αυτό, προς το κοινοβούλιο του Ισραήλ την Κνεσσέτ. 
Φεβρουάριος 2012: Το Ερευνητικό Κέντρο Γενοκτονίας των Ασσυρίων (SEYFO), που εδρεύει στη Σουηδία, έστειλε ανάλογη επιστολή στον Σερτζ A. Σαρτζιάν, Πρόεδρο της Δημοκρατίας της Αρμενίας, για να αναγνωρίσει το αίτημα αυτό. 
Επίσης, η Διεθνής Ένωση Γενοκτονολόγων, ανεξάρτητος διεπιστημονικός οργανισμός που μελετά τη φύση, τις αιτίες και τις συνέπειες της γενοκτονίας, που ιδρύθηκε το 1994 στις Ηνωμένες Πολιτείες Αμερικής, έχει τονίσει συγκεκριμένα πως αναγνωρίζει τις γενοκτονίες κατά του ασσυριακού και ελληνικού πληθυσμού της Οθωμανικής Αυτοκρατορίας μεταξύ 1914 και 1923. 
Η υιοθετημένη από τα κράτη-μέλη του ΟΗΕ σύμβαση για την πρόληψη και τιμωρία του εγκλήματος της γενοκτονίας, έχει λάβει ως βάση για τον ορισμό της έννοιας της γενοκτονίας την ιστορική εμπειρία των γενοκτονιών των Ελλήνων, των Αρμενίων και των Ασσυρίων στις αρχές του 20ου αιώνα από το τουρκικό καθεστώς, τους Νεότουρκους Οθωμανούς, και βεβαίως στη συνέχεια αυτήν των Εβραίων του Β’ Παγκοσμίου Πολέμου από το Ολοκαύτωμα.
Κλείνω με αυτά τα οποία έχει πει ο Χένρι Μοργκεντάου: «Οι Αρμένιοι δεν είναι η μοναδική μερίδα ανθρώπων στην Τουρκία οι οποίοι υπέφεραν από την πολιτική μετατροπής της Τουρκίας αποκλειστικά σε χώρα των Τούρκων. Την ιστορία την οποία έχω πει…» -λέει ο Χένρι Μοργκεντάου- «…είναι για τους Αρμένιους, μπορώ να πω και με σημαντικές τροποποιήσεις και για τους Έλληνες και τους Συρίους. Πράγματι, οι Έλληνες ήταν τα πρώτα θύματα αυτής της εθνικιστικής ιδέας». 
Ο μεγάλος Έλληνας ιστορικός Πολύβιος, έλεγε: «Όλβιος, όστις της ιστορίας έσχε μάθησιν». 
Γι’ αυτήν, λοιπόν, την ιστορία οφείλουμε και θα αναλάβουμε -όπως μας προτρέψατε, κύριε Υπουργέ- διακομματική πρωτοβουλία για την κατάθεση πρότασης νόμου.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech> 
<Speech><Parlmember>ΚΥΡΙΑΚΟΣ ΓΕΡΟΝΤΟΠΟΥΛΟΣ</Parlmember> (Υφυπουργός Εξωτερικών): Κύριε Αβραμίδη, για μια ακόμα φορά σας λέω ότι με την ερώτησή σας πραγματικά αναδεικνύετε κάποια ζητήματα τα οποία είναι γνωστά αλλά τα οποία οφείλουμε να προσπαθήσουμε να γίνουν ακόμα γνωστότερα στο ευρύ κοινό.
Πριν από τριάντα περίπου χρόνια, ως Ευρωβουλευτής τότε, είχαμε αναλάβει μια πρωτοβουλία με κάποιους συναδέλφους από όλες τις χώρες και πετύχαμε την αναγνώριση της Γενοκτονίας των Αρμενίων από το Ευρωπαϊκό Κοινοβούλιο. Αυτές οι πρωτοβουλίες, που ξεκινούν μέσα από το Κοινοβούλιο, να ξέρετε ότι αγκαλιάζονται από όλες τις πτέρυγες. Και αυτό είναι το καλύτερο απ’ όλα. 
Θα ήθελα να επαναλάβω ότι η χώρα μας επιδιώκει την αναγνώριση και την ανάδειξη της ιστορικής αλήθειας, μέσα από μια ειλικρινή προσέγγιση του παρελθόντος και των ιστορικών γεγονότων. 
Η Βουλή των Ελλήνων έχει τοποθετηθεί με σαφήνεια όλα αυτά τα χρόνια για τα γεγονότα της εγκληματικής εκ μέρους των Τούρκων περιόδου, σαν ένα ελάχιστο φόρο τιμής για τους ανθρώπους αυτούς που ηρωικά έχασαν τη ζωή τους. 
Είναι αυτονόητο ότι η προσπάθεια να χυθεί φως στα ιστορικά γεγονότα, δεν εξαντλείται αποκλειστικά στη διαδικασία της εθνικής αυτογνωσίας. Επίσης, δεν εξαντλείται στο ελάχιστο χρέος κάθε κοινωνίας για την απόδοση του επιβεβλημένου φόρου τιμής. 
Παρακολουθούμε την πορεία ανάδειξης ζητημάτων, όπως η γενοκτονία, με συνέπεια και εξετάζουμε το σύνολο των υφισταμένων και προσφοροτέρων επιλογών πάντοτε με γνώμονα το εθνικό συμφέρον. Πιστεύω ότι αυτό κάνουν όλοι οι συνάδελφοι Βουλευτές και όλες οι πτέρυγες της Βουλής.
Τέλος, θέλω να σημειώσω ότι η Τουρκία γνωρίζει πολύ καλά πως τοποθετείται η Ελλάδα στα θέματα αυτά. Όπως σας έχω πει και νωρίτερα, τα κράτη, τα κοινοβούλια αυτοτοποθετούνται σε αυτά τα πράγματα. Η Ελλάδα το έχει πράξει σαφώς και ρητώς. Η Τουρκία θα πρέπει ομοίως να βρει το θάρρος να το πράξει. Εμείς είμαστε έτοιμοι εδώ να συζητήσουμε όλα αυτά τα θέματα, γιατί θεωρούμε ότι η Ελλάδα μόνο να κερδίσει έχει όταν πέσει φως σε αυτά τα ζητήματα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθήτριες και τέσσερις εκπαιδευτικοί συνοδοί τους από το 10ο Δημοτικό Σχολείο Αγίων Αναργύρων και από το 7ο Δημοτικό Σχολείο Χαϊδαρίου. 
Σας καλωσορίζουμε. Καλή πρόοδο!
 (Χειροκροτήματα απ’ όλες τις πτέρυγες της Βουλής)
Θα συζητηθεί η δεύτερη με αριθμό 793/26-5-2014 επίκαιρη ερώτηση δευτέρου κύκλου της Βουλευτού Β΄ Αθηνών του Συνασπισμού Ριζοσπαστικής Αριστεράς κ. Χαρούλας (Χαράς) Καφαντάρη προς τον Υπουργό Δημόσιας Τάξης και Προστασίας του Πολίτη, σχετικά με την προετοιμασία του Πυροσβεστικού Σώματος εν όψει της αντιπυρικής περιόδου.
Στην επίκαιρη ερώτηση θα απαντήσει ο Υπουργός κ. Δένδιας. 
Ορίστε, κυρία συνάδελφε, έχετε τον λόγο.</ChairmanSpeech>
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Κύριε Υπουργέ, καλημέρα σας. 
Πέρυσι ακριβώς τέτοια εποχή, είχαμε συζητήσει μία αντίστοιχη επίκαιρη ερώτηση για την προετοιμασία της αντιπυρικής περιόδου. Ήδη η αντιπυρική περίοδος έχει αρχίσει. Βέβαια, θεωρούμε ότι η αντιπυρική προστασία της χώρας δεν μπορεί να βασίζεται μόνο στον τομέα της καταστολής αλλά κύρια στην πρόληψη με λήψη συγκεκριμένων μέτρων. 
Σήμερα, όμως, θα συζητήσουμε το κομμάτι του οποίου εσείς προΐστασθε ως Υπουργός, που αφορά την καταστολή και έχει να κάνει με την προετοιμασία του Πυροσβεστικού Σώματος. Εύχομαι αυτή η συζήτηση να μην είναι ένα ευχολόγιο και αυτά τα οποία θα μας πείτε σήμερα πραγματικά να τηρηθούν και να μη γίνει αυτό το οποίο έγινε πέρυσι.
Έχετε δεσμευθεί, κύριε Υπουργέ, πολλές φορές τα δύο τελευταία χρόνια για αλλαγή του δόγματος δασοπυρόσβεσης καθώς και σε δομικές αλλαγές. Ψηφίστηκε το νομοσχέδιο για την αναδιάρθρωση του Πυροσβεστικού Σώματος και εσείς ακόμα δεν έχετε προχωρήσει στην έκδοση των αντίστοιχων προεδρικών διαταγμάτων και κανονιστικών διατάξεων, όπως προβλέπονται από το νόμο. 
Την ίδια στιγμή υπάρχει πολύ μεγάλο πρόβλημα -όπως υπάρχει εδώ και δύο-τρία χρόνια- με το θέμα των ανταλλακτικών και των μέσων του Πυροσβεστικού Σώματος. Είναι σε εκκρεμότητα ο συγκεκριμένος διαγωνισμός για την προμήθεια των ελαστικών, καθώς και άλλων υλικών. Και επιτρέψτε μου να πω ότι είναι ανεπίτρεπτο -αυτές τις απαντήσεις έχουμε και εσείς έχετε δηλώσει ότι είναι θέμα και άλλων Υπουργείων- αυτήν τη στιγμή το Πυροσβεστικό Σώμα να μην έχει ελαστικά, διότι υπάρχει κάποιο πρόβλημα που δεν αφορά το Υπουργείο σας σε σχέση με τον εν λόγω διαγωνισμό. 
Από την άλλη μεριά, οι Έλληνες πυροσβέστες έχοντας πάρει αυτό το επίδομα από το λεγόμενο πλεόνασμα -ψίχουλα δυστυχώς- θα ρισκάρουν ακόμα και τη ζωή τους.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ήταν ευκαιρία, κύριε Πρόεδρε, κατά τη διάρκεια της ψήφισης του νόμου για την αναδιάρθρωση του Πυροσβεστικού Σώματος, να λυθεί και το σοβαρό θέμα που έχει να κάνει με την τριχοτόμησή του. Αυτήν τη στιγμή οι πενταετούς υποχρέωσης πυροσβέστες δεν έχουν τη δυνατότητα επιχειρησιακά να ανταποκριθούν, να δουλέψουν σε εικοσιτετράωρη βάση, να μετακινηθούν από τη βάση τους πέραν κάποιων χιλιομέτρων και το θέμα της τριχοτόμησης εξακολουθεί και υπάρχει. 
Θα ήθελα, βέβαια, να αναφέρω κάτι σε σχέση με τα πυροσβεστικά αεροσκάφη, τα οποία ουσιαστικά βρίσκονται σε αποσύνθεση. Προχθές είχαμε άλλο ένα κρούσμα βλάβης, όπου ευτυχώς δεν υπήρχε θύμα. Και έχουμε άλλες δύο περιπτώσεις το τελευταίο χρονικό διάστημα, διότι τα πυροσβεστικά αεροσκάφη είναι παλιά, δεν έχουν συντηρηθεί και δεν υπάρχουν αυτήν τη στιγμή ανταλλακτικά για να είναι όλος ο εναέριος στόλος του Πυροσβεστικού Σώματος σε ετοιμότητα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τα υπόλοιπα στη δευτερολογία σας, κυρία συνάδελφε.</ChairmanSpeech>
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Θα ήθελα να ρωτήσω, κύριε Υπουργέ. Για ποιο λόγο δεν προχωρά ο υπάρχων διαγωνισμός και πώς σκέφτεστε να λύσετε άμεσα το θέμα σε σχέση με την προμήθεια των ελαστικών; Από την άλλη μεριά, πότε προτίθεστε να εκδώσετε τις ΚΥΑ, τα αντίστοιχα προεδρικά διατάγματα και τις εγκυκλίους, ώστε να ενσωματωθούν στα επιχειρησιακά σχέδια και τα σχέδια οργάνωσης οι διοικητικές και άλλες αλλαγές που έφερε ο νέος νόμος για την αναδιάρθρωση; Με ποιο νομοθετικό πλαίσιο θα λειτουργήσουν η πρώην Γενική Γραμματεία Πολιτικής Προστασίας και νυν ΣΑΠΠ και το Ενιαίο Συντονιστικό Κέντρο Επιχειρήσεων, το ΕΣΚΕ;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, όσο είναι δυνατό, να τηρούμε το χρόνο. 
Κύριε Υπουργέ, έχετε τον λόγο για τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του πολίτη): Κύριε Πρόεδρε, σας ευχαριστώ πολύ. 
Με το εύρος της ερωτήσεως, οφείλω να σας πω ότι σχεδόν καθίσταται αδύνατον να τηρήσω το χρόνο. Θα προσπαθήσω να το μοιράσω μεταξύ πρωτολογίας και δευτερολογίας. 
Στη δευτερολογία θα μιλήσω για την κατάσταση, γιατί, εμμέσως, η κυρία συνάδελφος -και νομίζω για θέμα που δεν το συγχωρεί- με λίγο οξύ τόνο, αν κατάλαβα καλά κατ’ αρχάς μιλάει για την περσινή χρονιά, ωσάν να ήταν μια χρονιά αποτυχίας. Αυτό δεν είναι αλήθεια. Είναι ακριβώς το αντίθετο. Η περσινή χρονιά ήταν μια θριαμβευτική χρονιά για τη χώρα και το Πυροσβεστικό Σώμα. Με δεδομένο τον ίδιο περίπου αριθμό πυρκαγιών και με δυσχερέστατες συνθήκες, οι εκτάσεις που κάηκαν ήταν λιγότερες από το 50%. Αυτό πρέπει να το λέμε και πρέπει να δίνουμε και συγχαρητήρια στους ανθρώπους αυτούς που το κατάφεραν αυτό, με λιγότερα μέσα, με τεράστιες δυσκολίες, που πάρα πολύ ορθά τις αναφέρατε.
Έρχομαι στο δεύτερο. Πράγματι, με τη βοήθεια όλων των πτερύγων της Βουλής ψηφίστηκε το νομοθέτημα. Δεν έχετε δίκιο ότι δεν προχωράνε οι εκτελεστικές πράξεις. Έχει υπογραφεί η απόφαση για τον καθορισμό της αρμοδιότητας των συντονιστικών επιχειρήσεων. Έχει υπογραφεί η υπουργική απόφαση για την οργάνωση, αναδιάρθρωση και λειτουργία των κεντρικών υπηρεσιών, που είναι η σημαντική, η κεντρική πράξη υλοποίησης του νομοθετήματος, το 90%. Έχει υπογραφεί η υπουργική απόφαση μεταβίβασης των αρμοδιοτήτων στο Γενικό Γραμματέα Πολιτικής Προστασίας και έχει υπογραφεί η υπουργική απόφαση που αφορά την οργάνωση, τη διάρθρωση και λειτουργία των περιφερειακών υπηρεσιών. Γιατί λέτε ότι δεν έχει εκτελεστεί; Και ενώ το νομοθέτημα δημοσιεύτηκε στο τέλος Μαρτίου, μέσα σε ενάμιση μήνα, με Πάσχα, με εκλογές, το σύνολο σχεδόν των πράξεων που προβλεπόντουσαν, έχουν υπογραφεί. Γιατί να δίνουμε μία εικόνα αμέλειας, αδιαφορίας, καθυστέρησης, όταν θα μπορούσε να προκύψει σαφώς ότι κάτι τέτοιο δεν υπάρχει; 
Έρχομαι τώρα στα ουσιαστικά θέματα, τα οποία είχατε την καλοσύνη να θίξετε. Να τα χωρίσουμε με τη σειρά. Όσον αφορά το προσωπικό, δεν υπάρχει πρόβλημα προσωπικού στο Πυροσβεστικό Σώμα. Είναι πλήρως στελεχωμένο και μάλιστα από τους χίλιους διακόσιους εποχικούς, τελικά, μετά από συζήτηση δική μου με το Υπουργείο Οικονομικών, ενεκρίθησαν χίλιοι πεντακόσιοι. 
Όσον αφορά τα θέματα που έχουν να κάνουν με τα αεροπλάνα, που είναι το πλέον σημαντικό, επειδή θέλουν χρόνο, θα τα αφήσουμε για τη δευτερολογία. 
Όσον αφορά τα οχήματα, είναι πολλά και πεπαλαιωμένα. Κάναμε ό,τι μπορούσαμε αυτά τα δύο χρόνια. Με πλήρη εκμετάλλευση των ευρωπαϊκών προγραμμάτων, υπογράφηκε η συμβασιοποίηση τριακοσίων πενήντα επτά οχημάτων. Είναι η μεγαλύτερη παραγγελία στην ιστορία που Πυροσβεστικού Σώματος με ευρωπαϊκά χρήματα, διότι δικά μας χρήματα δεν έχουμε. 
Όσον αφορά τα ελαστικά, είναι ένα τεράστιο πρόβλημα. Είχατε την καλοσύνη να θίξετε ότι υπάρχει συναρμοδιότητα και θέμα εξ αυτού. Δεν θα μπω σε αυτό. Υπέγραψα την προμήθεια δύο χιλιάδων εξακοσίων ελαστικών πρόσφατα, για να μπορέσουμε να αναπληρώσουμε, πράγματι, κενά για το τεράστιο πρόβλημα που υπάρχει. Άδικα υπάρχει αλλά εν πάση περιπτώσει υπάρχει. 
Επίσης, έχει γίνει κάθε προσπάθεια -ειλικρινά σας λέω, κάθε προσπάθεια- για τη συντήρηση του επίγειου στόλου, όπως γίνεται και στα αυτοκίνητα της Αστυνομίας. 
Από εκεί και πέρα, στη δευτερολογία μου, αν θέλετε να συζητήσουμε τα θέματα των εναερίων μέσων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, έχετε τον λόγο.</ChairmanSpeech>
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Κατ’ αρχάς, κύριε Υπουργέ, συγχαρητήρια στο Πυροσβεστικό Σώμα δεν θα μας πείτε να δώσουμε. Εμείς είμαστε πάντα δίπλα τους και στα αιτήματά τους και στις προσπάθειές τους και αναδεικνύουμε ουσιαστικά το γεγονός, πως το ότι υπάρχει δασοπροστασία και αντιμετώπιση των φαινομένων, οφείλεται στον ηρωισμό, στη φιλοτιμία αυτών των εξαθλιωμένων οικονομικά εργαζόμενων. Διότι ως εργαζόμενους τους βλέπουμε. 
Δεύτερον, όσον αφορά το θέμα της αντιπυρικής περιόδου, βεβαίως έχει να κάνει με τη συντήρηση και με την πρόληψη, όπως ανέφερα πριν, με τις δασικές υπηρεσίες οι οποίες είναι αποδυναμωμένες από προσωπικό, αποδυναμωμένες από υλικά κ.λπ.. Θα μου πείτε δεν είναι της δικής σας αρμοδιότητος, φυσικά. Θα ήθελα, όμως, σας ρωτήσω -επειδή αναφερθήκατε στο θέμα σε σχέση με το νομοσχέδιο και την έκδοση προεδρικών διαταγμάτων για να μπορέσει να εφαρμοστεί κ.λπ.- αν έχει εκδοθεί, τουλάχιστον, ο κανονισμός λειτουργίας του ΕΣΚΕ, ως ο κύριος συντονιστής όλων των υλικών και μέσων δασοπυρόσβεσης. 
Πότε πρόκειται να γίνει και αν έχει γίνει, γιατί θεωρούμε ότι αυτό είναι πολύ σημαντικό.
Τώρα θα ήθελα να μπω λίγο στο θέμα του εναέριου στόλου. Το μοντέλο δασοπυρόσβεσης και δασοπροστασίας, που είχατε πει και εσείς ότι θα το αλλάξετε, χρειάζεται αλλαγή μοντέλου. Γι’ αυτό δεν έχει γίνει τίποτα μέχρι σήμερα. Αυτήν τη στιγμή υπάρχουν αεροσκάφη που ουσιαστικά δεν συντηρούνται. Υπάρχει ενοικίαση πτητικών μέσων με μεγάλο κόστος σε ιδιωτικές εταιρείες που δεν διαθέτουν –αν μου επιτρέπετε- την αντίστοιχη πείρα, όπως αποκαλύφθηκε με την εταιρεία «SKYLINK» του προηγούμενου διαγωνισμού για χρονικό διάστημα τριών χρόνων με δυνατότητα προαίρεσης για άλλα δύο χρόνια.
Επίσης, ήθελα να σας ρωτήσω σε ποιο στάδιο βρίσκεται η μελέτη αντικατάστασης των γηρασμένων αεροσκαφών και ο εμπλουτισμός τους με οικονομικότερα μοντέλα, όπως έχετε και εσείς παραδεχθεί. Είναι στις προθέσεις σας, να συστήσετε ένα σύγχρονο επικουρικό μηχανισμό εναέριας δασοπυρόσβεσης, από το να νοικιάζετε πτητικά μέσα τα οποία κατά κάποιον τρόπο κοστίζουν πολύ περισσότερο; Έχει αποτιμηθεί το κόστος των μισθώσεων για να το συγκρίνουμε με την επισκευή των ήδη υπαρχόντων; Τι ρόλο θα παίξουν τα ιδιόκτητα ελικόπτερα; Ο βαθμός ετοιμότητός τους ποιος είναι;
Εσείς υπερηφανευόσασταν πέρυσι ότι έγκαιρα δόθηκαν τα κονδύλια ΣΑΤΑ. Εγώ θα πω το εξής: Έχουν ληφθεί κάποια μέτρα από την πλευρά του Υπουργείου, να ελεγχθεί πώς διετέθησαν αυτά τα κονδύλια αντίστοιχα και δεν πήγαν να βουλώσουν άλλες τρύπες στην τοπική αυτοδιοίκηση η οποία φυσικά και στενάζει οικονομικά;
Αυτά θα ήθελα να σας ρωτήσω, κύριε Υπουργέ, και να σας πω ότι για άλλη μια φορά, εμείς πιστεύουμε ότι οι Έλληνες πυροσβέστες θα δώσουν καλά τη μάχη και αυτήν τη χρονιά.
Όσον αφορά τώρα αυτό που είπατε πριν, ότι πέρυσι η χρονιά ήταν εξαιρετική, θα ήθελα να πω ότι δεν μπορούμε να τα αφήνουμε όλα στις καιρικές συνθήκες ή να μένουμε στο τι συνθήκες θα επικρατήσουν. Το πρόβλημα και πέρυσι υπήρχε και φέτος υπάρχει σε σχέση με τα μέσα και με τα υλικά. 
Όσον αφορά τους πενταετούς υποχρέωσης πυροσβέστες, αυτήν τη στιγμή οι συγκεκριμένοι ούτε υπερωρίες μπορούν να πάρουν και σε μια κατάσταση έκτακτης ανάγκης, δεν θα μπορούν να δουλέψουν μετά από ένα ορισμένο χρονικό διάστημα και βέβαια σύμφωνα με το νόμο να απομακρυνθούν σε συγκεκριμένη απόσταση.
Πραγματικά θα ήθελα κάποιες απαντήσεις και σε σχέση με τον εναέριο στόλο, όπως είπατε πριν ότι θα μας απαντήσετε, επαναλαμβάνοντας τα δυο πρόσφατα γεγονότα σοβαρής βλάβης όπου ευτυχώς δεν θρηνήσαμε θύματα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Με τη δευτερολογία της κυρίας συναδέλφου διευρύνθηκε ο κύκλος των ερωτήσεων, με αποτέλεσμα πραγματικά να πρέπει να κάνουμε προ ημερησίας. Αν μου επιτρέπετε, δεν θα σας τα απαντήσω όλα. Δεν προλαβαίνω, ό, τι και να κάνω. Θα σας πω δυο πράγματα και νομίζω ότι θα σας ικανοποιήσω στα περισσότερα.
Θα ξεκινήσω πάλι από την περσινή χρονιά. Εγώ δεν είπα ότι οι καιρικές συνθήκες βοήθησαν την περσινή χρονιά. Δεν βοήθησαν καθόλου. Το αντίθετο. Βοήθησε ένας πολύ καλός σχεδιασμός. Αυτό βοήθησε, η αξιοποίηση πραγμάτων που υπήρχαν και που με πολύ μικρό κόστος μπορούσαν να ενεργοποιηθούν. 
Αναφέρω μερικά παραδείγματα. Πέντε ελικόπτερα του Πυροσβεστικού Σώματος που καθόντουσαν κάτω επειδή δεν είχαν ανανεωθεί τα διπλώματα των πιλότων, κόστος 70.000 ευρώ. Σχέδιο εκκένωσης περιοχών με παραμετροποίηση, που εάν το είχαμε παραδείγματος χάριν το 2007 στην Ηλεία δεν θα είχαμε θρηνήσει θύματα, που μπορεί να σου δώσει τη βέλτιστη περιοχή συγκέντρωσης σε περίπτωση πυρκαγιάς, κόστος 49.000 ευρώ. Αξιοποίηση των εκατόν πενήντα μοτοσυκλετών του Πυροσβεστικού Σώματος για περιπολίες, ομάδα «ΘΗΣΕΑΣ», κόστος σχετικά πολύ περιορισμένο γιατί τα μέσα ήταν εκεί. Αξιοποίηση της συνεργασίας με την Αστυνομία, ώστε να κλείνονται τα δάση όταν ο κίνδυνος είναι στο 4 και στο 5, κόστος μηδενικό. Αυτά έγιναν πέρυσι και απέδωσαν το αποτέλεσμα. Δεν βοήθησε ο καιρός καθόλου. Ο καιρός ήταν δυσχερέστατος και οι προβλέψεις δυσοίωνες, όπως είναι και φέτος.
Έρχομαι τώρα στο θέμα των αλλαγών. Πολλές αλλαγές έχουν υλοποιηθεί, παραδείγματος χάριν η ενοποίηση των κέντρων επιχειρήσεων. Παλιά σε κάθε νομό είχαμε τρία κέντρα επιχειρήσεων, ένα της τοπικής αυτοδιοίκησης, ένα της πολιτικής προστασίας και ένα του Πυροσβεστικού Σώματος. Ενοποιήθηκε ευθύς εξαρχής η πολιτική προστασία λειτουργικά με το Πυροσβεστικό Σώμα. Έχουμε ενιαίο κέντρο επιχειρήσεων και μπορούμε να ενεργούμε πολύ πιο γρήγορα και ιδίως να μην υπάρχει το τρελοκομείο των τριών κέντρων που πρέπει να επικοινωνήσουν μεταξύ τους.</Speech>
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Εκδόθηκε κανονισμός, κύριε Υπουργέ;</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Έρχομαι όμως στα αεροσκάφη. Δεν υπάρχει κανείς μάγος. Τα αεροσκάφη για να ανανεωθούν, χρειάζονται 350 εκατομμύρια ευρώ. Η μελέτη είναι ολοκληρωμένη. Γνωρίζει πάρα πολύ καλά το Σώμα τι θέλει. Παρεμπιπτόντως, τα αεροπλάνα είναι της Πολεμικής Αεροπορίας, την επιχειρησιακή χρήση έχει το Πυροσβεστικό Σώμα και το Υπουργείο του οποίου προΐσταμαι εγώ. Δεν υπάρχουν κονδύλια για την αλλαγή αυτών των αεροσκαφών. 
Όμως, να σας πω τώρα πού βρισκόμαστε από πλευράς αριθμών, για να ξέρετε ποιος είναι ο επιχειρησιακός σχεδιασμός και τι έχουμε. 
Όσον αφορά στα «415» που είναι τα θεωρητικά καινούργια -και όταν λέμε καινούργια, εννοούμε ότι είναι είκοσι πέντε χρονών και σε λίγο θα είμαστε συνομήλικοι με τα αεροπλάνα- ενώ ο σχεδιασμός προβλέπει οκτώ αεροπλάνα, αυτήν τη στιγμή έχουμε πέντε. 
Όσον αφορά τώρα τα «215» τα οποία είναι άνω των σαράντα ετών –και με αυτά σε λίγο θα είμαστε πραγματικά συνομήλικοι- ενώ ο σχεδιασμός προβλέπει δεκατρία, αυτήν τη στιγμή έχουμε έξι και μετά τις 25 Ιουνίου θα έχουμε οκτώ. Αυτή είναι η κατάσταση. 
Ας δούμε τώρα τι έχουμε κάνει για να αντιμετωπίσουμε αυτήν την κατάσταση. Μάλιστα, εσείς το θίξατε και είχατε και την καλοσύνη να το πείτε. Προάγουμε ένα καινούργιο δόγμα, το οποίο είναι οι εθελοντές. Αυτήν τη στιγμή, υπάρχουν και λειτουργούν στη χώρα είκοσι ένα εθελοντικά τμήματα και ελπίζω ότι πάρα πολύ σύντομα θα τα φτάσουμε στα είκοσι πέντε, είκοσι έξι. 
Κάνουμε μια τεράστια προσπάθεια να περάσουμε στην ελληνική κοινωνία την ιδέα της απόλυτης συνυπευθυνότητας. Είμαστε όλοι μαζί σ’ αυτό ως κοινωνία, ως συνάνθρωποι. Δεν περιμένουμε μόνο από αέρος τη σωτηρία. Λειτουργούμε πρώτα μαζί για να αντιμετωπίσουμε προληπτικά και μετά να καταστείλουμε εφόσον το κακό συμβεί αλλά έγκαιρα.
Έχουμε καταφέρει να έχουμε μια πολύ καλή συνεργασία με τις Ένοπλες Δυνάμεις για να δημιουργήσουμε μια εφεδρεία με τα ελικόπτερα Chinook των Ενόπλων Δυνάμεων, ώστε αν ο δικός μας περιορισμένος, γερασμένος εναέριος στόλος και στόλος που έχει δυσκολία με τα ανταλλακτικά λόγω δικαστικής διαφοράς με τη «BOMBARDIER» δεν μπορέσει να επέμβει, να έχουμε μία στρατηγική εφεδρεία, ώστε να μπορούμε να ρίξουμε τα Chinook στη μάχη. Όμως, θέλω να σας είμαι ειλικρινής. Θαύματα δεν ξέρω να κάνω. Εάν υπάρχει οποιοσδήποτε γνωρίζει με τρόπο θαυματοποιό να χειριστεί τη σεζόν που έρχεται, είναι πάρα πολύ χρήσιμο να ανατεθεί σ’ αυτόν η κατάσταση, διότι θα περάσουμε μία πάρα πολύ δύσκολη χρονιά. 
Και σας παρακαλώ όλους ειλικρινά -και δεν αναφέρομαι μόνο σε εσάς, κυρία συνάδελφε- να έχουμε μία ομόνοια αντιμετώπισης του φαινομένου. Δεν ήρθα εδώ να σας εγγυηθώ ούτε μπορώ να σας εγγυηθώ ότι δεν θα υπάρχει κανένα πρόβλημα. Αυτό που μπορώ να κάνω, είναι το καλύτερο δυνατό υπό τις παρούσες οικονομικές συνθήκες και με τα μέσα που έχει η πατρίδα. 
Νομίζω, λοιπόν –και επανέρχομαι στον προηγούμενο χρόνο- ότι πέρυσι εκεί έγιναν, πραγματικά, εξαιρετικά πράγματα. Και αν θέλετε, έγιναν πράγματα που δεν απεδόθησαν στους πυροσβέστες. Εγώ δεν διεκδικώ για μένα κάτι, δεδομένου ότι δεν πήγα εγώ να σβήσω κάτι. Εάν θέλετε, υπήρχε μία καλή και έξυπνη οργάνωση που έφερε το αποτέλεσμα. Όμως, αυτά πρέπει να λέγονται και να προβάλλονται όχι μόνο προς αμοιβή αυτών που ενήργησαν γι’ αυτά αλλά κυρίως προς δημιουργία αυτού του κοινωνικού ρεύματος εθελοντισμού που θα μπορέσει να συντρέξει τους πυροσβέστες σαν κοινωνική στήριξη, ώστε να μπορέσουμε φέτος να καταφέρουμε αυτά που καταφέραμε πέρυσι. Αν το καταφέρουμε και πάλι με το στόλο γερασμένο κατά ένα ακόμα χρόνο, με λιγότερα αεροπλάνα και με λιγότερα μέσα, θα πρόκειται για ένα θαύμα. Λέω, όμως, ξανά ότι αυτό το θαύμα μπορούμε να το πετύχουμε με ομόνοια και κοινή αντιμετώπιση χωρίς εσωτερική –και προς Θεού μη με παρεξηγείτε, δεν αναφέρομαι σε εσάς- μικροψυχία και χωρίς προσπάθεια να πετύχουμε κομματικό όφελος από το ένα ή το άλλο. Ξέρουμε καλά ότι δεν έχουμε τα μέσα που θα θέλαμε να έχουμε. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επόμενη είναι η πρώτη με αριθμό 797/26-5-2014 επίκαιρη ερώτηση δεύτερου κύκλου του Βουλευτή Χανίων της Νέας Δημοκρατίας κ. Μανούσου Βολουδάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ρυθμίσεις των ληξιπρόθεσμων οφειλών προς τον ΟΑΕΕ. 
Στην επίκαιρη ερώτηση του κυρίου συναδέλφου, θα απαντήσει ο Υφυπουργός Εργασίας, Κοινωνικής Ασφάλισης και Πρόνοιας κ. Βασίλειος Κεγκέρογλου. 
Ορίστε, κύριε συνάδελφε, έχετε τον λόγο για δύο λεπτά.</ChairmanSpeech> 
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, ξέρουμε όλοι ότι μία από τις σκληρότερες εκδηλώσεις της οικονομικής κρίσης, είναι η αδυναμία των ιδιωτών να πληρώσουν τις ασφαλιστικές τους εισφορές. Αυτό είναι κατ’ εξοχήν ένα πρόβλημα της μικρομεσαίας επιχείρησης και εκδηλώνεται κατ’ εξοχήν στον ΟΑΕΕ -το πρώην ΤΕΒΕ- στον οποίο ασφαλίζονται. 
Το πρόβλημα έχει πάρει εκρηκτικές διαστάσεις. Αυτήν τη στιγμή, οι ληξιπρόθεσμες οφειλές προς τον ΟΑΕΕ ξεπερνούν τα 5 δισεκατομμύρια ευρώ, κάτι που τελικά οδηγεί βέβαια και σε εκατοντάδες χιλιάδες ανασφάλιστους πολίτες. 
Η πολιτεία με δυο νόμους, το ν. 4152/2013 και το ν. 4225/2014, προσπάθησε να δώσει κίνητρα για τη ρύθμιση, προσπάθησε να διευκολύνει τους ασφαλισμένους που είχαν ληξιπρόθεσμες οφειλές. Τους έδωσε, κυρίως, τη δυνατότητα να ρυθμίσουν τις οφειλές που είχαν έως το 2012 σε σαράντα οκτώ δόσεις, ενώ για τις επόμενες, τους έδωσε το περιθώριο των δώδεκα δόσεων. 
Αυτή η προσπάθεια δεν ήταν αρκετή, κύριε Υπουργέ, και φαίνεται από το αποτέλεσμα. Φαίνεται, γιατί λιγότεροι από ένας στους δέκα ασφαλισμένοι του ΟΑΕΕ έχουν κάνει χρήση αυτής της πρόνοιας. 
Σαν να μην έφθανε το γεγονός ότι η νομοθετική ρύθμιση δεν είναι επαρκής, δεν είναι σωστή, έχουμε και γραφειοκρατικές ερμηνείες της ίδιας της ρύθμισης, οι οποίες κάνουν τα πράγματα πιο δύσκολα. Συγκεκριμένα, με την εγκύκλιο 37 του Σεπτεμβρίου 2013, η Διοικήτρια του ΟΑΕΕ αποφαίνεται ότι για να κάνει κάποιος ρύθμιση, πρέπει να έχει καλύψει -όπως έλεγε τότε, στο τέλος του 2012- το τελευταίο δίμηνο και ό,τι ακολουθεί, με αποτέλεσμα σήμερα όποιος θέλει να κάνει ρύθμιση να πρέπει να πληρώσει προκαταβολικά τέσσερα δίμηνα. Μα, κάποιος που έχει δυσκολία κάλυψης των υποχρεώσεών του, δεν μπορεί να πληρώσει προκαταβολικά τέσσερα δίμηνα!
Συνοψίζοντας, η ερώτησή μου είναι η εξής: Κύριε Υπουργέ, συμφωνεί το Υπουργείο σας, η Κυβέρνηση, ότι πρέπει να αυξηθεί ο αριθμός των δόσεων για τη ρύθμιση των ληξιπροθέσμων οφειλών; Και αν ναι, τι προτίθεται να κάνει νομοθετικά; 
Δεύτερον, όσον αφορά τη συγκεκριμένη εγκύκλιο της Διοικήτριας του ΟΑΕΕ, συμφωνείτε ότι είναι λάθος η ερμηνεία του νόμου; Και αν ναι, θα ανακληθεί αυτή η εγκύκλιος, ώστε να μπορέσουν οι μικρομεσαίοι επιχειρηματίες που έχουν ληξιπρόθεσμες οφειλές να τις ρυθμίσουν;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κύριε συνάδελφε, θέτετε ένα πολύ σοβαρό θέμα, εκ νέου βεβαίως, διότι πολλές φορές έχει τεθεί. Και ο παριστάμενος Βουλευτής ο κ. Κασσής και άλλοι συνάδελφοι έχουν θέσει το πρόβλημα της αδυναμίας εκπλήρωσης των υποχρεώσεων κυρίως των επαγγελματιών και των μικρών επιχειρηματιών ακόμα και στο πλαίσιο της κανονικής ροής των υποχρεώσεων, πόσω μάλλον εάν εκτός από τις τρέχουσες εισφορές καλούνται να πληρώσουν και τη δόση της ρύθμισης, κάτι που αυξάνει τις υποχρεώσεις. Και αν δεν μπορούσαν στην περίοδο της ευημερίας, πώς είναι δυνατόν στην περίοδο της κρίσης να μπορούν να πληρώσουν και τα τρέχοντα και τα επιπλέον; Άρα, πραγματικά έχουμε ένα γεγονός που δυσκολεύει τη λειτουργία των επιχειρήσεων και εκ των πραγμάτων είναι δύσκολο να εφαρμοστεί στο σύνολό του, δηλαδή στο σύνολο των επιχειρηματιών και των επαγγελματιών που οφείλουν στα ασφαλιστικά ταμεία.
Πολύ σωστά επισημαίνετε τρία θέματα, για τα οποία θα σας δώσω απάντηση. Ξεκινώ από τα θετικά, χωρίς να σημαίνει αυτό ότι τα υπόλοιπα θα είναι αρνητικά. Θετικά εννοώ αυτά για τα οποία ήδη έχουν ληφθεί αποφάσεις.
Με το ν.4254 η Βουλή στις αρχές Απριλίου ψήφισε διάταξη με βάση την οποία τροποποιείται ο κανονισμός του ΟΑΕΕ στο σημείο που αναφέρεται στον τρόπο πληρωμής των εισφορών και μετατρέπεται από δίμηνο σε μηνιαίο. Έτσι, με την έκδοση της υπουργικής απόφασης, η οποία θα βγει μέχρι τις 7 Ιουνίου, εκτιμώ ότι από τη δόση του Ιουλίου, που πρέπει να γίνει μέχρι τέλος Αυγούστου, η καταβολή θα είναι πλέον σε μηνιαία βάση -είναι ένα θέμα το οποίο θίγετε στην ερώτησή σας- και θα διευκολύνει στην καλύτερη διαχείριση από την πλευρά των επιχειρηματιών λόγω του ότι η μηνιαία καταβολή είναι πιο εύκολα διαχειρίσιμη.
Το δεύτερο θέμα που θέσατε έμμεσα είναι το θέμα των ανασφάλιστων. Με το πολυνομοσχέδιο που ψηφίσαμε έχουμε διασφαλίσει -και εκκρεμεί η υπουργική απόφαση να υπογραφεί από το Υπουργείο Οικονομικών, απ’ όπου μου είπαν ότι μέχρι την άλλη εβδομάδα θα υπογραφεί- ότι επαγγελματίες ασφαλισμένοι στον ΟΑΕΕ που έχουν οφειλές κατά τα χρόνια 2011, 2012 και 2013 -φυσικά θα έχουν και το 2014, αλλά λαμβάνουμε υπ’ όψιν τα τρία χρόνια που είναι ολόκληρα- και εφόσον το εισόδημα δεν υπερβαίνει κατά μέσο όρο τις 12.000 ευρώ, θα μπορούν να θεωρήσουν το βιβλιάριο ασθενείας και για τους ίδιους και για τα μέλη των οικογενειών τους, τους έμμεσα ασφαλισμένους, μέχρι το Φεβρουάριο του 2015. Αυτό αφορά τους ανασφάλιστους, όσους δεν κατορθώσουν να μπουν στη ρύθμιση.
Πάμε τώρα στην ουσία της ερώτησης που αφορά τη ρύθμιση. Πράγματι, ο νόμος μιλάει για δύο ρυθμίσεις, η μία των σαράντα οκτώ δόσεων που μειώνεται όμως κάθε μήνα που περνά κατά μία δόση και την πάγια ρύθμιση που είναι των δώδεκα μηνών.
Ακριβώς όπως το είπατε, το Διοικητικό Συμβούλιο του ΟΑΕΕ και κατ’ επέκταση και η διοίκηση έχει εκδώσει αυτήν την εγκύκλιο, η οποία περιορίζει την ισχύ της δωδεκάμηνης ρύθμισης, στην περίπτωση που γίνεται παράλληλα με αυτή των σαράντα οκτώ, όπως ισχύει κάθε φορά.
Αυτό το πρόβλημα το οποίο επισημαίνετε, που όπως σας είπα και ο παριστάμενος κ. Κασσής το είχε θέσει παλαιότερα, είναι πάρα πολύ σοβαρό. Διότι όταν πάει ο επαγγελματίας να αριθμήσει, του λέει: «μα, θέλει και τόσα μετρητά», που είναι οι οφειλές οι τελευταίες, τα οποία δεν τα έχει. 
Αυτό, λοιπόν, το οποίο σας λέω ότι θα κάνω, ως έχων την ευθύνη του κοινοβουλευτικού ελέγχου, άρα και των ερεθισμάτων και προβλημάτων που τίθενται από την πλευρά των Βουλευτών και όχι ως αρμόδιος καθ’ ύλην στο Υπουργείο, είναι να ζητήσω από τη διοίκηση του ΟΑΕΕ, αλλά και του ΙΚΑ ταυτόχρονα –το ίδιο ισχύει και για το ΙΚΑ- να εξετάσουν τη δυνατότητα να μπορούν να εφαρμοστούν οι δύο ρυθμίσεις παράλληλα, χωρίς χρονικό περιορισμό για τη δωδεκάμηνη ρύθμιση. Άρα, όπως λέει ο νόμος, όταν εφαρμόζεται αυτοτελώς η δωδεκάμηνη ρύθμιση, μέχρι την ημέρα της αίτησης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε Υπουργέ.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εάν αυτό δεν έχει νομικό εμπόδιο από νόμο, πιστεύω ότι θα είναι η λύση στο θέμα το οποίο θέτετε. 
Ευχαριστώ, κύριε Πρόεδρε, για την ανοχή σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο συνάδελφος κ. Βολουδάκης έχει τον λόγο για τρία λεπτά.</ChairmanSpeech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, θετικό είναι ότι μας είπατε για τους ανασφάλιστους. Θετικό και ότι μας λέτε ότι 7 Ιουνίου το αργότερο θα γίνουν μηνιαίες οι δόσεις στον ΟΑΕΕ και όχι δίμηνες, αλλά δεν απαντάτε στην ουσία του θέματος που ετέθη. Καλή είναι η εκδήλωση των προθέσεων, χαίρομαι που αναγνωρίζετε το πρόβλημα, αλλά δεν είναι αυτό το ζητούμενο. Αυτήν τη στιγμή υπάρχει ανάγκη να αυξηθεί ο αριθμός των δόσεων για τις ρυθμίσεις ληξιπροθέσμων οφειλών προς τα ασφαλιστικά ταμεία. Σας ρώτησα και στην πρωτολογία μου, σας ρώτησα και στη γραπτή ερώτηση που έχω καταθέσει. Προτίθεται η Κυβέρνηση να το κάνει; Με ποιον τρόπο; Δεν μου απαντήσατε. 
Το δεύτερο θέμα, το ζήτημα του ΟΑΕΕ. Λέτε και εσείς –το είπατε, επιβεβαιώσατε ουσιαστικά αυτό που λέω- ότι δεν προκύπτει από το νόμο το γεγονός ότι σήμερα καλείται όποιος πάει να κάνει ρύθμιση να πληρώσει τέσσερα δίμηνα, αλλά είναι μία απόφαση του Διοικητικού Συμβουλίου του ΟΑΕΕ. Από πού και ως πού; Ποιος δίνει αυτήν την εξουσιοδότηση στον ΟΑΕΕ να ερμηνεύει κατά το δοκούν το νόμο που ψήφισε η Βουλή για να διευκολύνει το μικρομεσαίο επιχειρηματία και τι προτίθεστε να κάνετε;
 Δεν είναι δυνατόν, κύριε Υφυπουργέ, το Υπουργείο σας να κρύβεται πίσω από το Διοικητικό Συμβούλιο του ΟΑΕΕ. Η ευθύνη βαρύνει τον Υπουργό πρωτίστως, αλλά και εσείς από τη θέση σας, αλλά και από το γεγονός ότι μας μεταφέρετε εδώ αυτή τη θέση, έχετε ευθύνη. Τι προτίθεστε να κάνετε; Αυτοί που μας ακούνε, τι θα πούνε σήμερα; Ότι, ναι, αναγνωρίζουμε το πρόβλημα, θα το δούμε και θα το συζητήσουμε; Μα, το συζητήσαμε. Την ερώτηση την κατέθεσα τον Απρίλιο. Ατύπως το έχουμε συζητήσει κατ’ επανάληψη και με εσάς και με τον Υπουργό. Έγινε άτυπη σύσκεψη και στο γραφείο του Υπουργού και με υπηρεσιακούς παράγοντες. Δεν είναι δυνατόν, όταν οι άνθρωποι δεν μπορούν να ρυθμίσουν τις οφειλές τους και κινδυνεύουν να κλείσουν τις επιχειρήσεις τους απ’ αυτό, να τους λέμε «θα το εξετάσουμε». Το θέμα αυτό, όπως είπατε και εσείς, είναι γνωστό εδώ και μήνες. Απαντήστε, λοιπόν, θετικά και συγκεκριμένα, πότε και πώς θα δώσετε λύση στο ζήτημα της ρύθμισης των ληξιπροθέσμων οφειλών για τον ΟΑΕΕ, αλλά και για τα άλλα ταμεία, γιατί αντίστοιχο πραγματικά είναι και στο ΙΚΑ, αντίστοιχο είναι και στο ΤΣΜΕΔΕ, αντίστοιχο είναι και παντού. 
Και με την ευκαιρία, υπάρχουν πολλές επιμέρους ρυθμίσεις, οι οποίες είναι πραγματικά αδιανόητες σήμερα. ΤΣΜΕΔΕ, μια που το ανέφερα. Εάν κάποιος έχει εξαρτώμενο μέλος οικογενείας, είναι ασφαλισμένος στο ΤΣΜΕΔΕ και έχει ληξιπρόθεσμες οφειλές, άρα δεν ισχύει η ασφάλισή του, εάν θελήσει άλλο μέλος της οικογενείας, σύζυγος, να πάρει από το ΤΣΜΕΔΕ το παιδί το ασφαλισμένο που έχει μείνει ανασφάλιστο και να το πάρει στο δικό του ταμείο στο οποίο είναι ενήμερος και πληρώνει κανονικά, δεν του επιτρέπεται. Τι σημαίνει αυτό; Κρατούνται όμηροι τα εξαρτημένα μέλη των οικογενειών όσων έχουν ληξιπρόθεσμες οφειλές; 
Αυτά, κύριε Υπουργέ, δεν μπορεί να απαντώνται θεωρητικά, ούτε μπορεί να απαντώνται με εξαγγελίες. Αυτά απαιτούν πράξη. Δεν τα ακούτε πρώτη φορά, δώστε λύση.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο κύριος Υπουργός έχει τον λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Τρία θέματα θέσατε ουσιαστικά με τη δευτερολογία σας. Πρώτον, για το θέμα του ΤΣΜΕΔΕ να πω ότι ισχύει η ρύθμιση, που σας είπα προηγουμένως, για την ιατροφαρμακευτική κάλυψη, δηλαδή, τόσο των ασφαλισμένων όσο και των έμμεσα ασφαλισμένων εφόσον δεν υπερβαίνει ένα ύψος το εισόδημά τους.
Το θέμα που θέτετε με την απαγόρευση υπαγωγής, με την απαγόρευση μεταφοράς της ευθύνης του έμμεσα ασφαλισμένου από το ένα ταμείο στο άλλο, δεν θεωρώ ότι είναι και νόμιμο. Θεωρώ ότι είναι ελεύθερη επιλογή. 
Και πράγματι θα κρατήσω σημείωση…</Speech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember>: Εάν είναι ληξιπρόθεσμες οι οφειλές, δεν επιτρέπουν στην πράξη…</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Το κατάλαβα, ναι.
Θεωρώ ότι είναι παράνομο και καταχρηστικό και η διοίκηση του ΤΣΜΕΔΕ κακώς δεν αφήνει, διότι είναι ελεύθερη η επιλογή και η οφειλή στον πρωτοφειλέτη που είναι ο ασφαλισμένος ούτως ή άλλως παραμένει. Και άμεσα σήμερα θα επικοινωνήσω με τη διοίκηση του ΤΣΜΕΔΕ να δω γιατί ισχύει αυτό.
Δεύτερον, για το θέμα του αριθμού των δόσεων, δεν θα υπάρξει κανείς που να πει όχι στην αύξηση. Το θέμα είναι πώς γίνεται. Χρειάζεται αλλαγή του νόμου, άρα χρειάζεται νομοθετική πρωτοβουλία από τους έχοντες τη νομοθετική πρωτοβουλία που είναι και οι Βουλευτές.
Άρα, λοιπόν, θα βοηθούσε σε αυτήν την κατεύθυνση μία συνεννόηση περισσοτέρων των δύο κομμάτων πιθανόν, ούτως ώστε να βρεθεί μία λύση η οποία να είναι συμβατή με αυτά τα οποία λέμε ότι χρειάζεται ένας επαγγελματίας για να πληρώσει σε σχέση με τον αριθμό των δόσεων και βεβαίως να μην αδικεί τους προηγούμενους.</Speech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember>: Εάν καταθέσουμε πρόταση νόμου, θα τη δεχτείτε;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Προχωρούμε τώρα στο δεύτερο θέμα, όπου συνδέεται με αυτό και έχει να κάνει με τον ΟΑΕΕ και τον τρόπο εφαρμογής. 
Εκεί σας το είπα ξεκάθαρα. Θεωρώ πως με το νόμο που ισχύει και που αναφέρεται σε δύο δυνατότητες, δηλαδή, σαράντα οκτώ δόσεις όπως αυτές έχουν μειωθεί μέχρι σήμερα συν τη δωδεκάμηνη ρύθμιση, μπορούν να εφαρμοστούν παράλληλα κατά την άποψή μου.
Και επειδή ακριβώς το ΙΚΑ την εφαρμόζει διαφορετικά και περιλαμβάνει όλο το ’13 μέσα στη δωδεκάμηνη ρύθμιση, ενώ ο ΟΑΕΕ όπως σωστά επισημάνατε περιλαμβάνει μόνο το πρώτο εξάμηνο στη δωδεκάμηνη ρύθμιση, χρειάζεται εναρμόνιση από τη μια μεριά και δεύτερον εξέταση γιατί όχι μέχρι την ημέρα αίτησης της υπαγωγής.
 Άρα, αυτό αυτόματα καλύπτει όλο το χρέος, γιατί αυτό είναι ένα από τα προβλήματα τα οποία υπάρχουν, δηλαδή δεν υπάρχουν τα μετρητά για να δώσει άμεσα το υπόλοιπο των ληξιπρόθεσμων οφειλών.
Άρα, λοιπόν, πρέπει ο ΟΑΕΕ –σας είπα ότι θα απευθυνθώ εγγράφως προς τη διοίκηση του ΟΑΕΕ- και το ΙΚΑ να εναρμονιστούν και να δούμε τη δυνατότητα να επεκτείνουν για όλο το διάστημα την εφαρμογή της δωδεκάμηνης ρύθμισης. 
Και στο άλλο θέμα θεωρώ ότι οι έχοντες τη νομοθετική πρωτοβουλία μπορούν να συνεννοηθούν περαιτέρω –και δεν είναι μόνο οι Βουλευτές, είναι και το Υπουργείο που την έχει- και να δούμε με ποιο τρόπο μπορεί να προσαρμοστεί η ρύθμιση σε τέτοιο επίπεδο που να εξυπηρετεί τις ανάγκες, διότι πολύ σωστά αναφέρατε ότι υπάρχει πρόβλημα. Μεγάλος αριθμός δεν εντάσσεται στη ρύθμιση λόγω του ότι η κάθε δόση είναι πάρα πολύ υψηλή. 
Είναι απλά τα πράγματα. Πρέπει επιτέλους να το συνεννοηθούμε αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.
Εισερχόμαστε στην τέταρτη με αριθμό 794/26-5-2014 επίκαιρη ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Οικονομικών, σχετικά με την καθυστέρηση της αξιοποίησης των δεσμευμένων καταθέσεων.
Στην επίκαιρη ερώτηση του κυρίου συναδέλφου θα απαντήσει ο Υπουργός Δικαιοσύνης κ. Χαράλαμπος Αθανασίου.
Τον λόγο έχει ο κ. Τσούκαλης για να αναπτύξει την επίκαιρη ερώτηση.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, η Δημοκρατική Αριστερά τον Οκτώβριο 2012, από την περίοδο δηλαδή που συμμετείχε στην Κυβέρνηση, έχει υποβάλλει μία πρόταση, η οποία θεωρούμε ότι είναι μια πρόταση ανακούφισης κυρίως των κατώτερων εισοδηματικά τάξεων. Η πρόταση αυτή είχε γίνει αποδεκτή από τον Υπουργό Οικονομικών και θα σας το εξηγήσω στη συνέχεια. 
Τι είχαμε προτείνει, δηλαδή, τον Οκτώβριο του ’12;
Είχαμε προτείνει την εκ μέρους του ελληνικού δημοσίου αξιοποίηση όλων των δεσμευμένων καταθέσεων –όχι των δημευμένων- υπέρ κοινωνικών προγραμμάτων άμεσης απόδοσης. Την περίοδο εκείνη το ποσό αυτό ανέρχονταν σε αρκετές εκατοντάδες εκατομμύρια ευρώ. Σήμερα, σύμφωνα με τις πληροφορίες μας, ξεπερνά κατά πολύ τα 2 δισεκατομμύρια. 
Ποιες είναι οι δεσμευμένες καταθέσεις, κύριε Πρόεδρε;
Είναι αυτές οι καταθέσεις οι οποίες παραμένουν ανενεργές σε τράπεζες, καταθέσεις πολιτών οι οποίοι έχουν προσφύγει στη δικαιοσύνη προκειμένου να δικαιωθούν σε προσφυγές τους κατά του ελληνικού δημοσίου. Και βεβαίως, καταθέσεις οι οποίες έχουν δεσμευτεί λόγω οικονομικών εγκλημάτων ευρύτερης σημασίας. 
Η πρόταση αυτή είχε γίνει αποδεκτή τότε από τον κ. Μαυραγάνη, είχε γίνει αποδεκτή από τον κ. Ρουπακιώτη και είχε διατυπωθεί αναλυτικότατη πρόταση, νομοθετική ρύθμιση, μάλιστα εκτενέστατη, δηλαδή πέραν των τριών σελίδων, προσδιορίζοντας αυτόν το θεσμό ως ενέχυρο υπέρ του δημοσίου. Η ρύθμιση αυτή είχε ενταχθεί στο προσχέδιο νόμου με τίτλο «Σύσταση ειδικού προανακριτικού σώματος, θέματα οργανισμού δικαστηρίων αστικής ευθύνης, τύπου και άλλες διατάξεις». Αυτό το προσχέδιο ήταν το Μάιο του 2013. Δυστυχώς, λόγω των γεγονότων που επακολούθησαν, δηλαδή της αποχώρησης της Δημοκρατικής Αριστεράς από την Κυβέρνηση και του αρμόδιου Υπουργού από το Υπουργείο Δικαιοσύνης, η συγκεκριμένη ρύθμιση δεν προωθήθηκε. Την έχουμε καταθέσει ως τροπολογία στο αντιρατσιστικό νομοσχέδιο, αλλά και όχι μόνο, από το Δεκέμβρη 2013. 
Θα ήθελα την άποψη του Υπουργείου Δικαιοσύνης για ποιο λόγο αυτή η συγκεκριμένη ρύθμιση δεν προωθήθηκε, και τι προτίθεστε να κάνετε από τώρα και στο εξής.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κύριος Υπουργός, για τρία λεπτά.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember>( Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Κύριε Τσούκαλη, απαντώ ξεκάθαρα στην ερώτησή σας: Η πρόβλεψη για την αξιοποίηση των δεσμευμένων καταθέσεων πρέπει να γίνει νόμος του κράτους. Γι’ αυτόν τον λόγο θα γίνει νόμος του κράτους.
Πρόκειται για μια δίκαιη ρύθμιση από την οποία μπορεί να επωφεληθεί άμεσα το δημόσιο ταμείο και κατ’ επέκταση αδύναμες κοινωνικά ομάδες, όπως πολύ σωστά αναφέρατε, από ένα σημαντικό ποσό, που δυστυχώς αυτήν τη στιγμή δεν μπορεί να υπολογιστεί επακριβώς από το αρμόδιο Υπουργείο Οικονομικών. 
Όμως, είμαι σε θέση να σας δώσω μερικά στοιχεία ενδεικτικά που μας χορηγήθηκαν από το ΣΔΟΕ πρόσφατα. Το Σώμα Δίωξης Οικονομικού Εγκλήματος έχει προβεί, μέχρι στιγμής, στη δέσμευση καταθέσεων 9,5 εκατομμυρίων ευρώ περίπου, 770.000 δολαρίων, 30.000 τουρκικών λιρών ενώ έχουν γίνει και δεσμεύσεις σε χρυσό, ασήμι, αυτοκίνητα, μετοχές, κοσμήματα κ.λπ..
Είναι σαφές, λοιπόν, ότι το ποσό αυτό είναι μεγαλύτερο, διότι κάποια πιστωτικά ιδρύματα δεσμεύουν μεν τους λογαριασμούς αλλά δεν γνωστοποιούν τα ποσά. Επιπλέον δεν υπολογίζονται στα ποσά αυτά κατασχέσεις που βρίσκουν έρεισμα στη φορολογική νομοθεσία. Αναφέρομαι στο ν.2523/1997 και στο ν.4233 καθώς και στη νομοθεσία για το ξέπλυμα βρώμικου χρήματος, τα οποία έχουν πάρα πολλές υπό δέσμευση καταθέσεις. 
Είναι σαφές, λοιπόν, ότι θα πιθανά έσοδα είναι σημαντικά ιδίως στους καιρούς που ζούμε. Γι’ αυτό δεν υποτιμούμε τη σημασία αυτής της διάταξης και ενδεχομένως θα είναι χρήσιμο να τη συνδυάσουμε και με μια άλλη σκέψη που δημοσίως έχω διατυπώσει περί της επιεικέστερης ποινικής αντιμετώπισης όσων καταχράστηκαν χρήματα του δημοσίου και αυτοβούλως τα επιστρέφουν, αλλά πριν ασκηθεί η δίωξη. Να έχουν, δηλαδή, μία κλιμάκωση της καλύτερης ποινικής αντιμετώπισης εάν τα επιστρέφουν πριν τη δίωξη ή μετά τη δίωξη και όχι βεβαίως μετά την καταδίκη. 
Έτσι, λοιπόν, η διάταξη πρέπει να περάσει και θα περάσει. Υπολογίζω ότι η νομοθετική αυτή πρωτοβουλία θα λάβει χώρα μέσα στον Ιούνιο και θα σας ενημερώσω, κύριε Τσούκαλη, και προφορικά. Δουλεύουμε προς την κατεύθυνση αυτή. Υπάρχουν κάποια πρακτικά ζητήματα, όπως, πού θα κατατίθενται τα χρήματα. Θα κατατίθενται στο Ταμείο Παρακαταθηκών ή σε κάποιο άλλο του δημοσίου ή σε τράπεζες, σε ειδικούς λογαριασμούς; Η ουσία της διατάξεως είναι έτοιμη. Υπάρχουν αυτά τα πρακτικά ζητήματα. Θα σας ενημερώσω και προφορικά πολύ σύντομα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Τσούκαλη, έχετε τον λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Υπουργέ, δεν θα σχολιάσω τη σαφή απάντησή σας ότι μέσα στον Ιούνιο πρόκειται να προωθηθεί η συγκεκριμένη ρύθμιση. Αυτό όμως που είμαι υποχρεωμένος να επισημάνω είναι ότι ουσιαστικά ένα πρωτογενές πλεόνασμα επιπλέον βρισκόταν όλα αυτά τα τελευταία χρόνια υπό τη διαχείριση των τραπεζών. Αναφερόμαστε σε αρκετές εκατοντάδες εκατομμύρια -θα σας πω εγώ- εσείς αναφέρατε αυτά τα συγκεκριμένα στοιχεία. 
Το ότι υπήρχε δυστυχώς απροθυμία από την Κυβέρνηση, από τις τράπεζες και όχι μόνο, να προωθήσουν τη συγκεκριμένη ρύθμιση είναι πλέον πασιφανές. Και γιατί υπήρχε απροθυμία από τις τράπεζες; Γιατί απλούστατα οι τράπεζες θα στερηθούν την εν λευκώ διαχείριση όλου αυτού του ποσού, που μέχρι τώρα το διαχειρίζονταν αδιαφανώς και χωρίς να δίνουν λογαριασμό σε κανέναν. Χαρακτηριστικό είναι αυτό που είπατε, ότι υπάρχει απροθυμία από τις τράπεζες να ενημερώσουν τις αρμόδιες υπηρεσίες του Υπουργείου για το συνολικό ποσό των δεσμευμένων καταθέσεων. Αυτό το οποίο είπατε, ότι προβληματίζεστε αν θα πρέπει να υπάρχει ειδικός λογαριασμός στην Τράπεζα της Ελλάδος, ξέρετε ότι είναι θέμα το οποίο λύνεται μέσα σε μια εβδομάδα, δεν χρειάζεται κάτι το ιδιαίτερο.
Το πρόβλημα λοιπόν είναι η απροθυμία εκ μέρους των τραπεζών και κατ’ επέκταση βεβαίως εκ μέρους της Κυβέρνησης. Γιατί ξέρετε, κάτι αντίστοιχο έχει συμβεί, σε απάντηση ειλικρινή του συναδέλφου σας κ. Σταϊκούρα, σε σχέση με τις ανενεργές καταθέσεις, όπου και εκεί υπάρχει προκλητική απροθυμία των τραπεζών να ενημερώσουν αρμοδίως, σύμφωνα με τον νόμο, το συνολικό ποσό των ανενεργών καταθέσεων. 
Αυτό το οποίο πρέπει να γίνει κατανοητό, κύριε Πρόεδρε, κύριε Υπουργέ, είναι ότι το ποσό αυτό είναι υπερπολύτιμο, προκειμένου να καλυφθούν επείγουσες ανάγκες κοινωνικής πολιτικής. Είναι μια ευκαιρία για τον εξής απλό λόγο, το συγκεκριμένο ποσό δεν είναι ενταγμένο σε κανένα μνημόνιο και δεν ελέγχεται απ’ την τρόικα. Είναι ένα ποσό το οποίο εμείς μπορούμε να το διαχειριστούμε. 
Προκειμένου να γίνει κατανοητό εκ μέρους των συμπολιτών μας περί τίνος πρόκειται -οι νομικοί και όσοι ασχολούνται με την αγορά το καταλαβαίνουν- θα αναφέρω ότι το ποσό αυτό το δημόσιο το απολαμβάνει εφάπαξ, είναι δεσμευμένο και αποδίδεται στη συνέχεια, δεν κατάσχεται, αποδίδεται στον φορολογούμενο, στον πολίτη, όταν δικαιωθεί από τα δικαστήρια, και επιστρέφεται μάλιστα και εντόκως χωρίς να έχει υποστεί την παραμικρή ζημιά. Ποιος θα υποστεί ζημιά από αυτήν τη διαδικασία; Οι τράπεζες προφανώς και ίσως και κάποιοι άλλοι οι οποίοι λυμαίνονταν τα συγκεκριμένα ποσά όλα τα προηγούμενα χρόνια.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Τσούκαλη, πράγματι έχετε δίκιο, έχει καθυστερήσει αυτή η νομοθετική πρωτοβουλία. Πρέπει όμως να πω, γιατί το πιστεύω αυτό, καθώς και είστε ένας ευγενής και καταρτισμένος στα θέματα δικαιοσύνης συνάδελφος, ότι αυτό δεν οφείλεται σε ολιγωρία ή αμέλεια του Υπουργείου. Όπως ξέρετε, είχαμε πάρα πολλά, πολύ βαριά νομοθετήματα αυτόν τον καιρό, έπρεπε να επικυρώσουμε οδηγίες, περάσαμε δύσκολα νομοθετήματα. Ήδη αμέσως μετά, εδώ, συζητάμε ένα πολύ σοβαρό νομοθέτημα για την καταπολέμηση της παιδικής πορνογραφίας, ετοιμάζουμε τον Κώδικα Πολιτικής Δικονομίας και πολλούς κώδικες και άλλα νομοθετήματα που πολύ καλά ξέρετε. Συνεπώς υπήρξε μία καθυστέρηση στο ζήτημα αυτό, γιατί υπάρχουν όπως σας είπα μερικά τεχνικά προβλήματα, που θα τα επιλύσουμε. 
Η νομοθετική πρωτοβουλία στην οποία αναφέρεστε θα τύχει λεπτομερούς επεξεργασίας, γιατί γνωρίζετε κι εσείς καλά ότι τα τεχνικά ζητήματα που πρέπει να αντιμετωπιστούν δεν είναι λίγα, ενώ εύκολα το ζήτημα αυτό μπορεί να γίνει αιτία μικροπολιτικής εκμετάλλευσης, εάν συνδυαστεί και με αυτό που σας είπα, την επιεικέστερη αντιμετώπιση αυτών των οφειλετών που θα καταβάλουν οικειοθελώς τα χρήματά τους. Θέλει λοιπόν λίγο προσοχή, γι’ αυτό τα θέματα θα τα φέρουμε στη Βουλή όπως σας είπα και θα γίνει ανάλογη επεξεργασία και στην επιτροπή.
Ωστόσο, θα ήθελα να είμαι ξεκάθαρος ότι η φιλοδοξία μας και ο προγραμματισμός είναι η διάταξη για την αξιοποίηση της δεσμευμένης περιουσίας όσων εμπλέκονται σε εγκληματικές ενέργειες τον Ιούνιο, όπως σας είπα, να γίνει νόμος και μόλις είμαστε έτοιμοι και καταθέσουμε ήδη το σχετικό νομοθέτημα στο Γενικό Λογιστήριο για να πάρουμε την έκθεση, θα είμαι ο πρώτος που θα σας ενημερώσω.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα μαθήτριες και μαθητές και τέσσερις συνοδοί εκπαιδευτικοί από το 4ο Δημοτικό Σχολείο Δάφνης.
Επίσης, κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι τρεις μαθήτριες και μαθητές και δύο εκπαιδευτικοί από το 9ο Δημοτικό Σχολείο Καλλιθέας.
Η Βουλή τούς καλωσορίζει
(Χειροκροτήματα απ’ όλες τις πτέρυγες της Βουλής)
Κύριοι συνάδελφοι, ολοκληρώθηκε η συζήτηση των επίκαιρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας». 
Στη χθεσινή συνεδρίαση συζητήθηκε και ψηφίσθηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μια ενότητα. 
Κυρίες και κύριοι συνάδελφοι, θα ήθελα να σας ανακοινώσω ότι με επιστολή του ο Γραμματέας της Κοινοβουλευτικής Ομάδας του ΠΑΣΟΚ μας γνωρίζει ότι κατά τη σημερινή κατ’ άρθρον συζήτηση του προηγουμένως αναφερθέντος νομοσχεδίου ορίζεται ειδικός αγορητής του ΠΑΣΟΚ ο κ. Κωνσταντίνος Τριαντάφυλλος. 
Τον λόγο έχει η εισηγήτρια της Νέας Δημοκρατίας κ. Άννα Μάνη-Παπαδημητρίου για οκτώ λεπτά.</ChairmanSpeech> 
<Speech><Parlmember>ΑΝΝΑ ΜΑΝΗ-ΠΑΠΑΔΗΜΗΤΡΙΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, στο πλαίσιο της δεύτερης συνεδρίασης της Ολομέλειας για το νομοσχέδιο του Υπουργείου Δικαιοσύνης που αφορά την καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας θέλω να επισημάνω ότι τόσο κατά τη χθεσινή συνεδρίαση όσο όμως και κατά τις συνεδριάσεις της αρμόδιας επιτροπής διεξήχθη μια απολύτως εποικοδομητική συζήτηση για την αντιμετώπιση του σοβαρού αυτού κοινωνικού προβλήματος. 
Απόρροια του γόνιμου διαλόγου είναι το γεγονός πως ο κύριος Υπουργός ενέταξε νομοτεχνικές βελτιώσεις και ρυθμίσεις μετά από προτάσεις που διατυπώθηκαν από συναδέλφους όλων των κομμάτων. 
Η σημασία άλλωστε της παρούσας νομοθετικής ρύθμισης είναι τεράστια, αφού ο στόχος που τίθεται είναι η πρόληψη και η αποφυγή της διάπραξης των σχετικών αδικημάτων εις βάρος των παιδιών, αδικημάτων που προσβάλλουν την ηθική ολόκληρης της κοινωνίας αλλά κυρίως καταστρέφουν τη ζωή, την τιμή και την προσωπικότητα των ανηλίκων θυμάτων. 
Τα εγκλήματα της σεξουαλικής κακοποίησης κι εκμετάλλευσης και της παιδικής πορνογραφίας λαμβάνουν καθημερινά νέες διαστάσεις εξαιτίας της τεχνολογικής προόδου και της διάδοσης νέων τρόπων επικοινωνίας μέσω του διαδικτύου κι άλλων τεχνολογικών επιτευγμάτων. 
Πρόσφατα, μάλιστα, είδαν το φως της δημοσιότητας άλλες δύο περιπτώσεις, η μία παιδικής πορνογραφίας κι η άλλη κυκλώματος μαστροπείας με τη συμμετοχή ανήλικων κοριτσιών που αλιεύονταν μέσα από δίκτυα κοινωνικής δικτύωσης, με κάθε επιφύλαξη για την εξέλιξη των δύο υποθέσεων. 
Επίσης, σύμφωνα με δημοσιεύματα στον εγχώριο και διεθνή Τύπο αυτήν τη στιγμή που μιλάμε, παράλληλα με το συμβατικό και προσβάσιμο σε όλους μας διαδίκτυο υπάρχει και το «Darknet», το σκοτεινό και απροσπέλαστο διαδίκτυο από τους συμβατικούς χρήστες όπου καθημερινά λαμβάνουν χώρα αγοροπωλησίες υλικού παιδικής πορνογραφίας, ναρκωτικών, όπλων και πλαστών δημοσίων εγγράφων. 
Μάλιστα, όλες οι ανωτέρω έκνομες συναλλαγές -κατά τα δημοσιεύματα πάντα- πραγματοποιούνται σε Bitcoin, δηλαδή σε εικονικό νόμισμα, στο οποίο δεν εμπλέκεται κάποια κεντρική τράπεζα με συνέπεια να είναι εξαιρετικά δύσκολο να ανιχνευτούν αυτές οι συναλλαγές. 
Ωστόσο, το αδίκημα της διακίνησης της παιδικής πορνογραφίας πλην των εγκλημάτων που διαπράττονται απέναντι σε αθώες ψυχές, ελλοχεύει και κινδύνους για την υπόλοιπη κοινωνία, καθώς όπως αποδεικνύουν σχετικές έρευνες το 93% των παιδόφιλων που παρακολουθεί σκληρό πορνογραφικό υλικό με θύμα τα παιδιά είναι και εν δυνάμει βιαστές. Αυτές οι πληροφορίες είναι, πράγματι, ανησυχητικές, αφού σύμφωνα με ειδικούς κλινικούς επιστήμονες οι άνθρωποι που εθίζονται στην παιδική πορνογραφία τείνουν να έχουν διαταραγμένη αντίληψη για τις εν γένει ανθρώπινες σχέσεις. 
Για τον λόγο αυτό, με το παρόν σχέδιο νόμου εισάγεται ένα πλέγμα προστασίας δέκα οκτώ διατάξεων με το οποίο αυστηροποιούνται οι ποινές, διευρύνονται οι αξιόποινες πράξεις και γενικότερα προσαρμόζεται η ισχύουσα νομοθεσία στους νέους τρόπους των τέλεσης των απεχθών πράξεων εις βάρος αθώων ανήλικων παιδιών μέσω των νέων τεχνολογικών εργαλείων και του διαδικτύου. 
Έτσι ορίζεται στο εξής πως τόπος τέλεσης του αδικήματος που διαπράττεται μέσω του διαδικτύου θεωρείται η ελληνική επικράτεια, εφόσον η πρόσβαση σε μια ιστοσελίδα παιδικού πορνογραφικού περιεχομένου παρέχεται στην Ελλάδα ανεξαρτήτως με το πού βρίσκεται η έδρα διαχείρισής της.
Στις ποινικά δε κολάσιμες πράξεις που αφορούν τα προαναφερθέντα αδικήματα εις βάρος των παιδιών προστίθεται ο βιασμός, η κατάχρηση σε ασέλγεια εις βάρος ανηλίκου, η αποπλάνηση παιδιών και οι πορνογραφικές παραστάσεις ανηλίκων, εγκλήματα, δηλαδή, που στρέφονται κατά της γενετήσιας ελευθερίας του ανηλίκου και συνιστούν σοβαρή παραβίαση θεμελιωδών δικαιωμάτων και ειδικότερα των δικαιωμάτων των παιδιών.
Παράλληλα, προκειμένου να αποφευχθεί το ενδεχόμενο υποτροπής, λαμβάνονται προληπτικά μέτρα και συγκεκριμένα αυτό της απαγόρευσης άσκησης επαγγέλματος το οποίο επιτρέπει τακτική επαφή με παιδιά.
Εξίσου σημαντική είναι και η διάταξη του άρθρου 5 με την οποία διασφαλίζεται το ενδεχόμενο της μη παραγραφής των σοβαρών αυτών εγκλημάτων, δεδομένου ότι παρατείνεται το δικαίωμα καταγγελίας μέχρι και την ενηλικίωση των θυμάτων και για ένα έως τρία χρόνια μετέπειτα. Η ρύθμιση λαμβάνει υπ’ όψιν την ψυχοσύνθεση του παιδιού-θύματος, καθώς είναι πολύ πιθανό να μην προβεί σε καταγγελία της εις βάρος του πράξης πριν από το χρόνο ενηλικίωσης για διάφορους λόγους που σχετίζονται με την ηλικία, τη θέση του ή τη σχέση του με το δράστη. Σύμφωνα, δε, με εκτιμήσεις βρετανικού οργανισμού για την πρόληψη της παιδικής σεξουαλικής κακοποίησης, τα τρία τέταρτα των παιδιών που κακοποιούνται σεξουαλικά δεν μιλούν σε κανέναν κατά τη διάρκεια της παιδικής ηλικίας γι’ αυτήν.
Παράλληλα, το θύμα των ανωτέρω εγκλημάτων προς αποφυγή δευτερογενούς θυματοποίησης τυγχάνει ευνοϊκής μεταχείρισης με μέτρα επιείκειας, όπως η αναστολή της δίωξής του για μια σειρά συγκεκριμένων αδικημάτων, καθώς και αναστολή απέλασης αλλοδαπών με χορήγηση άδειας παραμονής κατά παρέκκλιση από την ισχύουσα νομοθεσία.
Με την αμέσως επόμενη διάταξη ποινικοποιούνται συμπεριφορές που εξαναγκάζουν ή εξωθούν τον ανήλικο να παρακολουθήσει πράξεις γενετήσιου χαρακτήρα, ακόμη κι αν δεν συμμετέχει σε αυτές, καλύπτοντας έτσι και την περίπτωση της παρακολούθησης από τον ανήλικο τέτοιου είδους πράξεων όχι με τη φυσική του παρουσία στον τόπο τέλεσης, αλλά από απόσταση με τη χρήση της τεχνολογίας των πληροφοριών και επικοινωνιών. Με τη διάταξη επιτυγχάνεται η προστασία της ψυχικής υγείας του ανηλίκου και αποφεύγεται η πρόκληση σοβαρής βλάβης της προσωπικότητάς του, ιδιαίτερα στην περίπτωση που γίνεται μάρτυρας γενετήσιας κακοποίησης.
Αντίστοιχες προβλέψεις τίθενται στο άρθρο 8 και για το αδίκημα της παιδικής πορνογραφίας. Συγκεκριμένα τροποποιείται σχετική διάταξη του Ποινικού Κώδικα με την αντικατάσταση των όρων «διά συστήματος ηλεκτρονικού υπολογιστή ή με τη χρήση διαδικτύου» από τους όρους «μέσω της τεχνολογίας των πληροφοριών και επικοινωνιών», διασφαλίζοντας έτσι την υπαγωγή περισσότερων μέσων και καλύπτοντας την όποια μελλοντική εξέλιξη της τεχνολογίας.
Επίσης, διευρύνεται το περιεχόμενο του ορισμού του υλικού της παιδικής πορνογραφίας περιλαμβάνοντας και τις περιπτώσεις απεικόνισης που αναφέρονται εν γένει στο σώμα του ανηλίκου.
Παράλληλα, με νομοθετική βελτίωση που εισήγαγε ο κύριος Υπουργός, ορίζονται αυστηρότατες ποινές στερητικές της ελευθερίας αλλά και χρηματικές για την παραγωγή, την πώληση, τη διακίνηση και την εν γνώσει παρακολούθηση υλικού ντροπής με οποιοδήποτε τεχνολογικό μέσω επικοινωνιών και πληροφοριών. Επιβαρυντική μάλιστα περίπτωση συνιστά η τέλεση των αδικημάτων από πρόσωπα υπεράνω πάσης υποψίας, πρόσωπα, δηλαδή, του οικογενειακού, φιλικού, σχολικού και εργασιακού περιβάλλοντος του ανηλίκου.
Με το άρθρο 10 ο ποινικός κολασμός επεκτείνεται και σε άτομα που εξωθούν ή παρασύρουν ανηλίκους σε πορνογραφικές παραστάσεις, ακόμα και με την εικονική αποτύπωση μέρους του σώματος του παιδιού.
Για την προστασία δε της ψυχοσύνθεσης των θυμάτων γενετήσιων πράξεων ή πορνογραφικών παραστάσεων, καθώς αυτά ανήκουν στην ευαίσθητη κοινωνική ομάδα των παιδιών, ορίζεται η υποχρεωτική παρουσία παιδοψυχολόγου και παιδοψυχιάτρου καθ’ όλη τη διαδικασία της εξέτασης του ανηλίκου θύματος ως μάρτυρα.
Παράλληλα, με το άρθρο 16 διασφαλίζονται έννομα αγαθά των θυμάτων όπως η ζωή, η σωματική ακεραιότητα, η νομική αρωγή, η ιατροφαρμακευτική περίθαλψη, η ψυχολογική στήριξη, καθώς και η ασφαλής επιστροφή στην πατρίδα τους ανηλίκων που διαμένουν παράνομα στη χώρα μας και γίνονται θύματα σεξουαλικής κακοποίησης. Επίσης, τους παρέχεται και νομική βοήθεια ως προς τις ποινικές και αστικές τους αξιώσεις, ενώ τα δικαστικά τους έξοδα και τέλη τα αναλαμβάνει ο εναγόμενος θύτης.
Κυρίες και κύριοι συνάδελφοι, το τελευταίο διάστημα μια σειρά νομοθετικών πρωτοβουλιών καταδεικνύει τη βούληση της Κυβέρνησης να προστατεύσει τα δικαιώματα των ευάλωτων κοινωνικά ομάδων. Μία από αυτές τις ομάδες είναι αυτή των ανηλίκων, η προστασία των οποίων καταλάμβανε πάντοτε δεσπόζουσα θέση και ήταν στις προτεραιότητες του Έλληνα νομοθέτη.
Ωστόσο, το αρμόδιο εν προκειμένω Υπουργείο Δικαιοσύνης με επίγνωση των νέων συνθηκών που διαμορφώνονται από την ιλιγγιώδη ανάπτυξη της τεχνολογίας για τα ανωτέρω εγκλήματα κι εκτιμώντας την επιτακτική ανάγκη τού εκσυγχρονισμού της νομοθεσίας μας και της προσαρμογής της στα νέα δεδομένα, ενσωματώνει με την παρούσα νομοθετική πρωτοβουλία διατάξεις της Ευρωπαϊκής Οδηγίας.
Κυρίες και κύριοι συνάδελφοι, ως νομοθετικό όργανο φέρουμε την ευθύνη για τη θέσπιση κανόνων δικαίου που θα δημιουργήσουν ένα πλέγμα προστασίας των παιδιών. Όπως, λοιπόν, αντιλαμβάνεστε, το διακύβευμα του παρόντος νομοσχεδίου που αφορά την προστασία ανήλικων ψυχών είναι μεγάλο και πρέπει να ξεπεράσει κάθε είδους κομματική και ιδεολογική αντιπαράθεση.
Για αυτό, και καλώ όλο το Σώμα να παραθέσει τη θετική του ψήφο στο παρόν εξαιρετικά σημαντικό νομοσχέδιο.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Κοντονής, εισηγητής του ΣΥΡΙΖΑ.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, χθες δηλώσαμε ότι υπερψηφίζουμε επί της αρχής το νομοσχέδιο, ακριβώς διότι πραγματεύεται και διά μέσω αυτού νομοθετείται η προστασία των ανηλίκων, δηλαδή των παιδιών, που είναι ευάλωτα σε τέτοια αδικήματα. Αυτά τα αδικήματα έχουν μια μακρά και αρνητική πορεία στη διαμόρφωση του χαρακτήρα και της ζωής τους. Χρήζουν, λοιπόν, προστασίας και για αυτό τον λόγο υπεύθυνα τοποθετηθήκαμε και είπαμε ότι επί της αρχής ψηφίζουμε το νομοσχέδιο.
Επίσης, αναφέρουμε και σήμερα ότι αρκετές διατάξεις του νομοσχεδίου κινούνται σε θετική κατεύθυνση. Να τονίσουμε ότι η διεύρυνση, για παράδειγμα, της κατά τόπον αρμοδιότητας, όπως διαλαμβάνεται στο άρθρο 2 του νομοσχεδίου, είναι κάτι θετικό.
Θετικό είναι, επίσης, το γεγονός ότι αντιμετωπίζονται όλα αυτά τα αδικήματα με ιδιαίτερη απαξία σε ένα γενικότερο πλαίσιο, σε ένα παγκόσμιο πλαίσιο, όπως είναι τα αδικήματα για τη δουλεία για παράδειγμα. Έτσι και εδώ εντάσσονται τα αδικήματα κατά των παιδιών σε αυτό που λέμε «οικουμενικές αξίες». Ως εκ τούτου εμπίπτουν στη διαδικασία αλλά και στον κολασμό από αυτό που λέμε «παγκόσμια δικαιοσύνη». Διότι ως πανανθρώπινα ιδανικά και ως πανανθρώπινες αξίες θα πρέπει πανανθρώπινα και οικουμενικά να προστατεύονται.
Είναι ιδιαίτερα θετικά αυτά που αναφέρονται στο άρθρο 5 σχετικά με την αναστολή της παραγραφής: ένα χρόνο για τα πλημμελήματα και τρία χρόνια για τα κακουργήματα μετά την ενηλικίωση του θύματος.
Και εδώ θέλω να τονίσω, κυρίες και κύριοι συνάδελφοι, ότι ένας νέος άνθρωπος, ένα παιδί, το οποίο δεν έχει σχηματίσει ολοκληρωμένη εικόνα για τον κόσμο, τα δικαιώματα, τον τρόπο υπεράσπισής του, θα πρέπει να φτάσει σε ένα όριο ηλικίας που να μπορεί αυτοδυνάμως να προστατεύσει τον εαυτό του.
Για αυτό είναι πάρα πολύ σημαντικό ότι αυτά τα αδικήματα δεν παραγράφονται κατά το συνήθη τρόπο. Παραγράφονται, αφού πλέον ενηλικιωθεί το θύμα και αφού πάρει τις αποφάσεις του να κινηθεί κατά του ανθρώπου που προσέβαλε σημαντικά στοιχεία της αξιοπρέπειας και της ζωής του.
Θετικά είναι τα διαλαμβανόμενα στο άρθρο 7 με τη διεύρυνση του αξιοποίνου όσον αφορά την εξώθηση και την παράσυρση των ανηλίκων να γίνονται μάρτυρες των γενετήσιων πράξεων κ.λπ., όπως επίσης και τα θέματα που άπτονται του διαδικτύου. Διότι γνωρίζουμε πάρα πολύ καλά ότι ιδίως μέσω του διαδικτύου έχουν αποκαλυφθεί εκτεταμένα κυκλώματα παιδεραστίας και ανθρώπων που εμπλέκονται σε αξιόποινες πράξεις. 
Επίσης, σημαντικό και θετικό στο παρόν νομοσχέδιο είναι το γεγονός ότι προβλέπεται αποζημίωση και νομική συμπαράσταση στα θύματα.
Όμως, δεν είναι θετικό ότι αυτή η αποζημίωση αποτιμάται μέχρι του ποσού των 600 ευρώ και της νομικής συμπαράστασης. Θα πρέπει κάποτε να καταλάβουμε, τι γίνεται σε αυτόν τον έρμο κόσμο που ζούμε. Το ποσό των 600 ευρώ ως μάξιμουμ ποσό το οποίο θα καταβληθεί, για να διεκπεραιωθεί μια τέτοια σοβαρή υπόθεση ενώπιον των ελληνικών δικαστηρίων, καθιστά το θύμα επαίτη.
Θα πρέπει, λοιπόν, κατ’ ελάχιστο να οριστεί το ποσό των 600 ευρώ και να αγγίζει το ποσό των 1.500 ευρώ τουλάχιστον. Διαφορετικά είναι αδύνατο με αυτό το χρηματικό ποσό που η πολιτεία διαθέτει προς το θύμα, να διεκπεραιωθεί σοβαρά μια δικαστική υπόθεση, η οποία έχει απολήξεις, έχει προοπτική σε όλες τις βαθμίδες της δικαιοσύνης, που θα πρέπει να εξαντληθούν.
Κύριε Υπουργέ, θέλω να τονίσω στο Σώμα ότι ήταν ιδιαίτερα ευχάριστο για μας το γεγονός ότι δεχθήκατε τις παρατηρήσεις και τροποποιήσατε την παράγραφο 2 του άρθρου 10 του παρόντος νομοσχεδίου, όπως επίσης και το άρθρο 4 σχετικά με τα ζητήματα του επαγγέλματος, δηλαδή ότι μετά τη δεύτερη καταδίκη δεν θα μπορεί να ασκεί το επάγγελμα κάποιος ο οποίος έρχεται σε επαφή με παιδιά μέσω του επαγγέλματός του.
Όμως, το παρόν νομοσχέδιο –όπως τονίσαμε και στην επιτροπή- έχει σοβαρές αδυναμίες. Αναφέρομαι κατά πρώτο και κύριο λόγο στο άρθρο 6, για το οποίο μίλησα και χθες πάρα πολύ επιγραμματικά.
Κυρίες και κύριοι συνάδελφοι, θα πρέπει να είμαστε ιδιαίτερα προσεκτικοί, ιδίως όσοι είμαστε πτυχιούχοι της Νομικής σχολής και αντιλαμβανόμαστε τις νομικές έννοιες, στις περιπτώσεις κατά τις οποίες νομικές έννοιες που έχουν ιδιαίτερη νομική αλλά και εννοιολογική σημασία παρεισφρέουν στον Ποινικό Κώδικα. 
Ξανατονίζουμε για πολλοστή φορά, κύριε Υπουργέ, το θέμα της έννοιας της «πιθανολόγησης», όπως περιέχεται στο άρθρο 6, το οποίο αναφέρει «ο Εισαγγελέας Πλημμελειοδικών, αν η καταγγελία πιθανολογείται βάσιμη, απόσχει προσωρινά» κ.λπ.. Τι σημαίνει στον Ποινικό Κώδικα «πιθανολογείται βάσιμη»; Κυρία Γιαταγάνα, εσείς καταλαβαίνετε. Τι σημαίνει αυτό το πράγμα;
Εδώ έχουμε μια νομική έννοια, η οποία χρησιμοποιείται στον Κώδικα Πολιτικής Δικονομίας και συγκεκριμένα στη διαδικασία των ασφαλιστικών μέτρων και τη βάζουμε στο παρόν νομοσχέδιο στον εισαγγελέα!
Ο εισαγγελίας, κύριε Υπουργέ, έχει δύο δρόμους: ή να κρίνει προδήλως αβάσιμη την καταγγελία, η οποία θα είναι έγκληση ή μήνυση και την βάζει στο αρχείο, ή αν δει ότι είναι βάσιμη, θα προχωρήσει την ποινική διαδικασία. Εδώ βάζετε τον εισαγγελία να κάνει τη δουλειά του δικαστή των ασφαλιστικών μέτρων και να πιθανολογήσει. Τι σημαίνει πιθανολόγηση στο Ποινικό Δίκαιο;
Μάλιστα, σας είπαμε και στην επιτροπή να φέρετε μια τροπολογία, όποτε θέλετε –θα την ψηφίζαμε εμείς σήμερα- που να βγάζει αυτές τις έννοιες, γιατί έχουν παρεισφρήσει σε άρθρα από επιπόλαιες νομοθετικές πρωτοβουλίες. Δεν είναι δική σας αυτή η πρωτοβουλία. Εντάσσετε τα συγκεκριμένα στο άρθρο το οποίο υπήρχε. Αλλά, δεν μπορούμε να πηγαίνουμε συνεχώς με τη λάθος πυξίδα. Όταν εδώ βλέπουμε τέτοια πράγματα, πρέπει να τα σταματάτε αμέσως.
Επομένως, το πρώτο θέμα εντοπίζεται στο άρθρο 6 με το ζήτημα της πιθανολόγησης. Είναι αδιανόητο για έναν εισαγγελία να πιθανολογεί.
Το δεύτερο είναι ότι παρακάτω λέτε: «εάν η καταγγελία αποδειχθεί βάσιμη, η αποχή από την ποινική δίωξη γίνεται οριστική». Τι σημαίνει η καταγγελία να αποδειχθεί βάσιμη; Η καταγγελία απλά αν αποδειχθεί βάσιμη, σημαίνει ότι κάποιος καταδικάστηκε. Αυτό σημαίνει «αποδεικνύεται βάσιμη». Με ποιο τρόπο και ποιο όργανο θα κρίνει το θέμα του βάσιμου ή όχι;
Επομένως, κύριε Υπουργέ, μην διαστρέφουμε το γράμμα και το πνεύμα του νόμου και κυρίως το πνεύμα που διαπερνά το σύνολο των διατάξεων της Ποινικής Δικονομίας, διότι θα φθάσουμε σε τερατολογίες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, παρακαλώ δώστε μου λίγο χρόνο, διότι κάνουμε συζήτηση επί των άρθρων. Πρέπει να είναι λίγο ουσιαστική και να καταλαβαίνουμε τι λέμε.
Όσον αφορά στο θέμα των αλλοδαπών, αναφέρεται εδώ η δυνατότητα του εισαγγελέα να αναστείλει, μέχρι να εκδοθεί αμετάκλητη απόφαση για τις πράξεις που καταγγέλθηκαν, τον νόμο περί αλλοδαπών.
Εάν ο αλλοδαπός κάνει την καταγγελία, κύριε Υπουργέ, τότε πρέπει ο εισαγγελέας να υποχρεούται να αναστείλει τις διατάξεις του νόμου περί αλλοδαπών. Δεν μπορεί να μείνει στην καλή του προαίρεση και μάλιστα ανέλεγκτα, όπως εδώ διατυπώνεται.
Επομένως, το άρθρο 6 έχει σοβαρότατα προβλήματα, τα οποία θέλουν συνολική αναθεώρηση.
Για το άρθρο 8, κύριε Υπουργέ, σας καταθέσαμε συγκεκριμένη προσθήκη όσον αφορά την παράγραφο 3. Μην τα μπλέκετε με τα άσεμνα. Δεν έχει καμμία δουλειά. Εδώ έχουμε ειδικές διατάξεις για συγκεκριμένα αδικήματα. Άλλο είναι το ένα, άλλο είναι το άλλο. Δώστε μας μια απάντηση επ’ αυτού του ζητήματος.
Σας το τονίσαμε και χθες οι ομιλητές Βουλευτές του ΣΥΡΙΖΑ ότι από το παρόν νομοσχέδιο απουσιάζουν παντελώς τα ζητήματα προστασίας των θυμάτων και των οικογενειών τους.
Πρέπει να ξέρετε, κύριε Υπουργέ, ότι ιδίως τέτοιες περιπτώσεις σε μικρές επαρχιακές κοινωνίες έχουν μεγάλη σημασία και εδώ θα πρέπει να λάβουμε πρόνοιες για αυτές τις καταστάσεις.
Όσον αφορά το άρθρο 11, σας είχαμε τονίσει και στην επιτροπή ότι δεν είναι δυνατόν, όταν το νομικό πρόσωπο δεν έχει εξουσία ελέγχου επί κάποιου μέλους του, να τιμωρείται για πράξεις του μέλους του, του φυσικού προσώπου, το νομικό πρόσωπο. Δεν γίνεται αυτό το πράγμα. Ή έχει εξουσία ελέγχου και διεύθυνσης, οπότε σε αυτήν την περίπτωση, αν δεν την ασκεί σωστά, θα τιμωρείται και το νομικό πρόσωπο, ή αν δεν την έχει, δεν μπορεί να τιμωρείται το νομικό πρόσωπο. Θα φθάσουμε πάλι εδώ σε υπερβολές και καταστάσεις που είναι ανεπίτρεπτες για το Δίκαιό μας.
Θέλουμε να τονίσουμε σχετικά με το άρθρο 14 –και προσέξτε, κύριοι συνάδελφοι- ότι εμείς είμαστε υπέρ της διεύρυνσης των ανακριτικών πράξεων, όπως αναφέρεται εδώ, γιατί έχουμε παιδιά και η προστασία τους είναι θεμελιώδες καθήκον της κοινωνίας. Όμως, επειδή αυτές εντάσσονται και αναφέρονται συλλήβδην σε άλλα νομοθετήματα, για τα οποία ο ΣΥΡΙΖΑ έχει καταθέσει διαχρονικά την αντίρρησή του όσον αφορά στη διεύρυνση αυτών των δυνατοτήτων των ανακριτών να επεμβαίνουν πέρα από τα συνήθη, γι’ αυτό τον λόγο θα ψηφίσουμε «παρών», αν και τονίζουμε ότι είμαστε υπέρ της διεύρυνσης για τα συγκεκριμένα αδικήματα.
Τέλος, κυρίες και κύριοι συνάδελφοι, θέλω να πω το εξής καταλήγοντας: Χθες ακούσαμε και από στόματος του Πρωθυπουργού το νέο σενάριο το οποίο αρχίζει να παίζει από χθες το βράδυ στα κανάλια. Την αποσταθεροποίηση τη διαδέχεται μια φιλολογία για ακυβερνησία. Ο ΣΥΡΙΖΑ θα ήθελε να πει προς κάθε κατεύθυνση να μην κατεβαίνει άλλο η Κυβέρνηση στου κακού τη σκάλα. Όλα αυτά που έλεγε περί αποσταθεροποίησης αποδείχθηκαν ότι είναι λόγια κενά περιεχομένου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, τώρα πάτε στα δώδεκα λεπτά. Θα τα πει ο Κοινοβουλευτικός σας Εκπρόσωπος ο κ. Λαφαζάνης αυτά.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τελειώνω, κύριε Πρόεδρε.
Το τελευταίο που θα ήθελα να τονίσω είναι να μην εμπλέκετε σε αυτήν την ιστορία τον ελληνικό τουρισμό. Ξέρουμε πολύ καλά, ιδίως όσοι καταγόμαστε από τουριστικές περιοχές, ότι η αύξηση του τουρισμού στην Ελλάδα δεν έχει προκύψει επειδή έχουμε ευφυείς πολιτικές περί του τουρισμού. Έχει προκύψει διότι υπάρχει σοβαρό πρόβλημα με τα κράτη της Βορείου Αφρικής και της Μεσογείου εξαιτίας των όσων είχαν γίνει στον αραβικό κόσμο. Γι’ αυτόν τον λόγο έχει δυναμώσει ένα ρεύμα τουριστών προς τα κράτη της Νότιας Ευρώπης.
Επομένως, αφήστε έξω από τέτοιες φθηνές πολιτικές αντιπαραθέσεις και τα θέματα της Κυβέρνησης και τα θέματα του τουρισμού. Βλάπτουν σοβαρά την ελληνική οικονομία.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η κ. Χρυσοβελώνη, ειδική αγορήτρια των Ανεξάρτητων Ελλήνων, έχει τον λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, όπως είπα και χθες, οι Ανεξάρτητοι Έλληνες θα υπερψηφίσουμε το νομοσχέδιο επί της αρχής.
Χωρίς να επανέλθω στη συζήτηση που έγινε στην επιτροπή επί των άρθρων, θεωρούμε ότι όλες οι διατάξεις είναι χρήσιμες, ότι κινούνται προς τη σωστή κατεύθυνση και γι’ αυτόν τον λόγο δηλώνουμε ότι θα τις ψηφίσουμε, κάνοντας βέβαια κάποιες παρατηρήσεις τις οποίες θα ακούσετε στη συνέχεια.
Θα ήταν βέβαια ειλικρινά πιο χρήσιμες αν οι διατάξεις αυτές κινούνταν σε ακόμη αυστηρότερη κατεύθυνση, ιδιαίτερα σε ό,τι αφορά στις προβλεπόμενες ποινές. Οι διεστραμμένοι εγκέφαλοι υπεύθυνοι για τέτοια ειδεχθή εγκλήματα, όπως είναι η σεξουαλική εκμετάλλευση ανηλίκων και η παιδική πορνογραφία, πρέπει να είναι απολύτως βέβαιοι πως το κράτος έχει την ικανότητα να τους βρει και να τους συντρίψει στην κυριολεξία. Το κράτος μας, όταν θέλει, έχει αποδείξει πως διαθέτει όλα τα μέσα για να μπορέσει να αντιμετωπίσει αποτελεσματικά κάθε απειλή για την κοινωνία -αρκεί βεβαίως να το θέλει. 
Κύριε Υπουργέ, σε σχέση με τα άρθρα του νομοσχεδίου έγινε ομολογουμένως εξαντλητική συζήτηση και εδώ στην Ολομέλεια από τους συναδέλφους που προηγήθηκαν και βεβαίως κατά τη διάρκεια των τεσσάρων συνεδριάσεων που προηγήθηκαν στην επιτροπή και ιδιαίτερα στο στάδιο της κατ’ άρθρον επεξεργασίας. Γι’ αυτό, λοιπόν, αλλά και για την οικονομία του χρόνου δεν θα επανέλθω στα όσα ήδη ειπώθηκαν σχετικά με τις επιμέρους διατάξεις του νομοσχεδίου, πλην ελαχίστων παρατηρήσεων τις οποίες θα αναφέρω στη συνέχεια.
Σε ό,τι αφορά τώρα στις δύο υπουργικές τροπολογίες, διευκρινίζω πώς θα τις υπερψηφίσουμε. Την μεν δική σας που αφορά θέματα δικαιοσύνης, κύριε Υπουργέ, καθώς θεωρούμε ότι επιλύει πρακτικά και λειτουργικά προβλήματα. Επίσης, υπερψηφίζουμε την τροπολογία για τις ασφαλιστικές εισφορές των ναυπηγείων, καθώς θεωρούμε ότι δίνει μία μικρή ανάσα σε έναν τομέα ο οποίος είναι εξαιρετικά κρίσιμος για την εθνική οικονομία και την απασχόληση. 
Είναι αυτονόητο –και αυτό βεβαίως το υπογραμμίζουμε- ότι ποτέ οι Ανεξάρτητοι Έλληνες δεν θα συναινέσουμε σε καμμία διαγραφή χρεών μεγάλων επιχειρήσεων έναντι ασφαλιστικών ταμείων. Όλα τα επιχειρήματα τα οποία κατά καιρούς έχουν ακουστεί περί του αντιθέτου δεν έχουν καμμία απολύτως σχέση με την πραγματικότητα. 
Κύριε Υπουργέ, θα πω κάτι που νομίζω ότι μέχρι τώρα δεν έχει ακουστεί και αφορά στο άρθρο 15 του νομοσχεδίου. Αν κάνω λάθος σε αυτά που θα πω, παρακαλώ να με διορθώσετε. Μιλώ, λοιπόν, για την τροποποίηση άρθρου του ν. 2225/1994 με την επέκταση της δυνατότητας άρσης του απορρήτου για αδικήματα, όπως είναι η παιδική πορνογραφία. Είναι μία αναγκαία ομολογουμένως προσθήκη, που σίγουρα θα βοηθήσει τόσο τις διωκτικές όσο και τις δικαστικές αρχές στο έργο τους. Αφού, όμως, κύριε Υπουργέ, είναι γεγονός ότι προσθέτετε αδικήματα στη λίστα των διερευνώμενων υποθέσεων αναρωτιέμαι γιατί η διερεύνηση αυτή πρέπει να είναι τόσο επιλεκτική. 
Όταν μιλούμε για άρση απορρήτου με σκοπό τη διερεύνηση σοβαρών αδικημάτων μιλάμε ουσιαστικά για νόμιμες επισυνδέσεις και για παρακολούθηση επικοινωνιών των εμπλεκομένων μέσω ταχυδρομείου, διαδικτύου κ.λπ.. Σε αυτό, λοιπόν, είμαστε απολύτως σύμφωνοι. 
Υπάρχει, όμως, όπως ξέρετε καλύτερα από εμένα, το άρθρο 159 του Ποινικού Κώδικα που αφορά στη δωροδοκία αιρετών με σκοπό τον επηρεασμό της ψήφου τους στη Βουλή και στην αυτοδιοίκηση. Πρόκειται ομολογουμένως για ένα πολύ σοβαρό αδίκημα που σε κάθε περίπτωση θεωρούμε ότι χρήζει πλήρους διερεύνησης. Η ερώτησή μου, λοιπόν, κύριε Υπουργέ, είναι γιατί εξαιρείτε από αυτήν τη διαδικασία τους Βουλευτές, γιατί δηλαδή περιορίζετε τη διερεύνηση υποθέσεων δωροδοκίας μέσω άρσης απορρήτου μόνον στον τομέα της τοπικής αυτοδιοίκησης. Αναφέρομαι δηλαδή στην παράγραφο 3 του παραπάνω άρθρου του Ποινικού Κώδικα, που μιλά για τη δωροδοκία δημοτικών ή περιφερειακών συμβούλων. Είναι η μόνη σχετική διάταξη που συμπεριλάβατε στο δικό σας άρθρο που συζητούμε. Αναφέρομαι στο άρθρο 15. Αναρωτιέμαι –και θεωρώ εύλογα- γιατί δεν συμπεριλάβατε και την παράγραφο 2 του αντίστοιχου άρθρου του Ποινικού Κώδικα που αναφέρεται σε υποθέσεις δωροδοκίας Βουλευτών.
 Πρέπει άραγε να εξαιρείται η διερεύνηση τέτοιων υποθέσεων μέσω της άρσης του απορρήτου όταν Βουλευτές του εθνικού Κοινοβουλίου φέρονται να έχουν χρηματιστεί; Και εάν ναι, για ποιο λόγο; 
Θεωρώ ότι τώρα που έχετε την ευκαιρία, κύριε Υπουργέ, να επεκτείνετε το πεδίο εφαρμογής της συγκεκριμένης διάταξης, πρέπει να ισχύσει το ίδιο ακριβώς για όλους ανεξαιρέτως τους πολιτικούς.
Επιμένω σε αυτό, κύριε Υπουργέ, γιατί πρόσφατα κάποια δημοσιεύματα του δημοσιογράφου κ. Βαξεβάνη ενέπλεξαν εσάς τον ίδιον σε υπόθεση συγκάλυψης χρηματισμού Βουλευτή. Αναφέρομαι σε έναν γνωστό φάκελο, ο οποίος πηγαινοέρχεται στον Άρειο Πάγο. Δεν γνωρίζω το γιατί. Δεν πρόκειται να πω περισσότερα στοιχεία και λεπτομέρειες σχετικά με τα στοιχεία του συγκεκριμένου Βουλευτή γιατί αυτά είναι ήδη γνωστά.
Παρ’ όλα αυτά, όμως, θα πω -και επιμένω προς την κατεύθυνση αυτή- ότι σήμερα θα μπορούσατε μόνο και μόνο για λόγους συμβολισμού να σηματοδοτήσετε μία αλλαγή θέσης, παίρνοντας εσείς την πρωτοβουλία να συμπεριλάβετε τους δωροδοκούμενους Βουλευτές στην άρση του απορρήτου. 
Ανεξαρτήτως, βεβαίως, αυτού, εμείς θα ψηφίσουμε και αυτό το άρθρο, ευχόμενοι πραγματικά να επιφέρετε μόνος σας τις αναγκαίες επ’ αυτού βελτιώσεις. Μία τέτοια προσωπική στάση θάρρους αλλά και διαφάνειας θα αποτελούσε κατ’ αρχήν την έμπρακτη διάψευση καταγγελιών που έγιναν σε βάρος σας από τα μέσα μαζικής ενημέρωσης.
Ελπίζουμε ειλικρινά, κύριε Υπουργέ, να το πράξετε.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο ειδικός αγορητής του ΠΑΣΟΚ κ. Τριαντάφυλλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι Βουλευτές, από τη συζήτηση τόσο τη χθεσινή όσο όμως και την αναλυτική συζήτηση στις συνεδριάσεις της αρμόδιας επιτροπής διαπιστώθηκε η πλατιά συναίνεση σε σχέση με το συγκεκριμένο νομοσχέδιο. Διαπιστώθηκε αυτή διότι ακριβώς αφορά μία αξία θεμελιώδη, θεμελιώδη όχι μόνο για τη λειτουργία της κοινωνίας μας, αλλά θεμελιώδη για την ανθρώπινη ύπαρξη, την προστασία δηλαδή των παιδιών έναντι ειδεχθών πράξεων και εγκληματιών, οι οποίοι λειτουργούν σε βάρος όχι μόνο της παιδικής προσωπικότητας, αλλά σε βάρος της ίδιας της κοινωνίας.
Θέλω να κάνω μία παρατήρηση. Θεωρώ ότι αυτές οι νομοθετικές πρωτοβουλίες πρέπει να έρχονται μέσα από τη Βουλή των Ελλήνων και δεν χρειάζεται κάθε φορά να είναι ενσωμάτωση ευρωπαϊκών οδηγιών. Κι αυτό διότι ακριβώς το Ελληνικό Δίκαιο είναι ένα δίκαιο το οποίο προστατεύει απόλυτα και ίσως και σε πρωτοπόρα –αν θέλετε- νομοθετική γραμμή τόσο τα θύματα της σωματεμπορίας, όσο όμως και από παλιά τα δικαιώματα των παιδιών, τα οποία προστατεύονται στη χώρα μας ήδη από το 1910. Τα δικαιώματα των παιδιών πολλές φορές σε ευρωπαϊκό επίπεδο καθυστέρησαν να κατοχυρωθούν και επομένως να προστατευθεί η παιδική προσωπικότητα.
Θέλω να τονίσω τρία-τέσσερα σημεία, κύριε Υπουργέ. Είναι ορθή η αποδοχή της πρότασής μας με την οποία ουσιαστικά κατοχυρώνεται ότι για κάποιον ο οποίος έχει διαπράξει και καθ’ υποτροπήν διαπράττει ξανά το αδίκημα της σεξουαλικής εκμετάλλευσης ή της σεξουαλικής κακοποίησης του παιδιού ή της πρόσβασης και χρήσης της παιδικής πορνογραφίας, απαγορεύεται οριστικά το να ασκεί το επάγγελμα.
Θα προχωρήσω ένα βήμα παρακάτω, κύριε Υπουργέ, και εδώ θα ήθελα να είμαστε προσεκτικοί, ούτως ώστε να φτιάξουμε ίσως ακόμα καλύτερο το πλαίσιό μας.
Σύμφωνα με τη Σύμβαση του Συμβουλίου της Ευρώπης το 2007, γνωστή ως Lanzarote, για την προστασία των παιδιών ενάντια στη σεξουαλική εκμετάλλευση και σεξουαλική κακοποίηση, στο άρθρο 5 παράγραφος 3 της συγκεκριμένης σύμβασης ουσιαστικά καλούνται τα Μέρη, δηλαδή οι χώρες που υπογράφουν τη σύμβαση, να προνοήσουν ούτως ώστε στους υποψηφίους οι οποίοι πρόκειται να διοριστούν σε επαγγέλματα σχετικά με τα παιδιά να προκύπτει ως κώλυμα η διάπραξη οποιουδήποτε ποινικού αδικήματος που συνδέεται με σεξουαλική εκμετάλλευση ή σεξουαλική κακοποίηση των παιδιών.
Όπως γνωρίζετε, κύριε Υπουργέ, προκειμένου κάποιος να διοριστεί ως δημόσιος υπάλληλος -είτε ως καθηγητής ή δάσκαλος είτε ως παιδίατρος- πρέπει να υπογράψει μια υπεύθυνη δήλωση που ορίζει ότι δεν έχει διαπράξει μια σειρά από ποινικά αδικήματα. 
Θα έλεγα, λοιπόν, ότι θα ήταν χρήσιμο στη συγκεκριμένη υπεύθυνη δήλωση να υπάρχει και η πρόβλεψη για τα συγκεκριμένα ποινικά αδικήματα, ούτως ώστε να είναι πλήρης η προστασία των παιδιών και να μην προκύπτει καμμία, αν θέλετε, σχετική διαφορά. 
Το λέω αυτό διότι ίσως κάποια από τα ποινικά αδικήματα, στα οποία προβλέπει σήμερα η ελληνική νομοθεσία ότι δεν πρέπει να έχει υποπέσει κάποιος υποψήφιος προς διορισμό δημόσιος υπάλληλος, είναι μικρότερης κοινωνικής απαξίας και αν θέλετε και σχέσης με τα παιδιά από ό,τι η διάπραξη ενός ποινικού αδικήματος σεξουαλικής εκμετάλλευσης ή σεξουαλικής κακοποίησης. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Έρχομαι στα άρθρα 6 και 16. Εδώ έχουμε ένα πλαίσιο προστασίας των μαρτύρων και των θυμάτων, δηλαδή των παιδιών. Εμείς, κύριε Υπουργέ, σε όλες τις συνεδριάσεις της αρμόδιας επιτροπής θέσαμε το θέμα ως εξής: Δεν είναι δυνατόν να αφήνεται στη διακριτική ή τη δυνητική, αν θέλετε, ευχέρεια ενός εισαγγελικού ή δικαστικού λειτουργού η προστασία των μαρτύρων και των θυμάτων, των παιδιών που έχουν σεξουαλικά κακοποιηθεί ή έχουν πέσει θύματα σεξουαλικής εκμετάλλευσης. Θεωρούμε ότι πρέπει να είναι σαφής η διάταξη και υποχρεωτική. 
Θεωρούμε ότι πρέπει να υιοθετηθεί η διάταξη ή το μοντέλο της διάταξης του άρθρου 59 του Κώδικα Ποινικής Δικονομίας, που προβλέπει υποχρεωτικότητα σε σχέση με την αναβολή της ποινικής δίωξης και όχι η πιθανολόγηση του άρθρου 187Β’ παράγραφος 3 του Ποινικού Κώδικα, η οποία θεωρούμε ότι θα έπρεπε ήδη να έχει διορθωθεί. 
Επομένως, πιστεύουμε ότι μια νομοτεχνική βελτίωση, που θα οδηγούσε σε υποχρεωτική προστασία μαρτύρων και θυμάτων, θα ήταν σε απόλυτα θετική κατεύθυνση και σύμφωνα με το πνεύμα του συγκεκριμένου νομοσχεδίου, που δεν είναι άλλο παρά η προστασία των παιδιών, γιατί αυτός είναι ο γνώμονας, αυτή είναι η αρχή και αυτό υπηρετούμε. Δεν πρέπει να αφήνουμε κανένα «παραθυράκι» το οποίο να βαίνει ουσιαστικά εις βάρος της προστασίας του παιδιού. 
Στο άρθρο 8 πρέπει να υπάρξει –το λέει και η έκθεση της Υπηρεσίας της Βουλής- εξειδίκευση στη διάταξη. Η εν γνώσει πρόσβαση σε υλικό παιδικής πορνογραφίας πρέπει να εξειδικευθεί, ούτως ώστε να μην υπάρξει καμμία εφαρμογή της διάταξης με έναν τρόπο που θα είναι διασταλτικός και αντίθετος στο πνεύμα της προστασίας ή και καταχρηστικός ακόμα, σε μια λογική που δεν θα περιορίζει τον εφαρμοστή του δικαίου, αλλά θα του δίνει σαφή κατεύθυνση και όρια μέσα στα οποία μπορεί να κινηθεί. 
Ακούστηκαν πολλά σχετικά με τα ταξίδια με σκοπό τη σεξουαλική εκμετάλλευση ή κακοποίηση των παιδιών. Να είμαστε σαφείς. Εδώ υπάρχουν δυο σκέλη, το πολιτικό και το νομικό. 
Όσον αφορά το πολιτικό σκέλος, δεν υπάρχουν γωνιές στον πλανήτη στις οποίες επιτρέπεται ή αφήνουμε εμείς να επιτρέπεται η σεξουαλική εκμετάλλευση και αυτό με την αποδοχή μας. Να είμαστε σαφείς σε αυτό. Δεν μπορούμε να τροφοδοτούμε με την ανοχή μας ως ελληνική πολιτεία τη «βιομηχανία» που ουσιαστικά βάζει παιδάκια σ’ αυτήν την ιστορία. 
Δεν μπορούμε εμείς να επιτρέψουμε σε οποιονδήποτε, χωρίς ποινικά να τον τιμωρήσουμε, να δώσει τα χρήματά του προκειμένου να κινηθεί όλος αυτός ο κύκλος της σεξουαλικής εκμετάλλευσης σε οποιαδήποτε χώρα του πλανήτη. Επομένως, πρέπει να υπάρξει απόλυτη ποινική αντιμετώπιση της ιστορίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα χρειαστώ δύο λεπτά, κύριε Πρόεδρε.
Όσον αφορά το νομικό σκέλος, πρέπει να είμαστε σαφείς. Δεν είναι δυνατόν να αφήσουμε στη διακριτική ευχέρεια οποιουδήποτε συμμετέχει το «παραθυράκι» της αθώωσης, της απαλλαγής. Εφόσον κάποιος συμμετέχει αποδεδειγμένα σε ένα ταξίδι με σκοπό τη σεξουαλική εκμετάλλευση των παιδιών, πρέπει ποινικά να τιμωρείται από την ελληνική πολιτεία, ανεξάρτητα σε ποιο μέρος του κόσμου έχει πάει ή πώς έχει πάει. Εφόσον έχει αποδειχθεί ότι συμμετείχε, θα τιμωρείται για να σταλεί και ένα μήνυμα ότι οποιοσδήποτε δίνει τα λεφτά του και κινεί το μηχανισμό αυτό του υποκόσμου, του ειδεχθούς εγκλήματος σε όλη την υφήλιο, θα τιμωρείται από την ελληνική πολιτεία. Να είμαστε σαφείς! 
Δεν είναι όμως μόνο ζήτημα κάποιων μακρινών χωρών σε κάποια άλλη ήπειρο του πλανήτη. Εδώ, στο σπίτι μας, το Συμβούλιο της Ευρώπης έχει πει ότι 20% των παιδιών στις χώρες-μέλη του Συμβουλίου της Ευρώπης, δηλαδή στην Ευρώπη, στην ευρωπαϊκή ήπειρο, ένα στα πέντε παιδιά μας πέφτει θύμα σεξουαλικής εκμετάλλευσης και σεξουαλικής κακοποίησης.
Δημιούργησε αυτήν τη Συνθήκη Lanzarote. Νομίζω όμως ότι δεν είναι μόνο αυτή η συνθήκη. Πρέπει από εδώ, από όλες τις δυνάμεις αυτής της Αίθουσας, να βγει σαφές μήνυμα ότι η ελληνική κοινωνία δεν αποδέχεται και δεν ανέχεται οποιαδήποτε συμπεριφορά που οδηγεί στη σεξουαλική εκμετάλλευση και τη σεξουαλική κακοποίηση.
Όμως, κύριε Υπουργέ, η σεξουαλική θυματοποίηση των παιδιών δεν είναι μόνο ένας κατασταλτικός μηχανισμός. Δεν μπορούμε να έχουμε μόνο έναν κατασταλτικό μηχανισμό. Δεν μπορούμε μόνο να πιάνουμε το ηλεκτρονικό έγκλημα, που είναι πάρα πολύ σημαντικό, το οποίο οδηγεί χιλιάδες στο να χρηματοδοτούν αυτήν τη «βιομηχανία». Δεν αρκεί μόνο αυτό. Χρειάζονται και διαφορετικά μέτρα. 
Προφανώς απαιτείται υψηλότερη αποζημίωση του θύματος. Το όριο δεν πρέπει να είναι στα 600 ευρώ, προφανώς. Έχουν δίκιο οι συνάδελφοι που το θέτουν αυτό και το θέσαμε κι εμείς. Σχετικά με το όριο της αποζημίωσης του θύματος και προκειμένου να μπορέσει να υπερασπίσει το θεμελιώδες της προσωπικότητάς του το παιδί αυτό πρέπει να έχει δικαίωμα να ζητήσει και υψηλότερη αποζημίωση ανάλογα με τα έξοδα που έχει κάνει. 
Και βεβαίως, να μιλήσουμε να πρώτη φορά για πραγματικά φιλική προς το παιδί δικαιοσύνη. Σήμερα συζητούμε αυτό το ζήτημα. Το επίκεντρο της συζήτησης είναι το παιδί. Δεν είναι δυνατόν τα παιδιά να μπαίνουν σε κρατητήρια. Είναι εδώ και ο κ. Πανούσης και μπορεί ενδεχομένως να βοηθήσει ακόμη περισσότερο στη συζήτηση αυτή. Δεν είναι δυνατόν όμως σήμερα τα παιδιά να είναι στις φυλακές για μικροεγκλήματα και μικροαδικήματα.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Κλείνω, κύριε Πρόεδρε, με αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ναι, ολοκληρώνω.
Πρέπει να δούμε διαφορετικά τις ειδικές διαδικασίες που προβλέπουμε, τη διάρκεια των δικών, τον τρόπο σωφρονισμού των ανηλίκων και ιδιαίτερα των παιδιών. Και με αυτό το μήνυμα νομίζω ότι μπορούμε να ολοκληρώσουμε με μία πλατιά συναίνεση μία ουσιαστική συζήτηση η οποία έλαβε χώρα τις τελευταίες ημέρες σε αυτήν την Αίθουσα.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε.
Τον λόγο έχει ο ειδικός αγορητής της Χρυσής Αυγής κ. Γρέγος.</ChairmanSpeech>
<Speech><Parlmember>ΑΝΤΩΝΙΟΣ ΓΡΕΓΟΣ</Parlmember>: Σαφώς μπορούμε να συναινούμε όλοι στην αντιμετώπιση αυτού του προβλήματος. Η διαφορά μας έγκειται στην εφαρμογή των ποινών. 
Αναφερθήκαμε κι εχθές στις προτάσεις μας σχετικά με την αντιμετώπιση αυτού του φαινομένου που έχει πάρει ανεξέλεγκτες διαστάσεις. Θεωρούμε απαραίτητη την όσο το δυνατόν μεγαλύτερη αυστηροποίηση των ποινών και επιμένουμε σε αυτό. 
Το υφιστάμενο νομικό πλαίσιο αναφορικά με την καταπολέμηση της σεξουαλικής κακοποίησης, της σεξουαλικής εκμετάλλευσης παιδιών και της παιδικής πορνογραφίας είναι ελλιπές τόσο σε θεωρητικό επίπεδο όσο και σε επίπεδο πρακτικής εφαρμογής, και προληπτικής και κατασταλτικής. 
Καθολικό αίτημα της ελληνικής κοινωνίας αποτελεί η πραγματική τιμωρία των δραστών. Εμείς έχουμε προτείνει την επανεξέταση της επαναφοράς της θανατικής ποινής για το συγκεκριμένο θέμα και πάνω σε αυτό θα αναφέρω και κάποια σχετικά. 
Τα επιχειρήματα γι’ αυτήν είναι πλείστα και ποικίλα. Εκκινούν από την προληπτική δύναμη που διαθέτει, καθώς ο φόβος της ποινής του θανάτου αποθαρρύνει τον εγκληματία από την τέλεση νέου εγκλήματος. Περαιτέρω, είναι η μόνη ανταποδοτική ποινή που προσιδιάζει σε τέτοια εγκλήματα που πλήττουν τόσο βάναυσα και ανεπανόρθωτα την ανθρώπινη ζωή των ανηλίκων. 
Ακολούθως, αποτρέπεται το ενδεχόμενο της αυτοδικίας από την πλευρά της οικογένειας του θύματος, καθώς έχει εξαντληθεί από την πλευρά της πολιτείας η αυστηρότητα που μπορεί να εφαρμοστεί. 
Άλλωστε, είναι δεδομένο ότι ακόμη και η ισόβια κάθειρξη, η οποία μεταξύ άλλων είναι δαπανηρή για το κράτος, δεν αποτελεί γεγονός καθώς ο δικαστής δικαιούται ως και την μετατροπή ή την εξαγορά της υπάρχουσας προβλεπόμενης ποινής, με αποτέλεσμα να ενδέχεται ο δράστης να διαπράξει και νέα αδικήματα. 
Τέλος, τα περιθώρια δικαστικής πλάνης έχουν ελαχιστοποιηθεί καθώς η ιατρική επιστήμη, όπως για παράδειγμα μια εξέταση DNA, είναι ένα εργαλείο που μπορεί να συνδράμει στην ορθή απονομή της δικαιοσύνης, όπως είναι και η δεδομένη ομολογία του δράστη. Χθες προτείναμε και τον χημικό ευνουχισμό. 
Είναι σαφής η πρόθεσή σας να προστατεύσετε και να χρησιμοποιήσετε για διάφορους λόγους τους λαθρομετανάστες –θύτες και θύματα- ενώ αδιαφορείτε και αποκρύπτετε σκοπίμως αντίστοιχα εγκλήματα σε βάρος Ελλήνων. Καλές είναι οι ευρωπαϊκές οδηγίες, ωστόσο πολλοί από εσάς εδώ μέσα δηλώνουν οπαδοί του πολυπολιτισμού, αυτής της μάστιγας-γάγγραινας που απειλεί και την Ελλάδα και την Ευρώπη. Σύμφωνα μ’ αυτήν τη θεωρία του πολυπολιτισμού, υπάρχουν «πολιτισμοί» που επιτρέπουν ακόμα και τους γάμους ανηλίκων κοριτσιών με γέρους και προσπαθούν να δημιουργήσουν ένα είδος κιμά μεταξύ του πολιτισμού των Ελλήνων και άλλων «πολιτισμών».
Η Ελλάδα και η Ευρώπη δεν κινδυνεύουν από εθνικιστικά κόμματα. Κινδυνεύουν από τα κόμματα των ψευτοπροοδευτικών. Προχθές είδε το φως της δημοσιότητας και ένα άλλο περιστατικό βιασμού ανήλικης από δύο τσιγγάνους στους καταυλισμούς. Βέβαια, σ’ αυτούς τους καταυλισμούς, οι οποίοι σε πολλές περιπτώσεις είναι άβατο και στους οποίους κακοποιούνται ανήλικοι κατά παράδοση, το ελληνικό κράτος αδιαφορεί.
Ανέφερα και εχθές στην ομιλία μου ότι η Χρυσή Αυγή τάσσεται υπέρ της καταπολέμησης της αυξητικής τάσης του φαινομένου της εκμετάλλευσης και κακοποίησης ανηλίκων. Ωστόσο, επιμένουμε ότι για τέτοια ειδεχθή εγκλήματα πρέπει να εξαντλεί ο νομοθέτης την αυστηρότητά του, όπως είπα παραπάνω.
Όσον αφορά τα άρθρα, στο άρθρο 6 παρατηρείται ότι με υπόγεια μέτρα και υπό το πρόσχημα μίας καταγγελθείσας πράξης από τον παθόντα ανήλικο –κυρίως αλλοδαπό- επιδιώκετε να νομιμοποιήσετε οποιονδήποτε παρανόμως βρίσκεται στη χώρα μας. Οφείλετε δε να είστε ιδιαιτέρως προσεκτικοί, διότι όλοι γνωρίζουμε πως πολλοί αλλοδαποί δηλώνουν ανήλικοι, απλώς και μόνο για να τυγχάνουν ευνοϊκής μεταχείρισης ενώπιον των ελληνικών αρχών. Δεν αντιλαμβάνομαι γιατί εμμένει ο συντάκτης του νομοσχεδίου στο να αποτελεί αδίκημα μεγαλύτερης απαξίας η καταγγελία μίας αξιόποινης πράξης από αλλοδαπό, όταν τελέστηκε από εγκληματική οργάνωση. Περιορίζεται, δηλαδή, η ευαισθησία του, όταν τα αδικήματα τελούνται από μία συμμορία ανθρώπων, ενώ όταν ένας πολίτης εκμεταλλεύεται ανήλικο αλλοδαπό, δεν τίθεται θέμα έννομης προστασίας;
Στο άρθρο 7 που αφορά όποιον εξωθεί ή παρασύρει ανήλικο, θα θέλαμε να ρωτήσουμε τι γίνεται στην περίπτωση που ο δράστης είναι και αυτός ανήλικος. Οφείλουμε να είμαστε ιδιαιτέρως ακριβείς στους ορισμούς, για να μη βρεθεί μπροστά σε νομικό δίλημμα ο δικαστής κατά το σχηματισμό της δικανικής του κρίσης. 
Με το ίδιο σκεπτικό πρέπει να επαναδιατυπώσετε και το άρθρο 9. Τι γίνεται σε περίπτωση που ο δράστης είναι κι εδώ ανήλικος; Έχει την ίδια ποινική μεταχείριση; 
Η αύξηση του φαινομένου παιδικής πορνογραφίας οφείλεται εν μέρει και στη χρήση των νέων τεχνολογιών και του διαδικτύου, σχετικά με την εκμετάλλευση των παιδιών. Όμως, τι συνιστά παιδική πορνογραφία; Θα μπορούσε ενδεχομένως να αποτελέσει και μία φωτογραφία που οι γονείς, για παράδειγμα, αναρτούν στο «facebook» ή στο «twitter» ή κάπου αλλού, ακόμα και αν δεν είχαν πρόθεση για κάτι τέτοιο;
Κρίνω ότι στο άρθρο 8 η αναφορά απλά και μόνο στη φράση «πορνογραφικό υλικό» δεν αρκεί, αν δεν εξειδικευτεί.
Όσον αφορά στο άρθρο 11, είστε τόσο ευαισθητοποιημένοι που θεωρείτε ότι η κακοποίηση, ψυχική και σωματική, που υφίσταται το ανήλικο, τιμωρείται με αφαίρεση της άδειας λειτουργίας της επιχείρησης από ένα μήνα έως δύο έτη, όταν η πράξη τελέστηκε για λογαριασμό νομικού προσώπου μέσω οργάνων του. 
Οι ποινές σαφώς και πρέπει να έχουν σωφρονιστικό χαρακτήρα και όχι τιμωρητικό. Συμφωνούμε σ’ αυτό. Όμως, όταν μιλάμε για παιδικές ψυχές, επαναλαμβάνω ότι πρέπει να εξαντλούμε όλη την αυστηρότητά μας. Ένας ανθρώπινους νους που παίζει μ’ αυτό, δεν μπορεί παρά να είναι νοσηρός και ως τέτοιος πρέπει να αντιμετωπίζεται.
Όσον αφορά το άρθρο 17, δεν αντιλαμβάνομαι πώς συμπλέκεται το Ποινικό Δίκαιο με το Δίκαιο Ποινικής Δικονομίας και γιατί ο εναγόμενος που ακόμα δεν έχει κριθεί από το δικαστήριο και δεν έχει αποφανθεί η δικαιοσύνη, να προκαταβάλλει ως έξοδα έως και 600 ευρώ. Είναι μία διάταξη που έχει καθαρά εισπρακτικό χαρακτήρα και έχει ως στόχο, φυσικά, να αυξήσει τα έσοδα του Υπουργείου Δικαιοσύνης.
Εδώ, σχετικά με το παραπάνω, πρέπει να πούμε το εξής: Τι θα γίνει αν κάποιος κάνει μία μήνυση μετά από αγωγή και ο εναγόμενος που ενδέχεται να είναι και αθώος, θα καταβάλει έξοδα, ενώ θα προσπαθεί ενδεχομένως να αποδείξει την αθωότητά του; Αυτό πρέπει να αλλάξει.
Για όλα τα ανωτέρω, θα ψηφίσουμε «παρών» και διατηρούμε και τις ενστάσεις μας.
Την τροπολογία 1472/70 την φέρνετε σε μια ύποπτη περίοδο –μετεκλογικά- και βέβαια σε άσχετο νομοσχέδιο, καθώς είναι η συνηθισμένη σας τακτική. Αυτό, όμως, θα τελειώσει και μάλιστα πάρα πολύ σύντομα. Με την τροπολογία αυτή, κατά παρέκκλιση των σχετικών διατάξεων της κείμενης νομοθεσίας, τα Ναυπηγεία Σύρου θα μπορούν να έχουν αποδεικτικό ασφαλιστικής ενημερότητας μέχρι τις 30 Ιουνίου 2017, υπό την προϋπόθεση ότι θα καταβάλλουν κάθε μήνα το 0,70% των ασφαλιστικών εισφορών που χρωστούσαν μέχρι τις 30 Απριλίου 2014. Παράλληλα, από εδώ και πέρα θα καταβάλλουν κανονικά τις εισφορές των περίπου τετρακοσίων τακτικών και έκτακτων εργαζόμενων που απασχολούν αυτά τα ναυπηγεία. 
Από την προτεινόμενη ρύθμιση το ΙΚΑ-ΕΤΑΜ και άλλοι ασφαλιστικοί φορείς θα ζημιωθούν με 12,5 εκατομμύρια ευρώ, εκ των οποίων τα 7,5 εκατομμύρια ευρώ θα προκύψουν από το ευνοϊκό καθεστώς είσπραξης των ληξιπρόθεσμων οφειλών για τα ναυπηγεία Σύρου και με άλλα 5 εκατομμύρια ευρώ από την αναστολή λήψης αναγκαστικών μέτρων στις επιχειρήσεις που δραστηριοποιούνται στο ναυτιλιακό τομέα. 
Παράλληλα, με την ίδια τροπολογία αναστέλλονται μέχρι τις 30 Ιουνίου 2017 όλες οι πράξεις διοικητικής ή αναγκαστικής εκτέλεσης για τις συγκεκριμένες οφειλές –κάθε ποινική δίωξη σε βάρος των υπευθύνων, φυλάκιση ή χρηματική ποινή- και παρατείνεται μέχρι τις 30 Ιουνίου 2015 η προθεσμία αναστολής λήψης αναγκαστικών μέτρων κατά επιχειρήσεων που δραστηριοποιούνται στους τομείς ναυπήγησης, μετατροπής, επισκευής και συντήρησης πλοίων για οφειλές προς το ΙΚΑ και λοιπούς ασφαλιστικούς φορείς που εποπτεύονται από το Υπουργείο Εργασίας και Κοινωνικής Ασφάλισης. 
Κάποιος θα πει: «Καλά δεν είναι αυτά; Έτσι δεν θα λειτουργήσουν τα ναυπηγεία;». Θα ήταν πράγματι πάρα πολύ καλά, αν είχατε μια σωστή πολιτική για τα ναυπηγεία, αν είχατε στρατηγική και εθνικό σχεδιασμό και αν δεν κάνατε σπασμωδικές και αποσπασματικές κινήσεις. 
Είδαμε μέχρι τώρα ότι οι χειρισμοί σας και για την Ελευσίνα και για το Νεώριο ήταν πέρα για πέρα λανθασμένοι. Είδαμε ότι λειτουργείτε κάτω από την πίεση διαφόρων συμφερόντων και καταστάσεων, χωρίς, όμως, να λαμβάνετε υπ’ όψιν το εθνικό συμφέρον. Το κερασάκι στην τούρτα είναι -και αυτό το ξέρουν όλοι- ότι δίνετε ουσιαστικά χείρα βοηθείας σε επιχειρηματία στενό φίλο και πρώην συνεργάτη του Πρωθυπουργού. 
Αναστείλατε κάθε καταδιωκτικό μέτρο εναντίον των υπευθύνων για όλες τις ναυπηγικές επιχειρήσεις Ελευσίνας, Σκαραμαγκά, Σύρου κ.λπ., για οφειλές στα ασφαλιστικά ταμεία, τη στιγμή που κυνηγάτε τη μεσαία τάξη και τους ελεύθερους επαγγελματίες. 
Είναι γνωστή η αντιλαϊκή και μνημονιακή πολιτική σας να μετακινείτε στις πλάτες τους λαού τις δικές σας άθλιες πολιτικές, αυτό, όμως, δεν θα συνεχιστεί για πολύ. Η αρχή έχει γίνει με τις Ευρωεκλογές και θα συνεχιστεί στις Εθνικές εκλογές.
Ευχαριστώ πάρα πολύ.
(Χειροκροτήματα από την πτέρυγα του Λαϊκού Συνδέσμου - Χρυσή Αυγή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει ο ειδικός αγορητής της ΔΗΜΑΡ ο κ. Πανούσης.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, εδώ πρόκειται για μία προσαρμογή της ελληνικής νομοθεσίας στην οδηγία και όχι για μια ενσωμάτωση. Άρα, δεν θα σχολιάσω -το έχουμε κάνουμε πολλές φορές- αυτό που περιλαμβάνει το νομοσχέδιο. Θα πω δυο, τρία πράγματα, θα μου επιτρέψετε, όμως, να επισημάνω αυτά που δεν περιλαμβάνει ενώ τα θέτει η οδηγία. Για παράδειγμα: 
Παράγραφος 9 της οδηγίας: «Παραστάσεις που απεικονίζουν τη σεξουαλική κακοποίηση παιδιών από ενήλικες». Ειπώθηκε και προηγουμένως το εξής ερώτημα: Όταν είναι ανήλικοι; 
Παράγραφος 12: Αποτρεπτικές ποινές, chat rooms κ.λπ.. Ο νόμος δεν λέει τίποτα. Η πρότασή μας θα ήταν να υπάρξει ένα προεδρικό διάταγμα που θα καθορίσει την αφαίρεση των παράνομων ηλεκτρονικών σελίδων, το φιλτράρισμα, τα μητρώα κ.λπ.. 
Η παράγραφος 17 της οδηγίας χρησιμοποιεί τον όρο «χωρίς δικαίωμα». Άρα, εξαιρεί, όταν πρόκειται για ιατρικούς, επιστημονικούς σκοπούς. Δεν είμαι βέβαιος ότι είναι σαφές αυτό στο νόμο. 
Στην παράγραφο 20 της οδηγίας, η οποία είναι και η σημαντικότερη, λέει, ότι οι συναινετικές σεξουαλικές δραστηριότητες είναι εκτός οδηγίας. Άρα, αν είναι εκτός οδηγίας, είναι εκτός νομοθετικής πρωτοβουλίας; 
Όσον αφορά το ζήτημα της έγκλισης ή του αυτεπάγγελτου κρατάω μία επιφύλαξη αν είναι τόσο σαφές στο νόμο. 
Είμαι υπέρ των διμερών και πολυμελών συμβάσεων. Δεν είμαι υπέρ του παγκοσμίου δικαίου. Τα εξήγησε η κ. Κανέλλη, δεν θα τα ξαναπώ. Δεν υπάρχουν «πανανθρώπινες αξίες», υπάρχει «παγκοσμιοποίηση μηχανισμών και εξουσιών». Να είμαστε σαφείς σε αυτό. 
Είμαι υπέρ των κωδίκων αυτοδέσμευσης των φορέων και της δεοντολογίας και όχι αναγκαστικά πάντα να προσπαθεί ο νομοθέτης να βρει χρυσές τομές ανάμεσα σε καλλιτεχνικά έργα και πορνογραφία. 
Όλα αυτά, σύμφωνα με τις παραγράφους 36 και 37 της οδηγίας, προϋποθέτουν εξειδικευμένο προσωπικό. Δηλαδή, θα πρέπει οι αστυνομικοί, οι εισαγγελείς και οι κοινωνικοί λειτουργοί να ξέρουν ακριβώς πώς να χειρίζονται αυτές τις υποθέσεις, να έχουν ειδικά προγράμματα. 
Μάλιστα, η παράγραφος 40 της οδηγίας αναφέρει ότι ο εργοδότης πρέπει να γνωρίζει σχετικές καταδίκες που καταγράφονται στο υπηρεσιακό ποινικό μητρώο. Σιωπά ο Έλληνας νομοθέτης περί αυτού. 
Κρίσιμο ζήτημα είναι για το Εθνικό Δίκαιο και η ηλικία της σεξουαλικής συναίνεσης. Τώρα προσπαθούμε να το λύσουμε μέσω της διαφοροποίησης της τιμωρίας ανάλογα με την ηλικία. Όμως, η ηλικία της σεξουαλικής συναίνεσης δεν έχει να κάνει με το αν είσαι δεκαπέντε, δεκαέξι ή δεκαοκτώ χρονών, τουλάχιστον σε θεωρητικό πεδίο. Μάλιστα, το άρθρο 3 της οδηγίας λέει το εξής: «Ο εξαναγκασμός παιδιού που δεν έχει φτάσει στην ηλικία της σεξουαλικής συναίνεσης».
 Στο άρθρο 3, παράγραφος 5 λέει: «Η κατάχρηση της εμπιστοσύνης ή η θέση εξουσίας ή η αναπηρία ή η επιρροή, ακόμα και αν έχει υπερβεί την ηλικία της σεξουαλικής συναίνεσης». 
Στο άρθρο 3, παράγραφος 6 αναφέρει: «Βία ακόμα κι αν έχει υπερβεί την ηλικία της σεξουαλικής συναίνεσης». 
Συνεπώς, λοιπόν, η οδηγία μιλά για μια συναινετική ηλικία και αυτό κάποια στιγμή πρέπει να το πούμε και να το αντιμετωπίσουμε ως εθνικό δίκαιο. 
Στο άρθρο 7 του νομοσχεδίου τώρα: «Όποιος εξωθεί ή παρασύρει ανήλικο.». Βέβαια, πιο σωστή θα ήταν η εξής διατύπωση: «Όποιος ήταν μάρτυρας συνουσίας ή άλλης γενετήσιας πράξης χωρίς να συμμετέχει σε αυτές». Εν πάση περιπτώσει, υπάρχει η αρεοπαγίτικη απόφαση 2195/06. Μπορείτε να τη βρείτε στην Ποινική Δικαιοσύνη του 2006, σελίδα 642. Ο όρος «παρασύρει» σημαίνει κάθε ενέργεια που έχει σκοπό να επηρεάσει το θύμα και να προκαλέσει την απόφασή του να επιδοθεί στην πορνεία. Το έγκλημα είναι τετελεσμένο μόλις το παθόν πρόσωπο παρασύρθηκε σε εκμετάλλευση και δεν έχει να κάνει σε τίποτα με το εάν πραγματοποιήθηκε ή όχι ο σκοπός. 
Υπάρχει, λοιπόν, αυτή η αρεοπαγιτική απόφαση του 2006 που καλά θα ήταν να μπορούσε να διαφοροποιήσει τη διατύπωση της συγκεκριμένης παραγράφου.
Μια ακόμη παρατήρηση στο άρθρο 11, στην παράγραφο 6 που λέει ότι: «Οι διατάξεις των προηγούμενων παραγράφων δεν εφαρμόζονται στο κράτος, φορείς δημόσιας εξουσίας κλπ.». Κοιτάξτε, στην Αστυνομία έχουμε δει διάφορα -ελπίζω έτσι συγκυριακά και περιπτωσιολογικά- φαινόμενα βίας και πάσης φύσεως βίας και πιθανόν και με σεξουαλικές επιπτώσεις. Άρα, δεν βλέπω κάποιο λόγο να εξαιρούνται οι φορείς δημόσιας εξουσίας. Γιατί να εξαιρούνται; 
Το τελευταίο που θέλω να θίξω αφορά το διάλογο σχετικά με το κατά πόσον η πορνογραφία ανηλίκων τιμωρείται ως «έγκλημα οικονομικής εκμετάλλευσης» ή ως «έγκλημα αποκλίνουσας γενετήσιας συμπεριφοράς». Στο βαθμό που συνδέεται με την κερδοσκοπία προφανώς πάει στην οικονομική εκμετάλλευση. Όταν αποσυνδέεται από την κερδοσκοπία, τότε πρέπει να δούμε ποιο είναι το έννομο αγαθό που προσβάλει. Και όταν από την άλλη μεριά συνδέεται με το οργανωμένο έγκλημα, τότε είναι που φεύγουμε τελείως από τη σεξουαλική εκμετάλλευση, διότι το οργανωμένο έγκλημα έχει να κάνει με τη δημόσια τάξη και δεν έχει να κάνει ούτε με τη σεξουαλική εκμετάλλευση ανηλίκου ούτε με την οικονομία. Άλλο είναι το έννομο αγαθό, το 187, η δημόσια τάξη που τίθεται σε κίνδυνο από εγκλήματα αφηρημένης διακινδύνευσης.
Θα ήθελα λίγο την προσοχή σας, κύριε Υπουργέ, σε κάτι που είναι λίγο θεωρητικό, αλλά πρέπει λιγάκι να μας προβληματίσει. Τι έχουμε εδώ πέρα; Έχουμε μια επαναηθικοποίηση του Ποινικού Δικαίου. Βάλαμε, λοιπόν, το Ποινικό Δίκαιο να λύσει ζητήματα ηθικής. Το Ποινικό Δίκαιο ηθικοποιείται και ασκεί ηθική. Και τι γίνεται; Ο καταναλωτής υπέχει ποινική ευθύνη για προσβολές εννόμων αγαθών, που προκαλεί ο παραγωγός. Επειδή δεν μπορούμε να βρούμε τον παραγωγό, τιμωρούμε τον καταναλωτή. Εδώ έχουμε ένα πρόβλημα. Ποιο έννομο αγαθό ακριβώς προσβάλει ο καταναλωτής; Για παράδειγμα, η κατοχή υλικού παιδικής πορνογραφίας τί ακριβώς έχει να κάνει με βλάβη και με διακινδύνευση εννόμων αγαθών; Αυτό το προληπτικό ποινικό δίκαιο που εφαρμόζουμε με αυτό το νόμο, στην ουσία αντικαθιστά το άδικο από το ανήθικο, αντικαθιστά το «προς τι;» με το «προς ποιον;», δηλαδή ποιο έννομο αγαθό και γιατί. Μα το «γιατί» είναι δουλειά της εγκληματολογικής προσέγγισης και όχι της ποινικής διαχείρισης. Η ποινική διαχείριση πρέπει να μας πει σε αυτό το προληπτικό ποινικό δίκαιο ποιο έννομο αγαθό ακριβώς προσβάλλεται από τον καταναλωτή. Διότι εδώ έχουμε να κάνουμε και με ελευθερίες. Αυτό έχει να κάνει με τη φιλελεύθερη δημοκρατία, έχει να κάνει και με διάφορα πράγματα. 
Προφανώς, είμαστε ευαίσθητοι σε ζητήματα των παιδιών -και όχι μόνο- αλλά πρέπει να προσέχουμε ποια είναι η δικαιοπολιτική μας κατεύθυνση. 
Συμφωνώ απόλυτα για το πόσο ασαφής είναι ο όρος «πιθανολόγηση». Το έχουμε δει στην εγκληματολογία με την επικινδυνότητα. Είναι κρίσεις που εκφεύγουν οποιουδήποτε ελέγχου, ζούμε, πιθανολογείται κλπ., δεν έχουμε γραμμικά μαθηματικά στις ανθρώπινες σχέσεις για να μπορείς να προβλέψεις την επόμενη κίνηση.
Θα ήθελα να πω κάτι ακόμα και ευχαριστώ τον Κώστα Τριαντάφυλλο: Κύριε Υπουργέ, έχουμε εδώ και ενάμισι χρόνο καταθέσει ως Δημοκρατική Αριστερά μια νομοθετική πρόταση για τις Δομές Στέγασης Μέριμνας Ανηλίκων. Έχουμε περίπου εξακόσιους ανήλικους κρατούμενους στις φυλακές. Να μου επιτρέψετε ως εγκληματολόγος να πω ότι και εξήντα, πολλοί θα ήταν για να βρίσκονται μέσα στις φυλακές. Οι άλλοι κακώς είναι στις φυλακές.
Από το 1984 συζητάμε για τις Μονάδες Μέριμνας Νέων. Πρέπει κάποια στιγμή να τελειώνουμε με αυτήν την ιστορία. Τριάντα χρόνια δεν μπορούμε να βρούμε μία λύση, ώστε να μην έχουμε φυλακές ανηλίκων για ανθρώπους που δεν έχουν κάνει απεχθείς πράξεις, δολοφονίες; 
Άρα, να ξανασκεφθούμε αυτά που λείπουν από την οδηγία πώς τα καλύπτει το Εθνικό Δίκαιο και πώς θα τα ρυθμίσει. 
Όσον αφορά τις τροπολογίες, θα μιλήσει ο Κοινοβουλευτικός Εκπρόσωπός μας, ο Νίκος Τσούκαλης. Απλώς θα ήθελα να πω ότι πάμε στην παρέκκλιση των παρεκκλίσεων. Πρέπει, δηλαδή, τη λέξη «παρέκκλιση» να την κλίνουμε συνεχώς. Δεν είναι δυνατόν να νομοθετούμε με παρεκκλίσεις συνεχώς. 
Ευχαριστώ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και εμείς σας ευχαριστούμε για τη συνέπεια στον χρόνο σας. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής είκοσι επτά μαθήτριες και μαθητές και τέσσερις εκπαιδευτικοί συνοδοί τους από το 14ο Δημοτικό Σχολείο Χανίων. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες)
Τον λόγο τώρα έχει η ειδική αγορήτρια του Κομμουνιστικού Κόμματος Ελλάδας κ. Λιάνα Κανέλλη.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ, κύριε Πρόεδρε. 
Κύριε Υπουργέ, σας παρακαλώ πάρα πολύ, μπορείτε να μας πείτε εάν θα έρθει ο κ. Βρούτσης για την τροπολογία για το Νεώριο;</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Το έχω πει, κυρία Κανέλλη.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Χθες το αναγγείλατε. Είπατε ότι θα έρθει ο Υπουργός εδώ. Θα έρθει δηλαδή;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Έτσι μου είπε.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Διότι ούτως ή άλλως τις τροπολογίες τις έχουμε συζητήσει «εντός, εκτός και επί τα αυτά», εντός Κανονισμού, εκτός Κανονισμού. Αναφερθήκαμε χθες στη συζήτηση επί της αρχής. Αναφέρθηκαν άλλοι συνάδελφοι εισηγητές σήμερα επί των άρθρων. Δεν ξέρω τι να κάνω αυτό το πολύτιμο οκτάλεπτο μου, το οποίο ούτως ή άλλως δεν φθάνει για να αναφερθώ στα άρθρα. Γι’ αυτό και θα είμαι εξαιρετικά σύντομη. Ούτως ή άλλως κάναμε αναλυτική συζήτηση στην επιτροπή και θα δείτε πώς θα ψηφίσουμε το κάθε άρθρο την ώρα της ψηφοφορίας. 
Θα σταθώ σε δύο-τρία βασικά που ακούστηκαν εδώ μέσα. Επισημάναμε από την αρχή και στην επιτροπή εκείνη την ασάφεια των όρων. Θα συμφωνήσω με τον συνάδελφο κ. Πανούση ότι μπήκαν έννοιες ηθικές. Είναι, ξέρετε, σαν να μπαίνει υποκατάστατο στα σκληρά ναρκωτικά. Εκεί μπαίνει η ηθικολόγηση και η πιθανολόγηση. Εκεί μπαίνουν. Και αυτή η αντίληψη περί «ανώτερου λευκού ευρωπαϊκού πολιτισμού», είτε λέγεται Οδηγία Λανζαρότε είτε κάτι άλλο, είναι μια ηθικολογική και επικοινωνιακή ψευδαίσθηση. 
Σας θυμίζω ότι στη Δύση οι μεγάλοι διάσημοι βιαστές ανηλίκων και απαγωγείς κοριτσιών, εάν και εφόσον αποκαλυφθεί -δραπετεύσουν από σύμπτωση ή κάτι άλλο- γίνονται σταρ στα media και στο διαδίκτυο! Πωλούν, δε, πανάκριβα τα απομνημονεύματά τους και τα θύματα και οι θύτες!
Επομένως, μην κάνουμε ηθικολογική προσέγγιση στην «κωσταλεξοποίηση» πανανθρώπινων αξιών. Η φυσική αντίδραση οποιουδήποτε έχει απέναντί του θύμα παιδί σεξουαλικής κακοποίησης ή εκμετάλλευσης είναι: «Να τον σκοτώσουμε τον φονιά». Φυσική, ανθρώπινη αντίδραση. 
Αυτό τι σημαίνει; Θα περάσουμε μέσα στο Δίκαιο αυτήν τη φυσική, ανθρώπινη αντίδραση, την τάση αυτοδικίας που έχει οποιοσδήποτε είναι μάρτυρας ή είναι κοντά; Αν το περάσουμε, πρέπει να βρούμε τρόπο να το περάσουμε και όχι να παγκοσμιοποιούμε δικονομικές διατάξεις πάνω σε ευαίσθητα ζητήματα, όπως είναι αυτά. Και έχει εξαιρετική σημασία να το πλησιάσετε, γιατί έλεγα και χθες επί της αρχής για την εκπαιδευτική ανάγκη προσέγγισης πανανθρώπινων αξιών, ώστε να αποκτήσουμε κώδικα ιεράρχησης. 
Φέρνω ένα παράδειγμα: Λέτε στο άρθρο 16 ότι θα επαναπατριστεί το θύμα με κάθε μορφής αξιοπρέπεια. Κοροϊδευόμαστε μεταξύ μας; Βιασθείσα νεαρή, αλλοδαπή, που τυχόν πρέπει να επαναπατριστεί σε πατρίδα που εάν παντρευτεί ακόμη και ενήλικη άνευ συναινέσεως, εκτελείται, θα την στείλετε ως θύμα βιασμού πίσω στην πατρίδα της σε ηλικία δεκαπέντε και δεκαέξι χρονών με αξιοπρέπεια; Δηλαδή, θα την στείλετε στο εκτελεστικό απόσπασμα με αξιοπρέπεια, γιατί θα έχει αποφανθεί το Ελληνικόν Δίκαιον! 
Μου μιλάτε για προσέγγιση, παρέμβαση, αξιοπρέπεια στην παγκόσμια δικαιοσύνη, όταν έχετε αυτά που συμβαίνουν με την Μπόκο Χαράμ αυτήν τη στιγμή στο επίπεδο της παιδείας; 
Διαπραγματεύεστε με δημοκράτες σε χώρες όπου η κλειτοριδεκτομή είναι υποχρεωτική και είναι υγιεινή και θα καθίσουμε εδώ να συζητάμε ποιος θα εκτελεστεί και αν θα εκτελεστεί και αν θα του βάλουμε ροζ τρίγωνο και μπλε τρίγωνο και μαύρο τρίγωνο ή λεκέ έξω από το σπίτι;
Μιλάμε για έναν πολιτισμό, ο οποίος θεμελιωδώς έχει βασιστεί πάνω στην εκμετάλλευση πολλαπλώς και πολυποικίλως του ανθρώπινου σώματος. Η σεξουαλική εκμετάλλευση είναι ένα περαιτέρω -λυπάμαι που θα σας το πω- ευκολότερο, επειδή αγγίζει σφαίρες ιδιωτικότητας, συναισθηματικά να προσελκύσει μάζες στο να δεχτούν, για παράδειγμα, στο 14 και στο 15 την απρόκλητη διεύρυνση, αλλά εδώ πέρα είναι ηθικός ο σκοπός. Όμως, έτσι γίνεται, έτσι φτιάχνονται οι συμμαχίες προθύμων, για να πας να εξάγεις με το ζόρι τη δημοκρατία στο Ιράκ, στην Κεντροαφρικανική Δημοκρατία, στο Αφγανιστάν.
Ας πούμε, για παράδειγμα, στο Αφγανιστάν -γιατί δεν αντέχω ώρες-ώρες την υποκρισία- τι ανετράπη; Πήγε η δημοκρατία στο Αφγανιστάν; Είμαστε στα συγκαλά μας που πήγε η δημοκρατία εκεί; Όταν κρεμάστηκε ο κομμουνιστής στο Αφγανιστάν που ενοχλούσε, ήταν αυτός που έλεγε να έχουν ίση παιδεία οι γυναίκες και οι άντρες, να έχουν πρόσβαση και οι γυναίκες και οι άντρες στο σχολείο και στην υγεία. Τώρα επανήλθε ως μείζον στην δημοκρατία η μπούρκα και η τακτοποίηση και η νομοθέτηση του εμπορίου του οπίου στο Αφγανιστάν και αυξήθηκε η παραγωγή; Επειδή γίνονται καλλιστεία γυναικών και καλλιστεία ανδρών και body building, αποκαταστάθηκε η δημοκρατία στο Αφγανιστάν εξόδοις δυτικού πολιτισμού;
Πιστεύετε ότι μπορείτε να μιλάτε για παγκόσμια δικαιοσύνη, όταν η οικονομική διπλωματία, η πολιτιστική διπλωματία είναι πάντοτε με τη μορφή των στρατευμάτων; Είναι δυνατόν; Γίνονται ποτέ φορείς δημοκρατίας οι στρατιώτες στον κόσμο; Οι βιασμοί, η διακίνηση πληθυσμού, η διεθνοποίηση της μπορντελοποίησης του θηλυκού ή του αρσενικού γένους για τις καλύψεις των αναγκών του εμπόλεμου πληθυσμού, νόμιμου ή μη, είναι πρακτική.
Γι’ αυτό με βλέπετε να μιλάω για την υποκρισία πάνω απ’ όλα. Στα επιμέρους άρθρα πολλά και σωστά. Παραλείψεις, όμως, υπάρχουν πάμπολλες. Δεν υπάρχει μηχανισμός, καταλάβετέ το. Δεν υπάρχουν δομημένα καταστήματα υποδοχής των θυμάτων. Δεν υπάρχει κοινωνικό κριτήριο, για να μπορούν τα παιδιά από μικρά να εθιστούν.
Θα σας θέσω δύο ερωτήματα που δεν προβλέπονται στο νομοσχέδιο. Εδώ μιλάμε μόνο για την ποινή. Για να μπορέσει ένα παιδί να καταγγείλει -που είναι το πιο σημαντικό απ’ όλα- πρέπει να έχει ή το οικογενειακό περιβάλλον ή το φιλικό περιβάλλον ή το δημοτικό-κοινωνικό περιβάλλον ή τη γειτονιά ή το σχολικό περιβάλλον, αν πηγαίνει σε σχολείο, αν ζει σε γειτονιά, αν έχει φίλους, αν μεν δεν έχει μάθει να ντρέπεται, αν μπορεί, αν είναι σε σωματική και ψυχική κατάσταση. Χωρίς αυτές τις υποδομές της καταγγελίας από το ίδιο το παιδί, ξέρετε πόσο εύκολα το παιδί από θύμα μετατρέπεται σε θύτη στα πλαίσια της bullying ομαδοποίησης, μαγκιάς με αντικείμενο το σεξ και πρόσχημα το σεξ, που είναι το ευκολότερο, το πλησιέστερο, το ικανότερο; Με τι έχει μεγαλώσει; Στις εκλογές βλέπει οπίσθια να διαφημίζονται και «Μπούνγκα-Μπούνγκα» τις δεκαεξάρες του Μπερλουσκόνι.
Πώς θα το πλησιάσετε αυτό το παιδί, όταν μπαίνει στο διαδίκτυο μετά; Του πουλάνε από σώμα μέχρι σουτιέν, από πλαστική μέχρι νεανικό viagra, από αθλητικές επιδόσεις μέχρι άθροισμα κομπολογιού, από πολιτική βία που καλύπτεται πίσω από το σεξ ή από σεξ που καλύπτεται πίσω από την πολιτική βία.
Αυτά δεν μπορεί να αντιμετωπιστούν. Δεν σας λέω όχι σε άρθρα και σε διαδικασίες. Συμφωνώ ότι υπάρχουν παραλείψεις στην οδηγία, αλλά υπάρχει και υποκρισία. Κάτι μπορούμε να κάνουμε, αλλά για να το κάνουμε και να έχει αποτέλεσμα πρέπει να ανοίξει πλατιά συζήτηση. Πρέπει να ανοίξουν θεσμικές κατοχυρώσεις των δικαιωμάτων των παιδιών. Όσο τα παιδιά παραμένουν τμήμα της κατανάλωσης και είναι κεφάλαιο επί του οποίου κάποιος μπορεί να επενδύσει, θα επενδύει την πιο προσοδοφόρα κουλτούρα. Η σεξουαλική εκμετάλλευση και η πορνογραφία είναι διαφορετικό πράγμα.
Εδώ μπήκαμε και μπλεχτήκαμε σε αναλύσεις τι είναι τέχνη, τι δεν είναι τέχνη. Όχι ότι είναι κακό. Είναι αποσπασματικό. Σας πληροφορώ ότι στην πολιτισμένη του πυρήνα της Ευρώπης Δανία θεωρήθηκε ελευθερία διαδραστικής τέχνης, με απόφαση δικαστηρίου -και αυτό σας το βάζω σε όλα όσα ακούσατε, ως κερασάκι σε μία τούρτα- να μπαίνουν παιδιά μέσα στο ζωολογικό κήπο την Κυριακή για να παρακολουθήσουν την εκτέλεση των περισσευάμενων ζώων. Εκπαιδευτική η διαδικασία! Έλα να σε μάθω, αγοράκι μου, κοριτσάκι μου, το φόνο νωρίς-νωρίς! Ένα αυτό.
Και καλά αυτό. Να σας το πάω στην τέχνη; Αυτό είναι βαρβαρότητα ζωολογικού κήπου. Έχει χειρότερο. Πάλι στη Δανία, κύριε Υπουργέ, για να ξέρετε όταν μιλάτε πολλές φορές εσείς εδώ μέσα, οι λάτρεις της Ευρωπαϊκής Ένωσης, για ευρωπαϊκές αξίες, ποιες είναι ακριβώς αυτές και πού πατάν τα πόδια σας. 
Σε μουσείο στη Δανία -και μάλιστα μουσείο τεχνολογίας και τέχνης- υπήρχε η εξής διαδραστική ενέργεια. Περνούσαν τα παιδιά και οι ενήλικες από ενυδρεία και είχαν τη δυνατότητα, αν το επιθυμήσουν, να πατήσουν ένα κουμπί. Το ενυδρείο μετατρεπόταν σε μπλέντερ και τα ψάρια σε πολτό. «Διαδραστική συμμετοχή σε κουλτούρα». Παρενέβησαν οι γονείς και οι δάσκαλοι και πήγαν στο δικαστήριο και το δικαστήριο πήρε την απόφαση ότι δεν μπορεί να παρέμβει στην καλλιτεχνική έκφραση, διότι είναι κυρίαρχης μορφής διαδραστικότητα και επαφίεται στους γονείς και στο σχολείο αν το παιδί θα πατήσει ή δεν θα πατήσει το κουμπί να κάνει το ενυδρείο μπλέντερ! 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Με αυτήν την προσέγγιση της εκμετάλλευσης αδυναμιών και στιγμών θα αναφερθώ στις τροπολογίες αναλυτικά. Έχω αντίρρηση και για την απάντηση που μου δώσατε χθες για την έμμεση κατάργηση της κλήρωσης των Τριμελών Εφετείων και θα σας την εξηγήσω, όταν θα έρθει η συζήτηση για τις τροπολογίες. Για τα άρθρα θα τοποθετηθούμε την ώρα της ψηφοφορίας ένα προς ένα, για να μην συμβεί και το χθεσινό ανάμεσα σε εμάς και τη Γραμματεία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.
Τον λόγο έχει, εκ μέρους των Ανεξαρτήτων Δημοκρατικών Βουλευτών, η κ. Τζάκρη.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Κυρίες και κύριοι Βουλευτές, μέσα σε αυτό το σημαντικό νομοσχέδιο, κατά κοινή ομολογία, φυτεύτηκε, όπως γίνεται συνήθως, μια νέα σκανδαλώδης τροπολογία, σαν αυτές που γίνονταν παλαιοτέρα και σε άλλες εποχές από όλα τα κόμματα για τις ΠΑΕ. 
Ο κ. Σαμαράς φαίνεται ότι βολεύει τα παιδιά της ΠΟΛΑΝ στην πλάτη του ελληνικού λαού, την ίδια στιγμή που «βγάζει στο σφυρί» τα σπίτια των φτωχών και χρεοκοπημένων πολιτών για τα χρέη τους στα ασφαλιστικά ταμεία και την ίδια στιγμή που ετοιμάζεται για μία άλλη συνταγή success story με περικοπές των επικουρικών συντάξεων από 1ης Ιουλίου, την οποία, βέβαια, τα συστημικά μέσα ενημέρωσης θα αποκρύψουν, στο όνομα πάντα βέβαια της κυβερνητικής σταθερότητας. 
Ο κύριος Πρωθυπουργός δεν χαρίζει όμως μόνο εκατομμύρια στα παιδιά της ΠΟΛΑΝ, αλλά αναστέλλει και τις ποινικές συνέπειες για όλες τις ναυπηγικές επιχειρήσεις, για να κρύψει ακριβώς τη συνταγματικότητα του μέτρου και την αθλιότητα αυτής της πολιτικής πράξης. Δηλαδή δίνει το σήμα σε όλες τις όμοιες επιχειρήσεις να σταματήσουν να πληρώνουν τις ασφαλιστικές τους εισφορές και τις υποχρεώσεις τους στα ασφαλιστικά ταμεία, χωρίς βεβαίως συνέπειες. 
Δεν μένει παρά να συγχαρώ τον κ. Βρούτση. Δεν ξέρω, κύριε Υπουργέ, αν θα έρθει στη συνέχεια, κατά την ειδική συζήτηση των τροπολογιών. Θα αναφερθούμε και επί μέρους σε αυτές…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα έρθει.</Speech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ωραία. 
…Γι’ αυτήν την πατριωτική πράξη. Του προτείνω μάλιστα, την επόμενη φορά που θα πιάσει κάποιον κακόμοιρο συμπολίτη μας, ο οποίος παρανόμως συνεχίζει να εισπράττει τα χρήματα από τη σύνταξη του νεκρού πατέρα του, να μαζέψει τα χρήματα που θα εξοικονομηθούν, να τα βάλει όλα σε ένα μεγάλο τσουβάλι και να τα δώσει χαριστικά στον επόμενο κολλητό επιχειρηματία του συστήματος ΠΟΛΑΝ και του κ. Σαμαρά.
Τώρα, κυρίες και κύριοι συνάδελφοι, σε ότι αφορά το νομοσχέδιο που συζητάμε σήμερα επί των άρθρων, τοποθετηθήκαμε χθες όλοι οι συνάδελφοι, συμφωνώντας για τη σημαντικότητα του παρόντος νομοσχεδίου.
Πράγματι, παρά το γεγονός ότι έχουμε να κάνουμε με ένα νομοσχέδιο που απλά ενσωματώνει, σύμφωνα με την προβλεπόμενη στο Σύνταγμα διαδικασία, μια οδηγία, ένα δηλαδή μη δεσμευτικό κείμενο, όπως είναι αντίθετα ο Κανονισμός του Ευρωπαϊκού Κοινοβουλίου, το περιεχόμενο αυτής της οδηγίας την καθιστά ως a priori δεσμευτική.
Το παρόν επικυρωτικό νομοσχέδιο πραγματεύεται, λοιπόν, το ζήτημα της σεξουαλικής κακοποίησης και της εκμετάλλευσης παιδιών και μέσω διαδικτύου και βεβαίως το ζήτημα της παιδικής πορνογραφίας. Είναι γνωστό ότι η παιδική κακοποίηση αφήνει στα θύματά της ανεξίτηλα σημάδια που τα «συντροφεύουν» ως ανεπούλωτα ψυχικά τραύματα καθ’ όλη τη διάρκεια της μετέπειτα ζωής τους.
Το κρίσιμο ερώτημα που προκύπτει επαγωγικά δεν είναι η υπερψήφιση του παρόντος προτεινόμενου νομοσχεδίου, γιατί αυτή είναι δεδομένη, αλλά το αν θα εξασφαλίσουμε ή θα συμβάλουμε προληπτικά στην προστασία των παιδιών από τέτοιες συμπεριφορές και αν θα καταφέρουμε εν τέλει να αποσοβήσουμε τον κίνδυνο να μετατραπεί το πληγωμένο και αβοήθητο παιδί-θύμα σ’ έναν οργισμένο ενήλικα που αντιμετωπίζει δυσκολίες σε διάφορες σημαντικές πτυχές της ζωής του. 
Όλες οι ερευνητικές μελέτες –και είναι πολλές αυτές- πάνω στο θέμα της σεξουαλικής κακοποίησης και εκμετάλλευσης παιδιών που έρχονται κατά καιρούς στο φως της δημοσιότητας, έχουν ως μόνιμη επωδό ότι τα παιδιά που κακοποιούνται γίνονται άτομα με έντονα προβλήματα στις προσωπικές τους σχέσεις, τα οποία δυσκολεύονται να αγαπήσουν και να αγαπηθούν, έχουν τάση προς καταχρήσεις, εμφανίζουν αγχώδεις διαταραχές, προβλήματα προσαρμοστικότητας και κατάθλιψη. Επίσης, οι άνθρωποι που υπέστησαν κακοποίηση όταν ήταν παιδιά ενδέχεται –πάντα σύμφωνα με έρευνες- να προβούν οι ίδιοι σε κακοποίηση παιδιών όταν ενηλικιωθούν. Τα ακούσαμε όλα αυτά και μας έπιασε ρίγος και τρόμος στη σκέψη και μόνο τού τι ακριβώς υφίστανται τα παιδιά αυτά, που έχουν την ατυχία να πέσουν θύματα τέτοιων πράξεων. Θα μου επιτρέψετε να πω ότι στην πραγματικότητα δεν υπήρξε και καμμιά σπουδαία πρόοδος σ’ αυτά τα θέματα.
Κυρίες και κύριοι συνάδελφοι, είναι γεγονός ότι παιδική κακοποίηση και εκμετάλλευση υπήρξε πάντα κατά τη διάρκεια της ανθρώπινης ιστορίας. Μάλιστα, εδώ και αρκετά χρόνια οι άνθρωποι άρχισαν να σκέφτονται διαφορετικά για το θέμα αυτό και να δημιουργούν νομικούς ορισμούς για την κακοποίηση. Χθες αναφέρθηκα αναλυτικά σ’ όλες αυτές τις διεθνείς συνθήκες και τις διεθνείς συμβάσεις που έχουν υπάρξει από παγκόσμιους οργανισμούς, από το Συμβούλιο της Ευρώπης, από την Ευρωπαϊκή Ένωση, από τον Οργανισμό Ηνωμένων Εθνών, που ορίζουν κυβερνητικούς φορείς, οι οποίοι θα έχουν τη δύναμη να απομακρύνουν παιδιά από τα σπίτια τους, καθώς και να διεξάγουν χιλιάδες έρευνες πάνω στο θέμα αυτό. Στην Ελλάδα έχουμε έναν πολύ δραστήριο Συνήγορο του Παιδιού και κάποιες μη κυβερνητικές οργανώσεις, που πολλές φορές καλούνται να καλύψουν την ανυπαρξία του κράτους όσον αφορά στην προστασία των δικαιωμάτων των παιδιών. Το επίσημο κράτος, όμως, στην πραγματικότητα είναι απών. 
Αναρωτιέμαι μεγαλόφωνα, κύριε Υπουργέ, αν, εκτός από το Συνήγορο του Παιδιού, που είναι ανεξάρτητη διοικητική αρχή, θα έπρεπε να υπάρχει κάποιος ειδικός γραμματέας για την προστασία των δικαιωμάτων των παιδιών, όχι μόνο ως τίτλος που θα υποστηρίξει την πολιτική ανέλιξη του επιλεγέντος στο μέλλον. Δεν θα έπρεπε να υπάρχει τουλάχιστον σε κάθε δήμο μία δημοτική υπηρεσία για να υποδεχθεί όλα αυτά τα παιδιά-θύματα, αντίστοιχη μ’ αυτές τις κοινωνικές υπηρεσίες, που με μεγάλη καθυστέρηση έγιναν στη χώρα μας και εκμεταλλευόμενες προηγούμενα κοινοτικά κονδύλια, ακόμα και με διεύρυνση –αν είναι δυνατόν- της παρεχόμενης προστασίας; Νομίζω ότι πολύ εύκολα αυτό μπορεί να επεκταθεί και στα παιδιά-θύματα τέτοιων πράξεων και ενεργειών κι αυτό γιατί τα φαινόμενα της παιδικής σεξουαλικής κακοποίησης και εκμετάλλευσης συμβαίνουν σε πολύ μεγαλύτερη κλίμακα απ’ όσο γνωρίζουμε και καλύπτονται πάντα από έντονη μυστικότητα. Μάλιστα, πολλές φορές, όπως καταδεικνύεται, συμβαίνουν και εντός του οικογενειακού περιβάλλοντος των παιδιών.
Σύμφωνα με εκτιμήσεις του Βρετανικού Οργανισμού «Stop it now» για την πρόληψη της παιδικής σεξουαλικής κακοποίησης, τα ¾ των παιδιών που κακοποιούνται σεξουαλικά δεν θα μιλήσουν σε κανέναν κατά τη διάρκεια της παιδικής τους ηλικίας γι’ αυτή την κακοποίηση. Ακόμα και απ’ όσα παιδιά μιλήσουν, ελάχιστα θα φτάσουν να απασχολήσουν τις διωκτικές αρχές, τις κοινωνικές υπηρεσίες ή τους επαγγελματίες της υγείας. Μάλιστα, ευρήματα ερευνών έχουν δείξει ότι τα κορίτσια κακοποιούνται με συχνότητα τρεις φορές υψηλότερη απ’ ότι τα αγόρια, ότι τα αγόρια έχουν μεγαλύτερες πιθανότητες για συναισθηματική παραμέληση και σοβαρή σωματική βλάβη απ’ ότι τα κορίτσια και ότι τα παιδιά έχουν μεγαλύτερο κίνδυνο να κακοποιηθούν σεξουαλικά από την ηλικία των τριών ετών και πάνω. Μάλιστα, ο πραγματικός αριθμός των περιστατικών σεξουαλικής κακοποίησης εκτιμάται ότι είναι πολύ μεγαλύτερος απ’ αυτόν που δείχνουν οι έρευνες, γιατί τα περισσότερα παιδιά-θύματα κακοποίησης και παραμέλησης δεν ανιχνεύονται από τις κοινωνικές υπηρεσίες που στις περισσότερες περιπτώσεις είναι και ανύπαρκτες. Ειδικά στη σεξουαλική κακοποίηση όπου δεν υπάρχουν απαραίτητα και σωματικές ενδείξεις, η μυστικότητα και η ντροπή εμποδίζουν τα παιδιά να ζητήσουν βοήθεια, αλλά και τους ενήλικες που γνωρίζουν. 
Κυρίες και κύριοι συνάδελφοι, όπως ανέφερα ήδη, βρισκόμαστε ενώπιον ενός πολύ σημαντικού νομοσχεδίου που αφορά την κακοποίηση παιδιών, δηλαδή ένα κοινωνικό φαινόμενο πολύ σοβαρό, καθώς αφήνει στα θύματα και ανεξίτηλες ψυχικές πληγές, εκτός των σωματικών. 
Θα σταθώ στα άρθρα του παρόντος νομοσχεδίου. Έχει γίνει αναλυτική συζήτηση στις τέσσερις συζητήσεις που προηγήθηκαν στην αρμόδια επιτροπή. Θα επαναλάβω μόνο ότι πρόκειται για ένα ορθό νομοσχέδιο. Πιστεύω όμως ότι δεν πρέπει να παραμείνει ο νόμος αυτός ένα γράμμα κενό περιεχομένου όταν ψηφιστεί και ότι θα πρέπει να επιδιωχθεί η εφαρμογή του στην πράξη. 
Κάνω από τώρα μια πρόταση, κύριε Υπουργέ, που δεν περιλαμβάνεται συσσωρευτικά, βεβαίως, σε όσα πρότεινα χθες για την προστασία και των θυμάτων αλλά και των θυτών και βεβαίως, για το ακαριαίο κλείσιμο των ιστοσελίδων που ανεβάζουν υλικό παιδικής πορνογραφίας, να συσταθεί ειδικό τμήμα, όχι βεβαίως παράρτημα στη Δίωξη Ηλεκτρονικού Εγκλήματος, αλλά μια ειδική υπηρεσία, εντός της Ελληνικής Αστυνομίας, που θα επανδρώνεται από εξειδικευμένους αστυνομικούς και από ειδικούς επιστήμονες, με επιστημονική αρτιότητα στους τομείς της παιδικής ψυχολογίας και της εγκληματολογίας, που θα μπορούν να παράσχουν συνδρομή στα παιδιά αυτά, που μπορεί να πέσουν θύματα, δυστυχώς, σεξουαλικής κακοποίησης και εκμετάλλευσης. 
Σας ευχαριστώ, κύριε Πρόεδρε και θα κρατήσω το χρόνο για τη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, θα μπορούσα να έχω τον λόγο για να καταθέσω μια νομοτεχνική βελτίωση;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Βεβαίως. 
Ορίστε, κύριε Υπουργέ, έχετε τον λόγο.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αφορμή ήταν μια παρέμβαση της κ. Χρυσοβελώνη που λέει για την άρση του απορρήτου στο άρθρο 15 και αναφέρομαι στο 159 παράγραφος 3. 
Δεν υπάρχει καμιά αμφιβολία ότι στην παράγραφο 3 ομιλεί για κακούργημα και λέει ότι γι’ αυτούς που διαπράττουν τα αδικήματα τις παραγράφου 1 και 2 στο βαθμό κακουργήματος αίρεται το αξιόποινο. 
Για να μην υπάρχει καμμιά σύγχυση –δείτε το στον Κώδικα, είναι απλό- τροποποιούμε το 159 παράγραφος 3 και λέμε τα κακουργήματα του 159 και 159 Α. Οι νομικοί εξ ημών θα σας το πούνε. Δεν είναι τίποτα, είναι τυπικό, για να μην υπάρχει η παραμικρή αμφιβολία ότι εξαιρούνται οι Βουλευτές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είναι τυπικό, αλλά να το καταθέσετε, κύριε Υπουργέ. Να το καταθέσετε, να αναπαραχθεί και να διανεμηθεί στους κυρίους συναδέλφους.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν υπάρχει κανένα πρόβλημα. Ίσα ίσα, είναι σαφές, αν δείτε τις διατάξεις. 
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(να μπει η σελ.146)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει ο συνάδελφος κ. Γιοβανόπουλος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Σας ευχαριστώ, κύριε Πρόεδρε. 
Ήταν τυπικό αλλά ουσιαστικό, κύριε Υπουργέ, η διαγραφή του 159 παράγραφος 3 και να αφήσει μόνο το 159. Από τη συζήτηση που παρακολούθησα προηγουμένως είναι τυπικό, αλλά πραγματικά κρύβει μεγάλη ουσία. 
Κυρίες και κύριοι συνάδελφοι, κύριε Πρόεδρε ευχαριστώ που μου δίνετε το λόγο. «Εάλω η Πόλις» σαν σήμερα και είναι καλό να μην το ξεχνάμε. Όχι με καμμιά εθνορητορική και πατριδοκαπηλευτική έννοια, αλλά ενθυμούμενοι ότι εκείνη η αλυσίδα στον Κεράτιο δεν άντεξε και ενθυμούμενοι σε κάθε περίπτωση ότι μια τέτοια θλιβερή στιγμή για το έθνος που έρχεται από εκείνη την 29η Μαΐου, κυρίως υπογραμμίζει τη μοναξιά μας. Αυτοί που ρητορεύουν ως φίλοι μας και έρχονται δήθεν ως βοηθοί μας, συνήθως μας εγκαταλείπουν ολομόναχους όταν έρχεται η κρίσιμη στιγμή, όπως μας εγκατέλειψαν ολομόναχους και εκείνη την άλλη γενοκτόνα 19η Μαΐου, που θυμούμαστε όλοι και είχα την χαρά με την κ. Γιαταγάνα να προσυπογράψω τη ρητή αναφορά που πρέπει να γίνει στο αντιρατσιστικό, όπου πρέπει να αρνηθούμε όλοι να επαναληφτούν τέτοιου είδους γενοκτονίες. 
Ωστόσο, σήμερα μιλάμε για ένα νομοσχέδιο το οποίο πραγματικά, κύριε Υπουργέ, έχει βάση να το στηρίξουμε όλοι, έχει νόημα να ξαναψαχουλέψουμε στις ψυχές μας, στις καρδιές μας, στην κοινωνία μας τις αξίες και να τις αναδείξουμε πάλι. 
Στο σημείο αυτό θα ήθελα να διαφωνήσω ρητώς και με τον εξαίρετο εγκληματολόγο κ. Πανούση και με την επιχειρηματολογία της κ. Κανέλλη, η οποία είχε να πει πάρα πολλά για το δυτικό πολιτισμό και τις πολύ αισχρές δομές που υπήρχαν και υπάρχουν, αλλά να μη ξεχνάμε και όσα συνέβησαν στα σοβιετικά καθεστώτα και εκείνες τις γυναίκες που κακοποιούνται επί δεκαετίες και ακόμα και σήμερα αποτελούν το καλύτερο προϊόν προς εμπορία είτε γι’ αυτούς που ταξιδεύουν προς εκεί είτε για εκείνους που τις μεταπωλούν ως λευκή σάρκα στις «πολιτισμένες» -σε μεγάλα εισαγωγικά- χώρες του δυτικού κόσμου. 
Μάλιστα, έγινε και πολύ μεγάλος λόγος για το τι είναι τέχνη και το όριο, στο οποίο θα πρέπει να συζητήσουμε. 
Θέλω να κάνω εδώ μια αναφορά, γιατί το κακό, κύριε Υπουργέ και κύριοι συνάδελφοι, ξεκίνησε πριν από είκοσι-είκοσι πέντε χρόνια. Στο Μουσείο Μοντέρνας Τέχνης της Νέας Υόρκης εμφανίστηκε μια καινούρια διαδραστική νεαρή καλλιτέχνης, η Μαρίνα Αμπράμοβιτς, όπου έκανε την εξής τέχνη: Αφού οδηγούνταν οι επισκέπτες μέσα από διαδρόμους, χωρίς να ξέρουν τί θα συναντήσουν, σε μια τελευταία γωνία πριν μπουν στο ΜΟΜΑ ήταν ένας ολόγυμνος άντρας με μια ολόγυμνη γυναίκα να κοιτιούνται αναμεταξύ τους. Ο διάδρομος από τον οποίο θα περνούσε ο επισκέπτης ήταν πάρα πολύ στενός, περίπου 30-40 εκατοστά. Έπρεπε, καταγεγραμμένος από κάμερες, αιφνιδιασμένος ο επισκέπτης, βλέποντας δύο γυμνά κορμιά, ένα αντρικό και ένα γυναικείο, να επιλέξει πώς θα περάσει ανάμεσά τους και αν θα πρέπει να κοιτάει τη γυναίκα ή τον άντρα. Αυτό καταγραφόταν ως τέχνη. 
Αυτό ειπώθηκε ως παράδειγμα σε διάφορες σχολές καλών τεχνών. Έλεγαν ότι «μπορεί να μιλάμε για τη γενετήσια ενστικτώδη αντίδραση». 
Νομίζω ότι έχουμε χάσει το νήμα και θα πρέπει να συζητήσουμε για την ηθική στον Ποινικό Κώδικα. Να ξανασυζητήσουμε, λοιπόν. 
Δεν είχα σκοπό να το πω. Ως αντεπιχειρηματολόγημα μπορώ να το προσφέρω. Στη νομοθεσία του Σόλωνα στο άρθρο 451, το οποίο καλύπτει με πολύ βαριά τιμωρία τον παραβάτη, κολαζόταν η αχαριστία. Η αχαριστία, λοιπόν, ήταν ποινικό αδίκημα. Εμείς αναφερόμαστε στην αρχαία Ελλάδα, αναφερόμαστε στο ότι έχουμε καταβολές, αναφερόμαστε στο Δίκαιο που εμπνευστήκαμε και μας το ενέπνευσαν οι πρόγονοί μας. Η αχαριστία ήταν ποινικό αδίκημα. Και καθόμαστε τώρα να αναλύσουμε αν είναι στο πλαίσιο της ελευθερίας να παραπλανά κάποιος ένα παιδάκι δεκατριών, δεκαπέντε, δεκαεπτά χρονών, να το οδηγεί, και να συζητάμε για τη λέξη «συναίνεση»; Αυτή είναι η πολτοποίηση της παγκόσμιας τάξης. 
Ήρθε ξαφνικά στις Κάτω Χώρες το κόμμα των παιδόφιλων. Ποιο είναι το επιχείρημα; Το Συνταγματικό Δικαστήριο της Ολλανδίας νομιμοποίησε το κόμμα. Λέει η διάταξη, ότι αν το δωδεκάχρονο έχει συναίνεση και την προσφέρει, δεν υπάρχει κάποια παράνομη σεξουαλική πράξη ούτε κακοποίηση ούτε τίθεται θέμα να έχει παρασυρθεί. Αυτά δεν μπορούμε να τα καταπιούμε. Δεν θέλω να είμαι τέτοιος ευρωπαίος πολίτης. Δεν θέλω να μπορώ να πιστέψω ότι δεν έχω την ικανότητα να διακρίνω τί είναι παιδοφιλία και τί είναι παιδεραστία. 
Αρχίζουμε και στρογγυλεύουμε τα πράγματα. Αρχίζουμε και δίνουμε μια συγκινησιακή φόρτιση για το αν ο παιδόφιλος στην άκρη του μυαλού του δεν το έχει ακριβώς ως διαστροφή. Λέμε, επίσης, ότι μπορεί με κάποιο καλό πρόγραμμα να προσπαθήσουμε σοβαρά να τον θεραπεύσουμε. 
Συμβουλεύτηκα μάλιστα και την κ. Χριστίνα Αντωνοπούλου. Είναι καθηγήτρια για χρόνια, έχει διδάξει και στις στρατιωτικές σχολές. 
Όχι. Είναι παιδεραστία. Να ξεκαθαρίσουμε τα λόγια μας. Και να ξεκαθαρίσουμε και ως κοινωνία τί είναι καλό και τί είναι κακό. Όλα έχουν μια διαβάθμιση στον ηθικό κώδικα. Δείτε το σε κοινωνίες ωμές, όπως είναι μέσα στη φυλακή. Σε εκείνες τις άναρχες κοινωνίες, στις παραβατικές κοινωνίες, στις σκοτεινές κοινωνίες, ο παιδεραστής αντιμετωπίζεται ως ο μέγιστος των εγκληματιών. Τον απορρίπτουν οι συγκρατούμενοι, δεν τον δέχονται να καθίσει στο τραπέζι τους. Αυτά τα ξέρουμε. Εμείς θα καθίσουμε τώρα να συζητήσουμε «είναι ή δεν είναι», «με τη συναίνεση δωδεκάχρονου…» και «αν μπορεί…»; Είναι παιδεραστία και πρέπει να αντιμετωπιστεί με μαχαίρι στην καρδιά. Να κοπεί. Πρέπει να το δείξουμε κι εμείς σαν κοινωνία. 
Το εμετικό φαινόμενο τώρα με το διαδίκτυο αποκτά διαστάσεις, όχι απλά σιχαμερά αποτρεπτικές. Προβάλλονται βιντεάκια φιλελεύθερα, νεοφιλελεύθερα και δικαιωματικών με βρέφη στο διαδίκτυο να κακοποιούνται, αγαπητέ συνάδελφε. Έχει περισσότερα από έξι εκατομμύρια κλικς, επισκέψεις. 
Δυο είναι τα ένστικτα του ανθρώπου. Όλα τα άλλα είναι παραμύθια. Είναι το ένστικτο της επιβίωσης και το ένστικτο της γενετήσιας έλξης. 
Ποιοι είναι όλοι αυτοί οι άνθρωποι με τα εκατομμύρια κλικ; Είναι άνθρωποι, διπλανοί μας, είναι οι άνθρωποι που βλέπουν το «προϊόν». Αν θέλουμε να απαγορεύσουμε την κατανάλωση τέτοιων ειδών, θα πρέπει πραγματικά, ουσιαστικά, να μπούμε μέσα στον πυρήνα της παραγωγής. 
Μπορείτε να τους βρείτε. Μπορούμε να τους βρούμε μαζί, να βοηθήσουμε κι εμείς. Μπορούμε να απαγορεύσουμε κάθε είδους παιδική, ανήλικη πορνογραφική έκδοση, σε οποιοδήποτε κομμάτι του διαδικτυακού τόπου που υπάρχει στον ελληνικό χώρο. Μπορούμε να το κάνουμε. Μην σταματάτε και μην έχετε κανένα πρόβλημα. Θα σας βοηθήσουμε. Θα σας ψηφίσουμε.
Έχω πολλές αντιρρήσεις, κύριε Υπουργέ, για το πόσο ελαστικά, ενδεχομένως, αντιμετωπίζονται μερικά πράγματα, αλλά πραγματικά βλέποντας και ποιες τροπολογίες θα κάνετε μέχρι το τέλος, πρέπει να δεχτώ ότι θέλω να το ψηφίσω. Καλώς ή κακώς, είναι ένα βήμα μπρος. Καλώς ή κακώς, είναι ένα βήμα, το οποίο δίνει τον τόνο στον κόσμο, στους πολίτες, σε αυτούς που σε κάθε δεύτερο βήμα μέσα στο διαδίκτυο, μέσα στο facebook, βγαίνει μια κοπέλα, η οποία είναι άραγε ενήλικη ή ανήλικη; Ποιος θα το προσδιορίσει αυτό; 
Ναι. Το έννομο αγαθό που προσβάλλεται μπορεί να είναι και η αξιοπρέπεια, μπορεί να είναι και η προσωπική ελευθερία. Μην φτάνουμε να αγωνιούμε και να κάνουμε υπολογισμούς αν είναι οικονομικό το έγκλημα, αν δεν είναι οικονομικό το έγκλημα, μήπως απευθύνεται σε άλλου είδους χαρακτηριστικά. Όχι. Εδώ πρέπει να είμαστε απόλυτοι.
Τελειώνοντας –μιας και δεν έχω άλλο χρόνο- πρέπει να πω ότι με τέτοιου είδους παραδείγματα φάνηκε ότι κάτι πρέπει να ξαναβρούμε, γιατί στις εκλογές που μόλις περάσανε, όλοι υποστήκαμε μία ήττα, με 40% αποχή και τη Νέα Δημοκρατία με τη συγκυβέρνηση να απολαμβάνουν αυτήν τη στιγμή, σε απόλυτους αριθμούς, το 13% του πληθυσμού. Είναι μια ήττα αυτό. Είναι ήττα όλων μας. Φαίνεται πως κάτι πρέπει να ξαναβρούμε. Πρέπει να ξαναβρούμε τις αξίες μας. Πρέπει να ξαναβρούμε τον άνθρωπο. Εκεί να στοχεύσουμε, γιατί τον εγκαταλείψαμε. Τον εγκαταλείψαμε και στη βορά του διαδικτύου, τον εγκαταλείψαμε και σε ανήθικες πρακτικές. 
Συνηγορώ. Ας βρούμε ξανά τον ηθικό δρόμο και από τον Ποινικό Κώδικα.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε.
Τον λόγο έχει ο συνάδελφος ο κ. Ρήγας.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, ο λόγος για τον οποίο είμαι εδώ στο Βήμα είναι για να στηρίξω μια τροπολογία του Υπουργείου Εργασίας, που αφορά το Νεώριο της Σύρου. 
Οι εκλογές τελείωσαν. Και τελείωσαν έχοντας ο καθένας από μας βγάλει τα συμπεράσματά του. Δεν θα αναφερθώ σε αυτά, αναφέρθηκαν χθες οι εκπρόσωποι των κομμάτων και ο Εκπρόσωπος του ΠΑΣΟΚ, ο κ. Κουκουλόπουλος. Εγώ θα έλεγα, όμως, ότι μετά και από το μήνυμα της κάλπης, μπορούμε ίσως να μιλάμε πιο ψύχραιμα, πιο νηφάλια και χρησιμοποιώντας τον ορθό λόγο. 
Απευθυνόμενος, λοιπόν, στο Σώμα και ειδικότερα σε αυτούς που χθες τοποθετούμενοι επί της τροπολογίας μίλησαν για άλλη μια σκανδαλώδη ρύθμιση, η οποία έχει ως στόχο να απαλύνει, να ελαφρύνει, την εργοδοσία από οφειλές που έχει απέναντι σε ασφαλιστικά ταμεία, ότι είναι ένα δωράκι στους κολλητούς της Κυβέρνησης, θέλω να πω ότι το κρεσέντο υποκρισίας δεν μπορεί να συνεχίζεται. Εδώ θα τοποθετηθείτε ξεκάθαρα. Δεν μπορεί προεκλογικά να «τσαλαβουτάτε» σε θολά νερά, να πηγαίνετε στους διάφορους εργασιακούς χώρους και να υπόσχεστε τα πάντα στους εργαζόμενους. Θα τους πείτε, λοιπόν -γιατί σας ακούν σήμερα- ό,τι έχετε να πείτε για το αν θα πληρωθούν ή όχι οι εργαζόμενοι του Νεωρίου Σύρου. Ξεκάθαρα πράγματα. Τα αστεία τελείωσαν. 
Άρα, λοιπόν, επειδή εδώ θα πρέπει να είμαστε ξεκάθαροι, κύριε Υπουργέ, εμείς είμαστε υπέρ αυτής της ρύθμισης, για τον πολύ συγκεκριμένο λόγο ότι πρώτον, δεν χαρίζονται σε καμμία εργοδοσία ασφαλιστικές εισφορές. Γίνεται αναβολή της καταβολής των εισφορών αυτών για συγκεκριμένο χρονικό διάστημα και με συγκεκριμένη ρύθμιση.
Δεύτερον, τα χρήματα που θα περισσέψουν θα πάνε για την καταβολή των οφειλομένων στους εργαζόμενους. Πώς θα διασφαλιστεί αυτό; Θα σας πούμε αμέσως. Ήδη το Νεώριο έχει κάνει συμφωνία με την Τράπεζα Πειραιώς, ώστε να πιστώνονται κατευθείαν στους λογαριασμούς μισθοδοσίας των υπαλλήλων τα χρήματα αυτά, τα οποία θα εξοικονομηθούν. Και αυτό είναι μια κατοχύρωση και ίσως θα έπρεπε να νομοθετήσουμε κι επ’ αυτού, έτσι ώστε να μην υπάρχει κατάσχεση είτε από το δημόσιο είτε από τα ασφαλιστικά ταμεία των ποσών εκείνων που πάνε για τη μισθοδοσία των εργαζομένων. 
Αυτό το λέω και για μελλοντικά, να προστατεύσουμε ίσως τους μισθούς και τις αμοιβές των εργαζομένων, να μην υπάρχει κανένα θέμα ώστε εμείς να κάνουμε ρυθμίσεις εδώ και τα χρήματα να πηγαίνουν αλλού. 
Επομένως, θα πρέπει να τοποθετηθούμε ξεκάθαρα. Πρώτον, αποδεχόμαστε τη συγκεκριμένη ρύθμιση, που σημαίνει προς τα πίσω μεταφορά των οφειλών, προς το ασφαλιστικό ταμείο και συγκεκριμένα προς το ΙΚΑ; Δεύτερον, διασφαλίζουμε με αυτόν τον τρόπο το να πληρωθούν οι εργαζόμενοι; Άλλος τρόπος για να βοηθήσουμε το Ναυπηγείο και κυρίως για να πάρουν οι εργαζόμενοι, που έχουν να πληρωθούν έξι μήνες, τα χρήματά τους δεν υπάρχει. Εκτός αν υπάρχει το να έρθει ο ΣΥΡΙΖΑ στην εξουσία. Αυτό είναι μια γενική ευχή. Όταν έρθει ο ΣΥΡΙΖΑ στην εξουσία, οι περισσότεροι από αυτούς θα έχουν πάρει σύνταξη και εν πάση περιπτώσει το πρόβλημά τους δεν τους το λύνετε.
Λοιπόν, αποφασίζουμε και στηρίζουμε αυτή την πρόταση, αυτή την τροπολογία; Να το πούμε ξεκάθαρα, δεσμευόμενοι, όμως, ότι θα πάρουν οι εργαζόμενοι τα οφειλόμενα σε αυτούς, γιατί η κατάσταση πράγματι είναι τραγική. Η κατάσταση με τις οφειλές προς τους εργαζόμενους δεν πάει άλλο. Πρέπει να υπάρξει άμεσα ρύθμιση.
Πριν από μερικές μέρες η εταιρεία έδωσε από αυτά που εισέπραξε από τις επισκευές που έγιναν με πλοία από την ελεύθερη αγορά, ένα χιλιάρικο στον κάθε εργαζόμενο. Το είδαν σαν μάννα εξ ουρανού. Η κατάσταση των ανθρώπων έχει φτάσει στο μη παραπέρα. 
Επομένως, κύριε Υπουργέ, εμείς στηρίζουμε, χωρίς καμμία επιφύλαξη, με τις προϋποθέσεις που σας είπα, τη συγκεκριμένη τροπολογία και απευθυνόμαστε στους εργαζόμενους, μιλώντας τους για τη ρύθμιση αυτή και λέγοντάς τους ότι στο να μην κατάσχονται εις χείρας τρίτων οι οφειλές προς το δημόσιο, θα υπάρξει ρύθμιση. 
Επίσης, αυτό που είπατε εχθές μέσω του κ. Τσίπρα στο ΣΕΒ, ότι θα ελαφρύνετε το ενεργειακό κόστος των επιχειρήσεων, εμείς το ακούμε με πάρα πολύ μεγάλη ανακούφιση. Θα σας θυμίσουμε, όμως, εδώ ότι πριν από λίγο καιρό μιλούσατε για επιβάρυνση των νοικοκυριών και ότι πάμε να χαρίσουμε πάλι χρήματα στο μεγάλο κεφάλαιο και στις μεγάλες εταιρείες. Πείτε μας, λοιπόν, όταν ήσαστε μπροστά στους βιομήχανους, στο μεγάλο κεφάλαιο, τους χαϊδεύετε με διαφορετικό τρόπο; Όταν, λοιπόν, απευθύνεστε σε άλλο ακροατήριο λέτε διαφορετικά πράγματα; Εδώ, δεν μπορείτε να πατάτε σε δύο βάρκες. 
Θα μας πείτε ακριβώς ποιες είναι οι προθέσεις σας και όχι γενικές διακηρύξεις του στυλ: Πρώτον, «Ανατρέπουμε την ύφεση». Πώς ανατρέπεται η ύφεση; Δεν υπάρχει λόγος να το εξηγήσουμε. Δεύτερον, «Επαναφέρουμε τον κατώτατο μισθό στα 751 ευρώ». Σε ποια αγορά, σε ποια οικονομία, σε ποιες μικρομεσαίες επιχειρήσεις το κάνετε αυτό; Σε ποιον εργαζόμενο που βάζει λουκέτο; 
Για πείτε μας, λοιπόν: Ποιος θα το επιβαρυνθεί αυτό; Το δημόσιο; Όχι, μιλάτε για τον ιδιωτικό τομέα. Λέτε ότι θα πάτε στον κάθε καταστηματάρχη, γιατί εσείς λέτε ότι η ραχοκοκαλιά της οικονομίας –κι έτσι είναι- είναι οι μικρομεσαίες επιχειρήσεις, αυτές που απασχολούν έναν με δύο εργαζόμενους. Πείτε μας λοιπόν, πώς θα επιβαρύνετε με αυτή την κατάσταση της οικονομίας σήμερα αυτές τις μικρομεσαίες επιχειρήσεις; Να το ακούσουν ότι ξαφνικά εσείς με ένα διάταγμα, χωρίς αυτό να το αντέχει η οικονομία, αυξάνετε τους μισθούς. 
Κι εγώ θα σας έλεγα, αφού είναι τόσο απλά τα πράγματα, γιατί 751 ευρώ; Δώστε κάτι παραπάνω. Ας πάμε στο χιλιάρικο, αφού έτσι ή αλλιώς μπορούμε, κατά την άποψή σας, μόνο με κάποιες αποφάσεις ση Βουλή ή κάποια προεδρικά διατάγματα να αυξάνουμε τους μισθούς. Το αν αντέχει η οικονομία, ολίγον μας ενδιαφέρει.
Επειδή εδώ θα πρέπει να είμαστε ειλικρινείς και σοβαροί, λοιπόν, επιμένω ότι δεν υπάρχει κανένας λόγος να αρνηθείτε την ψήφιση αυτής της τροπολογίας. Βάλτε αστερίσκους, βάλτε ό,τι θέλετε, όμως, τα χρήματα αυτά τα περιμένουν οι εργαζόμενοι του Νεωρίου. Η επιχείρηση αυτή, το ναυπηγείο αυτό πρέπει να μείνει ζωντανό. Οι άνθρωποι πρέπει να διατηρήσουν τη δουλειά τους. Οι συνθήκες στη ναυπηγοεπισκευαστική αγορά βελτιώνονται και μπορούν να βελτιωθούν. Επομένως, μην κλείσουμε αυτήν τη στιγμή τη στρόφιγγα του οξυγόνου. Ας επιτρέψουμε στο Νεώριο να υπάρχει, ας δώσουμε αυτή την ανακούφιση.
Τελειώνω, λέγοντας το εξής: Μιλάμε για μια επιχείρηση η οποία δεν έχει κόψει ούτε ένα ευρώ από τις αμοιβές των εργαζομένων -ούτε ένα ευρώ!- και βάζει και υπερωρίες. Οι εργαζόμενοι το ξέρουν αυτό. Μάλιστα, κάποια στιγμή δεν πλήρωνε το ΙΚΑ, για να είναι εντάξει προς τους εργαζόμενους και καλά έκανε. Σήμερα, λοιπόν, το ΙΚΑ κάνει αυτή τη διευκόλυνση, για να συνεχίσουν οι άνθρωποι να πληρώνονται χωρίς περικοπές μισθών και με τις υπερωρίες που τους οφείλει η επιχείρηση. 
Ευχαριστώ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κι εμείς ευχαριστούμε, κύριε συνάδελφε. 
Τον λόγο έχει ο συνάδελφος κ. Βαρεμένος.</ChairmanSpeech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Ευχαριστώ, κύριε Πρόεδρε. 
Θα ήθελα να πω κάτι, επειδή είναι εδώ και ο κύριος Υπουργός. Όταν μάθαμε ότι θα φέρετε αυτή την τροπολογία στο νομοσχέδιο για την σεξουαλική κακοποίηση, μπερδευτήκαμε λίγο. Τελικά, όμως, κατανοήσαμε το λόγο. Επειδή τα ναυπηγεία έχουν κακοποιηθεί βάναυσα και είναι σε κακή κατάσταση, διασωληνωμένα, και επειδή ακούσαμε από αυτό εδώ το Βήμα προηγουμένως παθιασμένα λογύδρια, τάχα μου ευαισθησίας, απέναντι στα δικαιώματα των εργαζομένων, κανείς δεν μας εξήγησε γιατί έφτασαν ως εδώ τα ναυπηγεία. Κανείς! 
Πείτε ότι είμαστε ανυποψίαστοι για το τι συμβαίνει σε αυτή τη χώρα, ότι είμαστε καλοπροαίρετοι σε βαθμό αφέλειας, ότι δεν θέλουμε να πιστέψουμε ότι αυτή η τροπολογία έχει σχέση με τον κ. Ταβουλάρη, πρώην υπεύθυνο της Πολιτικής Άνοιξης και ότι η νέα Πολιτική Άνοιξη -όπως πρότεινε ο κ. Κακλαμάνης να ονομαστεί η Νέα Δημοκρατία- δεν έχει σχέση με αυτά τα πράγματα ούτε με σκανδαλώδεις ρυθμίσεις ούτε με φωτογραφικές διατάξεις. Ας υποθέσουμε αυτό. Τότε, πρέπει να απαντήσουμε σε ένα βασικό ερώτημα. Έτσι δεν είναι; Τι θα γίνει με τις άλλες επιχειρήσεις, μικρές και μεσαίες, που αντιμετωπίζουν ακριβώς το ίδιο πρόβλημα; Τι θα γίνει, κύριε Βρούτση; Έχετε να πείτε κάτι;</Speech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Βεβαίως. Θα σας πω μετά.</Speech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Να μας το πείτε, να το ακούσουμε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι να πει ο άνθρωπος; Χειροκροτούν όλοι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ!</ChairmanSpeech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Μπορεί να υπάρξει παρόμοια λύση; Προφανώς, όχι σε μαζική διάσταση. Θα κάνουμε κάτι γι’ αυτό ή έχουμε αφήσει την κατάσταση σε ένα αυτόματο πιλότο, παρόμοιο με αυτό του μαλαισιανού boeing και πάμε και ερχόμαστε ευκαιριακά; 
Κύριε Βορίδη, μπορείτε να ειδοποιήσετε τον Πρωθυπουργό, που μας δήλωσε προχθές ότι είναι πολύ ψηλά, να κατέβει λίγο πιο χαμηλά για να μας πει τι γίνεται;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Να μην απευθύνεστε σε Βουλευτές, κύριε συνάδελφε. Προκαλείτε προσωπικό θέμα.</ChairmanSpeech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Εντάξει, κύριε Πρόεδρε. Το κάνω για τις ανάγκες του διαλόγου σε αυτή την Αίθουσα. 
Ας έρθουμε τώρα στην τροπολογία. Είναι γεγονός ότι οι εργαζόμενοι προσπαθούν να πιαστούν από ένα κλαράκι, όσο δυνατό είναι αυτό το κλαρί. Και εμείς το εννοούμε αυτό. 
Εμείς είμαστε υπέρ μιας επανεκκίνησης στη μονάδα γενικότερα. Εσείς τι έχετε να μας πείτε; Ποιο είναι το σχέδιο; Δεν θέλετε να το ακούσετε από εμάς, διότι υποφέρετε από σύνδρομα; Ακούστε άλλα σχέδια που έχουν υποβληθεί από εργαζόμενους που δεν ανήκουν σε εμάς και τα οποία βρίσκονται στα συρτάρια της ΓΕΣΕΕ. Ακούστε οποιαδήποτε άλλη λύση. Δεν σας ενδιαφέρει, προφανώς. Δεν υπάρχει ούτε φωνή ούτε ακρόαση. Εμάς μας ενδιαφέρει. 
Το τι έγινε με τον κ. Ταβουλάρη θα το διερευνήσουμε, δεν θα το ξεχάσουμε. Δεν έχουμε δικαίωμα να το ξεχάσουμε. Από εκεί και πέρα, όμως, εσείς έχετε παρασυρθεί σε μια θανάσιμη ή ενδεχομένως ένοχη αδράνεια επί του συνόλου του προβλήματος. Το αφήσατε. 
Τώρα λέτε να μην κλείσει, να μην «τραβήξουμε τα σωληνάκια». Σήμερα. Αύριο τι θα γίνει; Τι θα γίνει όχι μακροπρόθεσμα, όχι μεσομακροπρόθεσμα, αλλά κυριολεκτικά αύριο; Αν, δηλαδή, τα ναυπηγεία οδηγηθούν είτε με μοιραίο τρόπο είτε με μεθοδευμένο τρόπο σε πτώχευση, τι θα γίνει με τη ρύθμιση, κύριε Βρούτση; Θα μας απαντήσετε και σε αυτό; 
Τώρα λέτε κάτι άλλο. Ακούσαμε για τους εργαζόμενους από τον κ. Ρήγα. Υπάρχει ρήτρα συγκεκριμένη; Εσείς παρασκηνιακά μας είπατε για την Τράπεζα Πειραιώς. Υπάρχουν και άλλες τράπεζες. Δηλαδή, η ρύθμιση θα γίνει τράπεζα με τράπεζα ή θα υπάρξει εδώ ρήτρα; Υπάρχει ρήτρα ή θα διευκολυνθεί ο κ. Ταβουλάρης και μετά τα χρησιμοποιούμε κατά το δοκούν, όπως έχει γίνει στο πρόσφατο παρελθόν. Έχει συζητηθεί σε αυτήν την Αίθουσα, όπου ο ΣΥΡΙΖΑ σας είχε διατυπώσει, όχι απλώς επιφυλάξεις, αλλά τεκμηριωμένη κριτική και δικαιώθηκε.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Πού; Σε ποιο λέτε;</Speech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Στην προηγούμενη συζήτηση που είχε γίνει. Να πάρετε τα Πρακτικά να το διαβάσετε.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Ποια ήταν και δεν τα ξέρω εγώ;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι λέτε; Πάλι είχαν δοθεί χαριστικά στον Ταβουλάρη. Στην Ελευσίνα …
(Θόρυβος στην Αίθουσα)</Speech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Τα ξέρετε, κύριε Ρήγα. Μου στερείτε, όμως, το χρόνο …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Για άλλο ναυπηγείο λένε. Προχωρήστε.</ChairmanSpeech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Εντάξει, είναι μια ενιαία επιχείρηση.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μη διακόπτετε, παρακαλώ.</ChairmanSpeech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Να μου δώσετε το χρόνο, παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεχίστε, κύριε συνάδελφε, έχετε είκοσι δευτερόλεπτα.</ChairmanSpeech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Τι εννοείτε είκοσι δευτερόλεπτα; Τι ζυγαριά είναι αυτή;
Λέω το εξής τώρα: Στο ακροτελεύτιο αναφέρεται ότι δεν επιβαρύνεται ο κρατικός προϋπολογισμός. Καλά, ποιος κρύβεται πίσω από το δάκτυλό του εδώ; Η έκθεση του Λογιστηρίου του Κράτους λέει ποια υστέρηση εσόδων θα υπάρξει: 7,5 εκατομμύρια από τη ρύθμιση για το Νεώριο. Τι θέλετε να μας πείτε, κύριε Βρούτση;
Και να σας πω και κάτι άλλο; Εδώ θα υπάρξει πρόβλημα πιθανώς από την πλευρά της Ευρωπαϊκής Ένωσης. Δεν θέλω να επεκταθώ εδώ. Το καταλαβαίνετε νομίζω. Θέλω να πω, όμως, ότι εμείς, με υπεύθυνο τρόπο, πρέπει να ενημερώσουμε τους πάντες και τους εργαζόμενους.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τι λέτε; Να την κάνουμε ή να μην την κάνουμε τη ρύθμιση;</Speech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Σας είπα με ποια προϋπόθεση, προηγουμένως. Θα μας πείτε συγκεκριμένα.
Όμως αποκαλύπτω και τη βάση για την οποία την κάνετε, κύριε Βορίδη. Αποκαλύπτω σε όλο το μεγαλείο της τη βάση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εμείς όλα αυτά πρέπει να τα εξηγήσουμε. Εσείς δεν θέλετε να ασχοληθείτε. Δεν μπορείτε; Δεν σας αφήνουν; Δεν υπάρχει απάντηση περί αυτού.
Ο κύριος Πρωθυπουργός ξέρετε τι κάνει; Η στάνη η δικιά σας αυτό το γάλα ήταν να φέρει και αυτό έφερε. Ο τσοπάνης κάθεται ψηλά και λέει «λύκος στα πρόβατα». Ατέλειωτη κινδυνολογία. Αυτό δεν είναι πολιτική διάσωση της χώρας. Ο ελληνικός λαός την απέρριψε.
Ο έτερος των συγκυβερνώντων τι κάνει; Κατόρθωσε από το 44% το ΠΑΣΟΚ να μετρήσει 8%. Οι κουτόφραγκοι σοσιαλδημοκράτες παραιτούνται ο ένας μετά τον άλλο, επειδή μείωσαν τα εκλογικά τους ποσοστά. Εδώ κάτι άλλο συμβαίνει στο Βασίλειο της Δανιμαρκίας, κάτι σάπιο. Όχι μόνο δεν παραιτείται, αλλά έχει την απαίτηση με πειρατικό τρόπο απέναντι στη χρήση της εξουσίας να θέτει και την πολιτική ατζέντα, να λέει «Χθες είχαμε αυτό το εκλογικό σύστημα. Σήμερα μήπως πρέπει να βάλουμε αυτό;». Αυτό, μόνο και μόνο για να διατηρηθεί στην εξουσία.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Πού το είδατε αυτό ότι το είπε ο κ. Βενιζέλος; Δεν το είπε.</Speech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Δεν το είπε για το εκλογικό σύστημα; Α, όχι, δεν το είπε ούτε αυτό!
Λέω το εξής: Αυτό το δρόμο για τη χώρα ο ελληνικός λαός στις πρόσφατες εκλογές, είτε σας αρέσει είτε δεν σας αρέσει, τον απορρίπτει. Προκρίνει έναν άλλο δρόμο για την πραγματική σωτηρία της χώρας. Και αυτός ο δρόμος θα ανοίξει. Δεν περιγράφω εύκολη κατάσταση. Θα ανοίξει, όμως. Θα γυρίσει σελίδα η χώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, θέλετε να προσθέσετε τίποτα;</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Υπάρχουν και άλλοι να μιλήσουν για την τροπολογία, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Να μιλήσει πρώτα ο Υπουργός και μετά να μιλήσετε για την τροπολογία. Θέλετε να μιλήσετε προτού μιλήσει ο Υπουργός, είπατε;</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ας μιλήσω μετά. Ας μιλήσει ο Υπουργός.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αλίμονο. Πρώτα να μιλήσει ο Υπουργός και μετά να τοποθετηθούν επί της τροπολογίας όσοι έχουν δευτερολογία, γιατί ορισμένοι δεν έχουν.</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Υπάρχουν και άλλοι στον κατάλογο να μιλήσουν, κύριε Πρόεδρε.</Speech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Ας μιλήσει ο κ. Συρμαλένιος, κύριε Πρόεδρε, και μετά εγώ, στο τέλος.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν μιλάτε, κύριε Υπουργέ, στο τέλος των ομιλητών;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι στο τέλος των ομιλητών. Θα προτείνω εγώ να μιλήσετε μετά τους έξι πρώτους ομιλητές, όπως προβλέπει και ο Κανονισμός. Θα μιλήσει ο κ. Συρμαλένιος και μετά από άλλους δύο ομιλητές, τον κ. Δρίτσα και την κ. Κατριβάνου, θα μιλήσει μετά ο Υπουργός.
Ορίστε, κύριε Συρμαλένιο, έχετε τον λόγο.</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Ευχαριστώ, κύριε Πρόεδρε.
Απ’ ότι βλέπουμε όλοι, το νομοσχέδιο περί κακοποίησης των ανηλίκων κ.λπ., έχει μετατραπεί σε νομοσχέδιο περί έγκρισης ασφαλιστικής ενημερότητας ή αυτής της συγκεκριμένης, εν πάση περιπτώσει, διάταξης για το Νεώριο ή όχι.
Αυτό αποδεικνύει και από μόνο του ποια θα έπρεπε να είναι η κανονική διαδικασία για να συζητηθεί αυτό το θέμα. Αφού έχει τέτοια σοβαρότητα –και έχει τέτοια σοβαρότητα- θα έπρεπε, λοιπόν, να το φέρετε σε κανονική διαδικασία, να έρθουν και οι εργαζόμενοι και η διοίκηση, να υπάρξει κανονική ακρόαση.
Τώρα συζητάμε συνεχώς και επί μήνες –και όχι μόνο για τα Ναυπηγεία Νεωρίου, αλλά και για όλα τα ναυπηγεία- παρασκηνιακά. Παρασκηνιακά γίνονται οι συνεννοήσεις, οι μεθοδεύσεις, μεταξύ κάποιων, ενδεχομένως, εκπροσώπων των διοικήσεων και κάποιων εκπροσώπων των εργαζομένων. Γίνονται αυτές οι παρασκηνιακές συζητήσεις και μας έρχεται εδώ μια τροπολογία την οποία, βεβαίως με το πιστόλι στον κρόταφο και με το δραματικό δίλλημα «θα πληρωθούν ναι ή όχι οι εργαζόμενοι», μας λέτε να ψηφίσουμε.
Επειδή είμαι από τις Κυκλάδες και, όπως καταλαβαίνετε, έχω άμεση επαφή με τα γεγονότα και πήγα επί τόπου στην τελευταία κρίση, στην τελευταία κινητοποίηση, η οποία έφερε στο φως για άλλη μια φορά την κρίση του Νεωρίου, σας λέω ότι οι εργαζόμενοι έχουν φτάσει, πράγματι, στο αμήν. Συζήτησα και με τους εργαζόμενους και με το σωματείο και με τη διοίκηση.
Τελικά, κάθε λίγο και λιγάκι έρχεται στο φως αυτή η κρίση. Και έρχεται στο φως αυτή η κρίση διότι, βεβαίως, είναι ανύπαρκτες οι κυβερνητικές πολιτικές γύρω από τη ναυπηγική βιομηχανία, παρά το γεγονός ότι είμαστε η πρώτη ναυτική δύναμη στον κόσμο. Και είναι ανύπαρκτες, γιατί δεν υπάρχει κλαδική πολιτική, αλλά και γιατί δεν διεκδικήσαμε ποτέ το δίκιο μας στην Ευρωπαϊκή Ένωση, σε σχέση με τα ναυπηγεία.
Ποιος μας είπε, παραδείγματος χάριν, ότι δεν μπορούμε να κατασκευάζουμε εμπορικά πλοία στο Σκαραμαγκά και ότι πρέπει να κατασκευάζουμε μόνο πολεμικά, όταν την ίδια στιγμή άλλες χώρες –και η Ιταλία και η Γερμανία- έχουν καταφέρει και έχουν διεκδικήσει και έχουν πάρει εξαιρέσεις γύρω από τη δικιά τους ναυπηγική βιομηχανία;
Ποιος μας είπε –και δεν μου έχει απαντήσει κανείς– να μη συσταθεί κοινοπραξία, με συμμετοχή του ελληνικού δημοσίου για την ακτοπλοΐα –όπου η Ευρωπαϊκή Επιτροπή έχει ρητά και κατηγορηματικά πει ότι «εμείς θα χρηματοδοτήσουμε μια τέτοια κοινοπραξία, εφόσον υπάρχει συμμετοχή του δημοσίου»- για να κατασκευάζει και να επισκευάζει πλοία για τις ακτοπλοΐες στα ελληνικά ναυπηγεία και επομένως και στο Νεώριο; Να μια προοπτική βιωσιμότητας για τα ναυπηγεία.
Αυτή η τροπολογία που έρχεται τώρα είναι μια τροπολογία που έρχεται, ενώ λύθηκε το θέμα. Και θέλουμε να μάθουμε πώς λύθηκε το θέμα της φορολογικής ενημερότητας, διότι υπήρξε η κατάσχεση εις χείρας τρίτων και όλες οι εισπράξεις από τις εμπορικές δραστηριότητες. Διότι το Ναυπηγείο του Νεωρίου αποτελεί, πράγματι, μια αξιόπιστη, από πλευράς τεχνογνωσίας μονάδα, απασχολεί περίπου τετρακόσιους άμεσα και έμμεσα εργαζόμενους, αποτελεί μια από τις ελάχιστες βαριές βιομηχανίες στο Αιγαίου και από τη δουλειά του Ναυπηγείου το Νεωρίου, βεβαίως, εξαρτάται και όλη η οικονομική ζωή της Σύρου.
Πράγματι, έχει τεράστια σημασία να υπάρξουν σήμερα δύο πράγματα: Το ένα είναι να υπάρξει διασφάλιση της πληρωμής των εργαζομένων και το δεύτερο –δεν μπορεί, βεβαίως, να λυθεί σήμερα από εδώ- είναι το θέμα του να δρομολογηθούν λύσεις μακροχρόνιας βιωσιμότητας των ναυπηγείων συνολικά, συμπεριλαμβανομένου και του Νεωρίου.
Αφού, λοιπόν, εξασφαλίστηκε η φορολογική ενημερότητα, έμεινε το θέμα της ασφαλιστικής ενημερότητας. Έχουμε τη συγκεκριμένη διατύπωση στα χέρια μας. Δεν ξέρω αν υπάρχει κάποια άλλη διατύπωση. Αν υπάρχει κάποια άλλη, ας βγει στην επιφάνεια αυτή τη στιγμή και ας μιλήσει ο Υπουργός, μιας και θα ακολουθήσει. Εμείς ζητάμε να εξασφαλιστεί ρητά η πληρωμή, κατά προτεραιότητα, των εργαζομένων, των δεδουλευμένων, που είναι πολλών μηνών και αυτών της μισθοδοσίας που τρέχει. Αυτό ζητάμε!
Και αυτό που βλέπουμε σε αυτή τη διατύπωση δεν διασφαλίζει ούτε την πληρωμή των εργαζομένων, παρά τα όσα λέγονται για Τράπεζα Πειραιώς κ.λπ.. Εμείς δεν βλέπουμε τίποτα διατυπωμένο μέσα ως ρήτρα. Επίσης, δεν διασφαλίζει ότι τα υπόλοιπα 7,5 εκατομμύρια από τα 10 εκατομμύρια που χρωστάει η επιχείρηση στο ΙΚΑ θα δοθούν από την εργοδοσία, από την επιχείρηση, στο ΙΚΑ, έστω και μελλοντικά.
Βεβαίως, πρέπει να γίνει ένας διακανονισμός με το ΙΚΑ, για να υπάρξει ασφαλιστική ενημερότητα, αλλά πρέπει να διασφαλίζει και τα ασφαλιστικά ταμεία. Διότι ανάλογος διακανονισμός δεν γίνεται για χιλιάδες άλλες μικρομεσαίες επιχειρήσεις. Μια κομμώτρια, αν χρωστάει ασφαλιστικές εισφορές, μπορεί και να μπει φυλακή.
Αυτό ζητάμε και προφανώς αυτό που ζητάμε είναι, πρώτα απ’ όλα, να διασφαλιστούν οι εργαζόμενοι και η μισθοδοσία τους. Εάν το κάνετε αυτό, εμείς θα ψηφίσουμε υπέρ. Διαφορετικά, θα μας αναγκάσετε να ψηφίσουμε «παρών».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Τον λόγο έχει ο συνάδελφος κ. Δρίτσας και να ετοιμάζεται η κ. Κατριβάνου και μετά θα λάβει τον λόγο ο κύριος Υπουργός.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι Βουλευτές, αδικείται και το νομοσχέδιο για την καταπολέμηση της σεξουαλικής κακοποίησης παιδιών και παιδικής πορνογραφίας, που συζητείται σήμερα και χθες, στην Ολομέλεια της Βουλής, αλλά και η τροπολογία αυτή καθαυτή, για την οποία μίλησαν ήδη οι συνάδελφοι πριν, με γενικό αριθμό 1472 και ειδικό 70, που αφορά το Ναυπηγείο του Νεωρίου Σύρου, αλλά και επιχειρήσεις της ναυπηγοεπισκευαστικής ζώνης και για τα οποία περιμένουμε να ακούσουμε τον κ. Υπουργό, τον κ. Βρούτση να μας εξηγήσει κάποια πράγματα, που πραγματικά θέλουν πολύ σοβαρές εξηγήσεις.
Εν πάση περιπτώσει, εγώ δεν θα σταθώ στο νομοσχέδιο. Πήρα τον λόγο για να αναφερθώ σε αυτήν την τροπολογία. Αυτή η τροπολογία έχει δύο παραγράφους. Η μία παράγραφος αφορά το Ναυπηγείο της Ερμούπολης Σύρου και η άλλη παράγραφος είναι ομοειδής, αλλά έχει μια εντελώς διαφορετική ρύθμιση, πολύ πιο βατή, πολύ πιο «μίζερη», πολύ πιο «τσιγκούνικη», θα έλεγε κανείς, ενώ αφορά πολύ σημαντικές, επίσης, επιχειρήσεις, την ναυπηγοεπισκευαστική ζώνη Περάματος και άλλων περιοχών, όπου αναπτύσσεται ναυπηγοεπισκευαστική δραστηριότητα, μικρής, μεσαίας ή και μεγάλης κλίμακας.
Η δεύτερη παράγραφος έχει μια ρύθμιση -με την οποία συμφωνούμε, θέλουμε να τη στηρίξουμε- αναστολής για ένα ακόμα έτος των συσσωρευμένων οφειλομένων εισφορών, για να βοηθηθούν αυτές οι επιχειρήσεις, πράγματι, να μην τους βάλει το κράτος το μαχαίρι στο λαιμό, αφού βρίσκονται σε δεινή θέση, να διευκολυνθούν, να κρατήσουν θέσεις εργασίας, να μπουν σε μια διαδικασία καλύτερης οργάνωσης, να αξιοποιήσουν, πιθανόν, αυτό που είπε και ο κ. Ρήγας –που ήταν και το μόνο αληθινό που είπε- «κάποιες διαφαινόμενες δυνατότητες ανάκαμψης της ναυπηγικής βιομηχανίας στη χώρα μας» και να προχωρήσουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συμφωνεί και το Προεδρείο σε αυτό.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Γιατί αυτή τη ρύθμιση της δεύτερης παραγράφου δεν την κάνετε και για το Ναυπηγείο Σύρου; Δεν θα διευκολυνόταν; Ρητά και καλά.
Και αφού την κάνετε για το Ναυπηγείο Σύρου, για τον κ. Ταβουλάρη, και αφού είναι τόσο καλή για να σταθούν οι επιχειρήσεις, γιατί δεν την γενικεύετε, κύριε Υπουργέ, για όλους τους κλάδους, για τους δικηγόρους, για τους μαγαζάτορες;
Αυτή είναι μια ρύθμιση τύπου σεισάχθειας, συσσωρευμένων και οφειλομένων ασφαλιστικών εισφορών. Περί αυτού πρόκειται. Χαρίζει από τα 10 εκατομμύρια, που είναι συσσωρευμένες ασφαλιστικές εισφορές ως χρέη της συγκεκριμένης επιχείρησης, τα 7,5 εκατομμύρια και τα υπόλοιπα 2,5 εκατομμύρια ρυθμίζει να καταβληθούν σε διαδικασία τριών ετών. Αυτό κάνει αυτή η τροπολογία. Το λέει και το Λογιστήριο του Κράτους στην έκθεσή του.
Και μάλιστα, είναι για μια εταιρεία η οποία έχει προσφύγει στο άρθρο 99. Κάθε στιγμή είναι υπό απειλή ότι θα κηρύξει πτώχευση και τότε δεν ισχύει τίποτα από όλα αυτά. Και είναι χωρίς ρήτρα για εξασφάλιση καταβολής των οφειλομένων μισθών στους εργαζόμενους. Τα είπε ο κ. Συρμαλένιος πάρα πολύ καλά.
Εάν αυτό είναι ένας μπούσουλας για την ανάκαμψη της εθνικής οικονομίας, να το γενικεύσουμε, κύριε Υπουργέ, και για τους δικηγόρους και για τους καταστηματάρχες και για τους βιοτέχνες και για όλους. Σεισάχθεια στις οφειλόμενες ασφαλιστικές εισφορές, για να πάρει μπρος η οικονομία, για να δημιουργηθούν θέσεις εργασίας, για να πληρωθούν οι εργαζόμενοι, για να ανασάνουν οι μικροί και μεσαίοι επιχειρηματίες και επαγγελματίες κάθε κλάδου! Γιατί όχι; Γιατί, όχι για τη ναυπηγοεπισκευαστική ζώνη Περάματος; Γιατί; Εδώ έχουμε μια συγκεκριμένη εταιρεία. Τη θέλουμε. Θέλουμε τα ναυπηγεία Σύρου, θέλουμε τα ναυπηγεία Ελευσίνας, αλλά έχουμε δικαιωθεί δυστυχώς.
Ο κ. Ρήγας λέει, λέει, λέει και υπερασπίζεται δήθεν τους εργαζομένους, αλλά έχει διαψευστεί από τις προηγούμενες χαριστικές ρυθμίσεις.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Δηλαδή; Για πείτε μας.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Έχετε διαψευστεί, κύριε Ρήγα. Έχει παρέλθει…</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Για ποια λέτε;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κοιτάξτε να δείτε: Για την ίδια εταιρεία, με τροπολογίες που και εσείς προωθήσατε ως μέλος, παρεκάμφθη ο έλεγχος του Εκλεκτικού Συνεδρίου.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Για τις δεξαμενές λέτε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Λέμε για τις δεξαμενές. Και προσέξτε: Αυτό δεν σημαίνει καμμία κατοχύρωση ούτε και για την επιχείρηση. Έγινε αυτό. Θα αρχίσει η κατασκευή των δεξαμενών.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Έχει τελειώσει η κατασκευή των δεξαμενών. Παραδόθηκε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Όχι, κύριε Ρήγα. Δεν έχει τελειώσει.
Αυτό σημαίνει ότι το κράτος πληρώνει. Δίνει παραγγελίες και πληρώνει. Άρα, ενισχύει. Και εμείς λέμε ναι. Ωραία, δόθηκαν τα 25 εκατομμύρια με άλλη τέτοια χαριστική ρύθμιση στην εταιρεία –το ξεχάσατε, κύριε Ρήγα;- και αυτή τη στιγμή η τορπιλάκατος 5 που θα έπρεπε προ τριμήνου να είχε παραληφθεί, δεν έχει παραληφθεί. Ήδη έχουμε νέα καθυστέρηση παράδοσης. Και έχουμε και πολλές σοβαρές πληροφορίες που δικαιώνουν όλα εκείνα που είχαμε αναδείξει με πολύ υπεύθυνο τρόπο στη συζήτηση αυτών των τροπολογιών.
Λέμε, λοιπόν: κατοχύρωση εργαζομένων –τουλάχιστον, το μίνιμουμ– ρητή στην τροπολογία αυτή. Και να αναφέρεται ρητά ότι αυτή η χαριστική ρύθμιση θα καταργείται, εφόσον για οποιοδήποτε λόγο δεν καταβάλονται οι μισθοί των εργαζομένων, όπως προβλέπει ότι θα καταργείται, εάν δεν καταβληθούν από εδώ και πέρα οι ασφαλιστικές εισφορές.
Και δεύτερον –επιτέλους!- εάν πράγματι είμαστε μπροστά σε διαφαινόμενη ανάκαμψη της ναυπηγικής βιομηχανίας, αυτό δεν μπορεί να αφεθεί στον αυτόματο πιλότο. Χρειάζεται σχέδιο συγκεκριμένης παρέμβασης του κράτους, όχι με τέτοιους τρόπους, αλλά με οργάνωση της παρέμβασης του κράτους για μια δημόσιου χαρακτήρα ναυπηγική βιομηχανία.
Έχουν καταρρεύσει οι ναυπηγικές μονάδες στη χώρα μας, ενώ είναι στα χέρια ιδιωτών και στον Σκαραμαγκά και στην Ελευσίνα και στο Νεώριο – Ελλήνων ιδιωτών στην Ελευσίνα και στο Νεώριο, μεγάλων οικονομικών μονοπωλιακών εταιρειών του κλάδου στον Σκαραμαγκά.
Δεν τίθεται θέμα, λοιπόν, νέων επενδύσεων που μια πολιτική ιδιωτικοποίησης θα τις φέρει. Είναι επενδεδυμένα, υποτίθεται. Με συγχωρείτε για τη λέξη, αλλά είναι τρίχες, τίποτα. Κανείς δεν έχει επενδύσει. Με λεφτά του κράτους δουλεύουν όλες αυτές οι ιδιωτικές εταιρείες.
Όμως, επιτέλους θα βάλουμε ένα σχέδιο αναδιοργάνωσης, ανασύνταξης με κοινωνικό όφελος και πραγματικής παραγωγικής ανασυγκρότησης στη ναυπηγική βιομηχανία της χώρας; Ή θα κάνουμε τέτοιες ρυθμίσεις που κανένα πρόβλημα δεν λύνουν, παρά μόνον κοροϊδεύουμε τους εργαζόμενους, δημιουργούμε δήθεν φιλεργατικά αισθήματα και τελικά ευνοείται ένας επιχειρηματίας ο οποίος δεν λέει να βάλει ή δεν έχει τη δυνατότητα; Εγώ να μην μπω σε διαδικασίες κατηγορίας. Ισχύουν όλες αυτές οι πραγματικά ιδιαίτερες σχέσεις και πολιτικές συγγένειες του συγκεκριμένου επιχειρηματία με κορυφαίο παράγοντα του πολιτικού βίου της χώρας, δηλαδή με τον ίδιο τον Πρωθυπουργό και με το κόμμα της Νέας Δημοκρατίας, αλλά ας τα αφήσουμε αυτά. Αν δεν μπορεί να στηρίξει αυτή η εταιρεία μια πραγματική παραγωγική δραστηριότητα, να αναζητήσουμε άλλες λύσεις. Τι διευκόλυνση είναι αυτή; 
Προς αυτήν την κατεύθυνση απαιτούνται πολύ σοβαρές απαντήσεις, κύριε Υπουργέ. Δεν θα μπούμε στο «πέντε πάνω, πέντε κάτω» και δήθεν είμαστε με τους εργάτες. Αυτά είναι «μαυρογυαλούρικα» πράγματα και –συμπαθάτε με- δεν είναι δυνατό να γίνεται στη Βουλή η συζήτηση σε αυτήν τη βάση.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει η συνάδελφος κυρία Κατριβάνου.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Θα ήθελα κατ’ αρχάς να αποκαταστήσω την αλήθεια για κάτι που έχει ειπωθεί, και από τον κ. Γιοβανόπουλο που το ανέπτυξε, ότι δηλαδή υπάρχει ένα κόμμα παιδοφίλων στην Ολλανδία που έχει κάνει τα μύρια όσα. Αυτό είχε γραφτεί κάποια στιγμή στο «Βήμα», έχει ειπωθεί και από άλλους. Πρόκειται για αστικό μύθο. Μπορεί να το βρει ο οποιοσδήποτε «γκουγκλάρει» στο internet σε ανακοινώσεις του «Χαμόγελου του παιδιού». Και επειδή λέγονται πάρα πολλά εδώ και κτίζονται μύθοι γι’ αυτά που γίνονται, θα ήθελα να πω ότι αυτό το κόμμα δεν υπάρχει, δεν ιδρύθηκε ποτέ και ποτέ δεν κατέβηκε στις εκλογές, γιατί απλά δεν μάζεψε τις αναγκαίες υπογραφές. Και επειδή στήνονται πράγματα γύρω από την παιδοφιλία ας μην αναπαράγουμε και στο ελληνικό Κοινοβούλιο αστικούς μύθους. Είναι αυτά τα λεγόμενα hacks που υπάρχουν στο internet. Πηγαίνετε, «γκουγκλάρετε» να μάθετε την αλήθεια.
Κύριε Υπουργέ, εγώ θα τοποθετηθώ, όσον αφορά αυτό το νομοσχέδιο, συγκεκριμένα σε μια τροπολογία που «κατεβάζετε» για την αποφυλάκιση όσων είναι ανάπηροι με ποσοστό αναπηρίας 80%, που λέτε ότι κρατούμενοι και υπόδικοι μπορούν να εκτίσουν την ποινή τους κατ’ οίκον, με ηλεκτρονική επιτήρηση. Κύριε Υπουργέ, θα ήθελα την προσοχή σας διότι αφορά την τροπολογία για τις φυλακές.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Σας ακούω. Όπως ο Ωριγένης, μπορώ να τα κάνω και τα δύο.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Κατ’ αρχάς έχουμε μια εσπευσμένη τροπολογία, με την οποία θα βγουν αυτοί οι άνθρωποι να πάνε στο σπίτι τους, όσοι δηλαδή είναι ανάπηροι σε ποσοστό 80%, φορώντας βραχιολάκι. Όμως, αυτό το βραχιολάκι ακόμα δεν έχει λειτουργήσει. Μόλις χθες δημοσιεύτηκε η προκήρυξη για συμμετοχή στον διαγωνισμό για την υλοποίησή του. Αυτό έγινε μόλις χθες. Άρα αυτή η τροπολογία, που έρχεται να ανακουφίσει άμεσα βαριά πάσχοντες με ποσοστό αναπηρίας 80%, δεν θα μας εξυπηρετήσει, διότι για να γίνει ο διαγωνισμός και να προχωρήσει το βραχιολάκι χρειαζόμαστε ένα μίνιμουμ έξι μηνών. Αυτοί οι άνθρωποι μπορεί στο μεταξύ να έχουν πεθάνει. Και, με βάση αυτά που είδαμε και στο Νοσοκομείο των φυλακών Κορυδαλλού, τα πράγματα είναι ακραία και είναι ζήτημα ζωής ή θανάτου. Να το πούμε αυτό.
Δεύτερον, θεωρούμε ότι το 80% είναι υψηλό ποσοστό αναπηρίας, αλλά αυτό που κυρίως μας ενοχλεί είναι ότι αυτή η ρύθμιση δεν είναι καθολική και βάζετε εξαιρέσεις. Εξαιρεί δηλαδή καταδικασθέντες, με κριτήριο τα αδικήματα που τέλεσαν.
Εμείς λέμε ότι ο σεβασμός στην ανθρώπινη ζωή, στην αξιοπρέπεια και η προστασία της υγείας του άλλου, δεν επιδέχονται εξαιρέσεις. Γι’ αυτόν τον ίδιο λόγο νοσηλεύονται με τον ίδιο τρόπο όλοι οι άνθρωποι μέσα στις φυλακές, ανεξαρτήτως του τι αδικήματα έχουν διατελέσει. Δεν μπορείτε να κάνετε άλλη μία εξαίρεση και να λέτε «αυτούς». Συγκεκριμένα, υπάρχουν άνθρωποι που βρίσκονται σε πολύ δυσμενείς συνθήκες και θα τους εξαιρέσουμε λόγω των αδικημάτων που έχουν τελέσει; Αυτοί θα πεθάνουν, γιατί μέσα στη φυλακή δεν τους προσφέρεται καμμία υποστήριξη που πραγματικά να προστατεύει την υγεία τους. Αντίθετα, αυτών των ανθρώπων χειροτερεύει συνεχώς η υγεία τους και η ζωή τους απειλείται καθημερινά. Το ξέρετε και εσείς αυτό, γιατί ξέρετε την κατάσταση και στο νοσοκομείο και στο ψυχιατρείο και γιατί ξέρετε ότι γι’ αυτόν τον λόγο έχουμε καταδικασθεί από το Ευρωπαϊκό Δικαστήριο Δικαιωμάτων του Ανθρώπου για δύο περιπτώσεις. Δηλαδή, αν δεν μπορούμε να τους προσφέρουμε μέσα στη φυλακή την απαραίτητη υποστήριξη της υγείας τους, τότε βγάλτε τους, κύριε Υπουργέ, και αφήστε τις εξαιρέσεις. Υπάρχει άνθρωπος που γνωρίζετε, που έχει σκλήρυνση κατά πλάκας, που είναι τυφλός, που δεν μπορεί να κουνηθεί, που δεν του αφήνουμε επαρκή χρόνο για να πάει στο νοσοκομείο. Δεν είναι πράγματα αυτά για μία ευνομούμενη χώρα!
Επίσης, μια που αναφέρουμε αυτό το ζήτημα που αφορά την αποσυμφόρηση των φυλακών, αλλά αφορά και την υγεία των ανθρώπων, θα θέσω το κρίσιμο ζήτημα που έχουμε θέσει και ξαναθέσει, που είναι τι γίνεται στο Νοσοκομείο και στο Ψυχιατρείο Κορυδαλλού. Ακόμα δεν το έχουμε εντάξει στο ΕΣΥ, ενώ αυτό είχε αποφασιστεί από το 2009. Λέμε, εντάξτε το στο ΕΣΥ, δημιουργήστε κατάλληλους χώρους νοσοκομείου -γιατί αυτό δεν είναι νοσοκομείο, είναι αναρρωτήριο- με εξοπλισμό, με στελέχωση και, μέχρι να γίνει αυτό, στείλτε τους ανθρώπους σε νοσοκομειακές μονάδες. Εδώ έχετε ανθρώπους με φυματίωση εκεί μέσα μαζί με οροθετικούς. Στείλτε τους σε νοσοκομειακές μονάδες.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Το έχουμε προχωρήσει.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Το έχετε προχωρήσει; Από τις 12 Μαρτίου μάς έχετε πει ότι θα μπει στο ΕΣΥ, ότι θα προσλάβετε τριάντα εννέα γιατρούς, ότι θα δημιουργήσετε κέντρο απεξάρτησης τοξικοεξαρτημένων κρατουμένων. Απ’ όλα αυτά δεν έχει γίνει τίποτα.
Επίσης, έχουμε νοσοκομείο με τοξικοεξαρτημένους οροθετικούς και έχουμε και ψυχιατρείο. Και οι δύο αυτές μονάδες δεν έχουν ψυχίατρο και δεν έχουν πρόγραμμα τοξικοεξάρτησης. Δουλευόμαστε! Και λέω δουλευόμαστε, γιατί βγάζουμε τώρα ένα μέτρο και αφήνουμε τα άλλα, το νοσοκομείο και το ψυχιατρείο, σε άθλια κατάσταση. 
Όταν πήγαμε εμείς, είδαμε αυτές τις εικόνες που κυκλοφόρησαν στο διαδίκτυο, που έβγαλαν κάποιοι κρατούμενοι, που τις γνωρίζετε και εσείς, που κυκλοφόρησαν σε όλο τον κόσμο και υπήρξε παρέμβαση της ειδικής εισηγήτριας για την υγεία του Συμβουλίου της Ευρώπης επ’ αυτού. Είδαμε οροθετικούς τον έναν πάνω στον άλλον, σε έναν θάλαμο αντί για επτά άτομα να είναι δεκαεπτά και είδαμε άνθρωπο υπερήλικα ενενήντα δύο ετών, που έχει ξεχάσει λόγω άνοιας γιατί βρίσκεται μέσα. Είχαμε πάει με τον κ. Ζαχαριά, που έλεγε «αυτούς τους ορούς πού τους βάζετε;». Δεν υπήρχαν σταντ για να μπει ο ορός στο κρεβάτι, έμπαιναν σε καρφάκια στον τοίχο. Ήταν βρώμικα, αν και μας περίμεναν και περίμεναν και την υγειονομική υπηρεσία την ίδια ημέρα. Άρα καταλάβατε τι πλύσιμο είχε πέσει.
Αυτό, λοιπόν, δεν είναι νοσοκομείο και οι άνθρωποι που δουλεύουν εκεί μας το είπαν: «Εμείς δεν αντέχουμε άλλο, είμαστε στο κόκκινο.». 
Θέλετε να βοηθήσετε τους ανθρώπους που πάσχουν εκεί μέσα; Φτιάξτε νοσοκομείο. Μέχρι να φτιάξετε νοσοκομείο, στείλτε αυτούς που πραγματικά χρήζουν βοήθειας -πολυανθεκτικούς φυματικούς έχουμε εκεί- να νοσηλεύονται σε νοσοκομειακές μονάδες. 
Φέρνετε αυτήν την τροπολογία για το 80% αναπηρίας. Κατ’ αρχάς, αυτοί οι άνθρωποι θα έπρεπε να βγουν χωρίς βραχιολάκι.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κατέθεσαν τροπολογία οι συνάδελφοι σήμερα.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Για χωρίς βραχιολάκι. Εμείς σας λέμε δύο πράγματα, αν και το 80% αναπηρία το θεωρούμε πολύ. Τέλος πάντων, όμως, να βγουν χωρίς βραχιολάκι και κυρίως βγάλτε τις εξαιρέσεις. Το αγαθό της υγείας είναι πάνω από το αδίκημα του άλλου. Δεν μπορείτε να τον περιορίσετε εκεί μέσα, αφού δεν μπορείτε να εξασφαλίσετε ότι ο άνθρωπος θα ζήσει.
Επίσης, όσον αφορά τους υπερήλικες, σας λέμε ότι υπάρχει ενενήντα δύο ετών κρατούμενος άρρωστος! Βγάλτε τους υπερήλικες!
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε. 
Τον λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων για μία μικρή παρέμβαση.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, εν όψει των τροπολογιών που θα ενσωματωθούν στο κείμενο του νόμου, στο τέλος του τίτλου του σχεδίου νόμου θα πρέπει να προστεθεί η φράση «και άλλες διατάξεις». 
Καταθέτω τη νομοτεχνική βελτίωση.
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής: 
(Να φωτογραφηθεί η σελ. 189)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είναι σωστό αυτό και πρέπει να γίνει και έχει ήδη γίνει από τις υπηρεσίες.
Κύριε Βρούτση, έχετε τον λόγο για οκτώ λεπτά.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, προτού πάρω τον λόγο να τοποθετηθώ επί της τροπολογίας, θα ήθελα να καταθέσω μία νομοτεχνική βελτίωση στην τροπολογία, η οποία λέει τα εξής: «Στο τέλος της πρώτης περιόδου της παραγράφου 2 της τροπολογίας με γενικό αριθμό 1472 και ειδικό αριθμό 70, μετά τη λέξη «εισφορών» προστίθενται λέξεις ως ακολούθως: «από την 1-1-2014».</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δηλαδή τι σημαίνει αυτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Διευκρινίστε το, κύριε Υπουργέ, για να την καταλάβουν οι συνάδελφοι.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Αυτό σημαίνει ότι στην κατατεθειμένη τροπολογία, στο δεύτερο σκέλος, που αφορά τη ναυπηγοεπισκευαστική ζώνη, όπου δίνουμε αυτήν την καλή αντιμετώπιση όσον αφορά τις οφειλές των ασφαλιστικών εισφορών, για την ένταξή τους θα πρέπει τουλάχιστον από 1-1-2014 να πληρώνουν τις τρέχουσες εισφορές. Νομίζω ότι είναι κατανοητό.
Καταθέτω τη νομοτεχνική βελτίωση.
(Στο σημείο αυτό ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής: 
(Να φωτογραφηθεί η σελ. 192)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Με το «ναυπηγοεπισκευαστική» εννοείτε το Πέραμα;</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Είναι αυτές που περιλαμβάνονται...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είναι και το Πέραμα;
Κύριε Υπουργέ, να το διευκρινίσετε αυτό μόλις πάρετε τον λόγο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και τρεις εκπαιδευτικοί - συνοδοί από το Δημοτικό Σχολείο Νεροκούρου Χανίων. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, κυρίες και κύριοι συνάδελφοι, παρακολούθησα τη διαδικασία και δεν σας κρύβω ότι εκπλήσσομαι πραγματικά, γιατί άκουσα την τοποθέτηση κυρίως Βουλευτών από την πλευρά της Αξιωματικής Αντιπολίτευσης, για την οποία δυστυχώς δεν βρίσκω άλλη λέξη να χρησιμοποιήσω εκτός από τη λέξη «υποκρισία». 
Το λέω αυτό, γιατί σε μία καθαρή διάταξη, μία διάταξη στοχευμένη, η οποία πραγματικά προσπαθεί να σώσει και να κρατήσει στη ζωή όχι μια τυχαία επιχείρηση -για να απαντήσω και στο ερώτημα «γιατί το Νεώριο;»- αλλά μια επιχείρηση που έχει ιδρυθεί από το 1861, τη μεγαλύτερη βιομηχανική μονάδα του Αιγαίου, με πολύ καλές υπηρεσίες και δυνατότητες, που απασχολεί μεγάλο αριθμό εργαζομένων και όπου κάνουμε μια παρέμβαση για να την κρατήσουμε ζωντανή, ακούω απ’ την πλευρά και συναδέλφων που κατάγονται από τον Νομό Κυκλάδων -και πολιτεύονται σε αυτόν- να επανατοποθετούνται για δεύτερη φορά -και λυπάμαι γι’ αυτό- μετά τις δεξαμενές, που ήταν η πρώτη, -δόθηκαν οι δεξαμενές στο Νεώριο της Σύρου και κρατήθηκε ζωντανό- και σε αυτήν τη ρύθμιση με την οποία στηρίζουμε τη βιομηχανική αυτή μονάδα, με τέτοιον υποκριτικό τρόπο. Και το λέω αυτό, γιατί εκεί πέρα, σε άλλο ακροατήριο, λέγονταν άλλα λόγια, χτυπώντας τις πλάτες των εργαζομένων. 
Εδώ φέρνουμε μία διάταξη καθαρή, όπου το δημόσιο και τα ασφαλιστικά ταμεία δεν χάνουν ούτε ένα ευρώ -το επαναλαμβάνω, γιατί άκουσα για απώλεια 7,5 εκατομμυρίων ευρώ. Δεν ξέρετε ούτε να διαβάζετε; Δεν χάνει το δημόσιο ούτε ένα ευρώ! Έρχεστε εδώ, λοιπόν, και τοποθετείστε με διαφορετικό τρόπο. Και λέω ότι δεν χάνει ούτε ένα ευρώ, γιατί πολύ απλά τα 7,5 εκατομμύρια ευρώ θα εμφανιστούν ως υπόλοιπο από το 2017 και μετά. Βεβαίως υπάρχει εθνική νομοθεσία και ή θα υπάρξουν αναγκαστικά μέτρα ή θα μπουν στην υφιστάμενη ρύθμιση. 
Αυτό εννοεί. Δεν μπορώ να κάνω, όμως, και τον προσωπικό μεταφραστή κανενός. Αυτά είναι κείμενα νόμου, που πρέπει να τα διαβάζουμε όλοι και να καταλαβαίνουμε τι λένε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να διαβάσετε την έκθεση του Γενικού Λογιστηρίου.</Speech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Από εκεί και πέρα, κυρίες και κύριοι συνάδελφοι, πρέπει να σας πω το εξής.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να κάνετε τον μεταφραστή στο Γενικό Λογιστήριο.</Speech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Άκουσα πράγματα, τα οποία ξεπέρασαν τα όρια της συγκεκριμένης τροπολογίας. Δηλαδή, ότι κάποιοι κοροϊδεύουν τους εργαζόμενους, άκουσα για «Μαυρογυαλούρους» κι ότι θα καταρρεύσει το ασφαλιστικό σύστημα. Λυπάμαι πραγματικά. Λυπάμαι, γιατί τώρα, μετά τις εκλογές, μπορούμε να πούμε τα πράγματα με το όνομά τους και η τοποθέτησή μου θα είναι ότι έχω την αίσθηση πως δουλεύετε τους Έλληνες ψιλό γαζί. 
Κατεβήκατε προεκλογικά με μία ατζέντα, ακριβώς στην καρδιά του ελληνικού προβλήματος, ασφαλιστικό σύστημα της χώρας και μισθοί εργαζομένων, ανεργία. Ποια είναι η θέση σας; Ποιος κοροϊδεύει τους εργαζόμενους; Ποιος εμπαίζει τους ανέργους; Ποια είναι η πολιτική σας πρόταση για τη μείωση της ανεργίας; Ποια είναι η πρότασή σας για το μισθολογικό περιβάλλον της χώρας μας; Σας κάλεσα τρίτη φορά και αυτή είναι η τέταρτη και σας καλώ άλλη μία φορά, να κάνουμε μία ειδική συνεδρίαση στη Βουλή, στο προνομιακό γήπεδο του ΣΥΡΙΖΑ: Ασφαλιστικό σύστημα της Ελλάδος και μισθολογικό περιβάλλον. Δεν έρχεστε. Αποφεύγετε και κρύβεστε, γιατί δυστυχώς δεν έχετε προτάσεις. 
Θέλετε να πάρετε μία αίσθηση του μεγέθους, για να ξέρουμε τι χειριζόμαστε; Είκοσι εννέα δισεκατομμύρια ευρώ είναι ετησίως η συνταξιοδοτική δαπάνη των Ελλήνων και, μέσα απ’ αυτό το νοικοκύρεμα και τον εξορθολογισμό που καταφέραμε, έχουμε φθάσει στο σημείο να λέμε ότι σήμερα το ασφαλιστικό σύστημα της χώρας πατάει στα πόδια του. Η δική σας πρόταση ποια είναι; Είναι μία πελατειακή αντίληψη που έρχεται από το παρελθόν και προεκλογικά η άποψη «μόλις έρθει ο ΣΥΡΙΖΑ στην εξουσία…» -και να πείτε ότι δεν είναι έτσι, προκαλώ τον ΣΥΡΙΖΑ να πει ότι δεν είναι έτσι- «…θα επαναφέρει τη δέκατη τρίτη και δέκατη τέταρτη σύνταξη και θα επαναφέρει τις συντάξεις στο προϋπάρχον πλαίσιο». Το λέτε ή δεν το λέτε; 
Για τους μισθούς τι λέτε; Λέτε ότι θα αυξήσετε τον κατώτατο μισθό. Να δώσω κάποιες διευκρινίσεις για τον κατώτατο μισθό της χώρας; Ο κατώτατος μισθός της χώρας, σε επίπεδο δωδεκάμηνης βάσης, είναι 684 ευρώ τον μήνα. Είμαστε λίγο παραπάνω από τον μέσο όρο των ευρωπαϊκών χωρών σε επίπεδο κατώτατου μισθού. Ο κατώτατος μισθός στην Ελλάδα, μετά τη δημιουργία της «ΕΡΓΑΝΗΣ» -γιατί δεν το ξέραμε αυτό- στις 18 Νοεμβρίου 2013, εμφανίστηκε ότι αφορά μόλις το 7,69% των εργαζομένων με πλήρη απασχόληση, ενώ ένα 20%, πολύ μικρότερο από την υπόλοιπη Ευρώπη, αφορά ευέλικτες μορφές εργασίας. 
Ποια είναι η δική σας ατζέντα; Η δική σας ατζέντα λέει ότι θα ανεβάσετε τον κατώτατο μισθό στα 751 ευρώ, με αυθαίρετο τρόπο, χωρίς κοινωνική διαβούλευση. Δεν λέτε τίποτα για το εάν θα καταργήσετε τη σύγχρονη αυτή μεταρρυθμιστική αλλαγή που κάναμε στον υπολογισμό του κατώτατου μισθού, που θα λάβει υπ’ όψιν την ανταγωνιστικότητα, τη δυνατότητα και την παραγωγικότητα της ελληνικής οικονομίας και επιπλέον λέτε ότι θα μετατρέψετε τις ευέλικτες μορφές απασχόλησης σε πλήρη απασχόληση και ότι θα δώσετε επιδόματα ανεργίας σε όλους τους εγγεγραμμένους ανέργους της Ελλάδας για δύο χρόνια. Αυτή είναι η θέση του ΣΥΡΙΖΑ. Να την κοστολογήσουμε λίγο συνδυαστικά, ασφαλιστικό και εργασιακά; Είναι γύρω στα 12 δισεκατομμύρια ευρώ. Ελάτε να συζητήσουμε στη Βουλή πώς θα τα κάνετε πράξη. 
Είστε επικίνδυνοι. Λυπάμαι που το λέω, αλλά θέλετε να γίνετε κυβέρνηση με τέτοια ψέματα. Επαναλαμβάνω ότι δουλεύετε τους Έλληνες ψιλό γαζί. Και αυτά τα νέα παιδιά που μας παρακολουθούν πραγματικά δεν ξέρω τι αίσθηση αποκομίζουν για το μέλλον της χώρας μας με τέτοιες αντιλήψεις, με τέτοια ψέματα. 
Σε κάθε περίπτωση, θέλω να ενημερώσω το Σώμα ότι όσον αφορά την ασφαλιστική εξέλιξη της δαπάνης για το 2014, το πρώτο πεντάμηνο έχουμε δαπανήσει 11.510.743.370,07 ευρώ.
Έχουμε πάρει από τον κρατικό προϋπολογισμό το 41,3%, ενώ προβλεπόταν στο πεντάμηνο αυτό να έχουμε πάρει το 41,7%. Τι σημαίνει αυτό; Σημαίνει ότι είμαστε απόλυτα εντός στόχων. Το ασφαλιστικό σύστημα της χώρας στέκεται. Επιπλέον, όλες οι άλλες αλλαγές οι οποίες έχουμε δρομολογήσει και οι οποίες βρίσκονται σε εξέλιξη, θα υλοποιηθούν κανονικά, γιατί βρίσκονται σε μια και μόνο κατεύθυνση: εξυγίανση, νοικοκύρεμα όλου του πλαισίου που λέγεται ασφαλιστικό σύστημα της χώρας, γιατί είναι ένα κρίσιμο μέγεθος. Καταλαβαίνετε τι σημαίνει 29.000.000.000 ευρώ συντάξεις τον χρόνο, όταν από αυτά τα χρήματα το 55,6% το καταβάλλει ο κρατικός προϋπολογισμός. Για να ξέρουμε πού βρισκόμαστε και πού πατάμε. Κάθε φορά που ερχόμαστε στο Βήμα ή στον δημόσιο διάλογο λέμε άλλα αντί άλλων. 
Τα πράγματα βρίσκονται πλέον σε μια αρμονική ισορροπία. Το ασφαλιστικό σύστημα της χώρας μας έχει ταμειακή ισορροπία. Μέσα από τις προβλέψεις που έχουμε κάνει και τις διαρθρωτικές αλλαγές, εκτιμούμε ότι συνεχώς θα βελτιώνονται τα δημοσιονομικά μεγέθη και όλα αυτά θα βρίσκονται εντός των στόχων που έχουμε θέσει. Οποιαδήποτε αλλαγή η οποία θα κινηθεί στην κατεύθυνση που εσείς προτείνετε, χρήζει και μιας ταυτόχρονης απάντησης στο ερώτημα πού θα βρείτε τα χρήματα. Και τα χρήματα της δική σας πρότασης επαναλαμβάνω ότι είναι 12.000.000.000 ευρώ. 
Θα περιμένω δύο πράγματα: Πρώτον, από την πλευρά του ο ΣΥΡΙΖΑ να πει πού είναι τα 12.000.000.000 και, δεύτερον, με πρωτοβουλία δική σας να κάνουμε συζήτηση στο Κοινοβούλιο για τα μισθολογικά των εργαζομένων και για το ασφαλιστικό σύστημα της χώρας. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Ιδού η Ρόδος, ιδού και το πήδημα! Για τέταρτη φορά σάς προσκαλώ.
Ευχαριστώ.
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ο κ. Λαφαζάνης έχει τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Χρειάζεται πολύ μεγάλο θράσος από τον κύριο Υπουργό να κάνει αυτούς τους χαρακτηρισμούς απέναντι στην Αξιωματική Αντιπολίτευση -αλλά όχι μόνο απέναντι στην Αξιωματική Αντιπολίτευση- οι οποίοι είναι πρωτάκουστοι γι’ αυτήν την Αίθουσα. Είναι πρωτάκουστοι γι’ αυτήν την Αίθουσα! Και κάνατε ένα βρώμικο παιχνίδι, κύριε Υπουργέ. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Παίζετε έναν πολύ βρώμικο ρόλο και είστε αρχιπραξικοπηματίας μιας Κυβέρνησης, η οποία έχει κατακουρελιάσει -θα τα εξηγήσω όλα αυτά- όλη την εργατική νομοθεσία. Δεν έχετε αφήσει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ένα λεπτό, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μια στιγμή, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν έχει μια στιγμή. Θα σας διακόψω τον χρόνο σας.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν δέχομαι διακοπή, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν έχετε το δικαίωμα να μη δεχθείτε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όταν τελειώσω, θα μου τα πείτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, το Προεδρείο αποφασίζει πότε θα γίνει διακοπή. Εγώ σταματάω τον χρόνο σας.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τον χρόνο δεν μπορείτε να τον σταματήσετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον σταμάτησα ήδη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μακάρι να μπορούσατε να τον σταματήσετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ακούστηκαν τόσα πολλά σήμερα σ’ αυτήν την Αίθουσα, μα τόσα πολλά…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, αυτά έπρεπε να τα κάνετε όταν μιλούσε ο κύριος Υπουργός…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ακούστε σας παρακαλώ!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …ο οποίος μιλούσε με ένα ύφος, με έναν τρόπο και με χαρακτηρισμούς οι οποίοι είναι πρωτοφανείς! Έλεος!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ! Ακούστηκαν τόσα πολλά σ’ αυτήν την Αίθουσα από συναδέλφους και δεν διέκοψα κανέναν. Για να αναγκαστώ να διακόψω εσάς που είμαστε στην ίδια περιφέρεια…</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κακώς το κάνατε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Καλώς το έκανα! 
Το να λέτε πραξικοπηματίες τους Υπουργούς είναι πολύ βαριά έκφραση.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και θα το εξηγήσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είναι πολύ βαριά έκφραση. Και τελειώνω εδώ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι καθόλου βαριά έκφραση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τελειώνω εδώ!
Σας βάζω πάλι τον χρόνο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι καθόλου βαριά έκφραση και εξηγούμαι. Είναι ντροπή ορισμένοι άνθρωποι να βγαίνουν στο Βήμα και να απευθύνουν τέτοιους χαρακτηρισμούς στην Αξιωματική Αντιπολίτευση, σε όλη την Αντιπολίτευση και σε οποιονδήποτε σ’ αυτήν την Αίθουσα, όταν έχουν κάνει αυτά τα τερατουργήματα. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Μας μιλάτε εμάς για τους εργαζόμενους; Εσείς διαλύσατε το πιο στοιχειώδες που υπάρχει, τις συλλογικές συμβάσεις εργασίας, την ελεύθερη συλλογική διαπραγμάτευση. Με πράξη του Υπουργικού Συμβουλίου στις 28-2-2012 τι κάνατε; Καταργήσατε την εθνική συλλογική σύμβαση και με μονομερή απόφαση κατεβάσατε τον κατώτατο μισθό από τα 751 ευρώ στα 580 και καθαρά 500 ευρώ.
Πού έχει ξαναγίνει σε δημοκρατία αυτό, κύριε Υπουργέ, που έχετε αυτό το θράσος να απευθύνεστε με χαρακτηρισμούς στην Αξιωματική Αντιπολίτευση; Πείτε μου σε ποια δημοκρατία έχει γίνει με πράξη Υπουργικού Συμβουλίου η κατακρεούργηση του κατώτατου μισθού, η διάλυση της συλλογικής σύμβασης, η κατάργηση ελεύθερων συλλογικών διαπραγματεύσεων; Και έρχεστε εσείς να μας μιλήσετε για υπεράσπιση εργατικών συμφερόντων; 
Και τι έχετε κάνει; Το άλλο πρωτάκουστο, το οποίο υποστήριξε και η «κεντροαριστερή» Ελιά του ΠΑΣΟΚ, που θριαμβολογεί για το εκλογικό αποτέλεσμα…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν συζητάμε καθόλου!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Καλά, εσείς δεν παίζεστε!
Το υποστήριξε, λοιπόν, και η «κεντροαριστερή» Ελιά του ΠΑΣΟΚ, η οποία θριαμβολογεί για το εκλογικό αποτέλεσμα.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πάμε δυνατά!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Πότε θριαμβολογήσαμε;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι άλλο έχετε κάνει;</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Στις άλλες εκλογές να δείτε τι θα λέμε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πού έχετε δει κάτω από είκοσι πέντε χρόνων εργαζόμενοι να μην παίρνουν ούτε αυτήν την πραξικοματική μείωση του κατώτατου μισθού που κάνατε και να κατεβαίνει ο κατώτατος μισθός για τους νεότερους κάτω των είκοσι πέντε ετών στα 511 ευρώ μεικτά και 420 καθαρά; Φοβερή διάκριση! Λες και είναι έγκλημα να είσαι κάτω από είκοσι πέντε χρόνων. Αυτός είναι ένας πρωτοφανής ρατσισμός κατά των νέων. Και μιλάτε εσείς για εργασιακά δικαιώματα; Μιλάτε για θράσος; Μιλάτε για επικίνδυνους; 
Και τι άλλο έχετε κάνει τώρα; Από 1-1-2017 ο κατώτατος μισθός της εθνικής συλλογικής σύμβασης θα διαμορφώνεται με απόφαση του Υπουργού. Έλεος! Πείτε μου σε ποια δημοκρατία εφαρμόζονται αυτά τα πράγματα. Πού ακούστηκαν αυτές οι ρυθμίσεις και οι διατάξεις; 
Αυτά τα αίσχη, λοιπόν, τα οποία κάνετε, έρχεστε εδώ να τα συνεχίσετε με αλλεπάλληλες ρυθμίσεις, τις οποίες φέρνετε αεροπλανικά. Δεν τολμάτε να εισαγάγετε ρύθμισή σας με κανονική διαδικασία, να τη φέρετε εδώ στη Βουλή, να συζητηθεί στην επιτροπή, να συζητήσουμε με τους φορείς και να πάμε να συζητήσουμε στην Ολομέλεια, αλλά τα φέρνετε αεροπλανικά, για να αποφύγετε κάθε έλεγχο, κάθε διαδικασία. 
Και τα φέρνετε με έναν απίστευτα ωμό, κυνικό εκβιασμό, ότι δήθεν θέλετε να προστατεύσετε τα συμφέροντα των εργαζομένων. Και η αθλιότητα είναι ότι έρχεται και η πλευρά του ΠΑΣΟΚ και ισχυρίζεται τα ίδια πράγματα εδώ! 
Είμαστε εναντίον των συμφερόντων των εργαζομένων εμείς; Αυτό θέλετε να πείτε; Θέλουμε να μην πληρώνονται τα δεδουλευμένα τους; Θέλουμε να μη δουλεύουν οι άνθρωποι; 
Ξέρετε τι έγκλημα έχετε κάνει και το ΠΑΣΟΚ και η Νέα Δημοκρατία; Ξέρετε ποιο είναι το μεγαλύτερο από τα παραγωγικά εγκλήματα στη χώρα; Διαλύσατε μία ισχυρή, ισχυρότατη ναυπηγοεπισκευαστική και ναυπηγοκατασκευαστική βάση στη χώρα. Τη διαλύσατε κυριολεκτικά! 
Είχαμε τα Ναυπηγεία Σκαραμαγκά. Εγώ μικρός ήμουν στον Σκαραμαγκά και μπαίναν στρατιές οι εργαζόμενοι κάθε πρωί και δουλεύαν. Υπήρχαν πάνω από δέκα χιλιάδες εργαζόμενοι μέσα στα Ναυπηγεία Σκαραμαγκά, ολόκληρη πόλη. Εξίμισι χιλιάδες ήταν στα Ναυπηγεία Ελευσίνας. Στη ναυπηγοεπισκευαστική ζώνη, δε, ήταν αμέτρητοι οι άνθρωποι κάθε πρωί, πριν από το ξημέρωμα. Όποιος πήγαινε στην πύλη της ναυπηγοεπισκευαστικής ζώνης, έβλεπε ότι ήταν αμέτρητες οι στρατιές των εργαζομένων που έμπαιναν μέσα να δουλέψουν. 
Αυτές ήταν οι ναυπηγοεπισκευαστικές και ναυπηγοκατασκευαστικές επιχειρήσεις στη χώρα μας. Τις διαλύσατε όλες! Σήμερα το Πέραμα είναι έρημο, έρημος τόπος, έρημο πεδίο. Δεν δουλεύει κανένας. 
Ποιος φταίει για αυτό; Ο ΣΥΡΙΖΑ; Ο ΣΥΡΙΖΑ φταίει; Έρημο πεδίο. Τα Ναυπηγεία Σκαραμαγκά είναι κλειστά. Οι εργαζόμενοι είναι απλήρωτοι. Η Σύρος και το Νεώριο είναι νεκροταφεία. Τα πήρε το δημόσιο και τα ιδιωτικοποιήσατε. Σκάνδαλα επί σκανδάλων. Εκκρεμούν οι υποθέσεις αυτές στην εισαγγελία. Σκάνδαλα επί σκανδάλων! 
Έρχεστε, λοιπόν, να μας πείτε ότι ενδιαφέρεστε για τα ναυπηγεία, τα ναυπηγεία τα κλειστά, που είναι έρημο πεδίο; Για ποια ναυπηγεία ενδιαφέρεστε; Ποιο είναι το σχέδιό σας για τη ζώνη; Ποιο είναι το σχέδιό σας για τον Σκαραμαγκά; Τι σχεδιασμός υπάρχει για το Νεώριο και την Ελευσίνα; Δεν υπάρχει τίποτα. Μηδέν. Υπάρχει εγκατάλειψη. Έχετε πελατειακές σχέσεις και παίζετε ρουσφετολογικά παιχνίδια με τους ιδιοκτήτες. Σκάνδαλα και μίζες. Αυτή είναι η τακτική σας: η λεηλασία.
Έρχομαι τώρα στη συγκεκριμένη ρύθμιση. Τι λέει η ρύθμιση αυτή; Καλά, ο ΣΥΡΙΖΑ δεν ξέρει να διαβάζει. Είμαστε αγράμματοι και άσχετοι. Ασχολούμαστε με τα εργατικά θέματα δεκαετίες. Είμαστε, όμως, άσχετοι. Δεν καταλαβαίνουμε. Και με τον ασφαλιστικό τομέα είμαστε άσχετοι. Εσείς προχθές ανακατευθήκατε και τα γνωρίζετε όλα. Εγώ το δέχομαι αυτό. Και το Γενικό Λογιστήριο, όμως, δεν ξέρει τίποτα; Δεν γνωρίζει; Δεν καταλαβαίνει; Τι λέει η ρύθμιση από το Γενικό Λογιστήριο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, θα ήθελα δύο λεπτά ακόμη. 
Λέει: «Από το ποσό των ληξιπρόθεσμων οφειλών, 10.000.000 περίπου, που έχει υπαχθεί σε δύο ρυθμίσεις, καταβάλλει η εταιρεία μηνιαία δόση 70.000 ευρώ μέχρι τις 30 Ιουνίου 2017. Έτσι, μέχρι τις 30 Ιουνίου 2017 θα εξοφληθεί ποσό ύψους περίπου 2,5 εκατομμυρίων από τα 10.000.000. Για το εναπομείναν ποσό των 7.500.000 ευρώ δεν ορίζεται τρόπος εξόφλησης.».
Παρακάτω γράφει το Γενικό Λογιστήριο: «Από τις προτεινόμενες διατάξεις επέρχεται συνολική υστέρηση είσπραξης εσόδων του προϋπολογισμού του ΙΚΑ-ΕΤΑΜ και λοιπών ασφαλιστικών φορέων νομικών προσώπων επιχορηγούμενων από τον κρατικό προϋπολογισμό ποσού 12.500.000 ευρώ περίπου, από τη θέσπιση ευνοϊκότερου καθεστώτος είσπραξης ληξιπρόθεσμων οφειλών της ανώνυμης εταιρείας «Ναυτιλιακές και Βιομηχανικές Επιχειρήσεις Σύρου» 7.500.000 ευρώ και την αναστολή λήψης αναγκαστικών μέτρων στις επιχειρήσεις που δραστηριοποιούνται στον ναυπηγικό τομέα.». 
Δεν μου λέτε, έτσι κανονίζετε εσείς τις ρυθμίσεις; Τα 7.500.000 πετάνε; Έτσι κανονίζετε τις οφειλές στο ΙΚΑ; Εσείς είστε πολιτικός προϊστάμενος του ΙΚΑ. Εδώ, έχετε νομικές ευθύνες. Δεν έχετε μόνο πολιτικές ευθύνες για τα έσοδα του ΙΚΑ. Δεν μπορείτε να πετάτε τα 7.500.000, την ώρα που το ΙΚΑ πένεται, που οι συντάξεις κατακρεουργούνται, που δεν έχουν μέλλον, που από την 1η Ιανουαρίου 2015 οι επικουρικές συντάξεις κόβονται από 20% έως 40% με τη ρήτρα του μηδενικού ελλείμματος και από 1η Ιανουαρίου 2015 το κράτος εγγυάται μέχρι 360 ευρώ σύνταξη. Αυτά είναι ψηφισμένα. Μέχρι 360 ευρώ. Παραπάνω δεν εγγυάται. Όταν γίνονται όλα αυτά τα πράγματα, έτσι πετάτε τα 7.500.000, ακάλυπτα; 
Αν θέλετε να πούμε -εγώ παίρνω την καλυτέρα των περιπτώσεων- ότι η ρύθμιση είναι αναγκαία και αναπότρεπτη, γιατί θα την πληρώσει το ΙΚΑ τη ρύθμιση; Το ΙΚΑ είναι οι ασφαλιστικές εισφορές και οι συντάξεις. Αν το δημόσιο –λέω- ήταν δίκαιο και ήθελε να κάνει μια ρύθμιση κοινωνικού χαρακτήρα, δεν θα την κάνει στις πλάτες του ΙΚΑ. Θα αναλάβει το δημόσιο να κάνει αυτού του είδους την κοινωνική πολιτική κι όχι να τη χρεώνει στα ταμεία. 
Φτάνει η λεηλασία των ταμείων! Την κάνατε με τα αποθεματικά τους. Την κάνατε με τα ομόλογα δύο φορές. Και με τα βρώμικα παιχνίδια που παίχτηκαν και με τα ομόλογα που κουρέψατε. Την κάνατε με αλλεπάλληλες λεηλασίες.
Δεν θα έρχεστε εδώ, λοιπόν, να κάνετε τον γαλαντόμο, και μάλιστα o υπεύθυνος για το ασφαλιστικό σύστημα, σε βάρος του ΙΚΑ. 
Όμως, ας δούμε αν η ρύθμιση είναι σωστή, αν η ρύθμιση διασφαλίζει και τι διασφαλίζει. Αν αυτή η ρύθμιση είχε ως αποτέλεσμα να πληρωθούν τα δεδουλευμένα των εργαζομένων -και να μας πείτε πόσα είναι, ώστε να δούμε αν αντισταθμίζονται- θα μπορούσαμε εμείς να πούμε ότι, αν είναι να πληρωθεί ο εργαζόμενος που δούλεψε και που του χρωστάμε, να το κάνουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Λαφαζάνη, ξεπεράσατε τα δώδεκα λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όμως, πού γράφετε εδώ, στη διάταξή σας, ότι η ρύθμιση αυτή θα έχει ως αντίτιμο να πληρωθούν τα δεδουλευμένα των εργαζομένων; Ποια είναι η εξασφάλιση; 
Επίσης, ποια είναι η εξασφάλιση ότι δεν θα κάνετε αυτήν τη ρύθμιση και δεν θα αρχίσουν οι απολύσεις από αύριο; Ήδη έχει κάνει αίτηση να υπαχθεί στο άρθρο 99 η επιχείρηση. Ποια είναι η ρύθμιση; 
Την άλλη φορά -πού είναι ο κ. Ρήγας;- φέρατε μία ανάλογη ρύθμιση για τον ίδιο επιχειρηματία στην Ελευσίνα. Και λέγαμε «ρήτρα ότι θα πληρωθούν οι εργαζόμενοι, ρήτρα ότι δεν θα γίνουν απολύσεις». Πήρε τα λεφτά -αρκετά λεφτά, δεκάδες εκατομμύρια τότε- και την άλλη μέρα άρχισαν οι απολύσεις στην Ελευσίνα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Λαφαζάνη, σας παρακαλώ πολύ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άρχισαν οι απολύσεις στην Ελευσίνα!
Ποια, λοιπόν, είναι η εγγύηση ότι θα γίνει αυτή η ρύθμιση και δεν θα γίνουν απολύσεις; Ποια είναι η εγγύηση ότι τα δεδουλευμένα θα πληρωθούν;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Λαφαζάνη, σας παρακαλώ. Ξεπεράσατε τα δεκατρία λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, κύριε Πρόεδρε, αμέσως. 
Πού θα πάει αυτή δουλειά, κύριοι της Κυβέρνησης, κύριε Υπουργέ, που μας φέρνετε αεροπλανικά αυτές τις ρυθμίσεις; Κάθε μήνα θα μας φέρνετε και από μία τέτοια ρύθμιση; Έτσι νομίζετε ότι προσφέρετε αναπτυξιακό έργο ή ότι υπηρετείτε κανένα συμφέρον εργαζομένου;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ποιο είναι το σχέδιο για την ανασυγκρότηση των ναυπηγείων; Τα Ναυπηγεία της Ελευσίνας και της Σύρου τα ιδιωτικοποιήσατε. Τα ξεπουλήσατε κυριολεκτικά και αυτήν τη στιγμή κλείνουν.
Ποιο είναι το σχέδιό σας για την ανασύνταξη και την αναδιοργάνωση των Ναυπηγείων Ελευσίνας και Σύρου; Ποιο είναι το σχέδιο για τα Ναυπηγεία Σκαραμαγκά; Ποιο είναι το σχέδιο για τη ζώνη; Κανένα απολύτως σχέδιο!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Λαφαζάνη, σεβαστείτε σας παρακαλώ, τον εαυτό σας.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κρύβεστε και παίζετε πελατειακά παιχνίδια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Λαφαζάνη, σας παρακαλώ πολύ. Δύο λεπτά ζητήσατε και πήγαμε στα δεκαπέντε.
(Χειροκροτήματα από την πτέρυγα του ΣΥΡΙΖΑ)</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, θα ήθελα τον λόγο για μία διευκρίνηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Λυπάμαι που συνεχίζεται από την πλευρά του ΣΥΡΙΖΑ το ίδιο κρυφτούλι. 
Εγώ θα περίμενα από εσάς, στο προνομιακό γήπεδο που λέγεται ασφαλιστικό σύστημα της Ελλάδος και μισθολογικό πλαίσιο της Ελλάδος, να κάνουμε μία οργανωμένη συζήτηση και να μας πείτε αναλυτικά τις προτάσεις σας. Τι λέει ο ΣΥΡΙΖΑ; Τι προτείνει; Πού θα βρει τα λεφτά τα οποία υπόσχεται, που εξαπάτησε τους εργαζομένους, κύριε Πρόεδρε, προεκλογικά και συνεχίζει να το κάνει και μετεκλογικά χωρίς να προσδιορίζει;
Όμως, για την επίμαχη διάταξη θέλω να σας πω ότι είμαι από τους ανθρώπους που δεν θα το έκανα ποτέ στη ζωή μου, να χάσει ασφαλιστικό σύστημα της χώρας έστω και ένα ευρώ. Και ξέρετε ότι το έχω κάνει πράξη.
Με τη συγκεκριμένη διάταξη δεσμεύομαι -το λέει και η διάταξη του νόμου, λυπάμαι που επαναλαμβάνω ότι πρέπει να έχετε και κάποιον να σας το μεταφράσει- ότι το ΙΚΑ δεν χάνει ούτε ένα ευρώ. Μετά τις 30-6-2017 το Νεώριο, η συγκεκριμένη επιχείρηση, είτε θα ρυθμίσει τις οφειλές του με την πάγια ρύθμιση, την εθνική ρύθμιση, που υπάρχει, είτε ο φορέας θα μπει πλέον στην αναζήτηση των οφειλών με αναγκαστικά μέτρα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Από τα οποία παραιτείστε σήμερα.</Speech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Επαναλαμβάνω, δεν χάνεται ούτε ένα ευρώ.
Ευχαριστώ, κύριε Πρόεδρε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Από πού προκύπτει αυτό, κύριε Υπουργέ;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο βασιλιάς των τροπολογιών!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε.
Τον λόγο έχει ο κ. Βορίδης για οκτώ λεπτά. 
Βεβαίως, έτσι όπως αρχίσαμε, έχετε κι εσείς ανοχή.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, επικεντρωθήκαμε, πράγματι, σε ένα πολύ κρίσιμο θέμα. Θα πω κατευθείαν ότι πράγματι η μεγάλη συζήτηση είναι η τύχη της ναυπηγικής δραστηριότητας στην Ελλάδα. Αυτή είναι η μεγάλη συζήτηση.
Επίσης, ξεκαθαρίζουμε ότι αυτήν τη μεγάλη συζήτηση πρέπει να την κάνουμε σήμερα. Κακώς δεν την έχουμε κάνει και εκεί εγώ είμαι μαζί σας. Ξεκαθαρίζω ότι θεωρώ ότι αυτή η συζήτηση έχει καθυστερήσει. Δυστυχώς, ερχόμαστε να αντιμετωπίζουμε χαίνουσες πληγές με ειδικές ρυθμίσεις. Αυτή είναι πράγματι η κατάσταση την οποία αντιμετωπίζουμε. Θα έπρεπε, λοιπόν, να έχει υπάρξει μια ξεκάθαρη θέση και μία ξεκάθαρη τοποθέτηση στο τι θα κάνουμε με τα ναυπηγεία μας. 
Τα ναυπηγεία μας έχουν εξαιρετικό προσωπικό, έχουν ανθρώπους που ξέρουν τη ναυπηγική τέχνη, έχουν πολύ σημαντικές επενδύσεις σε αξιόλογα μηχανήματα, αν και αυτό είναι ζήτημα αν ισχύει, γιατί σιγά-σιγά περνάει ο καιρός τους.
Όμως, κακά τα ψέματα –γιατί θέσατε το ερώτημα, κύριε Λαφαζάνη, του ποιος φταίει- δυστυχώς αυτό δεν είναι φαινόμενο της Ελλάδος. Στην πραγματικότητα σε όλη την Ευρωπαϊκή Ένωση η ναυπηγική δραστηριότητα έχει χαθεί σε πολύ μεγάλο βαθμό, κύριε Λαφαζάνη. Γιατί; Διότι υπήρξαν άλλες χώρες που πήραν αυτήν τη δραστηριότητα και διότι υπάρχουν και πολιτικές σε εκείνες τις χώρες, οι οποίες, με μια ορισμένη έννοια, είναι ευνοϊκές για τη ναυπηγική δραστηριότητα.
Θα σας πω, παραδείγματος χάριν, ότι ένα από τα μεγαλύτερα ζητήματα που ανακύπτουν είναι η χρηματοδότηση. Στην πραγματικότητα, οι συμβάσεις ναυπηγήσεως σε τρίτες χώρες, κυρίως στην Κίνα, είναι συνδεδεμένες με χρηματοδοτικές συμβάσεις που φθάνουν το ύψος του 80%. Ο ελληνικός τραπεζικός τομέας δεν το κάνει αυτό. Ο ευρωπαϊκός τραπεζικός τομέας δεν το κάνει αυτό. 
Επομένως υπάρχουν χρηματοδοτικές συνθήκες που ευνοούν τη μετακίνηση της ναυπηγικής δραστηριότητας. Αυτός είναι ένας λόγος. 
Δεύτερος λόγος, ειδικώς για την Ελλάδα, είναι τα κόστη ασφάλισης. Τα κόστη ασφάλισης από διεθνείς πια ασφαλιστικούς οργανισμούς, εξειδικευμένους στην ασφάλιση της καθυστέρησης των ναυπηγικών εργασιών στην Ελλάδα, είναι δυσθεώρητα. Και εδώ υπάρχουν ευθύνες και του συνδικαλιστικού κινήματος, γιατί η καθυστέρηση σε αυτές τις δραστηριότητες πληρώνεται πάρα πολύ ακριβά και αυτό έχει εκτοξεύσει τα κόστη ασφαλίσεως. Τα κόστη ασφαλίσεως είναι στην πραγματικότητα φθηνότερα αλλού. Αυτός είναι ο δεύτερος πολύ σημαντικός παράγοντας. 
Υπάρχουν ακόμα ζητήματα τα οποία έχουν να κάνουν σε έναν ορισμένο βαθμό –όχι μεγάλο- με το κόστος εργασίας.
Υπάρχει ένα συγκριτικό πλεονέκτημα που έχει να κάνει με την τεχνογνωσία, αλλά αυτή είναι η συζήτηση για τη ναυπηγική δραστηριότητα. 
Εγώ, λοιπόν, εκείνο το οποίο λέω είναι το εξής. Αυτή η συζήτηση -και όχι η συζήτηση, αλλά η απόφαση, η δράση, η κατεύθυνση- για το πού θέλουμε να κινηθούμε με αυτήν τη δραστηριότητα είναι κάτι το οποίο προφανώς δεν βαρύνει το συγκεκριμένο Υπουργό. Αυτή η συζήτηση σίγουρα δεν βαρύνει τον συγκεκριμένο Υπουργό, αλλά βεβαίως είναι ένα ζήτημα στο οποίο η Κυβέρνηση πρέπει να απαντήσει και κατά τη γνώμη μου πρέπει να απαντήσει άμεσα. 
Το πρόβλημα που έχουμε εδώ, όμως -το ξέρετε, κύριε Δρίτσα, κύριε Λαφαζάνη- είναι αν θα κάνουμε τέτοιου είδους ρυθμίσεις ή αν στην πραγματικότητα θα αφήσουμε την επιχείρηση να υπαχθεί σε πτωχευτική και εκκαθαριστική διαδικασία, με ό,τι σημαίνει αυτό για τις θέσεις εργασίας. Δυστυχώς, το ερώτημα που έχουμε να απαντήσουμε σήμερα είναι αυτό, δεν είναι κανένα άλλο. Τα άλλα μπορούμε να τα πούμε, αλλά σε αυτό το ερώτημα εγώ θα ήθελα να ακούσω τη θέση σας. Γι’ αυτό σάς κατηγορεί για υποκρισία ο Υπουργός, διότι, όταν έρχονται οι εργαζόμενοι, μπορούμε να κάνουμε τη μεγάλη συζήτηση, αλλά τελικώς αυτό που θέλουν να ξέρουν εκείνοι είναι αν θα έχουν θέσεις εργασίας αύριο το πρωί ή όχι, εν όσω δεν ολοκληρώνεται η μεγάλη συζήτηση. 
Σε αυτό πρέπει να τοποθετηθείτε, κύριε Βαρεμένε. Αυτό συζητάμε σήμερα. Το άλλο το θέτετε και καλά κάνετε. Εδώ, όμως, τι θα ψηφίσετε, ναι ή όχι; 
Άρα, λοιπόν -για να συνεννοούμαστε όλοι, για να μη νομίζουμε ότι κάνουμε κάτι συγκλονιστικό- τι κάνουμε εδώ σήμερα; Χορηγούμε ένα πιστοποιητικό ασφαλιστικής ενημερότητας. Τι το θέλουν αυτοί το πιστοποιητικό ασφαλιστικής ενημερότητας; Το θέλουν γιατί αλλιώς δεν μπορούν να έχουν συναλλαγές με κανέναν δημόσιο φορέα, δεν μπορούν να εισπράξουν, δεν μπορούν να κάνουν τίποτα. 
Χορηγούμε αυτό το πιστοποιητικό ασφαλιστικής ενημερότητας, όχι βεβαίως λέγοντάς τους «πηγαίνετε να κάνετε ρύθμιση», διότι τη ρύθμιση δεν μπορούν να την τηρήσουν. Δεν την τηρούν τη ρύθμιση. Τους βάζουμε όμως να κάνουν μια ρύθμιση πράγματι με ευνοϊκούς όρους –αυτό το 0,7- να πληρώνουν κάτι και να πληρώνουν και τις τρέχουσες ασφαλιστικές εισφορές τους. Αυτό κάνουμε. 
Θέλω να σας θέσω ευθέως το ερώτημα, γιατί αυτό πρέπει να ψηφίσετε, μη μας λέτε άλλα. Θέλετε να το χορηγήσουμε το πιστοποιητικό ασφαλιστικής ενημερότητας, ναι ή όχι; Τι να κάνουμε γι’ αυτό; Εάν αποφασίσουμε να μην το χορηγήσουμε, να ξέρουμε τι απόφαση παίρνουμε σήμερα. Παίρνουμε την απόφαση να τους οδηγήσουμε στην εκκαθάριση και στην πτώχευση. Τέλος!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember> : Αυτό το λέει στην παράγραφο 2. Η παράγραφος 1 λέει άλλα.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> : Όχι, στην παράγραφο 1 –για να συμφωνήσουμε στο τι κάνουμε- λέει: Χορηγούμε αποδεικτικό ασφαλιστικής ενημερότητας, πράγματι κατά παρέκκλιση των διατάξεων της σχετικής νομοθεσίας, με την προϋπόθεση της μηνιαίας καταβολής ποσού που αντιστοιχεί στο 0,7% των καθυστερούμενων ασφαλιστικών οφειλών. Αυτό κάνουμε και ταυτόχρονα κάνουμε και τα εξής: Αναστέλλουμε την αναγκαστική εκτέλεση για τις ασφαλιστικές εισφορές, επομένως δεν εκτελούμε. Αναστέλλουμε την ποινική δίωξη, για όσο χρονικό διάστημα διαρκεί η ρύθμιση αυτή και αναστέλλουμε και τον χρόνο παραγραφής των οφειλών, για να μη χαθούν οι ποινικές αξιώσεις του δημοσίου.
Ξαναθέτω το ερώτημα: Τι θέλετε; Να το κάνουμε ή να μην το κάνουμε; Είναι απλό. Τη μεγάλη συζήτηση να την κάνουμε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember> : Αυτό το λέει η παράγραφος 2.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> : Κύριε Δρίτσα, όλα αυτά που σας διαβάζω είναι η παράγραφος 1. Μπείτε στον κόπο να ρίξετε μια ματιά.
Άκουσα ότι χαρίζονται 7,5 εκατομμύρια. Αυτό είναι λάθος. Μιλάει η έκθεση του Γενικού Λογιστηρίου για «υστέρηση εσόδων» –και αυτό είναι το ακριβές. Υστέρηση εσόδων σημαίνει καθυστέρηση, όχι διαγραφή. Σημαίνει ότι, αν ίσχυαν οι κανονικές διατάξεις, θα πήγαινα να προσπαθήσω να εισπράξω το ποσό που μου οφείλουν.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember> : Αυτό είναι απιστία από τον Υπουργό που είναι αρμόδιος για τα ασφαλιστικά ταμεία. Εμείς δεν είπαμε αυτό.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> : Να απαντήσω κατευθείαν. Θα σας πω και θα τοποθετηθείτε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Λαφαζάνη, σας παρακαλώ! Κύριε Βορίδη, μην απευθύνεστε προσωπικά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember> : Διαβάστε την έκθεση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Βορίδη, συνεχίστε.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> : Διαβάζω την έκθεση που θέλει ο κ. Λαφαζάνης. Λέει, λοιπόν σχετικά με το εναπομείναν ποσό των 7,5 εκατομμυρίων στο οποίο αναφέρεστε. Και για να παρακολουθεί η Αίθουσα, το σύνολο του οφειλομένου ποσού είναι 10 εκατομμύρια. Από τη ρύθμιση αυτή προκύπτει ότι μέχρι και τις 30-6-2017, εφόσον τηρηθεί η ρύθμιση…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό είναι χαριστικό.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Βεβαίως, είναι ευμενής ρύθμιση, για τους λόγους που είπαμε.</Speech> 
 <Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember> : Χάνει λεφτά το ασφαλιστικό ταμείο με τη ρύθμιση αυτή. Να το διευκρινίσουμε αυτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember> : Και για την απιστία να μας πείτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Βορίδη, απευθύνεστε προσωπικά και γίνονται διακοπές. Συνεχίστε, σας παρακαλώ, χωρίς προσωπικές αναφορές.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> : Λοιπόν, μέχρι 30-6-2017, στον βαθμό που θα έχει τηρηθεί η ρύθμιση, θα έχουν πληρωθεί 2,5 εκατομμύρια. Και λέει το Γενικό Λογιστήριο «δεν μας λέτε τι θα γίνουν τα υπόλοιπα 7,5 εκατομμύρια». Θεωρώ εδώ ατυχή την παρέμβαση του Γενικού Λογιστηρίου. Να πω γιατί: Γιατί σας απήντησε ορθώς ο Υπουργός. Τα 7,5 εκατομμύρια εξακολουθούν οφειλόμενα προφανώς και επομένως τότε θα κινηθεί το ζήτημα της αποπληρωμής τους, είτε με υπαγωγή σε κανονική ρύθμιση είτε, εν πάση περιπτώσει, με τη διαδικασία της αναγκαστικής εκτελέσεως. Αυτό που θα πρέπει να συμφωνήσουμε και σας λέει ο κύριος Υπουργός –και έχει δίκιο σε αυτό- είναι ότι εδώ δεν χαρίζεται ποσό. Αυτό θα σήμαινε διαγραφή, ότι δεν οφείλονται τα 7,5 εκατομμύρια. 
Λέει όμως ο κ. Λαφαζάνης το εξής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember> ): Αυτό είναι προσωπικό.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> : Δεν του απευθύνομαι προσωπικά, κύριε Πρόεδρε. Να μην κάνω αναφορά στο τι λέει η Αξιωματική Αντιπολίτευση; 
Δεν είναι προσωπικό. Δεν λέω κάτι για τον κ. Λαφαζάνη. Αναφέρω κάτι που είπε ο κ. Λαφαζάνης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ναι, αλλά ο κ. Λαφαζάνης παίρνει αφορμή και απαντάει αμέσως.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είναι κακό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κακό είναι. Είναι παράβαση του Κανονισμού.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Να το πω, λοιπόν, απρόσωπα. Λέει η Αξιωματική Αντιπολίτευση –δεν λέω για τον κ. Λαφαζάνη- ότι θα έπρεπε αυτό το ποσό να το πληρώσει το δημόσιο. Σας απαντάει και πάλι η έκθεση.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ δεν είπα κάτι τέτοιο. Είπα, αν ήταν σωστό, που δεν είναι…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Επικουρικός ισχυρισμός…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν έπρεπε να το αναλάβετε.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κύριε Πρόεδρε,…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Διαμαρτύρονται οι κύριοι συνάδελφοι και δικαίως.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα μιλήσετε, κύριε συνάδελφε. Δόθηκαν δεκατρία λεπτά στον κ. Λαφαζάνη, εγώ είμαι στα έντεκα λεπτά.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Στο Προεδρείο αναφερόμαστε, δεν μιλάμε για εσάς.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ναι, έτσι είναι.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Λέει «τα νομικά πρόσωπα δημοσίου δικαίου –είναι το ΙΚΑ/ΕΤΑΜ- επιχορηγούμενα από τον κρατικό προϋπολογισμό». Σας τα λέει με δύο λόγια η έκθεση. Σε τελευταία ανάλυση, αν προκύψουν ελλείμματα από τη ρύθμιση αυτή, από πού θα καλυφθούν προφανώς; Από το δημόσιο θα καλυφθούν.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Από τις συντάξεις καλύπτονται.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εσείς τι λέτε; Ελάτε τώρα να τα δώσετε.
Με όλα αυτά δεν βγάζω συμπέρασμα για το ποια είναι η θέση σας. Θέλετε να το καταψηφίσετε αυτό; Θέλετε να μην ισχύσει αυτό;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και γι’ αυτό μιλήσαμε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θέλετε να το αποσύρουμε αυτό;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θέλετε επομένως να μην υπάρξει ρύθμιση; 
Τελευταίο επιχείρημα: Δεν διασφαλίζεται η αποπληρωμή των εργαζομένων. Επόμενο ερώτημα: Θέλετε να αφήσουμε την εταιρεία να πάει στο άρθρο 99, να ακολουθηθεί η διαδικασία της εκκαθαρίσεως, να χαθούν οι συγκεκριμένες θέσεις εργασίας, να ικανοποιηθούν οι εργαζόμενοι, εάν ικανοποιηθούν στις απαιτήσεις τους από την εκκαθάριση; Θέλετε να το κάνουμε αυτό;
Μία σκληρή φιλελεύθερη οπτική θα έλεγε αυτό. Θα έλεγε «εδώ έχουμε μία ιδιωτική εταιρεία. Γιατί της κάνετε ειδική ρύθμιση;». Να πάει η εταιρεία αυτή και να γίνει ό,τι προβλέπεται. Δεν έχει λεφτά να πληρώσει, να μην πληρώσει. Δεν μπορούμε να ρυθμίσουμε, να μη ρυθμίσουμε. Γιατί αυτοί οι συγκεκριμένοι πρέπει να έχουν ευνοϊκή ρύθμιση; Θέλετε να το κάνουμε έτσι; 
Εμείς εκείνο που προσπαθούμε να κάνουμε είναι, όσο προσπαθεί η Κυβέρνηση να βρει συνολική λύση σε αυτό που είναι το πρόβλημα της ναυπηγικής δραστηριότητας στην Ελλάδα, να κρατήσουμε τις συγκεκριμένες επιχειρήσεις εν ζωή. Αν όμως διαφωνείτε, να το πείτε σε εμάς εδώ, να το πείτε και στους εργαζόμενους. 
Δεν γίνεται, όταν σας επισκέπτονται τα σωματεία των εργαζομένων, να λέτε «εμείς εδώ είμαστε και θα το παλέψουμε» και να έρχεστε στην Αίθουσα και να καταγγέλλετε και να κατακεραυνώνετε ως αρχιπραξικοπηματία τον Υπουργό. Δεν γίνονται και τα δύο. Πάρτε μία ξεκάθαρη θέση να ξέρουμε πού στέκεστε.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε. 
Τον λόγο έχει ο Κοινοβουλευτικός Εκπρόσωπος του ΠΑΣΟΚ κ. Κουκουλόπουλος για οκτώ λεπτά, αν και ξεπερνιούνται.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Δεν νομίζω ότι χρειάζεται περισσότερος χρόνος, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Από εσάς εξαρτάται.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κυρίες και κύριοι συνάδελφοι, από την πλευρά τόσο του εισηγητή μας όσο και του Γραμματέα της Κοινοβουλευτικής Ομάδας, του συναδέλφου κ. Ρήγα, έχει υπάρξει επαρκέστατη κάλυψη της θέσης μας, με την οποία βέβαια στηρίζουμε τη συγκεκριμένη ρύθμιση. Νομίζω ότι περιττεύει να επαναλάβω όσα προ ολίγου από του Βήματος ακούστηκαν από την πλευρά του ΠΑΣΟΚ.
Παρακολουθώ εδώ και αρκετή ώρα τον διάλογο. Άκουσα με ιδιαίτερη προσοχή τον Κοινοβουλευτικό Εκπρόσωπο του ΣΥΡΙΖΑ και ειλικρινά προσπαθώ να καταλάβω ποια είναι η θέση της Αξιωματικής Αντιπολίτευσης και πού ακριβώς εστιάζεται η αντίρρηση. Προσπαθώ να καταλάβω, κύριε Λαφαζάνη, τη θέση σας.
Κάνατε κάποιες επισημάνσεις για το ποσό των 7,5 εκατομμυρίων, αλλά κάποιος πρέπει να είναι κακόπιστος για να πει ότι χαρίζονται ή διαγράφονται. Από την άλλη, έχουμε το άμεσο ζήτημα για το πού πάει ή δεν πάει αυτή η επιχείρηση. Σε αυτό δεν δώσατε κάποια απάντηση. 
Δεν μπορεί κανείς να ισχυριστεί ότι έχει σκανδαλώδη χαρακτήρα η συγκεκριμένη ρύθμιση που έρχεται, που δεν έχει. Νομίζω ότι όλοι συμφωνούμε ότι αυτή η ρύθμιση μας υποχρεώνει να μιλήσουμε σοβαρά για τα ναυπηγεία γενικά. Ήδη έχουμε συμφωνήσει και θα μπορούσαμε όλα τα κόμματα της Βουλής να ζητήσουμε να ξεκινήσει μία σοβαρή συζήτηση γι’ αυτό το μεγάλο ζήτημα.
Αυτό, όμως, δεν μας απαλλάσσει από την ευθύνη να τοποθετηθούμε καθαρά στη συγκεκριμένη ρύθμιση σήμερα. Καμμία σχέση δεν έχει το ένα με το άλλο. Η δική μας οπτική -πέραν αυτών που έχουν ήδη πει για την τροπολογία ο κ. Τριαντάφυλλος και ο κ. Ρήγας, αλλά και ο κύριος Υπουργός, αρκετά από τα οποία ασπαζόμαστε- θα ήθελα να κάνω καθαρό ότι έχει ως εξής: Εμείς στηρίζουμε τη ρύθμιση για έναν επιπλέον λόγο, κύριε Υπουργέ. Στη ρύθμιση αποτυπώνεται μία συγκεκριμένη αντίληψη που έχουμε για τις υψηλές προτεραιότητες της ελληνικής πολιτείας και πιο συγκεκριμένα, αν θέλετε, της Κυβέρνησης. Το είπα και χθες από αυτό εδώ το Βήμα. Η πραγματική οικονομία και η ανεργία είναι τα δύο μέτωπα στα οποία κρίνεται η Κυβέρνηση από τη Δευτέρα το πρωί, μετά το αποτέλεσμα των εκλογών. Η ρευστότητα στους μικρομεσαίους και οι ρυθμίσεις των υποχρεώσεων των μικρομεσαίων και άλλων επιχειρηματιών προς τα ασφαλιστικά ταμεία και προς την εφορία –το είπα και εχθές- είναι αφετηρία αλλαγής κλίματος στην Ελλάδα. 
Στέκομαι ιδιαίτερα στο γεγονός ότι σύμφωνα με τη ρύθμιση καταβάλλονται κανονικά οι ασφαλιστικές εισφορές και ένα απειροελάχιστο κομμάτι από τα οφειλόμενα που θα ρυθμιστούν αργότερα, μετά περίπου από τρία χρόνια, στις 30-6-2017. Είναι μία λογική με την οποία θα μπορούσαμε να προσεγγίσουμε συνολικά τα θέματα της πραγματικής οικονομίας.
Θα ήθελα να πω στον αγαπητό συνάδελφο κ. Λαφαζάνη, που έβαλε τη διάσταση του ΙΚΑ -που προφανώς μας αγγίζει όλους όσοι κρατάμε ακόμα τα μυαλά μας στο κεφάλι- ότι το 2012 επί κυβερνήσεως ΠΑΣΟΚ ο κ. Κουτρουμάνης –είχα συμβάλει και εγώ στη ρύθμιση και τη γνωρίζω άριστα- είχε κάνει μία ρύθμιση που όριζε ότι οι επιχειρήσεις έχουν υποχρέωση να πληρώνουν τα τρέχοντα –τις ασφαλιστικές εισφορές- και όσα και εάν οφείλουν από το παρελθόν δεν τα ρυθμίζουμε σε δέκα, είκοσι ή εκατό δόσεις, αλλά εισπράττουμε από τις οφειλές έως 20% επί των τρεχόντων που καταβάλλονται κανονικά. Ήταν μία απολύτως ρεαλιστική ρύθμιση.
Ξέρετε τι αποτέλεσμα είχε στο ΙΚΑ, για το οποίο προφανώς -δεν λέω κόπτεσθε- αγωνιούμε όλοι μαζί -και έτσι πρέπει- και νοιαζόμαστε; Απέφερε 1,2 δισεκατομμύριο πάνω από τον προϋπολογισμό στα ταμεία του ΙΚΑ. Σε μία χρονιά 1,2 δισεκατομμύριο! Τέτοιες προσεγγίσεις πρέπει να κάνουμε και όχι να κάνουμε το διάλογο που προηγήθηκε με τη δική σας παρέμβαση από Βήματος, αγαπητέ συνάδελφε.
Χθες σας είπα πολύ καθαρά ότι δεν μπορώ να δω πού το πάτε πολιτικά από την, Κυριακή το βράδυ και μετά, γιατί στερείστε συμμάχων. Ο ονοματισμένος σύμμαχός σας παραπατάει. Δεν βγαίνουν πλειοψηφίες. Δεν μπορείτε να έχετε κυβερνητική πρόταση. Το είπα και εχθές. 
Αναρωτιόμουν μήπως έχετε σκοπό να κάνετε κοινωνικές συμμαχίες. Με αυτά που λέτε όμως, όταν μιλάμε για εργαζομένους ή και για πραγματική οικονομία, ούτε αυτό επιδιώκετε. 
Τι ακριβώς επιδιώκετε; Τη βασική ρητορική με την οποία μιλούσατε επί τέσσερα χρόνια και επαναλήφθηκε από του Βήματος από τον Κοινοβουλευτικό σας Εκπρόσωπο νωρίτερα περί του ασφαλιστικού και όλα αυτά; Έλεος! Στοπ! Όχι άλλος τέτοιου είδους διάλογος, τουλάχιστον σε ό,τι αφορά το ΠΑΣΟΚ, στο οποίο αναφερθήκατε δύο φορές, αγαπητέ συνάδελφε! 
Ξέρετε πολύ καλά ότι στο τελευταίο μεγάλο νομοσχέδιο που ψηφίσαμε προ δύο μηνών, το οποίο εσείς ονομάσατε μνημόνιο, αυτό με το γάλα –έτσι έγινε πιο γνωστό στους συμπολίτες μας- υπήρχε η πίεση από την τρόικα για την πλήρη απελευθέρωση των ομαδικών απολύσεων και από την πλευρά του ΠΑΣΟΚ υπήρξε ένα πολύ καθαρό «όχι», όχι διότι φοβόμαστε το πολιτικό κόστος. Είπαμε πολύ καθαρά ότι είναι τόσο απορυθμισμένες οι εργασιακές σχέσεις στην Ελλάδα, που κυριολεκτικά δεν πάει άλλο. Ξέρουμε πολύ καλά τι έχει συμβεί τα προηγούμενα χρόνια. Ξέρουμε καλά πως πρέπει να ξεκινήσει σταδιακά αποκατάσταση και του θεσμικού περιβλήματος στις εργασιακές σχέσεις και άρση όλων των κοινωνικών αδικιών που έχουν υπάρξει με καταναγκαστικό, θα έλεγα, τρόπο τα προηγούμενα χρόνια.
Ξέρουμε πολύ καλά ότι η άρση του καμποτάζ έγινε με έναν ακραίο τρόπο και δεν υπάρχει η παραμικρή πρόβλεψη για ελληνικά μέλη στα πληρώματα, ούτε η απειροελάχιστη που υπάρχει σε άλλες χώρες. Πρέπει να το αποκαταστήσουμε. 
Όμως κι εσείς πρέπει να αξιολογήσετε ότι αυτό που κάναμε με τα επιδόματα του ΟΑΕΔ ήταν απολύτως δίκαιο. Σας είπαμε πάρα πολλές φορές από το Βήμα της Βουλής ότι, μέχρι την αλλαγή που κάναμε το 2012 στα επιδόματα του ΟΑΕΔ, ένας εργαζόμενος που δούλευε εκ περιτροπής δύο, τρεις, τέσσερις μήνες τον χρόνο, έπαιρνε διαχρονικά διπλάσια και τριπλάσια λεφτά από τον εργαζόμενο που δούλευε δέκα, δεκαπέντε και είκοσι χρόνια και απολυόταν. Έπαιρνε αθροιστικά πολλαπλάσια λεφτά.
Τι θέλω να πω με αυτό; Ό,τι έγινε τα προηγούμενα τέσσερα χρόνια μην το καταδικάζετε έτσι συλλήβδην, γιατί έτσι μπορεί να βολεύει πολιτικά. Δεν οδηγεί πουθενά. 
Με αυτές τις λογικές πριν από δεκατέσσερα χρόνια μία ολόκληρη κοινωνία είπε όχι σε μία ασφαλιστική μεταρρύθμιση που είχε όνομα «ασφαλιστικό Γιαννίτση» και, όχι βέβαια μόνο εξαιτίας εκείνου του όχι, αλλά εξαιτίας και του εκτροχιασμού των δαπανών στον χώρο της υγείας, το ασφαλιστικό μας σύστημα συνολικά μέχρι τον Δεκέμβριο του 2014 αθροίζει έλλειμμα περίπου 200 δισεκατομμύρια ευρώ. 
Επιτέλους, ας αξιολογήσουμε τι έχει γίνει στη χώρα, αν πραγματικά σεβόμαστε τις θυσίες των πολιτών. Εμείς από τη μεριά μας τουλάχιστον αυτό κάνουμε. Και θέλω, πριν ολοκληρώσω -δεν θέλω να καταχραστώ τον χρόνο-, να κάνω μία σημείωση. Δεν θα κάνω αναφορές, γιατί όλοι έχουμε την κοινή νοημοσύνη για να καταλάβουμε τι λέω.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ας αξιολογήσουμε αποτελέσματα και εμφανίσεις διαφόρων φαινομένων ανά την Ελλάδα στις αυτοδιοικητικές εκλογές της Κυριακής, κάποια μη συνήθη φαινόμενα που έχουν επικρατήσει σε κοινωνίες, για να καταλάβουμε ότι η ισοπεδωτική ρητορική την οποία πολλές φορές έχουν υιοθετήσει κόμματα της Αντιπολίτευσης τα τελευταία τέσσερα χρόνια, τελώντας σε ένα μέρος εν δικαίω αλλά από ένα μέρος και μετά εν αδίκω, έχει καλλιεργήσει συγκεκριμένες νοοτροπίες, που οδηγούν σε αποτελέσματα εξω-πολιτικά και μετα-πολιτικά, κυρίες και κύριοι συνάδελφοι. 
Δεν πάνε τα πράγματα στις κοινωνίες με τη λογική της εξαναγκασμένης κυκλοφορίας, που λέμε στη φυσικοχημεία. Οι κοινωνίες έχουν δικές τους διαδρομές και δικές τους διαφυγές, όταν συμπιέζονται απόλυτα από κάποιες λογικές και δυσβάστακτες πολιτικές σαν αυτές που εφαρμόστηκαν με δική μας ευθύνη αλλά και με μία ρητορική η οποία έλεγε συλλήβδην «όλα ήταν άδικα, εμείς με ένα μαγικό ραβδί θα τα αποκαταστήσουμε όλα».
Κοιτάξτε, δηλαδή, τι φαινόμενα δημιουργούνται. Εγώ δεν λέω ότι ευθύνεται ο ΣΥΡΙΖΑ. Ευθύνεται όλη η κατάσταση. Δεν θέλω να είμαι άδικος με κανέναν. Αρκετά υπήρξαμε άδικοι με τους πολίτες διαχρονικά ως πολιτικό σύστημα. Ας μην είμαστε άδικοι και μεταξύ μας. Τουλάχιστον να έχουμε το θάρρος να αξιολογούμε τι έχει συμβεί στη χώρα. 
Εγώ ξαναλέω. Δείτε τα αποτελέσματα της Κυριακής και θα δείτε ότι τα πράγματα δεν πάνε κατά πως τα επιθυμείτε, κυρίες και κύριοι συνάδελφοι. Άλλα πράγματα πρέπει να κάνουμε. Να πάρουμε κοινές πρωτοβουλίες σε άλλο επίπεδο διαλόγου, άλλο επίπεδο ρητορικής, με έναν μόνο σκοπό και στόχο, αυτό που λέμε επίμονα από την πλευρά του ΠΑΣΟΚ εδώ και καιρό ότι μία είναι η προτεραιότητα της χώρας, να ενώσουμε τη χώρα και τους πολίτες. Δεν υπάρχει δεύτερη προτεραιότητα.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε τον κ. Κουκουλόπουλο. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και τρεις εκπαιδευτικοί-συνοδοί τους από το 2ο Δημοτικό Σχολείο Σοφάδων Καρδίτσας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει η Κοινοβουλευτική Εκπρόσωπος των Ανεξάρτητων Ελλήνων κ. Ραχήλ Μακρή για οκτώ λεπτά, αλλά, με την τροπή που πήραν τα πράγματα, με την ίδια ανοχή.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Πριν υπεισέλθουμε στη συζήτηση κυρίως επί των τροπολογιών, αφού επί των άρθρων αναφέρθηκε αναλυτικά η ειδική αγορήτρια επί του νομοσχεδίου των Ανεξαρτήτων Ελλήνων, η κ. Χρυσοβελώνη, θα θέλαμε να κάνουμε μία παρατήρηση ουσίας επί της χθεσινής συζήτησης.
Σας ρωτήσαμε, κύριε Υπουργέ, αν υπήρξε ή όχι παρέμβαση στην υπόθεση που κέρδισε ο κ. Καμμένος από τον συκοφάντη, κατά τη γνώμη του δικαστηρίου, κ. Γεωργιάδη. Σας αναγνώσαμε και σας καταθέσαμε δημοσίευμα και σαν υπεύθυνος Υπουργός Δικαιοσύνης τι ακριβώς μας απαντήσατε; Απολύτως τίποτα. Αρχίσατε με ρητορικές, όπως ο ίδιος χαρακτηρίσατε, ερωτήσεις, εάν υιοθετούμε εμείς τις καταγγελίες αυτές. Δεν προσέχατε, φαίνεται, ότι σας αναφέραμε, ότι σας ρωτούμε, βάσει δημοσιεύματος και, ενώ εσείς οφείλατε να απαντήσετε, μας είπατε το ανήκουστο, ότι πρέπει να γνωρίσουμε τον Πρόεδρο του Αρείου Πάγου, να γνωρίσουμε την Πρόεδρο Πρωτοδικών που έκανε την καταγγελία. Εμείς ρωτάμε: Γιατί; Για να δημιουργήσουμε το ψυχολογικό προφίλ του καθενός ή για να βάλουμε σε μια υποτιθέμενη ζυγαριά τα ηθικά βάρη του καθενός; Να πιούμε, ας πούμε, ένα καφεδάκι και να κάνουμε χαλαρή συζήτηση τύπου Μπαλτάκου και να χαριεντιζόμαστε επί ανάλαφρων θεμάτων; Έτσι διοικείτε εσείς;
Γνωρίζετε πόσο επικίνδυνος μπορεί να είναι ένας Υπουργός που, αντί να κρίνει βάσει των θεσμικών υποχρεώσεων ενός αξιώματος, κρίνει δυνάμει της ευχάριστης προσωπικότητας του προσώπου που κατέχει τη θέση;
Δεν διαφωνούμε, βέβαια, ότι ο Πρόεδρος του Αρείου Πάγου έχει την τέλεια προσωπικότητα. Δεν διαφωνούμε, βέβαια, ότι και η Πρόεδρος των Πρωτοδικών έχει επίσης την τέλεια προσωπικότητα. Το υποκειμενικό χαρακτηριστικό της τελειότητας, όμως, αυτής μάς αφήνει παγερά αδιάφορους. Ζητήσαμε εξηγήσεις επί του αντικειμενικού χαρακτηριστικού της ύπαρξης ή μη μιας παρέμβασης στη δικαιοσύνη. Το θέμα είναι καθαρά πολιτικό. Γι’ αυτό μην κρύβεστε πίσω από διοικητικές διαδικασίες. Δεν είναι πρέπον. Διότι εμείς αναγνωρίζουμε και σεβόμαστε τον ρόλο σας ως Υπουργού. Δείξτε, λοιπόν και εσείς τον ίδιο σεβασμό στους θεσμούς και απαντήσετε με παρρησία, με την ίδια παρρησία την οποία επέδειξαν χθες οι συνάδελφοι του ΣΥΡΙΖΑ, οι οποίοι αναγνώρισαν τη σοβαρότητα του ζητήματος και, βέβαια, τη φαιδρότητα της παραπομπής σε προσωπικές γνωριμίες.
Σας ξαναρωτάμε, λοιπόν, εάν υπήρξε ή όχι παρέμβαση από τον καταδικασμένο, πλέον, για συκοφαντία δυνάμει της συγκεκριμένης απόφασης Υπουργό Υγείας και, αν ναι, ποιος ήταν αυτός που έκανε τα τηλεφωνήματα. Μήπως είναι κάποιος ο οποίος γνωρίζει την προσωπικότητα των δικαστών και κρίνει επί αυτών των προσωπικών τους αντιλήψεων;
Διευκρινίζω, λοιπόν, ότι δεν υπονοώ απολύτως τίποτα. Οι Ανεξάρτητοι Έλληνες μιλάμε πάντα καθαρά και δεν αφήνουμε μικροπρεπή υπονοούμενα για κανέναν.
Επειδή, λοιπόν, εσείς έχετε τη θεσμική θέση του Υπουργού, οφείλετε να απαντήσετε, όχι όμως με ερωτήσεις και όχι με ατυχή τοποθέτηση επί προσωπικού, αλλά όπως αρμόζει σε έναν Υπουργό, ιδίως Υπουργό Δικαιοσύνης, της Ελληνικής Δημοκρατίας.
Διαπιστώνετε, λοιπόν, ότι εμείς σεβόμαστε τη θεσμική σας ιδιότητα. Εσείς, όμως, τη σπιλώνετε με την τροπολογία 1472/70/26-5-2014 με θέμα: «Ρυθμίσεις θεμάτων για τις Ναυπηγικές και Βιομηχανικές Επιχειρήσεις Σύρου Α.Ε.». Αυτό το κάνετε για τον Πρωθυπουργό; Το κάνετε για τον προσωπικό φίλο του, κ. Ταβουλάρη;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Μακρή, τώρα επί του νομοσχεδίου, σας παρακαλώ.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Επί του νομοσχεδίου μιλώ, κύριε Πρόεδρε.
Για τον ίδιο τον Πρωθυπουργό, γιατί φημολογείται ανασχηματισμός; Μήπως, λοιπόν, για τους εργαζόμενους; Για τους εργαζόμενους χαρίζετε 7,5 εκατομμύρια ευρώ, περιορίζοντας τις απαιτήσεις του δημοσίου από 10 εκατομμύρια σε 2,5 εκατομμύρια, όπως πολύ σωστά παρατήρησε χθες ο συνάδελφος κ. Κοντονής; Χαρίζετε 7,5 εκατομμύρια εισφορές του ΙΚΑ και σε άλλους φορείς, τον πρώην Διευθυντή της Πολιτικής Άνοιξης, τη στιγμή που έχετε επιδοθεί σε κυνήγι των μικρομεσαίων επιχειρήσεων με βαρύτατα πρόστιμα; Αναστέλλετε μέχρι το 2017 όλες τις πράξεις κατάσχεσης επί των ναυπηγείων, τη στιγμή βέβαια που προβαίνετε σε κατασχέσεις σπιτιών λόγω χρεών στο πρώην ΤΕΒΕ. Παίρνετε το σπίτι του φτωχού, που έχει ένα ψιλικατζίδικο προκειμένου να ταΐσει την οικογένειά του, και χαρίζετε εκατομμύρια σε όσους είχαν βοηθήσει τον κ. Σαμαρά, όταν είχε αποστατήσει -σας θυμίζω- από τη Νέα Δημοκρατία, όταν είχε ρίξει την κυβέρνηση του κόμματός του και είχε εμπλακεί στον πολιτικό πολιτισμό της μπουνιάς έξω από τη Ρηγίλλης.
Είναι προφανές, λοιπόν, ότι λαμβάνετε μαθήματα από τον πολύ επιτυχημένο Υπουργό της νεοφιλελεύθερης ουτοπίας σας, τον κ. Χατζηδάκη, τον πολύ επιτυχημένο για την πολύ επιτυχημένη αποκρατικοποίηση της Ολυμπιακής. Απ’ αυτόν, λοιπόν, παίρνετε τα μαθήματα, ο οποίος δεν επέτρεπε βέβαια, πριν κλείσει η Βουλή, την πρόταση ρύθμισης για τη διευκόλυνση των εμπόρων των λαϊκών αγορών ως προς την προσκόμιση της φορολογικής και ασφαλιστικής τους ενημερότητας. Την ίδια στιγμή χάριζε εκατομμύρια ευρώ στο Μέγαρο Μουσικής, λόγω παρόμοιας αναστολής που εισηγείσθε εσείς σήμερα.
Μια που μιλάμε, βέβαια, για το Μέγαρο Μουσικής, θα θέλαμε να πούμε στον Υπουργό Εργασίας –ήταν εδώ βέβαια, τώρα δεν τον βλέπω, αλλά προφανώς θα ακούει- ότι εμείς αναγκαστήκαμε να το στηρίξουμε, γιατί λέγατε τα ίδια επιχειρήματα. Ωστόσο, σας καταθέσαμε ερώτηση –και θα σας ελέγξουμε- για το αν πράγματι μ’ αυτήν την αναστολή της φορολογικής και ασφαλιστικής ενημερότητας που δώσατε στο Μέγαρο Μουσικής αυτά τα χρήματα θα τα δώσετε στους εργαζόμενους και θα πληρώσετε, διότι, αν δεν το πράξετε, υπάρχει και η οδός της δικαιοσύνης.
Καταθέτω για τα Πρακτικά την ερώτηση.
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά την προαναφερθείσα ερώτηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Προφανώς, λοιπόν, έχετε μία διαστρεβλωμένη εικόνα για τη δικαιοσύνη και τα εργασιακά δικαιώματα. Μη μας πείτε, βέβαια, πάλι ότι θα πρέπει να γνωρίσουμε τον κ. Ταβουλάρη προσωπικά, για να εκτιμήσουμε το αδαμάντινο του χαρακτήρα του! Δεν αμφιβάλλουμε ότι βοήθησε τον αποστάτη από την τότε Νέα Δημοκρατία να τη μετατρέψει σε νέα «Πολιτική Άνοιξη» με την ευγενική χορηγία της «ΠΑΣΟΚοΕλιάς» ως τεχνικού συμβούλου! 
Πριν από έναν χρόνο ακριβώς είχαμε συμφωνήσει μετά από διαβούλευση, η οποία είχε γίνει με τους εργαζόμενους στο Νεώριο της Σύρου, με τη διοίκηση και μαζί με την Κυβέρνηση, να στηρίξουμε μία τροπολογία που προέβλεπε να δοθεί κατά ανάθεση μία δουλειά του Πολεμικού Ναυτικού για δύο δεξαμενές στο Νεώριο, προκειμένου τα χρήματα αυτά να δοθούν για πληρωμές δεδουλευμένων των εργαζομένων.
Πράγματι, λοιπόν, η δουλειά εδόθη στο ναυπηγείο και εισπράχθηκαν τα χρήματα για τις δύο δεξαμενές, για να πληρωθούν οι εργαζόμενοι. Ο Πρωθυπουργός της χώρας βέβαια και η Κυβέρνηση διέπραξαν μία πολιτική απάτη. Αφού τα χρήματα δόθηκαν για να πληρωθούν οι εργαζόμενοι, ο Υπουργός Οικονομικών, διά χειρός του κ. Θεοχάρη, κατέσχεσε τα χρήματα αυτά, τα οποία επρόκειτο να δοθούν στους εργαζόμενους.
Ήρθατε, λοιπόν, σήμερα να λύσετε πάλι το ίδιο θέμα. Υποσχεθήκατε το ίδιο στους εργαζόμενους και δεσμευτήκατε από την αναστολή των υποχρεώσεων στο ΙΚΑ με τις σαράντα οκτώ δόσεις να τα δώσετε στους εργαζόμενους. 
Εκεί θα είμαστε. Όπως σας είπε η ειδική αγορήτρια, θα στηρίξουμε γι’ αυτόν ακριβώς τον λόγο την τροπολογία, μόνο και μόνο για τους εργαζόμενους. Ωστόσο, θα σας ελέγχουμε και γι’ αυτό κοινοβουλευτικά αλλά και μέσω της δικαιοσύνης, αν δεν πραγματοποιήσετε αυτά τα οποία λέτε.
Συζητάμε ένα νομοσχέδιο για την κακοποίηση των ανηλίκων. Αυτό, όμως, το οποίο κακοποιείται εδώ είναι η κοινή λογική. Εάν το δημόσιο θέλει να εξασφαλίσει τους εργαζόμενους, μπορεί να το κάνει με τρόπο άμεσο και σαφή και όχι με τη στήριξη αποτυχημένων επιχειρηματιών, όπως έκανε με την υποβοήθηση αποτυχημένων τραπεζιτών. Μη χρεώνετε τους φορολογούμενους, για να σώσετε τις αποτυχίες. Ούτε η νεοφιλελεύθερη ουτοπία που πρεσβεύετε δεν φθάνει σε τέτοια σημεία παράνοιας.
Στα λοιπά σημεία του νομοσχεδίου αναφέρθηκε αναλυτικά και εύστοχα η ειδική αγορήτρια των Ανεξάρτητων Ελλήνων, Βουλευτής Μαγνησίας κ. Χρυσοβελώνη. Γι’ αυτόν τον λόγο δεν θα επεκταθώ, καταχρώμενη τον χρόνο. Το μόνο που θέλω να επαναλάβω είναι ότι η προληπτική αντιμετώπιση και βέβαια η σκληρή καταστολή τέτοιων νοσηρών φαινομένων παρουσιάζεται ως επιτακτική ανάγκη προστασίας ολόκληρης της κοινωνίας. Δεν είναι μόνο το θέμα της προληπτικής αξίας που έχουν για την καταπολέμηση του οργανωμένου εγκλήματος οι αυστηρότατες ποινές, όπως είναι η πολυετής φυλάκιση τέτοιων εγκληματιών. Πάνω απ’ όλα τίθεται το ζήτημα της προστασίας των πλέον ευαίσθητων και ευάλωτων μελών της κοινωνίας μας, όπως αυτήν των ανήλικων παιδιών μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε την κ. Μακρή.
Τον λόγο έχει ο Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή κ. Ηλίας Κασιδιάρης για οκτώ λεπτά.
Κι εσείς, κύριε συνάδελφε, θα έχετε την ίδια ανοχή ως προς τον χρόνο.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Πρέπει να καταγγείλω από αυτό εδώ το Βήμα ένα έγκλημα που συντελείται κατά της λαϊκής κυριαρχίας. Στις 25 Μαΐου μίλησε ο ελληνικός λαός. Η Χρυσή Αυγή είναι το τρίτο πολιτικό κόμμα στην Ελλάδα. Αυτήν τη στιγμή ο Πρόεδρος της Κοινοβουλευτικής μας Ομάδας και Αρχηγός του κόμματος και Βουλευτές του κόμματος βρίσκονται έγκλειστοι στις φυλακές χωρίς δίκη, χωρίς κανένα επιβαρυντικό στοιχείο. Αυτό είναι ένα έγκλημα, το οποίο πρέπει άμεσα να σταματήσει. Δεν έχουν καν το δικαίωμα της ψήφου και της παρουσίας μέσα στη Βουλή.
Ήδη η Χρυσή Αυγή έχει παραπέμψει το θέμα στο Ευρωπαϊκό Δικαστήριο των Ανθρωπίνων Δικαιωμάτων. Ήδη οι Ευρωβουλευτές μας θα ανακινήσουν το ζήτημα αυτό στο Ευρωπαϊκό Κοινοβούλιο, διότι καταπατώνται τα ανθρώπινα δικαιώματα. Οι άνθρωποι αυτοί έχουν οικογένειες. Δεν τους έχετε δικάσει και βρίσκονται στη φυλακή. 
Λέγατε «τους κλείνουμε στη φυλακή γιατί θα έχουμε στοιχεία για δήθεν οπλοστάσια.». Και δεν υπήρξε τίποτα. Λέγατε για εφοπλιστές που μας χρηματοδοτούν. Και το μόνο που ανακαλύφθηκε τελικά ήταν η χρηματοδότηση της Νέας Δημοκρατίας από εφοπλιστές και συγκεκριμένα από τον εφοπλιστή Πάλλη, ο οποίος έδινε μαύρα λεφτά στον Υπουργό Εσωτερικών Μιχελάκη.
Και ερωτώ εδώ τον Υπουργό Δικαιοσύνης: Τι έχει γίνει με αυτήν την υπόθεση; Γιατί αυτός ο φάκελος παραμένει θαμμένος στο Υπουργείο Δικαιοσύνης ή στον Άρειο Πάγο και δεν έχει έρθει εδώ στη Βουλή; Γιατί ο φάκελος αυτός με τα μαύρα λεφτά που έπαιρνε στέλεχος της Νέα Δημοκρατία είναι θαμμένος; 
Δεν είναι αυτή η μοναδική παρέμβαση που έχετε κάνει στο έργο της δικαιοσύνης. Προηγουμένως, η ειδική αγορήτρια των Ανεξαρτήτων Ελλήνων μίλησε για καταγγελία από Πρόεδρο Πρωτοδικών. Δεν μίλησε κάποιος τρελός, κάποιος ανεγκέφαλος. Πρόεδρος Πρωτοδικών κατήγγειλε ότι την απειλούσε ο Πρόεδρος του Αρείου Πάγου κατόπιν παρεμβάσεως για να διασωθεί Βουλευτής της Νέας Δημοκρατίας.
Δεν τα λέω εγώ αυτά όλα για τις παρεμβάσεις, τα λέει «η τριάδα της συμφοράς» που έχετε δώσει εντολές να διώκει την Χρυσή Αυγή, Ανδρεουλάκος, Σακελλάκος, Ρασιδάκης στη γνωστή ταβέρνα του Χαλανδρίου, όπου συσκέπτονται και συντρώγουν, τα ίδια πράγματα λένε. 
Στην ομιλία του ο κ. Γερμενής εδώ πριν από μερικές εβδομάδες μίλησε ξεκάθαρα για το τι έγραφε ο κ. Ρασιδάκης. Είχε γράψει προηγουμένως ο κ. Ντογιάκος σε επίσημες δικαστικές αποφάσεις και σε επίσημα έγγραφα ότι ο Βουλευτής της Χρυσής Αυγής γνωρίζει –είναι μέντιουμ προφανώς- τι έχει στο μυαλό του το στέλεχος και ο οπαδός του κόμματος. Ήταν εδώ κάποιοι Βουλευτές της Νέας Δημοκρατίας -δεν θέλω να τους ονοματίσω ποιοι ήταν- και ο ένας ως νομικός μάλλον μιλούσε και έλεγε «τι είναι αυτά τα πράγματα! Γράφονται τέτοια πράγματα από δικαστικούς;». Τον κ. Καραγκούνη ρωτήστε να σας το επιβεβαιώσει, γιατί τον ρωτούσε ο συγκεκριμένος Βουλευτής και εγώ του απήντησα ότι αυτά γράφονται και χειρότερα, διότι έχουν ληφθεί συγκεκριμένες εντολές από συγκεκριμένα παράκεντρα, τα οποία έχουν διαλύσει την ελληνική δικαιοσύνη. 
Κάτω τα χέρια από την ελληνική δικαιοσύνη λοιπόν, Υπουργέ. Και επειδή σας βλέπω και στα κανάλια πολλές φορές που λέτε «ψάξτε το τηλέφωνό μου. Δεν πήρα ποτέ τις ανακρίτριες». Κανείς δεν είπε ότι πήρατε τις ανακρίτριες. Εσείς ο ίδιος είπατε ότι πήρατε την προϊσταμένη των ανακριτριών. Όμως, ακόμα και αν δεν παίρνετε τηλέφωνο έχετε τον κ. Χάρη Μπίρμπο, τον συνταξιούχο εφέτη που είναι υπεύθυνος στο γραφείο σας, που κάνει ο ίδιος τις παρεμβάσεις. Βοά το πρωτοδικείο, βοά το εφετείο για τις παρεμβάσεις μέσω του συγκεκριμένου κυρίου.
Τι έχετε να πείτε και για τον κ. Μπαλτάκο; Του κάνατε καμμιά μήνυση που σας εμπλέκει σε σκάνδαλο μεγατόνων; Γιατί δεν του κάνατε μήνυση που είπε ότι έχετε στήσει μία παράγκα και ένα παραδικαστικό; Γιατί δεν κάνατε μήνυση να πείτε ότι αυτά είναι συκοφαντίες; Δεν τα αναίρεσε ποτέ. Δένδιας και Αθανασίου ήταν αυτοί που στήσανε την υπόθεση της Χρυσής Αυγής. Και δεν έγινε μία μήνυση ούτε από εσάς ούτε από την κ. Γκουτζαμάνη. 
Πρέπει να πέσει άπλετο φως σε αυτό το παραδικαστικό κύκλωμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Επιτρέψτε μου, κύριε Κασιδιάρη, να κάνω και σε εσάς την παρατήρηση που έκανα και στους άλλους, να μιλήσετε επί του νομοσχεδίου. Σας παρακαλώ.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Έχετε απόλυτο δίκιο. 
Θα αφιερώσω τον μισό μου χρόνο, διότι πρόκειται για ζητήματα μείζονος εθνικής σημασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τα έχετε πει και στην Διάσκεψη. Νομίζω, όμως, ότι τώρα πρέπει να πείτε επί του νομοσχεδίου.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Μα, δεν έχω πει για το άλλο έγκλημα. 
Αυτήν τη στιγμή ενημερωθήκαμε ότι θα έρθει στη Βουλή, εάν το επιτρέψουν οι φυλακές, ο κ. Μιχαλολιάκος, ο κ. Παππάς, και ο κ. Λαγός. 
Έχω να πω ότι είναι παράνομο το να κληθούν οι άνθρωποι αυτοί στη Βουλή, διότι πλέον το συγκεκριμένο αδίκημα για το οποίο ζητήθηκε η ασυλία τους, παύει να ισχύει. Έχει παρέλθει το τρίμηνο. Το άρθρο 62 του Συντάγματος είναι πάρα πολύ συγκεκριμένο. Η άδεια για την άρση της ασυλίας θεωρείται ότι δεν δόθηκε, εάν η Βουλή δεν αποφανθεί μέσα σε τρεις μήνες αφότου η αίτηση του εισαγγελέα για δίωξη διαβιβάστηκε στον Πρόεδρο της Βουλής. Οι τρεις μήνες λοιπόν πέρασαν. 
Εδώ, επειδή υπάρχουν κάποιες απόψεις εντελώς αυθαίρετες, θα απαντήσω με βάση και πάλι το Σύνταγμα και με βάση τον έγκριτο συνταγματολόγο που είχε επικαλεστεί η Νέα Δημοκρατία κατά τη συζήτηση της προτάσεως μομφής του ΣΥΡΙΖΑ, τον κ. Πέτρο Παραρά. Αυτόν είχε επικαλεστεί ο κ. Βορίδης, Κοινοβουλευτικός Εκπρόσωπος της Νέα Δημοκρατίας. Στο Συνταγματικό του Δίκαιο ο κ. Παραράς αναφέρει επί λέξει και λύνει ουσιαστικά το ζήτημα: «Η τρίμηνος προθεσμία αναστέλλεται κατά τη διάρκεια των διακοπών της Βουλής, δηλαδή κατά το χρονικό διάστημα από 1ης Ιουλίου μέχρι της πρώτης Δευτέρας του μηνός Οκτωβρίου. Οπότε, δεν υπάρχει Ολομέλεια της Βουλής. Λειτουργεί μόνο το Τμήμα Διακοπών αυτής.»
Και επικαλείται βεβαίως το άρθρο 71, που λέει ότι οι διακοπές της Βουλής αφορούν την περίοδο που το νομοθετικό έργο αυτής επιτελείται υπό Τμήματος αυτής. Και σε αυτό συμφωνούν βεβαίως και το Συνταγματικό Δίκαιο του Ευάγγελου Βενιζέλου και του Δημητρίου Τσάτσου και του Κώστα Μαυριά. Επομένως, αυτή η απόφαση που φαίνεται να λαμβάνει η Διάσκεψη των Προέδρων είναι και παράνομη και αντισυνταγματική.
Προκαλώ, λοιπόν, όλα τα κόμματα να πάψουν επιτέλους να κάνουν «λάστιχο» το Σύνταγμα των Ελλήνων και να σεβαστούν το συνταγματικό νομοθέτη. Είναι παράνομο αυτό που συμβαίνει και πρόκειται και για ένα βρώμικο πολιτικό παιχνίδι, διότι θα μπορούσε να έχει έρθει ο κ. Μιχαλολιάκος εδώ μαζί με τον κ. Γερμενή, που δεν θα ήταν εκπρόθεσμη τότε η διαδικασία και θα ήταν μέσα στο τρίμηνο. Δεν ήρθε, όμως, διότι αν ερχόταν εδώ ο κ. Μιχαλολιάκος και μιλούσε, τότε θα έπεφτε η Κυβέρνηση. Τότε, στην κυριολεξία τα ποσοστά του Λαϊκού Συνδέσμου-Χρυσή Αυγή θα εκτινάσσονταν στις εκλογές.
Απαιτώ σ’ αυτό το μείζον ζήτημα, που αφορά τη συνταγματική νομιμότητα και τη λειτουργία του πολιτεύματος και τη λαϊκή κυριαρχία –διότι έχει πάψει η λαϊκή κυριαρχία όταν ο Πρόεδρος του τρίτου κόμματος είναι στη φυλακή χωρίς δίκη και χωρίς στοιχεία εις βάρος του- από όλα τα κόμματα επιτέλους να τοποθετηθούν, να πάψουν να κρύβονται. Να μας πολεμήσουν, εάν θέλουν, σε επίπεδο πολιτικό με επιχειρήματα και όχι να μας κλείνουν όλους στη φυλακή και να φτύνουν μ’ αυτόν τον τρόπο το 10% των Ελλήνων πολιτών.
Σε ό,τι αφορά τώρα τα σημερινά, ασφαλώς ζητάμε αυστηροποίηση σε κάθε μέτρο κατά της παιδεραστίας.
Σε ό,τι αφορά τώρα τα ναυπηγεία, ασφαλώς και δεν πρέπει να δοθεί χάρισμα σε κανέναν ημέτερο, από τη στιγμή που πεθαίνει κόσμος από τα χρέη και δεν χαρίζεται τίποτα.
Και θα κλείσω, καλώντας και πάλι τον Υπουργό Δικαιοσύνης να αφήσει ήσυχη την ανεξάρτητη δικαιοσύνη να λειτουργήσει. Γιατί έχει πει τόσα πολλά, λέει για τα τηλέφωνα, ποιους παίρνει, ποιοι τον παίρνουν. Εγώ θα τον ρωτήσω για την υπόθεση της «ENERGA». Λέγατε ότι λαμβάνατε τηλεφωνήματα από ιδιοκτήτη του μεγαλύτερου δημοσιογραφικού οργανισμού της χώρας; Αυτό αφορά την υπόθεση της «ENERGA», κ. Υπουργέ Δικαιοσύνης –εκεί που έχουν χαθεί 500 εκατομμύρια για το δημόσιο και όχι 270 εκατομμύρια- στην οποία όλως τυχαίως είναι δικηγόρος ο κ. Βορίδης και ο κ. Μαρκογιαννάκης της Νέας Δημοκρατίας και εκ μέρους του δημοσίου δεν πήγε κανείς να διεκδικήσει αυτά τα χρήματα. Δεν πήγε κανείς ούτε από τον κ. Στουρνάρα ούτε από τον κ. Καμίνη.
Και τέλος, θα πρέπει να κλείσει αυτή η σωρεία με το φάκελο του Μιχελάκη. Να έρθει εδώ στη Βουλή και να αποφασίσει η Βουλή για την άρση της ασυλίας του.
Αυτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει για οκτώ λεπτά ο Κοινοβουλευτικός Εκπρόσωπος της Δημοκρατικής Αριστεράς κ. Τσούκαλης.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κυρίες και κύριοι συνάδελφοι, νομίζω ότι ο ειδικός αγορητής μας, κ. Γιάννης Πανούσης, αντεπεξήλθε πλήρως στην υποχρέωσή του να βελτιώσει και την ουσία, αλλά και τη νομοτυπική διατύπωση του συγκεκριμένου νομοσχεδίου.
Όμως, η συζήτηση περιορίστηκε σε ένα πολύ κρίσιμο ζήτημα που αφορά τη συγκεκριμένη τροπολογία, ενώ βεβαίως επεκτάθηκε και στην τύχη της ναυπηγοεπισκευαστικής ζώνης, στα δικαιώματα των εργαζομένων, στη λειτουργία του ασφαλιστικού συστήματος, στη βιωσιμότητά του, στην ανεργία κ.ο.κ..
Αρχικά θα ήθελα να απευθυνθώ στον κ. Κακλαμάνη, αναφερόμενος στην εκπρόθεσμη τροπολογία, η οποία κατατέθηκε στις 26 του μηνός για ένα ζήτημα το οποίο θεωρώ σοβαρό. Πρόκειται για μία τροπολογία που δεν συζητήθηκε. 
Το μεγάλο πρόβλημα, κυρίες και κύριοι συνάδελφοι, δεν είναι το περιεχόμενο της τροπολογίας. Το πρόβλημα είναι ότι έχουμε φτάσει στο σημείο να χρησιμοποιούμε σοφίσματα ως επιχειρήματα, προκειμένου να υπερασπιστούμε τη θέση μας.
Τέθηκε, λοιπόν, διλημματικά το εξής ερώτημα, κύριε Υπουργέ: Θέλετε η επιχείρηση να ενταχθεί στη διαδικασία του άρθρου 99; Ενδιαφέρεστε για τους εργαζόμενους; Θέλετε να απολυθούν; Θέλετε να επιβιώσει η επιχείρηση;
Ε, λοιπόν, σας λέω ότι η Δημοκρατική Αριστερά και εγώ προσωπικά ούτε στο άρθρο 99 θέλουμε να ενταχθεί ούτε εργαζόμενοι να απολυθούν και η ζώνη πρέπει να σωθεί. Αυτό είναι το ερώτημα; Όποιος τοποθετείται αρνητικά στη συγκεκριμένη τροπολογία για συγκεκριμένους λόγους, κατ’ ανάγκη οδηγεί αυτήν την επιχείρηση σε μαρασμό;
Το ερώτημα είναι πάρα πολύ απλό και απευθύνομαι σε εσάς ως Υπουργό. Έρχεται αυτή η τροπολογία με τη συγκεκριμένη έκθεση του Γενικού Λογιστηρίου του Κράτους. Ο Κοινοβουλευτικός Εκπρόσωπος λέει ότι η έκθεση είναι ατυχής. Το Γενικό Λογιστήριο του Κράτους. Τι θα έπρεπε, λοιπόν, να κάνετε εσείς ως Υπουργός Δικαιοσύνης βλέποντας την έκθεση;
Θα έπρεπε να αναπέμψετε το θέμα στο Γενικό Λογιστήριο του Κράτους.
Κύριοι, για ξανακοίταξε το! Γιατί εδώ δεν είναι έτσι, είναι αλλιώς. Να φέρετε την τροπολογία κανονικά σε ένα νομοσχέδιο, που από ό,τι εκτιμώ θα το έχουμε την επόμενη περίοδο, να καλέσουμε τους εργαζόμενους, να καλέσουμε την εργοδοσία, να εξετάσουμε όλες τις παραμέτρους, να δούμε κατά πόσο είναι αναγκαίο να προβούμε σε αυτήν τη ρύθμιση προκειμένου να σωθεί η ναυπηγοεπισκευαστική.
Και να προχωρήσω και περαιτέρω και να σας πω ότι μπορεί να αποφασίσω να τα χαρίσω τα 7.500.000.000 για να σωθεί η ναυπηγοεπισκευαστική ζώνη, όχι απλώς να τα ρυθμίσω. Αλλά να πειστώ, να πειστώ ότι τα οικονομικά δεδομένα, στοιχεία της συγκεκριμένης επιχείρησης οδηγούν αναπόφευκτα σε αυτό το απευκταίον αποτέλεσμα, δηλαδή το να κλείσει.
Αυτό, λοιπόν, το οποίο λέει η Δημοκρατική Αριστερά –και φαντάζομαι και οι άλλες πτέρυγες της Βουλής- είναι να αποσύρετε αυτήν τη διάταξη, να έρθει με τη σωστή διαδικασία, να το δούμε ολοκληρωμένα. Και ο καθένας εκεί θα ζυγιστεί, στο κατά πόσο λαϊκίζει ή στο κατά πόσο ενδιαφέρεται σοβαρά να σωθεί η ναυπηγοεπισκευαστική ζώνη.
Με αυτήν τη διαδικασία χάνετε όλα σας τα δίκια – και να τα έχετε. Και απευθύνομαι κυρίως στο ΠΑΣΟΚ όσον αφορά αυτό το συγκεκριμένο θέμα. Μην δίδεται η εντύπωση –επικοινωνιακή- στα μέσα ενημέρωσης, προκειμένου να «κιτρινίσουν» για άλλη μια φορά. Είμαι βέβαιος πώς θα αντιμετωπίσουν τη συγκεκριμένη τροπολογία οι πάντες όσον αφορά τα μέσα μαζικής ενημέρωσης, ότι πρόκειται περί χαριστικής τροπολογίας.
Και όμως, το ερώτημα για τη ναυπηγοεπισκευαστική ζώνη είναι επιτακτικό, είναι άμεσο και πρέπει να απασχολήσει πάρα, μα πάρα πολύ σοβαρά και τη Βουλή.
Δεν θα επεκταθώ. Θα πω όμως, ότι ανακύπτει και ένα άλλο σοβαρό θέμα. Σε κρίσιμη οικονομική κατάσταση στα πρόθυρα της κατάρρευσης ή στα πρόθυρα ένταξης στο άρθρο 99 είναι μόνο η ζώνη; Εάν είχα τη χρονική ευχέρεια να μιλήσω, θα μπορούσα να σας φέρω έναν κατάλογο κορυφαίων βιομηχανιών της χώρας, κρίσιμων τομέων της οικονομίας και της παραγωγής, που αυτήν τη στιγμή βρίσκονται στα πρόθυρα ένταξης στο άρθρο 99, λόγω αδυναμίας καταβολής εισφορών.
Και το ερώτημα είναι το εξής: Θα κάτσουμε σοβαρά να συζητήσουμε το συγκεκριμένο θέμα, να δούμε πώς μπορούν να ρυθμιστούν οι οφειλές, πώς μπορούμε να διευκολύνουμε τις επιχειρήσεις, ούτως ώστε να πάρουν ανάσα;
Γιατί γνωρίζετε πάρα, μα πάρα πολύ καλά ότι αυτήν τη στιγμή τουλάχιστον ενάμισι εκατομμύριο ασφαλισμένοι στον ΟΑΕΕ δεν έχουν ιατροφαρμακευτική περίθαλψη, δεν έχουν νοσοκομειακή περίθαλψη, βρίσκονται στο απόλυτο αδιέξοδο κάποιοι, επειδή δεν μπορούν να πληρώσουν τα οφειλόμενα, προκειμένου να κλείσουν τα βιβλία και να πάρουν σύνταξη.
Και συζητάμε μεμονωμένα γι’ αυτό, επειδή είναι κορυφαία παραγωγική δραστηριότητα. Ε, κορυφαία παραγωγική δραστηριότητα, αλλά υπάρχουν και άνθρωποι. Αυτά δεν πρέπει να τα δούμε ολοκληρωμένα;
Και επειδή συζητήσαμε για τη ζώνη – δεν θα επεκταθώ, θα τελειώσω πολύ νωρίς–, είπαμε ότι υπάρχουν τα εγγενή προβλήματα της χώρας που οφείλονται στις πολιτικές που άσκησαν οι προηγούμενες Κυβερνήσεις και ο τραπεζικός τομέας δεν χρηματοδοτεί.
Αρκεί, κυρίες και κύριοι συνάδελφοι, να δείτε στα δεδομένα το πόσο συμμετέχει ο ναυπηγοεπισκευαστικός κλάδος στη διαμόρφωση του ισοζυγίου τρεχουσών συναλλαγών, δηλαδή, το πόσο συνάλλαγμα εξάγεται στο εξωτερικό προς αυτήν την κατεύθυνση, προκειμένου να καλυφθούν αυτές οι ανάγκες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω με το εξής: Προχθές, έδεσε στο Λιμάνι του Πειραιά το πολυτελέστερο, λένε, κρουαζιερόπλοιο, νεότευκτο, το οποίο πραγματικά το βλέπαμε και το ζηλεύαμε. Πλούτος, χλιδή, το μεγαλύτερο. Ιταλικό.
Κάτι που ίσως να μην προσέξατε είναι ότι αυτό το παλάτι ναυπηγήθηκε στην Ιταλία. Δεν ναυπηγήθηκε ούτε στην Κίνα ούτε στην Ιαπωνία. Η Ιταλία, αν δεν κάνω λάθος, κύριε Υπουργέ, δεν υπερέχει της Ελλάδας σε εμπορικό στόλο.
Οπότε, λοιπόν, η συζήτηση θα πρέπει να γίνει σε άλλο επίπεδο. Εάν, όμως, οι οποιοσδήποτε ρυθμίσεις έρχονται με αυτήν τη διαδικασία, κύριε Κακλαμάνη, και απλώς παρεμπιπτόντως συζητούμε για τη ζώνη και για το μέλλον της ναυτιλίας στη χώρα, είναι προφανές ότι δεν πρόκειται να αποκτήσουμε ποτέ σχέδιο, το οποίο να έχει τη στοιχειώδη συναίνεση όλων των πολιτικών δυνάμεων.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κ. Τσούκαλη.
Τον λόγο έχει η Κοινοβουλευτική Εκπρόσωπος του Κομμουνιστικού Κόμματος κ. Κανέλλη για οκτώ λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Πρόεδρε, έχετε τον λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ο κατελθών του Βήματος κ. Τσούκαλης, δεν ξέρω γιατί απευθύνθηκε προσωπικά σε μένα…</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Για τη διαδικασία, κύριε Πρόεδρε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Για τη διαδικασία.
Υποθέτω ότι ήταν χθες παρών, όταν μίλησα και αναφερόμενος δι’ ολίγων στο αποτέλεσμα των εκλογών, είπα απευθυνόμενος προς την Κυβέρνηση να αντιληφθεί ότι πρόκειται απλώς για ψήφο ανοχής του ελληνικού λαού. Είπα βέβαια ότι πρόκειται και για ψήφο αποδοκιμασίας των κομμάτων της Αντιπολιτεύσεως. Δεν ξέρω η ΔΗΜΑΡ πού τοποθετείται, στην Αντιπολίτευση ή στην Συμπολίτευση. Διότι όπως είχα πει κάποτε, μου θυμίζει τακτική «επιτηδείου ουδέτερου». Και ίσως γι’ αυτή την εικόνα της να έλαβε ανάλογη απάντηση από τον ελληνικό λαό.
Αλλά για το θέμα της διαδικασίας που ακολουθείτε, είπα ότι πρέπει η Κυβέρνηση να μη συνεχίσει να παραβιάζει τον κανονισμό, δημιουργώντας προβλήματα συνείδησης και στους Βουλευτές που τη στηρίζουν. Ούτε, έτσι να επιτρέπει στην Αντιπολίτευση αντί να ασκεί υπεύθυνα το ρόλο της, όπως ορίζεται από τον Κανονισμό, ώστε να αποτρέπει την εισαγωγή, συζήτηση και ψήφιση διατάξεων ασχέτων ή αντισυνταγματικών, να αναμένει την επομένη για να ζητήσει ονομαστική ψηφοφορία, ώστε, εάν ένας-δυό από τους Βουλευτές της πλειοψηφίας αρνηθούν να υπερψηφίσουν, να θορυβεί μετά, ότι δεν στέκεται καλά η Κυβέρνηση. Αυτά είναι καθαρά λόγια, νομίζω.
Κύριε Υπουργέ δεν είναι εδώ ο Υπουργός Εργασίας. Τροπολογία πραγματικά άσχετη με το νομοσχέδιο δεν μπορεί να εισάγεται! Ακόμα κι αν η Αντιπολίτευση σας διευκολύνει, θορυβούσα απλώς, οφείλετε εσείς να μην βάζετε τους Βουλευτές των δύο κομμάτων στο δίλημμα είτε συμφωνούν μαζί σας παραβιάζοντας τον Κανονισμό ή να βρίσκονται στο άλλο δίλημμα μιας δήθεν Αντιπολίτευσης, η οποία για να εντυπωσιάζει απλώς την κοινή γνώμη, δεν κάνει το καθήκον της, όπως προανέφερα.
Διότι όπως έχω πει –και το επαναλαμβάνω- δεν είναι μονοκομματικό το πολιτικό μας σύστημα. Υπάρχει και η Αντιπολίτευση και είναι μείζων ο ρόλος της, ώστε οποιαδήποτε κυβέρνηση να μην αυθαιρετεί.
Αυτά, κύριε Πρόεδρε, προς απάντηση και των όσων μίλησαν και όσων ενδεχομένως θα ήθελαν να μιλήσουν.
Τέλος, κύριε Πρόεδρε, παρακαλώ για άλλη μια φορά, όταν ομιλητές από του Βήματος –δεν αναφέρομαι στον κ. Τσούκαλη, ήταν ευγενέστατος, αλλά σε άλλο ομιλητή- αναφέρονται απαξιωτικά σε τίτλους κομμάτων, δεν είναι δυνατόν το Προεδρείο να μην παρεμβαίνει. Δεν υπάρχει κόμμα εδώ «Πασοκοελιάς». Η Κοινοβουλευτική Ομάδα είναι του ΠΑΣΟΚ. Δίπλα μου δεν είναι το κόμμα «Πολιτική Άνοιξη», είναι η Κοινοβουλευτική Ομάδα της Νέας Δημοκρατίας. Δεξιά μου είναι η Κοινοβουλευτική Ομάδα του Συνασπισμού Ριζοσπαστικής Αριστεράς, χωρίς μάλιστα το «Ενωτικό Κοινωνικό Μέτωπο». Παραδίπλα είναι οι Κοινοβουλευτικές Ομάδες του Κομμουνιστικού Κόμματος Ελλάδος και της Δημοκρατικής Αριστεράς. Πίσω είναι η Κοινοβουλευτική Ομάδα των Ανεξαρτήτων Ελλήνων.
Και δεν θα τους άρεσε αντί να πούμε «των Ανεξαρτήτων» να βάλουμε ένα άλλο επίθετο, αυτό που στα καφενεία αναφέρεται στο κόμμα εκείνο.
Κάποτε πρέπει να σεβαστούμε αυτόν τον χώρο. Να μην υπαινισσόμεθα πράγματα που ούτε εμάς τιμούν ούτε εκείνους που τα ακούν. Διότι όλα αυτά αθροίζονται σε αυτήν την προωθούμενη και επιτευχθείσα εν πολλοίς υπόθεση αποπολιτικοποίησης του λαού διά της απαξιώσεως της πολιτικής και των θεσμών της δημοκρατίας, και μάλιστα του βασικού θεσμού της, του Κοινοβουλίου.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς σας ευχαριστούμε. 
Κυρίες και κύριοι συνάδελφοι, πριν δώσω τον λόγο στην κ. Κανέλλη, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι εννέα μαθήτριες και μαθητές και τρεις συνοδοί - εκπαιδευτικοί από το 1ο Δημοτικό Σχολείο Μουρνιών Χανίων.
Η Βουλή σάς καλωσορίζει.
(Χειροκροτήματα)
Συγγνώμη, κυρία Κανέλλη, για τη διακοπή. Έχετε τον λόγο για οκτώ λεπτά με τη γνωστή ανοχή.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρακαλώ. Ούτως ή άλλως σήμερα έχουμε δύο τροπολογίες και συζητάμε μονίμως τη μία. Για να είμαστε και ειλικρινείς, πρέπει να πούμε ότι τη δεύτερη τροπολογία δεν τη συζήτησε κανένας. Ούτως ή άλλως η διαδικασία είναι ενιαιοποιημένη κατά ένα περίεργο τρόπο. Ούτως ή άλλως σε αυτήν τη διαδικασία μονίμως μιλάμε για πρόσωπα και πίσω από τα πρόσωπα χάνονται οι πολιτικές.
Έτσι και εγώ θα νομιμοποιούμουν να πω ότι μόλις πείτε τη λέξη «ναυπηγοεπισκευαστική ζώνη», έχετε και τη δήλωση του εφοπλιστικού κεφαλαίου ότι φταίει το ΠΑΜΕ και οι απεργίες για την κατάντια. Νομιμοποιούμαι να το πω, γιατί είναι δημόσια δήλωση. Όπως επίσης, νομιμοποιούμαι να πω ότι πρώτη φορά βγαίνει φλας αριστερά και ότι η πρώτη κοινωνική συμμαχία είναι ο ΣΕΒ. Πρώτο ραντεβού! Μόλις γίνεται στροφή αριστερά, το πρώτο κόμμα, συναντάει τον ΣΕΒ και μέσα στον ΣΕΒ είναι όλα τα μεγάλα συμφέροντα.
Και έρχομαι και λέω τώρα: Φέρτε την τροπολογία! Θα σας πούμε όχι καραμπινάτο εμείς; Γιατί θα σας το πούμε εμείς το όχι; Σας το είπα και την προηγούμενη φορά. Είπα να είναι και ο κ. Βρούτσης εδώ. Την φέρνετε ως χαριστική ρύθμιση. Τώρα αν τον λένε Ταβουλάρη και αν τον λένε Περπατάρη –να με συγχωρεί και ο συνάδελφος, που είναι και δικηγόρος των συνδικαλιστών δημοσιογράφων– αν τον λένε Κανελλάρη –να βάλω και το όνομά μου μέσα– ή Μακελάρη, μικρή σημασία έχει το πρόσωπο, όπως συμβαίνει τις περισσότερες φορές με τρομοκρατικές πράξεις.
Αναστέλλετε την ποινική δίωξη για τα χρέη και το πάτε μέχρι το 2017! Και σας ρωτάω: Άνθρωπος που είναι να πάρει τη σύνταξή του και δεν μπορεί να σφραγίσει τα βιβλιάριά του και δουλεύει στο Νεώριο, τι θα κάνει; Θα ικανοποιηθεί από τη λαϊκοτάτη σας ρύθμιση και θα σας διευκολύνουμε, επειδή θα πληρώνετε το 0,76% των χρωστουμένων;
Αυτουνού ποιος θα του πληρώσει τα χρωστούμενα; Θα σφραγίσει τα βιβλιάριά του, για να έχει ιατροφαρμακευτική περίθαλψη ο εργαζόμενος; Εάν απολυθεί, θα μπορεί να πάει στα δικαστήρια; Θα μπορεί να πάει τον εργοδότη, επειδή δεν του σφραγίζει και το βιβλιάριο, γιατί αυτός δεν διώκεται ποινικά και αφήνει το βιβλιάριο ανασφάλιστο;
Ομολογείτε όλοι σας –ΣΕΒ, ΜΕΔ, ΚΑΡΕΒ- ό,τι θέλετε! Μπορείτε να πάρετε οποιαδήποτε νομοθετική πρωτοβουλία και να διευκολύνετε τις επιχειρήσεις. Δεν μπορείτε με καμμία πρωτοβουλία, με βάση την ελληνική και την κοινοτική νομοθεσία, να υποχρεώσετε δια νομοθεσίας τον εργοδότη να καλύψει πρώτα τις υποχρεώσεις του απέναντι στους εργαζόμενους και μετά τα υπόλοιπα.
Παρουσιάζετε δε την υποχρέωση του εργοδότη προς τα ασφαλιστικά ταμεία ως υπερλαϊκή πολιτική, την οποία θέλετε να διευκολύνετε, δίνοντάς του ταμειακή διευκόλυνση και φορολογική ενημερότητα μέχρι το 2017 γι’ αυτούς που τους βγάζετε στη ναυπηγοεπισκευαστική ζώνη, με τα ανοιγμένα κεφάλια των διαμαρτυρομένων από το φασισταριό.
Για 700 ευρώ βγήκε σπίτι με τέσσερα παιδιά! Πού θα πάμε; Στον έρανο; Για 700 ευρώ! Δεν σας μιλάω εγώ για ηλεκτρικό. Σας μιλάω για πραγματικό περιστατικό, πρωτοσέλιδο στον «ΡΙΖΟΣΠΑΣΤΗ», και δεν πάρθηκε καμμία θέση απέναντι σε αυτό. Είναι μέτρο επιείκειας; Τι έχουν να κερδίσουν οι εργαζόμενοι απ’ αυτήν τη ρύθμιση, εκτός από το να τους κοροϊδέψετε;
Μιλάτε για ανάπτυξη της ναυπηγοεπισκευαστικής ζώνης λες και υπάρχει κάποιος κρατικός φορέας. Γιατί λέτε ψέματα; Ένα καράβι ήταν όλο κι όλο στο Νεώριο και πάνω σ’ αυτό είπαν να κάνουν απεργία οι εργαζόμενοι και δεν ήταν του ΠΑΜΕ. Μία απεργία κάνανε. Μπήκε το Λιμενικό στις τρεις η ώρα τη νύχτα, έσπασε τις αλυσίδες, έκοψε το ηλεκτρικό για δύο μέρες, πάει η απεργία. Με τι τρόπο; Μ’ αυτήν την τροπολογία θα σωθούν; Υποχρεώνει αυτή η τροπολογία τον όποιον εργοδότη, εν προκειμένω τον Ταβουλάρη, φίλο του Πρωθυπουργού; Ε, και; Λες και το μεγάλο κεφάλαιο δεν έχει φιλίες! Αλίμονο απ’ αυτές που δεν φαίνονται στο επίπεδο της εξουσίας!
Επομένως, για τι πράγμα μιλάμε; Από τα θύματα, τους πεινασμένους της ναυπηγοεπισκευαστικής ζώνης, που τους κριτικάρετε για το πώς ψήφισαν και τι έκαναν; Είναι γεμάτη η δικογραφία από συγκρούσεις. Δεν μπορείτε να υποχρεώσετε κανέναν μα κανέναν απολύτως να δουλεύει απλήρωτος και ανασφάλιστος, κι όμως το κάνετε. Γι’ αυτό θα σας πούμε όχι. Δεν θα σας πούμε όχι γιατί δεν θα ήταν διευκολυντικό, αλλά γιατί ο εργαζόμενος δεν έχει να κερδίσει απολύτως τίποτα και κυρίως θα σας πούμε όχι για να μην τον κοροϊδεύετε. Είναι άσχημο πράγμα η κοροϊδία για όποιον απλήρωτο εργαζόμενο, όταν έρχεται το αφεντικό και σε κοροϊδεύει και σου λέει «έλα». Είναι ξεφτίλα. 
Θα σας θυμίσω κάτι εξευτελιστικό για εργαζόμενους -δεν πάει πολύς καιρός, στον ίδιο τόπο ζούμε- πριν αρχίσουν να γεμίζουν οι δικογραφίες από υπερασπιστές της πολιτικής αντίληψης «μαζί με τους εφοπλιστές για να σώσουμε την Ελλάδα, μαζί με τους τραπεζίτες για να σώσουμε την Ελλάδα, μαζί με τους δείνα και τους βιομήχανους για να σώσουμε την Ελλάδα». Πότε έδωσαν αυτοί κέρδος με τα χίλια πεντακόσια και τα χίλια διακόσια και τα χίλια οκτακόσια; Χάθηκε η ταξικότητα στην προσέγγιση; Δηλαδή τι είναι αυτοί; Ταξικοί, διευκολυντικοί για να πει κάποιος ναι, για να μπορέσει να σκεφτεί ότι είναι κάτι για την εργατική τάξη; Μισή υποχρέωση να είχε μέσα, «δεν θα πάρεις τη φορολογική ενημερότητα αν δεν ξοφλήσεις πρώτα τα δεδουλευμένα». Δέκα μήνες είναι απλήρωτοι. Υπάρχει πουθενά αυτό; Ας υπήρχε μωρέ, ακόμα κι αν δεν γινόταν. Ούτε καν τολμήσατε να το βάλετε για να τον υποχρεώσετε. 
Στην εισηγητική έκθεση αυτής της τροπολογίας μιλάτε για τη συμβολή του κεφαλαίου. Από πλευράς ναυπηγοεπισκευαστικής η συμβολή του κεφαλαίου στην ελληνική οικονομία; Γιατί κοροϊδευόμαστε; 
Θα σας θυμίσω τον Πρόεδρο του Συνδέσμου Βιομηχάνων στη Θεσσαλονίκη πριν από δύο χρόνια –πόσο πάει;- που απήχθη και πλήρωσε πενήντα εκατομμύρια και μετά από έξι-εφτά μήνες ζήτησε 10% μείωση για να τα βγάλει πέρα γιατί είχε μεγάλη έλλειψη χρημάτων και ρευστού επειδή είχε δώσει τα πενήντα εκατομμύρια για να απελευθερωθεί! Τι θα κάνει κανένας; Τη διαχείριση του οποιουδήποτε κόστους της εγκληματικής πράξης, της απαγωγής, θα την κάνει σε βάρος των μισθών των εργαζομένων; Γι’ αυτό θα σας πούμε όχι.
Θα έλθω και στην άλλη τροπολογία όπου επίσης θα σας πω όχι. Γιατί; Ρυθμίζετε στην πραγματικότητα και «κόβετε» στην πραγματικότητα και οδηγείτε με μαθηματική ακρίβεια και εκ πλαγίου, διά της πλαγίας οδού, την κλήρωση στα τριμελή. Θα σας πω γιατί. Στη σελίδα της τροπολογίας σας λέτε στο τέλος: «Όσον αφορά την καταργητική διάταξη της παραγράφου 13, σημειώνεται ότι η διάταξη της παραγράφου 8 του άρθρου 17Β που είναι η κλήρωση των συνθέσεων» -ομολογείται- «εφαρμόστηκε μόνο στο Εφετείο Αθηνών και όχι στα λοιπά εφετεία», γιατί εκεί δεν υπηρετεί ικανός αριθμός δικαστών, ώστε να διοριστεί εκείνος ο μεγάλος κατάλογος, το δεκαπλάσιο, το δεκαπενταπλάσιο και μετά να γίνει η κλήρωση. Κρίνεται αναγκαία η εφαρμογή της, γιατί στο Εφετείο Αθηνών συστάθηκε ιδιαίτερο ποινικό τμήμα. Στο ιδιαίτερο ποινικό τμήμα στην πραγματικότητα δεν έχουμε κλήρωση. Έχουμε τον ορισμό του καταλόγου. 
Εντάξει, κύριε Υπουργέ, κατανοούμε πού οδηγούν αυτά. Αν αύριο το πρωί επανδρωθούν με περισσότερους εφέτες και τα άλλα δικαστήρια, θα ισχύσει η κατάργηση ακόμα και εκεί όπου δεν υπάρχουν ειδικά ποινικά τμήματα. Αυτό θα κάνετε. Γιατί το καταργείτε αυτό; Διότι εδώ, στην Αθήνα, με βάση τον κανονισμό των δικαστηρίων, στο ειδικό ποινικό τμήμα για τις μεγάλες υποθέσεις ο κατάλογος ορίζεται από την Ολομέλεια χωρίς κλήρωση. Μετά κάνετε την κλήρωση επειδή είναι ειδικό το ποινικό τμήμα εδώ.
Σε ένα τμήμα εκτός Αθηνών που δεν υπάρχει ο απαιτούμενος αριθμός καταργείτε πάλι εμμέσως την κλήρωση ενώ δεν υπάρχει ειδικό τμήμα. Αυτό είναι το ένα κομμάτι. 
Το δεύτερο κομμάτι, το πολύ ουσιαστικό, είναι ότι αντί να επανδρωθούν τα δικαστήρια θα οδηγήσετε…Εμείς είχαμε αντιρρήσεις για το Ποινικό Τμήμα.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Έχετε άδικο. Η κλήρωση υπάρχει. Δείτε και στο άρθρο 1.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Μα κοιτάξτε, η κλήρωση υπάρχει επί καταλόγου ο οποίος καταρτίζεται όπου υπάρχει επαρκής αριθμός δικαστών και ειδικά για το ειδικό τμήμα το ποινικό που φτιάξατε στο εφετείο. Σας καλώ να μου απαντήσετε στο εξής: Σε μια πολύ μεγάλη δίκη στη Θεσσαλονίκη θα γίνει η κλήρωση; Από ποιον κατάλογο;</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν γίνεται κλήρωση για την Αθήνα;</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Όχι. Γίνεται κλήρωση για την Αθήνα αφού καταρτιστεί από την Ολομέλεια ο κατάλογος.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Σε τι ποσοστό;</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ένα προς δέκα και ένα προς δεκαπέντε για τους αναπληρωματικούς.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είναι σοβαρό αυτό, είναι περιοριστικό αυτό, κύριε Υπουργέ. Υπάρχει κίνδυνος να δημιουργηθούν προβλήματα. Αλλάξτε το.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Είναι περιοριστικό. 
Σας παρακαλώ, ακούστε με. Έχω μπροστά μου την παράγραφο 8 του 17β του Κώδικα Οργανισμού Δικαστηρίων και σας διαβάζω επί λέξει: «Προεπιλογή και κλήρωση: Η ολομέλεια του δικαστηρίου εφετών που συνέρχεται μετά από πρόσκληση του διευθύνοντος το δικαστήριο, δέκα τουλάχιστον ημέρες πριν από την κλήρωση της σύνθεσης, ορίζει από μεν τους προέδρους εφετών αριθμό δεκαπλάσιο, από δε τους εφέτες αριθμό δεκαπενταπλάσιο του απαιτούμενου για τη συγκρότηση του δικαστηρίου, μεταξύ των οποίων θα κληρωθούν ο πρόεδρος του δικαστηρίου από τους προέδρους εφετών και τα μέλη του δικαστηρίου». 
Η ολομέλεια ορίζει τον κατάλογο. Εδώ, όμως, είναι ειδικό το ποινικό τμήμα. Αν υπάρξει μια δίκη μεγάλου μήκους εκτός Εφετείου Αθηνών πώς θα γίνει η κατάρτιση του καταλόγου; Από ποιους; Θα γίνει η κλήρωση;</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ο νομοθέτης από παλιά λέει ότι όπου υπάρχει κλήρωση θα παραμείνει η κλήρωση. Δεν την καταργεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, θα απαντήσετε μετά.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Επειδή δεν θέλω να φάω άλλο χρόνο σε αυτό, κλείνοντας –και είναι μία από τις ενστάσεις μας αυτό- θα ήθελα να πω για τους φύλακες του Κορυδαλλού. Μου είπατε κάποια στιγμή ότι πήρατε και από την Πανελλήνια Ομοσπονδία τους. Είναι εκατόν ενενήντα άτομα στον Κορυδαλλό, εξωτερικοί φύλακες. Μιλάμε για τον Κορυδαλλό με τα ελικόπτερα, με τις αποδράσεις, με δυόμισι χιλιάδες φυλακισμένους. Έχει εκατόν ενενήντα φύλακες. Φέτος ούτε ένας από αυτούς δεν πρόκειται να πάρει άδεια. Δεν μπορούν να πάρουν άδεια. Πρέπει να δουλεύουν υπερεντατικά, στη συγκεκριμένη φυλακή με τη συγκεκριμένη προϊστορία. 
Από αυτούς τους εκατόν ενενήντα έχουν αποσπαστεί είκοσι δύο. Με τη γενικευμένη χρησιμοποίηση από την υπηρεσία του Κορυδαλλού ανθρώπων για να φυλάνε τα δικαστήρια, εισόδους δικαστηρίων, προσαγωγές κρατουμένων, που θα φύγει από την αρμοδιότητα της ΕΛΑΣ και κάποιοι θα είναι πάρα πολύ ευχαριστημένοι, τι θα απομείνει για να φυλάει τον Κορυδαλλό; Υπό ποιες συνθήκες υπερεντατικοποίησης; 
Να μου φέρνατε εδώ ένα νομοσχέδιο ή μία τροπολογία η οποία να λέει ότι θα κάνετε ειδική υπηρεσία στον Κορυδαλλό, ότι θα της χορηγήσετε περισσότερα τεχνικά μέσα, θα υπάρξουν προσλήψεις, θα επανακάμψουν αυτοί οι είκοσι δύο, ότι θα φέρετε και άλλους σαράντα δύο και θα κάνετε μία υπηρεσία φύλαξης και της εξωτερικής περιμέτρου του Κορυδαλλού και της μεταφοράς από και προς τα δικαστήρια και των δικαστηρίων, να σας πω ναι. Θα είχατε και θέσεις εργασίας. 
Εδώ τώρα έρχεστε από την πετσοκομμένη από μακρές μετακινήσεις, να μεταφέρετε στην κεντρική υπηρεσία του Υπουργείου Δικαιοσύνης φύλακες του Κορυδαλλού, να το γενικέψετε αυτό, για να πηγαινοφέρνουν τους υποδίκους ή να φυλάνε τα δικαστήρια. 
Επομένως, επειδή υπάρχει εκείνο το ρητό που λέει ότι στις λεπτομέρειες κρύβεται ο διάβολος και επειδή εδώ δεν μπορεί να γίνεται δίκη προθέσεων, αλλά δίκη δυνατοτήτων, κριτική πολιτική –ούτε καν δίκη- πίσω από θεωρητικά καλές προθέσεις, πίσω από διευκολύνσεις οι οποίες μοιάζουν φιλικές ή μη φιλικές, πολιτικές ή μη πολιτικές, κρύβεται η βαθύτερη πολιτική. Η διευκόλυνση στον εργοδότη δεν εμποδίζει ούτε τις απολύσεις ούτε ανοίγει θέσεις εργασίας ούτε σφραγίζει τα βιβλιάρια των ανθρώπων. Τους στερεί τη δικαστική διεκδίκηση δεδουλευμένων, τους στερεί τη δικαστική διεκδίκηση των ασφαλιστικών εισφορών τους, ώστε να μπορέσουν να βγουν στη σύνταξη ή να καλυφθούν ιατροφαρμακευτικά. Δεν μπορεί παρά να είναι οφθαλμοφανώς χαριστική γι’ αυτούς που έχουν και όχι γι’ αυτούς που δεν έχουν. 
Στο άλλο: Υπερεντατικοποιείτε την εργασία των ήδη υπαρκτών φρουρών. Δεν αλλάζει σε τίποτα το σύστημα, διευκολύνετε το Υπουργείο και γι’ αυτό και για τις δύο τροπολογίες διαφωνούμε. Στα άρθρα θα τοποθετηθούμε όταν θα έρθει η ώρα της ψηφοφορίας. Νομίζω ότι εκφυλίστηκε η συζήτηση εκπροθέσμως και συναινετικώς σε γενικευμένη πολιτική προσέγγιση.
Μιλήσαμε για τα πάντα εδώ εκτός από την κακοποίηση που μπορεί να υφίσταται εκτός των άλλων, εκτός των παιδιών, και ο Κανονισμός αυτός καθαυτός. Συναινέσαμε. Και επειδή είμαι οπαδός της άποψης ότι δεν υπάρχει συναινετικός βιασμός ούτε συναίνεση στην κακοποίηση αναλαμβάνουμε το μέρος της ευθύνης που μας αναλογεί να ανοίγουμε συζητήσεις πέραν του τεκμηριωμένου, ενίοτε και για το κέρδος της εικόνας και των εντυπώσεων. 
Λέμε όχι και στις δύο τροπολογίες από το Κομμουνιστικό Κόμμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Για την παραβίαση του Κανονισμού βεβαίως έχω ευθύνη εγώ, αλλά έχουμε και όλοι μας ευθύνη.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Και εγώ και όλοι μας. Ανέλαβα τις ευθύνες μου. Αναλάβετε και εσείς.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μία διευκρίνιση θα ήθελα να κάνω γιατί πιθανόν και ο κύριος Πρόεδρος, ο κ. Κακλαμάνης να χρειαστεί να αποχωρήσει. 
Είπατε ότι είναι περιορισμένος ο αριθμός. Να το επαναλάβω για όλους τους συναδέλφους γιατί μπορεί να φύγουν. Η κλήρωση στα ποινικά γίνεται την πρώτη Δευτέρα μετά την δεκάτη του κάθε μήνα για τον επόμενο μήνα. Αυτό είναι πολύ σωστό γιατί πρώτα προσδιορίζονται οι υποθέσεις…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γιατί φέρνετε τότε τροπολογία;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αφήστε να τελειώσω, κυρία Κωνσταντοπούλου. Θα δώσω μία διευκρίνιση γιατί ενδεχομένως υπάρχει σύγχυση.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αφού φέρνετε τροπολογία την οποία εξηγείτε προφανώς θα υπάρχει και σύγχυση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Κωνσταντοπούλου, σε λίγο θα πάρετε τον λόγο. Μη διακόπτετε. Σε λίγο θα πάρετε τον λόγο. Χωρίς να ζητήσετε τον λόγο διακόπτετε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Συνεχίστε, κύριε Υπουργέ. Σας ακούμε.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Η κ. Κωνσταντοπούλου δεν έχει αντίρρηση. Το έχει διαβάσει και ξέρει ότι είναι σωστό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πού ξέρετε αν έχω αντίρρηση;</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Σας ακούμε, κύριε Υπουργέ.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, μας διακόπτουν. Τι να κάνουμε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Να μην κάνετε διάλογο. Να συνεχίσετε.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Γίνεται η κλήρωση πάντοτε για τον επόμενο μήνα. Πέρασε μία διάταξη πριν από μερικά χρόνια που ειδικά για υποθέσεις που κρινόταν ότι θα διαρκέσουν για μακρό χρονικό διάστημα να μπορεί να γίνεται ξεχωριστή κλήρωση για το Εφετείο Αθήνας, για υποθέσεις οι οποίες θα είχαν μακρό χρονικό διάστημα. Είναι αυτή η παράγραφος 8 για την οποία λέμε ότι καταργείται. Γιατί; Οι εφέτες είπαν ότι δεν είναι σωστό αφού γίνεται μια κλήρωση για όλες τις ποινικές υποθέσεις να γίνεται ειδική κλήρωση γι’ αυτές τις υποθέσεις. Οι δικαστές που κληρώνονται για όλες, αυτοί να είναι που θα δικάζουν τις συγκεκριμένες υποθέσεις και όχι ο δεκαπλάσιος αριθμός των προέδρων και ο δεκαπενταπλάσιος αριθμός των εφετών, για το οποίο καλώς ο κύριος Πρόεδρος είπε ότι περιορίζεται ο αριθμός και είναι σωστό. 
Ερχόμαστε, λοιπόν, και λέμε ότι αυτή η διάταξη καταργείται. Πού θα πάει τώρα αφού καταργείται; Πάει στη γενικότερη κλήρωση. Από πού προκύπτουν αυτά; Αν κάνει κανείς ένα συνδυασμό των διατάξεων της τροπολογίας τώρα -αφού καταργήσαμε την παράγραφο 8- στην παράγραφο 1 της τροπολογίας το λέει καθαρά: «Αν φαίνεται ότι θα πάει μακρά μια υπόθεση τότε ορίζονται αναπληρωτές στην Έδρα από τους ήδη κληρωθέντες. Άρα, ποιο είναι το πρόβλημα; Ποια κλήρωση καταργήθηκε; 
Σας παρακαλώ πολύ να τα διαβάζουμε.
Δεύτερον, για το θέμα που θίξατε, για το θέμα της φύλαξης από τους εξωτερικούς φύλακες.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μία διευκρίνιση θα ήθελα παρακαλώ.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Βεβαίως. Παρακαλώ.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όσοι είναι στο Εφετείο Αθηνών…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μπαίνουν στην κληρωτίδα.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: …όσοι είναι δηλαδή στην ολομέλεια, σύμφωνα με τα ισχύοντα ως αυτήν τη στιγμή…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είκοσι χρόνια.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: …από αυτούς θα προταθούν, ώστε μεταξύ αυτών να γίνει η κλήρωση; Αυτό πρέπει να μας πείτε. 
Αν η διαδικασία δεν δίνει την αίσθηση δίκαιης δίκης αλλά μεθόδευσης, ώστε να περιοριστεί σε συγκεκριμένα ενδεχομένως πρόσωπα η σύνθεση, να είστε βέβαιος κι εγώ σας προεξοφλώ ότι το Ευρωπαϊκό Δικαστήριο -όπως φοβούμαι ότι θα κάνει και με άλλες δίκες σαν αυτές που κάναμε μέσα στον Κορυδαλλό κ.λπ.- θα θεωρήσει ότι παραβιάσαμε την Ευρωπαϊκή Σύμβαση Ανθρωπίνων Δικαιωμάτων. 
Πείτε μας τι αριθμός θα είναι αυτός, πόσοι θα προταθούν και απ’ αυτούς πόσοι θα κληρωθούν. Αν αυτό δίνει, όντως, την αίσθηση ότι δεν επιτρέπεται καμμία αμφιβολία ως προς τον κίνδυνο κάποια μεθόδευσης -δεν λέω αυτό αλλά τι μπορεί να θεωρηθεί- τότε μόνο μπορεί να είμαστε ήσυχοι.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε…</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ορίζετε numerus clausus στο ποινικό τμήμα; Αφού δίνεται η διευκρίνιση. Στο ποινικό τμήμα υπάρχει, στο ειδικό τμήμα;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εκεί είναι το πρόβλημά σας;</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Βέβαια, εκεί είναι το πρόβλημά μου.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ναι, υπάρχει. Όπου οι δικαστές είναι πάνω από έναν ορισμένο αριθμό γίνεται κλήρωση. Στην Αθήνα, στη Θεσσαλονίκη, στον Πειραιά.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Όπου δεν είναι;</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όπου δεν είναι τι κλήρωση να κάνουμε σε πέντε δικαστές; Στο Πρωτοδικείο Χίου θα κάνουμε κλήρωση;</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Να το συρρικνώσουμε τώρα και να το φέρουμε…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Λοιπόν, ακούστε, κύριε Πρόεδρε. Σωστά είναι αυτά που είπατε, αλλά στηρίζονται σε εσφαλμένα…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Επιμένω για το Εφετείο Αθηνών όπου θα εκδικαστούν πολύ μεγάλες υποθέσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Πρόεδρε, σας παρακαλώ, αφήστε να απαντήσει ο κύριος Υπουργός.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Συγκεκριμένες υποθέσεις θα εξεταστούν στο εφετείο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, απαντήστε, κύριε Υπουργέ και να το κλείσουμε.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Η κ. Κανέλλη, από λάθος προφανώς γιατί δεν είδε όλες τις διατάξεις –όχι σκόπιμα, δεν το συζητάω, ούτε μας έχει δείξει τέτοια δείγματα- έχει κάνει ένα λάθος.
Κύριε Πρόεδρε, σωστά είναι αυτά που είπατε αλλά στηρίζονται σε εσφαλμένη προϋπόθεση, ότι δεν γίνεται κλήρωση από το σύνολο των εφετών της ολομέλειας. Αυτή η διάταξη υπάρχει πάρα πολλά χρόνια, δεκαπέντε-είκοσι χρόνια.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Στο ποινικό τμήμα;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα με αφήσετε να τελειώσω;</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Μα, για το ποινικό τμήμα εξηγήστε μου.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αφήστε με να τελειώσω επιτέλους.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Είναι κλειστός ο αριθμός, ορισμένος από την αρχή στην ολομέλεια επί του οποίου γίνεται η κλήρωση;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αφήστε να τελειώσω, κυρία Κανέλλη. Θα σας λύσω τις απορίες. 
Υπάρχει, λοιπόν, αυτή η διάταξη εδώ και χρόνια που γίνονται οι κληρώσεις. Κάποια στιγμή, δεν θυμάμαι επί ποιας υπουργίας, νομίζω επί κύριου…</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Θα σας πω εγώ. Την τροπολογία με την οποία φέρατε…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αφήστε με να τελειώσω. Μα γιατί δεν θέλετε να ακούσετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Κανέλλη, επιτέλους! Μετά ζητήστε τον λόγο. Αφήστε να απαντήσει.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Πέρασε μια διάταξη, η οποία έλεγε ότι ειδικά για υποθέσεις οι οποίες απασχολούν την κοινωνία και προβλέπεται ότι θα διαρκέσουν πολύ χρόνο γίνεται νέα κλήρωση από το σύνολο της ολομέλειας, ανεξαρτήτως του αν είναι οι δικαστές του ποινικού ή όχι που να δικάζουν αυτές τις υποθέσεις με αναπληρωτές. Ο αριθμός αυτός κληρώνεται, το 1/10 από το σύνολο των προέδρων εφετών και το δεκαπενταπλάσιο από το σύνολο των εφετών. 
Είπαν τώρα ότι εν όψει του ότι λειτουργεί ειδικό ποινικό τμήμα στο εφετείο, δεν χρειάζεται αυτή η διάταξη διότι ήδη γίνεται κλήρωση από την ολομέλεια του εφετείου επί του συνόλου. Αυτό υπάρχει χρόνια ολόκληρα, δεν αλλάζει τίποτα. Τι γίνεται τώρα; Εμείς καταργήσαμε αυτήν τη διάταξη και λέμε «ναι, αλλά αυτή η διάταξη προέβλεπε κι αναπληρωτές, τι θα γίνει;» Και λέμε, λοιπόν, στην παράγραφο 1 ότι οι αναπληρωτές θα ορίζονται από τους ήδη κληρωθέντες. Ποιο είναι το πρόβλημα;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Άρα η κλήρωση γίνεται επί του συνόλου και από τους κληρούμενους υπάρχουν αναπληρωτές.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Η ολομέλεια του δικαστηρίου αποφασίζει -όχι ο προϊστάμενος, όχι η διοίκηση- ποιοι από τους σαράντα οκτώ προέδρους εφετών θα είναι στο ποινικό, ποιοι από τους διακόσιους τριάντα εφέτες θα είναι στο ποινικό τμήμα…</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Για μία διετία.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): …και από αυτούς γίνεται η κλήρωση.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πόσοι θα είναι;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Αθανασίου, αφού τον αριθμό αυτό περιορίζει εν συνεχεία ο πρόεδρος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εδώ όλοι νομικοί είναι και δεν μπορούμε να το διευκρινίσουμε.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν θυμάμαι τον αριθμό, αλλά νομίζω ο αριθμός είναι…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Νομίζω ότι την ερώτηση την καταλάβατε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κατάλαβα. Δεν υπάρχει τέτοιο θέμα.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Επαναλαμβάνω: Από τους προέδρους πόσοι θα κληρωθούν;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, αυτό το καθορίζει η ολομέλεια ανάλογα με τις ανάγκες.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εκεί είναι το θέμα.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μα, γιατί; Δεν ρυθμίζουμε σήμερα τίποτα. Ρυθμισμένο είναι αυτό. Δεν ρυθμίζουμε τίποτα σήμερα, θέλω να γίνουμε κατανοητοί.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Απλώς βάζετε μερικούς ακόμη.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είναι ρυθμισμένο αυτό. Η ολομέλεια κρίνει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μπορείτε να κάνετε μια ημερίδα οι νομικοί για να καταλάβουμε κι εμείς;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα έπρεπε να έρθει κανονικά ως νομοσχέδιο για να εξηγήσει ο καθένας τι λέει και τι εννοεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, τελειώσατε;</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αυτά είναι, κυρία Κωνσταντοπούλου, ρυθμισμένα. Σήμερα δεν ρυθμίζουμε τίποτα καινούργιο. 
Όσον αφορά για τους φύλακες που είπατε, η ομοσπονδία τους μας το ζήτησε να είναι. Έχω το έγγραφο και σας το έδειξα.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Τι σας ζητάει η ομοσπονδία;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Η ομοσπονδία τους το ζήτησε, κυρία Κανέλλη. Και λέει, μάλιστα: «Είναι προφανώς, λοιπόν…» έτσι καταλήγει.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Τι ζητάει; Το είδα κι εγώ το έγγραφο. Ζητάει περισσότερο προσωπικό και περισσότερα μέσα.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα το καταθέσω να το δείτε. 
Λέει: «…Είναι προφανές λοιπόν ότι συμφωνούμε με την προωθούμενη διάταξη στο νομοσχέδιο «Καταπολέμηση της σεξουαλικής κακοποίησης… κ.λπ.» και αναμένουμε την εφαρμογή αυτής». Και ύστερα μου λέτε ότι δεν το θέλουνε.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Μα, διαβάστε τι λέει παρακάτω.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Το συμπέρασμα σάς είπα.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ναι, μου λέτε το συμπέρασμα, αλλά λένε ότι αυτό γίνεται μόνο υπό την προϋπόθεση να αυξηθούν τα μέσα και το προσωπικό.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν βάζει προϋπόθεση. Λέει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Καταθέστε το, κύριε Υπουργέ, να τελειώνουμε.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Το καταθέτω για τα Πρακτικά.
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων
Δικαιωμάτων κ. Χαράλαμπος Αθανασίου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κι εγώ θα καταθέσω τι λέει η Ομοσπονδία Πτυχιούχων ΥΕΦΚΚ Κορυδαλλού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ!</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ήρθε το Διοικητικό Συμβούλιο και τη ζήτησε τη διάταξη αυτή.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κι εγώ θα καταθέσω την αντίθετη άποψη που διατυπώνεται κι από τους εργαζόμενους.
(Στο σημείο αυτό η Βουλευτής κ. Λιάνα Κανέλλη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μην δημιουργούνται εντυπώσεις!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τελειώσατε, κύριε Υπουργέ;</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα νότια θεωρεία, αφού ενημερώθηκαν για την ιστορία του κτιρίου και τον τρόπο οργάνωσης και λειτουργίας της Βουλής, είκοσι φοιτητές και φοιτήτριες και ένας συνοδός-καθηγητής από το Πανεπιστήμιο Πίτσμπουργκ της Αμερικής στο πλαίσιο επίσκεψής τους στη χώρα μας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει η συνάδελφος κ. Γιαταγάνα. 
ΧΡΥΣΟΥΛΑ -</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, κύριε Υπουργέ, αγαπητοί συνάδελφοι, κατ’ αρχάς θα ήθελα να αναφερθώ στις δύο τροπολογίες, για να εισέλθω στη συνέχεια στο σημερινό νομοσχέδιο. 
Ως προς την τροπολογία του Υπουργείου Εργασίας θεωρώ ότι δεν μπορεί σήμερα να συζητηθεί, αφ’ ενός γιατί είναι εκπρόθεσμη και δεν έχει καμμία σχέση με το συζητούμενο νομοσχέδιο, αφ’ ετέρου γιατί, όπως ελέχθη από όλους τους προηγούμενους ομιλητές και τους Κοινοβουλευτικούς Εκπροσώπους, πρέπει να έρθει ολοκληρωμένα αυτό το θέμα στη Βουλή για να συζητηθεί. 
Κανένας δεν θέλει να κλείσουν μεγάλες επιχειρήσεις και να πάψουν να έχουν εργασία οι εργαζόμενοι που απασχολούνται σε αυτές, αλλά δεν μπορούμε συνεχώς, με επίκληση επιμέρους διατάξεων, να προσπαθούμε να ρυθμίσουμε τεράστια θέματα. Γι’ αυτόν τον λόγο εγώ προσωπικά την καταψηφίζω. 
Όσον αφορά το δεύτερο θέμα, όταν θα τελειώσει ο κύριος Υπουργός, θα το συζητήσουμε. Θα περιμένω. 
Κύριε Πρόεδρε, σας παρακαλώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, η κυρία Βουλευτής ζητάει την προσοχή σας. 
ΧΡΥΣΟΥΛΑ -</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Βεβαίως. Μετράει, όμως, ο χρόνος μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε χρόνο. 
ΧΡΥΣΟΥΛΑ -</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Όχι, μετά θα μου χτυπάτε το κουδούνι για να σταματήσω εγώ. 
Κύριε Υπουργέ, από χθες συζητείται στην Ολομέλεια ένα από τα πλέον σημαντικά νομοσχέδια που κατατέθηκαν στην παρούσα Βουλή, το νομοσχέδιο για την καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας. 
Η ιδιαίτερη σημασία αυτού του νομοσχεδίου έγκειται στον άκρως κοινωνικό χαρακτήρα του, διότι αφορά την καταπολέμηση μιας σειράς ειδεχθών εγκλημάτων που πλήττουν την ψυχή και το μέλλον της ανθρωπότητας. Αυτή η ψυχή και το μέλλον είναι τα παιδιά, η πλέον ευάλωτη ομάδα κάθε κοινωνίας, κάθε έθνους, κάθε κράτους και κάθε πολιτισμού. Είναι η ψυχή και το μέλλον όχι μόνο της ελληνικής, αλλά και της παγκόσμιας κοινωνίας. 
Πολλοί συνάδελφοι έκαναν λόγο τόσο στην αρμόδια επιτροπή όσο και στην Ολομέλεια χθες και σήμερα, για τις πρωτοβουλίες που εδώ και δεκαετίες έχει αναλάβει τόσο η ευρωπαϊκή όσο και η διεθνής κοινότητα για τη θέσπιση ενός συμπαγούς πλαισίου προστασίας των παιδιών απέναντι στη σεξουαλική κακοποίηση και εκμετάλλευσή τους. 
Δυστυχώς, όμως, παρά τις πρωτοβουλίες αυτές, τα τελευταία χρόνια η σεξουαλική κακοποίηση και εκμετάλλευση των παιδιών εξελίχθηκε σε φαινόμενο, που έχει πάρει επικίνδυνες διαστάσεις εξαιτίας της ραγδαίας ανάπτυξης της τεχνολογίας στο χώρο της μετάδοσης των πληροφοριών και των επικοινωνιών. 
Κύριε Υπουργέ, είναι χαρακτηριστικό και ιδιαιτέρως απεχθές το γεγονός ότι η σεξουαλική κακοποίηση -ο βιασμός- ενός βρέφους ενάμιση έτους συγκέντρωσε το ενδιαφέρον έξι εκατομμυρίων διεφθαρμένων ανθρώπων.
Θα επανέλθω στο τέλος της ομιλίας μου πάνω σε αυτό το φαινόμενο.
Είναι κοινός τόπος, λοιπόν, για όλους μας η αναγνώριση ότι πρέπει να μεριμνήσουμε για την πάταξη αυτού του φαινομένου. Είναι υπέρτατο καθήκον όλων μας να προστατεύσουμε με κάθε τρόπο και με κάθε μέσο τη ζωή, την ακεραιότητα και την ασφάλεια των παιδιών και να αποτρέψουμε τις συνέπειες από την άσκηση κάθε μορφής σεξουαλικής βίας σε βάρος τους ανεξάρτητα από οποιοδήποτε καθεστώς λιτότητας ή μνημονίων.
Κατ’ αρχάς, επικροτώ το παρόν νομοσχέδιο στην αρχή του βέβαια και εν μέρει στα άρθρα του, καθώς έστω και με καθυστέρηση ήρθε με κάποιες θετικές διατάξεις για να εναρμονιστεί η ελληνική νομοθεσία στην οδηγία 2011/93 της Ευρωπαϊκής Ένωσης. Είναι γεγονός ότι με το νομοσχέδιο αυτό διευρύνονται οι αξιόποινες πράξεις, καθώς περιλαμβάνονται πλέον και αυτές που τελούνται μέσω της τεχνολογίας, των πληροφοριών και των επικοινωνιών.
Έχω αντιρρήσεις, όμως, κύριε Υπουργέ, για τη διατύπωση ορισμένων ρυθμίσεων που θα ήθελα να τροποποιηθούν. Ακόμα και τώρα έχετε το περιθώριο να προβείτε σε νομοθετικές βελτιώσεις, ώστε το παρόν σχέδιο νόμου να είναι αποτελεσματικό και να εξασφαλίζει την τιμωρία ενόχων για βαρύτατα ποινικά αδικήματα τελούμενα κατά των παιδιών. 
Πρώτον, συγκεκριμένα, στο άρθρο 4 του παρόντος νομοσχεδίου, προβλέπεται ότι το δικαστήριο «μπορεί» να επιβάλει σε αυτόν που καταδικάστηκε για οποιαδήποτε αξιόποινη πράξη από αυτές που αναφέρονται στο εν λόγω άρθρο, την απαγόρευση από ένα έως πέντε χρόνια άσκησης επαγγελματικής του δραστηριότητας, εφόσον αυτή περιλαμβάνει τακτικές -κατά τη διατύπωση του νομοσχεδίου- επαφές με ανηλίκους. Διαφωνώ κάθετα με τις προβλέψεις αυτές. Τι σημαίνει «τακτικές επαφές με ανηλίκους»; Και πώς δικαιολογείται η απαγόρευση ενός έως πέντε ετών σε αυτήν την περίπτωση; Εφόσον η επαγγελματική δραστηριότητα του δράστη, που κηρύχθηκε ένοχος για οποιεσδήποτε από αυτές τις πράξεις σε βάρος ανηλίκων, σχετίζεται με ανηλίκους, όπως παραδείγματος χάριν νηπιαγωγός, δάσκαλος, γυμναστής, παιδίατρος, τότε το δικαστήριο υποχρεωτικά πρέπει να επιβάλει στον καταδικασμένο οριστική απαγόρευση άσκησης της συγκεκριμένης επαγγελματικής δραστηριότητας. 
Δεύτερον, στο άρθρο 6 του νομοσχεδίου, στην προτεινόμενη νέα παράγραφο 3 του άρθρου 187 β΄ του Ποινικού Κώδικα, αφήνεται στη διακριτική ευχέρεια του αρμόδιου εισαγγελέα, μετά από έγκριση του Εισαγγελέα Εφετών, η δυνατότητα να απέχει προσωρινά από την ποινική δίωξη κατά του θύματος για παραβάσεις του νόμου περί αλλοδαπών και περί εκδιδομένων με αμοιβή προσώπων, καθώς και η συμμετοχή του σε εγκληματικές δραστηριότητες, εφόσον η συμμετοχή αυτή είναι άμεση συνέπεια της θυματοποίησής του. Στις περιπτώσεις αυτές θα πρέπει να είναι υποχρεωτική η προσωρινή αποχή από την άσκηση ποινικής δίωξης. Άλλως, κύριε Υπουργέ, υφίσταται κίνδυνος οι δράστες αυτών των εγκλημάτων, που προβλέπει το άρθρο, να παραμείνουν ατιμώρητοι. 
Το ίδιο ισχύει και για τη δεύτερη παράγραφο, την παράγραφο 4 του ίδιου άρθρου. Εάν απελάσει ο αρμόδιος εισαγγελέας τον καταγγέλλοντα, διερωτώμαι πώς θα αποδειχθούν στο ακροατήριο οι προβλεπόμενες ειδεχθείς πράξεις, πολύ περισσότερο όταν έχουν τελεστεί από εγκληματική οργάνωση;
Κυρίες και κύριοι συνάδελφοι, δεν πρέπει να ξεχνάμε ότι οι συνέπειες της σεξουαλικής βίας είναι ολέθριες για τον λόγο ότι οι ψυχολογικές πληγές του θύματος παραμένουν εφ&apos; όρου ζωής και εμποδίζουν την ομαλή ψυχοπνευματική ανάπτυξή του και την ένταξή του στο κοινωνικό σύνολο. Για τον λόγο αυτό ο νομοθέτης πρέπει να εξαντλεί την αυστηρότητά του. Μόνο έτσι μπορεί να προστατέψει αποτελεσματικά τα παιδιά. 
Ιδιαίτερα στην περίπτωση βιασμού ανηλίκου, την πλέον κτηνώδη πράξη που μπορεί να οδηγήσει σε βαριά σωματική βλάβη ή και στο θάνατο ακόμα του βρέφους ή του παιδιού, ο νόμος πρέπει να είναι αμείλικτος. Αναφέρομαι σε αυτό το παράδειγμα που και προ ολίγου σας ανέφερα, στον βιασμό βρέφους ενάμισι έτους. Πρέπει να προβλέπεται η ποινή του θανάτου, κύριε Υπουργέ. Πρέπει να επανέλθει η ποινή του θανάτου. Μόνο έτσι θα προστατεύσουμε από την κακοποίηση βρέφη και μικρά παιδιά.
Διότι, οι δράστες τέτοιων πράξεων δεν αναμορφώνονται -όπως πολύ καλά γνωρίζετε, κύριε Υπουργέ- δεν επιδέχονται κανενός είδους σωφρονισμό, δεν λειτουργούν ανθρώπινα, δεν είναι άνθρωποι και πρέπει να εκτελούνται για να καθαρίζει η κοινωνία, για να προφυλάσσονται τα παιδιά μας.
Να μην σας τρομάζουν οι ποινές, κυρίες και κύριοι συνάδελφοι. Οι πράξεις αυτών που βιάζουν μωρά και νήπια να σας τρομάζουν, γιατί θανατώνουν ό,τι πολυτιμότερο έχει ολόκληρη η ανθρωπότητα και παραβιάζουν με τον χειρότερο τρόπο την παγκόσμια δικαιοσύνη με την οποία έρχεται να εναρμονιστεί το παρόν νομοσχέδιο.
Ευχαριστώ, που με ακούσατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε.
Τον λόγο έχει η Κοινοβουλευτική Εκπρόσωπος των Ανεξάρτητων Δημοκρατικών Βουλευτών κ. Τζάκρη για οκτώ λεπτά.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ πολύ, κύριε Πρόεδρε. 
Θα αξιοποιήσω τον χρόνο της δευτερολογίας μου για να αναφερθώ όχι στο νομοσχέδιο -για το οποίο εκτιμώ ότι η συζήτηση έχει εξαντληθεί κατά τις συνεδριάσεις που προηγήθηκαν, σήμερα και χτες, καθώς και στην αναλυτική προσέγγιση που έγινε στις τέσσερις συνεδριάσεις της Επιτροπής Δημόσιας Διοίκησης, Δημόσιας Τάξης και Δικαιοσύνης- αλλά για να μιλήσω ξανά, κύριε Υπουργέ, για την τροπολογία που αφορά το Νεώριο της Σύρου, που κατά την άποψή μου αφορά μια καθαρά χαριστική ρύθμιση.
Άκουσα την εισήγηση από τον κύριο Υπουργό και βεβαίως όλη τη συζήτηση που προηγήθηκε από του Κοινοβουλευτικούς Εκπροσώπους των κομμάτων και θεωρώ ότι δεν υπάρχει κανείς σε αυτήν εδώ την Αίθουσα που να πιστεύει και να θεωρεί συμπτωματικό το γεγονός ότι η συγκεκριμένη ρύθμιση αφορά τον διευθυντή της ΠΟΛΑΝ, στενό συνεργάτη και φίλο του Πρωθυπουργού, που αυτήν τη στιγμή είναι ο αποδέκτης και ο ωφελούμενος της ρύθμισης που περνάει από τη Βουλή. 
Μάλιστα, για να αποκρυβεί αυτό το γεγονός και να καλυφθεί και το γεγονός της αντισυνταγματικότητας της συγκεκριμένης ρύθμισης -που είναι ad hoc και κατά περίπτωση και αφορά ένα συγκεκριμένο πρόσωπο- βάζετε ολόκληρο τον ναυπηγικό κλάδο, με τη δεύτερη παράγραφο, ανοίγοντας έτσι μια πολύ μεγάλη τρύπα στα ασφαλιστικά ταμεία που αιμορραγούν προ πολλού, μετατρέποντας έτσι ένα κομμάτι των υγιών επιχειρηματιών του συγκεκριμένου κλάδου σε καθ’ έξιν απατεώνες.
Και σας ερωτώ, κύριε Υπουργέ, που εσείς δεχθήκατε την παρείσφρηση της καθ’ όλα άσχετης τροπολογίας στο νομοσχέδιο που συζητάμε σήμερα, για ποια άλλη επιχείρηση έχει γίνει τέτοια χαριστική ρύθμιση από τη Βουλή και αν προτίθεστε να κάνετε το ίδιο -ως Κυβέρνηση βεβαίως εννοώ- για τις εμπορικές επιχειρήσεις, για παράδειγμα, όπου και εκεί οι εργοδότες αδυνατούν να καταβάλουν τις ασφαλιστικές εισφορές.
Για τους ιδιώτες, τους απλούς πολίτες που χρωστούν τρεις και τέσσερις χιλιάδες ευρώ στο ΙΚΑ και κινδυνεύουν να χάσουν σήμερα τα σπίτια τους, προτίθεστε να κάνετε κάτι; Γι’ αυτούς θα αρθούν οι διοικητικές και ποινικές κυρώσεις; Ούτε καν τον αριθμό των δόσεων γι’ αυτούς που θέλουν να πληρώσουν δεν αυξάνετε, κύριε Υπουργέ, επικαλούμενοι την άρνηση της τρόικα. 
Νομίζω όλοι αντιλαμβανόμαστε ότι έχετε υποβαθμίσει κατά πολύ το επίπεδο του Κοινοβουλίου. Μάλιστα, θα έλεγα ότι το Κοινοβούλιο σήμερα έχει καταποντιστεί, κύριε Υπουργέ, σε επίπεδο χαμηλότερο και από αυτό της δεκαετίας του ’60. Τη μία καλύπτετε τα λαμόγια που εκποιούν τη δημόσια περιουσία, παρέχοντάς τους ασυλία. Την άλλη καλύπτετε τα λαμόγια που εκποιούν τις μετοχές των τραπεζών για ένα κομμάτι ψωμί, το οποίο εσείς ονομάζετε «πώληση σε τιμές της αγοράς». Και τώρα αθωώνετε και τους χρεωκοπημένους επιχειρηματίες, δημιουργώντας το νέο μοντέλο επιχειρηματία που δεν πληρώνει απολύτως τίποτα, βάζοντας μπροστά του ως ασπίδα τους εργαζόμενους.
Νομίζω ότι έχετε ξεχάσει εντελώς το γεγονός ότι στη Βουλή όλοι εμείς οφείλουμε να εκπροσωπούμε το γενικό, το δημόσιο συμφέρον και όχι τα συμφέροντα των φίλων και των κολλητών του εκάστοτε εξ ημών και πολλώ δε μάλλον του Πρωθυπουργού.
Σας ευχαριστώ πολύ, κύριε Πρόεδρε. Δεν θα πάρω άλλο χρόνο από τη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει η κ. Φούντα για οκτώ λεπτά.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Κύριε Υπουργέ, κύριοι συνάδελφοι, ανεβαίνω για πρώτη φορά στο Βήμα μετά τις ευρωεκλογές σε μια πολύ δύσκολη μέρα για την Ελλάδα και τη δημοκρατία -η 29η Μαΐου έχει χαρακτηριστεί ως αποφράδα μέρα άλλωστε- και σε μια πολύ δύσκολη φάση για τη Δημοκρατική Αριστερά.
Η Κοινοβουλευτική Ομάδα είναι εδώ, είναι παρούσα και θέλοντας να διορθώσει λάθη, διαμορφώνοντας εκ νέου ουσιαστική και θέλουμε να πιστεύουμε το κατά δύναμιν χρήσιμη πολιτική πορεία, οφείλει να κάνει μια επανεκκίνηση, η οποία θεωρώ ότι θα πρέπει να ξεκινήσει από σήμερα κιόλας.
Συζητούμε σήμερα ένα σχέδιο νόμου του Υπουργείου Δικαιοσύνης με τίτλο: «Καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας». Τα ψυχολογικά, κοινωνικά, ανθρώπινα, λόγω ανθρώπινης φύσης, αίτια εξηγήθηκαν από περισσότερο αρμόδιους από εμένα -από τον κ. Πανούση ας πούμε- με επιστημονικό τρόπο. Εγώ θα ήθελα να μιλήσω γι’ αυτό το συγκεκριμένο νομοσχέδιο, καταθέτοντας τη μια κάποια εμπειρία που έχω από την παιδική πορνογραφία και το πώς αυτή προωθείται μέσα από το ίντερνετ.
Θέλω να πω ότι εκεί πρέπει να επιστήσουμε την προσοχή μας, δηλαδή στις νέες τεχνολογίες και ουσιαστικά σε όλη αυτήν την ανεξέλεγκτη πορεία που έχουν λάβει στις τεράστιες διαστάσεις της παγκοσμιοποίησης. 
Η ελεύθερη φύση του διαδικτύου, η ευρωπαϊκή και συχνά παγκόσμια αδυναμία έγκαιρης διαχείρισης των τεχνολογικών εξελίξεων, έχουν δημιουργήσει νέα, ανησυχητικά δεδομένα για τη διάδοση της παιδικής πορνογραφίας.
Προλαβαίνω τυχόν αντιδράσεις, τονίζοντας ότι αντιλαμβάνομαι τις τεράστιες δυσκολίες που υπάρχουν για να ελεγχθεί ο μεγάλος όγκος δεδομένων, αλλά και τον κίνδυνο να θεσπιστούν κανόνες που οιονεί θα περιόριζαν την ελευθερία της έκφρασης, όπως έχουμε δει σε άλλου τύπου καθεστώτα. Και, φυσικά, μακριά από εμάς τέτοιες συγκρίσεις!
Θα ήθελα, όμως, να σας μεταφέρω ένα πολύ πρόσφατο παράδειγμα, κύριε Υπουργέ, από τις πλατφόρμες κοινωνικής δικτύωσης που πιστεύω ότι καταδεικνύει το αδιέξοδο για τη διαχείριση της παιδικής πορνογραφίας. Χρήστες εντόπισαν ένα προφίλ -ανοικτό σε όλους φυσικά- το οποίο περιείχε σκληρές εικόνες παιδικού πορνογραφικού περιεχομένου. Μετά από τεράστια κινητοποίηση η πλατφόρμα που φιλοξενούσε το απεχθές αυτό προφίλ αναγκάστηκε να το απενεργοποιήσει. Στο μικρό, όμως, διάστημα που μεσολάβησε το προφίλ κέρδισε δεκάδες νέους αναγνώστες, ενώ ανακαλύφθηκαν και άλλες ανάλογου ανατριχιαστικού περιεχομένου σελίδες. Κανένας διωκτικός μηχανισμός, άρα δυστυχώς, δεν θα μπορούσε να παρέμβει αυτεπαγγέλτως. Η ίδια η εταιρεία δηλώνει ότι καταδικάζει τέτοιου είδους περιεχόμενα, αλλά δεν μπορεί να ελέγξει τον κάθε χρήστη ξεχωριστά. 
Εκατομμύρια τέτοιες εικόνες κυκλοφορούν ελεύθερα και ανεξέλεγκτα και φοβάμαι ότι καμμία νομοθεσία -ανεξαρτήτως των δεδομένων καλών προθέσεων, θεωρώ, όλων μας- δεν μπορεί να είναι επί της ουσίας απολύτως αποτελεσματική. 
Σύμφωνα με τα στατιστικά στοιχεία της SafeLine, της ανοικτής γραμμής καταγγελιών παράνομου περιεχομένου στο διαδίκτυο, το 12% των καταγγελιών που διαχειρίστηκε μέσα στο 2013 αφορούσε διαδικτυακό περιεχόμενο παιδικής πορνογραφίας. Ο Inhope, ο διεθνής σύνδεσμος ανοικτών γραμμών διαδικτύου, επίσημο μέλος του οποίου στην Ελλάδα είναι η ανοικτή γραμμή SafeLine, έδωσε στη δημοσιότητα τα στατιστικά αυτά στοιχεία για το 2013. Σε αυτά αντικατοπτρίζονται οι βασικές τάσεις στη διακίνηση παιδικών πορνογραφικών εικόνων. Συνολικά ο Inhope παρατήρησε αύξηση της τάξης του 14% αναφορικά με τις καταγγελίες τις οποίες είχε διαχειριστεί, με μια δραματική αύξηση που έφτασε το 47% και αφορούσε επιβεβαιωμένες καταγγελίες για εικόνες παιδικής σεξουαλικής κακοποίησης. Σε πραγματικούς αριθμούς αυτό σημαίνει –και αυτό έχει πάρα πολύ μεγάλη σημασία- ένα εκατομμύριο διακόσιες δέκα χιλιάδες οκτακόσιες ενενήντα τρεις καταγγελίες από εκατόν εβδομήντα αναλυτές σε όλον τον κόσμο με τριάντα επτά χιλιάδες τετρακόσιες τέσσερις καταγγελίες να αφορούν υλικό παιδικής σεξουαλικής κακοποίησης. Σε αυτές τις περιπτώσεις το ειδεχθές υλικό «κατέβηκε» και προωθήθηκε σε φορείς επιβολής νόμου. 
Άγνωστος, όμως, παραμένει ο αριθμός των περιπτώσεων, κατά τις οποίες δεν υπήρξε καταγγελία και πορνογραφικό υλικό κυκλοφορούσε ελεύθερο, που κανένας διωκτικός μηχανισμός δεν μπορεί να φτάσει στην άκρη του νήματος και να αντιμετωπίσει αποτελεσματικά την πηγή του προβλήματος. 
Άρα έχουμε να κάνουμε –και θα καταλήξω στην πρότασή μου- με ένα ανατριχιαστικό και ταυτόχρονα πολύπλοκο ζήτημα. Είναι θετικό να υπάρχει μια κοινή νομοθετική παρέμβαση για τα κράτη-μέλη της Ευρωπαϊκής Ένωσης. Όμως, σας θυμίζω ότι το διαδίκτυο -δυστυχώς ή ευτυχώς- δεν έχει σύνορα. Περιεχόμενο παιδικής πορνογραφίας που βρίσκεται σε ιστοσελίδα με έδρα χώρα εκτός Ευρωπαϊκής Ένωσης, υπόκειται στους νόμους της εκάστοτε χώρας και όχι, δυστυχώς, σε αυτόν το νομοθέτη. Ταυτόχρονα, η ανάπτυξη της τεχνολογίας ανακαλύπτει καθημερινά νέα παράθυρα στον νόμο και ουσιαστικά στο πού μπορεί ο καθένας να φτάσει.
Πώς μπορούμε να αντιδράσουμε συνολικά και αποτελεσματικά; Η Ευρωπαϊκή Ένωση τώρα πρέπει να ανοίξει τον διάλογο σε παγκόσμιο επίπεδο ουσιαστικά για τη διασυνοριακή συνεργασία και την αντιμετώπιση της διακίνησης υλικού παιδικής πορνογραφίας μέσω διαδικτύου. Πρέπει να ληφθούν υπ’ όψιν, επιτέλους, όλες οι παράμετροι και να νομοθετήσουμε με όραμα –όχι πρωθύστερα, ελπίζω- βλέποντας μπροστά και αναδεικνύοντας το εύρος των τεχνολογιών, ώστε να μην είμαστε πάντα πίσω από τις εξελίξεις.
Φυσικά, σε αυτήν τη συζήτηση θα πρέπει να εμπλακούν και να αναλάβουν τις ευθύνες που τους αναλογούν και οι διαδικτυακές εταιρείες που επιτρέπουν τη διακίνηση αυτού του υλικού. Μία πρόταση που είχε γίνει στο παρελθόν ήταν να ενσωματωθεί σε κάθε τέτοια σελίδα ένα κουμπί καταγγελίας που θα ενημερώνει την εταιρεία ή ακόμη και τις διωκτικές αρχές για περιεχόμενο παιδικής πορνογραφίας. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Πολλές εταιρείες τότε είχαν αντιδράσει, φοβούμενες αλόγιστη χρήση αυτού του κουμπιού. Υπήρξαν, όμως, αντιπροτάσεις; Δεν αρκεί μια φραστική καταδίκη. Εδώ, κύριε Υπουργέ, έρχεται ο δικός σας ρόλος και με αφορμή την Προεδρία της Ευρωπαϊκής Ένωσης για ένα μήνα ακόμα θα μπορούσατε στο πλαίσιο και αυτού του νομοθετήματος να προτείνετε αυτήν τη διασυνοριακή συνεργασία για την αντιμετώπιση αυτού του υλικού.
Θεωρούμε όλοι στη Δημοκρατική Αριστερά ότι δυστυχώς σε επίπεδο οράματος και διευρωπαϊκής συνεργασίας δεν υπήρξε καμμία οραματική πρωτοβουλία από πλευράς της συγκυβέρνησης στο πλαίσιο αυτής της Προεδρίας της Ευρωπαϊκής Ένωσης. Πιστεύω ότι, φέρνοντας αυτό το νομοσχέδιο στη Βουλή, θεωρείτε το συγκεκριμένο θέμα πάρα πολύ σοβαρό, οπότε σας προτείνω και σας προτρέπω να αναλάβετε αυτήν την πρωτοβουλία. 
Κλείνω, λέγοντας ότι επιτέλους θα πρέπει να πούμε τα πράγματα με το όνομά τους. Ο όρος «παιδική πορνογραφία» δεν είναι τίποτε άλλο από σεξουαλική κακοποίηση πραγματικών παιδιών και τα παιδιά αυτά γίνονται θύματα ξανά και ξανά κάθε φορά που οι εικόνες τους εμφανίζονται στο διαδίκτυο. Δική μας δουλειά, δικός μας ρόλος είναι να το αποτρέπουμε κάθε μέρα.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Η κ. Ζωή Κωνσταντοπούλου έχει τον λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας ευχαριστώ, κυρία Πρόεδρε. Ίσως, χρειαστώ μία μικρή ανοχή στον χρόνο, διότι δυστυχώς για πολλοστή φορά αναγκάζεται η Ολομέλεια να συζητά τροπολογίες που έρχονται από το παράθυρο εμπροθέσμως ή εκπροθέσμως και να αποπροσανατολίζεται υποχρεωτικά η συζήτηση από το κύριο αντικείμενο της ημερήσιας διάταξης.
Κύριο αντικείμενο της ημερήσιας διάταξης σήμερα ήταν η καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας. Υπάρχουν πάμπολλες, πολύ συγκεκριμένες παρατηρήσεις που κάναμε διαρκούσης της νομοπαρασκευαστικής εργασίας στο πλαίσιο της επιτροπής, που δεν έχουν υιοθετηθεί από τον Υπουργό, που θέλουμε να επαναλάβουμε και να συζητήσουμε, διότι ψηφίσαμε θετικά επί της αρχής το νομοσχέδιο, πλην όμως υπάρχουν προβληματικές ρυθμίσεις, όπως είναι οι ρυθμίσεις των άρθρων 6, 8, 11, 12, 13, 14, 15 και 16. Σας έχουμε κάνει επισημάνσεις, αλλά αποφεύγετε την ουσιαστική συζήτηση στην Ολομέλεια διά της «ντροπολογίας» ή τροπολογίας.
Παραπέμπω απλώς, γιατί αυτό προλαβαίνω να κάνω στον ελάχιστο χρόνο που έχω, σε όσα σας είπαμε και σε σχέση με τον προβληματικό ορισμό περί κατοχής και σε όσα σας είπαμε σε σχέση με την άκρως προβληματική διολίσθηση σε μία παραδικονομία συρρίκνωσης των αρχών του κράτους δικαίου και σε αυτά που σας επεσήμανε το ίδρυμα «Μαραγκοπούλου για τα Δικαιώματα του Ανθρώπου», το οποίο παραπέμπει και στις παρατηρήσεις της Επιτροπής του ΟΗΕ για τα δικαιώματα του παιδιού. Σας παρακάλεσα, κύριε Υπουργέ, να τις δείτε. Δεν τις έχετε δει. 
Η Επιτροπή για τα Δικαιώματα του Παιδιού από τις 13 Αυγούστου του 2012 έχει υποβάλει συγκεκριμένες προτροπές προς την Ελληνική Δημοκρατία και σε σχέση με το αντικείμενο του κ. Βρούτση που απεχώρησε, διότι κόπτεται μόνο για τον κ. Ταβουλάρη, κάνει ειδική προτροπή η Επιτροπή για τα Δικαιώματα του Παιδιού, να δοθεί προτεραιότητα στις παροχές, στο κράτος πρόνοιας στην κοινωνική πρόνοια και σε όλες εκείνες τις παραμέτρους που διασφαλίζουν την ευημερία των παιδιών και της παιδικής ηλικίας. Ο κ. Βρούτσης, όμως, δεν έδωσε τέτοια προτεραιότητα, ειδεμή δεν θα είχαμε παιδιά που πεινούν και λιποθυμούν ή πεθαίνουν σε σπίτια χωρίς ρεύμα. Έδωσε προτεραιότητα σε αυτήν την «ντροπολογία» που του επιτρέπετε και εσείς να εισαγάγει, αν και είναι εκπρόθεσμη και μας υποχρεώνετε τελικά να μιλήσουμε για άλλο θέμα από το κύριο αντικείμενο του νομοσχεδίου.
Τα χρήματα των ασφαλιστικών ταμείων είναι τα χρήματα των ασφαλισμένων και στηρίζονται σε μία εγγύηση και σε μία συμφωνία –κοινωνική συμφωνία- ότι καταβάλλει ο εργαζόμενος έναντι της αποκατάστασής του της συνταξιοδοτικής, έναντι της περίθαλψης και της πρόνοιας διαρκούντος του βίου του. 
Έρχεται ο κ. Βρούτσης σήμερα και μας λέει ότι πρέπει να βάλουμε στη ζυγαριά τη βιωσιμότητα των ταμείων, τα δικαιώματα των ταμείων, με τη βιωσιμότητα μίας επιχείρησης, όχι όλων των επιχειρήσεων, όχι όλων των ασφαλισμένων και των εργαζομένων, αλλά μίας –μίας και μόνης θα έλεγε ο κ. Σαμαράς, κατά την προσφιλή του έκφραση- της επιχείρησης του κ. Ταβουλάρη. 
Αναγράφεται ρητά, κύριε Υπουργέ, και μην κάνετε ότι δεν το καταλαβαίνετε. «Αναστέλλονται κατά της επιχείρησης καθώς και κατά των κατά νόμο υπευθύνων αυτής πάσης φύσεως, κατά τον ΚΕΔΕ ή κάθε άλλη κείμενη διάταξη, πράξεις διοικητικής ή αναγκαστικής εκτέλεσης για τις οφειλές τους στους ασφαλιστικούς φορείς». Πάσης φύσεως. Ούτε καν από τη λειτουργία της επιχείρησης. Λέει: «Για την επιχείρηση και τους υπευθύνους της πάσης φύσεως». Λέει ακόμη ότι αναστέλλεται η ποινική δίωξη σε βάρος των υπευθύνων κατά τις διατάξεις των παραγράφων 1 και 2 του άρθρου 1 του α.ν. 8667, όπως ισχύει. Πάλι γενική αναστολή. Και λέει ακόμη «αναστέλλεται ο χρόνος παραγραφής των οφειλών». 
Η πραγματικότητα ποια είναι, κύριε Αθανασίου; Η πραγματικότητα είναι αυτή που δεν λέτε ότι η επιχείρηση αυτή έχει υποβάλει αίτηση υπαγωγής στο άρθρο 99, άρα δεν θα μπορέσει να ικανοποιήσει αυτές τις οφειλές έναντι των ταμείων και του ελληνικού δημοσίου.
Η πραγματικότητα επίσης είναι ότι όλα αυτά τα ωραία που μας είπε ο κ. Ρήγας, Βουλευτής Κυκλάδων, δεν τα λέει καμία έκθεση και κανένα στοιχείο. Αντίθετα, η έκθεση του Γενικού Λογιστηρίου του Κράτους λέει ρητά ότι υπάρχει απώλεια εσόδων γι’ αυτήν εδώ τη ρύθμιση 7,5 εκατομμυρίων ευρώ. Απώλεια εσόδων!
 Το πρωί απαντήσατε στον κ. Τσούκαλη και είπατε ότι 9,5 εκατομμύρια ευρώ όλα και όλα είναι τα κατασχεμένα προϊόντα εγκληματικής δραστηριότητας. Αυτό το καταπληκτικό έχετε επιτύχει, 9,5 εκατομμύρια. Αλλά χαρίζετε 7,5 πού; Στην επιχείρηση του κ. Ταβουλάρη. Αυτό είναι υπηρεσία προς όφελος του δημοσίου συμφέροντος ή είναι πολύ κακή υπηρεσία προς όφελος των μονίμως ευνοουμένων σας; 
Ολόκληρο βιβλίο βγάλαμε για τις ντροπολογίες σας και δεν ορρωδείτε, φέρνετε άλλη ρύθμιση. Και τη φέρνει ο κ. Βρούτσης –θα με συγχωρήσετε πάρα πολύ- όχι ως Υπουργός Κοινωνικής Ασφάλισης, ως Βουλευτής Κυκλάδων τη φέρνει και γι’ αυτό την υποστηρίζει ο κ. Ρήγας ως Βουλευτής Κυκλάδων. Το πραγματικό ενδιαφέρον για τους εργαζόμενους το εξέφρασε ο Βουλευτής Κυκλάδων ο Νίκος Συρμαλένιος που τους επισκέφθηκε και ενημερώθηκε και δεν παίζει με τον πόνο τους. 
Για όλα αυτά, τα οποία από χθες σας καταγγείλαμε, σίγησε το ΠΑΣΟΚ και πέταξε την μπάλα στον κ. Ρήγα ως αρμόδιο, όχι καθ’ ύλην, κατά τόπον προφανώς. Εχθές ο κ. Σαλτούρος απέφυγε να πει οτιδήποτε, ο κ. Κουκουλόπουλος απέφυγε να πει οτιδήποτε, ο κ. Τριαντάφυλλος σήμερα ως εισηγητής δεν είπε τίποτε, κι έρχεται σήμερα ο κ. Ρήγας και λέει ότι ξέρει πως έχει γίνει και κάποια συνεννόηση με την Τράπεζα Πειραιώς. 
Θέλετε να μας πείτε και γι’ αυτό; Γιατί δεν λέει κάτι η «ντροπολογία» σας. Μήπως ξέρει ο κ. Βρούτσης, που είχε φέρει άλλη «ντροπολογία» για τη μεταβίβαση καταστημάτων των κυπριακών τραπεζών, απαλλάσσοντας τη συγκεκριμένη τράπεζα από φόρους για τη μεταβίβαση; Μήπως ξέρει να μας πει, κύριε Αθανασίου; Ποια είναι η ρύθμιση και η συνεννόηση με την Τράπεζα Πειραιώς που δεν περιέχεται σε αυτήν την τροπολογία και σε κανένα έγγραφο αλλά την οποία κάποιοι διακινούν ως δήθεν εγγυητές; 
Θα μου επιτρέψετε να σας πω ότι δεν εμπιστεύομαι κανέναν κ. Ρήγα, όταν εγγυάται το δημόσιο συμφέρον. Θα μου επιτρέψετε επίσης να θυμίσω, για εκείνους που κλαυθμηρίζουν σήμερα, ότι πρέπει να γίνει η συζήτηση για το πού οδηγήθηκε η ναυπηγοεπισκευαστική και ναυπηγοκατασκευαστική ναυπηγική δραστηριότητα στη χώρα μας. Θα μου επιτρέψετε να σας θυμίσω ότι ο ΣΥΡΙΖΑ έκανε πρόταση σύστασης εξεταστικής επιτροπής, κατατέθηκε στις 25 Νοεμβρίου του 2013 και περιεχόταν στα αιτήματά μας να εξεταστεί ο εμπαιγμός στους εργαζομένους και το παιχνίδι στην πλάτη των εργαζομένων, που τελικά πάλι απλήρωτοι παρέμειναν. Το καταθέτω στα Πρακτικά. 
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τότε, ο πολύς κ. Βενιζέλος είχε έρθει στην Επιτροπή Άμυνας και Επιτροπή Ευρωπαϊκών Υποθέσεων και ξέρετε τι είχε πει; Ότι ο ΣΥΡΙΖΑ ζητάει εξεταστική επιτροπή, διότι θέλει να εξυπηρετήσει την Ελευσίνα! Δηλαδή ποιον; Τον κ. Ταβουλάρη πάλι. Και του επισημάναμε ότι εμείς δεν θέλουμε κανέναν να εξυπηρετήσουμε, το δημόσιο συμφέρον μάς ενδιαφέρει και όποιος πράγματι θέλει να υπηρετεί το δημόσιο συμφέρον δεν παρακάμπτει τις διαδικασίες ούτε χαρίζει τέτοιου ύψους ποσά, και μάλιστα από τα ασφαλιστικά ταμεία, σε συγκεκριμένα πρόσωπα.
Πού είναι ο κ. Βενιζέλος τώρα να μας πει ποιος εξυπηρετεί τον κ. Ταβουλάρη; Διότι ο κ. Δρίτσας του επεσήμανε -κι είναι καταγεγραμμένο στα Πρακτικά εκείνης της συνεδρίασης- ότι Πολιτική Άνοιξη ήταν ο κ. Ταβουλάρης και απάντησε ο κ. Βενιζέλος «Όχι, είναι και άλλες δυνάμεις στα Ναυπηγεία Ελευσίνας». Αυτά έλεγε, ότι ο ΣΥΡΙΖΑ κάποια αόρατα συμφέροντα υπηρετεί. Καταθέτω και το συγκεκριμένο απόσπασμα στα Πρακτικά. 
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, ολοκληρώστε, κυρία συνάδελφε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τελειώνω σε μισό λεπτό, κυρία Πρόεδρε. 
Πού είναι λοιπόν; Να έρθει τώρα ο κ. Βενιζέλος να μας πει ποιος υπηρετεί ποιον και ποιος κρύβεται πίσω από ποιον. 
Εν σχέσει δε με την τροπολογία που έχετε καταθέσει, κύριε Υπουργέ, εσείς για τις κληρώσεις στο Εφετείο Αθηνών, σας θυμίζω ότι με ανάλογο τρόπο καταθέσατε πάλι τροπολογία, ενώ σας είπαμε «φέρτε κανονικό νομοσχέδιο να το συζητήσουμε. Το θέσαμε σε ονομαστική ψηφοφορία και δυστυχώς Βουλευτές της Νέας Δημοκρατίας και του ΠΑΣΟΚ το ψήφισαν. 
Αυτές όλες οι μεθοδεύσεις μέσω τροπολογιών, σας το είπαμε ξανά, παραπέμπουν σε ειδικές διαδικασίες αποστέρησης του φυσικού δικαστή και σε στημένες συνθέσεις και δεν πρέπει επ’ ουδενί να δημιουργείται ούτε τέτοια σκιά ούτε τέτοιο ερωτηματικό, εν’ όψει των πολύ μεγάλων υποθέσεων που ξέρετε ότι θα προσδιοριστούν στο Εφετείο Αθηνών από τον Σεπτέμβριο και αφορούν υποθέσεις διαφθοράς, διαπλοκής, στις οποίες εμπλέκονται και κυβερνητικά πρόσωπα σχετιζόμενα με τη σημερινή Κυβέρνηση και επιχειρηματίες εμπλεκόμενοι με τη σημερινή Κυβέρνηση και με τα κόμματά σας.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Κωνσταντοπούλου. 
Εισερχόμαστε τώρα στις δευτερολογίες. Τον λόγο έχει η κ. Μάνη-Παπαδημητρίου.</ChairmanSpeech>
<Speech><Parlmember>ΑΝΝΑ ΜΑΝΗ-ΠΑΠΑΔΗΜΗΤΡΙΟΥ</Parlmember>: Κυρία Πρόεδρε, είναι αλήθεια ότι σήμερα κατά τη συζήτηση της συγκεκριμένης τροπολογίας του Υπουργείου Εργασίας ανέκυψε ένα μεγάλο πρόβλημα που πράγματι μας απασχολεί όλους μας, όλους τους Βουλευτές και είναι το πρόβλημα των οφειλών προς τα ασφαλιστικά ταμεία. Και εδώ οφείλω να πω ότι και εμείς οι Βουλευτές της συγκυβέρνησης επανειλημμένα απευθυνόμαστε μέσω του κοινοβουλευτικού ελέγχου προς τον αρμόδιο Υπουργό, ούτως ώστε να δοθεί λύση στο πρόβλημα αυτό που ταλανίζει πάρα πολλούς συμπολίτες μας. 
Ενδεικτικά θέλω να αναφέρω ότι σήμερα μάλιστα συζητήθηκε επίκαιρη ερώτηση Βουλευτού της Νέας Δημοκρατίας προς τον αρμόδιο Υφυπουργό Εργασίας για ευνοϊκότερη ρύθμιση των οφειλών προς τα ασφαλιστικά ταμεία. Ο δε κύριος Υφυπουργός διαβεβαίωσε ότι εξετάζεται το θέμα και ότι πολύ πιθανόν θα δοθούν ευνοϊκότερες ρυθμίσεις γι’ αυτό.
Παρ’ όλα αυτά, σήμερα συζητούμε μια συγκεκριμένη τροπολογία επί της οποίας καλούμαστε να αποφασίσουμε. Επ’ αυτού θέλω να πω τα εξής: Συνήθως πολύ συχνά εμείς οι Βουλευτές γινόμαστε λήπτες μέσω του ηλεκτρονικού ταχυδρομείου ή στις θυρίδες μας υπομνημάτων, διαμαρτυριών και πολλών άλλων επιστολών, όταν ομάδες εργαζομένων, όταν επαγγελματικές τάξεις θεωρούν ότι πλήττονται από την ψήφιση κάποιων νομοσχεδίων. Επισημαίνω –και αυτό είναι πολύ αξιοσημείωτο- ότι για τη συγκεκριμένη τροπολογία δεν λάβαμε καμμία επιστολή, κανένα υπόμνημα διαμαρτυρίας από τους εργαζόμενους στα ναυπηγεία της Σύρου. Παρακαλώ τους συναδέλφους του ΣΥΡΙΖΑ να αξιολογήσουν αυτό το γεγονός και αναλόγως να αποφασίσουν τι θα ψηφίσουν σχετικά με την τροπολογία. 
Επίσης, επανειλημμένα έγινε αναφορά στο ότι χαρίζονται κάποια χρήματα προς την επιχείρηση εν όψει του ότι δεν προβλέπεται αν μετά το 2017 θα καταβληθούν ή όχι οι υπόλοιπες οφειλές των 7,5 εκατομμυρίων ευρώ. Συγκεκριμένα, επικαλούνται την έκθεση του Γενικού Λογιστηρίου του Κράτους, στην οποία αναφέρεται ότι δεν ορίζεται ο τρόπος εξόφλησης. Μα εδώ δεν χρειάζεται να αναφερθούμε στα αυτονόητα. Το υπόλοιπο ποσό των 7,5 εκατομμυρίων ευρώ φυσικά και θα καταβληθεί σύμφωνα με τις κείμενες διατάξεις του Κώδικα Εισπράξεως Δημοσίων Εσόδων. Συνεπώς δεν ισχύει ο ισχυρισμός των συναδέλφων του ΣΥΡΙΖΑ ότι θα χαριστούν αυτά τα ποσά.
Κύριοι συνάδελφοι, σε κάθε περίπτωση σήμερα θα πρέπει να αποφασίσουμε αν επιλέγουμε το να απολυθούν, το να βρεθούν στον δρόμο τετρακόσιοι εργαζόμενοι, τετρακόσιες οικογένειες ή αν θα τους δώσουμε την ελπίδα να συνεχίσουν την εργασία τους.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Ο κ. Σταύρος Κοντονής έχει τον λόγο για τέσσερα λεπτά.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, εχθές ακούστηκε ένας ισχυρισμός στην Αίθουσα ότι ο ελληνικός λαός έδωσε ψήφο ανοχής στην Κυβέρνηση και ψήφο αποδοκιμασίας στην Αντιπολίτευση. Θεωρήσαμε καλό, επειδή το εκλάβαμε ως τερατολογία, να μην το σχολιάσουμε. Όμως, φαίνεται ότι επειδή δεν το σχολιάσαμε χθες, επανήλθε ο συνάδελφος και κατέθεσε εκ νέου τον ισχυρισμό του ότι τελικά οι προχθεσινές ευρωεκλογές έδωσαν ψήφο ανοχής στην Κυβέρνηση και ψήφο αποδοκιμασίας στον ΣΥΡΙΖΑ.
Δεν ξέρω αν έχει συμβεί πουθενά στον κόσμο να αποδοκιμάζεται το πρώτο κόμμα με διαφορά τεσσάρων μονάδων και να παίρνει ψήφο ανοχής η Κυβέρνηση η οποία καταρρέει κατά έντεκα ποσοστιαίες μονάδες. Εδώ βρισκόμαστε σε μια γκεμπελική προπαγάνδα, η οποία θέλει να κάνει το άσπρο μαύρο. Θέλει τη λαϊκή ετυμηγορία επιβεβαίωσης της πρωτιάς του ΣΥΡΙΖΑ και καταδίκης της πολιτικής της Κυβέρνησης να την εμφανίσει ότι κάτι άλλο ήθελε να πει ο λαός, το οποίο πολύ εύκολα το χρωματίζουν κατά όπως τους αρέσει οι εκπρόσωποι της Κυβέρνησης. 
Θέλω να πω, κυρίες και κύριοι Βουλευτές, ότι καλό είναι να σταματήσει αυτή η κοροϊδία. 
Γιατί αν δεν υπήρχε και αν δεν το αντιλαμβάνεστε κι εσείς ότι υπάρχει καταδίκη και κατάρρευση της δικομματικής Κυβέρνησης, τότε σε καμμία περίπτωση δεν θα ασχολιόσασταν τη Δευτέρα με την αλλαγή του εκλογικού νόμου για παράδειγμα ούτε με τον ανασχηματισμό της Κυβέρνησης. Ιδίως, όμως, η υπόθεση της αλλαγής του εκλογικού νόμου είναι ομολογία αποτυχίας και καλό είναι να μείνετε σε αυτήν και να ξαναδείτε την πολιτική φτωχοποίησης και εξανδραποδισμού της ελληνικής κοινωνίας, την οποίαν έχετε επιβάλει προς όφελος των μεγάλων συμφερόντων, προς όφελος των τραπεζιτών, προς όφελος του μεγάλου κεφαλαίου στην Ελλάδα. 
Ενοχλήθηκαν μερικοί, διότι εχθές ο Πρόεδρος του ΣΥΡΙΖΑ έκανε με τρόπο σαφή κι εμπεριστατωμένο γνωστές τις θέσεις μας σε ένα εχθρικό για την Αριστερά ακροατήριο. Εμείς, λοιπόν, λέμε προς όλες κατευθύνσεις ότι όπως εχθές ο Πρόεδρος του ΣΥΡΙΖΑ ανέφερε στον Σύνδεσμο Ελλήνων Βιομηχάνων ότι με την κυβέρνηση του λαού, την κυβέρνηση της Αριστεράς θα έχουμε πάλι συλλογικές συμβάσεις, όπως είπε ότι θα έχουμε αύξηση του κατώτερου μισθού και ημερομισθίου, όπως είπε ότι θα ρυθμιστούν τα κόκκινα δάνεια των απλών ανθρώπων που σήμερα πάνε οι τράπεζες να τους πάρουν την περιουσία τους, έτσι θα λέμε προς πάσα κατεύθυνση τις προγραμματικές μας θέσεις και σε όποιον αρέσει! Θα τις λέμε, όμως, με την παρρησία και την ευθυκρισία που διακρίνει τον λόγο και τη στάση της Αριστεράς. 
Κυρίες και κύριοι συνάδελφοι, συζητήσαμε σήμερα επί μακρόν για την τροπολογία για τα αυπηγεία της Σύρου. Κατά πρώτον, είπαμε και χθες ότι εδώ έχουμε μία εκπρόθεσμη τροπολογία για ένα σοβαρότατο ζήτημα. Ζητήσαμε αυτά τα σοβαρά ζητήματα να έρθουν προς συζήτηση με τον δέοντα κοινοβουλευτικό τρόπο, να συζητηθούν, να γίνει ακρόαση των φορέων, να σχηματίσουμε πλήρη εικόνα της καταστάσεως. Διότι πριν δέκα μήνες είχαμε παρόμοιες καταστάσεις με τα ναυπηγεία Ελευσίνας. 
Και ρωτάμε, σε αυτή τη ρύθμιση που αφορά το πρώην στέλεχος της Πολιτικής Άνοιξης και φίλο του Πρωθυπουργού, τον κ. Ταβουλάρη, υπάρχει εγγύηση για ρήτρα απασχόλησης, όπως σας είπε ο Κοινοβουλευτικός μας Εκπρόσωπος κ. Λαφαζάνης; Υπάρχει η δέσμευση ότι αυτά τα χρήματα θα κατευθυνθούν αποκλειστικά στην καταβολή των δεδουλευμένων και των μισθών των εργαζομένων; Έχει ληφθεί πρόνοια ώστε στην παρούσα υπόθεση να μην έχουμε τα ίδια που έγιναν και στην Ελευσίνα, δηλαδή να κατατεθεί αίτηση υπαγωγής στο άρθρο 99 και τότε να χαθούν τα 7,5 εκατομμύρια ευρώ ως δια μαγείας; 
Διότι στην Ελευσίνα -και θα μπορούσε εδώ να το προβλέψει το Υπουργείο που μας φέρνει αυτήν την τροπολογία- να ξέρετε, κυρίες και κύριοι συνάδελφοι, ότι έχει γίνει αυτό το πρωτάκουστο. Ενώ χαρίζονται χρήματα σωρηδόν, από την άλλη μεριά είναι σε ισχύ η αίτηση για υπαγωγή στο άρθρο 99. 
Όλα αυτά, λοιπόν, εμάς μας κάνουν πάρα πολύ επιφυλακτικούς για το πού το πάει η Κυβέρνηση. Όταν της λέμε «Βάλτε αυτά μέσα για να διασφαλιστεί η λειτουργία, οι θέσεις εργασίας, οι μισθοί και τα δεδουλευμένα», εκεί αποστασιοποιείται πλήρως. 
Σχετικά με την άλλη τροπολογία του Υπουργείου Δικαιοσύνης με την εξαίρεση ορισμένων αδικημάτων, κυρίες και κύριοι συνάδελφοι, θεωρούμε ότι είναι αδιανόητο όταν λαμβάνεται ένα σωστό μέτρο να εξαιρούνται –δεν ξέρουμε και εμείς βάσει ποιου αξιακού συστήματος, βάσει ποιας λογικής- ορισμένα αδικήματα. Αύριο-μεθαύριο -σας το είπα και χθες- μπορεί να έρθει κάποιος και να πει να εξαιρεθούν οι ανθρωποκτονίες, να εξαιρεθούν οι έμποροι ναρκωτικών, να εξαιρεθεί ο οποιοσδήποτε. Διότι όλα τα αδικήματα εμπεριέχουν την κοινωνική απαξία. Όλοι οι καταδικασθέντες σωρεύουν την κοινωνική απαξία για τις πράξεις τους. 
Επομένως, ή παίρνουμε μέτρα για ανθρώπους που λέμε ότι είναι ανάπηροι…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τελειώνω, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μιλάτε τον διπλάσιο χρόνο.</ChairmanSpeech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τελειώνω, κυρία Πρόεδρε. 
…και σε τελευταία ανάλυση χρήζουν αυτές τις ευεργετικές διατάξεις ή να μη νομοθετούμε. Δεν μπορούμε να νομοθετούμε κατά περίπτωση με εξαιρέσεις και εις βάρος των ανθρώπων που αναγνωρίζετε εσείς ότι έχουν κάποιο πρόβλημα. Επιτέλους!
Κυρίες και κύριοι συνάδελφοι, νομίζω ότι έγινε μια αναλυτική συζήτηση για όλα αυτά τα θέματα. Τι μένει από όλη αυτή τη συζήτηση των δύο ημερών που μας απασχόλησε και η αποτίμηση του εκλογικού αποτελέσματος και το νομοσχέδιο και οι τροπολογίες; Μένει αυτό που είπε χθες το «REUTERS» ότι με τη νίκη του ΣΥΡΙΖΑ στις Ευρωεκλογές, την οποία εσείς δεν βλέπετε, δίνεται διαπραγματευτική δυνατότητα στην Κυβέρνηση. 
Κι εμείς καλούμε τον ελληνικό λαό να σκεφτεί: Φανταστείτε να νικούσε ο ΣΥΡΙΖΑ σε αυτό το επίπεδο που εμείς προσδοκούσαμε, να είχαμε κυβερνητική αλλαγή αυτήν τη στιγμή, πόσο μεγαλύτερο και σπουδαιότερο θα ήταν το συμφέρον για τον ελληνικό λαό. Αυτό, όμως, το οποίο σας λένε τα διεθνή ειδησεογραφικά πρακτορεία…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κοντονή.</ChairmanSpeech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τουλάχιστον, πάρτε την ευκαιρία, κύριοι της Κυβέρνησης, μήπως διαπραγματευτείτε επιτέλους.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.</ChairmanSpeech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Το είχατε υποσχεθεί από τον Ιούνιο του 2012. Κάντε το έστω τώρα. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε. 
Τον λόγο έχει ο κ. Κωνσταντίνος Τριαντάφυλλος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ, κυρία Πρόεδρε.
Πραγματικά, εκπλήσσομαι. Αναφέρει ένα από τα πολλά διεθνή μέσα ενημέρωσης ότι είναι ευκαιρία για την Κυβέρνηση να πει «ορίστε, η απειλή, η απειλή του λαϊκισμού, της δημαγωγίας, η απειλή της οπισθοδρόμησης του ΣΥΡΙΖΑ και να διαπραγματευτεί με τους Ευρωπαίους ή άλλους εταίρους της». Κι έρχεται εδώ η Αξιωματική Αντιπολίτευση και το επικαλείται αυτό. 
Μα, είναι προς τιμή ενός κόμματος να σύρεται ως «απειλή» σε επίπεδο διεθνές; Προς θεού! Εγώ θα έλεγα ότι δεν είναι τιμή για κανέναν να λέγεται ότι ένα κόμμα είναι απειλή. Θα έλεγα ότι ο ΣΥΡΙΖΑ θα έπρεπε πρώτος να πει προς το «REUTERS» ή προς οποιοδήποτε άλλο πρακτορείο ή μέσο ενημέρωσης τον παρουσιάζει ως μια «απειλή» κι επομένως ως διαπραγματευτικό χαρτί για την ελληνική Κυβέρνηση ότι πραγματικά προσβάλλει την πολιτική τάξη της χώρας. 
Βεβαίως, όμως, όταν τη μία λέμε έτσι και την άλλη λέμε «γιουβέτσι» είναι προφανές ότι κάποιος, ο οποίος βρίσκεται έξω από το κουτί, έξω από τη χώρα, αντικειμενικά κρίνοντας βλέπει μια κατάσταση, η οποία είναι αλλοπρόσαλλη. 
Πώς αλλιώς μπορείς να παρουσιάσεις μια κατάσταση, όταν πηγαίνεις στο μικρομεσαίο επιχειρηματία και του λες «εγώ θα σε απαλύνω από το βάρος» και την ίδια ώρα όμως δεν περιγράφεις ποια δαπάνη θα περικόψεις από τα δημόσια οικονομικά σου; Ταυτόχρονα, υπόσχεσαι ότι θα βάλεις τον μισθό στον υπάλληλό του κατά 30% παραπάνω και θα τον πας στα 751 ευρώ. 
Την ίδια ώρα που λες στο μικρομεσαίο επιχειρηματία «συμπονώ μαζί σου» υπόσχεσαι ουσιαστικά ότι θα τον επιβαρύνεις ακόμα περισσότερο.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: « Συμπάσχω»…</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κι αυτό, κυρία Κωνσταντοπούλου, είναι πρωτοφανές γιατί το λες στο ίδιο ακροατήριο. Αυτήν τη στιγμή σε ακούει και ο κομμωτής και ο υπάλληλος του. Αυτήν τη στιγμή σε ακούσει και ο μικρομεσαίος καταστηματάρχης και ο υπάλληλος του και καταλαβαίνουν ότι δεν γίνεται για πολύ καιρό να δουλεύεις πολύ κόσμο. Δεν γίνεται. 
Για τον λόγο αυτόν, δεν ήταν νίκη την Κυριακή. Κι αυτό το ξέρουν τα στελέχη του ΣΥΡΙΖΑ ότι δεν ήταν νίκη. Όταν γυρνούν την πλάτη εκατόν σαράντα χιλιάδες άνθρωποι στον ΣΥΡΙΖΑ από τις εθνικές εκλογές, στις Ευρωεκλογές, δύο χρόνια μετά δεν μπορεί να το θεωρήσει κανείς νίκη. 
Δεν λέω ότι κέρδισε το ΠΑΣΟΚ ούτε η Νέα Δημοκρατία. Λέω, όμως, ότι το κόμμα της Αξιωματικής Αντιπολίτευσης στην παρούσα συνθήκη δεν μπορεί να περηφανεύεται ότι έχασε εκατόν πενήντα χιλιάδες ψηφοφόρους του. Δεν μπορεί. Όπως και να το κάνουμε, δεν είναι δυνατόν να γίνεται. 
Επομένως, ας καθίσουν κι όλοι αυτοί, οι οποίοι λαμβάνουν αυτές τις αποφάσεις και να αναλογιστούν τι φταίει και να έρθουν εδώ με έναν τρόπο διαφορετικό να εκφράσουν δημόσιο λόγο. Ας απολογηθούν για τις επιλογές στελεχών τους σε δεκάδες δήμους, σε πολλές περιφέρειες τη δεύτερη Κυριακή, ας απολογηθούν για τη μακιαβελική άποψη «καλύτερα Νέα Δημοκρατία, παρά ΠΑΣΟΚ στην αυτοδιοίκηση» και τότε ας έρθουν εδώ να εκφράσουν άποψη για την Ελιά ή το ΠΑΣΟΚ ή τη δημοκρατική παράταξη. 
Ακούσαμε πάρα πολλά για μία τροπολογία που για πρώτη φορά γίνεται αντικείμενο μικροκομματικής εκμετάλλευσης σε ένα πεδίο το οποίο είναι απρόσμενο από τον χώρο της Αριστεράς. Για πρώτη φορά ο σύλλογος εργαζομένων, οι εργαζόμενοι στον συγκεκριμένο χώρο δουλειάς λένε «ναι» στην τροπολογία κι έρχεται ένα κόμμα της Αριστεράς και λέει «όχι. Εμείς λέμε όχι στην τροπολογία. Πρέπει να μπει ρητή διάταξη κ.ο.κ.». Την ίδια ώρα που οι άνθρωποι που κατ’ εξοχήν ευνοούνται λένε να περάσει αυτή η τροπολογία και το λένε και στους δικούς σας Κοινοβουλευτικούς Εκπροσώπους.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: … (Δεν ακούστηκε)</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Δεν το λένε μόνο στους δικούς μας, το λένε και στους δικούς σας και μπορείτε να ρωτήσετε δίπλα σας, κύριε Δρίτσα.
Και λέω, λοιπόν, το εξής: Δεν αρκεί το «παρών» κάθε φορά, κύριε Δρίτσα. Πρέπει κάποια στιγμή να πάρουμε τις αποφάσεις. Δεν μπορεί να λέτε ότι δεν θα καταψηφίσετε τη συγκεκριμένη διάταξη, αλλά ταυτόχρονα να την καθυβρίζετε σε όλη τη διάρκεια της συζήτησης και να κλείνετε το μάτι σε αυτούς που δεν ξέρουν, που δεν μένουν στη Σύρο και να τους λέτε εδώ υπάρχει Ταβουλάρης και οι άλλοι οι οποίοι είναι Βενιζελόπληκτοι να λένε ότι το φάντασμα του Βενιζέλου είναι πάνω από όλα και όλο αυτό να δημιουργεί μία κατάσταση την οποία δηλητηριάζετε ακόμα περισσότερο. 
Δημιουργείτε ιστορίες, δηλητηριάζετε την κοινωνία με έναν λαϊκισμό ο οποίος στην παρούσα φάση είναι πολύ επικίνδυνος. Δεν μπορείτε, κυρία Κωνσταντοπούλου, Αρχηγό παράταξης εδώ μέσα να τον παρουσιάζετε κάθε φορά με τον ίδιο τρόπο. Μπορώ να καταλάβω ότι είσαστε Βενιζελόπληκτοι για χίλιους δύο λόγους, που έρχονται από το παρελθόν και πηγαίνουν στο μέλλον, αλλά δεν μπορείτε εσαεί να δηλητηριάζετε αυτήν εδώ την Αίθουσα και πολύ περισσότερο την κοινωνία που μας ακούει.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα ήθελα τον λόγο επί προσωπικού, κυρία Πρόεδρε, όπως κάνετε σε όλους.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κλείνω, κυρία Πρόεδρε.
Το παράδειγμα που έρχεται από το Νεώριο είναι το εξής και πρέπει να είναι σαφές και περίμενα την πρόταση να την ακούσω, αλλά δεν την άκουσα. Ο Έλληνας νομοθέτης στην παρούσα φάση της πολύ δύσκολης κρίσης που περνάμε, έχει κατοχυρώσει ότι είναι ακατάσχετος ο λογαριασμός μισθοδοσίας του εργαζομένου και ο λογαριασμός σύνταξης του συνταξιούχου. Αυτό παραμένει κενό περιεχομένου όσο ο άλλος λογαριασμός, γιατί πλέον όλες οι μισθοδοσίες γίνονται μέσω τραπέζης, είναι άδειος.
Τι εννοώ; Εννοώ ότι πρέπει να ορίσει ο Έλληνας νομοθέτης ποιο ποσό προστατεύεται υπέρ του εργαζομένου στον λογαριασμό που τηρεί κάθε εργοδοτική εταιρεία ή κάθε εργοδότης, προκειμένου να έχει λειτουργικό περιεχόμενο και πραγματικό αντίκρισμα στη ζωή του κάθε πολίτη το ακατάσχετο του λογαριασμού μισθοδοσίας που έχει σε κάθε τράπεζα. Άλλως όταν είναι κενό, γιατί μπαίνουν μέσα οι τράπεζες, τα ασφαλιστικά ταμεία ή η εφορία κατευθείαν και εισπράττουν τα χρήματα, δεν μένει για να μεταφερθεί στον ακατάσχετο μέχρι σήμερα λογαριασμό μισθοδοσίας. 
Λέω, λοιπόν, ότι πρέπει εδώ να συζητήσουμε σοβαρά με αφορμή το Νεώριο και να δούμε πώς μπορούμε να προστατεύσουμε το ποσό αποκλειστικά εκείνο που αφορά τη μισθοδοσία των υπαλλήλων ή του υπαλλήλου μιας εταιρείας, μικρομεσαίας ή μεγάλης, ούτως ώστε τελικά ο πολίτης αυτός να μην είναι πέμπτος ή έκτος στη σειρά, αλλά να είναι πρώτος και να μπορεί να λαμβάνει κάθε φορά το αποτέλεσμα της δουλειάς του, δηλαδή τον μισθό του.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Τον λόγο έχει ο κ. Βαρεμένος.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχω ζητήσει τον λόγο επί προσωπικού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, όχι. Προσωπικό έχει ο κ. Ρήγας και δεν έχει ζητήσει τον λόγο. Θα δευτερολογήσει όπως κι εσείς. Θα τα πείτε στη δευτερολογία σας και υπάρχει ανοχή από το Προεδρείο να μιλήσετε ένα-δύο λεπτά, όπως κάνετε συνήθως, επιπλέον.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής τριάντα έξι μαθητές και μαθήτριες και έξι συνοδοί-εκπαιδευτικοί από το 13ο Δημοτικό Σχολείο Κοζάνης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριε Βαρεμένε, έχετε τον λόγο από τη θέση σας.</ChairmanSpeech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Κυρία Πρόεδρε, σε αυτήν εδώ την Αίθουσα τέθηκε και αιωρείται ένα ερώτημα. Πόσες φορές ακόμη η συγκυβέρνηση θα μας φέρνει τροπολογίες και θα μας θέτει εκβιαστικά ένα ζήτημα: συμφωνείτε ή όχι; Και μάλιστα με τρόπο που να εμφανίζονται ως προστάτες των εργαζομένων σε αντίθεση με εμάς. Μέχρι και ο κ. Βρούτσης σήμερα εμφανίστηκε εδώ ως προστάτης των εργαζομένων. Έλεος! Όχι για εμάς, αλλά για τους εργαζόμενους.
Μας είπατε: Συμφωνείτε;
Και σας είπαμε: «Ναι, βάλτε αυτήν τη ρήτρα που σας ζητάμε, όχι για να αποδείξουμε ότι εμείς είμαστε φιλεργατικοί σε αντίθεση μ’ εσάς, αλλά για να μειώσουμε, να ελαχιστοποιήσουμε και, αν είναι δυνατόν, να εξαλείψουμε κάθε πιθανότητα η προτεινόμενη τροπολογία να υποκρύπτει άλλους σχεδιασμούς, να υπηρετεί άλλα σχέδια, να πετάμε χρήματα στον «πίθο των Δαναΐδων» με κακές ή και τραγικές συνέπειες για τα ναυπηγεία». 
Περί αυτού πρόκειται. Τα άλλα είναι προσχήματα και -επιτρέψτε μου να πω- υποκρισία που δεν αντέχεται.
Όταν εμείς λέμε ότι πρέπει να συζητήσουμε για το μέλλον της ναυπηγικής βιομηχανίας, δεν το κάνουμε για να υπεκφύγουμε, τάχα μου, να απαντήσουμε στο δίλημμα το δικό σας, το κάνουμε για να αποτρέψουμε ή να εμποδίσουμε στο βαθμό που περνάει από το χέρι μας έναν αργό ή και ξαφνικό θάνατο των ναυπηγείων.
Εδώ τέθηκε το ερώτημα: Τι θα γίνει σε περίπτωση πτώχευσης; Το θέσαμε στον κ. Βρούτση και αντί να απαντήσει, αποχώρησε. Πάει προφανώς να απολαύσει τον ύπνο του δικαίου, του προστάτη των εργαζομένων. Ο κ. Βρούτσης, παρακαλώ, απαξίωσε να απαντήσει. Μπορεί κάποιος άλλος να το κάνει από τη συγκυβέρνηση;
Θέλω να πω και κάτι άλλο, κυρία Πρόεδρε. Έρχονται εδώ οι εκπρόσωποι του ΠΑΣΟΚ και μας λένε ότι «δεν έχετε συμμάχους». Τι συμβαίνει εδώ;
Ανησυχείτε, κύριοι, μήπως δεν γίνουμε κυβέρνηση επειδή δεν έχουμε συμμάχους; Αν είναι έτσι και θεωρείτε ότι δεν έχουμε συμμάχους, ηρεμήστε. Διασκεδάζονται οι φόβοι σας, που παίρνουν τη μορφή ενστίκτου. Ηρεμήστε, λοιπόν, αν είναι έτσι και συνεχίστε το έργο σας.
Ποιο είναι το έργο σας; Όποιο ποσοστό και να πάρει το ΠΑΣΟΚ, πρέπει να είναι στην Κυβέρνηση και να παζαρεύει είτε φανερά, είτε παρασκηνιακά για τους στόχους της συγκυβέρνησης. Αυτό δεν έχει συμβεί σε καμιά χώρα του κόσμου και συμβαίνει, παρακαλώ, στη χρεοκοπημένη Ελλάδα.
Επιμένουν οι κύριοι αυτοί, που από το 44% έφθασαν στο 8%, να θέλουν να καθορίζουν την πολιτική ατζέντα, να έχουν λόγο και ένα σύμπλεγμα αρρωστημένο στη χώρα τους κρατάει στην επικαιρότητα και τους δίνει ισοδύναμο χρόνο με την Αξιωματική Αντιπολίτευση. Εδώ υπάρχει κάτι αρρωστημένο, υπάρχει κάτι σάπιο και μόνο για να σταματήσει αυτό, αξίζει η αλλαγή που επαγγέλλεται ο ΣΥΡΙΖΑ.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Συρμαλένιος έχει τον λόγο.</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Εγώ ήθελα, πριν μπω πάλι στην ουσία για το Νεώριο, να πω μόνο μία κουβέντα για τις αθλιότητες της συγκυβέρνησης σε σχέση με το εκλογικό αποτέλεσμα. Μόνο ένα στοιχείο θα πω. Αν ανοίξετε την ιστοσελίδα του Υπουργείου Εσωτερικών, θα δείτε όλο το Αιγαίο βαμμένο μπλε και στα τέσσερα πέμπτα των νόμων του Αιγαίου έχει υπερισχύσει ο ΣΥΡΙΖΑ. Και μόνο αυτό δείχνει πόσο άθλια σκέφτονται οι διάφοροι επιτελείς της Κυβέρνησης και το Υπουργείο Εσωτερικών, που είναι καθ’ ύλην αρμόδιο και υπεύθυνο να αποτυπώνει σωστά τα εκλογικά αποτελέσματα μπροστά στον ελληνικό λαό.
Καλώ, λοιπόν, τον κύριο Υπουργό που παρευρίσκεται να παρέμβει άμεσα στο Υπουργείο Εσωτερικών να αλλάξει το χρώμα του χάρτη στο Αιγαίο.
Δεύτερον, σε σχέση με το Νεώριο, εδώ εμφανίζεται μία κατάσταση όπου πολλοί εμφανίζονται ως προστάτες των πραγματικών συμφερόντων των εργαζομένων. 
Οι εργαζόμενοι έζησαν δύο φορές μέχρι τώρα κάποιες καταστάσεις: Πρώτον, με την τροπολογία που έγινε σχετικά με την Ελευσίνα, από τα 25 εκατομμύρια ευρώ, τα οποία δόθηκαν στην Ελευσίνα δεν πήρε ούτε 1 ευρώ το Νεώριο, το οποίο δικαιούτο το 20% των εργασιών για τις πυραυλακάτους που είχαν αναλάβει να παραδώσουν.
Δεύτερον, από τις δεξαμενές του πολεμικού ναυτικού, μόνο η μία έχει έρθει στο Νεώριο.
Αυτό το οποίο γνωρίζουμε είναι ότι εδόθησαν 5 εκατομμύρια και από αυτά οι εργαζόμενοι από ένα σημείο και μετά δεν είδαν τίποτα. Είδαν να τους χρωστάνε δεδουλευμένα πολλών μηνών και τους τελευταίους δυόμισι μήνες είδαν να σταματάει η ρευστότητα προς τη μισθοδοσία τους.
Πέραν αυτών, ο κ. Ταβουλάρης και η εργοδοσία χρωστάει και στους συνταξιούχους του Νεωρίου τα εφάπαξ, τα οποία δεν τα έχει καταβάλει ποτέ. Αλλά και στους εργολάβους, οι οποίοι απασχολούν δεκάδες έκτακτους εργαζόμενους στο Νεώριο, δεν έχει καταβάλει το τελευταίο διάστημα ούτε 1 ευρώ από τις οφειλές που έχει προς αυτούς. 
Κατά συνέπεια ο κ. Βρούτσης ήρθε και μας είπε για πολλά, μας προσκάλεσε και μας προκάλεσε να κάνουμε συζήτηση για το ασφαλιστικό σύστημα και για την πολιτική των μισθών, είπε διάφορα πράγματα, αλλά για την ταμπακιέρα δεν είπε τίποτα. Δεν είπε τίποτα γι’ αυτό που ζητήσαμε εμείς, δηλαδή τη ρήτρα διασφάλισης πληρωμής των εργαζομένων και τη ρήτρα απασχόλησης. Κουβέντα δεν είπε γι’ αυτά.
Ειπώθηκε –και ο κ. Δρίτσας το είπε– ότι θα μπορεί να τεθεί υπό την αίρεση της πληρωμής των εργαζομένων, θα αρθεί, δηλαδή, η εφαρμογή της διάταξης την οποία περνάτε σήμερα, εφόσον δεν πληρώνονται οι εργαζόμενοι. Ούτε αυτό θέλησε να το αποδεχθεί. Από κει και πέρα ο νοών νοείτω.
Ευχόμαστε να μην επαληθευτούμε για άλλη μια φορά, αν και δυστυχώς όπως φαίνεται θα επαληθευτούμε. Αυτό το έχουν καταλάβει όλοι οι εργαζόμενοι, πέραν κάποιων κατευθυνόμενων από την εργοδοσία. Το έχει καταλάβει πολύ καλά η μεγάλη πλειοψηφία των εργαζομένων και στη Σύρο.
Ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς ευχαριστούμε. 
Ο κ. Δρίτσας έχει τον λόγο.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember> : Ευχαριστώ, κυρία Πρόεδρε.
Επιθυμώ να δευτερολογήσω, γιατί έχω τη βεβαιότητα ότι ο ΣΥΡΙΖΑ έχει απολύτως δικαιωθεί σε όλα τα επιχειρήματα που εξέθεσε.
Επιχείρημα πρώτο: είναι σοβαρότατη η τροπολογία και απαιτεί διερεύνιση από την αρμόδια επιτροπή της Βουλής και ακρόαση φορέων. Ακουμπά κρίσιμα ζητήματα και για το ναυπηγείο του Νεωρίου Σύρου, αλλά και για την ναυπηγοεπισκευαστική και την ναυπηγοκατασκευαστική βιομηχανία της χώρας. Επομένως η Βουλή οφείλει να τα αντιμετωπίσει έτσι.
Δεν υπήρξε καμμία αντίρρηση και κανένα επιχείρημα από την άλλη πλευρά. Είναι εκπρόθεσμη η τροπολογία, διότι τα πράγματα επείγουν. Μα, δεν επείγουν τώρα. Είναι έξι μήνες απλήρωτοι οι εργαζόμενοι του Νεωρίου Σύρου! Πού είναι το ενδιαφέρον των τοπικών Βουλευτών του ΠΑΣΟΚ και της Νέας Δημοκρατίας; Πού είναι το ενδιαφέρον της Κυβέρνησης; Πού είναι το φιλεργατικό ενδιαφέρον του κ. Βρούτση; Είναι έξι μήνες απλήρωτοι!
Η υποκρισία περισσεύει. Δείχνει φιλεργατικό ενδιαφέρον η Κυβέρνηση του Σαμαρά και του Βενιζέλου. Αν είναι δυνατόν! Η Κυβέρνηση που έχει συντρίψει κάθε εργασιακό δικαίωμα, που έχει οδηγήσει στην ανεργία όλους τους εργαζόμενους, που έχει καταρρακώσει κάθε δυνατότητα επιβίωσης των μισθωτών. Αν είναι δυνατόν, να υπάρχει φιλεργατικό ενδιαφέρον!
Δεύτερον, κάνετε μια ρύθμιση με μια τροπολογία που έχει παράγραφο 1 και παράγραφο 2. Η παράγραφος 2 αναφέρεται σε μια ήπια ρύθμιση μεταφοράς κατά ένα χρόνο και άρσης όλων των συνεπειών –ποινικών διώξεων, κατασχέσεων ή οτιδήποτε άλλο- όλων των μικρών και μεσαίων ναυπηγοεπισκευαστικών επιχειρήσεων, είτε της ζώνης του Περάματος είτε σε άλλα σημεία της Ελλάδας. Έχει και αυτή τα προβλήματά της, αλλά είναι μια ρύθμιση ανάσας για μια σειρά επιχειρήσεις.
Γιατί αυτή να μην είναι μια πρώτη προσέγγιση έκτακτη και άμεση, να ανακουφιστούν και το Νεώριο και οι πάντες και να ανοίξει η συζήτηση που όλοι –και ο κ. Βορίδης και ο κ. Κουκουλόπουλος- εμφανίστηκαν πρόθυμοι να συζητήσουν την πρόταση του ΣΥΡΙΖΑ. Μας είπαν ότι πράγματι είναι πολύ σοβαρή για την τύχη της ναυπηγοεπισκευαστικής και ναυπηγοκατασκευαστικής βιομηχανίας.
Και, βέβαια, επείγει. Δεν επείγει τώρα, επείγει χρόνια ολόκληρα. Και τώρα μας είπαν ότι είναι μια πολύ χρήσιμη πρόταση.
Θα μπορούσε η δεύτερη παράγραφος να αφορά και το Νεώριο της Σύρου, να αφορά και καθετί, να τη δεχθούμε ως μια έκτακτη ρύθμιση επείγοντος χαρακτήρα, για να ανοίξουμε τη συζήτηση και να δούμε τι γίνεται στο Νεώριο. Να έχουμε εδώ στην ακρόαση φορέων και τους εργαζομένους και όλους και να εξετάσουμε την αλήθεια διαφόρων ισχυρισμών που τίθενται ένθεν και ένθεν με τη μεγαλύτερη ελαφρότητα και ευκολία.
Λένε, για παράδειγμα, ότι έτσι πληρώνονται οι εργαζόμενοι. Μα, ο ΣΥΡΙΖΑ αυτό είπε και ο κ. Συρμαλένιος από την πρώτη του τοποθέτηση. Ακόμα και με όλες μας τις διαφωνίες θα την ψηφίσουμε αυτή την τροπολογία –και το είπε και ο Παναγιώτης Λαφαζάνης- εάν εξασφαλίσετε ότι δεν θα απολυθεί κανείς εργαζόμενος στο Νεώριο Σύρου και ότι θα καταβληθούν τα δεδουλευμένα τους και από εδώ και πέρα οι μισθοί τους.
Είναι αυτό κάτι που δεν συνάδει με τη χαριστική ρύθμιση που δίνει αυτήν τη στιγμή η πλειοψηφία στην επιχείρηση αυτή; Πού είναι το φιλεργατικό ενδιαφέρον; Κατοχυρώστε το και εμείς θα το ψηφίσουμε παρά τις μεγάλες μας διαφορές, γιατί δεν εντάσσεται σε έναν συνολικό σχεδιασμό και γιατί έχει και πολλά άλλα ζητήματα τα οποία θίξαμε. Τίποτα!
Τουλάχιστον ρυθμίστε με έναν τρόπο τα υπόλοιπα 7,5 εκατομμύρια ευρώ που δεν τα ρυθμίζετε, όπως λέει και το Γενικό Λογιστήριο του Κράτους. Τι θα γίνει με αυτά; Είναι κάτι, λέει, που θα ρυθμιστεί στο μέλλον, μετά το 2017. Μα, είναι σοβαρά πράγματα αυτά; Είναι σοβαρή προσέγγιση για μια τόσο σημαντική τροπολογία;
Από αυτήν την άποψη, είναι βέβαιο ότι ο ΣΥΡΙΖΑ ξέρει τι λέει, λέει σοβαρά πράγματα, στέκεται δίπλα στους εργαζόμενους, ξέρει ότι είναι μια πολύ δύσκολη ιστορία να ανασυγκροτήσεις την οικονομία της χώρας και ότι θέλει πραγματική συνέπεια και όχι καιροσκοπισμούς και επιχειρήματα υποκρισίας, με νομικισμούς ή με διάφορα άλλα πράγματα.
Είναι βέβαιο ότι μια τέτοια κυβέρνηση χρειάζεται ο τόπος και δεν μπορεί ούτε το Νεώριο της Σύρου ούτε η Ελευσίνα ούτε ο Σκαραμαγκάς ούτε η βιομηχανία της χώρας ούτε οι εργαζόμενοι να πάνε μπροστά –να σωθούν κατ’ αρχάς- με τέτοιους καιροσκοπισμούς και υποκριτικούς χειρισμούς. 
Ευχαριστώ, κυρία Πρόεδρε.
(Χειροκροτήματα από την πτέρυγα του ΣΥΡΙΖΑ)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Δρίτσα. 
Ο κ. Παναγιώτης Ρήγας έχει τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Ευχαριστώ, κυρία Πρόεδρε.
Είναι φανερό ότι στον ΣΥΡΙΖΑ δεν μπορούμε να απαντήσουμε «έτσι είναι, αν έτσι νομίζετε», διότι το αληθές είναι ότι με την ψήφο του ο ελληνικός λαός τους είπε «ξεχάστε το ρεσάλτο στην εξουσία, αναβάλλεται για αργότερα», όπως τους το έχει πει πολλές φορές. 
Ο ελληνικός λαός μπορεί να υποφέρει, μπορεί πράγματι να περνάει δύσκολες ώρες η ελληνική οικογένεια, αλλά δεν τρελάθηκε, σε καμμία περίπτωση δεν τρελάθηκε. Και δεν τρελάθηκε, γιατί δεν είναι δυνατόν να πιστέψει σε όσες αερολογίες και κούφιες υποσχέσεις ακούγονται εδώ και δύο χρόνια από την Αξιωματική Αντιπολίτευση.
Κατήγαγε νίκη ο ΣΥΡΙΖΑ με 26%, με εκατόν σαράντα χιλιάδες απώλειες, με μια Κυβέρνηση που παίρνει τα πιο αντιλαϊκά, δύσκολα μέτρα, με την ελληνική κοινωνία πραγματικά γονατισμένη, υποσχόμενος τα πάντα σε όλους, θεωρώντας ότι οι Έλληνες πολίτες είναι τόσο αφελείς, για να τους πιστέψουν. Με όλες αυτές τις αρνητικές για την Κυβέρνηση συνθήκες, κατόρθωσαν να πάρουν 26%! Και διατείνονται οι πολιτικά μικρομέγαλοι ότι αυτό είναι επιδοκιμασία και ότι εκφράζουν την πλειοψηφία του ελληνικού λαού! Το 26%! Αν αυτό δεν είναι αλαζονεία, αν αυτό δεν είναι το άκρον άωτον του πολιτικού μικρομεγαλισμού, τότε τι είναι;
Από πού και ως πού το 26% -κάτω από τέτοιες συνθήκες και σε ευρωεκλογές- θέτει ζήτημα, λέει, νομιμοποίησης της Κυβέρνησης; Πώς νομιμοποιούνται από τη δική τους πλευρά να λένε ότι εκφράζουν την πλειοψηφία του ελληνικού λαού; Ποιους προσθέτουν στο ποσοστό τους; Να μας πούνε ποιους προσθέτουν! Εάν, λοιπόν, δεν απαντήσουν στο ποιους προσθέτουν, να τους πούμε ότι δεν υπάρχει δημοκρατία όπου το 26% να θεωρεί ότι αντιπροσωπεύει –και μάλιστα σε ευρωεκλογές- τη βούληση του ελληνικού λαού, για να τελειώσουμε με αυτήν την ιστορία!
Θα έχουμε να λέμε! Θα τους ακούμε για πολύ καιρό ακόμα, να χαριεντίζονται με τους βιομηχάνους, τους οποίους καταδικάζουν, να είναι παρόντες στα μέσα και στα κανάλια της διαπλοκής τα οποία καταγγέλλουν, να είναι «πρώτο τραπέζι πίστα» στα πρωινάδικα και στα βραδινά δελτία και από την άλλη πλευρά να καταγγέλλουν τη διαπλοκή.
Επιλεκτικές σχέσεις, όμως, με το μεγάλο κεφάλαιο έχουν, οι υπόγειες διαδρομές καλά κρατούν, οι σχέσεις με τον διεθνή παράγοντα υπάρχουν κ.ο.κ. Κατά τα άλλα είναι ένα αντικαθεστωτικό κόμμα, ένα αντισυστημικό κόμμα, που είναι εναντίον της διαφθοράς. Αυτά όλα τα έχει καταλάβει ο ελληνικός λαός και γι’ αυτό δεν πρόκειται ποτέ να ξεπεράσουν το ποσοστό αυτό, το οποίο είναι η οροφή τους, το ταβάνι τους.
Όσον αφορά στην τροπολογία, η οποία ήρθε εδώ, ένα είναι το ζήτημα: Ο ΣΥΡΙΖΑ θέλει το Νεώριο κλειστό. Και όχι μόνο αυτό, αλλά εάν ήταν δυνατόν να κλείσουν όλες οι βιομηχανίες της χώρας, για να μπορέσει πραγματικά να πατήσει πάνω στον ανθρώπινο πόνο. Η οδύνη του κόσμου τούς τρέφει!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τέτοια να λέτε για να εκτίθεστε.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Αυτό είναι το κέρδος τους! Όσο πιο πολύ υποφέρει ο Έλληνας πολίτης, τόσο πιστεύουν ότι πυκνώνουν οι γραμμές τους. Αυτή είναι η πραγματικότητα και η αλήθεια.
Καθαρά λόγια λοιπόν! Όταν προεκλογικά έρχεστε και χαϊδεύετε τους εργαζόμενους και τους λέτε «δυστυχείς, η εργοδοσία δεν σας πληρώνει», εμείς τους απαντάμε: Βρέθηκε τρόπος να μπορέσει ο εργαζόμενος του Νεωρίου και ο συνταξιούχος που δεν έχει πάρει την αποζημίωσή του, μέσα από αυτήν τη ρύθμιση να πληρωθεί. Η πίστωση θα γίνεται στους μισθολογικούς λογαριασμούς των εργαζομένων. Οι εργαζόμενοι θα πληρωθούν.
Οι κύριοι του ΣΥΡΙΖΑ δεν θέλουν να πληρωθούν οι εργαζόμενοι! Θέλουν να κλείσει το Νεώριο. Ας ακούσουν τους εργαζομένους σήμερα τι λένε. Ας ακούσουν ότι τους δουλεύουν, ότι πάνε να τυμβωρυχήσουν πάνω στον πόνο και στην απελπισία τους. Η Κυβέρνηση αυτή θα είναι παρούσα. Θα ασκεί τη διακυβέρνηση όχι υπό αίρεση και ρωτώντας τον ΣΥΡΙΖΑ. Αν θέλει ο ΣΥΡΙΖΑ ας αναλάβει κυβερνητικές ευθύνες, ας μπει μέσα στη γενική προσπάθεια.
Κατά τα άλλα δεν μας φοβίζουν οι απειλές τους. Δεν μας τρομάζουμε με τις δήθεν απειλές ότι έρχονται. Μα, το ακούσαμε δέκα φορές αυτό. Συνεχώς καλπάζουν προς την εξουσία! Καθόλου καλπασμό δεν έχουν. Εκεί θα μείνουν.
Εμείς θα συνεχίσουμε την προσπάθεια που κάνουμε. Η χώρα θα βγει από την κρίση. Ο ΣΥΡΙΖΑ θα περιμένει πάντοτε το στραβοπάτημα. Θα περιμένει πάντοτε να πέσει η χώρα στον γκρεμό για να μπορέσει να αναλάβει την εξουσία.
Αυτό δεν πρόκειται να γίνει. Το Νεώριο θα ζήσει, με κάθε προσπάθεια. Οι εργαζόμενοι θα πάρουν τα χρήματά τους. Θα ήθελα την επόμενη φορά που θα πάνε στο ναυπηγείο, να δούμε τι θα πουν στους εργαζόμενους.
Να σημειώσω και κάτι άλλο: Δεν κατάλαβα τι είπαν τελικά. Θα ψηφίσουν την τροπολογία ή θα πουν πάλι «παρών»; Γιατί «παρών» είπαν και στις δεξαμενές και οι δεξαμενές είναι κάτω, η πρώτη επισκευάστηκε και πληρώθηκαν τα 5 εκατομμύρια. Το Νεώριο πλήρωσε και ρύθμισε οφειλές, έδωσε ένα κομμάτι στους εργαζόμενους και τα υπόλοιπα 5 εκατομμύρια στο μεγαλύτερο μέρος τους θα πάνε για να πληρωθούν οι εργαζόμενοι. Εμείς κάνουμε πράξη αυτά που λέμε. Δεν χαϊδεύουμε τους εργαζόμενους και στη συνέχεια είμαστε απέναντί τους.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Ρήγα.
Τον λόγο έχει η κ. Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, καλά κάνατε και δεν μου δώσατε πριν τον λόγο επί προσωπικού, διότι αποδεικνύεται ότι όχι απλώς δεν είναι προσωπικές οι συγκεκριμένες αναφορές, αλλά είναι βαθύτατα κομματικές. Προέρχονται δε από ένα κόμμα, το οποίο την ίδια ώρα που αμφισβητεί την πρωτιά της Αριστεράς, την καθαρή καταγραφή αποτελέσματος πρωτιάς για τον ΣΥΡΙΖΑ, διεκδικεί με ένα 8% να διαφεντεύει τον τόπο και να μιλάει για εξουσία.
Κύριοι του ΠΑΣΟΚ, εξουσιόπληκτοι είστε εσείς. Εμείς αποδείξαμε ποιες είναι οι αρχές μας, ποιες είναι οι κόκκινες γραμμές μας, ποιες είναι οι ειδοποιοί διαφορές μας από εσάς. Το Μάιο του 2012 παρακαλούσατε να μπει ο ΣΥΡΙΖΑ στην ανίερη συμμαχία σας και σας είπαμε «ΟΧΙ».
Δεν έχουμε λοιπόν τέτοια διλήμματα. Έχουμε λύσει τα διλήμματά μας, όταν ήταν μικρά και τα λύνουμε πολύ εύκολα και όταν γίνονται μεγάλα. Ο ελληνικός λαός αναγνωρίζει ακριβώς αυτό και γι’ αυτό θα δώσει στον ΣΥΡΙΖΑ όχι την εξουσία, αλλά την εμπιστοσύνη για τη διακυβέρνηση αυτής της χώρας, προκειμένου να υπάρξει επιτέλους αποκατάσταση της κοινωνικής δικαιοσύνης, άρση της άκρας αδικίας που έχετε επιβάλει και πάταξη αυτού του καθεστώτος παρεοκρατίας, φαυλοκρατίας και κλεπτοκρατίας που σας χαρακτηρίζει και στο οποίο συμμετέχετε.
Άκουσα τον εκπρόσωπο του ΠΑΣΟΚ να μιλά για τη χθεσινή πάρα πολύ συγκεκριμένη και αυστηρή τοποθέτηση του Αλέξη Τσίπρα στον ΣΕΒ. Ο Αλέξης Τσίπρας στον ΣΕΒ είπε ότι εμείς δεν παζαρεύουμε ούτε τα εργασιακά δικαιώματα ούτε τις θεσμικές εγγυήσεις κοινωνικού κράτους ούτε τις υπερνομοθετικές διατάξεις προστασίας των κοινωνικών δικαιωμάτων.
Να θυμίσω ότι, αντίθετα με τη δική μας στάση, ο κ. Βενιζέλος -αυτός που ναι, έχει δημιουργήσει «βενιζελόπληκτους», έχει δηλαδή δημιουργήσει πληγέντες από τον κ. Βενιζέλο και είναι ο ελληνικός λαός- αντιδικούσε με τον ΣΕΒ για το ποιος ήταν εκείνος που πρότεινε στην τρόικα τα αντεργατικά μέτρα που πάρθηκαν το 2011 και το 2012. Ο ΣΕΒ κατήγγελλε ότι ήταν ο κ. Βενιζέλος και ο κ. Βενιζέλος κατήγγελλε ότι ήταν ο ΣΕΒ. Πάντως, και οι δύο πλευρές κάτι ήξεραν, το οποίο ο ελληνικός λαός δεν ήξερε, διότι κάποιοι δημοσιογράφοι, όπως η κ. Σπυράκη ή ο κ. Πρετεντέρης, δεν λένε στον ελληνικό λαό αυτά που συμβαίνουν και εν συνεχεία αμείβονται παντοιοτρόπως.
Και μια και χρησιμοποιήθηκε από τον κ. Τριαντάφυλλο η λέξη «βενιζελόπληκτοι», μήπως πρέπει να συζητήσουμε αν είναι «βενιζελόπληκτα» τα ασφαλιστικά ταμεία –για να έλθω στο θέμα μας- από το εγκληματικό PSI, αν είναι «βενιζελόπληκτη» η ελληνική κοινωνία, διότι ο κ. Βενιζέλος αγνόησε την γνωμοδότηση μη υπαγωγής της χώρας στο Αγγλικό Δίκαιο, αν είναι «βενιζελόπληκτη» και η ναυπηγοεπισκευαστική δραστηριότητα με τις εγκληματικές ευθύνες του στην υπόθεση των Ναυπηγείων Σκαραμαγκά…</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Εσείς είστε;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: ...για τα οποία βλέπω εδώ ότι, όταν εμείς ζητήσαμε να συζητηθεί το θέμα – που τώρα προφασίζεσθε ότι είναι σοβαρό θέμα και πρέπει να συζητηθεί– είπατε τα εξής: Ο κ. Χαράλαμπος Αθανασίου είπε «Όχι, να μη συζητηθεί». Ο κ. Μαυρουδής Βορίδης –που ήλθε πριν και μας είπε να γίνει μεγάλη συζήτηση- είπε «Όχι, να μη συζητηθεί». Από τον Νομό Κυκλάδων, ο κ. Βρούτσης Ιωάννης, ο αποχωρήσας κύριος Υπουργός είπε «Όχι, να μη συζητηθεί». Ο κ. Παναγιώτης Ρήγας είπε «Όχι, να μη συζητηθεί». Όπως και ο κ. Κωνσταντίνος Τριαντάφυλλος είπε «Όχι, να μη συζητηθεί».
Το καταθέτω και στα Πρακτικά. Είναι καταγεγραμμένες οι ονομαστικές ψηφοφορίες.
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μην κοροϊδεύετε και μην εμπαίζετε άλλο τον ελληνικό λαό, γιατί σας έχουν καταλάβει οι πάντες. Σας έχουν καταλάβει και οι πέτρες!
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Σε ενάμισι λεπτό θα έχω τελειώσει, κυρία Πρόεδρε.
Έρχομαι πάρα πολύ σύντομα σε δύο θέματα. Εδώ προκύπτει ότι πιθανόν επιδιώκεται αναστολή οφειλών και υποχρεώσεων και για άλλες δραστηριότητες των συγκεκριμένων υπευθύνων. Βλέπω ότι συμπίπτουν κάποιες ημερομηνίες με την υπόθεση της Ελευσίνας, όπου 25 εκατομμύρια χαρίστηκαν στον ίδιο επιχειρηματία. Θα δείξει. Ξέρετε ο χρόνος τίποτα δεν αφήνει κρυφό, όπως επιδιώκετε.
Και επειδή μάλλον σας ικανοποίησε ότι βγάλαμε και βιβλίο με τις «ντροπολογίες» σας, στην αναθεωρημένη έκδοση θα βάλουμε και τη συγκεκριμένη.
Έρχομαι όμως και στην τροπολογία σας, κύριε Αθανασίου, που αφορά τα πειθαρχικά συμβούλια δικαστών. Δεν αντιλαμβάνομαι γιατί κάνετε νομοθετική παράταση της θητείας μελών πειθαρχικών συμβουλίων και τι σημαίνει αυτό για εκκρεμείς πειθαρχικές υποθέσεις. Σας θυμίζω ότι υπάρχουν γνωστά σας πρόσωπα που ελέγχονται πειθαρχικά. Είμαι σαφέστατη νομίζω και έχει ξανασυζητηθεί το θέμα εδώ. 
Δεν αντιλαμβάνομαι γιατί υπάρχει δυσμενής μεταχείριση συγκεκριμένων έγκλειστων προσώπων με αναπηρία άνω του 80% επί τη βάσει της καταδίκης τους για συγκεκριμένο αδίκημα. Σας θυμίζω ότι εχθές καταδικάστηκε η χώρα μας σε δύο περιπτώσεις από το Ευρωπαϊκό Δικαστήριο Δικαιωμάτων του Ανθρώπου που έκρινε ότι οι συνθήκες κράτησης στα ελληνικά καταστήματα είναι συνθήκες βασανισμού.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Τι σχέση έχει αυτό;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επιπλέον δε όσον αφορά τους εξωτερικούς φύλακες –και κλείνω με αυτό, κυρία Πρόεδρε- και την εξωτερική φρούρηση σωφρονιστικών καταστημάτων, σας υπενθυμίζω, πρώτον, ότι και οι σωφρονιστικοί υπάλληλοι…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είπατε πριν εκ παραδρομής για παράταση πειθαρχικών συμβουλίων δικαστών. Προφανώς εννοείτε δικηγόρων.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Των δικηγόρων; Εντάξει, δικό μου λάθος. Η δικαστική όμως σύνθεση παρατείνεται, έτσι δεν είναι;</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα σας πω.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ.
Έρχομαι λοιπόν στο θέμα των σωφρονιστικών υπαλλήλων και των εξωτερικών φυλάκων. Είναι δύο διαφορετικές κατηγορίες. Εκεί υπάρχει τρομακτική παραβίαση της εργασιακής νομοθεσίας, για την οποία λέτε ότι κόπτεστε. Υπάρχουν άνθρωποι οι οποίοι είναι χρόνια χωρίς ρεπό και λέτε τώρα ότι θα τους μετακινήσετε σε άλλες υπηρεσίες.
Εχθές πάλι έγινε γνωστό ότι απολύονται τριακόσιοι δημοτικοί αστυνομικοί σε όλη την επικράτεια. Τι είδους πολιτική είναι αυτή; Το κατήγγειλε ο Γαβριήλ Σακελαρίδης, διότι ο κ. Καμίνης το έκρυβε με την συνέργεια του κ. Μητσοτάκη. Τι πολιτική είναι αυτή; 
Απολύετε τριακόσιους δημοτικούς αστυνομικούς, δεν έχετε αρκετούς σωφρονιστικούς υπαλλήλους και εξωτερικούς φύλακες, τους βάζετε σε διαδικασία ψυχικής και σωματικής δοκιμασίας και θέτετε έτσι σε κίνδυνο την ασφάλεια των φυλακών και την ίδια ώρα λέτε ότι θα τους διαθέσουμε κι αλλού.
Αυτά δεν μπορεί να είναι σοβαρή πολιτική μιας ευνομούμενης πολιτείας. Και αφού σας περισσεύουν 7,5 εκατομμύρια που θέλετε να χαρίσετε, μήπως να τα διαθέσετε στο σωφρονιστικό σύστημα του οποίου πάλι συρρικνώσατε τον προϋπολογισμό; 
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ κι εγώ.
Τον λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων. Οκτώ λεπτά σας φθάνουν;</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Λιγότερα θα χρειαστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, έχετε τον λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πολύ, κυρία Πρόεδρε.
Κυρίες και κύριοι συνάδελφοι του ΣΥΡΙΖΑ, πράγματι δεν έχετε δυναμική εξουσίας -το είπαμε κι εχθές- για τρεις αυταπόδεικτους λόγους. Πρώτον, το ποσοστό σας είναι το ίδιο που πήρατε στις εκλογές. Άρα παρά τα αυστηρά μέτρα που έλαβε η Κυβέρνηση και που πράγματι πόνεσαν τον ελληνικό λαό, δεν ευνοηθήκατε, παρά τις προσδοκίες σας. 
Αυτό φαίνεται βέβαια και από τις εκλογές της αυτοδιοίκησης που εκεί δοκιμάζεται η καθημερινότητα και η ανάπτυξη της περιφέρειας. Εκεί περιοριστήκατε σε δύο μόνο περιφέρειες. Αν δεν ήταν και οι συνδυασμοί με κάποιους δήμους δεν θα είχατε ούτε την Αττική. 
Το τρίτο, βεβαίως, είναι ότι σε απόλυτο νούμερο χάσατε εκατόν σαράντα τέσσερις χιλιάδες επτακόσιες ψήφους.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς πεντακόσιες τριάντα χιλιάδες!</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Οι στατικολόγοι, οι καθηγητές της Στατιστικής, λένε ότι με αναγωγή που γίνεται στους ψηφίσαντες, στο εκλογικό σώμα, μόλις που έχετε το 12%. Άρα δεν υπάρχει δυναμική εξουσίας. 
Όσον αφορά το θέμα στο οποίο αναφέρθηκε ο κ. Κοντονής για τα διεθνή πρακτορεία που μίλησαν για νίκη της Αριστεράς, γιατί αναφέρεστε μόνο σε αυτά, κύριε Κοντονή, και δεν αναφέρεστε στο σύνολο των διεθνών ειδησεογραφικών πρακτορείων που επαινούν τη χώρα, τον Πρωθυπουργό, τον Αντιπρόεδρο και την Κυβέρνηση ότι έβγαλαν τη χώρα από τα αδιέξοδα και αναπτύσσεται η οικονομία, μηδενός εξαιρουμένου διεθνείς οργανισμοί, αναλυτές κ.λπ., από όλα τα ειδησεογραφικά πρακτορεία;
Κάνετε λοιπόν κατ’ επιλογήν ό,τι σας βολεύει.</Speech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Παραποιήσατε το σποτάκι του Ομπάμα.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Για να τελειώσω με τα γενικά, ως προς το θέμα των πειθαρχικών συμβουλίων, δεν αλλάζει τίποτα. Αυτό είναι ένα αίτημα του Δικηγορικού Συλλόγου. Δίνεται μία μικρή παράταση για να αρχίζει η θητεία για τους δικηγόρους που είναι στα πειθαρχικά συμβούλια με αυτούς που μετέχουν στο δικαστήριο αγωγών κακοδικίας και στο εκλογοδικείο.
Για να μη δημιουργούνται εντυπώσεις, επειδή επανήλθατε, είπα ότι στο Εφετείο Αθηνών γινόταν μία πρόσθετη κλήρωση για εγκλήματα σε βαθμό κακουργήματος, τα οποία πιθανολογείτο ότι θα έχουν μία μακρά διάρκεια. Τι είναι καλύτερο, δηλαδή; Δεν κατάλαβα. Να επιλέγονται από το δεκαπλάσιο των Προέδρων και το δεκαπενταπλάσιο; Ο αριθμός των κληρωθέντων να είναι δεκαπλάσιος του αριθμού της έδρας; Δηλαδή, να έχουμε πέντε δικαστές, να γίνεται η εκλογή από πενήντα και εάν έχουμε τρεις, να γίνεται η εκλογή από τριάντα;
Ήρθε, λοιπόν, η διοίκηση του εφετείου και είπε ότι είναι καλύτερα να γίνεται από το σύνολο. Ποιο είναι το κακό; Δεν μπορώ να καταλάβω. Να μη δημιουργούμε εντυπώσεις.
Ως προς το θέμα της κ. Μακρή -νομίζω ότι κάτι είπε και ο κ. Κασιδιάρης- σχετικά με τον κ. Μιχελάκη, η δικογραφία ήρθε στις 24-4-2014 και είναι στη Βουλή με αριθμό πρωτοκόλλου 38637/30-4-2014. Δεν κρύβεται, λοιπόν, σε κανένα συρτάρι του Υπουργείου.
Θα ήθελα, όμως, να θέσω έναν προβληματισμό: Ως Βουλευτές, εσείς τι θεωρείτε; Ο Βουλευτής είναι υπάλληλος -είναι ένας γενικότερος προβληματισμός για μελλοντική συζήτηση, γιατί θα γίνει μία μέρα- ή είναι λειτουργός;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα ήθελα να ρωτήσω διευκρινιστικά το εξής: Έχει ανακοινωθεί στην Ολομέλεια;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν το ξέρω αυτό. Δεν είναι δική μου δουλειά. Εγώ το έχω στείλει από 30-4-2014, με αριθμό πρωτοκόλλου 38637. Άρα, λοιπόν, να μη δημιουργούνται εντυπώσεις. Αναφέρομαι με αυτό και στην κ. Μακρή. Δεν λέω ότι το είπε κακόπιστα. Πιθανόν να μην έχει ενημέρωση.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Δεν είναι και τόσο γρήγορα η 30-4-2014.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Πρέπει να το σκεφτούμε αυτό κάποια στιγμή, να αποφασίσουμε εμείς εάν ο Βουλευτής είναι λειτουργός ή υπάλληλος και εάν υπάγεται στο 235 ή στο 159. Κάποια στιγμή πρέπει να σταματήσουν αυτά. Όμως, δεν είναι του παρόντος.</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Έξυπνο!</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όμως, ως προς το θέμα του κ. Θεοχαρίδη, του Προέδρου του Αρείου Πάγου, εγώ δεν μπορώ να πάρω θέση πώς έγινε η διαδικασία και ποιον πήρε ή με ποια σειρά πήγε η Πρόεδρος και με ποια σειρά πήγαν οι δικαστές και διαμαρτυρήθηκαν για την Πρόεδρο, τι προηγήθηκε ή όχι. Αν γίνει μία έρευνα, θα εξεταστεί το θέμα και θα προκύψει.
Όμως, επειδή γνωρίζω τον κ. Θεοχαρίδη, είπα -προσωπικά και όχι με την ιδιότητα του Υπουργού- ότι αποκλείω ειδικά στον κ. Θεοχαρίδη να έκανε οποιαδήποτε παρέμβαση.
Ως προς τη διαφθορά η οποία αναφέρεται, πρέπει να σας πω ότι η Κυβέρνηση αυτή είναι που χτυπάει τη διαφθορά με σωρεία νομοθετημάτων και αυτό το κάνουμε για να προβούμε στην εξυγίανση του δημόσιου βίου. Για πρώτη φορά ελήφθησαν τόσο μέτρα σκληρά για την πάταξη της διαφθοράς και αυτό το κάνει η Κυβέρνηση Σαμαρά και αυτοί οι συσχετισμοί περί Νεωρίου θα πω ότι είναι τουλάχιστον απρεπές να λέγονται.
Ως προς τον κ. Βενιζέλο, νομίζω ότι ο κ. Βενιζέλος σας ενοχλεί, διότι μέρα με τη μέρα δικαιώνεται από τότε που ήταν Υπουργός Οικονομικών μέχρι τώρα και αποτελεί ένα ανάχωμα προς κάθε κατεύθυνση η οποία προσπαθεί να πάρει ο κόσμος...</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεκαεπτά αυτοκτόνησαν.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα απαντήσουμε σε όλα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Κωνσταντοπούλου, σας παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έτσι δικαιώθηκε ο κ. Βενιζέλος;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αυτό σας ενοχλεί στον κ. Βενιζέλο, η καθημερινή δικαίωσή του.
Ως προς το θέμα του Νεωρίου, απήντησε ο κ. Βρούτσης. Προσέξτε καλά τη διάταξη. Ο κ. Δρίτσας έπιασε το θέμα, αλλά έβαλε έναν όρο, ότι πρέπει να μη διακυβευτούν τα δικαιώματα των εργαζομένων. Συμφωνώ. Τι είναι καλύτερο; Να είναι κλειστό το Νεώριο; Το λέω από νομικής απόψεως. Δεν μπαίνω στην ουσία, γιατί την έχει επεξεργαστεί άλλος συνάδελφος.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εν όψει ανασχηματισμού σάς ήρθε να τα λέτε όλα αυτά;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τι είναι καλό; Να κλειστεί ή να υπαχθεί στο άρθρο 99 ή να λειτουργήσει έστω με αυτήν τη χορήγηση της φορολογικής ενημερότητας;
Εξάλλου, αν δείτε στις παραγράφους 2 και 3, δεν παραγράφεται κανένα χρέος και κανένα αδίκημα. Αναστολή δίνεται. Προσέξτε το λίγο.
Ας αναφερθούμε τώρα στο νομοσχέδιο. Επειδή ετέθη θέμα, τα έχω μαζέψει όλα, για να τα πω πολύ περιληπτικά.
Οι ορισμοί του νομοσχεδίου –για την παιδεραστία και για τα άλλα ζητήματα- αναφέρονται στο άρθρο 2 της οδηγίας και για το νομοσχέδιο τα έχουμε πάρει από εκεί. 
Σύμφωνα με το άρθρο 1 της οδηγίας, θεσπίζονται ελάχιστοι κανόνες σχετικά με τον ορισμό των ποινικών αδικημάτων. Ο Έλληνας νομοθέτης μπορεί να είναι αυστηρότερος, αν θέλει, έχοντας ως κριτήριο τη διαφύλαξη της ψυχικής υγείας του ανηλίκου. Αυτό κάναμε. Εξάλλου, οι περισσότεροι ομιλητές ζητούσαν και αυστηρότερη ρύθμιση.
Όσον αφορά στο άρθρο 2 του νομοσχεδίου που αναφέρεται στην παγκόσμια δικαιοσύνη, επιδιώκουμε να έχουμε μία ενιαία αντιμετώπιση των εγκλημάτων, τα οποία μπορούν να τελεστούν μέσω του διαδικτύου, ώστε να μη χρειάζεται ειδική κάθε φορά διάταξη για να ρυθμίζει κάθε μία ξεχωριστή περίπτωση.
Θα συμφωνήσω με την κ. Κανέλλη και τον κ. Πανούση ότι θα έπρεπε ίσως για τους ανηλίκους να έχουμε ένα πιο προχωρημένο σύστημα προστασίας. Είναι στις προθέσεις μας και θα το κάνουμε. Όμως, θα ήθελα να σας υπενθυμίσω ότι υπάρχει το Εθνικό Κέντρο Κοινωνικής Αλληλεγγύης και η τηλεφωνική γραμμή 1107, η οποία λειτουργεί στην Αθήνα και τη Θεσσαλονίκη. 
Αυτά δεν είναι επαρκή. Συμφωνώ ότι είναι μία αδυναμία, αλλά θα το φτιάξουμε. Το έχει θέσει εξάλλου και ο κ. Πανούσης και εσείς, κυρία Κανέλλη, και επ’ ευκαιρία άλλου νομοθετήματος.
Όσον αφορά το θέμα της συναίνεσης του παθόντος, πράγματι είμαστε πιο αυστηροί από την οδηγία, διότι δεχόμαστε ως ηλικία της σεξουαλικής συναίνεσης –αναφέρομαι στο άρθρο 2 της οδηγίας- το δέκατο όγδοο έτος και ως προς τις ποινές τις διακρίσεις των άρθρων 339 επ. του Ποινικού Κώδικα που είναι αρκετά αυστηρές. 
Όσον αφορά αυτό που ειπώθηκε για το αν υπάρχουν διατάξεις της Οδηγίας στο νομοσχέδιο, πρέπει να σας πω ότι οι υποχρεωτικές περιστάσεις του άρθρου 9 της οδηγίας αναφέρονται στο άρθρο 8, παράγραφος 4, του νομοσχεδίου. Παράλληλα, στο άρθρο 12 η οδηγία αναφέρεται στο άρθρο 11 του σχεδίου νόμου. Το άρθρο 17 της οδηγίας ενσωματώνεται στο άρθρο 2 του σχεδίου νόμου. 
Όσον αφορά το άρθρο 20 της οδηγίας, μπορείτε να δείτε ότι δεν χρειάστηκε να κάνουμε ειδικές ρυθμίσεις, διότι αναφέρεται στο άρθρο 226Α του Κώδικα Ποινικής Δικονομίας. Αν θέλετε, για να μη σας κουράζω τώρα –βλέπω κι αρκετούς νομικούς εδώ- αναφέρονται και στο άρθρο 13 του σχεδίου νόμου. 
Διαβάστε, όμως, το άρθρο 226Α, κύριε Κοντονή, γιατί νομίζω ότι κάτι είπατε εσείς και ο κ. Πανούσης, όπως και το άρθρο 330 του Κώδικα Ποινικής Δικονομίας. Επιπλέον, σας αναφέρω ότι έχουν γίνει ρυθμίσεις και υπάρχει πλήρης κάλυψη στο ν. 3811/2009 και στο 3625/2005.
Όσον αφορά τον ορισμό «γενετήσια κακοποίηση», είναι όρος που χρησιμοποιείται ήδη στη σύμβαση του Συμβουλίου της Ευρώπης για την προσπάθεια των παιδιών κατά της γενετήσιας εκμετάλλευσης, η οποία επικυρώθηκε με νόμο στη χώρα μας, το ν. 3727/2008. Συνεπώς είναι μία ορολογία, η οποία ήδη χρησιμοποιείται από το 2008. Η γενετήσια εκμετάλλευση αναφέρεται κι αυτή στο άρθρο 351, παράγραφος 1, του Ποινικού Κώδικα.
Σε σχέση με την πιθανολόγηση του άρθρου 6 του νομοσχεδίου, για την οποία κάνατε λόγο, δεν ξέρω αν είναι δόκιμος ή όχι αυτή η διατύπωση, αλλά αν δείτε το άρθρο 187Β του Ποινικού Κώδικα, χρησιμοποιείται πολλά χρόνια. Χρησιμοποιείται η πιθανολόγηση και στην παράγραφο 3, αν θυμάμαι καλά. Δείτε στο άρθρο 187Β ότι υφίσταται ήδη από το 2001. Νομίζω ότι είναι με το ν. 2928/2001. Συνεπώς δεν προστέθηκε τώρα. 
Πέραν αυτού, πρέπει να σας πω ότι μερικά ζητήματα τα οποία είχατε θέσει και η εισηγήτρια της Νέας Δημοκρατίας, αλλά και ο εισηγητής του ΣΥΡΙΖΑ, θα τεθούν …</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Στην αλλαγή του Ποινικού Κώδικα.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): …στην Επιτροπή του Ποινικού Κώδικα.
Τα έχουμε δώσει να τα μελετήσουν. Ήδη υπάρχει η επιτροπή από τον αντιεισαγγελέα του Αρείου Πάγου, επίτιμο τώρα, τον κ. Μαρκή, ο οποίος εξετάζει τα θέματα αυτά και θα συζητηθούν.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Μα, δεν θα αλλάξει η αναλογία των ψηφισμένων άρθρων μέσα σε αυτό που ψηφίσαμε;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όχι, αυτά θα τα ρυθμίσουμε.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Θα μπαίνουν μετά τροπολογίες για να αλλάξουμε τη μορφή του άρθρου!</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τώρα, κάποιος συνάδελφος είπε ότι δεν υπάρχει άρθρο στο σχέδιο νόμου που να ενσωματώνει το άρθρο 16 της οδηγίας. Πρέπει να σας πω ότι η σχετική ρύθμιση της οδηγίας ήδη έχει ενσωματωθεί στο άρθρο 2 παράγραφος 3 του ν. 3727/2008. Υπήρχε και σε άλλη οδηγία παλιά. Και για την παρασιώπηση του εγκλήματος θα δείτε το 232 του Ποινικού Κώδικα, καθώς και το 37 του Κώδικα Ποινικής Δικονομίας, όπου υπάρχει υποχρέωση για να ανακοινώνονται οι αξιόποινες πράξεις. 
Στο θέμα του άρθρου 8 παράγραφος 3 δεν θα σας κουράσω. Τα είπα και χθες αυτά. Ήταν μία πρόταση του κ. Κοντονή. Δεν ήταν άσχημη η πρόταση, αλλά νομίζω ότι η τροπολογία δεν δημιούργησε προβλήματα και συνεπώς δεν κάναμε την προσθήκη αυτή. 
Στις τροπολογίες στις οποίες κατέθεσα νομίζω ότι συμφωνήσατε στις περισσότερες. Όμως, σε αυτές που διαφωνήσατε απήντησα εκ προοιμίου στην αρχή.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, θα ήθελα να σας ενημερώσω ότι στο Προεδρείο της Βουλής ο κ. Καπερνάρος έστειλε επιστολή με την οποία δηλώνει ότι ανεξαρτητοποιείται από την Κοινοβουλευτική Ομάδα του Κινήματος των Ανεξάρτητων Ελλήνων.
(Στο σημείο αυτό κατατίθεται για τα Πρακτικά η προαναφερθείσα επιστολή, η οποία έχει ως εξής:
(Να μπει η σελίδα 356)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας και άλλες διατάξεις» και η ψήφισή τους θα γίνει χωριστά.
Ερωτάται το Σώμα: Γίνεται δεκτό το άρθρο 1 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 1 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 2 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 2 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 3 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 4, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 4 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Δεν είναι ομοφώνως, κυρία Πρόεδρε; Μα, οι παριστάμενοι ψηφίζουν. Αφού δεν είναι εδώ οι απόντες τελείωσε το θέμα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ερωτάται το Σώμα: Γίνεται δεκτό το άρθρο 5 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 5 έγινε δεκτό ως έχει κατά πλειοψηφία.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Μα, κυρία Πρόεδρε, οι παριστάμενοι ψηφίζουν.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Οι παριστάμενοι ψηφίζουν, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ερωτάται το Σώμα: Γίνεται δεκτό το άρθρο 6 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Όχι.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 6 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 7 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 7 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 8 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 8 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 9 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 9 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 10 έγινε δεκτό ως έχει ομοφώνως, σύμφωνα με την ψήφο των παρόντων. 
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 11 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 12 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 13 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς, το άρθρο 13 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 14 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 15, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 15 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 16 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 16 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 17 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Δεκτό.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 17 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 18 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 18 έγινε δεκτό ομοφώνως.
Ερωτάται το Σώμα: Γίνεται δεκτή η τροπολογία με γενικό αριθμό 1471 και ειδικό 69, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 1471 και ειδικό 69 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1472 και ειδικό 70, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech> 
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Κατά πλειοψηφία.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 1472 και ειδικό 70 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το ακροτελεύτιο άρθρο έγινε δεκτό ομοφώνως.
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας και άλλες διατάξεις» έγινε δεκτό κατά πλειοψηφία επί της αρχής, επί των άρθρων και των τροπολογιών.
Η ψήφισή του στο σύνολο αναβάλλεται για άλλη συνεδρίαση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 16:46΄ λύεται η συνεδρίαση για την προσεχή Δευτέρα 2 Ιουνίου 2014 και ώρα 18.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επίκαιρων ερωτήσεων.
  Ο</Speech> ΠΡΟΕΔΡΟΣ                                                     ΟΙ ΓΡΑΜΜΑΤΕΙΣ 
Τελευταία Αποθήκευση:4/6/2014 12:45:00 μμΑπό:ΜΑΡΓΑΡΙΤΗ
Εκτυπώθηκε:4/6/2014 12:36:00 μμ</body>
</html>