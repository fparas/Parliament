<html><head><meta name="cp:revision" content="4"><meta name="date" content="2014-11-12T17:41:00Z"><meta name="Company" content="OTS"><meta name="Keywords" content=""><meta name="meta:word-count" content="64614"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="64614"><meta name="dcterms:created" content="2001-07-06T13:01:00Z"><meta name="dcterms:modified" content="2014-11-12T17:41:00Z"><meta name="Last-Modified" content="2014-11-12T17:41:00Z"><meta name="Last-Save-Date" content="2014-11-12T17:41:00Z"><meta name="meta:character-count" content="348918"><meta name="Template" content="Normal"><meta name="meta:save-date" content="2014-11-12T17:41:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2014-11-12T17:41:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2001-07-06T13:01:00Z"><meta name="meta:last-author" content="Μήσιας Σεραφείμ"><meta name="Comments" content=""><meta name="Creation-Date" content="2001-07-06T13:01:00Z"><meta name="xmpTPg:NPages" content="324"><meta name="resourceName" content="14-11-2012.doc"><meta name="Last-Author" content="Μήσιας Σεραφείμ"><meta name="w:comments" content=""><meta name="Character Count" content="348918"><meta name="Page-Count" content="324"><meta name="Revision-Number" content="4"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="324"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body><table><tbody><tr><td>74 <i>/</i> 324</td>
	<td>ΡΙΖΟΥ</td>
	<td></td>
	<td>12/11/2014</td>
	<td>AA1112OR</td></tr></tbody></table>
ΣΗΜΕΙΩΣΗ:  Το παρακάτω Πρακτικό δεν αποτελεί το τελικό κείμενο, διότι εκκρεμούν ορθογραφικές, συντακτικές και νομοτεχνικές διορθώσεις.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ  ΚΕ΄
Τετάρτη 12 Νοεμβρίου 2014
Αθήνα, σήμερα στις 12 Νοεμβρίου 2014, ημέρα Τετάρτη και ώρα 10.25΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ. 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο επίκαιρων ερωτήσεων της Πέμπτης 13 Νοεμβρίου 2014. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παρ. 2 και 3 Καν. Βουλής)
Η με αριθμό 230/10-11-2014 επίκαιρη ερώτηση του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Πολιτισμού και Αθλητισμού, σχετικά με τα συμπεράσματα της εθνικής επιτροπής διαλόγου για τα πνευματικά δικαιώματα και την αλλαγή του θεσμικού πλαισίου.
&#160;
Η με αριθμό 237/10-11-2014 επίκαιρη ερώτηση της Βουλευτού Β΄ Θεσσαλονίκης του Συνασπισμού Ριζοσπαστικής Αριστεράς κυρίας Ευαγγελίας Αμμανατίδου - Πασχαλίδου προς τον Υπουργό Εσωτερικών, σχετικά με τα προβλήματα στη μεταφορά μαθητών δύο μήνες μετά την έναρξη της σχολικής χρονιάς.
Η με αριθμό 241/10-11-2014 επίκαιρη ερώτηση του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Οικονομικών, σχετικά με την πρόταση νομοθέτησης τεκμηρίου (μαχητού) περί μη καταβολής των νόμιμων φόρων για σημαντικά ποσά που έχουν διαρρεύσει από 1-1-2009 μέχρι 17-6-2012 στο εξωτερικό και επιβολής φόρου 30-40% ανά ύψος ποσού και μείωσής του στο ήμισυ για ποσά που «επαναπατρίζονται» για μια πενταετία, τουλάχιστον, στην Ελλάδα.&#160;&#160;&#160;
Η με αριθμό 243/10-11-2014 επίκαιρη ερώτηση της Βουλευτού Μαγνησίας των Ανεξαρτήτων Ελλήνων κυρίας Μαρίνας Χρυσοβελώνη προς τον Υπουργό Υγείας, σχετικά με την φθίνουσα πορεία του προσωπικού στον τομέα της δημόσιας υγείας στη Μαγνησία.
Η με αριθμό 236/10-11-2014 επίκαιρη ερώτηση του Βουλευτή Σερρών του Λαϊκού Συνδέσμου – Χρυσή Αυγή κ. Αρτέμιου Ματθαιόπουλου προς τους Υπουργούς Παιδείας και Θρησκευμάτων και Δημόσιας Τάξης και Προστασίας του Πολίτη, σχετικά με τον «ξυλοδαρμό εκπαιδευτικών του Εθνικιστικού Μετώπου Εκπαιδευτικών (Ε.Μ.Ε.) εντός σχολικού κτιρίου, κατά την διεξαγωγή των εκλογών των δασκάλων».
Η με αριθμό 239/10-11-2014 επίκαιρη ερώτηση του Βουλευτή Α΄ Αθηνών της Δημοκρατικής Αριστεράς κ. Ιωάννη Πανούση προς τον Υπουργό Δημόσιας Τάξης και Προστασίας του Πολίτη, σχετικά με τη βελτίωση της κατάστασης των Αστυνομικών Κρατητηρίων και των Φυλακών της Χώρας.
Η με αριθμό 245/10-11-2014 επίκαιρη ερώτηση του Βουλευτή Αχαΐας του Κομμουνιστικού Κόμματος Ελλάδος κ. Νικολάου Καραθανασόπουλου προς τους Υπουργούς Εσωτερικών και Οικονομικών, σχετικά με τον συμψηφισμό της εκλογικής αποζημίωσης των εργαζομένων με άλλες δαπάνες στο Δήμο Πατρέων.
Η με αριθμό 242/10-11-2014 επίκαιρη ερώτηση του Βουλευτή Ημαθίας των Ανεξάρτητων Δημοκρατικών Βουλευτών κ. Κωνσταντίνου Γιοβανόπουλου προς τον Υπουργό Οικονομικών, σχετικά με το Δικαστικό Μέγαρο Βέροιας.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παρ. 2 και 3 Καν. Βουλής)
Η με αριθμό 231/10-11-2014 επίκαιρη ερώτηση του Βουλευτή Χανίων της Νέας Δημοκρατίας κ. Μανούσου Βολουδάκη προς τον Υπουργό Αγροτικής Ανάπτυξης και Τροφίμων, σχετικά με το ποσό που θα δοθεί ως εξισωτική αποζημίωση στους κτηνοτρόφους για την παραγωγική δραστηριότητα του έτους 2013.
Η με αριθμό 238/10-11-2014 επίκαιρη ερώτηση της Βουλευτού Αχαΐας του Συνασπισμού Ριζοσπαστικής Αριστεράς κυρίας Μαρίας Κανελλοπούλου &#160;προς τους Υπουργούς Πολιτισμού και Αθλητισμού και Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων για τη βελτίωση των εργασιακών συνθηκών στο χώρο των καλλιτεχνών και των εργαζομένων στο ελληνικό θέατρο.&#160;
Η με αριθμό 235/10-11-2014 επίκαιρη ερώτηση του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την κατασκευή μονάδας επεξεργασίας λυματολάσπης στα Ιωάννινα.
Η με αριθμό 244/10-11-2014 επίκαιρη ερώτηση της Βουλευτού Β΄ Θεσσαλονίκης των Ανεξαρτήτων Ελλήνων κυρίας Σταυρούλας Ξουλίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αποποινικοποίηση των οφειλών στον ΟΑΕΕ και τη διασφάλιση της παροχής της ιατροφαρμακευτικής περίθαλψης στους ασφαλισμένους.
Η με αριθμό 234/10-11-2014 επίκαιρη ερώτηση του Βουλευτή Εύβοιας του Λαϊκού Συνδέσμου – Χρυσή Αυγή κ. Νικολάου Μίχου προς τον Υπουργό Παιδείας και Θρησκευμάτων, σχετικά με την «αποβολή του προέδρου του δεκαπενταμελούς του 2ου ΕΠΑ.Λ. Κατερίνης, επειδή ζήτησε να γίνεται η έπαρση της ελληνικής σημαίας και να ακούγεται ο Εθνικός Ύμνος».
Η με αριθμό 240/10-11-2014 επίκαιρη ερώτηση του Βουλευτή Εύβοιας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με τα αποτελέσματα των ελέγχων της «λίστας Λουξεμβούργου» και της φοροδιαφυγής από ελληνικές εταιρίες.
Η με αριθμό 246/10-11-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδος κ. Χρήστου Κατσώτη προς τους Υπουργούς Εσωτερικών και Εργασίας, Κοινωνικής Ασφάλισης και Πρόνοιας, σχετικά με την επαναπρόσληψη των Σχολικών Φυλάκων και την απόδοση των ενσήμων τους.
Η με αριθμό 233/10-11-2014 επίκαιρη ερώτηση του Προέδρου των Ανεξάρτητων Δημοκρατικών Βουλευτών και Βουλευτή Μαγνησίας κ. Παρίση (Πάρι) Μουτσινά προς τον Υπουργό Υγείας, σχετικά με τη λήψη μέτρων για την άμεση στελέχωση με γιατρούς και λοιπό υγειονομικό προσωπικό στο Περιφερειακό Ιατρείο Αλοννήσου.
(XA)
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα επτά μαθητές και μαθήτριες και δυο εκπαιδευτικοί συνοδοί τους από το 3ο Δημοτικό Σχολείο Νέας Σμύρνης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=80388408-8492-4997-be20-63d775609749">Ενσωμάτωση στο ελληνικό δίκαιο α) της Απόφασης-Πλαίσιο 2008/909/ΔΕΥ του Συμβουλίου της 27ης Νοεμβρίου 2008, όπως τροποποιήθηκε με την Απόφαση-Πλαίσιο 2009/299/ΔΕΥ του Συμβουλίου της 26ης Φεβρουαρίου 2009, σχετικά με την εφαρμογή της αρχής της αμοιβαίας αναγνώρισης σε ποινικές αποφάσεις, οι οποίες επιβάλλουν ποινές στερητικές της ελευθερίας ή μέτρα στερητικά της ελευθερίας, για το σκοπό της εκτέλεσής τους στην Ευρωπαϊκή Ένωση (ΜΕΡΟΣ Α), β) της Απόφασης-Πλαίσιο 2008/947/ΔΕΥ του Συμβουλίου της 27ης Νοεμβρίου 2008, όπως τροποποιήθηκε με την Απόφαση-Πλαίσιο 2009/299/ΔΕΥ του Συμβουλίου της 26ης Φεβρουαρίου 2009, σχετικά με την εφαρμογή της αρχής της αμοιβαίας αναγνώρισης σε ποινικές αποφάσεις που προβλέπουν την αναστολή εκτέλεσης της ποινής ή απόλυση υπό όρους, με σκοπό την επιτήρηση των μέτρων αναστολής και των εναλλακτικών κυρώσεων στην Ευρωπαϊκή Ένωση (ΜΕΡΟΣ Β), γ) της Απόφασης-Πλαίσιο 2009/829/ΔΕΥ του Συμβουλίου της 23ης Οκτωβρίου 2009, σχετικά με την εφαρμογή, μεταξύ των κρατών-μελών της Ευρωπαϊκής Ένωσης, της αρχής της αμοιβαίας αναγνώρισης στις αποφάσεις περί μέτρων επιτήρησης εναλλακτικά προς την προσωρινή κράτηση (ΜΕΡΟΣ Γ) και άλλες διατάξεις». </a>
Στη χθεσινή μας συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή θα συζητηθούν τα άρθρα και οι τροπολογίες σε μια ενότητα. 
Η διαδικασία είναι η εξής: Θα μιλήσουν οι Εισηγητές και οι Ειδικοί Αγορητές επί των άρθρων και των τροπολογιών και θα ακολουθήσουν οι εναπομείναντες ομιλητές επί της αρχής, των άρθρων και των τροπολογιών. 
Πριν δώσω το λόγο στον Εισηγητή της Νέας Δημοκρατίας, τον κ. Κεφαλογιάννη, θα ρωτήσω τον κύριο Υπουργό: Έχετε να πείτε κάτι, κύριε Υπουργέ;</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Νομοτεχνικές βελτιώσεις κάναμε χθες. Εάν χρειασθεί κάτι στη διάρκεια της μέρας, θα το ακούσουμε και θα δούμε.</Speech> 
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Κεφαλογιάννη.</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Κύριε Πρόεδρε, θα ήθελα να κάνω μια ερώτηση επί της διαδικασίας. Επειδή οι τροπολογίες είναι πολλές και επειδή σίγουρα έχουμε να πούμε πάρα πολλά πράγματα και για τα «κόκκινα» δάνεια και για κάποιες άλλες ρυθμίσεις, θα μας δοθεί χρόνος και σε επόμενη συνεδρίαση να μιλήσουμε συγκεκριμένα για την τροπολογία και άρα, να μιλήσουμε τώρα μόνο για τα άρθρα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σωστά τοποθετήστε λέγοντας ότι είναι πολλές οι τροπολογίες. Αναμφισβήτητα, θα υπάρχει άνεση χρόνου σήμερα και θα έχετε το λόγο και αύριο ώστε να συνεχίσουμε τη συζήτηση και επί των τροπολογιών. 
(SM)
(XA)</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Δηλαδή, μπαίνουμε στην ουσία των τροπολογιών και σήμερα;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ναι. Για να μην αλλάξει η διαδικασία, σήμερα συζητάμε άρθρα και τροπολογίες και αύριο πάλι άρθρα και τροπολογίες. Δηλαδή, ο χρόνος θα είναι ένας.
Το λόγο έχει ο κ. Δρίτσας.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κύριε Πρόεδρε.
Χθες νομίζω ότι ομόθυμα και ομόφωνα η Αίθουσα -και με εισήγηση του κυρίου Υπουργού- αποφάσισε ότι θα υπάρχει και τρίτη συνεδρίαση. Η πρότασή μας είναι να είναι χωριστή η συνεδρίαση, αυτοτελής. Δηλαδή, να ολοκληρωθεί σήμερα επί των άρθρων και να συνεχιστεί αύριο επί των τροπολογιών για να υπάρχουν Εισηγητές επί των τροπολογιών. Είναι λειτουργικότερο, κύριε Πρόεδρε.
Διαφορετικά –και θα το δείτε, το είδαμε και την προηγούμενη φορά- δεν θα αποδώσει. Κατά τη γνώμη μας είναι λειτουργικότερο και ουσιαστικότερο -θα εγγραφούν τώρα για τη δεύτερη, σημερινή συνεδρίαση και νέοι ομιλητές- να υπάρχει δικαίωμα και εισηγήσεων και νέων ομιλητών αύριο. Αυτό είναι το πιο καλό και το πιο λειτουργικό. Διαφορετικά, η αυριανή συνεδρίαση θα είναι χωρίς κέντρο, χωρίς λειτουργικότητα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κ. Ρήγας.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Κύριε Πρόεδρε, όλοι οι συνάδελφοι χθες επισημάναμε το γεγονός ότι υπάρχει πολύ μεγάλο ενδιαφέρον για να τοποθετηθούμε επί του νομοσχεδίου και κυρίως επί των τροπολογιών οι οποίες είναι ιδιαίτερα σημαντικές. Αυτό είναι αποδεκτό απ’ όλους.
Από εκεί και πέρα, ο Κανονισμός είναι συγκεκριμένος. Θα τοποθετηθούν οι Εισηγητές του νομοσχεδίου. Στους Εισηγητές του νομοσχεδίου παρακαλούμε να δοθεί άνεση χρόνου για να μπορέσουν να εξαντλήσουν και το θέμα του νομοσχεδίου και το θέμα των τροπολογιών. Από εκεί και πέρα, εάν αύριο δεν υπάρχει αντικείμενο, θα αποδειχθεί –και θεωρώ πως δεν θα είναι έτσι- ότι δεν είναι τόσο μεγάλο το ενδιαφέρον αυτών που θέλουν να τοποθετηθούν.
Επομένως, επειδή θεωρούμε ότι η αυριανή συνεδρίαση θα είναι μια συνεδρίαση στην οποία οι συνάδελφοι θα πάρουν το λόγο -θα είναι μία πλήρης συνεδρίαση- ο Κανονισμός κατά την άποψή μας πρέπει να εφαρμοστεί ως έχει: Συγκεκριμένοι Εισηγητές. Όσοι θέλουν να μιλήσουν επί των τροπολογιών, εγγράφονται. Δεν τους κόβει κανείς το δικαίωμα. Τι θα πει «εισηγητής επί των τροπολογιών»; Όποιος θέλει να μιλήσει, θα γραφτεί και θα τοποθετηθεί επί οποιουδήποτε ζητήματος τον αφορά.
Άρα, θεωρούμε ότι πρέπει να υπάρχει αυριανή συνεδρίαση, κανονική διαδικασία, Εισηγητές τώρα με άνεση χρόνου και όσοι συνάδελφοι θέλουν να τοποθετηθούν.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κ. Τσούκαλης.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, ήδη θα έπρεπε να είναι παρών στην εισηγητική τοποθέτησή του ο αρμόδιος Υπουργός, ο κ. Σκρέκας, ούτως ώστε να ακούσει και τους προβληματισμούς των συναδέλφων.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πάντως, με ενημερώνουν ότι τους έχει ήδη ζητηθεί να έρθουν.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Η πρότασή μας είναι απλή. Επειδή χθες φάνηκε ότι υπάρχει ενδιαφέρον για το νομοσχέδιο –για όσους μίλησαν- και θα υπάρξουν και τοποθετήσεις επί των άρθρων, συμφωνούμε και εμείς με την πρόταση αύριο η συνεδρίαση να είναι αποκλειστικά και μόνο για τις τόσο σοβαρές τροπολογίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): 
Το λόγο έχει η κυρία Χρυσοβελώνη.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Επειδή δεν είναι εδώ ο Κοινοβουλευτικός μας Εκπρόσωπος, θα τοποθετηθώ εγώ.
Σαφώς και συμφωνώ κι εγώ να υπάρχει αύριο συνεδρίαση η οποία να ασχοληθεί επισταμένως με τις τροπολογίες, γιατί ειδικά αυτή που αναφέρεται στα «κόκκινα» δάνεια θα μπορούσε να αποτελεί και ένα αυτοτελές –αν θέλετε- νομοσχέδιο, χωρίς βέβαια να αποστερηθεί και το δικαίωμα σε όσους συναδέλφους το επιθυμούν να κάνουν αναφορά και σήμερα στις τροπολογίες. 
Καλό θα είναι, όμως, η αυριανή μέρα να είναι αφιερωμένη στις τροπολογίες –και προς αυτή την κατεύθυνση συμφωνούμε- και να παρασχεθεί η δυνατότητα σε όσους συναδέλφους επιθυμούν να μπορούν να εγγραφούν και αύριο. Βεβαίως, θα πρέπει να είναι εδώ οι αρμόδιοι Υπουργοί και κυρίως ο Υπουργός Ανάπτυξης, ο κ. Σκρέκας, για να μας αναπτύξει αυτή τη συγκεκριμένη τροπολογία, μιας και η δυνατότητα αυτή, βεβαίως, δεν παρασχέθηκε στην Επιτροπή.
Ευχαριστώ.
(AR)
(SM)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Για να μην επεκτεινόμαστε, θα κάνω μια πρόταση που, νομίζω, ότι μπορεί να μας καλύψει.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, πριν κάνετε την πρόταση, ζητώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, έχετε το λόγο, κύριε Δρίτσα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα είμαι σύντομος. Για δευτερόλεπτα μόνο. Έχει σημασία, κύριε Πρόεδρε.
 Έχουμε συμφωνήσει σε όλα. Το λεπτό σημείο, απ’ ό,τι αντιλαμβάνομαι, είναι αν στην αυριανή συνεδρίαση, που κυρίως θα ασχοληθεί και θα συζητήσει τις τροπολογίες, κάθε κόμμα, με τον πιο επίσημο τρόπο, δηλαδή δια του Εισηγητού του ή της εισηγήτριας του, θα μπορεί να τοποθετηθεί επί τόσο σημαντικών τροπολογιών. Αυτό είναι πολύ σωστή κοινοβουλευτική πρακτική και πρέπει να την κατοχυρώσουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Γιατί έπρεπε να το ξαναπείτε; Το ίδιο είχατε πει.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κύριε Πρόεδρε, ζητώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει η κυρία Κανέλλη.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κύριε Πρόεδρε, ήρθα λίγο καθυστερημένη και έπρεπε να ενημερωθώ και να καταλάβω τι συμβαίνει.
Δεν μπορεί να με εμποδίσει κάποιος εμένα στην εισήγησή μου, σήμερα ή αύριο, να μιλήσω για τις τροπολογίες.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Δεν απαγορεύεται αυτό.
ΓΑΡΥΦΑΛΛΙΑ (ΛΙΑΝΑ) ΚΑΝΕΛΛΗ: Επομένως, ένας κατάλογος ο οποίος θα ανοίξει σήμερα, θα είναι ένας κατάλογος ο οποίος θα ανοίξει σήμερα. Φαντάζομαι ότι είναι ο ίδιος που διατηρείται και αύριο, όπως έγινε. 
Επί της διαδικασίας και της ουσίας αυτό που δεν κατανοώ, απ’ την ώρα που υπάρχουν και Κοινοβουλευτικοί Εκπρόσωποι, είναι η πρόταση να οριστεί Ειδικός Αγορητής ή Εισηγητής επί των τροπολογιών. Δεν έχει ματαγίνει. Ας μη φτάσουμε, δηλαδή, να κάνουμε και πράγματα τα οποία οι ίδιοι καταγγέλλουμε ως παρεκβάσεις της διαδικασίας. Ούτως ή άλλως, η άθλια αυτή διαδικασία, με τεράστιες τροπολογίες-νομοσχέδια, είναι πάγια κοινοβουλευτική τακτική εδώ και δέκα, δεκαπέντε, είκοσι, τριάντα χρόνια. Δεν είναι τωρινό. Απλώς έχει χειροτερέψει λόγω του εκφυλισμού της διαδικασίας της λειτουργίας του Κοινοβουλίου.
 Κατ’ αυτήν την έννοια, απλώς τοποθετούμαι ως εξής: Πάρτε όποια απόφαση θέλετε. Αυτά που πρέπει να λεχθούν, θα λεχθούν και δεν έχω κάποια ειδική παρέμβαση ή να συμφωνήσω ή να διαφωνήσω με κάτι. Όχι, όμως, με ειδικούς εισηγητές. Αυτοί που είμαστε ορισμένοι για το νομοσχέδιο. Οι τροπολογίες περιλαμβάνονται σε αυτό. Οι Κοινοβουλευτικοί Εκπρόσωποι μπορούν να πουν ό,τι θέλουν. Ο κατάλογος μπορεί να είναι ευρύς, πήγαμε σε τρεις συνεδριάσεις. Την εξαιρετική διαδικασία που ενισχύει τα εξαιρετικά μέτρα της Κυβέρνησης, δεν θέλω ούτε καν να την ακούω.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, παρακαλώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι, κυρία Κωνσταντοπούλου. Για ποιο λόγο;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Υπάρχει ένα ζήτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Έχει μιλήσει ο Κοινοβουλευτικός σας Εκπρόσωπος. Σας παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου το λόγο για ένα λεπτό, γιατί υπάρχει ένα ζήτημα. Υπάρχει προηγούμενο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν υπάρχει λόγος. Καταλαβαίνετε ότι δεν υπάρχει λόγος. Όχι ότι δεν θέλω να σας δώσω το λόγο, αλλά δεν υπάρχει λόγος.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ, δεν υπάρχει λόγος.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου το λόγο, για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και δεν θα σας τον δώσω όχι γιατί δεν θέλω, αλλά γιατί δεν είναι σωστό. Μίλησε ο Κοινοβουλευτικός σας Εκπρόσωπος. Γιατί να μιλήσετε εσείς;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γιατί μίλησαν όλοι οι Εισηγητές, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ποιος Εισηγητής μίλησε; Σας παρακαλώ. Μίλησε η κυρία Χρυσοβελώνη γιατί δεν υπήρχε Κοινοβουλευτικός Εκπρόσωπος. Για ποιο λόγο τώρα πρέπει να αντιδικούμε;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν αντιδικούμε. Θέλω να σας θέσω υπόψη κάτι, κύριε Πρόεδρε, επειδή δεν ήσασταν χθες.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ. Θα ζητήσουν το λόγο και οι υπόλοιποι Εισηγητές, γιατί θα πουν ότι καταχρηστικά τον δίνω σε εσάς. Έτσι θα λεχθεί και δεν είναι και σωστό.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γιατί το κάνετε αυτό; Τώρα θα είχα τελειώσει. Δώστε μου το λόγο, για ένα λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ. Ακούστε την πρότασή μου και αν διαφωνήσετε με την πρότασή μου, θα σας τοn δώσω.
Υπάρχει μια διαδικασία που συμφωνήσαμε όλοι. Όλοι αποδεχόμαστε ότι είναι πολύ σοβαρές οι τροπολογίες. Για να μην αλλάξει ο Κανονισμός, θα αφήσουμε ανοικτό τον κατάλογο. Άρα, όποιος συνάδελφος θέλει, μπορεί να γραφτεί και αύριο για να μιλήσει. Εγώ θα δώσω -και πιστεύω και υπόλοιποι Προεδρεύοντες μετά- άνεση χρόνου στους Εισηγητές. Αύριο οι Εισηγητές θα ξαναπάρουν το λόγο, χρησιμοποιώντας το δικαίωμα της δευτερολογίας, και θα ξαναμιλήσουν -αν θέλουν να μιλήσουν- επί όλων των θεμάτων ή μόνο για τις τροπολογίες. Υποχρεωτικά, δε, έχουν κληθεί όλοι οι Υπουργοί. Θα είναι εδώ και σήμερα και αύριο και δεν θα γίνεται συζήτηση επί τροπολογίας εάν δεν είναι οι αρμόδιοι Υπουργοί παρόντες. Σε τι διαφωνούμε;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μου δίνετε το λόγο, λοιπόν;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κυρία Κωνσταντοπούλου, έχετε το λόγο. Όμως, να μου πείτε σε τι διαφωνείτε, γιατί δεν νομίζω ότι μπορεί να διαφωνήσει κανένας σε αυτό.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Καταρχάς μην ξεκινάτε μιλώντας για αντιδικία και διαφωνία.
Ήθελα να σας θέσω υπόψη ότι χθες, κατά την έναρξη της συνεδρίασης, ως Εισηγήτρια της Αξιωματικής Αντιπολίτευσης, ζήτησα να διευκρινιστεί ακριβώς αυτό που τώρα γίνεται επίδικο. Διότι εμείς πρέπει να προγραμματίσουμε σε τι θα τοποθετηθούμε και να οργανώσουμε την ομιλία μας. Και ρώτησα συγκεκριμένα εάν θα υπάρξει τρίτη συνεδρίαση, ειδική επί των τροπολογιών και αυτό αποφασίστηκε. Εάν αυτό ανακληθεί, αυτό είναι εξαιρετική περίπτωση και σημαίνει ότι σήμερα στα οκτώ λεπτά, που απ’ ό,τι κατάλαβα, θα δώσετε, θα πρέπει κανείς να τοποθετηθεί στα εξήντα άρθρα του νομοσχεδίου και στις έξι τροπολογίες που αποτελούν ταυτόχρονα και νομοσχέδια.
		
(CB)
(1AR)
Σας επισημαίνω ότι υπάρχουν και βουλευτικές τροπολογίες από αυτές που συνηθίζει η Κυβέρνηση να δέχεται.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, κυρία συνάδελφε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω, κύριε Πρόεδρε.
Σήμερα θα μιλήσει όποιος ομιλητής θέλει για όποια τροπολογία θέλει. Οι Εισηγητές, όμως, αύριο πρέπει να έχουν κανονική δυνατότητα πρωτολογίας ως προς τον χρόνο επί των τροπολογιών και όχι να χρησιμοποιήσουν τον χρόνο της δευτερολογίας τους. Διότι αυτό που αντιλαμβάνομαι είναι ότι αύριο θα επαναληφθεί το σκηνικό του νομοσχεδίου του κ. Μητσοτάκη, όπου θα έρθουν και θα παρελάσουν οι Υπουργοί καταθέτοντας και νέες τροπολογίες εκπρόθεσμες και οι Εισηγητές δεν θα έχουν χρόνο να τοποθετηθούν.
Ξεκαθαρίζουμε, λοιπόν, ότι εμείς αυτόν τον χρόνο τον διεκδικούμε, δεν τον εκχωρούμε και το να υπάρχει ένας ενιαίος κατάλογος, χωρίς δυνατότητα εισηγητικής τοποθέτησης, τελικά ευνοεί την Κυβέρνηση. Αυτό πρώτα από όλα πρέπει να το καταλαβαίνουν τα κόμματα της αντιπολίτευσης και να το μετατρέπουν και σε αίτημά τους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε. 
Εάν δεν συμφωνήσουμε θα αναγκαστώ να πάω σε ψηφοφορία. Προτείνω, λοιπόν, ξανά το εξής: Ανοιχτός ο κατάλογος. Οι Υπουργοί είναι υποχρεωτικό να είναι παρόντες και πιστεύω ότι καταλαβαίνετε πως θα γίνει. Μιλούν σήμερα οι Εισηγητές, με άνεση χρόνου εννοείται. Εννοείται, κυρία Κωνσταντοπούλου, ότι δεν θα μιλήσετε για οκτώ λεπτά. Θα μιλήσετε με άνεση χρόνου. Ο καθένας αξιοποιεί και ερμηνεύει την άνεση χρόνου όπως θέλει. Δεύτερον, αύριο θα ξαναπάρουν τον λόγο οι Εισηγητές, με άνεση χρόνου. Δεν θα μιλήσουν για τέσσερα λεπτά, αλλά με άνεση χρόνου, αξιοποιώντας κάθε ένας τον χρόνο του όπως αυτός εκτιμά, σε λογικά πάντα πλαίσια. Και όποιος άλλος είναι να μιλήσει, θα μιλήσει. 
Συμφωνεί το Σώμα;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Εμείς έχουμε τη δική μας πρόταση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το Σώμα συμφώνησε κατά πλειοψηφία συμφωνήσαμε. 
Τον λόγο έχει ο Εισηγητής της Νέας Δημοκρατίας κ. Κεφαλογιάννης. Αντί για οκτώ λεπτά, ξεκινάω με δέκα.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μεγαλοψυχία!</Speech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Ευχαριστώ, κύριε Πρόεδρε. 
Εγώ, επειδή ακριβώς τοποθετήθηκα και χθες επί των άρθρων και επειδή η σωστή ερμηνεία του Κανονισμού είναι όντως να τοποθετηθούμε και επί των τροπολογιών, θα υπεισέλθω ευθύς εξ αρχής ακριβώς στην εξέταση δύο πολύ σημαντικών τροπολογιών που έχουν κατατεθεί στο νομοσχέδιο και συγκεκριμένα στις τροπολογίες για τα «κόκκινα δάνεια» και για τα αναδρομικά των ενστόλων. 
Κυρίες και κύριοι συνάδελφοι, ανάμεσα στις διατάξεις και προβλέψεις του υπό συζήτηση νομοσχεδίου του Υπουργείου Δικαιοσύνης εξετάζουμε σήμερα και την προτεινόμενη τροπολογία «Μέτρα για την αντιμετώπιση των επιπτώσεων της οικονομικής κρίσης και την ενίσχυση της απασχόλησης, κίνητρα για τη ρύθμιση χρεών μικρών επιχειρήσεων και επαγγελματιών προς τους χρηματοδοτικούς φορείς και έκτακτες διαδικασίες ρύθμισης οφειλών επιχειρήσεων». 
Για μία ακόμα φορά η προσπάθεια της Κυβέρνησης να αντιμετωπίσει τη χειρότερη οικονομική κρίση της σύγχρονης ιστορίας συναντά τη δημαγωγική οργή της Αξιωματικής Αντιπολίτευσης. Το μοναδικό επιχείρημά της αυτή τη φορά εστιάζεται όχι τόσο στο περιεχόμενο της παρούσας τροπολογίας για τη ρύθμιση ελάφρυνσης των μικρών επιχειρήσεων και επαγγελματιών, αλλά στο πότε κατατέθηκε. Η ερώτηση που θέλω να απευθύνω στους συναδέλφους μου της Αντιπολίτευσης είναι πότε θα ήταν βολικό να κατατεθεί αυτή η τροπολογία. Σε μια εβδομάδα; Σε έναν χρόνο; Πότε θα βόλευε, επιτέλους, την Αξιωματική Αντιπολίτευση να γίνει η μεγαλύτερη αναδιάρθρωση ιδιωτικών χρεών, που πνίγουν την ελληνική οικονομία, υπονομεύοντας την ανταγωνιστικότητα μακροπρόθεσμα; 
Σε αυτού του είδους τα επιχειρήματα, κυρίες και κύριοι συνάδελφοι, η Κυβέρνηση δεν έχει σκοπό να δώσει βάση ούτε και να ανακόψει τη συνολική προσπάθεια των μελών της για να ληφθούν τα απαραίτητα εκείνα μέτρα που απαιτούνται για να εξακολουθήσουμε να είμαστε συνεπείς στις υποχρεώσεις μας. Γνωρίζουμε ότι το κοινωνικό κόστος των μεταρρυθμίσεων έχει ξεπεράσει τις εκτιμήσεις μας. Γνωρίζουμε, επίσης, ότι δεν μπορούμε να παίζουμε με ανεύθυνες ρητορείες όταν πρόκειται για το μέλλον του τόπου μας. Κι αυτό γιατί ο Έλληνας πολίτης θα είναι εκείνος ο οποίος θα κληθεί να πληρώσει τα εύκολα λόγια και τις διακηρύξεις της Αξιωματικής Αντιπολίτευσης και μάλιστα θα το έχουμε ξαναδεί αυτό το έργο πρόσφατα. 
Στο σημείο αυτό θα ήθελα να περάσω στην ουσία του πράγματος και να αναφερθώ σε ορισμένες από τις προβλέψεις της υπό συζήτηση τροπολογίας οι οποίες αξίζουν αναφοράς. 
(PE)
(CB)
Βασικός στόχος της υπό συζήτηση τροπολογίας είναι η ελάφρυνση των επιχειρηματιών και των μικρών επιχειρήσεων που αποτελούν τη ραχοκοκαλιά της οικονομίας μας και η ταυτόχρονη τακτοποίηση από μέρους τους των εκκρεμοτήτων προς το δημόσιο, τους φορείς κοινωνικής ασφάλισης, τις τράπεζες κ.ο.κ. Με αυτόν τον τρόπο αισιοδοξούμε ότι η οικονομική δραστηριότητα θα ενισχυθεί χωρίς να δημιουργηθούν νέα προβλήματα, διασφαλίζοντας παράλληλα δημοσιονομικό όφελος εκατομμυρίων ευρώ από την είσπραξη των φόρων, την πληρωμή των ασφαλιστικών εισφορών και άλλων ασήμαντων λεπτομερειών που ξεχνάει η Αντιπολίτευση να μας πει πώς θα τα εξασφαλίσει.
Στις διατάξεις της ανά χείρας τροπολογίας προβλέπεται, επίσης, η εισαγωγή έκτακτης διαδικασίας ρύθμισης οφειλών επιχειρήσεων με δεσμευτική δύναμη για το σύνολο των πιστωτών, όπως προβλέπει το άρθρο 3 και η εισαγωγή έκτακτης διαδικασίας ειδικής διαχείρισης νομικών ή φυσικών προσώπων με εμπορική δραστηριότητα, όπως προβλέπεται στο άρθρο 9 και τέλος, η σύσταση επιτροπής παρακολούθησης και συντονισμού της υλοποίησης των θεσπιζομένων μέτρων με στόχο την ταχεία και αποτελεσματική εφαρμογή τους. Εκεί που κάποιοι βλέπουν επικοινωνιακά παιχνίδια της Κυβέρνησης σε βάρος των πολιτών, εκατόν ογδόντα επιχειρήσεις αναμένεται να λάβουν μία ανάσα. Εκεί που οι ίδιοι άνθρωποι βλέπουν συνομωσίες, τριακόσιες πεντήντα χιλιάδες συνανθρώπων μας θα διατηρήσουν τις υφιστάμενες θέσεις εργασίας.
Κυρίες και κύριοι συνάδελφοι, συγκεκριμένα με το άρθρο 2 περί ρύθμισης χρεών μικρών επιχειρήσεων και επαγγελματιών γίνεται μία προσπάθεια για άμεσα αποτελέσματα, καθώς η όλη διαδικασία προβλέπεται να είναι σχετικά απλή και εφόσον πληρούνται κάποιες ρητές προϋποθέσεις. Ο οφειλέτης θα υποβάλει μία βεβαίωση προς την τράπεζα, όπου θα αποτυπώνονται τα περιουσιακά του στοιχεία αλλά και οι υποχρεώσεις του, προκειμένου να προσδιοριστεί με τη μεγαλύτερη σαφήνεια η καθαρή περιουσιακή του θέση και κατά συνέπεια, η ικανότητά του να αποπληρώσει τις οφειλές του. 
Προβλέπεται, επίσης, ότι στην περίπτωση που φυσικό ή νομικό πρόσωπο προσκομίσει στη φορολογική διοίκηση ή και στους φορείς κοινωνικής ασφάλισης βεβαίωση χρηματοδοτικού φορέα ότι έχει υπαχθεί σε ρύθμιση οφειλών προς αυτόν, δικαιούται να υπαχθεί στο πρόγραμμα εξυπηρέτησης της ληξιπρόθεσμης οφειλής του προς τη φορολογική διοίκηση ή και στους φορείς κοινωνικής ασφάλισης, που προβλέπονται στα άρθρα 51 και 54 του ν. 4305/2014 μέχρι και σε εκατό μηνιαίες δόσεις. Παράλληλα, υπάρχει πρόβλεψη για περαιτέρω διαγραφή προσαυξήσεων τόκων και προστίμων εκπρόθεσμης καταβολής ύψους 20%, πέραν των προβλεπομένων στα ανωτέρω άρθρα. Για να αποφευχθούν δε οι αστοχίες του παρελθόντος, υπάρχει ρητή πρόβλεψη, βάσει του άρθρου 2, στην παράγραφο 6 στην περίπτωση που ο οφειλέτης δεν εκπληρώσει τα συμπεφωνημένα για συγκεκριμένη διαδικασία.
Κυρίες και κύριοι συνάδελφοι, στο τρίτο κεφάλαιο περιγράφεται η έκτακτη διαδικασία ρύθμισης υποχρεώσεων εμπόρων με δεσμευτική δύναμη για το σύνολο των πιστωτών, αρκεί να συμφωνεί το 50,1% του συνόλου των πιστωτών απαιτήσεων. Ορίζονται οι προϋποθέσεις υπαγωγής, τα όργανα εκδίκασης, ενώ για τη συζήτηση της αίτησης ορίζεται δικάσιμος εντός διμήνου από την υποβολή της. 
Παράλληλα, προβλέπεται το δικαίωμα του οφειλέτη, ο οποίος έχει ρυθμίσει βάσει συμφωνίας επικυρωμένης, σύμφωνα με τις διατάξεις του παρόντος νόμου, να υπαχθεί στο πρόγραμμα εξυπηρέτησης της ληξιπρόθεσμης οφειλής στη φορολογική διοίκηση ή και στα ασφαλιστικά ταμεία που προβλέπεται στα άρθρα 51 και 54 του ν. 4305/2014 μέχρι και σε εκατό μηνιαίες δόσεις. 
Στην περίπτωση δε που γίνει δεκτή η αίτηση από το αρμόδιο δικαστήριο, όπως προβλέπεται στο άρθρο 5 παράγραφος 1, τα άμεσα αποτελέσματα της αποδοχής της αίτησης προβλέπεται να είναι: Εφόσον το προβλέπει η συμφωνία ρύθμισης, δύναται να αναστέλλονται οι ατομικές και συλλογικές διώξεις των πιστωτών κατά του οφειλέτη και τυχόν συνοφειλετών για ορισμένο διάστημα έως και τρεις μήνες από τη δημοσίευση της απόφασης περί αποδοχής της αίτησης. Στην περίπτωση αυτή, για την ίδια διάρκεια αναστέλλεται η παραγραφή των απαιτήσεων των συμβαλλομένων πιστωτών κατά των εγγυητών και τυχόν συνοφειλετών του κατά την άσκηση των διαδικαστικών πράξεων, ενώ αναστέλλεται για περίοδο δώδεκα μηνών από τη δημοσίευση της απόφασης που αποδέχεται την αίτηση η λήψη κάθε μέτρου συλλογικής αναγκαστικής εκτέλεσης -συμπεριλαμβανομένης και της κήρυξης πτώχευσης- σε βάρος του οφειλέτη και εξοφλείται το οφειλόμενο στους εργαζόμενους χρέος του εδαφίου γ΄ του άρθρου 154 του Πτωχευτικού Κώδικα σε δώδεκα ισόποσες μηνιαίες δόσεις.
Κυρίες και κύριοι συνάδελφοι, το τέταρτο κεφάλαιο εισάγει την έκτακτη διαδικασία ειδικής διαχείρισης του άρθρου 9 και τους όρους για την υπαγωγή σε αυτήν. Κάθε φυσικό ή νομικό πρόσωπο με πτωχευτική ικανότητα, σύμφωνα με το άρθρο 2 παράγραφος 1 του Πτωχευτικού Κώδικα, το οποίο έχει την έδρα του στην Ελλάδα και βρίσκεται σε γενική και μόνιμη αδυναμία εκπλήρωσης των ληξιπρόθεσμων χρηματικών υποχρεώσεων δύναται να υπαχθεί σε διαδικασία ειδικής διαχείρισης.
(RG)
(PE)
Την αίτηση υποβάλλουν πιστωτές του οφειλέτη, στους οποίους περιλαμβάνεται τουλάχιστον ένας χρηματοδοτικός φορέας και οι οποίοι εκπροσωπούν τουλάχιστον το 40% του συνόλου των απαιτήσεων σε βάρος του οφειλέτη, με βάση τις τελευταίες δημοσιευμένες οικονομικές καταστάσεις του, όπως προβλέπεται στην παράγραφο 2 του άρθρου 9. 
Στην περίπτωση δε που η αίτηση γίνει δεκτή, οι άμεσες συνέπειες για την επιχείρηση βάσει του άρθρου 13 είναι οι κάτωθι: Αυτοδίκαιη αναστολή όλων των ατομικών διώξεων κατά της επιχείρησης καθ’ όλη τη διάρκεια της ειδικής διαχείρισης, συμπεριλαμβανομένων και των μέτρων διοικητικής εκτέλεσης από το δημόσιο και τους ΦΚΑ, καθώς και των μέτρων διασφάλισης της οφειλής κατά τις διατάξεις του άρθρου 46 του ν. 4174/2013. 
Μετά τη δημοσίευση της απόφασης της προηγούμενης παραγράφου, η εξουσία των καταστατικών οργάνων διοίκησης και διαχείρισης της επιχείρησης περιέρχεται στο σύνολό της στο διοριζόμενο ειδικό διαχειριστή. Ο ειδικός διαχειριστής αναλαμβάνει την εκπροσώπηση της εταιρείας έναντι τρίτων και τη διεκπεραίωση των καθημερινών της συναλλαγών, συμπεριλαμβανομένης και της σύνταξης οικονομικών καταστάσεων και της υποβολής φορολογικών δηλώσεων, ενώ αναστέλλεται για τη διάρκεια της ειδικής διαχείρισης η υποχρέωση έγκρισης των οικονομικών καταστάσεων από τη γενική συνέλευση των μετόχων.
 Η θέση της επιχείρησης σε καθεστώς ειδικής διαχείρισης δεν συνιστά σπουδαίο λόγο για την καταγγελία εκκρεμών συμβάσεων, ούτε αποτελεί λόγο ανάκλησης διοικητικών αδειών. 
Στο άρθρο 17 ορίζεται το τέλος της διαδικασίας ειδικής διαχείρισης ανάλογα με τα όσα έχουν επιτευχθεί κατά τη διάρκειά της. Στην περίπτωση που δεν ολοκληρωθεί η όλη διαδικασία μεταβίβασης τουλάχιστον του 90% του συνόλου του ενεργητικού της εταιρείας ως λογιστική αξία εντός της προθεσμίας του άρθρου 9 παράγραφος 4, τότε θεωρείται ότι η διαδικασία έχει λήξει και ο ειδικός διαχειριστής υποχρεούται να υποβάλει αίτηση πτώχευσης της επιχείρησης ή αν εκκρεμεί ανάλογη αίτηση, προχωρά η εξέτασή της. Μόνο στην περίπτωση που εκκρεμεί πλειοδοτική διαδικασία και υποβολή αίτησής της προς το δικαστήριο για αποδοχή προσφοράς με την οποία επιτυγχάνεται η διάθεση τουλάχιστον του 90% του συνόλου του ενεργητικού της εταιρείας, τότε η ειδική διαχείριση παρατείνεται αυτοδικαίως μέχρι την έκδοση των σχετικών αποφάσεων από το αρμόδιο δικαστήριο και την ολοκλήρωση της διαδικασίας μεταβίβασης των σχετικών στοιχείων. 
Εάν ολοκληρωθεί επιτυχώς από τον ειδικό διαχειριστή η μεταβίβαση τουλάχιστον του 90% του συνόλου του ενεργητικού της επιχείρησης και εάν κατά την εκτίμησή του βάσει των αναγγελθεισών απαιτήσεων της παραγράφου 1 του άρθρου 18 το προϊόν ρευστοποίησης επαρκεί για την πλήρη ικανοποίηση όλων των πιστωτών, υποβάλλει σχετικό αίτημα στο αρμόδιο δικαστήριο, το οποίο δύναται να παρατείνει τον διορισμό του με αποκλειστικό αντικείμενο τη διάθεση του προϊόντος ρευστοποίησης προς τους δικαιούχους. 
Το σημαντικότερο, όμως, είναι ότι στην περίπτωση πλήρους ικανοποίησης του συνόλου των πιστωτών προβλέπεται κατά περίπτωση η επαναφορά της διοίκησης του φορέα της επιχείρησης στα εταιρικά όργανα ή και στον ιδιοκτήτη. 
Θα ήθελα επίσης να επισημάνω, βάσει του άρθρου 21 παράγραφος 6, την αύξηση του μετοχικού κεφαλαίου του Εθνικού Ταμείου Επιχειρηματικότητας και Ανάπτυξης ΑΕ κατά 100 εκατομμύρια ευρώ. Τα χρήματα αυτά θα εισφέρονται σε μετρητά από το Πρόγραμμα Δημοσίων Επενδύσεων του Ελληνικού Δημοσίου, προκειμένου να επιτύχουμε την ενεργή υποστήριξη της επιχειρηματικότητας των μικρομεσαίων οικονομικών μονάδων και τη δημιουργία προστιθέμενης αξίας στο χώρο των μικρομεσαίων επιχειρήσεων που δραστηριοποιούνται στην ελληνική Επικράτεια. 
Κυρίες και κύριοι συνάδελφοι, θα ήθελα να σταθώ και σε μια ακόμα τροπολογία, η οποία αφορά τον επανακαθορισμό των μηνιαίων αποδοχών και συντάξεων των στρατιωτικών των Ενόπλων Δυνάμεων και του ένστολου προσωπικού των Σωμάτων Ασφαλείας για την τακτοποίηση μισθολογικών και συνταξιοδοτικών εκκρεμοτήτων που αφορούν τους δικαστές. 
Με τις υπ’ αριθμόν 2192 μέχρι 2196 του 2014 αποφάσεις της η Ολομέλεια του Συμβουλίου της Επικρατείας δικαίωσε τους ένστολους όλων των Σωμάτων εν ενεργεία και αποστράτους για τις αναδρομικές μειώσεις των αποδοχών τους. Αυτός ήταν και ο λόγος για τον οποίο η Ελληνική Κυβέρνηση, συμμορφούμενη με τις επιταγές της ελληνικής Δικαιοσύνης, προχώρησε στη μερική έστω ικανοποίηση των αιτημάτων των Ενόπλων Δυνάμεων, των Σωμάτων Ασφαλείας και των δικαστών. 
Θα ήθελα, όμως, να επισημάνω ότι η εν λόγω περικοπή δεν έγινε παρά ως ύστατη  λύση σε μια περίοδο που τα οικονομικά της χώρας ήταν σε ένα κρίσιμο σημείο, οπότε με απόφαση του τότε Αναπληρωτή Υπουργού Οικονομικών που εκδόθηκε στο πλαίσιο του ν. 4093/2012 με τον οποίον εγκρίθηκε το μεσοπρόθεσμο πλαίσιο δημοσιονομικής στρατηγικής για την τριετία 2013-2016, έγιναν οι επίμαχες περικοπές των αποδοχών. Αν και οι ίδιοι οι λόγοι εξακολουθούν να υπάρχουν ακόμα και σήμερα, οι σημερινές ευνοϊκότερες δημοσιονομικές συνθήκες στη χώρα μας επιτρέπουν στην Κυβέρνηση να διορθώσει έστω και μερικώς την αδικία αυτή σε βάρος των ανδρών και γυναικών που θέτουν εαυτόν καθημερινά στην υπηρεσία του πολίτη. 
(ΑΒ)
(1RG) 
Από την άλλη, οφείλουμε να παραδεχθούμε ότι η καταβολή ολοκλήρου του ποσού των αναδρομικών θα επιβάρυνε τον Κρατικό Προϋπολογισμό κατά 830 εκατομμύρια περίπου, τα οποία θα έπρεπε να κοπούν από αλλού. Αυτή είναι η πραγματικότητα. 
Με την παρούσα τροπολογία επιτυγχάνεται η μερική δικαίωση και η οικονομική αποκατάσταση όλων εκείνων που αδικήθηκαν, αλλά ταυτόχρονα εξασφαλίζεται και η ομαλή εκτέλεση του Κρατικού Προϋπολογισμού. Κατά συνέπεια, βάσει της εν λόγω τροπολογίας τα αναδρομικά για τα στελέχη των Ενόπλων Δυνάμεων και των Σωμάτων Ασφαλείας καθώς και για τους δικαστικούς λειτουργούς για το διάστημα από 1-8-2012 έως 30-6-2014 θα ανέλθουν στο συνολικό ποσό των 414 εκατομμυρίων και θα καταβληθούν σε βάθος τριετίας αρχής γενομένης από το 2015. Συγκεκριμένα, για το 2015 και για κάθε ένα από τα επόμενα δύο έτη θα καταβληθούν αναδρομικά περίπου 140 εκατομμυρίων.
Σε ό,τι αφορά τα αναδρομικά των ενστόλων, αφορούν το διάστημα από την 1-7-2014 έως και 31-12-2014, ανέρχονται στα 91,4 εκατομμύρια ευρώ και θα καταβληθούν εντός του 2014. Αντίστοιχα, όπως σημειώνεται, για τους δικαστικούς η καταβολή των αναδρομικών για το ίδιο διάστημα πραγματοποιείται ήδη από την 1-7-2014 μέσω της αναπροσαρμογής των μισθών και των συντάξεών τους και έως το τέλος του έτους θα έχει καταβληθεί συνολικά το ποσό των 34,8 εκατομμυρίων ευρώ.
Κυρίες και κύριοι συνάδελφοι, κλείνοντας είναι σημαντικό να καταλάβουμε ότι και οι δύο τροπολογίες που ανέφερα είχαν και έχουν ως στόχο τη διόρθωση αδικιών και παραβλέψεων του παρελθόντος. Από τη μια πλευρά, έχουμε θετικά σημάδια ανάκαμψης της οικονομίας και από την άλλη εξακολουθούν να υπάρχουν καταστάσεις και κακές πρακτικές, οι οποίες επιβραδύνουν και υπονομεύουν την προσπάθεια όλων μας για να βγει η χώρα από την κρίση.
Οι νομοθετικές προτάσεις της Κυβέρνησης μέσα από το παρόν σχέδιο νόμου και τις τροπολογίες που το συνοδεύουν αποτελούν συνέχεια της ευρύτερης κυβερνητικής προσπάθειας για να επαναφέρει τη χώρα στα πόδια της. Λύσεις υπάρχουν για όλα. Όμως, απαιτείται και χρόνος καθώς και ειλικρινής και επιμελής προσπάθεια από όλους μας. 
Πιστεύω ότι έπειτα από τα τραγικά χρόνια που περάσαμε ο Έλληνας πολίτης, η ελληνική δημοκρατία αλλά και το ελληνικό κράτος μάθαμε όλοι -αν μη τι άλλο- να εκτιμούμε ακριβώς τις καταστάσεις και να μη δίνουμε βάση σε άδειες υποσχέσεις και εύκολες λύσεις. Ούτε το ένα ούτε το άλλο θα επαναφέρουν τη χώρα μας στην πολιτική και οικονομική σταθερότητα που απαιτείται για να μπορέσει η ελληνική κοινωνία να ανακάμψει από αυτή την τραγική κατάσταση.
Έχουμε όλοι καταλάβει τη βαρύτητα των περιστάσεων και πιστεύω ότι ο ελληνικός λαός δεν θα πέσει ξανά στην παγίδα εκείνων που ανέξοδα τάζουν. Εκείνο που χρειάζεται η χώρα μας είναι η σκληρή δουλειά, ο εκσυγχρονισμός και η εξυγίανση του κρατικού μηχανισμού, η επένδυση στην υγεία και την παιδεία.  Με την εμπιστοσύνη μπορούμε να τα καταφέρουμε. Δεν είναι η πρώτη φορά στην ιστορία μας που καταφέραμε το αδιανόητο για κάποιους άλλους. Χρειάζεται ομοψυχία και σοβαρότητα.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει η Ειδική Αγορήτρια των Ανεξάρτητων Ελλήνων κυρία Μαρίνα Χρυσοβελώνη.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κυρίες και κύριοι συνάδελφοι, επί των άρθρων του νομοσχεδίου οι Ανεξάρτητοι Έλληνες χθες περιγράψαμε ουσιαστικά το σκεπτικό το οποίο μας οδηγεί στο να πούμε «παρών» και στις επιμέρους διατάξεις του εκτός συγκεκριμένων άρθρων στα οποία θα αναφερθώ παρακάτω. Σε αυτά θα πούμε «όχι», κύριε Υπουργέ, γιατί θεωρούμε πως οι ευνοϊκότερες ποινικές προβλέψεις μπορούν να γίνουν αντικείμενο καταστρατήγησης και εκμετάλλευσης από διάφορους επιτήδειους, κακοποιούς και μη. 
Έτσι, λοιπόν, στο άρθρο 9 για τους «ποινικούς γυρολόγους», όπως είπα και χθες, θα δηλώσουμε «όχι». Δεν υπάρχει λόγος να προσαρμόζεται εκ των υστέρων η επιβληθείσα ποινή ανάλογα με το κράτος εκτέλεσής της. Ειλικρινά δεν ξέρω γιατί επιμένουν η Νέα Δημοκρατία και το ΠΑΣΟΚ σε μια τέτοια διάταξη, η οποία πραγματικά αλλοιώνει το περιεχόμενο αποφάσεων των ελληνικών δικαστηρίων.
Χθες η συνάδελφος κυρία Κωνσταντοπούλου περιέγραψε κάποια ενδεχόμενα, τα οποία ειλικρινά εύχομαι να μην ισχύσουν, να μην επιβεβαιωθούν. Κάτι τέτοιο θα είχε ως αποτέλεσμα τη μείωση των ποινών σε κάποιες περιπτώσεις τις οποίες και φωτογράφησε, χωρίς να δικαιολογείται a priori η μείωση αυτή για κανέναν κακοποιό. Το ίδιο ακριβώς ισχύει και με το άρθρο 18 για την αμνηστία και τη χάρη, στο οποίο θα δηλώσουμε ξανά «όχι».
(PH)
(AB)
Δεν υπάρχει λόγος να αναζητά ο καταδικασθείς επιείκεια a la carte. 
Όπως είπα και χθες, οι Ανεξάρτητοι Έλληνες θέλουμε την εκτέλεση αποφάσεων ποινικών δικαστηρίων από όλα τα κράτη-μέλη, με όρους όμως αμοιβαιότητας, χωρίς τις ανεπίτρεπτες παρεμβάσεις στην ανεξαρτησία της δικαιοσύνης, την οποίαν εισάγουν αυτά τα δύο άρθρα στο πρώτο μέρος του παρόντος νομοσχεδίου.
	Για τους ίδιους ακριβώς λόγους θα δηλώσουμε «όχι» στο άρθρο 31 του Β’  μέρους που αφορά στην προσαρμογή των μέτρων αναστολής, στο άρθρο 37 που αφορά στη χάρη και την αμνηστία, όπως και στο άρθρο 51 του Γ’ μέρους που αφορά στην αλλοίωση των αρχικά επιβληθέντων μέτρων επιτήρησης από άλλο κράτος-μέλος. Δεν βλέπουμε το λόγο γιατί να μπερδεύονται έτσι οι δικαιοδοσίες των κρατών-μελών στην Ευρωπαϊκή Ένωση. Δεν υπάρχει κανένας απολύτως λόγος για ανάμειξη άσχετων, ξένων Αρχών με τη δημιουργία δίπολων του τύπου «σκληρό κράτος έκδοσης και μαλακό κράτος εκτέλεσης» της ποινής. 
Θα προχωρήσω τώρα στις τροπολογίες, κύριε Πρόεδρε, που είναι και ο λόγος κατάθεσης του παρόντος νομοσχεδίου. Θα αναφέρω ορισμένα πράγματα σήμερα και αύριο βεβαίως θα επανέλθω πιο αναλυτικά σε ορισμένες από αυτές.
Θα ξεκινήσω, λοιπόν, με την προεκλογική τροπολογία του κ. Δένδια. Αναφέρομαι στην τροπολογία 1955/122. Εδώ, λοιπόν, πρέπει να πω πως τελικά υποτιμάτε πάρα πολύ τη νοημοσύνη των Ελλήνων επιχειρηματιών και επαγγελματιών. Με μία ρύθμιση η οποία δεν ρυθμίζει τίποτα προσπαθείτε στην κυριολεξία να τους πουλήσετε τα φύκια για μεταξωτές κορδέλες. Γιατί αυτό που κάνετε για ακόμα μία φορά είναι μία απερίγραπτη πάσα προς τις τράπεζες. Αφήνετε τους τραπεζίτες να αλωνίζουν με την αυθαίρετη διαχείριση των κόκκινων δανείων, χωρίς όμως η πολιτεία να θέτει κάποιους έστω στοιχειώδεις κανόνες. Όλα, λοιπόν, θα τα αποφασίζουν οι τράπεζες, οι οποίες -κακά τα ψέματα- έγραψαν και την τροπολογία, απ’ ό,τι διαφαίνεται, του κ. Δένδια. 
Αυτό που είδαμε χθες στο Μέγαρο Μαξίμου επιβεβαιώνει πανηγυρικά την απόλυτη εξάρτηση της Συγκυβέρνησης από τους τραπεζίτες. Είδαμε, λοιπόν,  τους εκπροσώπους των συστημικών τραπεζών να πηγαίνουν να τα πουν, να συζητήσουν με τους κυρίους Σαμαρά και Βενιζέλο για να αποφασίσουν για το μέλλον της χώρας, τι θα γίνει με τα 11 δισεκατομμύρια ευρώ  του ΤΧΣ, τι θα γίνει με τους πλειστηριασμούς και με άλλα θέματα. 
Θα μου πείτε κι εσείς: «Και πού το βλέπεις το κακό στην προκειμένη περίπτωση; Γιατί να μην αποφασίζουν οι τραπεζίτες για μείζονα οικονομικά ζητήματα που αφορούν και τις τράπεζες;». Αναρωτιέμαι, έχετε δει πουθενά στον κόσμο υπαλλήλους να παίρνουν πολιτικές αποφάσεις εκτός από την Ελλάδα; 
Ας μην προσβληθεί η Νέα Δημοκρατία ή το ΠΑΣΟΚ, γιατί δεν αναφέρομαι στους κυρίους Σαμαρά και Βενιζέλο. Αν και θα μπορούσαμε να κάνουμε και αυτή την κουβέντα για το ποιοι πολιτικοί δούλεψαν ή συνεχίζουν να δουλεύουν για τις τράπεζες. Επειδή όμως πρόκειται για μία πραγματικά πάρα πολύ μεγάλη συζήτηση, την οποία θα πρέπει να οργανώσουμε σύντομα μέσα στη Βουλή, επιφυλάσσομαι για τα πολιτικά πρόσωπα. 
Σήμερα θα πω μόνο ότι, σύμφωνα με όσα μας λέει η Συγκυβέρνηση, οι τράπεζες ανήκουν στο δημόσιο και άρα οι διοικήσεις τους ελέγχονται από τον ελληνικό λαό. Άρα, μας λέτε πως οι τραπεζίτες είναι υπάλληλοι -εν τη ευρεία έννοια του όρου- της Κυβέρνησής σας. Εσείς όμως καλέσατε χθες αυτούς τους υπαλλήλους στο Μέγαρο Μαξίμου για να συναποφασίσουν για την εθνική οικονομία. Αυτοί, λοιπόν, σας υπαγόρευσαν την τροπολογία για τα κόκκινα δάνεια. 
Άρα, κυρίες και κύριοι συνάδελφοι της Συγκυβέρνησης, ποιος παίρνει τελικά εντολές και από ποιον; Ποιος εξαρτάται από ποιον, κυρίες και κύριοι συνάδελφοι,  της Συγκυβέρνησης; 
Φέρατε μία τροπολογία αόριστη και γενικόλογη, χωρίς συγκεκριμένα κριτήρια για τη ρύθμιση των δανείων -ακριβώς όπως επιθυμούν οι τράπεζες- κομμένη και ραμμένη στα μέτρα των τραπεζών. Έτσι, απουσιάζει παντελώς το εισόδημα των υποχρέων που θα έπρεπε να ήταν και η βασική παράμετρος της οποιασδήποτε ρύθμισης. Άρα, οι τράπεζες θα αποφασίζουν απολύτως αυθαίρετα για τη βιωσιμότητα της κάθε επιχείρησης. 
Εμείς, οι Ανεξάρτητοι Έλληνες, την τροπολογία Δένδια θα την καταψηφίσουμε και για έναν ακόμα λόγο. Η απόλυτη αυθαιρεσία εκ μέρους των τραπεζών είναι βέβαιον ότι θα δημιουργήσει νοσηρές καταστάσεις, όπως τις είδαμε και στην περίπτωση μεγάλων μονάδων τύπου «Ερρίκος Ντυνάν». 
(AM)
(PH)
Θα δώσει κίνητρο στην όποια πιστώτρια τράπεζα να λεηλατήσει επιχειρήσεις-«φιλέτα» αρνούμενη τη ρύθμιση των χρεών τους. 
Μόνο, λοιπόν, γι’ αυτόν τον λόγο, κύριε Πρόεδρε, εμείς θα πούμε «όχι». Όμως, ακριβώς επειδή οι Ανεξάρτητοι Έλληνες δεν κάνουμε μόνο κριτική, αλλά και προτάσεις, καταθέσαμε τη δική μας πρόταση νόμου, αλλά και τροπολογία για τα «κόκκινα» δάνεια. 
Αναφέρομαι, λοιπόν, σήμερα στην τροπολογία μας, την 1963∕118, που περιλαμβάνει ρεαλιστικούς και κοινωνικά δίκαιους όρους ρύθμισης χρεών προς τις τράπεζες με πρώτο και κύριο γνώμονα, με πρώτο παράγοντα καθοριστικό το εισόδημα του δανειολήπτη. Επίσης, προτείνουμε την πλήρη και απόλυτη προστασία της πρώτης κατοικίας ως αναγκαίο μέτρο για να σταματήσουν οι πλειστηριασμοί που έχουν ξεκινήσει οι τράπεζες και οι οποίοι είναι βέβαιον ότι θα ενταθούν από 1ης Ιανουαρίου 2015 με απόλυτη ευθύνη και συνέργεια της Συγκυβέρνησης.
Με άλλη τροπολογία μας, την 1977∕129, οι Ανεξάρτητοι Έλληνες επιχειρούμε να άρουμε την τεράστια αδικία που έχει γίνει σε βάρος των μικροομολογιούχων. 
Θυμίζω, λοιπόν, εδώ πως με το «κούρεμα» του PSI, για το οποίο οι τράπεζες αποζημιώθηκαν πλουσιοπάροχα από το ελληνικό δημόσιο, τα φυσικά πρόσωπα που διέθεταν ομόλογα καταστράφηκαν απόλυτα. Με απόφαση της προηγούμενης μνημονιακής Συγκυβέρνησης οι συμπολίτες μας δεν πήραν ούτε μία δεκάρα αποζημίωσης για τα χρήματα που τους «έφαγε» ουσιαστικά το κράτος προστατεύοντας προκλητικά τους τραπεζίτες. Αυτήν την τεράστια αδικία ερχόμαστε οι Ανεξάρτητοι Έλληνες να διορθώσουμε προτείνοντας μία δίκαιη και απόλυτα ρεαλιστική λύση. Αφορά ουσιαστικά στην παροχή της δυνατότητας σε φυσικά πρόσωπα, που έλαβαν ή επένδυσαν σε ομόλογα του ελληνικού δημοσίου, να καλύψουν με το 80% της «ακούρευτης» αξίας τους συσσωρευμένες φορολογικές και άλλες υποχρεώσεις τους προς το κράτος.
Τώρα, για τις άσχετες -θα έλεγα- τροπολογίες του κ. Μανιάτη, την 1970∕123, του κ. Ντινόπουλου, την 1976∕128 και του κ. Σταμάτη, την 1967∕120 θα δηλώσουμε «παρών».
Θα ήθελα να πω, κύριε Πρόεδρε, δύο λόγια για δύο τροπολογίες που τις ονομάζω «τροπολογίες-κοροϊδίες», που έχουν κατατεθεί από την πλευρά της Νέας Δημοκρατίας. 
Μιλώντας, λοιπόν, για κυβερνητική κοροϊδία θα πρέπει να αναφερθώ πρώτα στην τροπολογία του κ. Σταϊκούρα, που αφορά βασικά τις αποφάσεις του Συμβουλίου της Επικρατείας για τις αποδοχές των ενστόλων. Με την εν λόγω, λοιπόν, τροπολογία -και αναφέρομαι στην 1978∕130- η Συγκυβέρνηση προσπαθεί προεκλογικά να κοροϊδέψει όχι μόνο τους ένστολους, αλλά και τους δικαστικούς, δεσμευόμενη στην ουσία για την επιστροφή μίας μόνο δόσης αναδρομικών, αυτής του Δεκεμβρίου. Για το 2015 υπόσχεστε κάποια πράγματα, που βέβαια δεν πρόκειται να τα τηρήσετε, καθώς θα ακολουθήσουν εκλογές, όπως ακριβώς έπραξε και ο κ. Βρούτσης με τις συντάξεις του ΟΓΑ πριν τις ευρωεκλογές. Εδώ σημειώνω ότι ούτε και τότε βέβαια σωθήκατε.
Επιλέξατε να αλλοιώσετε την ουσία σειράς αποφάσεων του Ανωτάτου ακυρωτικού δικαστηρίου της χώρας απλά για να διαφημίσετε την επιστροφή των μισών από τα οφειλόμενα αναδρομικά που τους πήρατε το 2012, όταν περικόψατε για πολλοστή φορά τους μισθούς και τις συντάξεις. Αυτή η κουτοπονηριά, πράγματι, μου θυμίζει -όπως είπα και χθες- το ανέκδοτο με τον Καραγκιόζη, που κλέβει από κάποιον δέκα, τον χρεώνει για πέντε και βγαίνει και από πάνω λέγοντας ότι το θύμα του χρωστάει κιόλας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα λίγο χρόνο ακόμη, κύριε Πρόεδρε.
Παρ’ όλα αυτά, κύριε Πρόεδρε, εμείς θα δηλώσουμε «παρών» στη συγκεκριμένη τροπολογία, καθώς οι Ανεξάρτητοι Έλληνες δεν μπορούμε να καταψηφίζουμε, ό,τι και να λένε κάποιοι έξαλλοι του εξωτερικού, ένα μέτρο που επιστρέφει έστω και ένα ευρώ στην τσέπη των συμπολιτών μας.
Ταυτόχρονα, όμως, λέμε ξεκάθαρα ότι οι αποφάσεις όλων των δικαστηρίων -αυτονόητα και των ανωτάτων δικαστηρίων- θα πρέπει να εφαρμόζονται χωρίς εκπτώσεις, χωρίς καθυστερήσεις, και βεβαίως χωρίς προεκλογικές κοροϊδίες. Οτιδήποτε άλλο θεωρούμε ότι αποτελεί εμπαιγμό των πολιτών και υποτίμηση της νοημοσύνης τους.
Έρχομαι τώρα στη δεύτερη «τροπολογία-κοροϊδία», την 1972∕24, που υπογράφεται από επτά συναδέλφους της Νέας Δημοκρατίας, οι οποίοι δυστυχώς δεν είχαν το θάρρος να πουν τα πράγματα με τ’ όνομά τους. Απλώς υπέγραψαν μία αόριστη, καθαρά προεκλογική τροπολογία για να κοροϊδέψουν τους κτηνοτρόφους των νομών τους, μεταξύ των οποίων διαλαμβάνεται και ο νομός Μαγνησίας, της εκλογικής μου περιφέρειας δηλαδή.
(IK)
(MO)
Το θέμα είναι τεράστιο και αφορά τα κριτήρια για τους επιλέξιμους βοσκοτόπους, δηλαδή για τις εκτάσεις εκείνες για τις οποίες οι κτηνοτρόφοι λαμβάνουν κάποια χρηματική ενίσχυση από το κράτος. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Όντως, πρόσφατα τα κριτήρια άλλαξαν αιφνιδιαστικά και η αδικία για τους παραγωγούς είναι ομολογουμένως τεράστια. Το γνωρίζω από τον δικό μου νομό, τον Νομό Μαγνησίας, όπου οι ενισχύσεις των κτηνοτρόφων πετσοκόφτηκαν με άδικο και εξαιρετικά άγριο τρόπο, θα έλεγα. 
Ποια, όμως, είναι η λύση την οποία προτείνουν οι Βουλευτές της Νέας Δημοκρατίας; Διαβάζω από την τροπολογία το εξής αόριστο και νομικά απίθανο, το οποίο θα οδηγήσει τους μισούς νομούς να στραφούν εναντίον των άλλων μισών. 
(Στο σημείο αυτό χτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Η λύση, λοιπόν, είναι, όπως λέει η τροπολογία, η ισότιμη και ορθολογική κατανομή των επιλέξιμων βοσκοτόπων. Άραγε, τι σημαίνει αυτό; Είναι καν τροπολογία; Ή μήπως αυτό είναι μία προεκλογική κοροϊδία; 
Νομίζω, λοιπόν, κύριοι συνάδελφοι, ότι οι αγρότες που ψήφισαν Νέα Δημοκρατία θα πρέπει να δουν ξανά πολύ προσεκτικά τι ψηφίζουν και βέβαια, ποιους ψηφίζουν. Άλλωστε, οι εκλογές έρχονται πάρα πολύ σύντομα και τα ψέματα θα τελειώσουν οριστικά. 
Σας ευχαριστώ. 
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριοι συνάδελφοι, γίνεται γνωστό στο Σώμα ότι ο Γραμματέας των Ανεξάρτητων Δημοκρατικών Βουλευτών κ. Γιάννης Κουράκος, Βουλευτής Β΄ Πειραιά, ορίζει ως αγορήτρια εκ μέρους των Ανεξάρτητων Δημοκρατικών Βουλευτών τη Βουλευτή Δωδεκανήσου κυρία Τσαμπίκα (Μίκα) Ιατρίδη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «Ελευθέριος Βενιζέλος» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθητές και μαθήτριες και τρεις εκπαιδευτικοί συνοδοί από το 1ο Δημοτικό Σχολείο Παιανίας. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Επίσης, γίνεται γνωστό στο Σώμα ότι το Υπουργείο Ανάπτυξης και Ανταγωνιστικότητας υπέβαλε στη Βουλή τη Συμφωνία Συνεισφοράς (ως αυτή τροποποιήθηκε με την υπ’ αριθμ. πρωτ. 647/16-9-2013 απόφαση) για το έργο «Εντοπισμός κανονιστικών εμποδίων στον ανταγωνισμό σε συγκεκριμένους τομείς της ελληνικής οικονομίας και προτάσεις για την άρση τους» μεταξύ του Υπουργείου Ανάπτυξης και Ανταγωνιστικότητας (πρώην Υπουργείου Ανάπτυξης και Ανταγωνιστικότητας, Υποδομών, Μεταφορών και Δικτύων) της Ελληνικής Δημοκρατίας με τον Οργανισμό Οικονομικής Συνεργασίας και Ανάπτυξης.
Οι ενδιαφερόμενοι συνάδελφοι μπορούν να ζητήσουν αντίγραφα από τη Διεύθυνση Νομοθετικού Έργου της Βουλής. 
Το λόγο έχει ο ειδικός αγορητής της Χρυσής Αυγής, ο συνάδελφος κ. Μιχαήλ Αρβανίτης.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ευχαριστώ, κύριε Πρόεδρε. 
Χθες από του Βήματος ανεφέρθην διεξοδικώς σε συγκεκριμένα άρθρα του υπό ψήφισιν νομοσχεδίου και έδωσα έμφαση ιδιαιτέρως στο άρθρο 32, όπου εκεί ανάμεσα σε άλλες πράξεις αναφέρεται ο ρατσισμός και η ξενοφοβία. Σε αυτές τις πράξεις δεν εδόθη ορισμός, με αποτέλεσμα αυθαιρέτως καθένας υποκειμενικά κρίνοντας ή με κριτήρια τα οποία εκκινούν από κομματικά συμφέροντα ή άλλα συμφέροντα να μπορεί κάλλιστα να καταγγείλει οποιονδήποτε πολίτη, όταν εκφραστεί ελεύθερα –δεν υπάρχει, βέβαια, πλέον ελευθέρα έκφρασις- και εκφράσει απόψεις για ορισμένα ζητήματα. Και έχει κάθε δικαίωμα καθένας να έχει αυτές τις απόψεις. Όμως, με την παρούσα Κυβέρνηση και με όσα έρχονται δεν έχουμε απόλυτο δικαίωμα να εκφράζουμε τις απόψεις μας, διότι αν τυχόν οι απόψεις μας έρχονται σε σύγκρουση με την πολιτική της Κυβερνήσεως, οπωσδήποτε θα πρέπει εμείς να είμαστε υπόλογοι και ή να φυλακιστούμε ή να φιμωθούμε ή να μπούμε στα σπίτια μας μέσα και να μη μιλάμε ή να εξαφανιστούμε παντελώς. 
Τέλος πάντων, πιστεύω ότι παρέλκει να κάνω οποιοδήποτε περαιτέρω σχόλιο. Η ενσωμάτωση είναι μονόδρομος. Ό,τι και να γίνει η κυβερνητική πλειονοψηφία θα το περάσει. 
Όσον αφορά στα «κόκκινα» δάνεια, ο όρος «κόκκινα δάνεια» κατά την τραπεζική ορολογία σημαίνει τα μη εισπραχθέντα εισέτι δάνεια. 
(AG)
(IK)
Αυτή η ρύθμιση που γίνεται δεν είναι ολοκληρωμένη. Εισήχθη εκ του πονηρού και εκπροθέσμως, όπως η εισβολή του Δένδια στην Επιτροπή Δημοσίας Διοικήσεως, Δημόσιας Τάξης και Δικαιοσύνης, ο οποίος ήρθε εκεί για να κάνει επίδειξη και να ασκήσει επικοινωνιακή πολιτική. 
Στον καπιταλισμό το κεφάλαιο εκμεταλλεύεται το έθνος. Η ιδιωτική πρωτοβουλία σε μία αληθινά εθνική κυβέρνηση επιτρέπεται και ενθαρρύνεται εφόσον συμβαδίζει με τα εθνικά συμφέροντα. 
Στην Ελλάδα της απόλυτης μνημονιακής κρίσης η ιδιωτική τραπεζική και η επιχειρηματικότητα δεν εξυπηρέτησε το κοινό συμφέρον, αλλά μονάχα εκμεταλλεύτηκε προς ίδιον όφελος τα υπερκέρδη ορισμένων ετών.
Η ουσία είναι ότι όποια πολιτική ασκείται εν προκειμένω ασκείται μόνο και μόνο για την εξυπηρέτηση, για την οικονομική ενδυνάμωση των τραπεζών.
Ενθυμούμαι στις 11 Απριλίου του 2012, Μεγάλη Τετάρτη, τον Πρωθυπουργό της προδοτικής κυβερνήσεως, της μνημονιακής κυβερνήσεως, της κυβερνήσεως των υπαλλήλων…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ, κύριε συνάδελφε, η λέξη «προδοτικό», επειδή γνωρίζω σε ποιον αναφέρεστε, να αφαιρεθεί. Τα υπόλοιπα εντάξει. Το «προδοτικό» όχι.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Το επαναλαμβάνω και δεν το ανακαλώ. Δεν τους χαρακτηρίζω ούτε καν εθνικούς μειοδότες. Είναι προδότες και αυτό προκύπτει από τα αποτελέσματα των πράξεών τους. Ό,τι έπραξαν μέχρι τώρα δεν είναι παρά μόνο εθνική μειοδοσία με παραλείψεις και εθνική προδοσία με πράξεις.
Αυτός, λοιπόν, ο αλήστου μνήμης Παπαδήμος είπε στις 11 Απριλίου, ημέρα Μεγάλη Τετάρτη του 2012, μεταξύ άλλων φληναφημάτων όταν διελύετο η Βουλή, ότι τα χρόνια της ευημερίας που πέρασαν ήταν επίπλαστα. Το ενθυμούνται ενδεχομένως ορισμένοι Βουλευταί. Είχε το θράσος να πει ότι ήταν επίπλαστα, ψεύτικα δηλαδή. Τι δηλαδή; Αφειδώς οι τράπεζες εδάνειζαν, άνοιγαν παγίδες, για ταξίδια, για αυτοκίνητα, για διασκεδάσεις, για ενδυμασίες, για εορτοδάνεια, για οτιδήποτε, τα πάντα, τα φιλανθρωπικά αυτά ιδρύματα! Έριξαν τον ελληνικό λαό στην παγίδα αυτή. 
Και τώρα υπάρχουν ανείσπρακτα δάνεια. Μα πώς θα ήταν δυνατόν να εισπραχθούν; Αυτό ήτο υπολογισμένο, κύριε Πρόεδρε, για να τιναχθούν οι ιδιοκτησίες στον αέρα. Να πού έφτασαν τώρα οι ιδιοκτησίες και τι αξία έχουν! Διάβασα φευγαλέα σε μία εφημερίδα ότι ένα διαμέρισμα στην Κυψέλη έχει αξία 3.000 ευρώ. Αν είναι δυνατόν! Γι’ αυτόν ακριβώς το λόγο έγινε. Όμως σας το τονίζουμε: Μην τολμήσετε να αγγίξετε την πρώτη κατοικία! Αυτό είναι το σημαντικότερο όλων. 
Κατηγόρησε τον ελληνικό λαό η κυρία Βούλτεψη, η οποία ασχολείται με τα πάντα και περί πάντων, ότι έκανε λάθος, λέει, που έβαλε ένα κεραμίδι στο κεφάλι του και με την αγορά γης πήγε να κατοχυρώσει τον ιδρώτα και το μόχθο του. Έκανε λάθος!
 Μήπως εγνώριζε και αυτή ενωρίτερον γιατί έκανε λάθος; Μήπως επειδή είχε υπολογιστεί αυτή η ιδιοκτησία να πάει σε χέρια άλλων, των ευρωσιωνιστών τραπεζιτών; Μήπως; 
Όπως η κυρία Μπενάκη, η οποία εγνώριζε από το 2005 τι θα συμβεί, τα κακά μας χάλια, η παραχώρηση εθνικής κυριαρχίας. Αμφιβάλλει κανείς ότι είναι έτοιμοι να μας ακρωτηριάσουν; Αμφιβάλλει κανείς; Ο Τούρκος έχει δώσει κανόνες πολεμικής εμπλοκής. Είναι έτοιμος δηλαδή. 
Όσον αφορά τα ανθρώπινα δικαιώματα, είχε πει ότι θα είναι στα χέρια και στη διάθεση ξένων δυνάμεων, μη γνωστών. Αυτά μας είχε πει τότε. 
Και έρχεται μετά η κυρία Βούλτεψη και μας λέει και για τα σπίτια μας. Ο Έλληνας, λοιπόν, έκανε κακώς που έβαλε ένα κεραμίδι πάνω από το κεφάλι του, κατά την κυρία Βούλτεψη! Αυτά είναι το κατάντημά μας. Μέχρι πού θα πάει όμως;
(ΜΤ)

(AG)
Κάποια στιγμή αυτός ο μουδιασμένος λαός θα εξεγερθεί και τότε δεν θα είναι απλή ανατροπή κυβερνήσεως, τότε θα είναι ανατροπή των πάντων. Να το ξέρετε, γιατί στον Έλληνα τουλάχιστον αν πειράξεις το σπίτι του, αυτό είναι ό,τι χειρότερο μπορείς να του κάνεις. 
Την Κυβέρνηση, επειδή πιστεύει ότι καλύπτεται από τους τραπεζίτες, τα αφεντικά της, τους ξένους τραπεζίτες, δεν την πειράζει κανείς. Δίνει υποσχέσεις ότι θα διαλύσει τα κόμματα, όπως θα φυλακίσει τη Χρυσή Αυγή κ.λπ. Αυτό γίνεται. Είναι ήσυχη και κοιμάται ήσυχη. Ε, λοιπόν, να μην κοιμάται καθόλου ήσυχη!
Αυτοί που έχουν λατρεία στην πατρίδα και στον Ελληνισμό θα πολεμήσουν μέχρις εσχάτων για να προστατεύσουν τα δίκαιά μας, όπως την ελευθερία του λόγου και την ιδιοκτησία. Αυτό είναι ξεκαθαρισμένο και δεν το λέω για να προειδοποιήσω ούτε για να απειλήσω καν, γιατί αυτοί δεν δέχονται ούτε προειδοποίηση ούτε απειλές ούτε είμεθα εξ εκείνων που απειλούν. 
Απλώς λέγω ότι η νομοτέλεια είναι τέτοια και η ροή των γεγονότων είναι τέτοια, με διδάσκαλο την ιστορία, που μας δείχνει ότι εκεί θα καταλήξουμε, δηλαδή εκεί που είπα προηγουμένως. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Αρβανίτη, επειδή είστε πολυμαθής και γνώστης της ιστορίας, θα πρέπει να ξέρετε πως όποτε χρησιμοποιούμε -και μάλιστα με ευκολία- λέξεις όπως η λέξη «προδότης», ο τόπος το πληρώνει.
Κατά την άποψή μου πάντα, μέχρι αποδείξεως του εναντίου -και ευτυχώς αν υπάρχουν είναι ελάχιστες περιπτώσεις στην ιστορία της Ελλάδος που αποδείχτηκαν- δεν μπορώ να πω ότι υπάρχει Έλληνας πολιτικός, ιδιαίτερα κυβερνήτες, που είναι προδότης ή συνειδητά πουλάει την πατρίδα του. Γι’ αυτό τέτοιες εκφράσεις, που δεν συνάδουν με την ελληνική ιστορία, κατά την άποψή μου είναι λάθος επιεικώς να κατατίθενται.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ότι τι; Ότι δεν είναι προδότης; Να καταλάβω δηλαδή.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας είπα την άποψή μου, είπατε την άποψή σας. Ζητήσατε να μη διαγραφούν οι λέξεις αυτές. Απλώς όπως καταγράφηκε η άποψή σας, καταγράφεται και η δική μου.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Εδώ έβαλαν τον Δένδια με τον κιπά να διευθύνει τις Ένοπλες Δυνάμεις. Εκεί έχουμε φθάσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Αρβανίτη, αυτό που λέτε τι σχέση έχει με το ότι μπορεί να είναι ο κ. Δένδιας προδότης; Είναι δυνατόν να το συνδέετε αυτό; 
Το λόγο έχει ο Ειδικός Αγορητής της Δημοκρατικής Αριστεράς συνάδελφος Καθηγητής κ. Πανούσης.</ChairmanSpeech> 
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε. Είναι γνωστό ότι μας συνδέει η Θράκη. 
Αγαπητές και αγαπητοί συνάδελφοι, επειδή δεν αρκεί να ψηφίζουμε νόμους, πρέπει να χαιρόμαστε να τους βλέπουμε να εφαρμόζονται, θα μείνω λίγο στο ζήτημα του νομοσχεδίου. 
Τι θα κάνει ο δικαστικός λειτουργός αν ψηφιστεί ο νόμος; Στην πραγματικότητα θα προσπαθήσει να τον ερμηνεύσει, να καλύψει ενδεχόμενα κενά, να προβεί σε αποφάσεις που υπό μία έννοια θα αποτελούν ένα είδος δεδικασμένου. Με λίγα λόγια, θα κληθεί να νομοθετήσει επί θεμάτων, όπως ο κυβερνοχώρος, τα πολιτιστικά αγαθά, η διαφθορά και η δολιοφθορά, όλα αυτά που έχει στη λίστα το νομοσχέδιο, τις αποφάσεις- πλαίσιο. 
Προσωπικά θεωρώ κάπως παρακινδυνευμένη την εκχώρηση τέτοιου είδους αρμοδιοτήτων σε έναν και μόνο δικαστικό λειτουργό, όχι γιατί δεν έχω εμπιστοσύνη στους δικαστικούς λειτουργούς, αλλά γιατί επί της ουσίας παρακάμπτει τη συνολική λογική που διέπει τη νομοθετική παραγωγή της χώρας μας.
Εκεί, όμως, που γίνονται ακόμα πιο εμφανείς αυτές οι ισχυρές αρμοδιότητες του δικαστικού λειτουργού είναι στο άρθρο 9, ως προς την πιθανή προσαρμογή της ποινής και στο άρθρο 10, όπου περιγράφονται οι λόγοι για μη αναγνώριση και μη εκτέλεση της ποινής, καθώς και τα αντίστοιχα επόμενα άρθρα στα μέρη Β’ και Γ’. Ίσως γι’ αυτό χρειαζόταν να ακούσουμε την Ένωση Εισαγγελέων.
Ως προς το θέμα της πιθανής προσαρμογής της ποινής στο άρθρο 9, κύριε Υπουργέ, στην ουσία πρόκειται για ένα είδος άσκησης δευτεροβάθμιας εκδίκασης της υπόθεσης με διακρατικό χαρακτήρα, δηλαδή δεν καλείται απλά να αναγνωρίσει και να εκτελέσει μία δικαστική απόφαση ξένου δικαστηρίου, αλλά να την κρίνει επί της ουσίας και στο θέμα της ποινής. 
Εκεί, όμως, που το θέμα ξεφεύγει είναι στο άρθρο 10, ως προς τους λόγους που μπορεί να επικαλεστεί ο δικαστικός λειτουργός για να μην αναγνωρίσει και να μην εκτελέσει την ποινή. Στην προσπάθεια να δοθεί μεγαλύτερη δυνατή ευχέρεια στον κρίνοντα εθνικό δικαστικό λειτουργό, περιγράφει μία σειρά από πιθανούς και απίθανους λόγους που μπορεί να επικαλεστεί για την άρνηση αναγνώρισης και εκτέλεσης της απόφασης. Εδώ πλέον νομίζω ότι ζητούνται υπερβολικά πολλά πράγματα και ανατίθενται υπερβολικά μεγάλες ευθύνες στα συγκεκριμένα πρόσωπα. 
Αξίζει να σημειωθεί το άγχος του συντάκτη της αιτιολογικής έκθεσης στη σελίδα 3 παράγραφος 3. Σας άκουσα και χθες, κύριε Υπουργέ, να το περιγράφετε. Εκεί περιλαμβάνονται κάποιες ερμηνευτικές οδηγίες για το κείμενο του σχεδίου νόμου, υπενθυμίζοντας τις γενικές αρχές του δικαίου.
(SO)
(MT)
Μα, αν έτσι είναι, γιατί δεν το έβαζαν μέσα στο νόμο με σαφήνεια και θέλουν να προκύπτουν από κείμενα, όπως είναι η εισηγητική έκθεση;
Κύριε Υπουργέ, επί ειδικών παρατηρήσεων θα ήθελα την προσοχή σας. Δεν προσδιορίζετε στο άρθρο 2 αν αυτό αφορά σε κακουργήματα ή πλημμελήματα -το είχα πει και στην Επιτροπή- ενώ στο άρθρο 8 παράγραφος 1 τίθεται ως ανώτατο όριο τα τρία χρόνια.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Η επιβληθείσα ποινή φυλάκισης των τριών ετών μπορεί να αφορά και κακουργηματικές πράξεις, για την οποία χορηγήθηκε ελαφρυντικό και μειώθηκε η ποινή.</Speech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ναι, αλλά να μπει εκεί που λέει τι είναι ποινή και τι είναι έγκλημα.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αναφέρεται σε διαφορετικές περιστάσεις.</Speech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ναι, αλλά δεν μπαίνει στο πρώτο άρθρο που λέει τι είναι ποινή και τα λοιπά.
Ο όρος «διαβούλευση» είναι κυρίως πολιτικός κι όχι δικονομικός. Ίσως θα έπρεπε στο άρθρο 4 να μπει η εξής φράση, όταν ετοιμάζεται το πιστοποιητικό: «Με βάση τα στοιχεία, που εμπεριέχει σχετική υπόθεση και συνεκτιμώντας τη γνώμη της αρμόδιας αρχής του κράτους εκτέλεσης». Διαβούλευση: Συζητάνε μεταξύ τους; Τι δικονομικό χαρακτήρα έχει αυτό; Τουλάχιστον έχεις ένα φάκελο και μία εκτίμηση. Έτσι είναι και σύμφωνο και με το άρθρο 5 παράγραφος 1 αν δείτε. 
Το περιβόητο άρθρο 4 παράγραφος 3γ: Το ερώτημα δεν είναι αν συναινεί η αρμόδια αρχή, αλλά ποιος επισπεύδει και γιατί. Ίσως θα έπρεπε να μπει η φράση «Όπου αιτιολογημένα ο εισαγγελέας του δικαστηρίου έκδοσης της απόφασης αποστέλλει το πιστοποιητικό, εφόσον συναινεί και λοιπά». Το ίδιο είναι και στο άρθρο 9 παράγραφος 1 αν δείτε. 
Επίσης, πρέπει να προσδιοριστεί, κύριε Υπουργέ, το όργανο στο οποίο εκφράζει τη γνώμη του ο καταδικασθείς, όσον αφορά το άρθρο 6 παράγραφος 3. Στον εισαγγελέα; Με δικηγόρο; Χωρίς δικηγόρο; 
Το θέμα της μερικής εκτέλεσης και αναγνώρισης ή της εκτέλεσης μετά την έναρξη έκτισης της ποινής είναι θολό, ίσως και αντιφατικό. Δείτε το άρθρο 7, το άρθρο 5 παράγραφος 4 και το άρθρο 11. 
Είχα πει και στην Επιτροπή ότι θα πρέπει να υπάρχει μία επιστημονική γνώμη για την πιθανότητα κοινωνικής επανένταξης. Οι διαβουλεύσεις ενός εισαγγελέα με έναν άλλο εισαγγελέα δεν νομίζω ότι αρκούν ούτε ότι είναι αξιόπιστες. 
Επίσης, να αφαιρεθεί η ξενοφοβία από τη λίστα των εγκλημάτων. Δεν είναι έγκλημα η ξενοφοβία. Ας μπει «εγκλήματα μίσους». 
Δικονομικά, πώς αλλάζει η φύση και η διάρκεια της ποινής προς το καλύτερο -άρθρο 9 παράγραφος 6 και 7- και τι συμβαίνει αν ακυρωθεί η διαδικασία -άρθρο 9 παράγραφος 10; Επιστρέφουμε στην πρώτη ποινή πριν την προσαρμογή; Ne bis in idem. Το «ne bis in idem» έχει τρωθεί. Στα διεθνή δικαστήρια, παραδείγματος χάρη, ακόμη κι αν έχεις καταδικαστεί από εθνικό δικαστήριο, μπορεί να επανέλθει η υπόθεση σε διεθνές δικαστήριο. 
Όσον αφορά δε το διττό αξιόποινο, ακολουθούμε μια μετατρεπτική, όπως λέει η θεωρία, μέθοδο ερμηνείας. Στην περίπτωση αυτή, το κράτος από το οποίο ζητείται η έκδοση αντικαθιστά τα εθνικά στοιχεία με τα αλλοδαπά στοιχεία, για να καθορίσει το αδίκημα. Το βλέπουμε σε μία διάταξη. 
Όσον αφορά την αεροπορική μεταφορά -άρθρο 14 παράγραφος 5- δηλαδή τα τράνζιτ εγκλήματα, θα επανέλθω. 
Υπάρχει αρχή αμοιβαιότητας στο άρθρο 9 παράγραφος 7; Το άρθρο 9 παράγραφος 7 λέει «μη μετατροπή σε χρηματική ποινή στην Ελλάδα». Το ίδιο ισχύει και στην αλλοδαπή, αν κάποιος δηλαδή πάει να εκτίσει την ποινή του στην αλλοδαπή; Αν εκεί επιτρέπεται η χρηματική μετατροπή, τότε έχουμε κάνει ανισότητα. 
Έρχομαι στο άρθρο 21 που αφορά τη σχέση με άλλες νομικές πράξεις. Εδώ πρέπει να συνεννοηθούμε αν αφορά αντικατάσταση ή συμπλήρωση. Θα σας διαβάσω μόνο δυο-τρεις αποφάσεις και συστάσεις του Συμβουλίου της Ευρώπης. Η 75/2012, για ανήλικους κάτω των δεκαοκτώ χρονών για κοινωνική επανένταξη, είναι μία τελείως ειδική διάταξη. Αυτό υπάρχει εδώ μέσα; Ενσωματώνεται; Νοείται, συμπληρώνεται ή καταργείται; 
Για τη Σύσταση  R 79 του 2012 που αφορά στους υπόπτους μίλησε η κυρία Κανέλλη εχθές. Εδώ υπάρχει τίποτα για υπόπτους; Η Σύσταση  R 87  αφορά στους όρους σύλληψης. Η Σύσταση R 89 μιλά για τη μη έκδοση για λόγους φυλής, θρησκείας κλπ. Είπατε κάτι εχθές, αλλά δεν είναι μέσα στο κείμενο. Η Σύσταση  R 84 του 2011 προβλέπει για τη μεταφορά καταδίκων τη συναίνεση. 
Υπάρχουν, λοιπόν, δεκάδες αποφάσεις του Συμβουλίου της Ευρώπης που δεν έχω καταλάβει αν αυτές καταργούνται μέσα από αυτές τις αποφάσεις-πλαίσιο, αν αποτελούν συμπληρωματικό-ερμηνευτικό πλαίσιο ή αν συνυπάρχουν. 
(DE) 
(SO)
Διότι επαναλαμβάνω ότι κάτω από δεκαοκτώ χρόνων είναι τελείως διαφορετική διαδικασία, δεν υπάρχει εδώ μέσα.
Θα επιμείνω, κύριε Υπουργέ, στο θέμα της αμνηστίας. Η αμνηστία παρέχεται για πολιτικά εγκλήματα -άρα, απαγορεύεται, κατ’ αρχήν, η έκδοση και η μεταφορά- και είναι και απρόσωπη. Άρα, δεν σχετίζεται με την κοινωνική επανένταξη και τη συναίνεση και όλα αυτά τα οποία λέει το νομοσχέδιο.
Θα έρθω και στο ζήτημα των αεροπορικών μεταφορών. Το ερώτημα είναι αν έχουμε το γνωστό «Male captus bene judicatus», δηλαδή, παράνομη σύλληψη κατά παράβαση των κανόνων δικαίου, αλλά οδηγεί σε νόμιμη ειδική δίκη. Εδώ τι έχουμε; Δικονομικό κώλυμα ή κατάχρηση εξουσίας; Το έχουμε ζήσει αυτό στην Ελλάδα. Το κράτος δικαίου δεν τραυματίζεται, όταν πραγματώνεται το δίκαιο με παράνομο τρόπο;
Η κατασταλτική εξουσία του κράτους δεν είναι απεριόριστη, κύριε Υπουργέ. Υπάρχουν διάφορες θεωρίες περί του πλαισίου, περί των ορίων, περί του τόπου εκτέλεσης κλ.π. Άρα, λοιπόν, θα πρέπει να δούμε αν αυτή τη στιγμή δημιουργούμε έναν διακρατικό συνεχή εγκλεισμό, ελευθερία κυκλοφορίας των κρατουμένων. Στη λογική της ελευθερίας μερικοί το ονομάζουν σωφρονιστικό τουρισμό και μάλιστα, χωρίς τη συναίνεση των κρατουμένων. Έχουμε, δηλαδή, κάμψη της εδαφικότητας εξωεδαφική βάση μιας παγκοσμιότητας του εγκλήματος, διακρατικές μετακινήσεις με παράνομες πτήσεις και πάει λέγοντας.
Η Δημοκρατική Αριστερά είναι μια ευρωπαϊκή Αριστερά. Βλέπει πως πάει το μέλλον, αλλά δεν πάει να πει πως δεν είναι και μια κριτική Αριστερά και ιδίως σε ζητήματα ελευθεριών και δικαιωμάτων και προσπαθούμε να διορθώσουμε τα σημεία που νομίζουμε ότι μας δημιουργούν και ως νομικούς και ως πολίτες ορισμένους προβληματισμούς.
Τα υπόλοιπα ειδικότεροι εμού -και ο Κοινοβουλευτικός Εκπρόσωπος- σε σχέση με τις λεγόμενες τροπολογίες, δηλαδή, με υπο-νόμους μέσα στο νόμο -με άλλους νόμους μέσα στο νόμο, για να μην παρεξηγηθώ- θα τα πουν οι εκπρόσωποί μας.
Ευχαριστώ πολύ.
(Χειροκροτήματα από την πτέρυγα της Δημοκρατικής Αριστεράς)</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Πρόεδρε, προτείνω να ολοκληρώσουμε με τους Εισηγητές και αμέσως μετά ευχαρίστως να πάρετε το λόγο. Θέλετε να προηγηθείτε των Εισηγητών;</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όχι, κύριε Πρόεδρε, θα μιλήσω μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει η Ειδική Αγορήτρια του Κομμουνιστικού Κόμματος Ελλάδας κ. Λιάνα Κανέλλη.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Με συγχωρείτε, κυρία Κανέλλη, για τη διακοπή, αλλά πριν σας δώσω το λόγο, θα πρέπει να κάνω μια ανακοίνωση προς το Σώμα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, είκοσι τρεις μαθητές και μαθήτριες και ένας εκπαιδευτικός από το 23ο Δημοτικό Σχολείο Κερατσινίου.
Καλώς ορίσατε.
(Χειροκροτήματα απ’ όλες τις πτέρυγες της Βουλής)
Συγγνώμη, κυρία Κανέλλη. Έχετε το λόγο.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρακαλώ, κύριε Πρόεδρε. Για τέτοια φιλοξενία δεν έχει νόημα η αφαίρεση του λόγου. Υποχρέωσή μας είναι.
Κύριε Πρόεδρε, κυρίες και κύριοι Βουλευτές, το ζήτημα του νομοσχεδίου, που η πολιτική του ουσία στην οποία επιμείναμε εμείς ήταν η ενσωμάτωση, μας βάζει ακόμα βαθύτερα στο επίπεδο του ποινικού δικαίου στην αντίληψη του ενιαίου χώρου. Αν θέλαμε να κάνουμε μια βαθιά πολιτική συζήτηση και να την ανοίξουμε, τα οφέλη για το λαό αυτής της χώρας από την πλήρη ενσωμάτωσή μας στην Ευρωπαϊκή Ένωση και ειδικά μετά το 1993, δηλαδή, μετά το Μάαστριχτ, θα δούμε ότι είναι ελάχιστα. Όποτε εμφανίστηκε πολιτική στην Ευρωπαϊκή Ένωση ενιαιοποίησης και εμβάθυνσης της ολοκλήρωσης, μάζες και όχι μόνο Ελλήνων εργαζομένων υποφέρουν. Υποφέρουν στην Ευρώπη, υποφέρουν στη Γαλλία, στην Ιταλία, στη Γερμανία οπουδήποτε.
Αναρωτιέται, λοιπόν, κάποιος το εξής: Αυτού του είδους η μορφή του κράτους -γιατί η εφαρμογή του ποινικού δικαίου είναι κράτους- σε τι θα ωφελήσει; Δεν αντιλέγουμε. Σας το είπαμε ότι υπάρχουν διατάξεις ευεργετικές για καταδικασθέντες, γι’ αυτό, λοιπόν, θα συντομεύσω. Διότι αν ανοίξουμε μια συζήτηση βαθιά γι’ αυτή την ευρωπαϊκή ολοκλήρωση, θα δυσκολευτούμε. Στο bonus-malus, άμα κάνουμε τον απολογισμό και δούμε το μέλλον και την παρούσα κατάσταση στην οποία βρίσκονται ενιαίες απόψεις της Ευρωπαϊκής Ένωσης για την εργασία που έγινε απασχόληση, για την ασφάλεια που έγινε ευελφάλεια, για την Κοινή Αγροτική Πολιτική, που έγινε επιδοτούμενη αιχμαλωσία, για τον τρόπο με τον οποίο έχει επιπτώσεις στη διατροφική αλυσίδα στην Ευρώπη μέχρι τη μεταφορά ενός καταδίκου.
Σε μια Ευρώπη η οποία δεν είναι των λαών, προφανώς, προφανέστατα έρχεται και αποδεικνύεται ότι είναι των πολυεθνικών και των μονοπωλιακών συμφερόντων, δυστυχώς είναι δικαίωση και επομένως, χρειάζονται και κατασταλτικούς μηχανισμούς πίσω από τις ευεργεσίες που πουλιούνται εύκολα στα πόπολα, στους λαούς. Πουλάμε την προστασία του κατηγορουμένου και ερχόμαστε με νομοθεσία και εφαρμογή στα πλαίσια του ενιαίου να ζούμε καταστολές στην Ευρώπη και κάθε μορφή αντίστασης.
(AD)
(1DE) 
Θα συντομεύω, λοιπόν, λέγοντας κάτι. Είπαμε «ΟΧΙ» επί της αρχής. Θα θέλαμε να πούμε «ΟΧΙ» και σε συγκεκριμένες παραγράφους συγκεκριμένων άρθρων, όμως για λόγους οικονομίας και διαδικασίας δεν θα αναφερθούμε αναλυτικά. Πολλά απ’ αυτά που είπε ο καθηγητής και συνάδελφος κ. Πανούσης θα μπορούσαν να ενσωματωθούν. Δεν υπάρχει δυνατότητα στην ενσωμάτωση έτσι. Χρειαζόταν εντελώς διαφορετική νομοθετική προσέγγιση και δεν μπορούμε να παίξουμε το παιχνίδι ποιος θα κάνει την καλύτερη ενσωμάτωση, όπως λέει η Αντιπολίτευση. Δηλαδή, θα πάμε διακριτικά σε ενσωματώσεις που είναι υποχρεωτικές από την ώρα που έχεις αποφασίσει να έχεις την κεντρική επιλογή να είσαι μέσα στην Ευρωπαϊκή Ένωση και διαχειριζόμαστε τώρα το μέγεθος και το ποσό της ενσωμάτωσης; Αυτή είναι η βασική πολιτική διαφωνία.
Θα πούμε, λοιπόν, κατηγορηματικά «ΟΧΙ» στα άρθρα 8, 32, 52 και 6 και στα υπόλοιπα θα δηλώσουμε «ΠΑΡΩΝ», παρότι έχουμε επιφυλάξεις. Για παράδειγμα, θα μπορούσαμε να πούμε το ίδιο και στα άρθρα 18 και 37 που παρότι εμφανίζονται ως ευεργετικά για τον καταδικασθέντα, στην πραγματικότητα αίρουν το αξιόποινο. 
Όμως, μη θέλοντας να αφαιρέσουμε την παραμικρή δυνατότητα για έστω και μία ευεργετική ρύθμιση, μένω σ’ αυτά τα οποία είναι ουσιαστικές διαφωνίες που καταδεικνύουν το «ΚΑΤΑ» επί της αρχής. Στα υπόλοιπα δηλώνουμε «ΠΑΡΩΝ». Ελπίζω να έχει καταγραφεί.
Θα χρησιμοποιήσω την πρωτολογία μου σήμερα και για ζητήματα που άπτονται του νομοσχεδίου με τη διαδικασία που το φέρατε. Ξέρετε, το να προσαρμόζει κάποιος τη διαδικασία στον τρόπο που κάποιος άλλος την έχει χρησιμοποιήσει –εν προκειμένω, η Κυβέρνηση- για να επιτύχει ένα είδος ισοφάρισης της κάμψης του Κανονισμού, δεν είναι στις προθέσεις του Κομμουνιστικού Κόμματος Ελλάδας. 
Φέρατε μία ρύθμιση για τα «κόκκινα» δάνεια. Δεν θα σταθώ ούτε στο πώς τη φέρατε ούτε ποιος εισέπραξε τα εύσημα ούτε θα ασχοληθώ με τη διαδικασία και με την ταχύτητα που τη φέρατε. Δεν χρειάζομαι, βέβαια και χρόνο προσαρμογής ως Βουλευτής του ΚΚΕ και Εισηγήτρια, για να αντιμετωπίσω αυτήν την πολιτική και να καθορίσω ποιος θα μιλήσει, λες και είναι μία πολιτική που φτιάχτηκε μέσα σε τρεις ημέρες και είναι προσωπική του Δένδια και του κυρίου «Χ» και του κυρίου «Ψ». Είναι βαθιά ευρωπαϊκή ουσιαστική πολιτική και ελληνική πολιτική απέναντι στη λεγόμενη «κρίση», που δεν έχει και τη φύση που λέμε. 
Άνθρακες ο θησαυρός! Σας είχα πει και προ ημερών για τα «κόκκινα» δάνεια. Μαύρη είναι η πολιτική, μαύρα είναι και τα δάνεια. Τι πετυχαίνετε μ’ αυτό; Αφήνετε απ’ έξω αυτοαπασχολούμενους και μικρούς εμποροβιοτέχνες και επαγγελματίες, γιατί δεν υπάρχει «κούρεμα» των τεράστιων χρεών τους. Με την τροπολογία, μάλιστα, φέρνετε πρόσθετες εγγυήσεις και σφίγγετε τη θηλιά στο λαιμό. Όμως, τίνος είναι η θηλιά; Η θηλιά είναι των τραπεζών. Πρέπει να το δείτε μέσα στην τροπολογία. Για να υπαχθεί κάποιος στις ρυθμίσεις της τροπολογίας, απαραίτητη είναι η κρίση της τράπεζας για τη βιωσιμότητα της επιχείρησης. Ποιος παράγει, λοιπόν, εδώ πολιτική; Η τράπεζα παράγει πολιτική. Έρχεται ο τραπεζίτης και λέει αν είναι βιώσιμη ή μη η επιχείρηση. Για να δούμε, μάλιστα, τι μεταφράζουμε ως νομικές έννοιες, αυτά στο εξωτερικό τα λένε «feasibility study».
Επομένως, δεν παράγετε πολιτική. Εκτελείτε τραπεζική πολιτική, αποφασισμένη σε κεντρικό επίπεδο της Ευρώπης και έρχεστε εδώ και το παρουσιάζετε ως πανάκεια. Άνθρακες ο θησαυρός και, άρα, μαύρο! Μένουν έξω αυτοαπασχολούμενοι που δεν έχουν την ίδια πρόσβαση στην κρίση των τραπεζών, οι οποίοι, ακόμα και αν μπουν στη ρύθμιση, θα την πατήσουν γιατί θα αδυνατούν να ανταποκριθούν στις ρυθμίσεις και θα χάσουν μαζί και τα αυγά και τα πασχάλια. Θα «σκάσουν» πολύ περισσότερα.
Όσον αφορά τα «κόκκινα» δάνεια, δεν είναι τυχαίο ότι αυτή τη στιγμή πανηγυρίζει το μεγάλο κεφάλαιο στην Ελλάδα. Η κερδοφορία των τραπεζών εξασφαλίζεται με την αποπληρωμή των δανείων. Υπάρχουν καινούργιες εμπράγματες εγγυήσεις και νέες εισπρακτικές διαδικασίες. Θα επιδοτηθούν οι τράπεζες για τον αριθμό των δανείων που θα επιδοτήσουν. Δεν λέω, κάποιοι πανηγυρίζουν στην Ελλάδα με τη ρύθμιση, αλλά δεν είναι οι πολλοί που διατείνεστε. Δεν είναι ο λαός ούτε οι μικροί αυτοαπασχολούμενοι. Δεν είναι το μαγαζάκι της γειτονιάς.
Σήμερα, τα υπερχρεωμένα νοικοκυριά έχουν ανάγκη από μία πρόταση σαν την τροπολογία του ΚΚΕ και στο επαγγελματικό και στο οικογενειακό επίπεδο, δηλαδή αυτό του νοικοκυριού, για να ανακουφιστούν επί των πραγματικών συνθηκών της οικονομίας.
(ΚΜ)
(AD)
Επομένως, αυτά ήταν ως προς τη μία τροπολογία, για την οποία αναρωτιέται κανείς, όποια και να είναι η μορφή της ψήφου, από την ώρα που θα την εφαρμόσετε. 
Θέλω, όμως, να σταθώ εξαιρετικά σε μία τροπολογία που έχετε φέρει, κάνοντας πρώτα από όλα κάτι που αν με έπαιρνε -έχω συναίσθηση του Κανονισμού-, θα σας έλεγα ότι είναι λάθος σας -τουλάχιστον λάθος, για να μην πω ύποπτο λάθος- να φέρετε σε μία τροπολογία και το ζήτημα των δικαστικών και το ζήτημα των ενστόλων, για να μας υποχρεώσετε σε ενιαία ψήφιση. 
Αν είχατε τα κότσια και το κουράγιο, να τα φέρνατε χώρια. Χώρια τροπολογία για τους ένστολους και χώρια τροπολογία για τους δικαστικούς! Και οφείλατε να το κάνετε αυτό, γιατί υπάρχει διαφοροποίηση και στην εφαρμογή της πολιτικής σας και στη θέση. Άρα, θα έπρεπε να μπορούμε να ψηφίσουμε χωριστά. 
Δεν είναι αλήθεια ότι δεν είναι πραγματικά αγαθός ο τρόπος με τον οποίο το φέρατε. Δεν το φέρατε κατ’ οικονομία. Το φέρατε για να εκβιάσετε. Και θα σας το εξηγήσω. Θα υποχρεωθώ να μπω λίγο στο κομμάτι της ιστορίας για τους δικαστικούς. Και από αυτό θα εξάγετε το συμπέρασμα. Είμαστε κυριολεκτικά οργισμένοι με τη μεθόδευση.
Το 2014 στις 10 του Νοέμβρη κατατέθηκε στη Βουλή, σε άσχετο νομοσχέδιο –συνηθισμένη πρακτική, εκπρόθεσμα-, τροπολογία για την αναδρομική αναπροσαρμογή από το 2012 των αποδοχών των στελεχών των Ενόπλων Δυνάμεων και των Σωμάτων Ασφαλείας, αλλά και για τα αναδρομικά των δικαστών, δεδομένης της δικαίωσης και αυτών από το Μισθοδικείο. Η αναπροσαρμογή των μισθών των δικαστών είχε γίνει. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Παρακαλώ την ανοχή σας, κύριε Πρόεδρε. Θέλω δύο λεπτά.
Πάμε στους δικαστές. Με τις περιπτώσεις 13 και 14 της υποπαραγράφου γ.1. της παραγράφου γ΄ του άρθρου μόνου του ν. 4093/2012 -που ήταν δηλαδή η έγκριση του μεσοπρόθεσμου-, τροποποιήσατε τα άρθρα 29 και 30 του ν.3205/2013 που ρυθμίζουν τις αποδοχές, τα επιδόματα των δικαστών. Έτσι, επήλθε η τρίτη διαδοχική μείωση στις αποδοχές των δικαστών, με μείωση του βασικού μισθού του πρωτοδίκη και των αντίστοιχων βαθμών, μείωση των συντελεστών, βάσει των οποίων καθορίζονται οι βασικοί μισθοί. Η μείωση κρίθηκε αντισυνταγματική με την 88/2013 Απόφαση του λεγόμενου «Μισθοδικείου».
Με επίκληση τη συμμόρφωση στην απόφαση του Μισθοδικείου, η Κυβέρνηση προωθεί τελικά νόμου προς ψήφιση και φέρνει το άρθρο 181 του ν.4270, όπου στο α’ εδάφιο της παραγράφου 1 ορίζεται ότι «Οι διατάξεις των περιπτώσεων κ.λπ. καταργούνται από τότε που ίσχυσαν». 
Ποια είναι η συνέπεια της διάταξης αυτής; Να τη δούμε! Από 1ης Ιουλίου του 2014 οι δικαστές λαμβάνουν πάλι τις αποδοχές που λάμβαναν πριν από τη τρίτη μείωση που επέφερε ο ν. 4093. Έγινε δηλαδή αναπροσαρμογή των μισθών. Η παραπάνω ρύθμιση δεν έφερε και δεν συνεπέφερε και την αντίστοιχη αναπροσαρμογή των συντάξεων, γιατί -ενώ έγινε- στην πραγματικότητα δεν την υλοποιήσατε. Δεν έχει υλοποιηθεί. 
Μένει σε εκκρεμότητα το ζήτημα της καταβολής των αναδρομικών της διετίας από 1η Ιουλίου του 2012 έως 30 Ιουνίου του 2016, των εν ενεργεία και των συνταξιούχων. Για το θέμα αυτό στο άρθρο 181 της παραγράφου 1 του ν. 4270 χορηγήθηκε εξουσιοδότηση με νόμο από τη Βουλή στους Υπουργούς Δικαιοσύνης και Οικονομικών για το καθορισμό του χρόνου της καταβολής του 100% των οφειλόμενων στους δικαστικούς. 
Έρχεται, όμως, ο προϋπολογισμός του 2015 και η Κυβέρνηση αποσύρει τις πιστώσεις που αφορούσανε τα αναδρομικά των δικαστών και μεταφέρει στο 2015 σε ενιαία πίστωση αυτά που αναλογούν στο 1/5 του 50% των αναδρομικών των δικαστών και στο 1/5 των αναδρομικών των ενστόλων. Διαμαρτυρήθηκαν οι δικαστές. Έκαναν συγκέντρωση. Συνάντησαν τους Αρχηγούς των κομμάτων. Δεν ανταποκριθήκατε στα αιτήματα για τη συζήτηση του θέματος. 
Και έρχεται σήμερα η σημερινή τροπολογία και τελειώνω με το τι προβλέπει η σημερινή τροπολογία. Για εμάς τίθεται και με την αιτιολογική έκθεση μείζον πολιτικό ζήτημα. Προσέξτε τη διατύπωση, αγαπητοί συνάδελφοι, της αιτιολογικής έκθεσης και θα δείτε τι γίνεται. Αφού περικόπτονται κατά το ήμισυ και θα καταβληθούν σε βάθος τριετίας, σε τριάντα έξι δόσεις, στην αιτιολογική έκθεση αναφέρεται ότι τα δημοσιονομικά περιθώρια της χώρας δεν επιτρέπουν την καταβολή των αναδρομικών των ενστόλων και των δικαστών στο σύνολό τους, γιατί κάτι τέτοιο θα έθετε σε κίνδυνο τα δημοσιονομικά του 2014.
Στην ίδια έκθεση λέτε ότι η αναδρομική περικοπή των δικαστών γίνεται για λόγους ίσης μεταχείρισης με τους ενστόλους, αλλά και για λόγους δημοσιονομικούς. Δηλαδή στη σελίδα πέντε της αιτιολογικής έκθεσης αναφορικά με την παράγραφο 6 αναφέρεται το εξής: «Δεδομένης της ανατροπής της εισοδηματικής πολιτικής για τα στελέχη των Ενόπλων Δυνάμεων που επήλθε με τις αποφάσεις του Συμβουλίου της Επικρατείας και τη δημοσιονομική κατάσταση της χώρας, καθίσταται αναγκαία η αναπροσαρμογή της εισοδηματικής πολιτικής για τους δικαστικούς λειτουργούς».
(KO)
(1KM)
Η μετάφραση για όποιον μας ακούει είναι ότι υπάρχει σαφής υπαινιγμός και απειλή στους δικαστές: «Δικαιώσατε τους ένστολους και τώρα θα πληρώσετε εσείς χάνοντας το 50% των αναδρομικών σας». Τους το λέτε ωμά! Τους λέτε δηλαδή «μη δικαιώνετε άλλες κατηγορίες εργαζομένων, γιατί αν δικαιώσετε και άλλες κατηγορίες εργαζομένων ακυρώνοντας νόμους που τους χειροτερεύουν τις συνθήκες ζωής, μετακυλίετε το δημοσιονομικό κόστος και στα δικά σας μισθολογικά. Και ακόμα και αν έχετε δικαιωθεί από το Μισθοδικείο, εγώ θα έρχομαι και θα σας κόβω τμήμα από τις αποδοχές σας». 
(Στο σημείο αυτό χτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, τελειώνω αμέσως. 
Ειλικρινά καλούμε τους δικαστές να μην υποκύψουν στον εκβιασμό, διότι αυτός είναι εκβιασμός. Είναι βαριά η λέξη και δεν συνηθίζω να χρησιμοποιώ από του Βήματος τέτοιες λέξεις. Όμως, είναι βαριά η λέξη. Όταν λέτε σε κάποιον ότι θα υποστείτε για λόγους εξίσωσης ό,τι υφίστανται τώρα με την περικοπή του 50% οι ένστολοι -επειδή εσείς πήρατε την απόφαση για τους ένστολους και άρα επιβαρύνετε τα δημοσιονομικά της χώρας- λέτε στο δικαστή «θα σου το κουτσουρέψω, θα σου το πάω 50%, όποια κι αν είναι η δικαστική απόφαση» και «κοίτα, μέχρι εδώ, με τους ένστολους. Μη δοκιμάσεις να το κάνεις και για άλλους, γιατί θα πάμε και σε άλλες περικοπές και οι τριάντα έξι θα γίνουν εβδομήντα δύο, η ρύθμιση δεν θα πάει στους συνταξιούχους και θα πάει λέγοντας».
 Έτσι, λοιπόν, ανοίγετε στ’ αλήθεια ένα πολύ μεγάλο μέτωπο με την έννοια του κράτους-δικαίου που εσείς θέλετε να υπερασπιστείτε και με τους δικούς σας όρους. Και κατ’ αυτήν την έννοια, θα θέλαμε να ψηφίσουμε «ΚΑΤΑ» σε αυτό και «ΠΑΡΩΝ» για τους ένστολους. Παρά το γεγονός ότι τους περικόψατε, δεν μπορούμε να πούμε όχι, γιατί είναι σε ασφυξία και πρέπει να πάρουν αυτά που είναι να πάρουν, αυτά τα λίγα, αυτό το 50%. 
Βλέπετε, λοιπόν, ότι φέρνετε μία διαδικασία στην οποία κάνετε ακριβώς ό,τι κάνατε και στους δικαστές. Να είμαι, δηλαδή, εγώ υποχρεωμένη να ψηφίσω ως Κομμουνιστικό Κόμμα Ελλάδας αυτή τη στιγμή το σύνολο δύο ζητημάτων, για τα οποία έχω διαφορετικές τοποθετήσεις. Αν θέλετε να συζητήσουμε επί αυτής της διαδικασίας, να συζητήσουμε. Δεν έχει σχέση με το ρολόι, αλλά με την ουσία. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε την κυρία Κανέλλη. 
Το λόγο έχει η Βουλευτής Δωδεκανήσου και Ειδική Αγορήτρια των Ανεξάρτητων Δημοκρατικών Βουλευτών κ. Τσαμπίκα Ιατρίδη. 
Ορίστε, κυρία συνάδελφε, έχετε το λόγο. 
ΤΣΑΜΠΙΚΑ (ΜΙΚΑ) ΙΑΤΡΙΔΗ: Κυρίες και κύριοι συνάδελφοι, πρέπει να συμβαίνει πρώτη φορά στα χρονικά της Βουλής να συζητάμε νομοσχέδιο του Υπουργείου Δικαιοσύνης, αλλά κατ’ ουσίαν να συζητάμε ξεχωριστά νομοσχέδια τα οποία έχουν κατατεθεί με τη μορφή τροπολογιών. Για μένα ως μία νέα Βουλευτή, η τακτική αυτή θα πρέπει να σταματήσει. Μπορεί ενδεχομένως να βοηθά τον επικοινωνιακό σχεδιασμό και τον καθορισμό της ατζέντας στα μέσα ενημέρωσης, αλλά θεσμικά είναι μια τακτική απαράδεκτη η οποία υποβαθμίζει το πολιτικό μας σύστημα. Αυτή η τακτική πρέπει να σταματήσει σύντομα. 
Κυρίες και κύριοι συνάδελφοι, στην εισήγησή μου επί των άρθρων θα επικεντρωθώ στις τροπολογίες που έχουν κατατεθεί. Άλλωστε, για τις διατάξεις του νομοσχεδίου του Υπουργείου Δικαιοσύνης, έχει αναφερθεί και θα αναφερθεί ξανά ο Κοινοβουλευτικός μας Εκπρόσωπος κ. Καπερνάρος. 
Πριν προχωρήσω, όμως, θα ήθελα να κάνω μία διαπίστωση. Ήδη η Τρόικα, σύμφωνα με δημοσιεύματα του Τύπου, έχει αποστείλει επιστολή με την δεκαεννέα προαπαιτούμενα τα οποία αναιρούν όλο τον επικοινωνιακό σχεδιασμό της Κυβέρνησης, για τις περίφημες «ανάσες», την έξοδο από τα μνημόνια και τα όμοια. 
Καθιστούν ακόμα και τη σημερινή συζήτηση άνευ αντικειμένου, αφού η Τρόικα μπορεί να επιβάλει τις απόψεις τις παρά τις διαβεβαιώσεις της Κυβερνητικής Εκπροσώπου ότι όλα αυτά είναι συνηθισμένη δήθεν ανταλλαγή εγγράφων. 
Μεταξύ των προαπαιτούμενων περιλαμβάνεται και η κατάργηση των μειωμένων συντελεστών ΦΠΑ για τα νησιά μας, την ακριτική νησιωτική Ελλάδα. Καλώ, λοιπόν, όλους τους νησιώτες κυβερνητικούς Βουλευτές να ξεκαθαρίσουν από το Βήμα της Βουλής αν σκοπεύουν να ψηφίσουν την κατάργηση των μειωμένων συντελεστών του ΦΠΑ, γιατί μία τέτοια εξέλιξη θα ενταφιάσει με τη δική σας θετική ψήφο, με τη δική σας ευθύνη, τη νησιωτική Ελλάδα. Και οι «φίλοι» μας, οι Τούρκοι, δεν θα χρειάζονται καν τους κανόνες εμπλοκής. Θα έχουν μπροστά τους ελληνικά νησιά χωρίς Έλληνες κατοίκους. 
(SS)
(KO)
Κυρίες και κύριοι συνάδελφοι, μετά από πολλές παλινωδίες, ο Υπουργός Ανάπτυξης, λίγο πριν μετακομίσει στο Υπουργείο Εθνικής Άμυνας, κατέθεσε ως τροπολογία τη ρύθμιση χρεών για τις μικρές επιχειρήσεις, αυτό που θα έπρεπε να είναι ένα κανονικό νομοσχέδιο, ένα νομοσχέδιο που να βάζει τα θεμέλια για αναγκαίες και μόνιμες αλλαγές στον Πτωχευτικό Κώδικα, ώστε να μην υιοθετούνται περιστασιακές και ευκαιριακές λύσεις. 
Με εκπρόθεσμη τροπολογία σε άσχετο νομοσχέδιο άλλου Υπουργείου και με τη διαδικασία του κατεπείγοντος, η Κυβέρνηση προώθησε στη Βουλή την πολυαναμενόμενη ρύθμιση για τα μη εξυπηρετούμενα δάνεια επαγγελματιών και επιχειρήσεων. 
Λόγω των διαδικασιών του κατεπείγοντος δεν κλήθηκαν οι κοινωνικοί φορείς για να τοποθετηθούν, τη στιγμή που ουσιαστικά με την τροπολογία αυτή προτείνεται η κατάργηση του νόμου Κατσέλη. Είναι κάτι παραπάνω από προφανές ότι η τροπολογία για τα «κόκκινα» επιχειρηματικά δάνεια παραδίδει εκατόν δέκα με εκατόν είκοσι χιλιάδες μικρομεσαίους, αλλά και μεγάλους μικροεπιχειρηματίες στο έλεος και την προεκλογική ομηρία τραπεζιτών και Κυβέρνησης σε ένα, τουλάχιστον, περίεργο παιχνίδι ελέγχου των πολιτικών εξελίξεων. 
Ταυτόχρονα, τράπεζες και Κυβέρνηση αποκτούν τη δυνατότητα να ξαναγράψουν εν λευκώ τον επιχειρηματικό χάρτη της χώρας στην κατεύθυνση της διαπλοκής, της συγκέντρωσης και του ελέγχου του με μόνα εμπόδια τα προβλήματα που έχει η τροπολογία-νομοσχέδιο να εφαρμοστεί στην πράξη. 
Σχετικά με το ποιος φορέας θα αποφασίζει και με ποια κριτήρια, η απάντηση είναι ενδεικτική του στρατηγικού προσανατολισμού της Κυβέρνησης. Την απόφαση για τη ρύθμιση των δανείων, σύμφωνα με την τροπολογία που οδεύει προς ψήφιση στο Κοινοβούλιο, την παίρνουν αποκλειστικά οι τράπεζες. Τα κριτήρια για την απόφαση δεν καθορίζονται καθόλου στην τροπολογία. Δηλαδή, η κάθε τράπεζα θα αποφασίζει με βάση μία λίστα κριτηρίων και εργαλείων ποια θα χρησιμοποιεί κατά περίπτωση διατηρώντας απολύτως τον αποφασιστικό ρόλο. 
Είναι προφανές από την τροπολογία αυτή ότι στην αντίληψη της Κυβέρνησης οι τράπεζες αποτελούν πλέον τον ηγέτη της οικονομίας και ότι οι επιχειρήσεις της πραγματικής οικονομίας θα πρέπει να έχουν μία σχέση εξάρτησης από τις τράπεζες. Με αυτή τη διαδικασία, οι διοικήσεις των τραπεζών θα αποφασίζουν για την αναδιάρθρωση ολόκληρων κλάδων της οικονομίας, έμμεσα δηλαδή για την παραγωγική ανασυγκρότηση της χώρας. 
Η Κυβέρνηση τελικά με την τροπολογία αυτή που δίνει τόσο μεγάλη δύναμη στις τράπεζες, δεν λύνει, αλλά στην ουσία παρατείνει το πρόβλημα των «κόκκινων» δανείων.
Διαβάζοντας κανείς τις παρατηρήσεις των ενδιαφερόμενων φορέων, θα μπορούσε να συνοψίσει την τροπολογία αυτή με την εξής φράση «πολύ λίγα, πολύ αργά». Και αυτό γιατί; Εκατοντάδες χιλιάδες επιχειρήσεις έχουν ήδη κλείσει, αφού την τελευταία πενταετία υπέστησαν μία άνευ προηγουμένου οικονομική καταστροφή ως αποτέλεσμα της βίαιης υφεσιακής πολιτικής και δεν κατάφεραν να μείνουν ανοικτές. Τα αποτελέσματα είναι γνωστά: κατάρρευση  εισοδημάτων για χιλιάδες επιχειρήσεις και νοικοκυριά, κατάρρευση εσόδων για το κράτος, πρόβλημα στα ταμεία μας και το σκληρότερο όλων κατακόρυφη αύξηση και πρωτιά της χώρας μας στην ανεργία στην Ευρωπαϊκή Ένωση. 
Επειδή, όμως, έχει γίνει ένα βήμα –και από το τίποτα, κάτι είναι και αυτό- πιστεύω ότι μπορούν να γίνουν και άλλες βελτιώσεις, ώστε όλο και περισσότερες επιχειρήσεις να μπουν στη ρύθμιση. 
Οι Ανεξάρτητοι Δημοκρατικοί Βουλευτές καταθέσαμε τροπολογία για να βελτιωθεί σημαντικά η ρύθμιση του Υπουργείου Ανάπτυξης. Συνοπτικά αναφέρω:
Πρώτον, την απαλοιφή του αορίστου όρου «βιώσιμων», όσον αφορά τις μικρές επιχειρήσεις, ο οποίος αφήνει ανοιχτή την πόρτα για αυθαιρεσίες από τις διοικήσεις των τραπεζών, αλλά και για ρουσφετολογικές παρεμβάσεις. 
Δεύτερον, το συνολικό ποσό που θα παραμείνει για αποπληρωμή μέσω της ρύθμισης να μην υπερβαίνει το 50% της καθαρής περιουσιακής θέσης του οφειλέτη, αντί της κυβερνητικής πρόβλεψης να μην υπερβαίνει το 75%. Είναι πλέον δεδομένο της αγοράς ότι οι πραγματικές αξίες βρίσκονται πολύ πιο κάτω από το 50% των σημερινών αντικειμενικών αξιών. 
Με τον προσδιορισμό της καθαρής θέσης που προβλέπεται από την εισηγούμενη διάταξη θα προκύψει πλασματική καθαρή θέση. Πάνω σε αυτήν την πλασματική θέση, δυστυχώς, θα μπορεί να υπολογιστεί το ως 75% της καθαρής περιουσιακής θέσης της επιχείρησης, με αποτέλεσμα να μηδενιστούν οι προσδοκίες της επιχείρησης για σοβαρές και ουσιαστικές διαγραφές υποχρεώσεων. 
(NP)
(1SS)
Τρίτον, την πρόβλεψη διάταξης για την οριστική διαγραφή ποσών που έχουν προκύψει από τους συνεχείς και εξοντωτικούς ανατοκισμούς, ώστε στο διακανονισμό με τις τράπεζες να παραμείνει προς ρύθμιση μόνο το κεφάλαιο και οι προβλεπόμενοι τόκοι.
Τέταρτον, την πρόβλεψη έκτακτου μηχανισμού δευτεροβάθμιας κρίσης που θα συγκροτείται σε κάθε περιφέρεια της χώρας, έτσι ώστε η εφαρμογή του νόμου να γίνει με όσο δυνατόν πιο αντικειμενικό τρόπο. 
Πέμπτον, την πρόβλεψη διάταξης για τις επιχειρήσεις που θα ρυθμίσουν τις υποχρεώσεις τους με τις τράπεζες, η οποία θα αναστέλλει για δύο χρόνια όλα τα δυσμενή στοιχεία που τηρούνται στον Τειρεσία και στις τράπεζες. 
Πιστεύω ότι με αυτές τις αλλαγές θα δοθεί η ευκαιρία σε περισσότερες επιχειρήσεις να μπουν στη ρύθμιση. Και ας έχει υπ’ όψιν της η Κυβέρνηση το εξής: Όσες περισσότερες επιχειρήσεις συνεχίζουν και λειτουργούν παραγωγικά και όχι απλώς να ξεπληρώνουν τις δυσβάσταχτες οφειλές τους τόσο περισσότερο θα μειωθεί η ανεργία στη χώρα μας ή τουλάχιστον δεν θα αυξηθεί. 
Και επιτρέψτε μου εδώ να επαναλάβω τη γενικότερη διαπίστωση, μια διαπίστωση που άλλωστε συζητείται και στην αγορά: Με την κυβερνητική αυτή ρύθμιση δίδεται λευκή επιταγή στις τραπεζικές διοικήσεις στο να προβαίνουν σε στοχευμένη εκκαθάριση επιχειρήσεων στα χαρτοφυλάκιά τους, χωρίς αντικειμενικά προσδιορισμένα κριτήρια. Εκχωρείται στις τράπεζες το δικαίωμα να επιλέγουν ποια χρέη θα έχουν προτεραιότητα και ποια όχι. Η αναδιάρθρωση κλάδων σε τοπικό ή τεχνικό επίπεδο θα περάσει μέσα από πελατειακές λογικές, όπως είπα και παραπάνω. Ταυτόχρονα, δεν γίνεται ουδεμία αναφορά ή πρόβλεψη για καταναλωτικά δάνεια ιδιωτών, που, επίσης, αποτελούν «θηλιά» για χιλιάδες νοικοκυριά. 
Κυρίες και κύριοι συνάδελφοι, θα ήθελα ακόμη να αναφερθώ και στην τροπολογία που κατέθεσαν οι Ανεξάρτητοι Δημοκρατικοί Βουλευτές για τους μικροομολογιούχους. Είναι αλήθεια ότι με το PSI είμαστε η μοναδική χώρα που κατάφερε να «κουρέψει» τον εαυτό της, να «κλαδέψει» τα πόδια της, με τραγικές συνέπειες για την οικονομία και την κοινωνία. Γιατί είναι αλήθεια ότι αυτοί που υπέστησαν τις συνέπειες του κουρέματος ήταν τα ασφαλιστικά ταμεία και οι ελληνικές τράπεζες που ανακεφαλοποιήθηκαν από το ελληνικό κράτος, ενώ την ίδια στιγμή τράπεζες του εξωτερικού που το Μάιο του 2010 κατείχαν μεγάλο αριθμό ομολόγων τα πούλησαν είτε στην Ευρωπαϊκή Κεντρική Τράπεζα είτε στη δευτερογενή αγορά ομολόγων. 
Είναι ζήτημα εμπιστοσύνης, λοιπόν, το ελληνικό δημόσιο να δώσει λύση για τους μικροομολογιούχους και αυτό ζητάμε και εμείς με την τροπολογία που έχουμε καταθέσει. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μισό λεπτό ακόμη χρειάζομαι, κύριε Πρόεδρε. Ευχαριστώ πολύ. 
Πολύ συνοπτικά εμείς προτείνουμε να εκδίδονται νέοι τίτλοι σε συνάρτηση με το ύψος της ζημίας που υπέστησαν από την αναγκαστική συμμετοχή τους στη διαδικασία αντικατάστασης των τίτλων τους, σύμφωνα με τις διατάξεις του ν.4050/2012 και οι οποίοι υπολογίζονται σε ποσοστό 53,5% της αξίας των τίτλων πριν από την αντικατάστασή τους. 
Από εκεί και πέρα, ανάλογα με το ύψος των απωλειών και έως και 100 χιλιάδες ευρώ, προτείνεται να εκδίδονται ομόλογα ίσης αξίας με τις απώλειες και τα οποία θα έχουν διάρκεια από τρία έως και εννέα έτη. Για απώλειες πάνω από 100 χιλιάδες ευρώ εκδίδονται ομόλογα στο 50% ή στο 25% ή στο 12,5% ή στο 6% της αξίας, ανάλογα με το εύρος της ζημιάς και με διάρκεια δέκα ετών. 
Πιστεύουμε ότι έτσι όπως έχουν εξελιχθεί τα πράγματα και με δεδομένη την αδικία που υπέστησαν οι μικροομολογιούχοι, οι Ανεξάρτητοι Δημοκρατικοί Βουλευτές προτείνουμε την εν λόγω τροπολογία με σκοπό την αποζημίωση των κατόχων ομολόγων σε βάθος δεκαετίας, προστατεύοντας ταυτόχρονα το δημόσιο συμφέρον και αποκλείοντας τους κερδοσκόπους που αγόρασαν ομόλογα στη δευτερογενή αγορά μετά την είσοδο της χώρας στο μηχανισμό στήριξης το Μάιο του 2010. Πρέπει η Κυβέρνηση να αντιμετωπίσει το συγκεκριμένο ζήτημα. 
Θα ήθελα ακόμη να επισημάνω και τη φημολογία που έχει αναπτυχθεί γύρω από την προστασία για τους πλειστηριασμούς της πρώτης κατοικίας. Ακόμη και οι τράπεζες θεωρούν ότι η απελευθέρωση των πλειστηριασμών δεν χρειάζεται. Η τρόικα, όμως, επιμένει. 
Εμείς, οι Ανεξάρτητοι Δημοκρατικοί Βουλευτές, προτείνουμε να παραμείνει το καθεστώς προστασίας της πρώτης κατοικίας. Σε τελική ανάλυση, αν μιλάμε για κόκκινες γραμμές δεν υπάρχει πιο κόκκινη γραμμή από έναν οικογενειάρχη ή τον οποιονδήποτε που θα κληθεί να υπερασπιστεί το μοναδικό σπίτι του.
(BM)
(1NP)
Και η γραμμή μεταξύ της ανάσας που επικαλείστε ως Κυβέρνηση με την πύρινη οργή του κόσμου, που θα βλέπει να χάνει την κατοικία του, είναι και πολύ λεπτή και πολύ κόκκινη.
Κυρίες και κύριοι συνάδελφοι, έχω πει πολλές φορές σε αρκετές παρεμβάσεις μου από αυτό εδώ το Βήμα ότι η πραγματικότητα μας κρίνει όλους. Η πραγματικότητα αποκαλύπτει όλα τα επικοινωνιακά τεχνάσματα. Η πραγματικότητα που ζουν οι πολίτες είναι αυτή που τους καθιστά δύσπιστους απέναντι σε όλα αυτά που λέει ότι θα κάνει, αλλά τελικά με την πίεση της Τρόικας η Κυβέρνηση δεν κάνει. Μην υποτιμάτε άλλο την πραγματικότητα που ζουν οι Ελληνίδες και οι Έλληνες. Δώστε ουσιαστικές λύσεις σε μία κοινωνία και σε μία οικονομία που έχουν απελπισμένα ανάγκη.
Σας ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς σας ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, είκοσι μαθήτριες και μαθητές και ένας εκπαιδευτικός συνοδός από το 4ο Δημοτικό Σχολείο Περάματος. 
Η Βουλή τούς καλωσορίζει.		
(Χειροκροτήματα απ’ όλες τις πτέρυγες της Βουλής)
Έχει ζητήσει το λόγο η Υφυπουργός, κυρία Βούλτεψη. Θα της δώσω το λόγο και αμέσως μετά θα μιλήσει ο Πρόεδρος, κ. Απόστολος Κακλαμάνης.
Ορίστε, κυρία Βούλτεψη, έχετε το λόγο.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Ευχαριστώ, κύριε Πρόεδρε.
Απασχολώ πολύ σύντομα το Σώμα για μια διορθωτική αναγκαία κίνηση που πρέπει να γίνει σε σχέση με τη διάταξη που είχαμε ψηφίσει τον περασμένο Αύγουστο και που αφορούσε στην απευθείας τιμολόγηση των διαφημιζομένων στα Μέσα Ενημέρωσης. 
Υπήρξε ένα πρόβλημα ως προς τις ημερομηνίες και έπρεπε αυτές να ευθυγραμμιστούν. Έτσι, λοιπόν, ερχόμαστε με αυτή τη διάταξη να ευθυγραμμίσουμε την έναρξη ισχύος των επιμέρους μεταβολών στη σχέση διαφημιζομένων και Μέσων Ενημέρωσης, ώστε όλα να ξεκινούν από την 1η Ιουλίου 2015. Είχε δημιουργηθεί ένα πρόβλημα στα λογιστήριά τους, επειδή κατά λάθος είχαν παρεισφρύσει διαφορετικές ημερομηνίες.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Το λόγο έχει ο Πρόεδρος κ. Απόστολος Κακλαμάνης.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ελπίζω να μην έμπλεξαν τα διπλά λογιστήρια ορισμένων επιχειρήσεων.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Όχι, κύριε Πρόεδρε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, νομίζω ότι κάθε ένας στην Αίθουσα αυτή που θέλει να είναι συνεπής με την αποστολή του θα αισθάνεται εξαιρετική δυσκολία, θα ενοχλείται η συνείδησή του με τον τρόπο που συνεχίζει η Βουλή των Ελλήνων να νομοθετεί, ουσιαστικά εκβιαζόμενη, άρα ευτελιζόμενη.
Δυστυχώς, το κακό συνεχίζεται. Και δεν βλέπω, όχι μόνο από την πλευρά της Κυβέρνησης, που έχει την κύρια ευθύνη, αλλά και από την πλευρά του Σώματος, κάτι που να βοηθήσει τον απλό πολίτη να επανέλθει στη βεβαιότητα ότι αυτή είναι η Εθνική Αντιπροσωπεία που τον εκφράζει αυθεντικά, αμεσότερα από οποιαδήποτε άλλη από τις άλλες δύο διακριτές λειτουργίες της πολιτείας. Υπάρχει ευθύνη γι’ αυτή την κατάσταση και σε αρκετούς από εμάς εδώ.
Για το συγκεκριμένο νομοθέτημα: Ειλικρινώς, εάν ήμουν Υπουργός Δικαιοσύνης, θα το απέσυρα και θα καλούσα όσους μπορούν, για να συζητηθεί. Υπάρχουν επιστημονικές ενώσεις, υπάρχουν ενώσεις των λειτουργών, είτε της δικαιοσύνης γενικώς, δηλαδή δικαστικών λειτουργών και εισαγγελέων, των δικηγορικών συλλόγων, υπάρχουν έγκριτοι, εξειδικευμένης γνώσης και αρμοδιότητας, νομικοί. Ακούσαμε πριν τον κ. Πανούση. Στο αντικείμενό του αναγνωρίζεται από όλους μας.
(FT)
 
 
(BM)
Στο Βήμα αλλά και στην Επιτροπή Δημόσιας Διοίκησης και Δικαιοσύνης τοποθετήθηκαν μετά λόγου γνώσεως Βουλευτές. Η Επιστημονική Υπηρεσία της Βουλής, το Επιστημονικό Συμβούλιο επισημαίνει αδυναμίες σοβαρές του νομοσχεδίου. Θα υπάρξουν ασφαλώς προβλήματα στην εφαρμογή του.
Και διερωτώμαι: Έχουμε δύο μείζονα προβλήματα. Πρώτον και στις φυλακές της χώρας μας, αλλά και εκτός των φυλακών υπάρχουν πλείστοι όσοι αλλοδαποί εγκληματίες, γεγονός που θα πρέπει και το σημείο αυτό της απόφασης να ληφθεί υπόψη. Διότι, σωστά ελέχθη, δεν πρόκειται για μια οδηγία που πρέπει να ενσωματωθεί αυτολεξεί στο εσωτερικό δίκαιο. Πρόκειται για αποφάσεις οι οποίες μπορούν να τροποποιηθούν, μπορούν να μην ενσωματωθούν. Έχουμε λοιπόν αυτό.
Το δεύτερο πρόβλημα είναι ότι είμαστε σε μια εποχή, αυτήν ιδιαίτερα τη χρονική στιγμή, όπου οι πάντες ομιλούν για διαφθορά και όπου πλείστες όσες υπηρεσίες υποτίθεται ότι έχουν –και έχουν τουλάχιστον θεσμικά– αυτήν την αποστολή. Υπάρχει ο Γενικός Γραμματέας Εσόδων, που εκεί μάλιστα οι δανειστές μας επικεντρώνουν όλη τους την προσοχή σε ό,τι αφορά τη συγκέντρωση αρμοδιοτήτων. Ουσιαστικά το 95% των αρμοδιοτήτων του Υπουργείου Οικονομικών είναι στη Γενική Γραμματεία Εσόδων. Αυτή όμως καλά-καλά δεν έχει ανασυγκροτηθεί τη στιγμή που μιλάμε. Τώρα αρχίζει και με βάση παραγγελίες που στέλνει στις φορολογικές αρχές καλούνται ένας-ένας όποιοι φοροφυγάδες ή ύποπτοι φοροδιαφυγής, για να δώσουν τις εξηγήσεις τους.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Όπως σωστά μου είπε ο Γενικός Γραμματέας του Σώματος Δίωξης Οικονομικού Εγκλήματος –μια ακόμα υπηρεσία που είναι αποδεκατισμένη αυτήν τη στιγμή και σε προσωπικό και σε αρμοδιότητες– με αυτόν τον τρόπο χρειάζονται εκατόν πενήντα χρόνια για να ελεγχθούν όλοι εκείνοι που βρίσκονται στις καταστάσεις και όχι μόνο στη λίστα Λαγκάρντ.
Ξυπνάει και κοιμάται η Αξιωματική Αντιπολίτευση με αυτή, όταν ξέρει ότι μιλάμε για λογαριασμούς της δεκαετίας του ’80 και ’90. Αλλά δεν επιμένουμε για λίστες, όπως για παράδειγμα του επικεφαλής της Αρχής για το ξέπλυμα βρώμικου χρήματος, που τεκμηριώνει ονομαστικά δύο χιλιάδες οκτακόσια τόσα άτομα με δηλώσεις στην εφορία 2,5 δισεκατομμυρίων και καταθέσεις στις ελληνικές τράπεζες πάνω από 10,5 δισεκατομμύρια. 
Δεν ξέρω εάν θα έρθει αύριο εδώ ο Υπουργός Οικονομικών κ. Χαρδούβελης για να μου απαντήσει σε ένα αίτημα που επί δύο μήνες εκκρεμεί. Πρέπει η Βουλή των Ελλήνων να ενημερωθεί, με τεκμήριο μαχητό για αυτή τη διαφορά στα λεφτά που υπάρχει μεταξύ καταθέσεων και δηλώσεων, για να φορολογηθούν. Αυτά θεωρούνται αφορολόγητα. Έχουν διαφύγει είκοσι δύο χιλιάδες τετρακόσιοι πενήντα. Έχει το Υπουργείο Οικονομικών και η Τράπεζα της Ελλάδος όλους τους καταλόγους για αυτούς που έχουν τα ακίνητα στο Λονδίνο ή χρήματα σε τράπεζες, στο Λιχτενστάιν, ή σε off shore εταιρείες.
Αυτά, κύριε Πρόεδρε, που συμβαίνει να είστε και Πρόεδρος της Επιτροπής για τον αναδρομικό έλεγχο όχι απλώς των δηλώσεων πόθεν έσχες, αλλά και της περιουσιακής και οικονομικής…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν είναι ο κ. Καλαντζής. Έχει αλλάξει ο Πρόεδρος.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Συγγνώμη. Ο προκαθήμενος, ο κ. Καλαντζής. 
Και όπως ξέρετε, κύριε Πρόεδρε –γιατί προεδρεύσατε αυτής της Επιτροπής- ήταν η Επιτροπή αυτή και όχι η Δικαιοσύνη που έστειλε τον άλλοτε Υπουργό, τον κ. Τσοχατζόπουλο, με τις δύο αντιφατικές δηλώσεις του, την αρχική και την συμπληρωματική, για έλεγχο και έτσι ξεκίνησε να ξετυλίγεται το κουβάρι.
(LA)
(FT)
Ο λαός, όμως, θεωρεί ότι εδώ στη Βουλή το ένα ή το άλλο κόμμα, ο ένας ή ο άλλος Βουλευτής, συγκαλύπτουν τις ανομίες. 
Κύριε Πρόεδρε, τότε ομόφωνα η Διάσκεψη των Προέδρων, πλην ενός συναδέλφου -κατά σύμπτωση του τότε Κοινοβουλευτικού Εκπροσώπου του ΣΥΡΙΖΑ, όχι του κ. Δρίτσα, ο οποίος παρίσταται εδώ- ζητήσαμε από τον κ. Τέντε -τον προϊστάμενο τώρα της νέας υπηρεσίας για την καταπολέμηση της διαφθοράς- να σταλεί η λίστα Λανγκάρντ στην Επιτροπή που έκανε τον αναδρομικό έλεγχο, από το 1974 μέχρι το 2012, διατελεσάντων Πρωθυπουργών, Αρχηγών Κομμάτων, Υπουργών και Αναπληρωτών Υπουργών. Διαβάζουμε αυτές τις ημέρες για off shore κάποιου Αρχηγού Κόμματος. Για ποιο λόγο όλες αυτές οι καταστάσεις, όπως των off shore εταιρειών να μην είναι σε αυτήν την Επιτροπή, ώστε να τις δείτε δεκατέσσερις Κοινοβουλευτικοί, από τη μία άκρη ως την άλλη του Κοινοβουλίου; Θα χαριστεί οποιοσδήποτε από αυτούς; Έτσι θα συγκαλυφθεί η ανομία του οποιουδήποτε, ακόμα κι αν οι περισσότεροι το θελήσουν; Δεν ξέρω, δεν το πιστεύω, δεν το φαντάζομαι! 
Πέρασε, όμως, από τη Βουλή το άρθρο 210 –φανταστείτε, οι περισσότεροι ούτε το διάβασαν, γιατί δεν ήταν πρακτικά δυνατό- όπου καταργείται αυτή η Επιτροπή και δημιουργείται μία άλλη πενταμελής, κύριε Πρόεδρε, από δύο Αντιπροέδρους του Σώματος -δηλαδή ένας από την Πλειοψηφία, ένας από την Αξιωματική Αντιπολίτευση-, δύο Δικαστές και έναν υποδιοικητή Τράπεζας της Ελλάδος, η οποία θα ασχοληθεί με εξήντα χιλιάδες δηλώσεις «πόθεν έσχες», που με διάφορους νόμους και υπηρεσίες, όπως η Αρχή για το ξέπλυμα βρώμικου χρήματος, επαναλαμβάνονται μέχρι τώρα.</Speech> 
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τίποτα δεν έκαναν, κύριε Πρόεδρε.</ChairmanSpeech>
	<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εσείς δεν φταίτε.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι. Λέω πως δεν έκαναν τίποτα.</ChairmanSpeech>
	<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Φυσικά δεν έκαναν τίποτα. 
Κύριε Πρόεδρε, εσείς το ξέρετε άριστα ως πρώην Πρόεδρος της Επιτροπής αυτής. Μόνο αυτή η Επιτροπή μπορεί, αρκεί να της δοθούν τα μέσα και να μην υπάρχει από τον εκάστοτε Πρωθυπουργό -τον ίδιο ή το περιβάλλον του- καμμία ανάμειξη, είτε ως προς τον Αντιπρόεδρο που θα είναι επικεφαλής είτε ως προς τη λειτουργία της. 
Το Σώμα ανέχτηκε και δυστυχώς ψηφίστηκε αυτό από εκατόν σαράντα δύο συναδέλφους, εκ των οποίων εβδομήντα ένας –το έκαναν, πιστεύω, αφελώς, επιπολαίως- και δεν έχω κάτι συγκεκριμένο για κάποιον εξ αυτών. Ψήφισαν, λοιπόν, μία διάταξη, με την οποία καταργήθηκε ο έλεγχος για δύο χρόνια πριν αναλάβει κανείς το καθήκον του Πρωθυπουργού, του Υπουργού κλπ. 
Μάλιστα για την πρώτη δήλωση ο απών τώρα Υπουργός εισήγαγε τροπολογία, αλλά δεν εμφανίστηκε να την υποστηρίξει. Την υποστήριξε ο γιατρός στο επάγγελμα, Αναπληρωτής τότε Υπουργός Εσωτερικών σε άσχετο νομοσχέδιο, περί μετανάστευσης. Αναφέρει πως μόνο η πρώτη δήλωση ελέγχεται ως προς το αληθές, δηλαδή τα παραστατικά. Εκεί, όπως ξέρετε περιορίζονται οι ορκωτοί ελεγκτές. Πάρτε τα παραστατικά, να δούμε αν είναι έτσι. Από εκεί και πέρα; Για τα άλλα, των επομένων ετών; Για ποιο λόγο; Μπορεί δηλαδή, κανείς να γίνεται Πρωθυπουργός, Υπουργός, Αρχηγός Κόμματος χωρίς να θέλουμε να ξέρουμε τη διαδρομή του μέχρι εκεί; Ντροπή! 
Γι’ αυτό, κύριε Πρόεδρε, εγώ πιστεύω ότι αυτό το νομοσχέδιο, καλύτερα προετοιμασμένο, με ουσιαστική συζήτηση στην Επιτροπή, θα μπορούσε να έλθει στη Βουλή, στην Ολομέλεια, όντως σε μία συνεδρίαση. 
	
(PM)
(LA)
Κάνει λάθος η Αντιπολίτευση εδώ. Η Αντιπολίτευση, αλλά και οι Βουλευτές που στηρίζουμε την Κυβέρνηση πρέπει να επιμένουμε να εφαρμοστούν το Σύνταγμα και ο Κανονισμός. Kαι στις συνεδριάσεις στην Επιτροπή –όχι μόνο πέντε, αλλά όσες απαιτούνται, όπως λέει το Σύνταγμα- να γίνεται αυτή η συζήτηση και ο λέξη προς λέξη έλεγχος και η διόρθωση, αν χρειάζεται, και όχι μόνο να έχουμε εδώ λόγους που «τους παίρνει ο αέρας». Παρακολουθούσα την κ. Κανέλλη, που έλεγε πολύ σοβαρά πράγματα, αλλά με την πίεση του χρόνου δεν ήταν δυνατό να καταλάβει κανείς απολύτως περί τίνος επρόκειτο.
Άρα, λοιπόν, κύριε Πρόεδρε, εγώ κάνω αυτή τη στιγμή έκκληση. Δεν είναι δυνατόν αυτός ο λαός να προχωρήσει σε καταστάσεις που μπορεί να αποδειχθούν εθνικώς επικίνδυνες –το τονίζω αυτό- χωρίς να έχει τη εκτίμηση που πρέπει να υπάρχει υπό τέτοιες συνθήκες στην όποια ηγεσία του.
(Στο σημείο αυτό κτυπάει επανειλημμένως το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αυτά ήθελα να πω, κύριε Πρόεδρε, και επιφυλάσσομαι.
Σε ό,τι αφορά την αρχή του νομοσχεδίου λέω «ναι», αλλά έχει πλείστες όσες ατέλειες και φοβούμαι ότι δεν θα είναι δυνατό να προχωρήσουμε χωρίς προβλήματα, διότι δεν σεβόμαστε ούτε την Ευρωπαϊκή Σύμβαση των Δικαιωμάτων του Ανθρώπου. Διατηρούμε στην Ελλάδα αντικειμενική ποινική ευθύνη και όταν μεν έλεγαν από το Βήμα πολλοί «δεν πληρώνω, δεν πληρώνω», είχε νόημα. Τώρα, όμως, δεν μπορούμε να είμαστε σ’ όλη την Ευρώπη η μόνη χώρα που πάμε στη φυλακή κάποιον που αντικειμενικά δεν έχει. Επίσης, δεν υπάρχει ούτε κίνητρο για όποιον είναι συνεπής οφειλέτης.
	Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε.
Κύριε Υπουργέ, θέλετε το λόγο για να  υπερασπιστείτε την τροπολογία σας για τρία λεπτά;</ChairmanSpeech>
<Speech><Parlmember>ΝΙΚΟΛΑΟΣ ΤΑΓΑΡΑΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΑΓΑΡΑΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε. Θα είμαι σύντομος.
Θέλω να αναφερθώ στην τροπολογία με γενικό αριθμό 1970 και ειδικό αριθμό 123, που αφορά στην περίπτωση της μη υπαγωγής αυθαιρέτων κατασκευών που έχουν κριθεί με τελεσίδικες και αμετάκλητες αποφάσεις δικαστηρίων ως αυθαίρετες κατασκευές, για να μην έχουμε προβλήματα νομιμότητας στην πορεία.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΑΣ</Parlmember>: Ο κ. Σκρέκας δεν θα έλθει; Υποτίθεται ότι συζητάμε εδώ…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα έλθει. Σήμερα είναι στη Σμύρνη. Αύριο θα είναι εδώ.
Το λόγο έχει ο κ. Ρήγας.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, συζητάμε σήμερα πολύ σοβαρές τροπολογίες οι οποίες εντάχθηκαν στο νομοσχέδιο του Υπουργείου Δικαιοσύνης. Κάναμε χθες την παρατήρηση ότι η διαδικασία αυτή δεν μας τιμά και κυρίως υποβαθμίζει και τη σημασία των τροπολογιών. Εν πάση περιπτώσει, επειδή όλα τα ζητήματα που ρυθμίζουν είναι κρίσιμα για τους Έλληνες πολίτες και για το μέλλον της ελληνικής οικονομίας, μπαίνω στην ουσία των τροπολογιών. 
Θα ήθελα να ξεκινήσω από την τροπολογία που ρυθμίζει τις ληξιπρόθεσμες οφειλές προς την τράπεζα και να πω τα εξής: Βρισκόμαστε ως χώρα στην πορεία εξόδου από το Μνημόνιο και ουσιαστικά στην πορεία εξόδου από μία πολύχρονη, βαθιά, πολύπλευρη κρίση. Κάνουμε τα τελευταία βήματα για να περάσουμε σε μια εντελώς διαφορετική φάση, όπου η χώρα μας θα είναι πιο ανεξάρτητη από λεπτομερείς οδηγίες που υποχρεωτικά η εξάρτησή μας από τους δανειστές μάς επέβαλε να υιοθετούμε. Η χώρα μας θα είναι πιο ισχυρή όσον αφορά τα οικονομικά της δεδομένα, πιο ώριμη ως πολιτικό σύστημα από τις εμπειρίες της κρίσης αυτής και μ’ αυτά τα δεδομένα σχεδιάζουμε την επόμενη μέρα.
(ΑΤ)
(PM)
Αυτή τη στιγμή συζητούνται τροπολογίες, νομοθετικές πρωτοβουλίες, οι οποίες έρχονται να υλοποιήσουν δεσμεύσεις που αναλάβαμε και οι οποίες έχουν να κάνουν με επανόρθωση, με διόρθωση, με αποκατάσταση αδικιών και στρεβλώσεων που δημιούργησε η κρίση στην ελληνική οικονομία.
Ήδη εχθές εκδόθηκε η εγκύκλιος που αφορά τις ληξιπρόθεσμες οφειλές προς το Δημόσιο και προς τα ασφαλιστικά ταμεία. Είναι μια ρύθμιση γενναία. Είναι μια ρύθμιση η οποία θα έλεγα ότι δίνει μια τελευταία ευκαιρία, αλλά «χρυσή» ευκαιρία σε όσους θα αξιοποιήσουν τις ρυθμίσεις και θα προσπαθήσουν να εξοφλήσουν τις οφειλές τους προς το Δημόσιο και τα ασφαλιστικά ταμεία. Είναι γενναία η ρύθμιση, γιατί δίνει τη δυνατότητα ακόμα και σε αυτούς που η κρίση τούς έχει κυριολεκτικά γονατίσει να κάνουν μια προσπάθεια ρύθμισης των συγκεκριμένων οφειλών. 
Γνωρίζουμε ότι η Τρόικα και σε αυτό το σημείο, με μια αδικαιολόγητη ιδεοληπτικού χαρακτήρα εμμονή, εμπόδιζε την ρύθμιση αυτή. Δεν είναι, όμως, μόνο η αντίθεση που είχε η Τρόικα. Είναι η εικόνα που έχουμε στείλει όλα αυτά τα χρόνια ως πολιτικό σύστημα, και ως διοίκηση αλλά και ως κοινωνία, για το πώς εννοούμε την εκπλήρωση των υποχρεώσεών μας απέναντι στο κράτος και στα ασφαλιστικά ταμεία. 
Η κρίση επιδείνωσε την κατάσταση. Η κρίση αφαίρεσε εισόδημα από τους Έλληνες. Η κρίση γονάτισε την οικονομία και κατ’ επέκταση τους επαγγελματίες, τις επιχειρήσεις, όλον τον εμπορικό και επιχειρηματικό κόσμο. 
Έτσι, δημιουργήθηκαν οφειλές και απέναντι στο Δημόσιο και απέναντι στα ασφαλιστικά ταμεία και απέναντι στις τράπεζες, επειδή δεν είχαν τη δυνατότητα -αντικειμενικά- οι οφειλέτες να ανταποκριθούν στις υποχρεώσεις τους. Αυτό είναι το ένα κομμάτι, το ένα μέρος της αλήθειας, το ένα τμήμα αυτών που αποτελούν τους συνολικούς οφειλέτες.
Υπάρχουν όμως, κυρίες και κύριοι συνάδελφοι και άλλοι, οι οποίοι διαχρονικά έχουν υιοθετήσει μια κουλτούρα, την οποία και εμείς σε ένα μεγάλο βαθμό ως πολιτικό σύστημα καλλιεργήσαμε, οι λεγόμενοι μπαταχτσήδες. Υπήρχαν πριν την κρίση και υπάρχουν και σήμερα.
Αν δει κάποιος πότε δημιουργήθηκαν προς τα ασφαλιστικά ταμεία οι οφειλές, θα δει ότι το 60% των οφειλών δημιουργήθηκε πριν από την κρίση, τότε που δεν υπήρχε λόγος που κάποιος δεν πλήρωνε τις οφειλές του. Γιατί δεν υπήρχε η συνείδηση, γιατί είχε καλλιεργηθεί η άποψη: «Δεν πειράζει, και τις εισφορές μου να μην δώσω, θα έρθει κάποια φιλολαϊκή κυβέρνηση και θα με εντάξει σε κάποιο ταμείο, θα παίρνω μία σύνταξη και θα παίρνω και ΕΚΑΣ και θα παίρνω και επικουρικές, γιατί ο κρατικός Προϋπολογισμός θα έρχεται και θα καλύπτει μονίμως την τρύπα».
Έτσι, λοιπόν, σήμερα, την ώρα της κρίσης, έπεσε ο πέλεκυς επί δικαίου και αδίκων και είμαστε υποχρεωμένοι να κάνουμε μία ακόμα ρύθμιση, η οποία είναι οριζόντια και άδικη επομένως –όλες οι οριζόντιες ρυθμίσεις είναι άδικες– γιατί δεν κατορθώσαμε ποτέ να εξειδικεύσουμε και να εξατομικεύσουμε ποιος είναι ο κάθε οφειλέτης.
Είναι, όμως, μία ευκαιρία την οποία πιστεύω ότι πρέπει να αξιοποιήσουν οι οφειλέτες και να υπαχθούν σε αυτήν τη ρύθμιση. Αναφέρομαι πάντα στη ρύθμιση η οποία είναι σε ισχύ και την οποία υπενθυμίζω ότι δεν υπερψήφισε η Αξιωματική Αντιπολίτευση, λέγοντας «παρών».
(BS)
(AT)
Έρχομαι τώρα στα θέματα των οφειλών προς τις τράπεζες. Εδώ γίνεται μια σοβαρή προσπάθεια να υπάρξει μια ρύθμιση για τις ληξιπρόθεσμες οφειλές προς τις τράπεζες οι οποίες αφορούν περίπου εκατόν ογδόντα χιλιάδες επιχειρήσεις και επαγγελματίες, εκ των οποίων οι εκατόν εξήντα πέντε χιλιάδες αφορούν μικρές και μεσαίες επιχειρήσεις, που συμπεριλαμβάνονται στη ρύθμιση και έχουν τζίρο κύκλου εργασιών μέχρι 2.500.000 και οι υπόλοιπες δεκαπέντε χιλιάδες έχουν να κάνουν με τις μεγάλες επιχειρήσεις τις οποίες και συμπεριλαμβάνει η ρύθμιση. 
Γίνεται, λοιπόν, μια προσπάθεια τα λεγόμενα «κόκκινα» δάνεια και οφειλές προς τις τράπεζες να ρυθμιστούν. 
Οι οφειλές αυτές έχουν δημιουργηθεί διαχρονικά. Έχουν, όμως, αυξηθεί κατά την περίοδο της κρίσης. Και εδώ, όμως, αν δείτε τα στατιστικά στοιχεία τι θα παρατηρήσετε; Όπως και με το χρέος προς το δημόσιο και με το χρέος προς τα ασφαλιστικά ταμεία, αυτές οι οφειλές προς τις τράπεζες δεν αυξήθηκαν μόνο κατά τη διάρκεια της κρίσης. Τα στατιστικά στοιχεία λένε ότι από το 2003 μέχρι το 2008 διπλασιάστηκαν οι ληξιπρόθεσμες οφειλές προς το δημόσιο κατ’ αντίστοιχο τρόπο και προς τις τράπεζες. Και το δεύτερο κύμα διπλασιασμού ήρθε από το 2009 μέχρι το 2013. 
Άρα, και εδώ -και προ της κρίσης- υπήρχε τεράστιο πρόβλημα οφειλών προς τις τράπεζες και προς το δημόσιο. 
Γιατί συνέβαινε αυτό; Όχι μόνο γιατί κάποιοι ήταν κακοπληρωτές -που και αυτό ισχύει- αλλά γιατί οι τράπεζες σε παλαιότερες εποχές δεν εξέταζαν τη βιωσιμότητα των επιχειρήσεων προκειμένου να τις χρηματοδοτήσουν. Έπαιζαν τα δικά τους παιχνίδια –όχι μόνο οι ιδιωτικές τράπεζες, κατά κύριο λόγο οι κρατικές τράπεζες- έκαναν πολιτικά ρουσφέτια στη λογική των δανειοδοτήσεων και έδιναν θαλασσοδάνεια σε επιχειρήσεις οι οποίες έτσι κι αλλιώς δεν ήταν βιώσιμες, με αποτέλεσμα να μην μπορούν να εκπληρώσουν τα δάνειά τους. 
Ερχόμαστε, λοιπόν, σήμερα να τα ρυθμίσουμε με έναν τρόπο που, δεδομένων όλων των στοιχείων και της συγκυρίας, θα έλεγα ότι είναι ο καλύτερος δυνατός. Ακούω ότι για άλλη μια φορά υπάρχει αυτή τη στιγμή κυρίαρχη θέση των τραπεζών. Και αυτό με μια πρώτη ανάγνωση φαίνεται ότι είναι έτσι. 
Εμείς, όμως, και κατά τη συζήτηση που κάναμε στα πλαίσια του δικού μας τομέα οικονομίας και ανάπτυξης βάλαμε κάποιες δικλείδες. Είπαμε, λοιπόν, ότι ναι μεν οι τράπεζες θα πρέπει να έχουν λόγο στη ρύθμιση των δανείων, όμως θα πρέπει να υπάρχουν κάποιες δικλείδες έτσι ώστε και οι τράπεζες να μην αυθαιρετούν, δηλαδή να μην είναι απόλυτα στο χέρι τους ποια δάνεια θα ρυθμίζουν και ποια όχι. Θα υπάρχει μια αυξημένη εποπτεία και έλεγχος από επιτροπή, η οποία προβλέπεται και της οποίας ο ρόλος θα πρέπει να γίνει πολύ πιο συγκεκριμένος, έτσι ώστε ο νόμος να εφαρμόζεται με πολύ πιο ορθό τρόπο.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Ρήγα, είναι και ο Κώδικας Δεοντολογίας.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Θα έρθω και σε αυτό. 
Υπάρχουν, όμως, κάποια δεδομένα τα οποία κάποιοι τα αγνοούν σήμερα. Εξαιτίας της κρίσης και εξαιτίας τους παρελθόντος που περιέγραψα πριν από λίγο, οι τράπεζες σήμερα εκούσες άκουσες μπήκαν σε μια διαδικασία ελέγχου και εποπτείας. Δεν μπορούν να κάνουν, λοιπόν, σήμερα οι τράπεζες αυτά που έκαναν πριν από λίγα χρόνια, γιατί εκτός από την εποπτεία της Τράπεζας της Ελλάδας υπάρχει και η εποπτεία του ταμείου Χρηματοπιστωτικής Σταθερότητας, υπάρχει και η εποπτεία της Ευρωπαϊκής Κεντρικής Τράπεζας, υπάρχει ο Κώδικας Δεοντολογίας πλέον ο οποίος προβλέπει τον τρόπο, τα βήματα και τα κριτήρια με τα οποία χορηγείται ή ρυθμίζεται ένα δάνειο. Επομένως, όσοι με αόριστο τρόπο λένε ότι οι τράπεζες κρίνουν κατά απόλυτο υποκειμενικό τρόπο τις περιπτώσεις, δεν είναι αληθές. 
Υπάρχουν, λοιπόν, δικλείδες ασφαλείας που υποχρεώνουν τις τράπεζες -και είναι και προς το συμφέρον τους- να κάνουν ρυθμίσεις με τρόπο αντικειμενικό έτσι ώστε να ρυθμίζουν δάνεια βιώσιμων επιχειρήσεων, επιχειρήσεων που αν τους δοθεί μια στήριξη, θα μπορέσουν να ορθοποδήσουν, θα μπορέσουν να διατηρήσουν τις θέσεις εργασίας, θα μπορέσουν να συμβάλλουν ουσιαστικά στην επανεκκίνηση της ελληνικής οικονομίας. 
(BS)
Δεν θα ήθελα να μπω σε λεπτομέρειες. Αυτό θα το κάνουμε αύριο στις ρυθμίσεις αυτών των τραπεζών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κύριε Ρήγα.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Θα ολοκληρώσω, κύριε Πρόεδρε.
 Θα ήθελα να πω, όμως, κύριε Υπουργέ, ότι έχουμε μιλήσει για ένα ολοκληρωμένο πλαίσιο παρεμβάσεων το οποίο αφορά αυτό που ήδη έγινε με τα ληξιπρόθεσμα χρέη προς το Δημόσιο και τα ασφαλιστικά ταμεία, με αυτό που γίνεται σήμερα με τα «κόκκινα» δάνεια κι επίσης κάτι ακόμα το οποίο περιμένει η ελληνική κοινωνία, το περιμένουμε γιατί το έχουμε ζητήσει ως προτεραιότητα και κυρίως το περιμένουν οι συνεπείς οφειλέτες: Θα πρέπει, λύνοντας τα εμπόδια που ξέρουμε ότι υπάρχουν για να μην θεωρηθούν ως κρατικές ενισχύσεις, να υπάρξει το ταχύτερο δυνατό -επεξεργασμένο σωστά κι έχοντας λύσει όλα τα προβλήματα με την Ευρωπαϊκή Επιτροπή- νομοσχέδιο το οποίο θα διευκολύνει τους οφειλέτες οι οποίοι είναι συνεπείς. Σε αυτήν την κοινωνία κάποια στιγμή έχουμε χρέος να σκεφτούμε και αυτούς που κάνουν ό,τι είναι δυνατόν, έχοντας περιορισμένο εισόδημα, για να είναι εντάξει απέναντι στις υποχρεώσεις τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία. Και με αυτό κλείσατε.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Είναι αυτοί οι οποίοι κρατούν όρθια σήμερα την ελληνική οικονομία. 
Γι’ αυτό, λοιπόν, εμείς θεωρούμε ότι είναι θετική η ρύθμιση. Χρειάζεται, όμως, να συμπληρωθεί όλο αυτό το παζλ των παρεμβάσεων που έχουμε σήμερα.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε. 
Το λόγο έχει ο Πρόεδρος της Δημοκρατικής Αριστεράς, κ. Κουβέλης.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι και η δική μου εισήγηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ασφαλώς και θα την κάνετε την εισήγησή σας.</ChairmanSpeech>
<Speech><Parlmember>ΦΩΤΙΟΣ ΚΟΥΒΕΛΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, αναμφισβήτητα υπάρχει το τεράστιο πρόβλημα του δημοσίου χρέους, το οποίο δεν είναι βιώσιμο και πρέπει οπωσδήποτε να αναδιαρθρωθεί. 
Δεν επανέρχομαι σήμερα στο ζήτημα αυτό, διότι μακρόν έχει τεθεί και στο δημόσιο διάλογο και μάλιστα με την ειδικότερη πρόταση, ότι ανεξάρτητα από τις διαφωνίες, τις αντιθέσεις, τις αντιπαραθέσεις –δικαιολογημένες στο πλαίσιο της δημοκρατικής λειτουργίας του πολιτεύματος των κομμάτων- πρέπει να υπάρξει ο ελάχιστος κοινός τόπος, προκειμένου να διεκδικηθεί η αναδιάρθρωση του δημοσίου χρέους, το οποίο εάν δεν αναδιαρθρωθεί, νομίζω, πέρα από κάθε πρόσχημα, ότι είμαστε υποχρεωμένοι να συμφωνήσουμε πως δεν μπορεί και να εξυπηρετηθεί. 
Από την άλλη πλευρά, όμως, υπάρχει το ιδιωτικό χρέος για το οποίο μόνο αποσπασματικές ενέργειες έχουν μέχρι τώρα καταγραφεί και δεν έχει αντιμετωπιστεί ως ένα ενιαίο όλο. Και αυτό διότι το ιδιωτικό χρέος έχει τρία μεγέθη που το προσδιορίζουν: 
Είναι οι ληξιπρόθεσμες οφειλές προς το Δημόσιο, με την όποια ρύθμιση έχει γίνει. Είναι τα «κόκκινα» δάνεια, τα οποία σήμερα συζητούνται με την υπόψιν τροπολογία. Και υπάρχουν και τα στεγαστικά δάνεια. 
Αυτά τα τρία μεγέθη, κύριε Πρόεδρε και κύριοι συνάδελφοι, προσδιορίζουν την έννοια του ιδιωτικού χρέους, το οποίο δεν μπορεί να παρωθείται στο περιθώριο του πολιτικού ενδιαφέροντος.
Έρχομαι, όμως, σήμερα στα «κόκκινα» δάνεια. Η ρύθμιση έχει ένα βασικό στοιχείο: Το κριτήριο της βιωσιμότητας. Όμως, κύριε Υπουργέ, ποιος κρίνει τη βιωσιμότητα; Οι τράπεζες κατά τη ρύθμιση. Και δεν επιλέγει η Κυβέρνηση για την αξιολόγηση του εάν υπάρχει ή δεν υπάρχει βιωσιμότητα, να ιδρυθεί, να θεσπιστεί, μια αρχή, μια δομή, η οποία δεν θα έχει σχέση με τις τράπεζες και θα εξασφαλίζει την ανεξαρτησία της κρίσης, όπως για παράδειγμα γίνεται στην Ιρλανδία. Διότι αν και πάλι οι τράπεζες είναι εκείνες οι οποίες θα κρίνουν τη βιωσιμότητα, είναι βέβαιο ότι η βιωσιμότητα θα ελαστικοποιείται ανάλογα με τις επιδιώξεις, αλλά και τις διεκδικήσεις που έχουν κάθε φορά οι τράπεζες για τα δικά τους συμφέροντα.
Εμείς υποστηρίξαμε ότι ένα δεύτερο κριτήριο που πρέπει να υπάρχει –και το είχε αποδεχτεί αρχικά η Συγκυβέρνηση- είναι ότι κανένας δεν θα πληρώνει για τη ρύθμιση του οποιουδήποτε χρέους με ποσό που θα ξεπερνάει το 30% της εισοδηματικής του δυνατότητας. 
(XS)
(PS)
Δηλαδή, κύριε Πρόεδρε, το 30% του όποιου εισοδήματος των πολιτών πρέπει να μένει ανέπαφο, να προστατεύεται και από κει και πάνω να γίνεται η οποιαδήποτε ρύθμιση. Και αυτό το στοιχείο απουσιάζει. 
Κύριε Υπουργέ, έρχεται και η τροπολογία, την οποία έχουμε καταθέσει, αναφορικά με τη ρύθμιση του τεράστιου ζητήματος των μικροομολογιούχων. 
Οι μικροομολογιούχοι είναι γνωστό, κυρίες και κύριοι συνάδελφοι, ότι ήσαν οι πλέον καλοπροαίρετοι πολίτες, αφού εμπιστεύθηκαν τα χρήματά τους στα κρατικά ομόλογα. Δεν πήραν τα χρήματά τους να φύγουν στο εξωτερικό. Με σχέση εμπιστοσύνης προς το Ελληνικό Δημόσιο έβαλαν τα λεφτά τους, τις μικροαποταμιεύσεις τους, προϊόν αιματηρών –αν θέλετε- οικονομιών και πήραν τα ομόλογα. Και αιφνιδίως υπήρξε ένα κούρεμα που απομείωσε τις ομολογίες αυτών των μικροομολογιούχων σε ποσοστό 53%. Με τη ρύθμιση που έγινε -η οποία φτάνει το 2040, 2042, αν δεν απατώμαι- η απομείωση, κύριε Πρόεδρε, έφτασε το 75%.
Εμείς, οι Βουλευτές της Δημοκρατικής Αριστεράς, καταθέσαμε μία τροπολογία, η οποία θέλει, επιχειρεί να αποκαταστήσει κατά το δυνατόν τα πράγματα, να περιορίσει την αδικία, η οποία έγινε σε βάρος αυτών των πολιτών, να αποκαταστήσει αυτούς τους ανθρώπους. Μάλιστα, είναι μία πρόταση που στην εξειδίκευσή της δεν στερείται και ρεαλισμού, ενός ρεαλισμού που έχει απόλυτη επαφή και με τη δημοσιονομική πραγματικότητα της χώρας. 
Έχουμε, κύριε Πρόεδρε και κύριοι συνάδελφοι, περιπτώσεις μικροομολογιούχων που πήραν στα χέρια τους ομολογίες για αποζημίωση η οποία τους εδόθη όταν απολύθηκαν από συγκεκριμένες δημόσιες υπηρεσίες. 
Κύριε Υπουργέ, το αντιλαμβάνεστε; Σε κάποιον ο οποίος απολύθηκε αντί να δώσουν τη νομοθετημένη, την προβλεπόμενη από το νόμο αποζημίωση, του έδωσαν ομόλογα, τα οποία, όμως, κουρεύτηκαν και μάλιστα με ένα κούρεμα που ξεκίνησε από το 53% για να φτάσει στο 75%. Τι νομίζετε; Ότι δεν πρέπει να γίνει αποκατάσταση αυτών των ανθρώπων; Αυτοί δεν είναι οι πλούσιοι πολίτες. Αυτοί δεν είναι εκείνοι, οι οποίοι κέρδισαν και αύξησαν την περιουσιακή τους κατάσταση, στη διάρκεια μάλιστα, κύριε Υπουργέ, της κρίσης. Είναι αυτοί, οι οποίοι –ας το επαναλάβω- με σχέση απόλυτης εμπιστοσύνης προς το Ελληνικό Δημόσιο, προς την έκφραση, δηλαδή, της πατρίδας τους, ενεπιστεύθησαν τα χρήματά τους και πήραν ομόλογα του Ελληνικού Δημοσίου. 
Γνωρίζω τον αντίλογο. Θα μου πείτε ότι υπάρχει μία απόφαση του Συμβουλίου της Επικρατείας. Και δεν είναι μόνο μία, είναι περισσότερες της μίας. Θα αποφύγω την οποιαδήποτε κριτική στην όποια απόφαση το Συμβουλίου της Επικρατείας για λόγους που έχουν σχέση με τον τρόπο που αντιμετωπίζω την ελληνική δικαιοσύνη. Τον κριτικό μου λόγο, βέβαια, τον έχω, τις κριτικές μου απόψεις τις έχω, όπως έχω τις κριτικές μου απόψεις και για άλλες αποφάσεις του Συμβουλίου της Επικρατείας, για αποφάσεις οι οποίες ρύθμισαν με διαφορετικό τρόπο καταστάσεις που έχουν σχέση με την οικονομική κατάσταση των πολιτών, οι οποίοι αδικήθηκαν κατάφορα και μάλιστα κατά παράβαση συνταγματικών κανόνων και συνταγματικών ρυθμίσεων.
Όμως, σας λέω χαρακτηριστικά -το γνωρίζετε, ο αρμόδιος Υπουργός Δικαιοσύνης είστε- ότι υπάρχουν αποφάσεις του Γερμανικού Δικαστηρίου, υπάρχει απόφαση του Αυστριακού Δικαστηρίου, που εδέχθησαν, κύριε Πρόεδρε, οι αποφάσεις αυτές ότι Γερμανοί πολίτες ή πολίτες της Αυστρίας ουσιαστικά εξαπατήθηκαν, διότι προσήλθαν με σχέση εμπιστοσύνης να αγοράσουν κρατικά ομόλογα μιας άλλης χώρας, την κατάσταση των οποίων χωρών ουδείς τους την είπε με την ακρίβεια που θα έπρεπε να γνωρίζει αυτός που πάει να αγοράσει ομόλογα για να αποφασίσει αν θα τα πάρει ή αν δεν θα τα πάρει, αν είναι υψηλού κινδύνου, αν είναι μεσαίου κινδύνου, αν είναι χαμηλού κινδύνου, για να χρησιμοποιήσω και διατυπώσεις που περιλαμβάνονται και στα κείμενα αυτών των δικαστικών αποφάσεων. 
(OR)
(2XS)
Πέρα, όμως, από τις δικαστικές αποφάσεις, νομίζω -χωρίς να κλονίζονται τα θεμέλια της δημοσιονομικής πραγματικότητας της χώρας- ότι αυτή η ρύθμιση που σας προτείνεται με την τροπολογία της Δημοκρατικής Αριστεράς δεν στερείται ρεαλισμού, έχει -ας το επαναλάβω- απόλυτη επαφή με τη δημοσιονομική πραγματικότητα και τις δημοσιονομικές δυνατότητες της χώρας, όπως αυτές σήμερα βρίσκονται, και πρέπει να την υιοθετήσετε. Η περαιτέρω διαιώνιση αυτής της κατάστασης προσβάλει. Και προσβάλει όχι μόνο τους πολίτες, αλλά και τη σχέση της ηθικής που πρέπει να έχει η πολιτεία με τους πολίτες. 
Κύριοι της Κυβέρνησης, κύριε Υπουργέ, περιμένουμε να υιοθετήσετε την πρόταση. Επαναλαμβάνω, είναι πρόταση λογική, είναι πρόταση δίκαιη, είναι πρόταση η οποία, εν μέρει τουλάχιστον, θα αποκαταστήσει την κατάφωρη αδικία, η οποία έγινε για τους μικροομολογιούχους. 
Κύριε Υπουργέ, εδώ θα κριθείτε. Θα κριθεί το κατά πόσο η Κυβέρνηση αντιλαμβάνεται τη δημοσιονομική αντιμετώπιση των πραγμάτων με σχέση εμπιστοσύνης και δικαιοσύνης έναντι των πολιτών. Η τροπολογία που κατέθεσε η Δημοκρατική Αριστερά, σας βοηθάει, αν θέλετε, να αντιμετωπίσετε το θέμα και να την κάνετε αποδεκτή. 
(Χειροκροτήματα από την πτέρυγα της Δημοκρατικής Αριστεράς)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε Πρόεδρε. 
Το λόγο έχει η Εισηγήτρια του ΣΥΡΙΖΑ, η κυρία Ζωή Κωνσταντοπούλου.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ως προς τα άρθρα του νομοσχεδίου, θα επαναλάβω ότι διαλαμβάνονται διατάξεις που είναι ύποπτες και οι οποίες σας επιτρέπουν και επιτρέπουν γενικά να ιδρυθούν επιχειρήσεις απονομής χάριτος ή μετρίασης της ποινής ανάλογα με την υπόθεση. 
Σας είπα και κατά τη διάρκεια της Επιτροπής ότι υπάρχουν δημοσιεύματα του Ιουλίου 2014, με τα οποία καταγράφεται και καταγγέλλεται μια επιχείρηση τακτοποίησης ημετέρων μέσα από την απονομή χάριτος. Τα καταθέτω στα Πρακτικά. 
(Στο σημείο αυτό η Βουλευτής κυρία Ζωή Κωνσταντοπούλου καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Πρέπει να εξηγήσετε, με βάση αυτά τα στοιχεία που δεν έχουν καμμία σχέση με την δικαιοπολιτική στόχευση και αποστολή της διαδικασίας χάριτος, πώς δρομολογείτε μια διαδικασία επέκτασης της δυνατότητας χάριτος σε σχέση και με αποφάσεις άλλων κρατών-μελών. 
Ελπίζω οι πρώτοι που θα επωφεληθούν από τις διαδικασίες αυτές να μην είναι οι καταδικασθέντες για εγκλήματα διαφθοράς και διασπάθισης δημοσίου χρήματος από δικαστήρια άλλων ευρωπαϊκών κρατών. 
Σας είπαμε, επίσης, εισηγητικά -το επαναλαμβάνω, γιατί είναι αδύνατον, φυσικά, να αναφερθώ σε ένα-ένα τα άρθρα- ότι είναι αδιανόητα τα άρθρα εκείνα με τα οποία επιτρέπετε την αναπροσαρμογή της ποινής επί τα βελτίω, χωρίς συνεκτίμηση παραμέτρων οι οποίες είναι καθοριστικές για την βαρύτητα της ποινικής αξίωσης της πολιτείας. 
Σας είπαμε, επίσης, εισηγητικά -δεν απαντήσατε τίποτα γι’ αυτά τα θέματα, βεβαίως- ότι δε νοείται διαδικασία διαβούλευσης μεταξύ Εισαγγελέως Πρωτοδικών και αρμοδίων Αρχών άλλων χωρών. Δεν υπάρχει τέτοιο πράγμα στην ποινική δικονομία και συνιστά διαδικασία η οποία διαρρηγνύει τον πυρήνα των εγγυήσεων της ποινικής δικονομίας, της ποινικής προδικασίας και της ποινικής διαδικασίας, αφού εγκαθιδρύει μια προφορική επικοινωνία μεταξύ Αρχών, της οποίας μάλιστα δεν υπάρχει εγγύηση ότι λαμβάνει γνώση ο ενδιαφερόμενος. 
(XA)
(OR)
Τέλος, σας είπαμε ότι κακώς επιβαρύνετε τον Εισαγγελέα Πρωτοδικών με μια πρωτόγνωρη διαδικασία, όταν οι Εισαγγελείς Πρωτοδικών της χώρας είναι εγκαταλελειμμένοι στην πραγματικότητα να αντιμετωπίζουν εκατοντάδες χιλιάδες δικογραφίες χωρίς υποστήριξη, πολλές φορές ακριβώς για να μη διερευνώνται ορισμένες δικογραφίες και να χάνονται στον όγκο του φόρτου εργασίας. 
Λέγοντας αυτά, σας ξεκαθαρίζω ότι στα περισσότερα άρθρα του νομοσχεδίου σας εμείς θα απόσχουμε της ψηφοφορίας, διαμαρτυρόμενοι ακριβώς για τον πρόχειρο, ανεύθυνο και πραγματικά σκανδαλώδη τρόπο με τον οποίο επιθυμείτε και επιταχύνετε τη νομοθέτηση σε τόσο σοβαρά ζητήματα. Από εκεί και πέρα, θα καταγράψουμε την αρνητική μας ψήφο σε συγκεκριμένα άρθρα που τα θεωρούμε και ιδιαιτέρως προβληματικά στον πυρήνα τους. 
Λέγοντας αυτά και δεδομένης της αλλοπρόσαλλης διαδικασίας που έχει υιοθετηθεί, θα μου επιτρέψετε να τοποθετηθώ επί της αρχής για τρεις από τις τροπολογίες που αποτελούν στην πραγματικότητα και νομοσχέδια. Πρόκειται για την τροπολογία που αφορά τα επιχειρηματικά δάνεια και τα δάνεια επαγγελματιών, την τροπολογία που αφορά τη μερική εφαρμογή δικαστικών αποφάσεων οι οποίες αφορούν τις περικοπές που είχαν γίνει στα μέλη των Ενόπλων Δυνάμεων, των Σωμάτων Ασφαλείας αλλά και στους δικαστικούς και εισαγγελικούς λειτουργούς και την τροπολογία που αφορά τη διαφήμιση στα Μέσα Ενημέρωσης που διαπίστωσα ότι η αρμοδία Υπουργός επιχείρησε να αποφύγει ως προς την ουσία της και ως προς την καταβολή της. 
Πρώτη τροπολογία: επιχειρηματικά δάνεια και δάνεια επαγγελματιών. Επισημαίνω ότι ακόμα δεν έχουμε ακούσει αρμόδιο Υπουργό να τοποθετείται και να την παρουσιάζει, αν και είμαστε ήδη στη δεύτερη ημέρα συζήτησης. Επισημαίνω ακόμη ότι ζητήσαμε να συζητηθεί η τροπολογία στην Επιτροπή και το απορρίψατε εσείς, οι κυβερνητικοί Βουλευτές, οι οποίοι επισπεύδετε αυτήν την τροπολογία. Πρόκειται στην πραγματικότητα για μια τροπολογία με την οποία παραδίδετε «γη και ύδωρ» στους τραπεζίτες, αφού τους αναγνωρίζετε τη διακριτική ευχέρεια να αποφασίζουν ποια επιχείρηση θα επιβιώσει και ποια θα πεταχθεί στον Καιάδα. Εγκαταλείπετε, δηλαδή, επιχειρηματίες και ελεύθερους επαγγελματίες στο έλεος των τραπεζών και των τραπεζιτών, όπως ακριβώς έχετε κάνει με τους πολίτες, με αποτέλεσμα πάρα πολλοί απ’ αυτούς όχι απλώς να βιώνουν ακραίες συνθήκες απόγνωσης και εξαθλίωσης, αλλά να οδηγούνται και σε αυτοκτονίες. 
Σε ποιους τραπεζίτες τώρα εσείς παραδίδετε το μέλλον των επιχειρήσεων και των ελευθέρων επαγγελματιών; Στους ίδιους τραπεζίτες με τους οποίους ανταλλάσσετε εξυπηρετήσεις, στους ίδιους τραπεζίτες και στις διοικήσεις τραπεζών που χορήγησαν εκατοντάδες εκατομμύρια ευρώ ως δάνεια στα κόμματά σας με εγγύηση τη μελλοντική κρατική επιδότηση –δηλαδή, ουσιαστικά παραβίασαν τους κανόνες για τη διασφάλιση εγγυήσεων για τους τραπεζίτες για τη χορήγηση δανείων- στους ίδιους τραπεζίτες που απαλλάξατε με αντισυνταγματική, εκπρόθεσμη τροπολογία τριών Βουλευτών της Νέας Δημοκρατίας –να μην τα ξεχνάμε αυτά- τον Απρίλιο του 2013, στους ίδιους τραπεζίτες για τους οποίους καταγγέλλεται όχι μόνο από το ΣΥΡΙΖΑ αλλά ήδη και από το Γενικό Επιθεωρητή Δημόσιας Διοίκησης ότι τους ωφελήσατε παρά το καθήκον σας και παρά το νόμο. 
Καταθέτω στα Πρακτικά το έγγραφο του κυρίου Ρακιντζή, στον οποίον είχαμε παραδώσει και τη «Μαύρη Βίβλο της Ντροπής», όπου καταγράφουμε αυτά τα αίσχη σας. 
(Στο σημείο αυτό η Βουλευτής κυρία Ζωή Κωνσταντοπούλου  καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(SM)
(XA)
Πρέπει να συνεννοηθούμε, διότι όταν κάναμε τη διαδικασία έρευνας για τη λίστα Λαγκάρντ -στην οποία εμπλέκεται επίσης ο όμιλος EFG, εμπλέκεται δηλαδή η Eurobank- τι διαπιστώσαμε; Ως μέλη διοικήσεων τραπεζών ουσιαστικά τοποθετούνται οι αποτυχόντες πολιτευτές σας, πρώην Βουλευτές σας, πρώην στελέχη των Υπουργείων σας.
 Να αναφέρω τον κ. Πλασκοβίτη, εμπλεκόμενο στη λίστα Λαγκάρντ και ψευδορκήσαντα στην Επιτροπή, ο οποίος είναι μέλος του διοικητικού συμβουλίου της Τράπεζας της Ελλάδος; Τον κ. Γεωργακόπουλο, πρώην γενικό γραμματέα του Υπουργείου Οικονομικών, που τώρα είναι σε εταιρεία ακινήτων της Τράπεζας Πειραιώς; Τον κ. Πρωτόπαπα; Τον κ. Παπουτσή, ο οποίος τοποθετήθηκε εκπρόσωπος της Ελλάδας στην Παγκόσμια Τράπεζα; Τον κ. Ζανιά, πρώην Υπουργό Οικονομικών και πρώην Πρόεδρο του Συμβουλίου Οικονομικών Εμπειρογνωμόνων του Υπουργείου Οικονομικών, ο οποίος έγινε πρόεδρος της Ένωσης Ελληνικών Τραπεζών; Να αναφέρω τον κ. Μάναλη που ορίσατε ειδικό διαχειριστή της ΕΡΤ, τον απαλλάξατε από τη διαχειριστική του ευθύνη και εν συνεχεία μεταπήδησε στην Attica Bank; Ή να αναφέρω την αντίστροφη διαδικασία αποκατάστασης σε κυβερνητικές θέσεις τραπεζιτών, με προεξάρχον παράδειγμα βέβαια τον κ. Παπαδήμο που έγινε και Πρωθυπουργός της χώρας μέσα από μία διαδικασία συνταγματικής εκτροπής;
Δεν εγγυάστε την ισότητα και τη διαφάνεια στη χορήγηση των επιχειρηματικών δανείων και στην παρακολούθησή τους. Αυτό που καταγράφεται είναι ότι κάποιοι παίρνουν δάνεια χωρίς εγγυήσεις ή με ανεπαρκείς εγγυήσεις, την ίδια ώρα που άλλοι ασφυκτιούν. Αυτό που καταγράφεται είναι ότι αυτοί τους οποίους εξυπηρετείτε πάλι με τροπολογίες -όπως η τροπολογία για τα μέσα ενημέρωσης- είναι οι ίδιοι που βρίσκονται να φοροδιαφεύγουν. 
Καταθέτω το δημοσίευμα του «Βήματος» για τους καυτούς λογαριασμούς της λίστας Λαγκάρντ, όπου αναφέρεται πρώτη-πρώτη η περίπτωση δύο εκδοτών, κατασκευαστών.
(Στο σημείο αυτό  η Βουλευτής κυρία Ζωή Κωνσταντοπούλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δεν ξέρετε ποιοι είναι; Δεν είναι οι ίδιοι που θέλατε να ωφελήσετε με την τροπολογία του Αυγούστου για τα μέσα ενημέρωσης, η οποία παρασιωπήθηκε απ’ όλα τα συστημικά μέσα και στην οποία φέρνετε τώρα τροπολογία, που πολύ γενικώς επιχείρησε να παρουσιάσει η κυρία Βούλτεψη;
Θα κάνουμε ότι δεν καταλαβαίνουμε σε σχέση με τις αποκαλύψεις για το όργιο φοροαποφυγής που είχε στηθεί –που έχει στηθεί- θεσμικά στο Λουξεμβούργο; Θα κάνουμε ότι δεν καταλαβαίνουμε σε σχέση με την προνομιακή μεταχείριση συγκεκριμένων επιχειρήσεων, που είναι άμεσα σχετιζόμενη με τη διαπλοκή των κυβερνητικών συνιστωσών και στελεχών με αυτές;
Θα κάνουμε ότι δεν καταλαβαίνουμε ότι στο εξωτερικό βρίσκονται μη φορολογημένα δυσθεώρητα ποσά επιχειρηματιών που εδώ χρεοκόπησαν τις επιχειρήσεις τους; Ή θα εγκαταλείψουμε εκείνους οι οποίοι αντιμετωπίζουν τη δυσκολία και τον ορυμαγδό φορολογικών υποχρεώσεων που έχετε επιβάλει; Θα τους βάλουμε στην ίδια θέση με εκείνους που βρίσκονται διαρκώς ωφελημένοι;</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember> : Ζωή, κανένα όνομα θα μας πεις;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, όχι διακοπές.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατέθεσε σχετική μηνυτήρια αναφορά ο Κοινοβουλευτικός μας Εκπρόσωπος, ο κ. Κουρουμπλής, στην Εισαγγελία του Αρείου Πάγου και ελπίζω η Εισαγγελέας του Αρείου Πάγου να επιδείξει την ίδια ζέση και διάθεση διερεύνησης αυτού του πάρα πολύ σημαντικού θέματος που έχει να κάνει και με τη δυσχερή κατάσταση, στην οποία κάποιοι περιήγαγαν τη χώρα. 
(Στο σημείο αυτό χτυπάει το κουδούνι λήξεως του χρόνου ομιλίας της κυρίας Βουλευτού)</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Είδαμε και τις προηγούμενες καταγγελίες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! 
Κι εσείς, κυρία Κωνσταντοπούλου ολοκληρώστε, παρακαλώ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θέλω λίγο χρόνο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι πολύ όμως.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ. 
Η δική μας θέση είναι ξεκάθαρη. Έχει αποτυπωθεί στην πρώτη πρόταση νόμου που καταθέσαμε τον Αύγουστο του 2012 σε σχέση με την ανακούφιση των υπερχρεωμένων νοικοκυριών, των υπερχρεωμένων πολιτών.
(AR)
	
(SM)
Μια πρόταση νόμου που απορρίψατε, ενώ περιλάμβανε την διαγραφή χρεών για εκείνους που δεν είχαν τη δυνατότητα και εγγύηση μη επιβάρυνσης για μεγαλύτερο τμήμα από το 30% των ετησίων αποδοχών των πολιτών. 
Καταθέσαμε, όμως, και αναλυτικά παρουσίασε ο Πρόεδρος του ΣΥΡΙΖΑ στη Θεσσαλονίκη, πριν από ελάχιστο χρόνο, τη δική μας αντίληψη γι’ αυτό που ονομάζουμε μια σύγχρονη σεισάχθεια, μια νέα σεισάχθεια που θα περιλάβει, κατά περίπτωση, διαγραφή μέρους των οφειλών για όσους δανειολήπτες είναι κάτω από το όριο της φτώχειας και ως γενική αρχή αναπροσαρμογή των οφειλών έτσι ώστε η συνολική εξυπηρέτησή τους σε τράπεζες, δημόσιο και ασφαλιστικούς οργανισμούς να μην ξεπερνά το ένα τρίτο του ετήσιου εισοδήματος.
 Έχουμε καταθέσει συγκεκριμένη πρόταση για τη σύσταση δημοσίου ενδιάμεσου φορέα –δεν μπορεί οι τράπεζες να κάνουν αυτήν τη δουλειά- διαχείρισης του ιδιωτικού χρέους και όχι βέβαια μία «κακή» τράπεζα, αλλά αντίθετα ένα διαχειριστή κάθε τύπου ληξιπρόθεσμης οφειλής προς τις τράπεζες και ελεγκτή των τραπεζών, τις οποίες έχετε αφήσει ανεξέλεγκτες, ως προς την εφαρμογή των συμφωνημένων ρυθμίσεων.
Επειδή είναι λίγος ο χρόνος, επιφυλάσσομαι να επεκταθώ αναλυτικότερα, ως προς αυτήν την τροπολογία, στη δευτερολογία μου και έρχομαι σε ένα δεύτερο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, κυρία Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δύο λεπτά δώστε μου, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι. Όλοι οι άλλοι εισηγητές μίλησαν από οκτώ λεπτά μέχρι δεκαπέντε λεπτά. Και το δεκαπέντε ξέρετε ότι είναι υπερβολικό. Θα ήθελα να ολοκληρώσετε εντός τριάντα δευτερολέπτων.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, δώστε μου ενάμισι λεπτό και θα ολοκληρώσω. Θα αναφερθώ τηλεγραφικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα σας κρατήσω το χρόνο από τη δευτερολογία σας αργότερα.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το ζήτημα της εφαρμογής των δικαστικών αποφάσεων, το οποίο τίθεται από την τροπολογία την οποία φέρνετε για τα μέλη των Ενόπλων Δυνάμεων, των Σωμάτων Ασφαλείας και τους δικαστικούς λειτουργούς, αποκαλύπτει την αντίληψή σας σε σχέση με την ανεξαρτησία της δικαιοσύνης. Δυστυχώς, δεν θέλετε μία ανεξάρτητη δικαιοσύνη, δεν θέλετε να υποχρεώνεστε στην εφαρμογή των δικαστικών αποφάσεων. Θέλετε μία «α λα καρτ» από την Κυβέρνησή σας εφαρμογή των δικαστικών αποφάσεων, όπως αυτή που εγγυηθήκατε με την επιστολογραφία σας προς το Διεθνές Νομισματικό Ταμείο, όπου ουσιαστικά είπατε –υπέγραψε ο κ. Σαμαράς, ο κ. Στουρνάρας και ο κ. Προβόπουλος- ότι για όποιες δικαστικές αποφάσεις που αφορούν ακύρωση περικοπών ή ακύρωση αποκρατικοποιήσεων τίθενται εμπόδια στην ολοκλήρωση του προγράμματος, δηλαδή του μνημονίου, θα υπάρξουν αντίμετρα της Κυβέρνησης. Δηλαδή επιφυλάσσεε στον εαυτό σας το προνόμιο να εφαρμόζετε όποια απόφαση θέλετε, όπως θέλετε και όποτε θέλετε.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω με μία φράση.
Γι’ αυτόν το λόγο αρνείστε να εφαρμόσετε δικαστικές αποφάσεις, όπως αυτές που έχουν δικαιώσει εργαζομένους της ΕΡΤ και σας υποχρεώνουν σε επαναπρόσληψη και καταβολή των αποδοχών τους, όπως αυτές έχουν δικαιώσει σχολικούς φύλακες, τις καθαρίστριες του Υπουργείου Οικονομικών, αλλά ακόμη και την απόφαση του Αρείου Πάγου για το χαράτσι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πολύ. Ολοκληρώσατε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κλείνω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μα όλο κλείνετε και δεν κλείνετε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τώρα κλείνω, λέγοντάς σας το εξής: Προφανώς -και αυτό καταδεικνύεται και από την αντιμετώπισή σας για τις αποδοχές των δικαστικών λειτουργών- έχετε μία αντίληψη που σας δίνει το δικαίωμα να θεωρείτε ότι μπορείτε να χειραγωγείτε τη δικαιοσύνη.
Εμείς σας έχουμε πει και το έχουμε πει σε όλους τους τόνους ότι ενδεείς δικαστές είναι επιρρεπείς δικαστές. Εσείς θέλετε τέτοιους δικαστές, είναι ξεκάθαρο. Όμως, σας το είπε και ο κ. Κοντονής εχθές, εμείς θα σταθούμε εγγυητές και αταλάντευτα θα σας θέτουμε προ των ευθυνών σας για την εγγύηση της ανεξαρτησίας της δικαιοσύνης.
Ευχαριστώ.
(Χειροκροτήματα από την πτέρυγα του ΣΥΡΙΖΑ)
				(CB)
(2AR)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει η κυρία Κούβελα.</ChairmanSpeech> 
<Speech><Parlmember>ΦΩΤΕΙΝΗ ΚΟΥΒΕΛΑ</Parlmember>: Κύριε Υπουργέ, κυρίες και κύριοι Βουλευτές, θα ξεκινήσω από τη διαπίστωση του οξύμωρου σχήματος μέσω του οποίου η Κυβέρνηση επέλεξε να προωθήσει την τροπολογία για τη ρύθμιση των «κόκκινων δανείων» για επιχειρήσεις και ελεύθερους επαγγελματίες. Ενώ θα μπορούσε η συγκεκριμένη τροπολογία να είναι νομοσχέδιο από μόνη της και να προκαλούσε διαβούλευση ανάλογη της σημαντικότητας του ζητήματος, η Κυβέρνηση αποφάσισε να κατατεθεί εκπρόθεσμα, προκειμένου να αποφευχθεί ακόμα και η στοιχειώδης συζήτηση στις επιτροπές του Κοινοβουλίου. 
Για όποιον όμως είναι ενήμερος για τη λογική και το περιεχόμενο της τροπολογίας η εξέλιξη αυτή δεν προκαλεί εντύπωση, καθώς αν κρίνει από το ποιοι εξυπηρετούνται μέσω αυτής θα του ήταν σαφές ότι η Κυβέρνηση θα καλούσε μόνο τις διοικήσεις των τραπεζών για να διαβουλευτεί, πράγμα βέβαια περιττό, καθώς είναι εμφανές ότι αυτή η διαβούλευση συνέβη και φυσικά όχι σε κάποια κοινοβουλευτική επιτροπή. Και ενώ εχθές έγινε και η επίσημη συνάντηση της Κυβέρνησης με τους διοικητές των τεσσάρων συστημικών τραπεζών, μια σειρά φορείς δεν κλήθηκαν ποτέ για διαβούλευση. 
Οι πολίτες στη συντριπτική τους πλειοψηφία δεν έχουν τίποτα να περιμένουν από τη ρύθμιση αυτή. Επιγραμματικά θα αναφέρω τα εξής: Τα κοινωνικά κριτήρια απουσιάζουν παντελώς. Η κοινωνική συνοχή, η ανακούφιση της κοινωνίας από την ανθρωπιστική κρίση που έχουν προκαλέσει οι ασκούμενες πολιτικές είναι θέματα τα οποία είναι εμφανές ότι δεν αφορούν την Κυβέρνηση. 
Σχετικά με το ποιος φορέας θα αποφασίζει και με ποια κριτήρια, η απάντηση είναι ενδεικτική του στρατηγικού προσανατολισμού της Κυβέρνησης. Την απόφαση για τη ρύθμιση των δανείων, σύμφωνα με την τροπολογία που συζητάμε, την παίρνουν αποκλειστικά οι τράπεζες. Τα κριτήρια δεν προσδιορίζονται στην τροπολογία. Δηλαδή, η κάθε τράπεζα θα αποφασίζει με βάση μία λίστα δικών της κριτηρίων και εργαλείων ποια από αυτά θα χρησιμοποιήσει κατά περίπτωση και κατά βούληση, μέσα βέβαια από τις δεκατέσσερεις τεχνικές που προβλέπει ο κώδικας δεοντολογίας της Τράπεζας της Ελλάδος. 
Ένα επιπλέον εντυπωσιακό στοιχείο της τροπολογίας είναι η ρύθμιση των χρεών προς δημόσιους οργανισμούς δανειοληπτών για τους οποίους οι τράπεζες αποφασίζουν ότι αξίζει να ρυθμιστούν τα χρέη τους. Με τη ρύθμιση αυτή οι τράπεζες επεμβαίνουν έμμεσα και στη δημοσιονομική πολιτική του κράτους. 
Προκλητική είναι και η απαλλαγή από φόρους και τέλη των επίδοξων αγοραστών των επιχειρήσεων που οι τράπεζες θα κρίνουν ότι δεν χρειάζεται να σωθούν και θα πωλούνται με fast track διαδικασία. 
Βέβαια η επιθυμία των διοικήσεων των τραπεζών, από ό,τι έδειξε και η χθεσινή συνάντηση της Κυβέρνησης με τους τέσσερεις διοικητές των τραπεζών, είναι η πώληση στεγαστικών δανείων σε διεθνή funds, με ό,τι αυτό συνεπάγεται, δηλαδή την αφόρητη πίεση και το ανελέητο κυνήγι στους δανειολήπτες. 
Είναι προφανές από την τροπολογία αυτή ότι στην αντίληψη της Κυβέρνησης οι τράπεζες αποτελούν πλέον τον κεντρικό και αποφασιστικό πυλώνα της ελληνικής οικονομίας και ότι οι επιχειρήσεις της πραγματικής οικονομίας θα πρέπει να έχουν μια σχέση εξάρτησης από αυτές. Η εξάρτηση αυτή θα δημιουργήσει και νέα φαινόμενα διαφθοράς. 
Με αυτή τη διαδικασία, επίσης, οι τράπεζες θα αποφασίζουν για την αναδιάρθρωση ολόκληρων κλάδων της οικονομίας, έμμεσα δηλαδή για την παραγωγική ανασυγκρότηση της χώρας. Η Κυβέρνηση, τελικά, με την τροπολογία αυτή, που δίνει τόσο μεγάλη δύναμη στις τράπεζες, δεν λύνει αλλά στην ουσία παρατείνει το πρόβλημα των «κόκκινων δανείων». 
Η δική μας πρόταση είναι στον αντίποδα όλων των παραπάνω. Εμείς εμμένουμε στην πρόταση που δημοσίως έχουμε καταθέσει και πάνω στην οποία έχουμε διαβουλευτεί πολύ ευρύτερα από όσο η Κυβέρνηση για τη συγκεκριμένη ρύθμιση. Η δική μας η πρόταση ξεκινάει από δύο παραδοχές: Πρώτον, πρέπει να δοθεί λύση που να έχει συγκεκριμένο πλαίσιο, το οποίο υποχρεωτικά θα εφαρμόζουν οι τράπεζες και θα βασίζεται σε απολύτως κοινωνικά κριτήρια. Δεύτερον, θα λαμβάνεται υπόψη η δυνατότητα του δανειολήπτη να αποπληρώνει τα χρέη του αλλά και η μεταβολή στην αξία των περιουσιακών στοιχείων τα οποία αποκτήθηκαν με τα χρήματα του δανείου. 
Ήδη έχουμε καταθέσει στη Βουλή νομοθετική ρύθμιση για την επ’ αόριστο παράταση της αναστολής στους πλειστηριασμούς πρώτης κατοικίας αξίας άνω των 300 χιλιάδων ευρώ και επίσης νομοθετική ρύθμιση που απαγορεύει πώληση ή εκχώρηση σε μη αναγνωρισμένους τραπεζικούς οργανισμούς ή επιχειρήσεις δικαιωμάτων, δανειακών συμβάσεων και εμπράγματων ασφαλειών. 
(RG)
(CB)
Κύριοι Βουλευτές, το ζήτημα του ιδιωτικού χρέους είναι πολύ σοβαρό για να αντιμετωπίζεται αποσπασματικά με επιμέρους ρυθμίσεις και χωρίς κοινωνικά κριτήρια, όπως επιλέγει όψιμα να το αντιμετωπίσει η Κυβέρνηση. Στις τράπεζες που είναι συμμέτοχες, αν όχι υπεύθυνες, για τη δημιουργία του προβλήματος, δεν νοείται να δίνεται λευκή επιταγή για τη διαχείριση του ζητήματος του ιδιωτικού χρέους, το οποίο προσεγγίζει το επίπεδο του ετήσιου ΑΕΠ της χώρας μας.
Εμείς προκρίνουμε τη δημιουργία ενδιάμεσου φορέα δημόσιου χαρακτήρα, ο οποίος θα αναλάβει να αντιμετωπίσει στο σύνολό του το ζήτημα του ιδιωτικού χρέους με κοινωνικά κριτήρια, προκειμένου να ανακουφιστούν οι υπερχρεωμένες επιχειρήσεις, οι ελεύθεροι επαγγελματίες, καθώς και τα νοικοκυριά.
Ταυτόχρονα, να έρθουν στην επιφάνεια αυτοί που μπορούν, αλλά δεν πληρώνουν τις υποχρεώσεις τους και αναμένουν να κρυφτούν πίσω από οριζόντιες ρυθμίσεις, σαν αυτές που προωθεί η Κυβέρνηση με τη συγκεκριμένη τροπολογία.
Κυρίες και κύριοι της Κυβέρνησης, πέντε χρόνια λιτότητας, μνημονίων και καταστροφικών πολιτικών ήταν αρκετά. Σταματήστε να νομοθετείτε εναντίον της κοινωνίας και αποφασίστε να οδηγήσετε τη χώρα συντεταγμένα σε εκλογές, όπως σας προέτρεψε ο Αλέξης Τσίπρας, για να αλλάξει η Κυβέρνηση. Για να έρθει η Κυβέρνηση της Αριστεράς και να μπορέσουμε να αντιμετωπίσουμε τη φτώχεια και την δυστυχία του λαού, να του δώσουμε ελπίδα και αυτοπεποίθηση, όραμα και προοπτική. Να σχεδιάσουμε και να υλοποιήσουμε μαζί με το λαό ένα ελπιδοφόρο μέλλον για τον ίδιο και την πατρίδα μας.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε.
Το λόγο έχει ζητήσει ο Αναπληρωτής Υπουργός Οικονομικών κ. Σταϊκούρας και μετά θα μιλήσετε εσείς, κύριε Βούτση.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, δεν υπάρχει μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θέλετε να προηγηθείτε;</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Με συγχωρείτε, μπορώ να σας πω κάτι;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ασφαλώς.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Έχουμε Κοινοβουλευτική Ομάδα τώρα στη 1 το μεσημέρι. Θα αποχωρήσουμε, αλλιώς δεν γίνεται, καταλάβατε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο κ. Βούτσης για οκτώ λεπτά.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ευχαριστώ.</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Και εγώ μετά, για να φύγουμε μαζί.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κυρίες και κύριοι συνάδελφοι, κύριε Υπουργέ, κύριε Πρόεδρε, ζούμε πραγματικά στιγμές εκφυλισμού της διαδικασίας της Βουλής -τονίστηκε αυτές τις ημέρες, τονίζεται συνεχώς, δεν ιδρώνει το αυτί της Κυβέρνησης- με τα νομοσχέδια που έρχονται εν είδει τροπολογιών. Κάτι δείχνει αυτό, κάποιοι βιάζονται να τακτοποιήσουν καταστάσεις εν όψει σοβαρών αλλαγών, τις οποίες και οι ίδιοι αισθάνονται ότι επέρχονται, αλλά δεν μπορεί να συνεχιστεί αυτή η κατάσταση και θα πρέπει να πάρετε την ευθύνη σας.
 Θέλω να πω μόνο –και ο κ. Τραγάκης πρέπει να το έχει υπόψη του- ότι χθες που ξεκίνησε εδώ η συζήτηση, αμέσως προηγούμενα που υπήρχε Κοινοβουλευτικός Έλεγχος απαντήθηκαν δύο από τις οκτώ ερωτήσεις. Έχουμε όλα τα στοιχεία όλων των μηνών. Τον τρέχοντα μήνα απαντήθηκαν το 32% των ερωτήσεων στον Κοινοβουλευτικό Έλεγχο. Το να επαναλαμβάνει συνεχώς το Προεδρείο, η Διάσκεψη των Προέδρων ή κατά μόνας σε Υπουργείο, ότι «εγώ σέβομαι τους συναδέλφους και έρχομαι» κλπ, δεν οδηγεί πουθενά. Ο εκφυλισμός είναι απόλυτος και υπάρχουν ευθύνες γι’ αυτόν τον εκφυλισμό της διαδικασίας. 
Δεύτερον, είναι σαφές ότι βρισκόμαστε μπροστά σε μία διελκυστίνδα για συζήτηση της Κυβέρνησης με τους εταίρους δανειστές κλπ. Πέφτουν τα χαστούκια το ένα μετά το άλλο και αυτό διότι δεν υπάρχουν συγκεκριμένες κόκκινες γραμμές. Από αυτό το Βήμα ο κύριος Πρωθυπουργός έδωσε το δικαίωμα στην τελευταία γενικευμένη συζήτηση που έγινε να μας λένε ότι έχετε αναγνωρίσει πλέον σε όλα τα επίπεδα το «περί βιωσιμότητας του χρέους».
Ήταν ένα βήμα που δεν το είχε κάνει ο κύριος Πρωθυπουργός. Ενώ ο κ. Βενιζέλος σεμνύνεται επ’ αυτού, λόγω της δικής του εμπλοκής περί του PSI, εδώ και δύο χρόνια θεωρεί ότι πράγματι είναι βιώσιμο το χρέος, ο κύριος Πρωθυπουργός δεν το είχε κάνει. Το έκανε από αυτό εδώ το Βήμα. Τον ακολούθησε ο κ. Χαρδούβελης, λέγοντας τα απίστευτα, ότι ανελλιπώς όλα μας τα χρέη και όλες μας τις –εν πάση περιπτώσει- εκκρεμότητες θα τις εξασφαλίσουμε.
Έρχονται τώρα και μας λένε: Εφόσον είναι βιώσιμο το χρέος, ούτε καν αυτά που είχε υποσχεθεί το 2012 το Eurogroup προς εσάς, ας πούμε, δεν θα τα δώσουν. Την ίδια ώρα από τα πιο επίσημα χείλη -και έχει σχέση και με τις τροπολογίες που συζητάμε- ακούγεται πως «οι πλούσιοι στην πατρίδα σας δεν πληρώνουν, φοροδιαφεύγουν, εισφοροδιαφεύγουν, έχουν γεμίσει τις τράπεζες του Λουξεμβούργου, έχουν γεμίσει όλες τις λίστες παντού». Μας βγαίνουν κι από πάνω! Χρησιμοποιούν την άκρως ταξική μεροληπτική πολιτική της παρούσας Κυβέρνησης που δεν αγγίζει τον πλούτο, σε συνδυασμό με την άκρως επικίνδυνη και ανεύθυνη ομολογία, ακόμη και σε επίπεδο Πρωθυπουργού, ότι είναι βιώσιμο το χρέος, για να κλείσουν τη δαγκάνα, να κλείσουν ας πούμε επάνω από τη χώρα, αυτόν τον εκβιασμό, αυτή την απειλή. Και δεν έρχονται κιόλας. Λένε «απαντήστε γραπτά και θα δούμε πότε θα έρθουμε για να συζητήσουμε μαζί σας».
Την ίδια ώρα, βεβαίως, συζητάτε για το ασφαλιστικό και τολμά ο κ. Βρούτσης να λέει πως αυτό το οποίο έβγαλε η ΑΥΓΗ εν προκειμένω –διότι και άλλες εφημερίδες έχουν βγάλει άλλα πράγματα, ας πούμε το μνημόνιο περί το νέο ασφαλιστικό- είναι περίπου εθνικός κίνδυνος το ότι το δημοσιοποίησε η εφημερίδα. Συζητάτε για υγεία ανάλογα με τα ένσημα -αυτά τα φοβερά που είπε χθες ο κ. Σπυρόπουλος- συζητάτε για τους πλειστηριασμούς πρώτης κατοικίας, για απολύσεις. Δεν χάνει ευκαιρία ο κ. Μητσοτάκης κάθε ημέρα να λέει για τις απολύσεις, για τα εργασιακά κλπ.
 Τι δείχνουν όλα αυτά; Ότι ακόμη και την πιο κρίσιμη στιγμή στην οποία βρισκόμαστε τώρα και έχει καταρρεύσει εντελώς και η αφήγηση -το success story της Κυβέρνησης για το πώς θα πήγαιναν τα πράγματα και καθώς υπάρχει και εμπλοκή ακόμη στη συζήτηση μεθοδευμένη ή λιγότερο μεθοδευμένη με τους εταίρους δανειστές- επιμένετε σε κάτι το οποίο είναι και στην καρδιά αυτών των νομοθετημάτων που μας φέρατε εδώ. Επιμένετε να κρατάτε μία απόσταση, μία βαθιά περιφρόνηση, θα έλεγα, προς τον άνθρωπο, προς τον πολίτη. Δεν έχουν ανθρωποκεντρικό χαρακτήρα αυτές οι «αποκαταστάσεις» των αδικιών, τις οποίες κάνετε κάτω και από την πίεση της κοινωνίας, του δικού μας προγράμματος που εξαγγείλαμε κλπ. και που τις φέρνετε με τροπολογίες εδώ. Ακόμη και σε αυτά τα επιμέρους ζητήματα που προσπαθείτε να προσεγγίσετε για να «λύσετε» ζητήματα που αφορούν τον πολίτη, δεν έχετε στο κέντρο σας τον άνθρωπο, τον πολίτη, την εξυπηρέτησή του, την ιδιαιτερότητά του, την ταξική, την κοινωνική εισοδηματική του στάση, αλλά αντίθετα έχετε στο μυαλό σας –και αναλύθηκε προηγούμενα από όλους τους εισηγητές μας και τους ομιλητές- τις τράπεζες που έχουν σπροεξάρχοντα, ας πούμε ρόλο. Μία επιφανειακή ικανοποίηση αποφάσεων της δικαιοσύνης, που και αυτές με έναν τρόπο μεροληπτικό, επιλεκτικό φέρνετε στην επιφάνεια. Έχετε υπόψη σας μία οριζόντια πάντοτε διευθέτηση, που περιφρονεί ακριβώς τον άνθρωπο, τον πολίτη.
Χρησιμοποιείτε την απίστευτη λέξη, με μεγάλη βαρύτητα, «θυσίες». Μετά τη σωτηρία της πατρίδας, συνεχώς λέτε και μας λέτε -παντού και μέσα σε αυτή την Αίθουσα- ότι πρέπει επιτέλους οι θυσίες των ανθρώπων, των πολιτών να μην πάνε χαμένες, κάτι να γίνει. Να παρθούν κάποιες αποφάσεις.
 Έχετε υπόψη σας πως η έννοια της θυσίας εμπεριέχει μέσα –ανοίξτε όποιο λεξικό θέλετε- την έννοια του εθελοντικού και όχι τους μικροομολογιούχους παραδείγματος χάριν που τους θυσιάσατε με το κεφάλι κάτω, με έναν μπαλτά, οι οποίοι είχαν επενδύσει σε τι; Στα κρατικά ομόλογα. Ούτε επιχειρηματίες ήταν, ούτε μεγαλοεπενδυτές, ούτε προσπάθησαν να κερδοσκοπήσουν, τίποτε.
 Ποια θυσία; Μιλάτε εσείς για θυσίες; Ποια κατηγορία απ’ όλες αυτές έχει συναινέσει στις άγριες περικοπές που έγιναν και που τώρα σε ένα μικρό ποσοστό αποκαθιστάτε και μάλιστα ρίχνοντας τα βάρη σε επόμενες πολιτικές καταστάσεις, κυβερνήσεις κλπ.; 
(PE)
(RG)
Είναι δυνατόν για τους μικροομολογιούχους –μόνο σ’ αυτό το ζήτημα θα αναφερθώ, γιατί έχω εξαντλήσει το μεγαλύτερο μέρος του χρόνου μου- να μην λαμβάνετε υπ’ όψιν σας ότι το ελάχιστο που θέλει η χώρα μας για την ανασυγκρότηση, όποτε και εάν ξεκινήσει αυτή -ουσιαστικά από χθες έπρεπε να είχε ξεκινήσει, αν ήταν δυνατόν- για την επανεκκίνηση της οικονομίας, για την αντιμετώπιση της ανθρωπιστικής καταστροφής, για να κερδίσει πραγματικά το στοίχημα με το μέλλον για τη νέα γενιά, είναι αυτό το πράγμα να στηριχθεί 100% στην πίστη του απλού πολίτη προς το δημόσιο, προς το κράτος, προς ενδεχόμενες ομολογίες, ομόλογα, εσωτερικούς δανεισμούς, συναινετικούς πάντοτε κ.λπ., που θα γίνουν; Είναι δυνατόν αυτό το εργαλείο της παραγωγικής ανασυγκρότησης, αυτό το εργαλείο της εθνικής οικονομικής πολιτικής, όσο έχει μείνει στα περιθώριά της, να το καταστρέφετε; Είναι δυνατόν να το καταστρέφετε με τις είκοσι οκτώ δηλώσεις του κ. Βενιζέλου, που τους είπε με έναν τρόπο ότι θα υπάρξει μία αναπλήρωση αυτών που έχασαν και χθες ακούγονταν έξω απ’ αυτήν την Αίθουσα –όλοι ήμασταν μάρτυρες- να φωνάζουν «ψεύτες, ψεύτες»; 
Τι θα πούμε, τι θα πείτε σε αυτόν τον κόσμο; Τι θα πείτε μεθαύριο, όταν τους ζητήσετε ή τους ζητήσουμε να συνεισφέρουν όλοι, για να μπορέσει η χώρα με έναν τρόπο διαφανή, αναπτυξιακό, να προχωρήσει; Τι θα τους πείτε; Θα σας πουν, «μα, καλά, είναι δυνατόν, εδώ εσείς μας κοροϊδέψατε, μας τα πήρατε όλα». Δεν σας απασχολεί καθόλου; Βλέπετε όλες τις πτέρυγες της Βουλής να έχουν καταθέσει τροπολογίες, να έχουν καταθέσει χαρτιά, να γίνονται διαβουλεύσεις, προσεγγίσεις και δεν μπαίνετε σε αυτή τη συζήτηση; 
Κύριε Υπουργέ των Οικονομικών, περισσότερο αφορά εσάς, δεν μπαίνετε καν σε αυτήν τη συζήτηση για τους μικροομολογιούχους; Τι θα πείτε σε αυτούς τους ανθρώπους; Δεν λέτε τίποτα;</Speech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Θα πούμε, όχι όμως αυτά που λέτε εσείς.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Περιμένουμε να ακούσουμε με αγωνία, κύριε Ρήγα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κύριε Βούτση.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ολοκληρώνω, κύριε Πρόεδρε.
Είναι σαφές ότι στο επίκεντρο –και αυτό το κάναμε εμείς με τις προτάσεις νόμων τις οποίες φέραμε εδώ και τις τροπολογίες που έχουμε καταθέσει- της νέας ανορθωτικής προσπάθειας για τη χώρα, για να ξεπεράσουμε πράγματι την κρίση, θα πρέπει να βρεθούν αφενός μεν στρατηγικά η επίλυση του θέματος του χρέους στη βάση του ότι δεν είναι βιώσιμο και θα πρέπει να υπάρξει η αποκοπή του, η απομείωσή του, το «κούρεμα» του μεγαλύτερου μέρους και με ρήτρα ανάπτυξης να υπάρξει επαναδιαπραγμάτευση δανειακών συμβάσεων και αφετέρου ένα πρόγραμμα συμφωνημένο με την ευρύτατη συναίνεση που θα έχει στο κέντρο του τον άνθρωπο, τον πολίτη, την αποκατάσταση από την ανθρωπιστική καταστροφή.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Βούτση.
Κύριε Αναπληρωτά Υπουργέ, έχετε το λόγο για οκτώ λεπτά.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κυρίες και κύριοι συνάδελφοι, με την τροπολογία 1978/130 η Κυβέρνηση, επιδεικνύοντας συνέπεια στις δεσμεύσεις της, συμμορφώνεται προς τις αποφάσεις της Ολομέλειας του Συμβουλίου της Επικρατείας, αφού έλαβε, ως όφειλε, υπ’ όψιν τις παρούσες δημοσιονομικές συνθήκες και δυνατότητες, καθώς και τις υποχρεώσεις που απορρέουν από το εφαρμοζόμενο πρόγραμμα οικονομικής πολιτικής. Κινούμενη, συνεπώς, εντός του υφιστάμενου θεσμικού και δημοσιονομικού πλαισίου, προβαίνει στην αναδρομική από 1-8-2012 αναπροσαρμογή των αποδοχών και συντάξεων των στελεχών των Ενόπλων Δυνάμεων και των Σωμάτων Ασφαλείας.
Με την εν λόγω ρύθμιση, επίσης, διατηρούνται σε ισχύ οι κείμενες διατάξεις περί χορήγησης μισθολογικών προαγωγών και δεν θίγεται η εφάπαξ χρηματική ενίσχυση που χορηγήθηκε φέτος σε αυτούς εξαιτίας της υπέρβασης των δημοσιονομικών στόχων του 2013. 
Επιπρόσθετα, με την παρούσα τροπολογία, για λόγους ίσης μεταχείρισης καθορίζεται η αναπροσαρμογή και η διαδικασία καταβολής των αναδρομικών διαφορών, αποδοχών και συντάξεων για το χρονικό διάστημα από 1-8-2012 έως 30-6-2014 προς τους δικαστικούς λειτουργούς και τα μέλη του κύριου προσωπικού του Νομικού Συμβουλίου του Κράτους, εν ενεργεία και συνταξιούχους, όλων των βαθμίδων. 
(ΑΒ)
(1RG)
Ειδικότερα: Πρώτον, αναφορικά με τη χορήγηση των αναδρομικών διαφορών αποδοχών και συντάξεων: Σύμφωνα με γνωμοδότηση της Ελληνικής Στατιστικής Αρχής αλλά και τη μεθοδολογία της Ευρωπαϊκής Στατιστικής Αρχής -την οποία και καταθέτω στα Πρακτικά- η προβλεφθείσα δαπάνη για την εκτέλεση των με αναδρομική ισχύ δικαστικών αποφάσεων ανεξαρτήτως του χρόνου πραγματοποίησής τους, δηλαδή του χρόνου διενέργειας των σχετικών ταμειακών πληρωμών, θα επιβαρύνει δημοσιονομικά εξ ολοκλήρου το αποτέλεσμα της Γενικής Κυβέρνησης για το τρέχον οικονομικό έτος, δηλαδή για το 2014.
(Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Συγκεκριμένα, οι αναδρομικές διαφορές αποδοχών και συντάξεων ανέρχονται στα 695 ευρώ περίπου για τα στελέχη των Ενόπλων Δυνάμεων και των Σωμάτων Ασφαλείας και στα 134 εκατομμύρια ευρώ για τους δικαστικούς λειτουργούς για το χρονικό διάστημα 1-8-2012 έως 30-6-2014. 
Συνεπώς, γίνεται αντιληπτό ότι στην περίπτωση πλήρους καταβολής των ανωτέρω αναδρομικών διαφορών ακόμη και σε μεγαλύτερο βάθος χρόνου, η προκύπτουσα συνολική δαπάνη ύψους 829 εκατομμυρίων ευρώ, η οποία αντιστοιχεί περίπου στο μισό τοις εκατό του ΑΕΠ, θα έθετε σε σοβαρό κίνδυνο την επίτευξη των δημοσιονομικών στόχων για το οικονομικό έτος 2014.
Επιπρόσθετα για το 2015 έχει εκτιμηθεί ότι οι στόχοι του Προγράμματος Οικονομικής Πολιτικής επιτυγχάνονται οριακά, ενώ ταυτόχρονα οι δυνατότητες της χώρας για πρόσβαση σε κεφάλαια χρηματοδότησης για την κάλυψη των χρηματοδοτικών αναγκών της ετησίως είναι συγκεκριμένες. 
Συμπερασματικά, αυτοί οι λόγοι, δηλαδή πρώτον, η λογιστική αποτύπωση της ΕΛΣΤΑΤ, δεύτερον, η ανάγκη επίτευξης συγκεκριμένων δημοσιονομικών στόχων το 2014 και τρίτον, η εξασφάλιση επαρκούς ταμειακής ρευστότητας τα προσεχή έτη για να γίνουν οι πληρωμές, επιβάλλουν στην Κυβέρνηση το σχεδιασμό για την εξόφληση του 50% των αναδρομικών οφειλών από 1-8-2012 έως 30-6-2014 σε βάθος τριετίας σε ισόποσες μηνιαίες δόσεις αρχής γενομένης από το 2015.
Δεύτερον, αναφορικά με την αναπροσαρμογή των τρεχουσών αποδοχών και συντάξεων: Η εκτιμώμενη επίτευξη των δημοσιονομικών στόχων το 2014 και τα υφιστάμενα δημοσιονομικά περιθώρια έχουν μελετηθεί και έχει εκτιμηθεί ότι επιτρέπουν τη μερική –σημαντική, αλλά πράγματι όχι πλήρη- αποκατάσταση των τρεχουσών αποδοχών και συντάξεων των στελεχών των Ενόπλων Δυνάμεων και των Σωμάτων Ασφαλείας σε σχέση με τα προ του Αυγούστου 2012 επίπεδα. 
Η μερική αποκατάσταση των αποδοχών κρίνεται επιβεβλημένη, διότι από την τυχόν συνολική μόνιμη επιβάρυνση που θα προκαλούσε η πλήρης αποκατάσταση ύψους περίπου 183 εκατομμυρίων ευρώ το 2014 και 366 εκατομμυρίων ευρώ το 2015 και για κάθε ένα από τα επόμενα έτη θα τίθετο σε σοβαρό κίνδυνο ο δημοσιονομικός προγραμματισμός του Μεσοπρόθεσμου Προγράμματος Δημοσιονομικής Στρατηγικής για την περίοδο 2015-2018 με επακόλουθη την πιθανή επιβολή ισοδύναμων δημοσιονομικών μέτρων στο σύνολο της κοινωνίας.
Συνεπώς, οι δημοσιονομικές συνθήκες και οι στόχοι του Προγράμματος επιβάλλουν στην Κυβέρνηση το σχεδιασμό της απόδοσης του 50% της διαφοράς των αποδοχών από 1-7-2014 έως 31-12-2014 στα στελέχη των Ενόπλων Δυνάμεων και των Σωμάτων Ασφαλείας σε σχέση με τα προ του Αυγούστου 2012 επίπεδα.
Κυρίες και κύριοι συνάδελφοι, συνοψίζοντας καταλήγουμε στα εξής: πρώτον, εφέτος τα στελέχη των Ενόπλων Δυνάμεων και των Σωμάτων Ασφαλείας θα λάβουν αυξημένες αποδοχές συνολικού ύψους περίπου 91 εκατομμυρίων ευρώ, που καλύπτουν κατά 50% τη μισθολογική αποκατάσταση της περικοπής που τους έγινε το 2012 για τους τελευταίους  έξι μήνες, δηλαδή από τον Ιούλιο. Η συμφωνημένη αυτή μερική, αλλά σημαντική αποκατάσταση των αποδοχών θα γίνει στις 27 Νοεμβρίου. Αντίστοιχα για τους απόστρατους οι διαφορές συντάξεων θα καταβληθούν εφάπαξ στις 22 Δεκεμβρίου, ημερομηνία κατά την οποία θα καταβληθούν όλες οι συντάξεις του Δημοσίου αντί της τελευταίας εργάσιμης ημέρας του έτους.
Δεύτερον, τα αναδρομικά της περιόδου 2012-2014 τόσο για τα στελέχη των Ενόπλων Δυνάμεων και των Σωμάτων Ασφαλείας όσο και για τους δικαστικούς λειτουργούς θα δοθούν κατά κανόνα σε τριάντα έξι μηνιαίες ισόποσες δόσεις στο τέλος Ιανουαρίου  του 2015 και από τότε. 
(PH)
(AB)
Εξαίρεση αποτελούν όσοι δικαιούνται συνολικά αναδρομικές διαφορές αποδοχών μέχρι 250 ευρώ ή όσοι συνταξιοδοτήθηκαν από 1-8-2012 μέχρι 30-6-2014. Σε αυτούς τους περίπου δεκαεννέα χιλιάδες δικαιούχους η καταβολή θα γίνει εφάπαξ τον Ιανουάριο. 
Τρίτον, τα ανωτέρω θα αποτυπωθούν λεπτομερώς στις σχετικές κοινές υπουργικές αποφάσεις, οι οποίες έχουν ήδη ολοκληρωθεί και θα εκδοθούν αμέσως μετά την ψήφιση του σχεδίου νόμου.
Τέταρτον, επιπρόσθετα, η εφάπαξ χρηματική ενίσχυση ύψους 500 ευρώ που ήδη χορηγήθηκε φέτος σε εβδομήντα πέντε χιλιάδες τετρακόσια είκοσι οκτώ εν ενεργεία στελέχη των Ενόπλων Δυνάμεων και των Σωμάτων Ασφαλείας -περίπου δηλαδή στο 50% του συνόλου τους- με δαπάνη 37 εκατομμύρια ευρώ δεν συμψηφίζεται με την αναπροσαρμογή των αποδοχών τους, ενώ και οι μισθολογικές προαγωγές που ξεπάγωσαν το 2012, διατηρούνται. 
Εξαντλούνται έτσι στην παρούσα φάση τα δημοσιονομικά περιθώρια της χώρας για τη στήριξη των στελεχών των Ενόπλων Δυνάμεων και των Σωμάτων Ασφαλείας, καθώς και για την εξασφάλιση υψηλότερων αποδοχών στους δικαστικούς λειτουργούς, αναλογούντων με τα προβλεπόμενα από το Σύνταγμα για το λειτούργημά τους. 
Κυρίες και κύριοι συνάδελφοι,  αποτελεί θέση αλλά και πρακτική πλέον της Κυβέρνησης η αξιοποίηση των δημοσιονομικών περιθωρίων της χώρας που προκύπτουν από την επίτευξη σημαντικών δημοσιονομικών πλεονασμάτων –πλεονάσματα τα οποία θα προέρχονται κυρίως από το σκέλος των δαπανών, τη μεγέθυνση της οικονομίας, την καταπολέμηση της παραοικονομίας και της φοροδιαφυγής. 
Αυτή η πολιτική θα οδηγήσει στη σταδιακή μείωση της φορολογικής επιβάρυνσης νοικοκυριών και επιχειρήσεων. Όσο προχωρούμε προς αυτή την κατεύθυνση -και ήδη κινούμαστε προς τα εκεί- τόσο θα ελαφρύνουμε τους συνεπείς φορολογούμενους. 
Ήδη έχουν ψηφιστεί και υλοποιούνται: η μείωση κατά 30% της έκτακτης εισφοράς αλληλεγγύης, η μείωση κατά 30% του ειδικού φόρου κατανάλωσης στο πετρέλαιο θέρμανσης διατηρώντας τα διευρυμένα κριτήρια χορήγησης του επιδόματος θέρμανσης, η διατήρηση του μειωμένου συντελεστή ΦΠΑ στον τομέα της εστίασης, η βελτίωση του πλαισίου ρυθμίσεων των ληξιπρόθεσμων φορολογικών και ασφαλιστικών υποχρεώσεων. 
Και προς αυτή την κατεύθυνση, δηλαδή της σταδιακής μείωσης της φορολογικής επιβάρυνσης νοικοκυριών κι επιχειρήσεων, θα συνεχίσουμε να κινούμαστε.
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε πολύ, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «1974: Η αποκατάσταση της Δημοκρατίας» που οργανώνει το Ίδρυμα της Βουλής, είκοσι τέσσερις μαθητές και μαθήτριες και δύο εκπαιδευτικοί συνοδοί τους από το 3ο Γενικό Λύκειο Αμαρουσίου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο συνάδελφος, ο κ. Αποστόλου για οκτώ λεπτά.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Σταϊκούρα, σε λιγότερο από δύο μήνες  λήγει η προθεσμία των πλειστηριασμών των δανείων της πρώτης κατοικίας. Αυτό περιμέναμε εμείς να ακούσουμε σήμερα από εσάς. Κάτι ψέλλισε χθες ένας τραπεζίτης, αλλά εσείς τι κάνετε; Γιατί πραγματικά αυτή την ώρα ο ελληνικός λαός, ιδιαίτερα οι κάτοχοι αυτών των κατοικιών που απειλούνται από πλειστηριασμούς, βρίσκονται σε μεγάλο κλίμα ανησυχίας. Έπρεπε σήμερα τουλάχιστον να δώσετε κάποια απάντηση. 
Αγαπητοί συνάδελφοι, θα σταθώ στην ομιλία μου στην τροπολογία ρύθμισης χρεών, γιατί το βασικότερο χαρακτηριστικό της είναι η εισαγωγή μίας σειράς πρωτόγνωρων διαδικασιών διαχείρισης ιδιωτικού χρέους. Και από αυτή την άποψη, η εφαρμογή της αλλά κυρίως η αποτελεσματικότητά της, που πρέπει να είναι το βασικό ζητούμενο, είναι αμφίβολες. Κάπως έτσι ήταν και η ρύθμιση του ν.4235/2014 που δέκα μήνες μετά την ψήφισή της δεν έχει ούτε ένα παράδειγμα εφαρμογής. 
Αναφέρατε ότι χρήση της νέας ρύθμισης μπορούν να κάνουν επιχειρήσεις και επαγγελματίες συμπεριλαμβανομένων και των αγροτών οι οποίοι δεν έχουν υποβάλλει αίτηση υπαγωγής στο ν.3869, το γνωστό ως «Νόμο Κατσέλη», και δεν έχουν παύσει τις εργασίες τους. Βάζετε για τις επιχειρήσεις τον όρο να μην έχουν παύσει τις εργασίες τους.  
(EP)
(PH)
Ξέρετε πόσες μικροεπιχειρήσεις έκλεισαν από τις αρχές του 2010 μέχρι το τέλος του 2013; Πάνω από εκατό χιλιάδες. Γιατί να μην δοθεί η δυνατότητα και σε αυτές μέσα από μελέτες βιωσιμότητας να επαναλειτουργήσουν; Γιατί τις αποκλείετε, όταν βασικό ζητούμενο είναι η παραγωγική ανασυγκρότηση της χώρας; Δεν περνάει η παραγωγική ανασυγκρότηση μέσα από την αξιοποίηση των δυνατοτήτων που έχουν οι συγκεκριμένες επιχειρήσεις; Τι θα γίνει με όλες αυτές, αλλά και τις υπόλοιπες που δεν μπορούν να υποβάλλουν αίτηση; Το λέει απλά η τροπολογία: Οι φορείς τους θα χάσουν με νόμο τις εταιρείες τους. Και αυτό είναι άλλο πρωτόγνωρο.
Έρχομαι στον υπολογισμό του συνολικού χρέους, δηλαδή κεφαλαίου και τόκων. Πότε επιτέλους θα αντιμετωπιστεί η μεγάλη ληστεία των τόκων υπερημερίας και των ανατοκισμών; Γιατί να μην γίνει ο εκτοκισμός των οφειλών με ένα επιτόκιο ανάλογο αυτού των καταθέσεων συν το κόστος πιστωτικής λειτουργίας της τράπεζας; Ξέρετε ότι σε μια τέτοια περίπτωση ενδέχεται να καλυφθεί ακόμη και το σύνολο του κουρέματος. Είναι απαραίτητο το κούρεμα που προβλέπεται, αλλά για να κουρευτεί ένα επιχειρηματικό ή αγροτικό δάνειο θα πρέπει να κατατεθεί από το δανειολήπτη αίτηση και βεβαίωση επιλέξιμης διαγραφής. Στη βεβαίωση αυτή πρέπει να περιέχονται στοιχεία όπως η συνολική περιουσιακή κατάσταση του δανειολήπτη, η επιχειρηματική δραστηριότητα της συζύγου και γενικότερα όλης της οικογένειας. Άλλο πρωτόγνωρο κι αυτό.
Όμως, το κλειδί της ρύθμισης, αγαπητοί συνάδελφοι, είναι η πρόβλεψη ότι ο χρηματοδοτικός φορέας παρέχει την αιτούμενη ρύθμιση ή και διαγραφή κατά τη διακριτική του ευχέρεια, σύμφωνα με τα κριτήρια που επιλέγει ο ίδιος. Η εξαίρεση αυτή, όπως καταλαβαίνετε, καθιστά το συνολικό πλαίσιο που εισάγει η τροπολογία μη αναγκαστικό και εκ των πραγμάτων μη εφαρμόσιμο. 
 (Στο σημείο αυτό την Προεδρική Έδρα καταλαμβάνει ο Ε’ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ ) 
Έρχομαι στην έκτακτη διαδικασία ειδικής διαχείρισης χρέους φυσικών και νομικών προσώπων που βρίσκονται σε γενική και μόνιμη αδυναμία εκπλήρωσης ληξιπροθέσμων οφειλών, που ουσιαστικά αφορά τις εμπορικές επιχειρήσεις ή και νομικά πρόσωπα με πτωχευτική ικανότητα και κυρίως αγροτικούς συνεταιρισμούς. Ορίζεται ειδικός διαχειριστής που μπορεί να εκποιεί τμήμα της περιουσίας της επιχείρησης και να διαχειρίζεται πλήρως τις υποθέσεις της. Με τον τρόπο αυτό εμμέσως ένας χρηματοπιστωτικός φορέας μπορεί να ελέγξει μία επιχείρηση η οποία δεν θα πτωχεύσει, δεν θα πάψει τη δραστηριότητά της, αλλά θα περάσει ουσιαστικά η διαχείριση και η κυριότητα της συγκεκριμένης επιχείρησης στο φορέα ο οποίος τη διαχειρίζεται και τη χρηματοδοτεί.
Ιδιαίτερα κρίσιμες για τις αγροτικές συνεταιριστικές επιχειρήσεις είναι οι διατάξεις του άρθρου 3 κεφάλαιο 3, σύμφωνα με τις οποίες η συμφωνία μπορεί να προβλέπει αναδιάρθρωση των δανείων και με κάθε πρόσφορο μέσο. Δηλαδή νομιμοποιούνται να αιτούνται άλλου τύπου ρυθμίσεις των χρεών προς αυτούς, διαφορετικές ή και αντίθετες με τις ρυθμίσεις που αιτείται ο ίδιος ο οφειλέτης. Με αυτή την έννοια θα μπορούν να προχωρούν και σε εκποίηση περιουσιακών στοιχείων. 
Και επειδή αυτό ήδη το βιώνει ο αγροτικός συνεταιριστικός χώρος μέσω του εκκαθαριστή της «κακής» ΑΤΕ, τονίζουμε για μια ακόμη φορά ότι όλα τα στοιχεία που έχουν σχέση με ακίνητα του αγροτικού χώρου, αν φύγουν από την αγροτική δραστηριότητα και κριθούν ότι χρειάζονται και πράγματι χρειάζονται για την ανασυγκρότηση του αγροτικού χώρου, για μας θα επανέλθουν στη δραστηριότητα την οποία πρέπει να υπηρετούν.
Επιπλέον, η παράγραφος 5 σε συνδυασμό με τις διατάξεις του άρθρου 4 δημιουργούν ένα ισχυρό δικαστικό πλαίσιο διασφάλισης των συμφερόντων των πιστωτών και όχι των οφειλετών. Για παράδειγμα: Οι αποφάσεις του Μονομελούς Πρωτοδικείου δεν υπόκεινται σε τακτικά ή έκτακτα ένδικα μέσα, εκτός εάν προσφύγουν οι δανειστές. 
Στην αρχή της χρονιάς, όπως σας προανέφερα, ψηφίστηκε ο ν. 4235/2014. Με το άρθρο 70 δινόταν η δυνατότητα ρύθμισης των ληξιπρόθεσμων δανείων των αγροτών. Δεν έχει γίνει έως τώρα ρύθμιση ούτε σε ένα δάνειο, φορτώνοντας, όπως αντιλαμβάνεστε, με επιπλέον τόκους και προσαυξήσεις χιλιάδες αγρότες, οι οποίοι απειλούνται με μέτρα αναγκαστικής είσπραξης και κατασχέσεις.
(ΒΜ)
(EP)
Με τη σημερινή ρύθμιση οι αγρότες της πρώην ΑΤΕ θα βρεθούν μάλλον σε δυσκολότερη θέση σε σχέση με τον προηγούμενο νόμο, καθώς το μεγαλύτερο μέρος του χρέους τους στις περισσότερες περιπτώσεις είναι τόκοι, πανωτόκια και προσαυξήσεις. 
Στην παράγραφο 4 του άρθρου 2 προβλέπεται ότι σε περίπτωση διαγραφής πίστωσης, που έχει εγγυηθεί το ελληνικό δημόσιο, περιορίζεται αναλογικά και η παρασχεθείσα εγγύηση. Δεν υπάρχει, όμως, πρόβλεψη ως προς τα δάνεια που είχαν δοθεί με την εγγύηση του ελληνικού δημοσίου από την πρώην ΑΤΕ. Και πλέον, έχουν σταλεί στις εφορίες και έχουν καταγραφεί ως οφειλές προς το δημόσιο. Και ήδη έχουν μπει στη διαδικασία των κατασχέσεων των πλειστηριασμών. 
Αγαπητοί συνάδελφοι, οι οριζόντιες προσεγγίσεις τέτοιων θεμάτων ποτέ δεν έχουν πρακτικά και μετρήσιμα αποτελέσματα. Χωρίς αντικειμενικά κριτήρια για τη βιωσιμότητα των σχεδίων αναδιάρθρωσης και χωρίς εξατομικευμένη προσέγγιση, δεν μπορούν να αντιμετωπιστούν αυτά τα χρέη. Πόσο μάλλον όταν αυτή την ευθύνη τη μεταφέρετε αποκλειστικά στους δανειστές, στον τραπεζικό χώρο. Πότε, επιτέλους, θα αντιληφθείτε ότι την αναδιάρθρωση του παραγωγικού χώρου μιας χώρας την κάνει η κυβέρνηση; Το τραπεζικό σύστημα απλά εντέλλεται να τη χρηματοδοτεί. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ )</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Αποστόλου, που τήρησε και το χρόνο του. 
Το λόγο έχει ο συνάδελφος, κ. Μάρκος Μπόλαρης, για οκτώ λεπτά.</ChairmanSpeech> 
<Speech><Parlmember>ΜΑΡΚΟΣ ΜΠΟΛΑΡΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, αναφέρομαι στο μέρος του νομοσχεδίου που αφορά τη ρύθμιση των χρεών των μικρών επιχειρήσεων, καθώς θεωρώ ότι το μείζον πρόβλημα που έχει η χώρα μας είναι το πρόβλημα του προτύπου ανάπτυξης. Και θεωρώ πώς αυτές οι μικρές και μεσαίες επιχειρήσεις είναι το υποκείμενο για την ανάκαμψη της οικονομίας. 
Το κομμάτι, λοιπόν, του νομοσχεδίου που αναφέρεται στη ρύθμιση χρεών απευθύνεται σε αυτά τα υποκείμενα, τα οποία μπορεί να βοηθήσει. Θεωρούμε πως χρειάζονται ουσιαστικές βελτιώσεις για να μπορεί να είναι λειτουργικό το νομοσχέδιο. Κάνω, λοιπόν, μία σειρά ερωτήσεων, καθώς τα κείμενα έχουν κατατεθεί. 
Κύριε Υπουργέ, μπορούν να συμμετάσχουν στη ρύθμιση εταιρείες, οι οποίες έχουν ληξιπρόθεσμες οφειλές σε τράπεζα και ληξιπρόθεσμες οφειλές, ρυθμισμένες ή μη, προς το δημόσιο. Η ερώτηση είναι η εξής: Εάν έχουν μόνο οφειλές στις τράπεζες, δεν δικαιούνται να πάρουν μέρος στη ρύθμιση; Διαβάζοντας το νομοσχέδιο, όχι. Εάν, δηλαδή, έχουμε μία επιχείρηση, η οποία ήταν συνεπής μέχρι σήμερα προς το δημόσιο, αποκλείεται από αυτό το νομοσχέδιο. Χρειάζεται άμεση παρέμβαση. Ζήτημα πρώτο. 
Ζήτημα δεύτερο: Ο νόμος προβλέπει ότι στη ρύθμιση μπορούν να μπουν βιώσιμες επιχειρήσεις. Δεν μας λέει ο νομοθέτης τι σημαίνει «βιώσιμες επιχειρήσεις». Ποιος θα κρίνει το βιώσιμο των επιχειρήσεων; Ο διευθυντής του υποκαταστήματος της τραπέζης, στην οποία απευθύνεται. Η αοριστία του όρου και η αοριστία του νόμου, μετά από πέντε χρόνια κρίσης, όπως καταλαβαίνετε δίνει στον διευθυντή του υποκαταστήματος της τράπεζας απεριόριστη εξουσία. Την ίδια στιγμή, ο διευθυντής της τράπεζας μπορεί να είναι και δέκτης πιέσεων, για να περάσει τούτη ή η άλλη επιχείρηση ή άλλων πρακτικών, για να οριστεί και να αποφασίσει εάν υπάρχει βιωσιμότητα ή όχι. 
(AM)
(BM)
Κύριε Υπουργέ, ή θα οριστεί τι σημαίνει βιωσιμότητα ή θα απαλείψετε τον όρο «βιωσιμότητα». Και τα δύο δεν μπορούν να γίνουν.
Πάνω σ’ αυτό είναι πολύ κρίσιμο να πούμε το εξής: Δεν πρέπει να αρκεστεί ο νομοθέτης στην κρίση του διευθυντή του υποκαταστήματος τράπεζας. Πρέπει να υπάρξει ένα δευτεροβάθμιο όργανο σε κάθε περιφέρεια, ένας εφέτης δικαστής, ένας εκπρόσωπος των τραπεζών ή ένας εκπρόσωπος του επιμελητηρίου για να μπορούν οι επιχειρήσεις να προσφύγουν για να αντιμετωπίσουν την όποια απόφαση αρνητική έχει η τράπεζα, ο διευθυντής του καταστήματος. Πρέπει να το προβλέψετε αυτό. Δεν είναι δυνατόν ο νομοθέτης να εμπιστεύεται την ύπαρξη ενός νόμου, που αφορά την ύπαρξη δεκάδων χιλιάδων επιχειρήσεων –διακόσιες περίπου χιλιάδες επιχειρήσεις- στην κρίση ενός ανθρώπου.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ο κώδικας δεοντολογίας θέτει όρια ελέγχου επ’ αυτού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αν θέλετε να απαντήσετε, κύριε Υπουργέ, και το επιτρέπει ο συνάδελφος, έχετε τον λόγο.</ChairmanSpeech>
<Speech><Parlmember>ΜΑΡΚΟΣ ΜΠΟΛΑΡΗΣ</Parlmember>: Θέλω να σας πω, κύριε Υπουργέ, με τον σεβασμό στο υπουργικό λειτούργημα που ασκείτε, ότι στην Αίθουσα θα έπρεπε να είναι οι  Υπουργοί από τα οικονομικά Υπουργεία που εισηγούνται αυτά τα κρίσιμα τμήματα.
Τρίτο ζήτημα. Ο νόμος προϋποθέτει πως για να υπολογιστεί η καθαρή περιουσιακή αξία μίας επιχείρησης λαμβάνονται υπ’ όψν για την αξία των ακινήτων οι προ κρίσης αντικειμενικές αξίες. Με αυτόν τον τρόπο, όμως, έχουμε πλασματική περιουσιακή θέση για τις περιουσίες. Λέει, λοιπόν, πως επί του 75% της καθαρής περιουσιακής θέσης θα μπορεί να γίνεται η ρύθμιση. Η πρόταση που κάνουμε είναι, για να αντιμετωπίσουμε την πλασματικότητα των αντικειμενικών αξιών, το 75% να γίνει 50%.
Τέταρτο ζήτημα. Οι επιχειρήσεις έχουν οφειλές από κεφάλαιο, οφειλές από τόκους και οφειλές από ανατοκισμούς, δηλαδή τόκους επί τόκων. Το ξέρετε πολύ καλά ότι έχουν βγει επανειλημμένα αποφάσεις των δικαστηρίων και συγκεκριμένα νομοθετήματα το προηγούμενο χρονικό διάστημα, που περιόριζαν τη δυσμένεια που προκαλούν στις επιχειρήσεις αυτοί οι ανατοκισμοί. Νομίζω ότι πρέπει να μπει ρητή διάταξη στο νομοσχέδιο αυτό, ώστε η ρύθμιση να αφορά το κεφάλαιο και τους τόκους, όχι τους ανατοκισμούς. Πρέπει να φύγουν αυτά από εδώ, από τη Βουλή.
Πέμπτο ζήτημα. Αφού θέλουμε να βοηθήσουμε τις επιχειρήσεις και θέλουμε να κάνουμε τις ρυθμίσεις προς το δημόσιο και να κάνουμε τις ρυθμίσεις προς τις τράπεζες, πρέπει να τους δώσουμε τη δυνατότητα να μπουν ξανά στην αγορά. Πώς θα μπουν ξανά στην αγορά; Πρέπει να ρυθμιστεί το μείζον ζήτημα που αφορά τον «Τειρεσία». 
Η πρόταση, λοιπόν, είναι όταν μία επιχείρηση κάνει τη ρύθμιση με βάση το συγκεκριμένο νομοσχέδιο, εφόσον έχει δυσμενή στοιχεία στον «Τειρεσία» -και έχει η συντριπτική πλειοψηφία των επιχειρήσεων- να δίνεται διετής αναστολή στην επιχείρηση, για να μπορεί να λειτουργήσει ξανά σαν μία επιχείρηση, η οποία κάνει καινούριο ξεκίνημα. Εάν στα δύο χρόνια από το καινούριο της ξεκίνημα δεν δημιουργήσει ξανά ζήτημα με τον «Τειρεσία», τότε να σβήνονται οι εκκρεμότητες που έχει προς τον «Τειρεσία».
Θέλω να αναφερθώ σ’ ένα ζήτημα, το οποίο το είδα και στον χθεσινό Τύπο ότι είναι μία από τις δεκαεννέα προϋποθέσεις που θέτουν οι δανειστές προς την Κυβέρνηση για να προχωρήσουμε περαιτέρω. Είναι το ζήτημα των πλειστηριασμών των κατοικιών. Είναι γνωστό ότι έχουμε ψηφίσει νόμο, με τον οποίο δώσαμε αναστολή των πλειστηριασμών για την κύρια κατοικία. Πιστεύω πως στο νομοσχέδιο πρέπει να μπει διάταξη, η οποία να παρατείνει την ισχύ της διάταξης που ψηφίστηκε πέρσι. Δεν είναι πλήρης, είναι ατελής. Θέλει και άλλα πράγματα. Προτείνουμε στην Κυβέρνηση την ίδια διάταξη που ψηφίστηκε το 2013, να την επαναλάβει σ’ αυτό το νομοσχέδιο, που είναι κατατεθειμένο στη Βουλή για να μη δημιουργήσουμε μείζον, τεράστιο κοινωνικό πρόβλημα.
(IK)
 
(ΑM)
Κλείνοντας, ήθελα να πω ότι αναφέρθηκαν οι συνάδελφοι και έχουν κατατεθεί οι τροπολογίες για τους μικροομολογιούχους. Είναι γνωστή η σφαγή η οποία έγινε σε συμπολίτες μας οι οποίοι εμπιστεύθηκαν την ελληνική πολιτεία. Η ελληνική πολιτεία είναι υποχρεωμένη διά της Κυβερνήσεως να αποκαταστήσει αυτήν τη ληστρική επιδρομή στους συμπολίτες μας που εμπιστεύθηκαν την Ελλάδα, εμπιστεύθηκαν την ελληνική δημοκρατία, εμπιστεύθηκαν την ελληνική Κυβέρνηση και έδωσαν τα χρήματά τους, το συσσωρευμένο ιδρώτα τους, επενδύοντας στα ομόλογα του ελληνικού Δημοσίου. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Μπόλαρη. 
Το λόγο έχει ο συνάδελφος κ. Μπασιάκος για οκτώ λεπτά.</ChairmanSpeech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember> (Υφυπουργός Ανάπτυξης και Ανταγωνιστικότητας): Κύριε Πρόεδρε, θα μπορούσα να κάνω μία παρέμβαση;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μετά τον κ. Μπασιάκο, κύριε Υπουργέ.</ChairmanSpeech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember> (Υφυπουργός Ανάπτυξης και Ανταγωνιστικότητας): Εντάξει, μετά τον κ. Μπασιάκο, κύριε Πρόεδρε.  Τιμή μου να τον ακούσω!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Βεβαίως, κύριε Υπουργέ, θα έχετε τον λόγο μετά τον κ. Μπασιάκο.  
Ορίστε, κύριε συνάδελφε, έχετε τον λόγο.</ChairmanSpeech> 
<Speech><Parlmember>ΕΥΑΓΓΕΛΟΣ ΜΠΑΣΙΑΚΟΣ</Parlmember>: Κύριοι συνάδελφοι, έχουμε την ευκαιρία σήμερα να συζητήσουμε μεταξύ άλλων μία τροπολογία, η οποία είναι θετικού χαρακτήρα ως προς τη ρύθμιση χρεών ελεύθερων επαγγελματιών και επιχειρήσεων που πληρούν ορισμένες προϋποθέσεις, δηλαδή έχουν ετήσιο κύκλο εργασιών τα 2,5 εκατομμύρια ευρώ -αυτές είναι εκατόν εξήντα πέντε χιλιάδες επιχειρήσεις και ενδεχομένως πάνω από το όριο αυτό να είναι άλλες δεκαπέντε χιλιάδες επιχειρήσεις- σε μια προσπάθεια της Κυβέρνησης να απεγκλωβιστούν οι επιχειρήσεις αυτές, οι επαγγελματίες αυτοί από το αδιέξοδο στο οποίο έχουν περιέλθει λόγω της μακρόχρονης οικονομικής κρίσης που αντιμετωπίζουμε. 
Είναι θετικό το γεγονός ότι αυτή η διάταξη έπεται άλλων θετικών διατάξεων που έχουν ψηφιστεί από τη Βουλή, οι οποίες αφορούν τη ρύθμιση σε εκατό δόσεις των ληξιπρόθεσμων χρεών σε ΔΟΥ και σε ασφαλιστικά ταμεία, την ελάφρυνση του κόστους του πετρελαίου θέρμανσης, την εξαγγελία για το ελάχιστο εγγυημένο εισόδημα και μια σειρά άλλων μέτρων που ακολουθούν –και είμαι βέβαιος γιατί έχουν ανακοινωθεί- όπως είναι τα στεγαστικά δάνεια, τα αγροτικά χρέη ή οι αποζημιώσεις των ομολογιούχων. 
Θεωρώ ότι όλα αυτά τα μέτρα και οι συζητήσεις είναι προς τη θετική κατεύθυνση και αντανακλούν την ευαισθησία της Κυβέρνησης στην αποκατάσταση εκείνων που επλήγησαν περισσότερο από την κρίση κυρίως της τελευταίας πενταετίας.
Είναι προφανές ότι δεν μιλούμε για κακοπληρωτές δανειολήπτες, αλλά μιλούμε για καλόπιστους δανειολήπτες οι οποίοι δεν μπορούν να ανταπεξέλθουν στις υποχρεώσεις τους εξαιτίας της κρίσης. Αν δηλαδή σε μία επιχείρηση «έσκασε» μία ακάλυπτη επιταγή, αν κάποιος τακτικός πελάτης της επιχείρησης χρεοκόπησε ή αν συνέβη κάτι αυτού του μεγέθους ως πρόβλημα στην επιχείρηση, είναι προφανές ότι η επιχείρηση χωρίς να το θέλει δεν μπόρεσε να ανταποκριθεί στις υποχρεώσεις της. Και οι υποχρεώσεις αυτές δεν αφορούν μόνο τα χρέη προς τις τράπεζες, επεκτείνονται σε χρέη προς ΔΟΥ, σε χρέη προς ασφαλιστικά ταμεία κ.ο.κ.
Θεωρώ, λοιπόν, ότι είναι προς θετική κατεύθυνση η συζήτηση για την ελάφρυνση των χρεών με αυτές τις προϋποθέσεις εκείνων οι οποίοι είναι θύματα της κρίσης. Ποιας κρίσης; Της κρίσης που προέκυψε από τη ραγδαία διόγκωση του δημόσιου χρέους. Είχαμε εκτροχιασμό του δημόσιου χρέους πραγματικά και σε απόλυτους αριθμούς και ως ποσοστό του ΑΕΠ, ο οποίος μας έφερε στη δεινή θέση να αναθεωρήσουμε τις πολιτικές μας, να θεωρούνται κάποιοι από τους Υπουργούς μας ανάλγητοι, ενώ δεν είναι, αν δεν παίρνουν το σύνολο των μέτρων που ζητάει η κοινωνία, η οποία έχει δίκιο να διαμαρτύρεται πολλές φορές. Έχουμε τη διόγκωση του ελλείματος, το οποίο έφθασε σε δυσθεώρητα ύψη. Έχουμε και την ανάγκη να υλοποιήσουμε τα μέτρα που μας επιβάλλει και το Διεθνές Νομισματικό Ταμείο -το οποίο πολλές φορές ομολογεί την αστοχία των μέτρων που μας έχει επιβάλει ή που εισηγείται ή αυτών που τελικώς έχουμε συμφωνήσει- τα οποία είναι αναγκαία για να βγούμε από την κρίση. 
Θεωρώ ότι μόνο εάν αποκαταστήσουμε την ανάπτυξη έναντι της ύφεσης που αντιμετωπίζουμε μέχρι τώρα -προσδοκούμε ένα ποσοστό ανάπτυξης της τάξης του 2,7% έως 2,9% το 2015, το οποίο θα μας δώσει την ευκαιρία να ανταπεξέλθουμε στις υποχρεώσεις τουλάχιστον της ρευστότητας- πραγματικά θα έχουμε πιστωτική επέκταση το 2015 και τα επόμενα χρόνια. Όταν έχουν μπει οι βάσεις στις τράπεζες, για να μπορούν να ανταπεξέλθουν στις ανάγκες της κοινωνίας και των επιχειρήσεων, είναι βέβαιο ότι μπορεί να υπάρχει ρευστότητα στην οικονομία και είναι βέβαιο ότι πραγματικά τη μακρά περίοδο ύφεσης θα διαδεχθεί μία μακρά –ελπίζω- περίοδος αυξανόμενης ανάπτυξης, που είναι η βασική προϋπόθεση για να μπορούμε να ανταπεξέλθουμε στις υποχρεώσεις μας. 
(AG)
(IK)
Θεωρώ ότι έχουμε το «μαξιλάρι» των 11,3 δισεκατομμυρίων ευρώ του Ταμείου Χρηματοπιστωτικής Σταθερότητας, για να μπορέσουμε να ανταποκριθούμε στις υποχρεώσεις μας. 
Θεωρώ, επίσης, ότι είναι πολύ σημαντικό το να μπορούμε να συζητήσουμε αυτές τις εξελίξεις, έστω και εάν δεν είναι απόλυτα ικανοποιητικές στη συνείδηση των κοινωνιών και των πολιτών που πράγματι υποφέρουν. Κανείς όμως δεν μπόρεσε να μας βρει και να μας πείσει ότι υπάρχει μια πιο αξιόπιστη λύση.
Επιμέρους παρατηρήσεις στην τροπολογία και στις διατάξεις μπορεί να υπάρχουν. Ας ανατρέξουμε στον κώδικα δεοντολογίας, ο οποίος κάνει ειδική αναφορά σε ορισμένες παραμέτρους εφαρμογής αυτής της διάταξης, αλλά θα μπορούσαν να γίνουν παρατηρήσεις του τύπου ότι «δεν μπορεί 500 χιλιάδες ευρώ να αφορούν μόνο μία τράπεζα για κάποιον που συναλλάσσεται μόνο με τη μία τράπεζα, ενώ, εάν υπάρχει κάποιος άλλος συναλλασσόμενος, ο οποίος έχοντας οφειλές σε περισσότερες της μίας τράπεζες μέχρι τις 500 χιλιάδες ευρώ, να μπορεί ευνοϊκής ρύθμισης και για τα δύο χρέη και για τις δύο τράπεζες». Ίσως είναι κάτι το οποίο πρέπει να δούμε. 
Μπορεί, λοιπόν, να υπάρξουν επιμέρους βελτιώσεις, αλλά νομίζω ότι η βασική αρχή της ρύθμισης των χρεών των μικρομεσαίων επιχειρήσεων μέχρι του ύψους των 2,5 εκατομμυρίων ευρώ, και πολύ περισσότερο αυτή η δυσπραγία και αυτή η δυσκολία να ανταποκριθούν στις υποχρεώσεις τους, που προέρχεται από εξωγενείς παράγοντες, από παράγοντες οι οποίοι δεν ανάγονται στη δική τους ευθύνη, σε δική τους υπαιτιότητα, νομίζω ότι πρέπει να ληφθούν υπ’ όψιν και πρέπει να δοθεί λύση. 
Πάντως τελούμε εν αναμονή των επόμενων κρίσιμων ρυθμίσεων, που θα προέλθουν από διαβούλευση και από συζήτηση, ώστε να είναι αποτελεσματικές οι ρυθμίσεις αυτές. Αναφέρομαι, όπως είπα και πριν, στα αγροτικά δάνεια, στα στεγαστικά δάνεια, πολύ περισσότερο όταν η αξία των ακινήτων, όχι η αντικειμενική, αλλά η πραγματική έχει πέσει πολύ. 
Είναι προφανές ότι όταν ένας συναλλασσόμενος με την τράπεζα αγόρασε ένα ακίνητο σε τιμή μεγαλύτερη από το ύψος του δανείου, πλήρωσε τη διαφορά, πλήρωσε ένα μέρος του δανείου, αλλά το υπόλοιπο του δανείου που απομένει να πληρώσει προς την τράπεζα είναι μεγαλύτερου ύψους από την πραγματική σημερινή αξία του ακινήτου, τότε υπάρχει πράγματι πρόβλημα και πρέπει να ληφθεί και αυτό υπ’ όψιν, αν θέλουμε να είμαστε δίκαιοι και να μπορούμε να ελπίζουμε σε μία ομαλή εξέλιξη της ικανοποίησης αυτών των δανείων, της εκπλήρωσης των όρων εξόφλησης των δανείων, στο πλαίσιο της δικαιοσύνης που πρέπει να διέπει αυτές τις συμφωνίες και αυτές τις καταστάσεις. 
Επίσης, ελπίζουμε ότι η ρύθμιση για το ελάχιστο εγγυημένο εισόδημα θα επεκταθεί στο σύνολο των περιοχών που αντιμετωπίζουν κρίση, έναντι της σημερινής δειγματοληπτικής εφαρμογής σε κάποιες περιοχές –μία περιοχή σε κάθε περιφέρεια- και θα δώσει ένα μήνυμα στήριξης της κοινωνίας, το οποίο θα φέρει ανάλογη ανταπόκριση στους ευνοούμενους από το μέτρο αυτό, οι οποίοι πραγματικά έχουν ανάγκη. 
Πιστεύω ότι η ρύθμιση αυτή –εννοώ των «κόκκινων» δανείων- θα ψηφιστεί και θα αποτελέσει τη βάση για περαιτέρω επέκταση ευνοϊκών μέτρων, που προέρχονται από δίκαια αιτήματα αναξιοπαθούντων πολιτών και επιχειρήσεων, για το καλό της οικονομίας, της ανάπτυξης και εν συνεχεία της βελτίωσης του επιπέδου απασχόλησης στον τόπο μας.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε.
Το λόγο έχει ζητήσει ο Υφυπουργός Ανάπτυξης ο κ. Γιακουμάτος.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember> (Υφυπουργός Ανάπτυξης και Ανταγωνιστικότητας): Κύριε Πρόεδρε, θα ήθελα να υποστηρίξω την τροπολογία με γενικό αριθμό 1976 και ειδικό αριθμό 128. 
 Είναι μία τροπολογία, κύριε Πρόεδρε, κυρίες και κύριοι Βουλευτές, με την οποία παρατείνεται για ένα δίμηνο η μεταφορά του Οργανισμού των Λαϊκών Αγορών στις Περιφέρειες. Έχουμε τη σύμφωνη γνώμη της Περιφέρειας.
 Τα προβλήματα ήταν δύο: Πρώτον, οι νέοι περιφερειάρχες ανέλαβαν καθήκοντα την 1η Σεπτεμβρίου και δεν προλάβαιναν. Δεύτερον, ο ν. 4264 προβλέπει προεδρικό διάταγμα. Το προεδρικό διάταγμα για να πάει στο Συμβούλιο της Επικρατείας θα χρειαστεί πέντε με έξι μήνες. Άρα δεν γίνεται. Φέρνω, λοιπόν, νόμο για να ακυρώσω το προεδρικό διάταγμα, ούτως ώστε οι Περιφέρειες να αναλάβουν κανονικά από 1-1-2015 τους Οργανισμούς Λαϊκών Αγορών. 
Έχουμε τη σύμφωνη γνώμη και των λαϊκών αγορών, τη σύμφωνη γνώμη και των ομοσπονδιών και νομίζω και του ΣΥΡΙΖΑ –από ό,τι έχω συζητήσει με Βουλευτές τους- και της Αριστεράς και του Προέδρου της Ομοσπονδίας εκεί, καθώς και των ΑΝΕΛ και της ΔΗΜΑΡ. Είναι μία τροπολογία που όλοι πρέπει να τη στηρίξετε.
Σας ευχαριστώ, κύριε Πρόεδρε.
(ΜΤ)
(AG)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Η τροπολογία είναι ήδη κατατεθειμένη και επομένως διευκρινίζεται.
Το λόγο έχει ο κ. Κυριαζίδης για οκτώ λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, συζητούμε ένα νομοσχέδιο που αφορά την ενσωμάτωση στο εθνικό δίκαιο αποφάσεων του Συμβουλίου της Ευρώπης που αφορούν την εφαρμογή της αρχής της αμοιβαίας αναγνώρισης σε ποινικές αποφάσεις, οι οποίες είτε επιβάλλουν ποινές ή μέτρα στερητικά της ελευθερίας είτε προβλέπουν την αναστολή εκτέλεσης ποινών ή απόλυση υπό όρους, είτε ακόμα εφαρμογή μέτρων επιτήρησης εναλλακτικά προς την προσωρινή κράτηση εντός της Ευρωπαϊκής Ένωσης. 
Έγινε αρκετή συζήτηση στη Διαρκή Επιτροπή, όπου πράγματι πάρα πολλές θέσεις και προτάσεις των συναδέλφων από κάθε πλευρά της Αντιπολίτευσης ήταν σημαντικές και έγιναν δεκτές και σε ένα μεγάλο βαθμό, αν θέλετε, βελτίωσαν το σχετικό νομοσχέδιο.
Η αναφορά της εισηγήτριας της Αξιωματικής Αντιπολίτευσης ότι επιταχύνθηκε μια θεσμοθέτηση χωρίς ιδιαίτερη εμβάθυνση νομίζω ότι δεν έχει τόπο, τουλάχιστον στο σημερινό νομοσχέδιο, καθότι πολλές από τις παρατηρήσεις της ήταν ουσιαστικές και έγιναν αποδεκτές. 
Άρα, έρχεται μια εναρμόνιση της ελληνικής νομοθεσίας με αποφάσεις του Συμβουλίου της Ευρώπης, έστω και καθυστερημένα. Θα έλεγα λοιπόν ότι είναι οξύμωρο το σχήμα από τη μια μεριά να κατηγορείται η Κυβέρνηση και ο Υπουργός ότι υπήρξε αυτή η καθυστέρηση και από την άλλη πλευρά να γίνεται αναφορά ότι υπήρξε επιτάχυνση για το περιεχόμενο των άρθρων του νομοσχεδίου σε ό,τι αφορά την εμβάθυνσή του. 
Ακούσαμε για μια ακόμη φορά για τα ζητήματα της διαπλοκής με κυβερνητικές συνιστώσες και την καταφυγή στη δικαιοσύνη. Βέβαια δεν ακούσαμε ονόματα. Προσφάτως πάλι είχαμε ανάλογες καταγγελίες, κυρία Κωνσταντοπούλου.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είστε λίγο κουφοί, γι’ αυτό δεν τα ακούσατε.</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Ευτυχώς έχω ώτα που ακούν και αυτό είναι σημαντικό και πιστεύω ότι το αναγνωρίζετε. 
Είδαμε το αποτέλεσμα όλης αυτής της διαδικασίας. Η υπόθεση κατέληξε να τεθεί στο αρχείο, καθώς τα πάντα ήταν έωλα, για λόγους και μόνο εσωτερικής κατανάλωσης για την πελατειακή μας σχέση. Αυτή είναι μια παλαιοκομματική νοοτροπία, η οποία πιστεύω ότι δεν συνάδει με ένα –εντός εισαγωγικών- «προοδευτικό» αριστερό κόμμα. 
Θα έρθω στο ζήτημα της τροπολογίας που αφορά μια προσπάθεια της Κυβέρνησης να ικανοποιήσει μερικώς εργαζόμενους σε ιδιαίτερα σκληρούς χώρους, όπως είναι αυτός της δικαιοσύνης, αλλά και των Ενόπλων Δυνάμεων και των Σωμάτων Ασφαλείας. 
Η δέσμευση της Κυβέρνησης είναι ότι, από τη στιγμή που τα οικονομικά της χώρας βαίνουν σε ένα καλύτερο επίπεδο, το πρώτο που θα κάνει είναι να προσπαθήσει να ικανοποιήσει αυτές τις κοινωνικές ομάδες που έχουν θιγεί σε ένα μεγαλύτερο βαθμό. 
Δεν έχω το χρόνο να αναλύσω το πώς και γιατί υπήρξε η όποια περικοπή σε μέγιστο βαθμό έναντι των άλλων εργαζομένων. Πιστεύω όμως ότι όλοι γνωρίζουν το ιδιαίτερο του χώρου των συγκεκριμένων εργαζομένων και θεωρώ ότι αυτό θα τους ικανοποιήσει σε ένα βαθμό. 
Έγινε αναφορά από την πλευρά της εισηγήτριας της Αξιωματικής Αντιπολίτευσης για ενδεείς δικαστές. Αυτό όμως δεν αναφέρεται. Γνωρίζουν και οι ίδιοι, όπως και οι εργαζόμενοι στις Ένοπλες Δυνάμεις και τα Σώματα Ασφαλείας, ότι αυτή η προσπάθεια είναι σημαντική.
(SO)
(MT)
Και θα ήθελα να σημειώσω εδώ ότι όταν ήρθε η τροπολογία για τους δικαστές, από πλευράς του Αναπληρωτή Υπουργού Οικονομικών κ. Σταϊκούρα και από πλευράς συναδέλφων μου, όπως και του παριστάμενου συναδέλφου κ. Νταβλούρου, τέθηκε και το ζήτημα ικανοποίησης ή αν θέλετε εναρμόνισης και αποδοχής της αποφάσεως του Συμβουλίου της Επικρατείας και για τις Ένοπλες Δυνάμεις και για τα Σώματα Ασφαλείας. 
Είχε δεσμευτεί τότε ο Αναπληρωτής Υπουργός ότι βεβαίως είναι υποχρεωμένος να σεβαστεί την απόφαση του Συμβουλίου της Επικρατείας και σύντομα θα ερχόταν σχετική τροπολογία, όπως έρχεται και συζητείται σήμερα, που ικανοποιεί σε κάποιο βαθμό τα στελέχη των Ενόπλων Δυνάμεων και των Σωμάτων Ασφαλείας. 
Τότε, όμως, οι Βουλευτές είδαμε ότι δυστυχώς η Αξιωματική Αντιπολίτευση «εποίησε τη νήσσα». Δεν πήρε καμμία θέση σε ό,τι αφορά αυτή την προσπάθεια για ικανοποίηση των εργαζομένων στις Ένοπλες Δυνάμεις και τα Σώματα Ασφαλείας. 
Θέλω να πιστεύω ότι σήμερα θα την κάνουν αποδεκτή -πέρα από την όποια σκέψη για «ΠΑΡΩΝ»- και θα ψηφίσουν υπέρ αυτής της τροπολογίας, έτσι ώστε αυτό το -σε εισαγωγικά- «ενδιαφέρον» για τα στελέχη των Ενόπλων Δυνάμεων και των Σωμάτων Ασφαλείας να το δούμε κι αυτό, τουλάχιστον εντός του Κοινοβουλίου, στην πράξη να αποδεικνύεται. 
Σας καλώ, αγαπητοί συνάδελφοι της Αξιωματικής Αντιπολίτευσης, αλλά και όλους να ψηφίσουν τη συγκεκριμένη τροπολογία, διότι δίνει μία ανάσα, βεβαίως δεν ικανοποιεί στο σύνολο, αλλά εν πάση περιπτώσει κάτω από αυτές τις οικονομικές συνθήκες γίνεται αυτή η προσπάθεια από πλευράς της Κυβέρνησης.
Ακούγαμε, βεβαίως, ότι για τα «κόκκινα» δάνεια δεν πρόκειται η Κυβέρνηση να φέρει οποιαδήποτε τροπολογία που σε ένα βαθμό θα ανακουφίζει επιχειρήσεις και πρόσωπα. Έρχεται η τροπολογία στις ημέρες μας και προχωράμε στη συζήτηση -αλλά πιστεύω και στην ψήφιση της σχετικής τροπολογίας-, ώστε μέσα σε αυτή την οικονομική κρίση να δίνεται ανάσα σε πάρα πολλές κοινωνικές τάξεις και ομάδες. 
Θα ήθελα, τελειώνοντας, να σημειώσω την αναγκαιότητα της έκδοσης σχετικής εγκυκλίου διότι, αγαπητέ Πρόεδρε, ψηφίσαμε πριν από περίπου επτά μήνες νόμο που αφορά τα «κόκκινα» δάνεια για αγρότες και κτηνοτρόφους. Έκτοτε μέχρι και σήμερα δεν υπήρξε η σχετική εγκύκλιος, προκειμένου να εφαρμοστεί ο σχετικός νόμος. Κι εδώ, πράγματι, είμαστε εκτεθειμένοι και θα πρέπει άμεσα να εκδοθεί η συγκεκριμένη εγκύκλιος, έτσι ώστε να ανακουφίσει τους πενόμενους κτηνοτρόφους και τους γεωργούς.
Ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
Το λόγο έχει η συνάδελφος κυρία Ξηροτύρη-Αικατερινάρη, για οκτώ λεπτά.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Πρόεδρε, κύριε Υπουργέ, κύριοι συνάδελφοι, το νομοσχέδιο που συζητάμε σήμερα είναι πολύ σημαντικό. Αφορά τη διαδικασία ενσωμάτωσης και ενοποίησης ευρωπαϊκών αποφάσεων και οδηγιών σε σχέση με την εφαρμογή της αρχής της αμοιβαίας αναγνώρισης σε ποινικές αποφάσεις που επιβάλλουν στερητικές ελευθερίες ή που προβλέπουν την αναστολή εκτέλεσης ποινής και τα λοιπά.
Τα θέματα αυτά τα ανέπτυξε πολύ καλά ο κ. Πανούσης, ο εισηγητής μας, και βέβαια, όπως γίνεται τον τελευταίο καιρό, θα πάμε στις πολύ ουσιαστικές τροπολογίες οι οποίες έρχονται. 
Για μία ακόμη φορά, για τη βασική τροπολογία για τα «κόκκινα» δάνεια η Κυβέρνηση, κατά την πάγια τακτική της, στερεί τη δυνατότητα ενός ευρέος διαλόγου σε μία κανονική κοινοβουλευτική διαδικασία, για τόσο σοβαρό ζήτημα που εναγωνίως περιμένουν οι Έλληνες πολίτες. 
Βέβαια, όπως είναι τεράστιο το θέμα και δεν συζητήθηκε διεξοδικά και υπάρχουν τεράστιες καθυστερήσεις από την Κυβέρνηση για την αναθεώρηση του δημόσιου χρέους, εξίσου σημαντικό για τους πολίτες που υφίστανται όλες αυτές τις συνέπειες της κρίσης είναι το θέμα της διαχείρισης του ιδιωτικού χρέους.
(DE) 
(SO)
Και όμως, η Κυβέρνηση έχει καθυστερήσει πάρα πολύ, τόσο που τουλάχιστον για τους επιχειρηματίες οι μισές επιχειρήσεις, αν είχε πριν ενάμισι-δύο χρόνια αρχίσει η ρύθμιση αυτών των οφειλών τους, θα μπορούσαν να είχαν διασωθεί και να είχαν επιβιώσει.
Το θέμα, λοιπόν, των ληξιπρόθεσμων οφειλών προς το Δημόσιο είναι περασμένη ρύθμιση σε άσχετο νομοσχέδιο, χωρίς συζήτηση σε Επιτροπή.
Ως προς το σημερινό θέμα για τα «κόκκινα» δάνεια των επιχειρηματιών και το μεγάλο θέμα για τα «κόκκινα» στεγαστικά δάνεια -για το οποίο, έτσι, σαν πυροτέχνημα, ο κ. Δένδιας, πριν φύγει από το Υπουργείο, μας είπε και κάποιες δικές του προσωπικές του σκέψεις- είναι δυνατόν αυτό το τεράστιο θέμα του ιδιωτικού χρέους, που ταλανίζει τους Έλληνες πολίτες που βρίσκονται σε απόγνωση να το συζητούμε με αυτό τον τρόπο; Δεν έπρεπε να υπάρχει ένα ενιαίο νομοσχέδιο; Δεν έπρεπε εδώ να συζητήσουμε και να ξανασυζητήσουμε με τους αρμόδιους φορείς και με τους πολίτες; Εν πάση περιπτώσει, λοιπόν, τα έχουμε πει πολλές φορές αυτά.
Πολυαναμενόμενη, λοιπόν, αυτή η ρύθμιση για τα «κόκκινα» δάνεια των μικρών επιχειρήσεων και των επαγγελματιών. Κατατέθηκε με μεγάλη καθυστέρηση και μάλιστα, όπως είπα, σε ένα νομοσχέδιο του Υπουργείου Δικαιοσύνης, με μια τροπολογία με είκοσι δύο άρθρα και με πολύ σοβαρά θέματα. Διότι είναι γεγονός ότι η διευθέτηση των «κόκκινων» επαγγελματικών δανείων είναι ύψιστης σημασίας για την ελληνική οικονομία και η προωθούμενη ρύθμιση συνδέεται άμεσα με την πρόσφατη πολύ σημαντική ρύθμιση για τις ληξιπρόθεσμες οφειλές ιδιωτών προς το Δημόσιο και τα ασφαλιστικά ταμεία.
Παρά, όμως, την ύπαρξη θετικών σημείων και σε αυτή τη ρύθμιση, αυτή διαπνέεται εδώ από την αντίληψη εκχώρησης κυρίαρχου ρόλου στις τράπεζες, αφού η δυνατότητα ένταξης του δανειολήπτη σε αυτή γίνεται κατά τη διακριτική ευχέρεια των τραπεζών. Εδώ είναι η μεγάλη αδυναμία αυτής της τροπολογίας.
Επίσης, όπως και στην προηγούμενη για τις ληξιπρόθεσμες οφειλές ρύθμιση -αυτή είναι μια τεράστια αδυναμία της Κυβέρνησης-, δεν λαμβάνεται υπόψη η φοροδοτική και οικονομική δυνατότητα, οι υποχρεώσεις, η κατάσταση του δανειολήπτη, ο οποίος εξετάζεται μόνο ως προς τη δυνατότητά του να εκπληρώσει τις υποχρεώσεις του προς τις τράπεζες και στο αν είναι βιώσιμη ή όχι η επιχείρησή του και όχι, όπως έπρεπε να είναι, με βάση ότι αυτός είναι ο κύριος αποδέκτης στη ρύθμιση. Γιατί για αυτόν την κάνουμε πρώτα τη ρύθμιση. Τουλάχιστον να ήταν ο ισότιμος αποδέκτης, όπως είναι και οι πιστωτές, και να μην είναι πάντα πρώτα οι τράπεζες και μετά οι Έλληνες πολίτες.
Στη ρύθμιση δεν διευκρινίζεται το ποιες ακριβώς οφειλές ή τραπεζικά προϊόντα αφορά. Δεν συνδέεται με τον κώδικα δεοντολογίας των τραπεζών, για τον οποίο λέγαμε ότι άργησε να έρθει και είχαμε κάνει κριτική, γιατί και αυτός δεν συνδέθηκε με μια εύρυθμη λειτουργία του Κυβερνητικού Συμβουλίου για το δημόσιο χρέος, το οποίο σχεδόν είναι αδρανές, θα έλεγα εγώ.
Επίσης, περιλαμβάνονται αντικρουόμενες διατάξεις, όπως για παράδειγμα στο άρθρο 3 προβλέπεται η συμφωνία του 50% των πιστωτών που έχουν τουλάχιστον το 40% του συνόλου των υποχρεώσεων να είναι δεσμευτική για τους υπόλοιπους. Έρχεστε στο άρθρο 7 και λέτε ότι δίνετε το δικαίωμα στους πιστωτές, εάν δεν συναινέσουν στη ρύθμιση αυτή, να μπορούν να πάρουν αποζημίωση από τον οφειλέτη. Τι θα πρωτοκάνει αυτός ο άνθρωπος;
Τελικά, με το άρθρο 7 όλη η ρύθμιση τινάζεται στον αέρα. Αυτό πρέπει να το δείτε. Σας το λέω και εσάς, κύριε Υπουργέ της Δικαιοσύνης. Δείτε την αντίφαση των άρθρων 3 και 7.
Βέβαια, το μεγάλο ζητούμενο σε όλη αυτή την ιστορία είναι να λαμβάνεται υπόψη η εικόνα του δανειολήπτη. Αυτό κάνουν σε όλα τα άλλα κράτη που βρίσκονται σε πρόγραμμα προσαρμογής, όπως και στην Ιρλανδία με το ιρλανδικό μοντέλο. Βλέπουν τον άνθρωπο, το δανειολήπτη. Μπορεί να εξυπηρετηθεί; Μπορεί να πληρώσει και τις φορολογικές του υποχρεώσεις και τα ασφαλιστικά ταμεία και αυτή τη ρύθμιση των «κόκκινων» δανείων κλ.π;
(AD)
(DE)
Το τελευταίο που θα ήθελα να πω είναι το εξής: Εδώ υπάρχει ένα προβάδισμα στις τράπεζες. Όμως, δεν μας απασχολεί. Διάβασα ότι εχθές άρχισε και ο Πρωθυπουργός να συζητά αυτό το θέμα και να ζητά από τις τράπεζες. Αυτή η λεγόμενη ρευστότητα δεν υπάρχει. Εάν αυτή η ρύθμιση των «κόκκινων» δανείων και των ληξιπρόθεσμων οφειλών δεν συνδεθεί με το να ξεκινήσει πλέον μια πραγματική και ουσιαστική ρευστότητα στην αγορά, εφ’ όσον και οι εξετάσεις των τραπεζών υπάρχουν και ο λαός πλήρωσε την ανακεφαλαιοποίησή τους, τα πράγματα δεν πρόκειται να διορθωθούν.
(Στο σημείο αυτό χτυπά προειδοποιητικά το κουδούνι λήξεως του χρόνου ομιλίας της κυρίας Βουλευτού)
Επομένως, εμείς βλέπουμε σοβαρά θέματα που υπάρχουν, τα οποία θα μπορούσαμε να τα είχαμε διορθώσει, αν γινόταν ένας διάλογος γι’ αυτήν την τροπολογία. Όμως, δεν δίνετε αυτή τη δυνατότητα. 
Ακόμη, κύριοι συνάδελφοι, δεν έχει έρθει ακόμα να μιλήσει ο Υπουργός Ανάπτυξης. Δηλαδή, τι θα γίνει; Αυτό το τεράστιο θέμα του ιδιωτικού χρέους και των επιχειρήσεων –που όσες διασώθηκαν τουλάχιστον απεγνωσμένα ζητούν αυτή τη ρύθμιση- θα το συζητήσουμε χωρίς καν να είναι εδώ ο αρμόδιος Υπουργός; Δεν ξέρω, αυτά τα έχουμε πει πολλές φορές.
(Στο σημείο αυτό χτυπά το κουδούνι λήξεως του χρόνου ομιλίας της κυρίας Βουλευτού)
Μισό λεπτό, κύριε Πρόεδρε.
Έχω πολλές παρατηρήσεις να κάνω πάνω στα διάφορα άρθρα αυτής της τροπολογίας, αλλά δεν έχω περισσότερο χρόνο για να γίνω πιο αναλυτική. Θα αναφερθώ στο θέμα των μικροομολογιούχων, αν και ο Πρόεδρός μας Φώτης Κουβέλης αναφέρθηκε διεξοδικά στο θέμα της τροπολογίας μας για τη ρύθμιση και την αποκατάσταση των μικροομολογιούχων από τη μεγάλη ζημιά την οποία υπέστησαν με το «κούρεμα», το PSI. 
Την τροπολογία την καταθέσαμε μετά από πολύ μεγάλη σκέψη και συζήτηση. Πραγματικά, υπάρχουν από όλα τα κόμματα της Αντιπολίτευσης, και από τον ΣΥΡΙΖΑ και από τους Ανεξάρτητους Βουλευτές, σχετικές, παρόμοιες τροπολογίες, για να επιλυθεί αυτό το θέμα.
Δεν θα μας απαντήσει κάποιος από εδώ; Δεν θα απαντήσει κάποιος σ’ αυτήν την αγωνία; Θέλουμε κάποιος να μας πει «τις λαμβάνουμε υπόψη μας, ξέρουμε το θέμα», κλπ. Το ζήτημα είναι πλέον ζήτημα ηθικής τάξης και κοινωνικής ευαισθησίας.
Γι’ αυτούς που έβγαλαν τα πολλά λεφτά έξω, ακόμα ο έλεγχος των λιστών καθυστερεί. Εδώ, δεν θα πούμε κάτι γι’ αυτούς που εμπιστεύθηκαν το Δημόσιο και έβαλαν τις μικρές αποταμιεύσεις τους σ’ αυτό; Κυρίως μιλάμε για μία ρύθμιση γι’ αυτούς που είχαν κάτω από 100.000 ευρώ. Λέμε σε μία δεκαετία να βρείτε έναν τρόπο να αποκατασταθεί η ζημιά, την οποία υπέστησαν. 
Από την άλλη μεριά, εσείς δεν απαντάτε, τη στιγμή που τα ξένα δικαστήρια έχουν απαντήσει. Δηλαδή, έχουν αποκατασταθεί και στην Αυστρία και στη Γερμανία και σε άλλα μέρη μικροομολογιούχοι οι οποίοι είχαν πάρει Ομόλογα του Ελληνικού Δημοσίου.
Πραγματικά, περιμέναμε μέσα απ’ αυτή τη συζήτηση, έστω και μ’ αυτόν τον τρόπο που γίνεται –νομίζω ότι θα το τονίσουν αυτό και τα άλλα κόμματα- να έχουμε μία απάντηση πάνω και σ’ αυτή τη ρύθμιση. Είναι ένα παρεμφερές θέμα. Είναι ένα θέμα που αφορά, πράγματι, τα ζητήματα διαχείρισης του δημόσιου και ιδιωτικού χρέους και όλων αυτών των τεράστιων επιπτώσεων που δημιουργήθηκαν από την οικονομική κρίση στην ελληνική οικονομία, στους Έλληνες πολίτες, στους Έλληνες επιχειρηματίες.
Ευχαριστώ.
(Χειροκροτήματα από την πτέρυγα της Δημοκρατικής Αριστεράς)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
Το λόγο έχει η κ. Βαλαβάνη κατόπιν αλλαγής με τον κ. Μητρόπουλο και τον κ. Στρατούλη και ακολουθεί ο κ. Κακλαμάνης.
Πριν ανεβείτε στο Βήμα, κυρία Βαλαβάνη, θα ήθελα να σας εκφράσω τα ειλικρινή μου συλλυπητήρια για το θάνατο του αγαπημένου σας συζύγου.
Ορίστε, κυρία συνάδελφε, έχετε το λόγο για οκτώ λεπτά.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Ευχαριστώ πάρα πολύ, κύριε Πρόεδρε.
Κυρίες και κύριοι Βουλευτές, όπως ξέρετε, ο ΣΥΡΙΖΑ κατέθεσε στο παρόν νομοσχέδιο τροπολογία για την αποκατάσταση σημαντικού μέρους της ζημιάς που υπέστησαν τα φυσικά πρόσωπα κάτοχοι τίτλων από το PSI, με επίκεντρο τους μικροομολογιούχους για ποσά έως 100.000 ευρώ, που αποζημιώνονται στο ακέραιο.
(ΚΜ)
(AD)
Είμαστε σε μια περίοδο που η ζημιά που έχει επέλθει στην πραγματική οικονομία της χώρας, από τη διαχείριση της κρίσης, μέσω μνημονίων που υπαγορεύτηκαν από τους δανειστές, έτσι ώστε βρέξει-λιάξει να συνεχίζετε να πληρώνετε τα χρήματά τους, κάνει την κατάσταση της οικονομίας της χώρας τραγική. 
Πρόκειται για αποκατάσταση μιας μεγάλης αδικίας σε βάρος δεκαπέντε χιλιάδων οικογενειών, που είδαν μέσα σε μια νύχτα να εξανεμίζονται οι κόποι μιας ζωής, κατατεθειμένοι στον ασφαλέστερο τρόπο οικογενειακής αποταμίευσης, σύμφωνα με τις μέχρι τότε διαβεβαιώσεις του ελληνικού κράτους. 
Ας θυμίσουμε, όμως, κάποια βασικά στοιχεία για το PSI που εξηγούν γιατί αντί να επέλθει το δραστικό κούρεμα του δημόσιου χρέους που χρειαζόταν η χώρα, ουσιαστικά «πυροβολήσαμε τα πόδια μας». Θύματα αυτής της διαδικασίας του PSI στάθηκαν επίσης τα ασφαλιστικά ταμεία και οι ελληνικές τράπεζες, που είναι και οι μόνες, όμως, από τις τρεις κατηγορίες για τις οποίες υπήρξε μέριμνα για την ανακεφαλαιοποίησή τους, έναντι των απωλειών που κατέγραψαν, χωρίς όμως, ανάλογη μέριμνα για τη διαχείριση των «κόκκινων» δανείων, προκαλώντας έκρηξη των προβλημάτων που αντιμετωπίζει η υπερχρεωμένη σήμερα πλειοψηφία της ελληνικής κοινωνίας και βέβαια οι μικρομεσαίες επιχειρήσεις. 
Πρώτο στοιχείο: Μεταξύ Μαρτίου 2010 και Μαρτίου 2012, που έγινε το PSI, στην Ευρώπη εξελίσσονταν δύο αντίστροφες παράλληλες διαδικασίες. Κατά παράβαση της υπόσχεσης για διακράτηση των ελληνικών ομολόγων -που οι γαλλικές και οι γερμανικές τράπεζες είχαν δώσει στην ειδική συνεδρίαση του Διεθνούς Νομισματικού Ταμείου το Μάρτιο του 2010 για το ελληνικό χρέος και στη βάση της οποίας αποφασίστηκε να μη γίνει κούρεμα- οι ευρωπαϊκές τράπεζες ξεφορτώνονταν επί δύο χρόνια τα ελληνικά τους ομόλογα, με αποτέλεσμα τη στιγμή του PSI η καθαρή θέση τους να έχει κατέβει από τα 141 δις τότε, σε μόλις 35 δις. 
Την ίδια στιγμή σχεδόν 30 δις από αυτά τα ομόλογα φορτώνονταν κυρίως, αλλά όχι μόνο, οι ελληνικές τράπεζες, με αποτέλεσμα η συνολική καθαρή θέση της Ελλάδας σε ελληνικά ομόλογα για το ίδιο διάστημα να ανέλθει από 57 δις σε 86 δις -μια τεράστια αύξηση, της τάξης άνω του 50%-, ενώ το μεγαλύτερο μέρος από το υπολειπόμενο μέρος που ξεφορτώθηκαν, δηλαδή άλλα 43 δις, τα αγόρασε η Ευρωπαϊκή Κεντρική Τράπεζα -είναι τα ομόλογα που λήγουν σήμερα και πληρώνουμε κάθε τόσο την ονομαστική τιμή τους στο ακέραιο, ενώ η Ευρωπαϊκή Κεντρική Τράπεζα τα έχει αγοράσει σε σπασμένες τιμές στη δευτερογενή αγορά.
Το αποτέλεσμα ήταν, όπως περιγράφει και η Τράπεζα της Ελλάδας στην Έκθεσή της με τίτλο «Το Χρονικό της μεγάλης κρίσης 2008-2013» στη σελίδα 107, ενώ σε όρους ονομαστικής αξίας το δημόσιο χρέος από το PSI που έγινε το Μάρτη του 2012 και την επαναγορά ομολόγων που έγινε το Δεκέμβρη του 2012 μειώθηκε συνολικά, ονομαστικά σχεδόν κατά 138 δις, η πραγματική καθαρή μείωση του χρέους ήταν μόλις 51,2 δις. 
Χάριν και στις δανειακές συμβάσεις των μνημονίων, τα ποσά των οποίων διοχετεύθηκαν σχεδόν εξολοκλήρου στη συνεχιζόμενη πληρωμή του δημόσιου χρέους, το δημόσιο χρέος από τότε μέχρι τώρα κατάφερε να αυξηθεί, όχι μόνο σε σχέση με το συρρικνωνόμενο ΑΕΠ, από το 129% του ΑΕΠ τότε που μας βάλανε στο Μνημόνιο, στο 175% του ΑΕΠ σήμερα, αλλά και σε απόλυτους όρους από τα 298,5 δις του 2009 στα 322,5 δις του Ιουνίου του 2014. 
Δεύτερη διαπίστωση: Με ένα χρέος μεγαλύτερο -και σχετικά και απόλυτα- από το μέγεθος που μας έβαλε στο καθεστώς των κοντά τετρακοσίων πενήντα σήμερα νόμων που καθιστούν πλέον το Μνημόνιο μνημονιακό καθεστώς, η Κυβέρνηση, σε συνεργασία με τον επικεφαλής του Ευρωπαϊκού Μηχανισμού Στήριξης κ. Ρέγκλινγκ και κόντρα στις εκτιμήσεις της τεράστιας πλειοψηφίας των διεθνών αναλυτών, που θεωρεί ότι ένα χρέος ύψους 175% του ΑΕΠ δεν είναι βιώσιμο, δηλαδή δεν μπορεί ποτέ να αποπληρωθεί, προκειμένου να «πουλήσει», σε αυτήν την παρατεταμένη προεκλογική περίοδο που ζούμε, έξοδο από το Μνημόνιο, επιδιώκει να αποσπάσει σήμερα πιστοποιητικό βιωσιμότητας του χρέους, προκαταλαμβάνοντας οποιαδήποτε κίνηση πραγματικής ανακούφισης του λαού και της χώρας.
(KO)
(2KM)
Μ’ αυτό το background, κατατίθεται η τροπολογία του ΣΥΡΙΖΑ για τους μικροομολογιούχους που ουσιαστικά τιμωρήθηκαν, επειδή εμπιστεύθηκαν το ελληνικό Δημόσιο. 
Να υπενθυμίσουμε ότι πριν την έναρξη του PSI, τα φυσικά πρόσωπα είχαν διαβεβαιώσεις ότι θα εξαιρεθούν από τη συνολική διαδικασία και εξαναγκάστηκαν να συμμετάσχουν χωρίς να έχουν δώσει τη συγκατάθεσή τους, λόγω της ενεργοποίησης της ρήτρας συλλογικής δράσης. Προεκλογικά οι κ.κ. Σαμαράς και Βενιζέλος είχαν αναγνωρίσει το δίκιο τους και υποσχέθηκαν λύση στο πολύ σοβαρό πρόβλημά τους. Πρόκειται για υποσχέσεις που έμειναν στα λόγια, όπως και τόσες άλλες. Αποτέλεσμα ήταν η μαζική εξαθλίωσή τους και η απόγνωση που, δυστυχώς, κατέληξε σε κάποιες περιπτώσεις και σε ανθρώπινες και οικογενειακές τραγωδίες. 
Ταυτόχρονα, το ζήτημα των μικροομολογιούχων μετατράπηκε σε βαρύνον θέμα της πολιτικής ατζέντας, επειδή η αδικία που διαπράχθηκε σε βάρος τους ήταν παράλογα κατάφωρη, αλλά και επειδή οι ίδιοι οι μικροομολογιούχοι δεν υποτάχθηκαν στις αποφάσεις της μνημονιακής Συγκυβέρνησης και μέχρι σήμερα συνεχίζουν να αγωνίζονται ανυποχώρητα. 
Γι’ αυτό και το πρόβλημα των μικροομολογιούχων κάθε άλλο παρά προσφέρεται σήμερα για μικροκομματική εκμετάλλευση. Και το λέω αυτό, επειδή εμφανίζεται πάλι απόπειρα της Συγκυβέρνησης –αυτή τη φορά, δυστυχώς, μέσω του Υφυπουργού Οικονομικών- να ξαναζεστάνει το θέμα παίρνοντας την εγκαταλελειμμένη μετεκλογικά προεκλογική σκυτάλη από τους κ.κ. Σαμαρά και Βενιζέλο. 
Αλήθεια, πιστεύει η Κυβέρνηση ότι άνθρωποι που την πάτησαν ήδη μια φορά και στη συνέχεια αγωνίστηκαν και αγωνίζονται τόσο ανυποχώρητα θα την πατήσουν και δεύτερη και θα αποδειχθούν τόσο εύκολα θύματα; 
Ο κ. Μαυραγάνης δήλωσε ότι προς το παρόν η Κυβέρνηση ακόμα μελετά το θέμα από δημοσιονομική και νομική άποψη για να βρεθεί η βέλτιστη εφικτή λύση. Επειδή, όμως, εκλογές θα έχουμε το πιθανότερο μέσα στους επόμενους λίγους μήνες, δεν έχει πολύ καιρό για να νομοθετήσει προεκλογικά. Ας επισπεύσει, λοιπόν, τη μελέτη. 
Εμείς καταθέσαμε την τροπολογία του ΣΥΡΙΖΑ και μαζί μας σχεδόν όλα τα κόμματα της Αντιπολίτευσης κατέθεσαν παρεμφερείς τροπολογίες. Και πρέπει να τονίσω ότι ο ΣΥΡΙΖΑ στάθηκε από την πρώτη στιγμή στο πλευρό των χιλιάδων ομολογιούχων. Και αυτό το κάναμε τόσο για να βρεθεί μία βιώσιμη στις σημερινές συνθήκες καταστροφής της οικονομίας της χώρας και των ανθρώπων της λύση ως προς το οικονομικό σκέλος όσο και για την ηθική αποκατάστασή τους. 
Λαμβάνοντας υπόψη την εξαιρετικά δύσκολη κατάσταση στην οποία έχει περιέλθει η χώρα, ο ΣΥΡΙΖΑ επεξεργάστηκε, μετά από διαβούλευση με εκπροσώπους των ομολογιούχων, την καλύτερη δυνατή στις παρούσες συνθήκες λύση αποκατάστασής τους και την αποτύπωση, όπως παρουσιάζεται στην παρούσα τροπολογία. 
(Στο σημείο αυτό χτυπάει το κουδούνι λήξεως του χρόνου ομιλίας της κυρίας Βουλευτού)
Έτσι, στη ρύθμιση υπάγονται φυσικά πρόσωπα, δικαιούχοι τίτλων του ελληνικού Δημοσίου οι οποίοι χαρακτηρίστηκαν ως επιλέξιμοι τίτλοι και αντικαταστάθηκαν με νέους τίτλους εκδόσεως του ελληνικού Δημοσίου, σύμφωνα με το ν. 4050/2012 κατά τη διαδικασία αναδιάρθρωσης του ελληνικού χρέους –PSI- υπό την προϋπόθεση ότι δεν δηλώθηκε ρητώς εκ μέρους τους συναίνεση στη διαδικασία αντικατάστασης, ότι δεν πρόκειται για επαγγελματίες επενδυτές και ότι δεν πρόκειται για πρόσωπα που έχουν λάβει κρατικούς τίτλους ως αποζημίωση απόλυσης. Για τους τελευταίους πρέπει να υπάρξει ειδική ρύθμιση. 
Η αποκατάσταση της ζημιάς των ως άνω προσώπων, η οποία υπολογίζεται στο 53,5% της αξίας των τίτλων πριν την αντικατάστασή τους, γίνεται με την έκδοση νέων τίτλων. Πρόκειται για ομόλογα ελληνικού Δημοσίου ειδικού σκοπού. Η αποκατάσταση θα αφορά το 100% για ζημιά ως 100.000 ευρώ, ενώ για το μέρος της ζημιάς που ξεπερνά αυτό το ποσό η αποκατάσταση θα είναι μερική. Στην τροπολογία υπάρχει ολόκληρος ο πίνακας. 
Εκείνο που προέχει –και με αυτό κλείνω, κύριε Πρόεδρε- είναι να βρεθεί λύση σε ένα μεγάλο οικονομικό και κοινωνικό πρόβλημα, να αποκατασταθούν οι μικροομολογιούχοι και –αν αυτό είναι δυνατόν- η πληγείσα αξιοπιστία του ελληνικού Δημοσίου, του ελληνικού κράτους και της δημοκρατικής λειτουργίας της ελληνικής κοινωνίας έναντι των πολιτών και να υπάρξει πάλι αύριο η δυνατότητα εσωτερικού δανεισμού του Δημοσίου από τους πολίτες του, απαραίτητο για να ξανασταθεί η χώρα στα πόδια της και για να μπορέσει να υπάρξει παραγωγική ανασυγκρότηση.
Εμείς δεσμευόμαστε ότι μια κυβέρνηση του ΣΥΡΙΖΑ αύριο στη διακυβέρνηση της χώρας θα κάνει πράξη την παρούσα πρόταση-τροπολογία και θα αποκαταστήσει οικονομικά και ηθικά το δίκιο και τις απώλειες χιλιάδων μικροομολογιούχων και των οικογενειών τους.
(SS)
(KO)
Όπως και αυτοί όμως, έτσι και εμείς θα προτιμούσαμε αυτό να γίνει προεκλογικά, να γίνει σήμερα. Αυτή είναι η πρόκληση που απευθύνουμε στην Κυβέρνηση. «Ιδού η Ρόδος, ιδού και το πήδημα». 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε. 
Το λόγο έχει ο συνάδελφος κ. Κακλαμάνης και να ετοιμάζεται ο κ. Μητρόπουλος. 
Ορίστε, κύριε Κακλαμάνη, έχετε το λόγο για οκτώ λεπτά.</ChairmanSpeech>  
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, επί του βασικού νομοσχεδίου: Θεωρώ ότι στις βασικές του αρχές είναι ένα καλό νομοσχέδιο. Το ψηφίζω και επί της αρχής και επί των άρθρων. Και με σίγουρος ότι μερικές -όπως και εγώ τις άκουσα τουλάχιστον από συναδέλφους της Αντιπολίτευσης- παρατηρήσεις που σας έκαναν έχετε την ευελιξία, όταν θα μιλήσετε, κάποιες να τις κάνετε δεκτές, οπότε το νομοσχέδιο θα γίνει ακόμα καλύτερο, κατά την άποψή μου. 
Δράττομαι όμως, της ευκαιρίας που είστε εδώ, για να σας θέσω ένα θέμα σήμερα, όχι προς συζήτηση, αλλά που κάποια στιγμή πρέπει με δική σας πρωτοβουλία να το φέρετε στην αρμόδια Επιτροπή και το συζητήσουμε και αφορά το Νοσοκομείο των Φυλακών. Εάν  ανταποκρίνονται στην πραγματικότητα οι φωτογραφίες τις οποίες όλοι είδαμε στο διαδίκτυο για το Νοσοκομείο των Φυλακών Κορυδαλλού, αυτό έπρεπε να κλείσει χθες. Να κλείσει, δεν έχει νόημα ύπαρξης. Εάν μπαίνουν άρρωστοι μέσα, βγαίνουν πιο άρρωστοι από εκεί, εάν λειτουργεί έτσι όπως το είδα. 
Δεν είναι καινούριο το φαινόμενο. Θυμάμαι, ήμουν Γενικός Γραμματέας του Πανελληνίου Ιατρικού Συλλόγου το 1983, όταν το επισκεφθήκαμε ως Πανελλήνιος Ιατρικός Σύλλογος. Δεν ήταν σε αυτήν την κατάσταση, αλλά πάλι είχε προβλήματα. Το υπόμνημα που φτιάξαμε το στέλναμε σε όλους τους κατά καιρούς Υπουργούς Δικαιοσύνης. Δύο έδειξαν ενδιαφέρον, ο αείμνηστος Βαγγέλης Γιαννόπουλος και, εάν θυμάμαι καλά, ο Θανάσης Κανελλόπουλος.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός  Δικαιοσύνης, Διαφάνειας και Ανθρωπίνων Δικαιωμάτων): Και τώρα εγώ, κύριε Κακλαμάνη.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Σύμφωνοι. Αλλά να πάρουμε και συγκεκριμένα μέτρα. Γι’ αυτό σας είπα φέρτε το, να είναι και ο κ. Βορίδης, διότι δεν είναι μόνο δική σας δουλειά. Και πρέπει να πάμε στο διά ταύτα ξεκινώντας και από τις υποδομές του. Δεν θα γίνει Ευαγγελισμός, δεν πετάμε στα σύννεφα, αλλά δεν μπορεί να συνεχίσει να λειτουργεί έτσι.</Speech>   
 <Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός  Δικαιοσύνης, Διαφάνειας και Ανθρωπίνων Δικαιωμάτων): Πρέπει να ενταχθεί στο ΕΣΥ. Εκεί είναι η λύση.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Ό,τι πρέπει να γίνει. Συμφωνώ απολύτως! Επί των ημερών μου πάντως, ο τότε αρμόδιος Υπουργός Δικαιοσύνης μού το αρνήθηκε. Αυτή ήταν η πρόταση που είχα φέρει. Βέβαια αυτή είναι η άποψή μου, που είπατε. 
Έρχομαι τώρα στις δύο τροπολογίες. Καταρχήν κακώς δεν είναι εδώ οι αρμόδιοι Υπουργοί. Ξέρανε ότι κατά κύριο λόγο κατά 50% θα μιλάγαμε για το νομοσχέδιο του κ. Αθανασίου και κατά 50% σήμερα και 100% αύριο –αύριο, θα έρθουν βέβαια, υποθέτω- θα μιλάγαμε και γι’ αυτά, κυρίως για την τροπολογία για τους ένστολους και για την τροπολογία για τα «κόκκινα δάνεια» των επιχειρήσεων. 
Άρα, αναγκαστικά θα τα πω στη Βουλή και να γραφτούν στα Πρακτικά και να τα ακούσει ο όχι ακριβώς αναρμόδιος, αλλά εν πάση περιπτώσει, όχι επισπεύδων Υπουργός.</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Ο κ. Σταϊκούρας ήταν εδώ. Ήρθε σήμερα.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Δεν τον βλέπω εγώ εδώ. Ναι, ήρθε, μίλησε και έφυγε. Άρα, τις παρατηρήσεις να κάνω και για μετά, δεν είναι εδώ για να μας απαντήσει. Εν πάση περιπτώσει...</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι Υπουργός επισκέπτης.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Σε ό,τι αφορά λοιπόν τα «κόκκινα δάνεια» -που και αυτό κατά βάση είναι ένα καλό νομοσχέδιο, χρειάζεται όμως βελτιώσεις- εγώ έχω σταθεί στο εξής: Εκεί που λέει ότι με απόφαση των τραπεζιτών θα αποφασίζεται περί της βιωσιμότητας ή μη του χρέους. Το δικό μου θα το κάνουν αποδεκτό, γιατί θα κρίνουν την επιχείρηση μου βιώσιμη, το δικό σας όχι. 
Εάν τώρα, γίνει κανένα τηλέφωνο, μπορεί αυτό να το δείτε να αλλάζει, να πηγαίνει τούμπα και η βιώσιμη δική μου να χαρακτηρίζεται μη βιώσιμη και μία μη  βιώσιμη, να χαρακτηρίζεται βιώσιμη.  Πρέπει, λοιπόν, μέσα στο νόμο να μπούνε κριτήρια, όχι αυθαίρετα οι τραπεζίτες θα παίρνουν απόφαση ποια επιχείρηση είναι βιώσιμη και ποια δεν είναι βιώσιμη. Πρέπει να μπουν στο νόμο τα κριτήρια βάσει των οποίων οι τραπεζίτες θα αποφασίζουν ποια επιχείρηση είναι βιώσιμη και ποια δεν είναι βιώσιμη. Στην καλή τους πρόθεση εγώ δεν εμπιστεύομαι την αντίστοιχη ρύθμιση, διότι δεν εμπιστεύομαι τους ίδιους. Το λέω ξεκάθαρα και με απλά λόγια. 
Επίσης, εχθές άκουσα τις δηλώσεις- επειδή ήταν δημόσιες αναφέρω το όνομα- του κ. Σάλλα για τα στεγαστικά δάνεια και για την προστασία της πρώτης κατοικίας. Ωραία, έτσι όπως ειπώθηκε πανηγυρίζουν όσοι έχουν πρόβλημα. Σου λέει, «Πήραμε ανάσα άλλο ένα χρόνο, πάμε για παράταση.» 
           (NP) 
(2SS)
Δεν άκουσα, όμως, να ειπωθεί λέξη από πουθενά εάν στη διάρκεια αυτού του χρόνου, που υποτίθεται ότι παίρνουν ανάσα όσοι έχουν πρόβλημα, αυτοί –εννοώ οι τραπεζίτες- θα σταματήσουν να πωλούν τα δάνεια σε funds του εξωτερικού. Διότι θέλουν το χρόνο αυτό που «διευκολύνει» και τον φτωχό που έχει πρόβλημα με την πρώτη του κατοικία και χρωστά το δάνειο. Θέλουν, δηλαδή, να έχουν χρόνο, για να πουλήσουν αυτοί τα funds στο εξωτερικό. Γιατί είναι σίγουρο ότι δεν τα θέλουν τα διαμερίσματα οι τράπεζες. Τι να τα κάνουν; Για να πληρώνουν ΕΝΦΙΑ, χωρίς να μπορούν να τα πουλήσουν; Το δάνειο θέλουν να πουλήσουν.
Κάνω από τώρα την τοποθέτησή μου και εύχομαι αυτό που ακούστηκε ωραία, να είναι έτσι. Άρα, όταν θα έρθει η ώρα, πρέπει να μας το διευκρινίσουν. Όχι γιατί απαγορεύεται. Δεν λέω ότι κάνουν παρανομία. Εάν θέλουν να κάνουν προσφορά στον ελληνικό λαό -κάπως έτσι πήγε να παρουσιαστεί χθες- πρέπει να προχωρήσουμε και στο άλλο σκέλος, δηλαδή στο να μην πουλούν τα δάνεια σε funds του εξωτερικού. Γιατί φανταστείτε τώρα να νιώθω εγώ ότι έχω τακτοποιηθεί, έχοντας άλλο ένα χρόνο από το νόμο Κατσέλη, και το Φεβρουάριο ή το Μάρτιο να χτυπήσει το τηλέφωνο και να μην είναι η «x» ελληνική τράπεζα, αλλά ο εκπρόσωπος κάποιων funds από το Λονδίνο που να μου λέει, «Το σπίτι σας πρέπει να μας το παραδώσετε!». Λάβετέ το σοβαρά υπόψη αυτό ως Κυβέρνηση. Καταλαβαίνετε τι εννοώ. 
Έρχομαι σε ένα τρίτο θέμα, που έχει να κάνει κατά 50% με εσάς και κατά 50% με τον κ. Χαρδούβελη. Το ανέλυσε ο κ. Προκόπης Παυλόπουλος χθες. Προσυπογράφω από την αρχή έως το τέλος ό,τι είπε. Αναφέρομαι στην προσωποκράτηση για χρέη προς το δημόσιο όταν δεν υπάρχει δόλος. 
Κατ’ αρχάς, να υπενθυμίσω σε αυτό το Κοινοβούλιο και ειδικά στους νεοτέρους που τότε ήταν πολύ μικροί και μπορεί να μην το θυμούνται ότι αυτό κατεργήθη…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Κακλαμάνη, εννοείτε πως…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, δεν είστε εσείς στους νεοτέρους που μπορεί να μη θυμούνται.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Άλλο το ποινικό και άλλη η προσωποκράτηση για χρέη στο δημόσιο. Έχει καταργηθεί προ πολλού η προσωποκράτηση στο δημόσιο...</Speech>  
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Όχι, αναφέρομαι σε αυτό που είπε χθες ο κ. Παυλόπουλος. Ήμουν σαφής.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ωραία, ωραία. Για το ποινικό.</Speech> 
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Και είπα ότι προσυπογράφω από την αρχή έως το τέλος την εισήγησή του, για να μη φάω χρόνο. 
Απλώς θέλω σήμερα να υπενθυμίσω ότι την αντίστοιχη κατάργηση είχε υπογράψει ο νυν Πρωθυπουργός επί κυβερνήσεως Τζαννετάκη, όταν ήταν Υπουργός Οικονομικών. Την επανέφερε ο αλήστου μνήμης κ. Παπακωνσταντίνου και Γιώργος Παπανδρέου και τώρα δεν αντιλαμβάνομαι γιατί δεν το καταργούμε. Ούτε δημοσιονομικό κόστος έχει ούτε προαπαιτούμενο είναι. Και ο Πρωθυπουργός στην ομιλία του για την πρόταση εμπιστοσύνης προς την Κυβέρνηση, το εξήγγειλε. 
Τελειώνω με το εξής σχετικά με τους ενστόλους: Κατ’ αρχάς, ξέρετε τι συμβαίνει. Εάν ρωτήσετε αστυνομικούς –όλοι έχουμε γνωστούς- και ο νυν, αλλά και οι προηγούμενοι λένε στ’ αφτί, «Αν δεν ήμουν εγώ, δεν θα παίρνατε τα λεφτά». Τα λεφτά τα παίρνουν οι ένστολοι, γιατί βγήκε η απόφαση του Συμβουλίου της Επικρατείας και αποφάσισε ο Πρωθυπουργός, έστω σταδιακά, να πάρουν ό,τι λέει. Ένα το κρατούμενο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεύτερον, ακούστε κάτι που δεν ξέρω εάν το γνωρίζετε. Χθες έτυχε να πάω να κάνω ανανέωση του διαβατηρίου μου. Από το 2006 η Αστυνομία έχει αναλάβει να βγάζει όλα τα διπλώματα και από το 2009 και όλα τα διαβατήρια ολόκληρης της Ελλάδος, ή καινούργια ή ανανεώσεις. Πέρυσι έκλεισαν με εννιακόσιες ενενήντα οκτώ χιλιάδες διαβατήρια και διπλώματα καινούργια ή ανανεώσεις. Το παράβολο είναι 85 ευρώ. Όλα αυτά τα λεφτά τα παίρνει το Υπουργείο Οικονομικών. Δεν κρατάει ούτε ένα ευρώ η Αστυνομία, που εβδομήντα άτομα, αστυνομικοί, δουλεύουν γι’ αυτήν την ιστορία. Γιατί, λοιπόν, ένα 10% τουλάχιστον να μην κρατιέται σε ειδική ΚΑΕ της Αστυνομίας για το Ταμείο Αλληλοβοήθειας και για τον εξωραϊσμό, τουλάχιστον, των αστυνομικών τμημάτων, τις υποδομές στα αστυνομικά τμήματα; Αφού τη δουλειά την κάνουν οι αστυνομικοί, δεν την κάνει το Υπουργείο Οικονομικών. Αυτό εισπράττει μόνο. 
Πηγαίνετε στην Καισαριανή, μιλήστε με τον αρμόδιο διευθυντή και θα δείτε τα στοιχεία τα οποία σας λέω. Αυτό είναι προσφορά της εκάστοτε πολιτικής ηγεσίας στο Υπουργείο Προστασίας του Πολίτη προς την Αστυνομιά και όχι επικοινωνιακού τύπου εμφανίσεις. 
Δεν ξέρω εάν ακούσατε σήμερα το πρωί –και ευχαριστώ για την ανοχή σας, κύριε Πρόεδρε- αυτό που συνέβη –και γινόμαστε, βέβαια, όλοι ρεζίλι- στην εκπομπή του ΑΝΤ1, στον κ. Παπαδάκη. Βγήκε μια κυρία, η οποία είπε ότι παίρνει ενοίκιο 3,45 ευρώ από ένα γραφείο που το έχει νοικιάσει στο Υπουργείο Αγροτικής Ανάπτυξης, γιατί είναι ένα γραφείο από ένα ομαδικό συμβόλαιο σαράντα δύο ιδιοκτήτων. Τουτέστιν παίρνει 45 ευρώ το χρόνο. Ο ΕΝΦΙΑ της πήγε 105 ευρώ. Αυτά δεν είναι θέμα κυβερνητικών Βουλευτών και Αντιπολίτευσης. Είναι τελείως διαφορετικό πράγμα! 
(FT)
(NP)
Είναι  μομφή σε όλους μας –και κλείνω με αυτό- ιδιαίτερα μάλιστα με αυτό που πληροφορήθηκα -δεν το πήρα στα χέρια μου να το διαβάσω- ότι, δηλαδή, το Επιστημονικό Συμβούλιο της Βουλής κατέληξε μετά από ενδελεχή συνεδρίαση πως οι Βουλευτές κατά την άσκηση των καθηκόντων μας είμαστε δημόσιοι υπάλληλοι. Θα έρθει και στην Ολομέλεια αυτό.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Είναι παλιά και σωστή άποψη αυτή.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Εσείς το δέχεστε ως σωστή άποψη, κύριε Μητρόπουλε. Εγώ δεν δέχομαι ότι ο Βουλευτής κατά την άσκηση των καθηκόντων του είναι δημόσιος υπάλληλος. Έτσι;</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κατά την άσκηση.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Έτσι εγώ δεν το δέχομαι. Και εκπλήσσομαι πως μου λέτε ότι είναι σωστή. Εκτός εάν εννοείτε τυπικά, νομικά. Εγώ μιλάω θεσμικά.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Τυπικά νομικά.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Άλλο αυτό. Εγώ μιλάω θεσμικά. Τότε οφείλουμε όταν έρθει εδώ, να το αλλάξουμε. Εκεί που φταίμε, να τα πάρουμε επάνω μας όλα. Όχι, όμως, και δημόσιοι υπάλληλοι κατά την άσκηση των καθηκόντων μας. Ε, πάει πολύ.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Κακλαμάνης, ουδέποτε Βουλευτής είναι δημόσιος υπάλληλος. Είναι λειτουργός.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο κ. Μητρόπουλος για οκτώ λεπτά.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Σας ευχαριστώ, κύριε Πρόεδρε.
Κύριε Υπουργέ, το Συμβούλιο της Επικρατείας σε συνεδρίαση της Ολομελείας το Δεκέμβριο του 2013  αποφάσισε -με πέντε αποφάσεις- για όλα τα Σώματα Ασφαλείας και το Στρατό μας ότι οι περικοπές που έκανε ο ν. 4093/12 τον Αύγουστο του 2012 είναι εκτός Συντάγματος και οφείλει το κράτος σε πλήρη συμμόρφωση. Των πέντε αυτών ολομελειακών αποφάσεων είχαν προηγηθεί δύο του Μισθοδικείου που έκριναν τα αντίστοιχα για τους δικαστές μας. Προσθέτω, και καλώς.
Ανέμεναν οι Ομοσπονδίες των Σωμάτων Ασφαλείας την υλοποίηση της απόφασης. Η Κυβέρνηση κώφευσε. Αναγκάστηκαν οι Ενώσεις τους για πρώτη φορά στην ιστορία του Συμβουλίου Επικρατείας να εγκαλέσουν και να καταδικάσουν το Δημόσιο για μη συμμόρφωση αποφάσεως Ανωτάτου Δικαστηρίου. Ενεργοποίησαν τη διάταξη του ν. 3608/2002, άρθρο 2.
Και το Συμβούλιο της Επικρατείας -σας θυμίζω- αποφαινόμενο ότι θα πρέπει να αναπροσαρμοστούν οι αποδοχές στο προ περικοπής στάδιο και βεβαίως να δοθούν και τα αναδρομικά, είχε λάβει υπόψη, κύριε Υπουργέ τη δημοσιονομική κατάσταση της χώρας.
Θα περιμένω να τελειώσει ο αξιότιμος κύριος Υπουργός των Εσωτερικών, επειδή απευθύνομαι στον κύριο Υπουργό.
Είχε συμπεριλάβει και είχε πει: «Οι περικοπές αυτές των Σωμάτων Ασφαλείας, στρατιωτικών δικαστών δεν μπορούν να δικαιολογηθούν ούτε εκ του λόγου ότι αποτελούν τμήμα ενός ευρύτερου προγράμματος δημοσιονομικής προσαρμογής, το οποίο οδηγεί σε αντισυνταγματικότητα» . Ήρθε με εμπιστευτικό έγγραφο στην Επιτροπή Συμμόρφωσης του Δημοσίου το ίδιο το Δημόσιο και είπε, «Να ρωτήσω την τρόικα τι να πράξω».
Θα καταθέσω το έγγραφο με ημερομηνία 3 Σεπτεμβρίου, το οποίο δεν έχει βγει στη δημοσιότητα. Σας διαβάζω μία αποστροφή: «Αναμένουμε τις απόψεις, προκειμένου να διασφαλιστεί η σύμφωνη γνώμη των εταίρων για την κάλυψη του πιθανολογούμενου σοβαρού δημοσιονομικού κόστους». Λαμβάνοντας και αυτό το εμπιστευτικό έγγραφο της Κυβέρνησης, το τριμελές συμβούλιο του Συμβουλίου της Επικρατείας αποφάνθηκε ότι παρόλα αυτά πρέπει να συμμορφωθεί σε ολόκληρο το κράτος.
Και όχι μόνο αυτό, κύριε Υπουργέ. Και απευθύνομαι σε εσάς πολλές φορές σήμερα, επειδή γνωρίζω και την ιστορία σας και τη διαδρομή σας και πόσα χρόνια ήσασταν επικεφαλής των δικαστικών μέσων, πόσο σας τίμησαν οι συνάδελφοί σας. Και, βεβαίως, ξέρω πώς δικάζατε στα Εργατοδικεία και τις ευαισθησίες σας. Με συγχωρείτε, αλλά ήθελα να το πω αυτό.
Θα καταθέσω και την Απόφαση 12/2014 του Συμβουλίου της Επικρατείας που διατάσσει το Δημόσιο σε πλήρη συμμόρφωση.
                        
(LA)
(FT)
Και διαπιστώνει τη μη συμμόρφωση του Δημοσίου, ως προς την Απόφαση την οποία θα καταθέσω. 
Κύριε Υπουργέ, προσέξτε παρακαλώ, το εξής: Αύριο θα γίνει νόμος. Στις 28 Νοεμβρίου του 2014, όμως, το Συμβούλιο Επικρατείας περιμένει να δει αν η Κυβέρνηση θα έχει συμμορφωθεί πλήρως με τις αποφάσεις αυτές. Τι θα πείτε στο Συμβούλιο Επικρατείας; Εδώ αναφέρεται ότι θα πέσουν και πρόστιμα. 
Διαβάζω ακόμα μία φράση: «Ορίζει νέα ημερομηνία συζητήσεως της υποθέσεως, ενώπιων του Τριμελούς Συμβουλίου Συμμορφώσεως στις 28/11/2014». 
Υπό αυτήν την άποψη, θεωρώ, αξιότιμε κύριε Υπουργέ, κύριε Πρόεδρε, ότι δεν έχετε άλλο περιθώριο, διότι κανενός πρόθεση δεν είναι εδώ να καταλυθεί η ανεξάρτητη τρίτη ισχυρή δικαστική εξουσία. Τι σημαίνει όταν η ολομέλεια του Ανωτάτου Δικαστηρίου της χώρας με έχει διατάξει σε πλήρη συμμόρφωση και ως προς τα δύο διατακτικά, δηλαδή και να αναπροσαρμόσω τις αποδοχές των ένστολων με εκείνες του Ιουλίου του 2012 και να δώσω πλήρως τα αναδρομικά, τα οποία δεν τους κατέβαλα; 
Υπό αυτήν την έννοια, δεν έχετε άλλο περιθώριο. Γι αυτό και ο Κοινοβουλευτικός μας Εκπρόσωπος, ο κ. Δρίτσας, αλλά και η Εισηγήτρια, η κυρία Κωνσταντοπούλου, καταλήγουν σε μία ενδιάμεση -υποστηρικτική πάντως- άποψη να πούμε «ΠΑΡΩΝ», διότι εμείς δεν θέλουμε να συναινέσουμε, κύριε Υπουργέ, στο να μην υλοποιηθεί πλήρως το διατακτικό της αποφάσεως του Ανωτάτου Δικαστηρίου. 
Βεβαίως, δεν μας εκφράζει μία σκέψη του Ανωτάτου Δικαστηρίου, το οποίο προωθεί μία ιδιότυπη θεωρία περί κράτους, τη θεωρία του mini state, του μικρού κράτους, του ελάχιστου κράτους. Είναι ολόκληρη η σχολή του Φρίντμαν, του Σικάγο, η οποία λέει: Αναγορεύω ως κράτος τους ένστολους, το στρατό και τη δικαστική εξουσία -αυτό αποπνέει η Απόφαση- το οποίο θέλω να στηρίξω και με ειδική μισθολογική, υπηρεσιακή, ιεραρχική εξουσία. Για, δε, τους άλλους, απορρίπτω τα αιτήματά τους, και τα μισθολογικά και τα ασφαλιστικά. Είδαμε προχθές τι έγινε με την απόρριψη όλων των αιτημάτων για τη μείωση του εφάπαξ, για τη μείωση των κοινών –δεν είναι καλή λέξη- συνταξιούχων.
 Παρά το ότι, λοιπόν, εμείς η Αριστερά, ο ΣΥΡΙΖΑ, δεν συμφωνούμε με το σκεπτικό το οποίο αποπνέει αυτή η Απόφαση, είμαστε σύμφωνοι ότι εσείς πρέπει να καταλήξετε, κύριε Υπουργέ, στο να υπάρξει πλήρης συμμόρφωση ως προς την απόφαση της ολομέλειας του Συμβουλίου Επικρατείας για τα αιτήματα, όπως τα έχει διατυπώσει. Διότι παρά το ότι το Συμβούλιο Επικρατείας το εγκάλεσαν κάποιοι πως δεν λαμβάνει υπόψη τα δημοσιονομικά μεγέθη, τη ρήτρα δημοσιονομικής βιωσιμότητας την οποία έχετε ψηφίσει στο ν. 4223, της μη διατάραξης της ομαλής πορείας, της μνημονιακής πορείας, δεν μπορείτε να αποστείτε της υποχρέωσης να εφαρμόσετε πλήρως την απόφαση κατά το διατακτικό της. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Κύριε Πρόεδρε -και εσείς, κύριε Μπούρα, γραμματεύοντα της Νέας Δημοκρατίας- σήμερα υπήρξε μία ρήξη μεταξύ κυβερνητικών στελεχών. Επειδή υπάρχει μία διάσταση, δήθεν, κυβερνητικών στελεχών για αυτό το οποίο είπε ο Διοικητής του ΙΚΑ χθες, σε ένα συνέδριο του Ελληνοαμερικανικού Επιμελητηρίου, στο οποίο έκανα κι εγώ εισήγηση, για το μέλλον ή το μη μέλλον των ελληνικών συντάξεων κι ότι δήθεν εκ παραδρομής είπε ότι άλλοι θα έχουν περίθαλψη υπογείου νοσοκομείου και άλλοι θα έχουν περίθαλψη υπέργειου ή πρώτου ορόφου κλπ., θέλω να σας πω ότι αυτά είναι δεσμεύσεις. 
(PM)
(LA)
Και ας μη σπεύδουν τα κυβερνητικά στελέχη να διαψεύδουν ή όχι. Αυτό που είπε ο κύριος Διοικητής του ΙΚΑ είναι δέσμευση από την Ε’ επικαιροποίηση στις 14 Μαΐου του 2014. Δυστυχώς, η επικαιροποίηση –και θα την καταθέσω- συμπεριλαμβάνει και γράμμα συμμόρφωσης με υπογραφή του κ. Σαμαρά, του κ. Προβόπουλου και του κ. Στουρνάρα. 
Συνεπώς, ας μη σπεύδουν να λένε ότι αυτά τα προωθούμενα μέτρα, η ρήτρα περιουσίας στις συντάξεις ή η ρήτρα εισφορών στην περίθαλψη, δεν είναι μέτρα και ότι έρχονται τώρα από το πουθενά.
	Σας ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)
	(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
	Το λόγο έχει ο κ. Στρατούλης για οκτώ λεπτά.</ChairmanSpeech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, έχω μια απορία: Πού είναι το ΠΑΣΟΚ; Ζήτησα τον κατάλογο των ομιλητών από τη συναδέλφισσά μου Ζωή Κωνσταντοπούλου και διαπίστωσα ότι ούτε χθες, αλλά ούτε και σήμερα, σε πενήντα συνολικά ομιλητές, δεν υπάρχει ένας από το κόμμα του ΠΑΣΟΚ, από το κόμμα που συγκυβερνά. Ενώ δημοσίως και στα κανάλια λένε πόσο καλές είναι οι ρυθμίσεις κατά τη δική τους άποψη για τα «κόκκινα» επιχειρηματικά δάνεια και πόσο καλή είναι η ρύθμιση για τους ένστολους, ούτε ένας Βουλευτής του ΠΑΣΟΚ δεν έχει μιλήσει μέχρι τώρα για να υπερασπιστεί αυτές τις διατάξεις. Μήπως γνωρίζουν ποιο είναι το πραγματικό περιεχόμενο αυτών των διατάξεων και ποιες οι συνέπειές τους και δεν θέλουν να εκτεθούν; Ας απαντήσουν οι ίδιοι. 
Και καλά που δεν είναι κανείς εδώ από το ΠΑΣΟΚ, και καλά που κανείς δεν γράφτηκε. Ο κ. Σκρέκας πού είναι; Ακόμα δεν τον βλέπω. Είναι η δεύτερη μέρα συζήτησης, η βασική τροπολογία για την οποία κουβεντιάζουμε είναι η τροπολογία για τα «κόκκινα» επιχειρηματικά δάνεια και ο Υπουργός εδώ και δύο μέρες δεν έχει έλθει για να υπερασπιστεί την τροπολογία του και να επιχειρηματολογήσει πάνω σ’ αυτή.
	Εν πάση περιπτώσει, θα ήθελα να κάνω πέντε παρατηρήσεις. 
Η πρώτη παρατήρηση αφορά αυτό που είπε ο συνάδελφός μου Αλέξης Μητρόπουλος για τις εξελίξεις με το ασφαλιστικό ερήμην της Βουλής, της αρμόδιας Διαρκούς Επιτροπής Κοινωνικών Υποθέσεων, της αρμόδιας Ειδικής Διαρκούς Επιτροπής Κοινοβουλευτικής Δεοντολογίας που δεν ξέρουν τίποτα, κανείς δεν τους ενημερώνει. Ο Υπουργός Εργασίας δεν έχει πατήσει το πόδι του για να ενημερώσει τις αρμόδιες Επιτροπές της Βουλής το τι διαπραγματεύεται με την τρόικα, ποιες είναι οι θρασύτατες απαιτήσεις της, τι απαντά. 
Και είδαμε μία σημαντική αποκάλυψη της Κυριακάτικης «Αυγής» που κυριολεκτικά έπιασε τον Υπουργό Εργασίας και την Κυβέρνηση «με την κατσίκα στην πλάτη», «κλέβοντας οπώρες» ταυτόχρονα με την «κατσίκα». Γιατί; Διότι την ίδια στιγμή που ο Υπουργός Εργασίας διαβεβαιώνει τους πάντες ότι η Κυβέρνηση δεν θα υποχωρήσει στις θρασύτατες απαιτήσεις της τρόικας για νέες μειώσεις των συντάξεων, αποκαλύπτεται από την Κυριακάτικη «Αυγή» έγγραφη αλληλογραφία του με την τρόικα με την οποία τους διαβεβαιώνει ότι μέσω ενοποίησης όλων των ασφαλιστικών ταμείων -όχι μόνο της κύριας ασφάλισης, αλλά ακόμα και των επικουρικών και των εφάπαξ- σε ένα υπερταμείο, στο ΙΚΑ, διασφαλίζεται ένας μόνιμος μηχανισμός διαρκούς μείωσης των συντάξεων και των κύριων και των επικουρικών και των εφάπαξ παροχών. Από τη μία λέει ότι δεν το κουβεντιάζει, Σαμαράς και Βενιζέλος συναντώνται και λένε «κόκκινη γραμμή στο ασφαλιστικό» και από την άλλη κάνει έγγραφη αλληλογραφία με την τρόικα και ουσιαστικά η Κυβέρνηση τούς δίνει ό,τι ακριβώς ζητούν για νέο «σφαγιασμό» των συντάξεων. 
	Σα να μην έφτανε αυτό, υπάρχει και το ζήτημα που ανέδειξε πριν ο Αλέξης Μητρόπουλος. Ενώ βγήκε ο κ. Βρούτσης σήμερα και υποτίθεται ότι διαφώνησε με το Διοικητή του ΙΚΑ, τον Ροβέρτο τον Σπυρόπουλο, ο οποίος χθες είπε ότι ανάλογα με τα ένσημα που έχεις, ανάλογη θα είναι και η προστασία στην υγεία σου, στα φάρμακά σου, στα νοσοκομεία σου, στους γιατρούς σου -μία λογική ζούγκλας και κοινωνικού δαρβινισμού- έρχεται σήμερα το πρωί στα κανάλια και λέει, «Όχι, είναι προσωπική του άποψη». 
Η δική μας εκτίμηση, με βάση και το επιχείρημα που ανέφερε ο Αλέξης Μητρόπουλος, αλλά και ότι σ’ αυτή την Κυβέρνηση «όπου υπάρχει καπνός» και προαναγγέλλονται κάποια πράγματα, «υπάρχει και φωτιά» και μετά από λίγο καιρό γίνονται μέτρα πολιτικής, μάλλον ο Διοικητής του ΙΚΑ έκανε τον πολιτικό «λαγό» της Κυβέρνησης και της τρόικας γι’ αυτά που περιμένουν τους ασφαλισμένους και στον κλάδο της υγείας και της ασφάλισης.
	Η δεύτερη παρατήρηση αφορά την τροπολογία για τα «κόκκινα» επιχειρηματικά δάνεια.
Κύριε Πρόεδρε, η εκτίμησή μας είναι ότι δεν λύνεται το πρόβλημα. Ίσα-ίσα που περίπου διακόσιες χιλιάδες μικρομεσαίες επιχειρήσεις που είχαν κλείσει ή είχαν καταστραφεί ή είναι στη φάση να καταστραφούν και ακόμα τυπικά δεν έκλεισαν, δεν έκαναν τα τυπικά έγγραφα και τις ενέργειες, τις βγάζει απέξω. Γιατί; Διότι βάζει το κριτήριο της βιωσιμότητας.
(ΑΤ)
	 
(PM)
Με αυτό το κριτήριο βιωσιμότητας ένας είναι ο υπέρτατος κριτής, ο υπέρτατος ελεγκτής και ο υπέρτατος αξιολογητής: Οι τράπεζες. Κι αν είναι βιώσιμοι, θα κάνουν ρυθμίσεις όπως τις θέλουν οι τράπεζες, θα αλλάξουν στην ουσία την ίδια την αίτηση του ενδιαφερόμενου επαγγελματία ή της επιχείρησης, για να ζητάει αυτά που θέλουν να δώσουν οι τράπεζες. Στην περίπτωση που κριθεί ότι δεν είναι βιώσιμη η επιχείρηση, «γαία πυρί μιχθήτω». Το τι θα γίνει, αν θα πουληθούν τα περιουσιακά της στοιχεία, αν θα πάει εδώ, αν θα πάει εκεί, υπέρτατος κριτής είναι οι τράπεζες. 
Δηλαδή, μπαίνουν σε ομηρία –και μάλιστα πριν από τις εκλογές- από τις τράπεζες περίπου εκατόν είκοσι χιλιάδες μικρομεσαίες επιχειρήσεις και εκατόν πενήντα χιλιάδες επαγγελματίες που ενδεχομένως τους αφορά αυτή η ρύθμιση. Και είναι γνωστές οι σχέσεις των τραπεζών και διαπλεκόμενες με τα πολιτικά συμφέροντα. 
Δεύτερον, δίνεται η δυνατότητα στις τράπεζες να αναδιατάξουν τον επιχειρηματικό χάρτη της χώρας μας, το ποια επιχείρηση θα ζήσει, ποια δεν θα ζήσει, το σε ποια θα γίνει η ρύθμιση και σε ποια όχι. 
Για να λυθεί το πρόβλημα, οι λύσεις ήταν τρεις, τις οποίες δεν έχει μέσα η τροπολογία: 
Πρώτα θα έπρεπε να υπάρχει μια σεισάχθεια, δηλαδή μια διαγραφή χρεών των επιχειρήσεων αυτών, κυρίως των μικρών και πολύ μικρών επιχειρήσεων και των επαγγελματιών, ανάλογη με τη μείωση των εσόδων που είχαν τα τέσσερα χρόνια των μνημονίων. Διότι δεν είναι ότι αυτές οι επιχειρήσεις δεν πλήρωναν ανέκαθεν. Όμως, οι μνημονιακές πολιτικές αφαίρεσαν αγοραστική δύναμη από εργαζόμενους, συνταξιούχους, από το λαό, με αποτέλεσμα εργαζόμενοι χωρίς λεφτά, συνταξιούχοι χωρίς λεφτά, άνεργοι χωρίς λεφτά, μαγαζιά και επιχειρήσεις χωρίς δουλειά. 
Δεν έγινε, λοιπόν, μια σεισάχθεια διαγραφή ανάλογη της μείωσης των εισοδημάτων, ούτε δρομολογήθηκαν λύσεις και διαδικασίες για να υπάρξει ρευστότητα στην πραγματική οικονομία, δάνεια για τα κεφάλαια κίνησης των μικρών, πολύ μικρών επιχειρήσεων, των επαγγελματιών. 
Το κυριότερο σας το είπε και ο κ. Κακλαμάνης πριν, που δεν είναι από το ΣΥΡΙΖΑ, είναι από το κόμμα της Νέας Δημοκρατίας. Μα, καλά ούτε μία πρόβλεψη ότι τα δάνεια δεν θα δοθούν σε κεφάλαια, σε distress funds, δηλαδή σε επιθετικά κεφάλαια, δηλαδή στου γύπες των αγορών; Ούτε μία διασφάλιση, έστω το διάστημα κατά το οποίο μπορούν να υποβάλλουν αίτηση -εμείς λέμε για πάντα- μέχρι, δηλαδή, το Μάρτιο; Αν είναι δυνατόν. Επομένως, δεν λύνει το πρόβλημα των «κόκκινων» επιχειρηματικών δανείων ούτε καν στο μισό. 
Τρίτη παρατήρηση που θέλω να κάνω είναι ότι ταυτόχρονα υπάρχει εκκρεμότητα με τα «κόκκινα» δάνεια των νοικοκυριών απέναντι στις τράπεζες. Εμείς είχαμε κάνει πρόταση νόμου και είχαμε πει ότι η λύση είναι όπου υπάρχουν νοικοκυριά που δεν μπορούν με τίποτα να αποπληρώσουν, λόγω της κρίσης και των μνημονιακών πολιτικών, είτε είναι κάτω από το όριο της φτώχειας, είτε είναι ηλικιωμένοι, είτε είναι ΑΜΕΑ, είτε άτομα χωρίς εισοδήματα κλπ., να υπάρξει διαγραφή. Είχαμε πει, επίσης, ότι ριζική λύση είναι η σεισάχθεια, δηλαδή ό,τι έχασαν από μισθούς, συντάξεις, από δουλειές στα χρόνια των μνημονίων, αποδεδειγμένα, με βάση τα εκκαθαριστικά των φορολογικών δηλώσεων, να υπάρχει αντίστοιχη διαγραφή των δανείων. 
Δεν έχετε φέρει τίποτα μέχρι για αυτό, ούτε κινείστε σε αυτήν την κατεύθυνση. Και μια τέτοια λύση -η πρόταση νόμου, δηλαδή, του ΣΥΡΙΖΑ, που θα την επαναφέρουμε- για τα υπερχρεωμένα νοικοκυριά και το κοινωνικό πρόβλημα θα έλυνε ώστε να μην πάμε σε κοινωνικό κραχ και το ζήτημα της ανάκαμψης της οικονομίας θα βοηθούσε, γιατί θα υπήρχε αγοραστική δύναμη, θα έμενε κάποιο εισόδημα που δεν θα τους το έπαιρνε η τράπεζα, αλλά και για τις ίδιες τις τράπεζες θα ήταν ένα μέτρο ώστε να εξυγιάνουν το χαρτοφυλάκιό τους. 
Μέχρι τώρα τίποτα! Εμείς επιμένουμε και θα επιμείνουμε και θα συνεχίσουμε. 
Είχαμε καταθέσει και τροπολογία για να μην μεταβιβάζονται τα δάνεια στα επιθετικά κεφάλαια, την οποία απορρίψατε. Και βεβαίως ισχύει η πρότασή μας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ένα λεπτό ζητάω ακόμα. 
Τέλος, όσον αφορά τους ένστολους: Επιχειρηματολόγησε πριν και η Εισηγήτρια μας και ο Αλέξης Μητρόπουλος και άλλοι ενδεχομένως συνάδελφοι που δεν τους άκουσα. Το «ΠΑΡΩΝ» σε αυτήν την τροπολογία έχει την έννοια ότι θέλουμε να διαμαρτυρηθούμε εντόνως, γιατί εδώ προβάλουν ως λύση μία λύση μισή, δηλαδή τη μη εφαρμογή απόφασης Ανώτατου Δικαστηρίου. Μα, είναι δυνατόν; Τι είναι δηλαδή  οι δικαστικές αποφάσεις; Ολίγον έγκυος; Είναι ωμή παραβίαση του κράτους δικαίου και παρουσιάζεται ως ρουσφέτι προς τους ένστολους. Είναι δυνατόν να είναι ρουσφέτι η εφαρμογή απόφασης του Συμβουλίου της Επικρατείας; Μάλιστα, όπως ειπώθηκε πριν, μετά από εντολή της Επιτροπής Συμμόρφωσης του Συμβουλίου της Επικρατείας που είπε στην Κυβέρνηση μέσα σε δυο μήνες να εφαρμόσει την απόφαση αυτή. Όχι απλά δεν πρέπει να ρουσφετολογεί και να ψηφοθηρεί η Κυβέρνηση έναντι των ένστολων για την πολύ μισή λύση την οποία δίνει και το ανεπίτρεπτο να μην εφαρμόζει την απόφαση του ΣτΕ, αλλά πρέπει και να απολογηθεί. 
(BS)
AT
Πριν τις εκλογές του 2012 είχε πει ότι δεν θα πειράξει τα ειδικά μισθολόγια, ότι θα αποκαταστήσει κλπ. Είχε πει διάφορα πράγματα και έκανε τα αντίθετα. 
Τελειώνοντας θα ήθελα να μιλήσω για τους ομολογιούχους, για τους δεκαπέντε χιλιάδες μικροομολογιούχους. Απευθύνομαι σε όλα τα κόμματα -τα περισσότερα έχουν κάνει και τροπολογίες- κυρίως όμως στην Κυβέρνηση.
Είναι δυνατόν να μην αντιμετωπίζεται αυτή η πολύ μεγάλη κοινωνική αδικία; Πάνω από το 90% των δεκαπέντε χιλιάδων δεν είναι επενδυτές, αλλά μικροομολογιούχοι. Είναι αποταμιευτές. Πήραν τα εφάπαξ τους κυρίως από τις δουλειές τους και τις αποζημιώσεις απόλυσης και τα κατέθεσαν. Είναι κράτος δικαίου αυτό; Είναι κράτος ασφάλειας έναντι των ομολόγων που εκδίδει το δημόσιο απέναντι σε πολίτες; Δεν είναι. Και το θέμα αυτό πρέπει να αντιμετωπιστεί. 
Η τροπολογία του ΣΥΡΙΖΑ και οι τροπολογίες άλλων πολιτικών δυνάμεων που έχουν κατατεθεί στη Βουλή δίνουν λύση. Επιτέλους, η Κυβέρνηση θα πρέπει να δώσει λύση σε αυτό το πρόβλημα και κυρίως το ΠΑΣΟΚ. Είδα ότι ήρθαν τώρα δυο Βουλευτές του. Ήταν ρητή και συγκεκριμένη η δέσμευση του κ. Βενιζέλου ότι θα βρεθεί τρόπος για να αποζημιωθούν από τις μεγάλες ζημιές αυτοί οι μικροαποταμιευτές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε συνάδελφε, ολοκληρώστε σας παρακαλώ.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κυρίως αυτοί που πήραν ομόλογα έναντι αποζημίωσης απόλυσης, όπως οι εργαζόμενοι της Ολυμπιακής και άλλοι. Μα είναι δυνατόν αντί αποζημίωσης απόλυσης να έχουν πάρει ομόλογα και να έχουν υποστεί ζημιά 53%; 
Πιστεύουμε ότι θα αλλάξει η κατάσταση και ότι θα υπάρξουν εξελίξεις, ώστε οι αποφάσεις που παίρνονται να είναι με κριτήριο τα συμφέροντα του λαού και όχι τα συμφέροντα των δανειστών και των πιστωτών της χώρας. 
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννιά μαθήτριες και μαθητές και τέσσερις εκπαιδευτικοί από το 1ο Δημοτικό Σχολείο Σπάρτης. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Έχει ζητήσει το λόγο ο Κοινοβουλευτικός Εκπρόσωπος του ΠΑΣΟΚ, ο κύριος Κουτσούκος.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε.
Δεν είχα πρόθεση να μιλήσω τώρα. Ήθελα να ακούσω όλους τους ομιλητές και τους Υπουργούς, αλλά προκλήθηκα.
Ο κ. Στρατούλης που σκίζει τα μνημόνια εδώ στο προαύλιο της Βουλής βρήκε το ΠΑΣΟΚ να του φταίει σήμερα, αντί να τοποθετηθεί επί της ουσίας των ρυθμίσεων.</Speech>
 <Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ο κ. Σαμαράς τα σκίζει και λέει κάθε μέρα ότι τα σκίζει.</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Να μας πει επίσης ο ΣΥΡΙΖΑ ποιες είναι οι θέσεις του ΣΥΡΙΖΑ για να λύσουμε αυτά τα προβλήματα.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ήμουν πολύ αναλυτικός, αλλά λείπατε και δεν ακούσατε.</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Σας άκουσα πάρα πολύ καλά, κύριε Στρατούλη.
Υπάρχει μια λαϊκή παροιμία που δεν θέλω να σας την πω από το Βήμα. Θα σας την πω μετά. 
Αν δεν ήταν το ΠΑΣΟΚ, δεν θα φτάναμε εδώ να μπορούμε να συζητάμε  σήμερα πώς θα δώσουμε αυξήσεις σε κάποιες κατηγορίες που θίχτηκαν από τις περικοπές. Δεν θα μπορούσαμε σήμερα να συζητάμε για τα χρονίζοντα προβλήματα της ελληνικής οικονομίας, τα συσσωρευμένα και προ κρίσης. Τα είπε ο εισηγητής μας, ο κ. Ρήγας, γιατί η υπερχρέωση των νοικοκυριών στις τράπεζες δεν προέκυψε μόνο μετά το 2009 και το 2010, μετά τα μνημόνια. Υπήρχε υπερχρέωση και νωρίτερα. Πώς, λοιπόν, αυτή τη μεγάλη τομή, τη ρύθμιση του ιδιωτικού χρέους τη δρομολογούμε; Δεν θα μπορούσαμε να το κάνουμε αν δεν υπήρχε το ΠΑΣΟΚ. 
Επίσης, δεν θα μπορούσαμε να έχουμε ψηφίσει την προηγούμενη εβδομάδα τη ρύθμιση για τις 100 δόσεις στα ληξιπρόθεσμα στο δημόσιο και τα ασφαλιστικά ταμεία. Και αυτό γιατί; Γιατί εμείς αντί να κάνουμε αυτό που κάνετε εσείς, που  σκίζετε τα μνημόνια καθημερινά, δουλεύουμε συστηματικά και διαπραγματευόμαστε σκληρά για να φτάσουμε εδώ. 
Για θυμηθείτε λοιπόν, τι ψήφιζε αυτή εδώ η Βουλή, κύριε Στρατούλη, το 2009 και το 2010. Τι ψήφιζε; Ψήφιζε περικοπές. Γιατί έπρεπε να βγούμε από μια δύσκολη κατάσταση, προκειμένου να μην πάμε σε μια άτακτη χρεοκοπία.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τα κόμματά σας ψήφιζαν, όχι η Βουλή.</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Και φτάσαμε σήμερα μέσα απ’ αυτή τη σκληρή δουλειά και τις θυσίες του ελληνικού λαού να έχουμε πει από τη μια μεριά στην τρόικα για διαπραγμάτευση για το νέο πλαίσιο που θα διέπει τη χώρα μετά τη λήξη των μνημονίων χωρίς άλλες περικοπές μισθών και συντάξεων, χωρίς επαχθή μέτρα για τους πολίτες και από την άλλη να ψηφίζουμε εδώ στη Βουλή ρυθμίσεις που λύνουν χρόνια και συσσωρευμένα προβλήματα. Αυτό κάνουμε. 
(MA)
 
(BS)
Εσείς, όμως, φαίνεται ότι δεν βολεύεστε από το γεγονός ότι η χώρα μπορεί να βγει στο ξέφωτο, διότι θα χαθεί η αντιμνημονιακή ρητορεία που ισοπέδωσε ιδεολογίες και πολιτικές και σας έδωσε τη δυνατότητα να συναγελάζεστε με τους ακροδεξιούς σε διάφορες πλατείες ως αντιμνημονιακοί. Τελειώνει, δηλαδή, αυτό το στάδιο από το οποίο πέρασε η χώρα, του τεχνητού διαχωρισμού, των πολώσεων και των συγκρούσεων και θα μπούμε σε ένα άλλο επίπεδο αντιπαράθεσης, όπου αν θέλετε να συμβάλλετε με τη δύναμή σας -γιατί έχετε δύναμη και κοινωνική αποδοχή, έχετε και διαπραγματευτική δυνατότητα, ώστε να διαπραγματευτούμε καλύτερες συνθήκες για το χρέος, καλύτερες συνθήκες για την επόμενη μέρα της Ελλάδος- είσαστε ευπρόσδεκτοι. 
Σας το έχουμε πει ήδη από τις εκλογές του ’12, όταν σας είπαμε να μπείτε στην Εθνική Επιτροπή Διαπραγμάτευσης για το χρέος. Εσείς, όμως, είχατε μια άλλη αντίληψη για τα πράγματα. Σας βόλευε να διαχωρίζετε τους Έλληνες σε μνημονιακούς και αντιμνημονιακούς κι εξακολουθείτε ακόμα και σήμερα να έχετε μια ρητορεία, η οποία βεβαίως δεν συνάδει με αυτά που επιχειρεί να περάσει ως μηνύματα στην ελληνική κοινωνία ο Πρόεδρός σας, ο κ. Τσίπρας, και με τις επαφές του στο εσωτερικό της χώρας με διάφορους παράγοντες, λομπίστες, αυτούς που έχουν τα λεφτά τους στο εξωτερικό και κάνουν εδώ την πλάκα τους, ούτε με τις επαφές του με τους θεσμικούς παράγοντες του εξωτερικού -και καλά κάνει. Αυτή η ρητορεία, όμως, του να σας φταίει και σήμερα το ΠΑΣΟΚ, νομίζω ότι δείχνει τι σύγκρουση γραμμών που έχετε στο εσωτερικό σας και γι’ αυτό δεν μπορεί να σας πιστέψει και κανένας. 
Ενώ έχουμε προβλήματα κι επιχειρούμε να τα λύσουμε, εσείς εξακολουθείτε να είστε προσκολλημένοι σε εκείνο που σας πήρε ως αέρας και σας ανέβασε στην κορυφή του λόφου, από το 4% εκεί που είσαστε σήμερα δημοσκοπικά.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ότι είστε οι ίδιοι πρόβλημα το έχετε αντιληφθεί; Ότι είσαστε μέρος του προβλήματος, εσείς το έχετε αντιληφθεί;</Speech> 
<Speech><Parlmember>ΙΩΑΝΝΗΣ ΚΟΥΤΣΟΥΚΟΣ</Parlmember>: Εγώ, λοιπόν, θέλω να σας πω ότι η ρύθμιση για τα «κόκκινα» δάνεια που συζητάμε σήμερα δεν έχει καμία σχέση με τις τριμελείς επιτροπές του χωροφύλακα, του δασκάλου και του παπά στο χωριό, την οποία -περίπου- έχετε προτείνει. Είναι μια ρύθμιση η οποία έρχεται να δώσει τη δυνατότητα σε αυτούς που είτε η οικονομική συγκυρία είτε οι συνθήκες της αγοράς και του ανταγωνισμού τους υποχρέωσαν να λύσουν το πρόβλημά τους με όρους βιωσιμότητας. 
Και είδατε από την εισήγηση του κ. Ρήγα ότι για ζητήματα που έχουν να κάνουν με το πώς θα εγγυηθεί ο νομοθέτης -εμείς δηλαδή- ότι οι τράπεζες θα κάνουν σωστή εφαρμογή των ρυθμίσεων έχουμε θέσει θέματα. Όπως, επίσης, είδατε ότι έχουμε θέσει κι άλλα θέματα, παραδείγματος χάριν, για τις ρυθμίσεις των ανθρώπων που χρωστάνε πάνω από ένα εκατομμύριο και σήμερα δεν τους καλύπτει το υφιστάμενο πλαίσιο. Θέτουμε αυτά τα ζητήματα στην επιμέρους διαπραγμάτευση με την Κυβέρνηση, τα θέτουμε και στην Βουλή και διεκδικούμε βελτίωση αυτών των ρυθμίσεων. Και σας έχουμε καλέσει επανειλημμένα να συμβάλετε σε αυτό. 
Αντί αυτού, εσείς ψηφίζετε «λευκό», ψηφίζετε «παρών», όπως ψηφίσατε και την προηγούμενη φορά στη ρύθμιση για τις εκατό δόσεις στα ληξιπρόθεσμα, όπως ψηφίζετε τώρα στα αναδρομικά των δικαστών. Αφού μας κάνατε, λοιπόν, μια ανάλυση για το σκληρό κράτος και τη θεωρία του Συμβουλίου της Επικρατείας –την οποία σε ένα βαθμό, αν θέλετε, μπορώ να την αποδεχτώ, γιατί λένε μερικοί ότι δεν πρέπει να κάνουμε κριτική στις αποφάσεις της δικαιοσύνης, αλλά είναι αλήθεια ότι η δικαιοσύνη μεροληπτεί - είπατε ότι θα ψηφίσετε «λευκό». Γιατί; Όχι για τη θεωρία, αλλά γιατί δεν τα δίνουμε εφάπαξ. Λες και μπορεί αυτή τη στιγμή η ελληνική οικονομία να σηκώσει εφάπαξ τις καταβολές. 
Σας είπε νωρίτερα ο αρμόδιος Υπουργός ότι με βάση τις εκτιμήσεις για το πρωτογενές πλεόνασμα και τη ρευστότητα υπάρχει ένα σχέδιο καταβολής αυτών των αναδρομικών.
Εξάλλου, όταν υπερακοντίζουμε σε ρυθμίσεις που αφορούν αποκατάσταση αδικιών, θα πρέπει να σκεφτόμαστε και τους αδικημένους. Διότι τη χρονιά που μας έρχεται, οι συγκεκριμένες κατηγορίες θα πάρουν αυξήσεις, ενώ άλλοι σκληρά εργαζόμενοι δεν θα πάρουν αυξήσεις. Αυτό σημαίνει ότι τους κάναμε πλούσιους; Ότι τους λύσαμε τα προβλήματα; Προφανώς όχι. Αλλά πρέπει να έχουμε το μέτρο του δικαίου και να σκεφτόμαστε πώς οι συγκεκριμένοι -με βάση αποφάσεις- θα έχουν μια μικρή αποκατάσταση, όταν όλοι οι άλλοι περιμένουν τις δικές μας πολιτικές αποφάσεις -είτε έχουν να κάνουν με το ελάχιστο εγγυημένο εισόδημα είτε έχουν να κάνουν με το κοινωνικό μέρισμα είτε έχουν να κάνουν με τις δυνατότητες της ελληνικής οικονομίας- για να βρουν ένα αποκούμπι. 
Από την άποψη αυτή, λοιπόν, και με δεδομένο ότι η χώρα μας βρίσκεται αυτή τη στιγμή σε ένα κρίσιμο σταυροδρόμι -γιατί στο διάστημα που μας μένει μέχρι τις 8 Δεκέμβρη συμπυκνώνονται οι προσπάθειες μιας πενταετίας και θα αποτυπωθούν, ελπίζουμε, μέσα από μια διαπραγμάτευση που γίνεται με επιχειρήματα με τους δανειστές μας- και όπου, κύριε Στρατούλη, εμείς προστατεύουμε τις μεταβατικές διατάξεις για το ασφαλιστικό, το οποίο εμείς κατοχυρώσαμε, ώστε να μην θιγούν ώριμα δικαιώματα κι εμείς προστατεύουμε το επίπεδο των συντάξεων, γιατί εσείς λέτε ότι από 1/1/2015 θα είναι 360 ευρώ η σύνταξη. Εμείς τα κάνουμε αυτά. 
(XS)
(PS)
Ελπίζουμε, λοιπόν, ότι αυτή η διαπραγμάτευση θα αποδώσει αποτελέσματα και θα είμαστε σε ένα άλλο επίπεδο τη χρονιά που μας έρχεται, το 2015 και όπου μπροστά στις πολιτικές προκλήσεις που έχουν να κάνουν με την εκλογή του Προέδρου της Δημοκρατίας θα αναλάβουν την ευθύνη τους οι Βουλευτές και θα υπάρξει στη χώρα μία σταθερότητα που δεν αφορά την Κυβέρνηση –το λέω ξανά και το τονίζω- αφορά τις κοινωνικές δυνάμεις, το επενδυτικό κλίμα, ώστε αυτό το αποτέλεσμα των θυσιών του ελληνικού λαού να μπορεί να δώσει προστιθέμενη αξία και στις προσπάθειες που θα κάνουν οι Έλληνες πολίτες σε ένα σαφέστατο ξεκαθαρισμένο τοπίο, όπου η Ελλάδα δεν θα βρίσκεται πλέον στη δαμόκλειο σπάθη της τρόικας, των δανειστών και των μνημονίων. 
Αυτά με την οικονομία του χρόνου και της συζήτησης, μιας και χθες δεν μίλησα. Για περισσότερα επιφυλάσσομαι και στην αυριανή μου τοποθέτηση. 
Ευχαριστώ, κύριε Πρόεδρε. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Για τα ελλείματα του ΠΑΣΟΚ δεν μας είπατε τίποτα! Εξαθλιώσατε την Ελλάδα!</Speech>
<Speech><Parlmember>ΙΩΑΝΝΗΣ ΚΟΥΤΣΟΥΚΟΣ</Parlmember>: Με φασίστες δεν μιλάω, κύριε. 
(Θόρυβος από την πλευρά της Χρυσής Αυγής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μην φωνάζετε, παρακαλώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ</Parlmember>: Γεια σου δημοκράτη με τα ωραία σου!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τώρα τι κάνετε;</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Αγανακτούμε! Κοροϊδεύουν τον ελληνικό λαό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αγανακτείτε; Στην πλατεία να πάτε, αν αγανακτείτε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Να πας έξω να αγανακτήσεις.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, μπορώ να πάρω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Δρίτσα, μπορείτε να πάρετε το λόγο. Βεβαίως.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Έχω οκτώ, έξι και τρία λεπτά. Θέλω αυτή τη στιγμή να κάνω χρήση των τριών λεπτών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε το δικαίωμα. 
Ο κ. Θεόδωρος Δρίτσας έχει το λόγο.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, και ο Αλέξης Μητρόπουλος και ο Δημήτρης Στρατούλης και η Εισηγήτριά μας Ζωή Κωνσταντοπούλου και όσοι μίλησαν από το ΣΥΡΙΖΑ, η κυρία Βαλαβάνη και όλοι τεκμηρίωσαν με πάρα πολύ συγκεκριμένο τρόπο την επιχειρηματολογία του ΣΥΡΙΖΑ και την κριτική στην Κυβέρνηση. Πείραξε τον κ. Κουτσούκο η επισήμανση ότι σε όλο τον κατάλογο των ομιλητών για τη σημερινή και την αυριανή ημέρα, εκτός από τον Εισηγητή και τον Κοινοβουλευτικό Εκπρόσωπο του ΠΑΣΟΚ, δεν υπάρχει άλλος ομιλητής για να στηρίξει αυτήν την περίφημη κυβερνητική πρωτοβουλία.</Speech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Είμαστε και εμείς εδώ.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αναρωτήθηκε και τον πείραξε. Και με την εμπειρία που έχει ως συνδικαλιστής θέλησε να μας πει ότι εδώ και πέντε χρόνια δεν υπάρχει καταστροφή στη χώρα μας, δεν υπάρχει εδώ και πέντε χρόνια πόνος, οδύνη και αλλαγή του πλούτου σε λίγα χέρια, βίαιη αναδιανομή του πλούτου, «οι φτωχοί να γίνουν φτωχότεροι, η μεσαία τάξη να ισοπεδωθεί και οι πλούσιοι να συσσωρεύσουν ακόμα μεγαλύτερα κεφάλαια και πλούτο». 
Δεν το ξέρει αυτό ο κ. Κουτσούκος, δεν το έχει δει πουθενά στα στοιχεία και στα κριτήρια. Δεν έχει δει πόσα έχουν κερδίσει οι διεθνείς κερδοσκόποι από το ελληνικό δράμα. Δεν έχει δει τίποτα απ’ όλα αυτά και έχει μόνο τη θεωρία της θυσίας και τη θεωρία της κρίσης, από την οποία τώρα θα βγούμε, αλλά τον διαψεύδει η ίδια η πραγματικότητα, κύριε Πρόεδρε, παρά τις πομφόλυγες περί εθνικής ομάδας διαπραγμάτευσης. 
Δεκαεννέα καινούργια προαπαιτούμενα ζητάει η τρόικα -πέραν των ήδη σε εφαρμογή σκληρών και θεσμοθετημένων- για να ισχύσουν από την 1/1/2015. Αυτά είναι αλλαγές. Ακόμα και τις εκατό δόσεις που ψηφίστηκαν πρόσφατα για τη ρύθμιση των οφειλών σε εφορία και ασφαλιστικά ταμεία τις αμφισβητεί η τρόικα, για τους πλειστηριασμούς δεν τίθεται θέμα και δεν έχει βγει κυβερνητικό στέλεχος να μιλήσει γι’ αυτό. 
Βγήκε ο εκπρόσωπος της Κυβέρνησης, ο κατ’ ουσίαν εκπρόσωπος της μνημονιακής Κυβέρνησης, ο τραπεζίτης κ. Σάλας και είπε: «Εμάς δεν μας συμφέρει να κάνουμε τώρα πλειστηριασμούς». Αυτό μεταδίδεται σε όλο το συστημικό δίκτυο που υποστηρίζει την Κυβέρνηση ως δήθεν εγγύηση ότι δεν θα δρομολογηθούν οι πλειστηριασμοί κι ένα σωρό άλλα για την εφαρμογή των προτάσεων της εργαλειοθήκης του ΟΟΣΑ, για το lock out των εργοδοτών, για το Νέο Ενιαίο Μισθολόγιο στο δημόσιο τομέα και φυσικά για το ασφαλιστικό και πολλά άλλα οδυνηρά νέα μέτρα. 
(OR)
(3XS)
Γι’ αυτά, λέει, έρχεται η τρόικα το Σαββατοκύριακο. Ε, δεν έρχεται η τρόικα, αν δεν έχει εξασφαλίσει τη θετική σας και δημιουργική σας συναίνεση προς αυτήν την κατεύθυνση. 
Είναι, λοιπόν, δυνατόν, όταν το Συμβούλιο της Επικρατείας, όχι μόνο αποφασίζει, αλλά με την απόφασή του θεωρεί αντισυνταγματικές τις ρυθμίσεις για τις περικοπές για τους στρατιωτικούς, τους αστυνομικούς, τους δικαστές και τα υπόλοιπα μέλη των Σωμάτων Ασφαλείας, να έρχεται και το Ειδικό Συμβούλιο εφαρμογής των αποφάσεων υποχρέωσης δεσμευτικής; Γιατί αν η Κυβέρνηση τώρα, κύριε Κουτσούκο, δεν φέρει νόμο, όπως αυτή την τροπολογία που φέρνει τώρα, με την ελλιπή προσαρμογή στην απόφαση του Συμβουλίου της Επικρατείας, οι Υπουργοί θα παραπεμφθούν για παράβαση καθήκοντος. Περί αυτού πρόκειται. Εξαναγκάστηκε η Κυβέρνηση. Αυτή είναι η απόφαση του Συμβουλίου της Επικρατείας.</Speech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Τώρα εσείς αγαπάτε τους αστυνομικούς και τους στρατιωτικούς και θέλετε να… 
Φτάνει πια!</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτή είναι η απόφαση του Συμβουλίου της Επικρατείας. Δεν θέλουμε να πάρουμε τίποτα. Εμείς εξηγηθήκαμε. Ο κ. Μητρόπουλος έθεσε και σε αμφισβήτηση τον πυρήνα της απόφασης του Συμβουλίου της Επικρατείας. Και έτσι είναι, όχι ως προς το αποτέλεσμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Δρίτσα.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τελείωσα, κύριε Πρόεδρε. 
Έχει μεγάλη σημασία να αλλάξει η πολιτική ριζικά, γιατί και οι στρατιωτικοί μπορούν να έχουν αξιοπρεπέστερη ζωή και οι αστυνομικοί και τα Σώματα Ασφαλείας και όλοι οι εργαζόμενοι στο δημόσιο και στον ιδιωτικό τομέα. 
Η βίαιη αναδιανομή του πλούτου υπέρ των ολίγων, που συντελείται με την τρόικα και την Κυβέρνησή σας, δεν το επιτρέπει αυτό, όπως και η ρεμούλα και η διαφθορά τύπου Λουξεμβούργου, Γιούνκερ και λίστας Λαγκάρντ. Γιατί αυτή είναι η αιτία της κρίσης και όχι οι «τεμπέληδες» Έλληνες. 
Απολογηθείτε, λοιπόν, και φύγετε όσο γίνεται πιο γρήγορα. 
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Καραγκούνης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ευχαριστώ, κύριε Πρόεδρε. 
Δεν είχα σκοπό να λάβω το λόγο αυτή τη στιγμή. Ήρθαμε να ακούσουμε περισσότερο τους συναδέλφους. Θα παρέμβω όμως, μια και έγινε αυτός ο γύρος αντιπαράθεσης και επειδή άκουσα και κάποια συγκεκριμένα λόγια, τόσο από τον κ. Στρατούλη όσο από τον κ. Βούτση και την κυρία Κωνσταντοπούλου, αλλά τώρα και από τον Κοινοβουλευτικό Εκπρόσωπο, τον κ. Δρίτσα. 
Τι μας είπαν; Αναφέρομαι στην τροπολογία που έφερε το Υπουργείο Οικονομικών για τους ενστόλους και τους δικαστικούς. Διότι πράγματι κανείς δεν είναι ευτυχής, όταν αρχικώς εφαρμόζεται μερικώς μια δικαστική απόφαση στο 50%. Γνωρίζουμε, άλλωστε, τις δημοσιονομικές ανάγκες της χώρας, τη δημοσιονομική κατάσταση της χώρας. Και ποια είναι η λογική μας; Ότι πολύ σύντομα να αποκατασταθούν πλήρως. Είναι το πρώτο βήμα. Ας το πούμε κι έτσι.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν το λέει έτσι.</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Άκουσα, όμως, από τον κ. Στρατούλη και από εσάς, κύριε Δρίτσα, να μιλάτε για μη εφαρμογή των νόμων, για ωμή παραβίαση του κράτους δικαίου. Είπατε ότι οφείλουμε να απολογηθούμε. Εμφανιστήκατε ως προστάτες των θεσμών της δικαιοσύνης, ως προστάτες -άκουσα νωρίτερα τον κ. Στρατούλη- της ατομικής περιουσίας των Ελλήνων και των ασφαλιστικών τους ταμείων και των δικαιωμάτων τους και πραγματικά δεν μπορώ να καταλάβω πώς κάνετε αυτή την κριτική. 
Δεν ξέρω τι να σας πρωτοθυμίσω. Γιατί, στην ουσία, για τι μιλάτε; Μιλάτε για νομιμότητα και λέτε ότι παραβιάζετε η νομιμότητα. Θέλω να μου πείτε πραγματικά ποια είναι η νομιμότητα, όταν τα ίδια σας τα στελέχη λένε ότι πάνω από 20.000 ευρώ δεν χρειάζεται να τα παίρνει ο συνταξιούχος ή ο μισθωτός ή ο Έλληνας πολίτης, αλλά πρέπει να ανήκουν στο κράτος. 
Για ποια νομιμότητα περιουσιακών στοιχείων μιλάτε, όταν εσείς, κύριε Στρατούλη, έχετε πει ότι αν βρούμε «τοίχο» απέναντι στην τρόικα, θα κάνουμε εσωτερικό δανεισμό, θα πάμε να αρπάξουμε τα χρήματα των Ελλήνων; Έχετε πει ότι θα κάνετε «ντου» στις καταθέσεις των Ελλήνων και μιλάτε για νομιμότητα;</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Μάλλον με μπερδεύετε με τον Άδωνι Γεωργιάδη και τους συντρόφους σας.</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Εντάξει. 
Οι δηλώσεις σας είναι αποτυπωμένες. Οι δηλώσεις των στελεχών του ΣΥΡΙΖΑ είναι αποτυπωμένες. 
Δηλαδή, μιλάτε εσείς για νομιμότητα, εσείς που μπαίνετε μέσα στη Σύγκλητο, με Βουλευτές του ΣΥΡΙΖΑ, και τα κάνετε γης μαδιάμ. Και μιλάτε εσείς για νομιμότητα; 
(XA)
(OR)
Δηλαδή, θα ξεχάσουμε και αυτά που ξέραμε σε αυτήν τη χώρα!</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Πειράζει που ήταν καθηγητές πανεπιστημίου;</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Το μόνο που μπορώ να σας πω, κύριε Δρίτσα, είναι το εξής, ότι στο σπίτι του κρεμασμένου δεν μιλάνε για σκοινί! Αυτή είναι η ουσία. Παρακολουθεί ο κόσμος.
Γιατί με την έννοια αυτή, κύριε Στρατούλη, αναγκαστικός δανεισμός και νομιμότητα, νομίζω ότι δεν πάνε μαζί. Καταλήψεις στην Πρυτανεία και νομιμότητα δεν πάνε μαζί! Και θα σας το πω και γενικότερα για τους ενστόλους.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Εσείς κάνατε αναγκαστικό δανεισμό με τα χαράτσια και τον ΕΝΦΙΑ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Στρατούλη, μην διακόπτετε. Σας παρακαλώ! Μίλησε ο Κοινοβουλευτικός Εκπρόσωπος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Αφού τώρα με προκαλείτε, γιατί κάνατε και μία γενικότερη ανάλυση για το μνημόνιο, σας το έχουμε πει. Εμείς τι λέμε; Εμείς λέμε ότι το Δεκέμβριο η χώρα τελειώνει οριστικά με το μνημόνιο. Αυτή είναι η λογική. Γι’ αυτό και φέραμε το πρόγραμμα από το 2016 -γιατί εκεί ήταν το πρόγραμμα, το 2016 να πετύχουμε τους στόχους, ώστε να φύγουμε από το μνημόνιο- δύο χρόνια νωρίτερα. 
Και λέμε κάτι πολύ συγκεκριμένο: Τον Ιούνιο του 2015 και από τον Ιούλιο και μετά, η χώρα θα πρέπει να πληρώσει συγκεκριμένες υποχρεώσεις: 7 δισεκατομμύρια γιατί λήγει ομόλογο και πρέπει να πληρωθεί και 2,5 δισεκατομμύρια γιατί πρέπει να καλυφθεί το δημοσιονομικό κενό. Αυτό είναι ένα σύνολο 9,5 δισεκατομμύρια. Εμείς τι λέμε; Βγαίνουμε από το μνημόνιο, δημιουργούμε αυτό το δίχτυ προστασίας με την πιστοληπτική γραμμή, βγαίνουμε στις αγορές και πληρώνουμε τις υποχρεώσεις μας και προχωρά η χώρα έξω από τα δεσμά. Αυτή είναι η βασική φιλοσοφία, να βγούμε στις αγορές για να μην πάρουμε νέο μνημόνιο. Διότι, αν δεν βγεις στις αγορές, αναγκαστικά θα πας στους θεσμικούς σου εταίρους να σε δανείσουν και να σου επιβάλουν νέο μνημόνιο.
Και σας ρωτάμε: Πώς θα πληρώνατε –αν ήσασταν εσείς Κυβέρνηση- τα 9,5 δισεκατομμύρια; Τι θα κάνατε; Θα βγαίνατε στις αγορές, πράγμα το οποίο δεν μπορεί να γίνει; Αντιλαμβάνεστε ότι, αν οδηγήσετε τη χώρα επί σαράντα μέρες σε μια προεκλογική περίοδο, όχι τα spreads θα πάνε στο Θεό, δεν θα μπορείτε να βγείτε στις αγορές. 
Και μη μου πείτε ότι θα γυρίσετε πίσω στην πιστοληπτική γραμμή να πάρετε από εκεί τα χρήματα, γιατί έχετε πει ότι θα καταργήσετε τα μνημόνια, θα καταργήσετε τους πεντακόσιους εφαρμοστικούς νόμους, θα διαγράψετε χρέη μονομερώς. Αντιλαμβάνεστε ότι δεν μπορείτε να πάτε να τραβήξετε χρήματα από την πιστοληπτική γραμμή, διότι έχουν κάποια προαπαιτούμενα. Δεν μπορείτε να πάτε εσείς να καταργείτε το μνημόνιο ή τους εφαρμοστικούς νόμους, έτσι όπως το λέτε. 
Αντιλαμβάνεστε πού πάτε την ιστορία; Αντιλαμβάνεστε τι λέτε στην κοινωνία; Ότι εμείς θα πάμε σε νέο μνημόνιο αναγκαστικά. Αυτό λέτε στον κόσμο, αλλά κρύβεστε και δεν το λέτε. Και γι’ αυτό σας λέμε κι εμείς τι θα γίνει, αν ακολουθήσετε αυτήν την πορεία. 
Και να γυρίσω πίσω στο ζήτημα που ανέφερα πριν για τους ενστόλους και πώς θα πληρώσετε και τους δικαστικούς. Να σας το πω. Εμείς προτιμάμε να δώσουμε το 50% τώρα σε ευρώ, παρά να δώσετε εσείς το 100% αύριο σε δραχμές. Αυτή είναι η λογική. Γιατί ξέρετε, ο κόσμος αντιλαμβάνεται τι γίνεται σήμερα, γνωρίζει ποια είναι η πραγματικότητα, έχει γνώση. 
Και το να λέμε τώρα ανέξοδα λόγια, έτσι γενικώς και αορίστως, εγώ δεν μπορώ να το καταλάβω. Εκτός αν πραγματικά κάνετε πράξη αυτό που είπε ο Μπερλουσκόνι, να τυπώνετε φανταστικά ευρώ στον αντίστοιχο Χολαργό. Γιατί το έχει πει και αυτό. Ή είστε μέσα στην πραγματικότητα ή δεν είστε. Είστε κόμμα της Αξιωματικής Αντιπολίτευσης. Πρέπει να αντιληφθείτε τι γίνεται. 
Θα προχωρήσετε, λέει, σε μονομερείς ενέργειες, δεν θα πληρώσετε τους έξω, δεν θα πληρώσετε τους μέσα. Άκουσα για την σεισάχθεια, κύριε Στρατούλη. Μιλήσατε για σεισάχθεια και σας το έχουμε πει πάρα πολλές φορές. Άκουσα τον κ. Μητρόπουλο επανειλημμένως να λέει ότι θα εφαρμοστεί με το ΣΥΡΙΖΑ οριζόντια σεισάχθεια στα 60–70 δισεκατομμύρια ευρώ, σε όλα τα δάνεια. Αντιλαμβάνεστε τι σημαίνει αυτό. Ας τα πει και ο κ. Σταϊκούρας, ο αρμόδιος Υπουργός, που τα γνωρίζει καλύτερα. Για να πας να κάνεις σεισάχθεια γενικώς 70-80 δισεκατομμύρια, τι θα χρειαστεί; Θα χρειαστεί καινούργια, μεγάλη ανακεφαλαιοποίηση των τραπεζών. Και αν δεν υπάρχουν τα διαθέσιμα, από πού θα βρεθούν τα χρήματα αυτά; Να σας το πει πάλι ο κ. Σταϊκούρας, γιατί είναι ο κοινοτικός νόμος που ψηφίστηκε. Θα πρέπει να γίνει «ντου» στις καταθέσεις των Ελλήνων αναγκαστικά, θα πρέπει να γίνει κούρεμα καταθέσεων. Αυτά λέτε τώρα; 
Εμείς όταν φέραμε αυτό το νομοσχέδιο, έχει περάσει τα τεστ αντοχής. 
(SM)
(XA)
Πραγματικά γίνεται –να χρησιμοποιήσω τον όρο σας- σεισάχθεια, αλλά σεισάχθεια που είναι προβλεπόμενη, σεισάχθεια που έχει περάσει από τεστ. Και δίνει τη δυνατότητα στις μικρομεσαίες επιχειρήσεις και όχι μόνο -αλλά κατά βάση τις μικρομεσαίες επιχειρήσεις που είναι κοντά στις εκατόν ογδόντα χιλιάδες και αφορά πάνω από τριακόσιες πενήντα χιλιάδες εργαζομένους- να διατηρηθούν βιώσιμες, να κουρευτεί ένα πολύ μεγάλο μέρος των υποχρεώσεών τους -η μεγαλύτερη αναδιάρθρωση ιδιωτικού χρέους που γίνεται για πρώτη φορά - ώστε να μπορέσουν από εδώ και πέρα αυτές οι μικρομεσαίες επιχειρήσεις να ανασάνουν.
Το κάναμε διότι έχουμε προβλέψει να γίνουν, διότι έχουν περάσει τα τελευταία τεστ αντοχής. Δεν λέμε πράγματα στον αέρα, όπως λέτε εσείς. Αυτά που λέτε είναι επικίνδυνα και αυτό σας τονίζουμε συνέχεια.
Γι’ αυτό λέμε, λοιπόν, σοβαρευτείτε, ελάτε πίσω στην πραγματικότητα. Με την έννοια αυτή θα φανείτε και πολύ πιο χρήσιμοι γιατί η χώρα τέτοιες αοριστίες και κυρίως ζητήματα που μπορεί να την οδηγήσουν σε πραγματικό κίνδυνο, δεν τα αντέχει.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων για οχτώ λεπτά, κ. Τέρενς Κουίκ.</ChairmanSpeech>
<Speech><Parlmember>ΝΙΚΟΛΑΟΣ-ΤΕΡΕΝΣ-ΣΠΕΝΣΕΡ ΚΟΥΙΚ</Parlmember>: Ευχαριστώ, κύριε Πρόεδρε.
Από το πρωί περνάμε ωραίες μέρες. Μαθαίνουμε ότι φεύγει και μια επιστολή πέντε σημείων προς την τρόικα. 
Ξέρετε, αυτοί οι χειρισμοί με την τρόικα που αυτοδιαφημίζει η συγκυβέρνηση Νέας Δημοκρατίας-ΠΑΣΟΚ μου θυμίζουν τον Ζήκο, τον μπακαλόγατο. Δηλαδή, μιλάμε για parody success αντί για success story, όταν ξέρουμε πολύ καλά ότι θα έρθει η τρόικα και θα φέρει και το δια ταύτα. Και το δια ταύτα έχει ένα πολύ μεγάλο λογαριασμό. Είναι οκτακόσιες οι εκκρεμότητες, συν βεβαίως και όλα αυτά που θα μπουν σε εφαρμογή από την 1η του μηνός.
Ο συνάδελφός μου –γιατί για εμένα ο κάθε πολιτευτής με τους Ανεξάρτητους Έλληνες είναι συνάδελφος μου, στις πλάτες τους πατάμε εμείς οι Βουλευτές και δουλεύουμε- ο Γιώργος Τσακίρης από την Καβάλα, μου θύμισε σήμερα ότι με το ασφαλιστικό και το συνταξιοδοτικό τα έχετε δώσει όλα. 
Και πριν από περίπου μισή ώρα είχαμε την Πανελλήνια Ομοσπονδία Σιδηροδρομικών στο γραφείο μας. Τι να σας πω; Οι άνθρωποι μου είπαν να σας πω ότι όποτε θέλετε μπορούν να σας κεράσουν και από μερικές μπύρες. Γιατί από 50.000 ή 60.000 που θα έπαιρναν με τα δικά τους λεφτά εφάπαξ, είναι ζήτημα εάν θα πάρουν 5.000!
Θα επαναλάβουμε αυτό το οποίο είχαμε πει και χθες το βράδυ. Φέρατε μία σκόπιμα εκπρόθεσμη τροπολογία για τα «κόκκινα» δάνεια. Θα μπορούσατε να την έχετε αποσύρει εάν υπάρχει μια πολιτική ευαισθησία στην Κυβέρνηση -ακόμα ευαισθησία απέναντι και σε εκείνους που χρωστούν είτε είναι εμπορευόμενοι, δηλαδή επιχειρηματίες είτε είναι τα στεγαστικά δάνεια- και να την φέρετε κανονικά στη Βουλή κύριε Υπουργέ, κύριε Αθανασίου, με διαδικασίες επιτροπών, να φωνάξουμε και τους ενδιαφερόμενους -υπάρχουν ένα σωρό κλαδικές ενώσεις, σωματεία μικρά ή μεγαλύτερα που ασχολούνται με το θέμα αυτό- σε μια οργανωμένη συζήτηση να μιλήσουμε για τα «κόκκινα» δάνεια. 
Εμείς θέλουμε να λυθεί αυτό το ζήτημα. Και γι’ αυτό καταθέσαμε με πολύ ευθύνη και συγκεκριμένη πρόταση νόμου, την οποία βεβαίως εσείς ως Κυβέρνηση υπεράνω όλων θα την βάλετε κάποια στιγμή στον κάλαθο των αχρήστων, γιατί μόνο ό,τι κάνετε εσείς είναι σωστό για αυτό τον τόπο, την ώρα που το πιο σωστά απ’ όλα θα είναι να πάτε αύριο για εκλογές για να απαλλαγούμε από την παρουσία σας. Δεν μιλώ προσωπικά σε εσάς, κύριε Υπουργέ.
Θα επαναλάβω κάτι που είπα χθες. Η τροπολογία της Κυβέρνησης αποτελεί ένα μέτρο εξόντωσης εμπόρων και ιδιωτών, οδηγεί αναπόφευκτα στον πλειστηριασμό της περιουσίας τους. Και αυτό γίνεται με αυτό το κουρελόχαρτο, όπως μου το είπαν στο δρόμο. Κουρελόχαρτο μου το αποκάλεσαν. Ξέρετε, την ώρα που ο κ. Δένδιας έμπαινε στην κούρσα του να πάει από το ένα Υπουργείο στο άλλο, πέταξε και ένα νομοσχέδιο για τα «κόκκινα» δάνεια. Το έφερνε από Υπουργείο σε Υπουργείο. Αυτός πάντως το υπερασπίστηκε στα κανάλια την επόμενη μέρα, την ώρα που ορκιζόταν και Υπουργός Εθνικής Άμυνας.
Αυτό, λοιπόν, τι κάνει; Υιοθετεί τη συλλογική ευθύνη ακόμα και των συγγενών των εμπόρων -αυτό πρέπει να το λάβετε σοβαρά υπόψη- με τον συνυπολογισμό στην περιουσία των εμπόρων όλων των περιουσιακών στοιχείων των συγγενών πρώτου βαθμού, εγγυητών και συνοφειλετών  -ρύθμιση βέβαια που ακυρώνει και το όποιο κούρεμα χρέους- και με την εκβιαστική κήρυξή του σε πτώχευση από τις τράπεζες και με την παραδοχή ότι υπάρχουν χρεωμένοι τόκοι από τις τράπεζες που δεν εμφανίζονται λογιστικά.
(AR)
(SM)
Και όχι μόνο αυτό. Σας είπαμε πράγματα όχι δικά μας, αλλά που ελέχθησαν στο Ελληνοαμερικανικό Επιμελητήριο. Τα «κόκκινα» δάνεια θα αυξάνουν με ραγδαίο ρυθμό τα επόμενα δύο χρόνια. Και να θυμίσω ότι τις εκατό δόσεις και εμείς τις ψηφίσαμε με τη λογική του ότι έστω και δέκα φουκαράδες συνέλληνες, συνανθρώπους μας και να εξυπηρετούν, εμείς οφείλουμε να είμαστε στο πλευρό τους. Αλλά, πείτε μου πραγματικά πιστεύετε ότι θα μπορούσε ποτέ μια τέτοια ρύθμιση να λύσει το πρόβλημα της οικογένειας όταν χρωστάνε και στις τράπεζες, χρωστάνε και στα ταμεία και στην εφορία; Όχι. 
Αποκαλύπτω ότι πριν από περίπου ένα χρόνο είχα δει –γιατί βλέπετε εσείς στη Νέα Δημοκρατία έχετε βάλει όλο το πασοκοσύστημα μέσα στο Υπουργείο Οικονομικών, αυτοί σας διοικούν- έναν εξ αυτών που λέγεται Χάρης Θεοχάρης, ο οποίος έχει απέλθει. Κουβεντιάσαμε την πιθανότητα του αν θα μπορούσε πάνω στα ετήσια εισοδήματα να βγαίνει ένα ποσό μείον, της τάξης του 10%, 15%, το οποίο θα πηγαίνει για τα όσα αναλογούν σαν χρέη στις εφορίες και στα ταμεία. Και φαίνεται ότι εκεί κάπου τα βρίσκαμε. Όταν βγήκα, όμως, έξω από το γραφείο του περίμεναν δύο κύριοι με σκούρα κουστούμια –σας περιγράφω κινηματογραφικά πώς ήταν το σκηνικό- οι οποίοι ήταν το τεχνικό κλιμάκιο της τρόικας. Και βεβαίως ό,τι συζητήθηκε μέσα στο γραφείο του κ. Θεοχάρη, απορρίφθηκε. 
Και να υπενθυμίσω – εδώ ήμασταν πριν από ένα χρόνο- ότι σας παρακαλούσα, γιατί αυτό έγινε μετά από μια επίσκεψη στον ορεινό δυτικό όγκο της Ευρυτανίας, να μην φύγουν οι μικροί από τον ΟΓΑ και να πάνε στον ΟΑΕΕ. Είναι καταγεγραμμένη στα Πρακτικά η υπόσχεση, ο λόγος τιμής ότι αυτό δεν θα γίνει και όμως έγινε. 
Για τα «κοράκια» στα «κόκκινα» δάνεια δεν ακούω να λέμε τίποτα, που έχουν πάρει με 10%-15% κοψοτιμής τα στεγαστικά δάνεια ή οποιαδήποτε άλλα και μέσω offshore και των δικών τους των τραπεζών έρχονται και τα αξιώνουν εις το ακέραιο από τον Έλληνα οφειλέτη με το αγγλικό δίκαιο. Δεν ακούω κουβέντα επ’ αυτού.
Εμείς καταθέσαμε και μία τροπολογία η οποία αφορά τους μικρομολογιούχους. Έχει βουίξει όλη η Ελλάδα, μητροπολίτες, δήμαρχοι, όποιος μπορείτε να φανταστείτε στέλνει μηνύματα προς την Κυβέρνηση «Λύστε το θέμα των μικρομολογιούχων» και δεν εννοείτε να το λύσετε. Και τι κάνετε αντ’ αυτού; Εγγράφετε πάλι εις τα παλαιότερα των υποδημάτων σας και τους υπηρετούντες στις Ένοπλες Δυνάμεις και στα Σώματα Ασφαλείας. Προφανώς γι’ αυτό θέλετε να μείνετε στην κυβέρνηση για άλλα δύο χρόνια ώστε με τις 100.000 να αγοράσετε καινούργια παπούτσια, γιατί τόσο θα είναι οι μισθοί της επόμενης διετίας. Εγώ δεν θα τους πω ένστολους, γιατί ένστολος είναι και ο καθ’ όλα αξιοσέβαστος μαχητής στον τουρισμό, που είναι με τη στολή του έξω από ένα ξενοδοχείο για να ανοίξει μία πόρτα. Είναι υπηρετούντες. Και άκουσα να λέτε ότι αποκαθιστούμε μία αδικία. Μα, την αδικία εσείς την κάνατε. Εσείς υπογράψατε την αδικία. Εσείς τους φέρατε εκεί που τους φέρατε. Και αγνοείτε τη δικαιοσύνη και λέτε «Καλά, πάρε τώρα το 50% και τα υπόλοιπα σε τριάντα έξι δόσεις», θυμίζοντας ελληνικές ταινίες, το δοσά που γυρίζει και λέει «με τριάντα έξι δόσεις θα σας εξοφλήσω».
Επίσης, να σας υπενθυμίσω ότι πρέπει, κύριε Υπουργέ της Δικαιοσύνης, να επιβάλετε το σεβασμό των αποφάσεων της δικαιοσύνης. Αλλά βέβαια, τι να πω, απευθυνόμενος και προς την πτέρυγα της Νέας Δημοκρατίας, όταν συνεργάζεστε με ένα κόμμα για το οποίο ο κ. Μουζακίτης κατήγγειλε «Κατεβάστε τα στυλό για την υπόθεση της λίστας Λαγκάρντ και όχι μόνο;</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ο κ. Μουζακίτης…</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Και να υπενθυμίσω και την αγωνιώδη προσπάθεια τότε του κ. Παπαϊωάννου, εκλεκτού τέκνου της παράταξης αυτής, για να διώξει από τα πόδια του Πεπόνη και Μουζακίτη. Ή δεν το θυμούνται και αυτό;
Μήπως η περίπτωση Ρακιντζή με τις δεκατέσσερις περιπτώσεις, απαντώντας σε ερώτηση που υπέβαλε ο Πρόεδρός μας, ο Πάνος Καμμένος; 
Και ερωτώ τον Υπουργό Δικαιοσύνης για μία ακόμη φορά -μην αντιδράσετε ως Υπουργός Δικαιοσύνης, δεν θα ανακατευτείτε, αλλά ως πολιτικός άντρας: Δεν σας θίγει το γεγονός ότι βγαίνει ο επιθεωρητής, ο κ. Ρακιντζής, και λέει ότι «δεκατέσσερις φορές δεν με αφήσανε να παρέμβω»; Δεν θα έπρεπε να επέμβει η δικαιοσύνη και να το ψάξει αυτό, δηλαδή τις καταγγελίες Ρακιντζή;
				(CB)
 
(3AR)
Επαναλαμβάνω, όχι εσείς ως Υπουργός Δικαιοσύνης, αλλά ως πολιτικός άνδρας.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Και άλλη φορά τα είπε και ο τότε Εισαγγελέας έκανε προκαταρκτική εξέταση και δεν προέκυψε τίποτα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι, είναι επειδή στην Ελλάδα δεν υπάρχει διαφθορά…</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Να σας πω κάτι; Είναι απάντηση, κύριε Υπουργέ, που ήρθε στη Βουλή των Ελλήνων. Εάν λοιπόν η Βουλή των Ελλήνων δεν είναι το τίποτα, τότε βεβαίως αντιλαμβάνομαι πλήρως την απάντησή σας. 
Κλείνω, κύριε Πρόεδρε, και ευχαριστώ για την ανοχή σας. 
Θα πω ότι στο Νοσοκομείο της Άρτας καταγράφεται εκκρεμότητα 750 χιλιάδων ευρώ σε εφημερίες, νυχτερινά, Κυριακές και αργίες στο προσωπικό, τα τελευταία πέντε χρόνια. Στο τέλος του Δεκεμβρίου παραγράφονται αυτά με τον μνημονιακό νόμο τον οποίο ψήφισε η θεάρεστη Κυβέρνηση του Γιώργου Παπανδρέου με τη συνέχεια της οποίας εσείς συνεργάζεστε. Και αυτό δεν αφορά μόνο την Άρτα, αφορά πάρα πολλά νοσοκομεία σε όλη τη χώρα. Θα χαθούν εκατομμύρια από τους εργαζομένους. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κυρία ΜΑΡΙΑ ΚΟΛΛΙΑ-ΤΣΑΡΟΥΧΑ )
Και κάτι τελευταίο, προς τον κ. Γιακουμάτο. Έφυγε, κρίμα. Έφερε μία τροπολογία για τις λαϊκές αγορές. Επικοινώνησα με τον Περιφερειάρχη Ανατολικής Μακεδονίας-Θράκης, τον Γιώργο Παυλίδη, και εκείνο το οποίο ζήτησε είναι να κοιτάξουμε και το θέμα της ρύθμισης των αδειών των μικροπαραγωγών, αυτών που βγάζουν την πατατούλα, το κερασάκι, τη φραουλίτσα κ.λπ. και θέλουν να τα πουλήσουν είτε στις λαϊκές αγορές είτε και ως πλανόδιοι. Σε εποχές κρίσης ας μην αφήνουμε και αυτούς έξω από μία διαδικασία μεροκάματου. Σας μεταφέρω, κυρίες και κύριοι συνάδελφοι, το αίτημα του Περιφερειάρχη Ανατολικής Μακεδονίας-Θράκης, του Γιώργου Παυλίδη, που μπορεί να είμαι εγώ αντιπολίτευσή του, αλλά είμαι συμπολίτευσή του σε οτιδήποτε καλό κάνει για την περιοχή μας. 
Ευχαριστώ πάρα πολύ. 
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Τσούκαλης.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, η τοποθέτηση του Ειδικού Αγορητή μας, του Γιάννη Πανούση, κατέδειξε σε αυτήν εδώ την Αίθουσα πώς πρέπει κάθε σοβαρή κοινοβουλευτική δύναμη να προσεγγίζει τέτοιου είδους νομοσχέδια, πώς, με σοβαρότητα, πρέπει να αναδεικνύει και το γενικό πλαίσιο κάθε νομοσχεδίου αλλά και πώς πρέπει να παρεμβαίνει στις λεπτομέρειες, ούτως ώστε να το βελτιώνει. 
Από αυτή την άποψη, κύριε Υπουργέ, σας απευθύνουμε για άλλη μια φορά έκκληση να βελτιώσετε περαιτέρω το νομοσχέδιο. Επιπλέον, κύριε Υπουργέ, λείπει κάτι πάρα πολύ σοβαρό από το νομοσχέδιο. Δεν δίνεται δηλαδή η δυνατότητα στους εμπλεκομένους να έχουν δεύτερη κρίση, όσον αφορά τις αποφάσεις των Εισαγγελέων. Δεν τους δίνεται αυτή η δυνατότητα, κάτι το οποίο πρέπει να διορθώσετε.
Κυρίες και κύριοι συνάδελφοι, όλες οι τοποθετήσεις εξαντλούνται στις τροπολογίες, γιατί αυτές οι τροπολογίες ουσιαστικά αφορούν ζητήματα τα οποία είναι πάρα πολύ σοβαρά και άπτονται της καθημερινότητας των πολιτών, της πραγματικής οικονομίας και, αν θέλετε, και της προοπτικής εξόδου της χώρας από την κρίση. 
Εχθές πραγματοποιήθηκε στο Μέγαρο Μαξίμου μία σύσκεψη. Οι εκπρόσωποι των τεσσάρων συστημικών τραπεζών συσκέφθηκαν με τον κύριο Πρωθυπουργό και τον κύριο Αντιπρόεδρο της Κυβέρνησης, τον κ. Σαμαρά και τον κ. Βενιζέλο, προκειμένου να διαχειριστούν το τεράστιο πρόβλημα, όχι της βιωσιμότητας των τραπεζών, αλλά της διαχείρισης του ιδιωτικού χρέους και επίσης της πολυπόθητης, πολυαναμενόμενης και κρίσιμης ρευστότητας στην αγορά. Τα αποτελέσματα της συζήτησης αυτής δεν προκύπτουν από τις δηλώσεις που έγιναν κατά την έξοδο από το Μέγαρο Μαξίμου. 
Δεν υπάρχει ο αρμόδιος Υπουργός, ούτως ώστε να συζητήσουμε, κύριε Υπουργέ της Δικαιοσύνης και κύριε Σταϊκούρα. Το Υπουργείο Ανάπτυξης, εκτός από τον κ. Σκρέκα, έχει έναν Αναπληρωτή Υπουργό και έναν Υφυπουργό. Η κοινοβουλευτική τάξη επέτασσε ένας από τους δύο να είναι παρών, να ακούσει τους προβληματισμούς και να απαντήσει. Το ότι μέχρι αυτή τη στιγμή δεν υπάρχει κάποιος στην Αίθουσα, προκειμένου να απαντήσει, είναι σοβαρό πρόβλημα. 
Χθες λοιπόν από τη σύσκεψη προέκυψαν κάποια πάρα πολύ ενδιαφέροντα συμπεράσματα. 
(PE)
(CB)
Το πρώτο είναι ότι το μεγάλο πρόβλημα της ελληνικής οικονομίας, που καταδεικνύει και το επίπεδο της πραγματικής οικονομίας, είναι ότι υπάρχει μηδενικό ενδιαφέρον ζήτησης όσον αφορά τη ζήτηση δανείων και πιστώσεων. Και γιατί το λέω αυτό; Γιατί καταδεικνύει πραγματικά την αδυναμία όλων των εμπλεκομένων περί την παραγωγή φορέων ουσιαστικά να διατυπώσουν ένα βιώσιμο σχέδιο με το οποίο θα τύχουν χρηματοδότησης, καταδεικνύει δηλαδή ότι η Ελλάδα βαδίζει χωρίς αναπτυξιακό σχέδιο την επόμενη μέρα του μνημονίου.
Το δεύτερο συμπέρασμα που προέκυψε είναι το εξής: «Ναι μεν, θα εξυπηρετήσουμε τις διατάξεις αυτές για τα «κόκκινα» δάνεια», είπε ο κ. Σάλλας, πλην όμως τα παραλειπόμενα λένε ότι και αυτό το νομοσχέδιο και οι ρυθμίσεις για τα στεγαστικά δάνεια είναι ανεφάρμοστες. 
Και γιατί είναι ανεφάρμοστες, κυρίες και κύριοι συνάδελφοι; Γιατί δεν μπορεί να μας πείσει κανείς, ούτε από την Κυβέρνηση, ότι αυτές οι ρυθμίσεις θα φέρουν μία νέα αντίληψη και νέα διαδικασία ρύθμισης απ’ αυτήν που ίσχυε μέχρι σήμερα. Οι τράπεζες μέχρι σήμερα έκαναν ρυθμίσεις, έκαναν διαβουλεύσεις με τους επιχειρηματίες και με τους επαγγελματίες και με όλους τους ανθρώπους της αγοράς και τα αποτελέσματα τα γνωρίζουμε. Το ερώτημα είναι το εξής: Η συγκεκριμένη ρύθμιση τι νέο μπορεί να επιφέρει; 
Η Δημοκρατική Αριστερά λέει το εξής απλό και θα το εξηγήσω. Ψηφίζουμε τη συγκεκριμένη ρύθμιση, αλλά για ποιο λόγο; Γιατί δυστυχώς, κύριε Υπουργέ, με την οριζόντια μορφή που έχει αυτή η ρύθμιση μαζί με τα χλωρά υπάρχουν και τα ξερά, υπάρχουν και αυτοί οι οποίοι πράγματι δεν μπορούν να πληρώσουν. 
Όμως, κύριε Κουτσούκο, η ρύθμιση δυστυχώς ευνοεί τους μπαταχτσήδες, τους αετονύχηδες, τους επιτήδειους, αυτούς οι οποίοι, έχοντας την εσωτερική ενημέρωση ήδη από το Μάρτιο, τον Απρίλιο, το Μάιο, ουσιαστικά δημιούργησαν νέα «κόκκινα» δάνεια, προκειμένου να μπουν στη ρύθμιση και να τύχουν ευνοϊκής μεταχείρισης. Δηλαδή, από τις περίπου εκατόν πενήντα χιλιάδες μικρές επιχειρήσεις πόσες είναι αυτές, κύριε Υπουργέ, οι οποίες πραγματικά δεν έχουν δυνατότητα να πληρώσουν και πόσες είναι αυτές οι οποίες, ενώ έχουν δυνατότητα να πληρώσουν, θα ακολουθήσουν την ίδια τακτική και διαδικασία που ακολούθησαν μέχρι τώρα, για να τα βρουν με τους τραπεζίτες;
Το θέμα είναι το εξής: Με ποια κριτήρια μέχρι τώρα δίνονταν τα δάνεια από τις τράπεζες; Είναι γνωστό σε όλους. Βεβαίως, οι πολιτικές αποφάσεις ήταν τις περισσότερες φορές κυρίαρχες. Υπάρχει μία γνωστή ρήση, που λέει ότι τράπεζα είναι εκείνο το ίδρυμα το οποίο χρηματοδοτεί αυτούς που δεν έχουν ανάγκη χρηματοδότησης. Και για ποιο λόγο γινόταν αυτό; Μόνο και μόνο για να εξυπηρετούνται οι σχέσεις διαπλοκής και οι συναλλαγές. Η ίδια τακτική θα ακολουθηθεί στη διαδικασία της ρύθμισης; 
Το κρίσιμο σημείο του νομοσχεδίου, κύριε Υπουργέ, κυρίες και κύριοι συνάδελφοι, όπως ανέδειξαν και άλλοι συνάδελφοι, είναι ο όρος της βιωσιμότητας. Ξέρετε, η αποκλειστική ανάθεση στις τράπεζες του να αξιολογούν τη βιωσιμότητα των επιχειρήσεων είναι στην κυριολεξία επικίνδυνη, ίσως να είναι και καταστροφική για την ίδια την πραγματική οικονομία, γιατί μία κρίση ενός πιστωτικού ιδρύματος, ενός στελέχους της τράπεζας ότι μία επιχείρηση δεν είναι βιώσιμη, θα συμπαρασύρει όλη την πορεία της συγκεκριμένης επιχείρησης. Η ίδια κρίση περί μη βιωσιμότητας θα συνοδεύει αυτή την επιχείρηση στη δανειοδότηση, στη συμπεριφορά του δημοσίου απέναντί της, όσον αφορά τις οφειλές στο δημόσιο και στα ασφαλιστικά ταμεία.
Θέλω να κάνω μια ερώτηση πολύ απλή και θα έπρεπε να ήταν ο κύριος Υπουργός εδώ, για να το διευκρινίσει. Για ποιο λόγο δεν προβλέπεται η σύσταση ενός ανεξάρτητου φορέα που θα αξιολογεί τη βιωσιμότητα των επιχειρήσεων; Προφανώς, δεν θα είναι πολιτικός αυτός ο φορέας, θα είναι χρηματοπιστωτικός, θα είναι ένας εξειδικευμένος φορέας, ο οποίος όμως θα είναι ανεξάρτητος και η απόφασή του θα επιβάλλεται στις τράπεζες.
(RG)
(PE)
Κλείνω με το θέμα των μικροομολογιούχων. Είναι μια παλιά ιστορία, δεν θυμάμαι πόσα χρόνια ασχολούμαστε με αυτό το θέμα. Όμως, εδώ χρειάζεται πραγματικά μια απάντηση, γιατί έχει σχέση με την αξιοπιστία του ελληνικού δημοσίου.
Η ερώτηση είναι η εξής, κύριε Υπουργέ. Εάν έρθει κάποια διαταγή πληρωμής από την Αυστρία ή από τη Γερμανία, σε σχέση με τις αποφάσεις που έχουν βγει εκεί κατά της χώρας, θα εκτελεστεί στη χώρα; Θα υπογράψετε την εκτέλεσή της; Γιατί υπάρχει κι αυτό το ενδεχόμενο με τις αποφάσεις που έχουν εκδοθεί σε αυτά τα δύο κράτη. Για ποιο λόγο εκδόθηκαν αυτές οι αποφάσεις; Γιατί και η Αυστρία και η Γερμανία θεωρούν αυξημένης περιωπής το κύρος ενός δημοσίου, κάτι το οποίο δεν το θεωρούμε εμείς. 
Κυρίες και κύριοι συνάδελφοι, εκτός από τους μικροομολογιούχους, υπάρχουν κι άλλες τέτοιες εκκρεμότητες. Ένας μικροκαταθέτης ή μικροεισοδηματίας είχε τρεις τρόπους να επενδύσει τα χρήματά του. Ο πρώτος ήταν οι καταθέσεις –κατάθεση σε μία τράπεζα-  ο δεύτερος ήταν η αγορά μετοχών και ο τρίτος ήταν η αγορά ομολόγου. Κάποιοι επέλεξαν την αγορά των κρατικών ομολόγων, επειδή το ελληνικό δημόσιο και το κάθε δημόσιο ήταν περιβεβλημένο με ένα συγκεκριμένο κύρος, είχε μια περιωπή, που θα εξασφάλιζε σε κάποιον τα χρήματά του. 
Τελικά, τι αποδεικνύεται; Ότι αυτοί οι οποίοι εξασφαλίστηκαν σχεδόν απολύτως, ήταν οι καταθέτες σε ιδιωτικές τράπεζες, κυρίες και κύριοι συνάδελφοι. Όχι σε κρατικές, σε ιδιωτικές τράπεζες! Γιατί σε ιδιωτικές τράπεζες; Γιατί είναι ιδιωτικές τράπεζες, γι’ αυτό. 
Ενώ, λοιπόν, ο καταθέτης των τραπεζών έχει πλήρη εξασφάλιση μέχρι 100.000 ευρώ, δεν υπάρχει κάτι αντίστοιχο στους μικροομολογιούχους, αλλά και όσους επένδυσαν σε μετοχές κρατικών τραπεζών. Κλασσική περίπτωση είναι η Αγροτική Τράπεζα. Ξέρετε πόσοι συμπολίτες έχασαν όλα τους τα χρήματα επειδή εμπιστεύτηκαν, επίσης, την περιωπή του ελληνικού δημοσίου στην Αγροτική Τράπεζα ότι δεν θα χάσουν τα χρήματά τους επειδή είναι κρατική τράπεζα;
Αυτή είναι η κατάσταση που επικρατεί στη χώρα σε σχέση με την εκτίμηση των πολιτών απέναντι στους θεσμούς και μάλιστα στους πολιτειακούς θεσμούς. Γι’ αυτό ακριβώς, κύριε Υπουργέ, είναι απαραίτητο, έστω με μια διαδικασία σε βάθος χρόνου, να αποκατασταθούν κατά το μεγαλύτερο βαθμό οι μικροομολογιούχοι, προκειμένου να αναστηλωθεί και το κύρος του ελληνικού δημοσίου. 
Όσον αφορά τις υπόλοιπες τροπολογίες και επί των άρθρων, θα καταθέσουμε και έγγραφο στα Πρακτικά, θα τοποθετηθεί και ο Ειδικός μας Αγορητής ο κ. Πανούσης. 
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε, κύριε Τσούκαλη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα νότια θεωρεία, αφού προηγουμένως ξεναγήθηκαν στην έκθεση της Γερουσίας και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, οκτώ απόστρατοι Αξιωματικοί, απόφοιτοι της Σχολής Ευελπίδων Τάξεως 49Α΄ (1949), συνοδευόμενοι από τον πρώην Βουλευτή Ευβοίας, κ. Άγγελο Πνευματικό, επίσης απόφοιτο της ανωτέρω Σχολής και ίδιας σειράς.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Νικόλαος Καραθανασόπουλος.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κυρία Πρόεδρε. 
Στην παρέμβαση την οποία θα κάνω, θα αναφερθώ ουσιαστικά στις δυο τροπολογίες που έχουν μονοπωλήσει το ενδιαφέρον της συζήτησης, μια και η Εισηγήτρια του ΚΚΕ, η Λιάνα η Κανέλλη, με επάρκεια τοποθετήθηκε στις βασικές ρυθμίσεις του νομοσχεδίου του Υπουργείου Δικαιοσύνης. 
Αρχικά για την τροπολογία που αφορά τη λεγόμενη ρύθμιση των «κόκκινων» δανείων, είναι φανερό ότι αφορά τα δάνεια που χρωστούν οι επιχειρήσεις. Σε επόμενο χρόνο η Κυβέρνηση έχει υποσχεθεί ότι θα έρθουν και τα δάνεια που αφορούν τα υπερχρεωμένα νοικοκυριά, τα στεγαστικά κατά κύριο λόγο δάνεια. 
Το ερώτημα το οποίο γεννάται, είναι: Αυτή η πράξη η οποία κάνει η Κυβέρνηση, αποσκοπεί στο να ανακουφίσει τις υπερχρεωμένες επιχειρήσεις, τους αυταπασχολούμενους και τους επαγγελματίες ή να εξυπηρετήσει την υπόθεση βιωσιμότητας του χρηματοπιστωτικού συστήματος; 
(AB)
 
  
(RG)
Η απάντηση είναι καθαρή. Φέρνει αυτές τις ρυθμίσεις η Κυβέρνηση μόνο και μόνο ώστε οι τράπεζες να παρουσιάσουν ένα πολύ πιο εξυγιασμένο χαρτοφυλάκιο, όσον αφορά την υπόθεση των μη εξυπηρετούμενων δανείων. Γι’ αυτό ακριβώς και όλη αυτή η φιλοσοφία της συγκεκριμένης τροπολογίας γυρίζει γύρω από τις τράπεζες. Αυτές είναι που θα κρίνουν το αν μια επιχείρηση είναι βιώσιμη, αν θα ενταχθεί στη ρύθμιση, αν θα έχει κούρεμα του κεφαλαίου. 
Βεβαίως εδώ θα ήθελα να ανοίξω μια παρένθεση, αν μου επιτρέπετε, για τους απολογητές του καπιταλιστικού κινήματος. Τι θέλετε; Να χρηματοδοτηθούν οι μη βιώσιμες επιχειρήσεις; Να πάρουμε θαλασσοδάνεια και να χρειαστεί να τα πληρώσει ο ελληνικός λαός; Μα, αυτός είναι ο καπιταλισμός! Στον καπιταλισμό επιβιώνει αυτός ο οποίος μπορεί μέσα από τον ανταγωνισμό να έχει περισσότερα κέρδη και οι υπόλοιποι χρεωκοπούν. Άρα, το κράτος το αστικό θα σώσει τις χρεοκοπημένες επιχειρήσεις και τα χρέη τους θα τα πληρώσουν εργαζόμενοι; 
Επομένως, ή είστε με το σύστημα και πρέπει ακριβώς να πείτε τα πράγματα ως έχουν ή διαφορετικά να πείτε στον κόσμο «κοιτάξτε να δείτε όλα και τα θαλασσοδάνεια τα οποία έχουν πάρει οι επιχειρηματικοί όμιλοι και τα πάντα θα τα καλύψει ο ελληνικός λαός -όσα έχουν πάρει στο παρελθόν και όσα θα πάρουν στο μέλλον- και θα τα πληρώνει μέσα από τη φορολογία», δηλαδή θα δίνουμε τζάμπα ζεστό χρήμα στους επιχειρηματικούς ομίλους και στους επιχειρηματίες. 
Από αυτήν την άποψη, είναι φανερό ότι μέσα από αυτή τη διαδικασία –άλλωστε το λέει πολύ καθαρά και η τροπολογία- πρέπει να εφαρμοστεί ο Κώδικας Δεοντολογίας της Τράπεζας της Ελλάδος. Τι σημαίνει αυτό; Πρέπει να διασφαλίζονται συγκεκριμένες εμπράγματες εγγυήσεις για να μπορέσει να ενταχθεί μια επιχείρηση στη ρύθμιση. Αυτές οι εμπράγματες εγγυήσεις έχουν να κάνουν και με τη λειτουργική αναδιάρθρωση της επιχείρησης, δηλαδή με πρόταση περικοπής δαπανών, με την ανταλλαγή χρέους με μετοχικό κεφάλαιο, με την εθελοντική παράδοση ενυπόθηκου ακινήτου στο πλαίσιο της ευθύτερης ρύθμισης, με μετατροπή του σε χρηματοδοτική μίσθωση ή και ακόμη με μεταβίβαση της κυριότητας ακινήτου στην τράπεζα και την υπογραφή μιας σύμβασης. 
Έτσι, επί της ουσίας, πρόκειται για αυτοαπασχολούμενο και για πολύ μικρή επιχείρηση που μπορεί να ενταχθεί κάτω από αυτές τις σκληρές προϋποθέσεις στη συγκεκριμένη ρύθμιση. Εμείς το λέμε καθαρά: Η πλειοψηφία δεν πρόκειται να ενταχθεί. Οι επαγγελματίες, οι αυτοαπασχολούμενοι, οι οικογενειακές επιχειρήσεις δεν θα ενταχθούν στις συγκεκριμένες ρυθμίσεις, όπως δεν εντάσσονται και όλοι αυτοί οι οποίοι οδηγήθηκαν στη χρεοκοπία, έκλεισαν το μαγαζί ή τη βιοτεχνία τους και τους έμεινε το δάνειο στην τράπεζα γιατί βεβαίως μια χρεοκοπημένη δραστηριότητα δεν πρόκειται να κριθεί ποτέ βιώσιμη από την τράπεζα. Επομένως, αυτοί θα κληθούν να αποπληρώνουν, να παραμένουν υπερχρεωμένοι στο χρηματοπιστωτικό σύστημα. Ουσιαστικά, όποιος από τους αυτοαπασχολούμενους ή από τη μικρή επιχείρηση καταφέρνει να ενταχθεί στις διατάξεις της συγκεκριμένης ρύθμισης είναι δέσμιος του χρηματοπιστωτικού συστήματος. 
Βεβαίως, δεν αφορά μόνο τις μικρές επιχειρήσεις, αφορά και τις μεγάλες επιχειρήσεις με μια ειδική διαδικασία την οποία περιγράφετε μέσα με πολύ μεγάλη σαφήνεια, αφήνοντας ελεύθερο το πεδίο για μια πολύ πιο καλή μεταχείριση και αντιμετώπιση του χρηματοπιστωτικού συστήματος στους μεγάλους επιχειρηματικούς ομίλους, φτάνοντας στο σημείο αυτό να ορίζει και σε πόσες δόσεις θα πάρουν οι εργαζόμενοι τα δεδουλευμένα τους. Λέει «σε δώδεκα μηνιαίες δόσεις». Από πού και ως πού; Δεδουλευμένα είναι, γιατί σε δώδεκα δόσεις και να μην καταβληθούν άμεσα τα δεδουλευμένα των εργαζομένων σε αυτούς τους μεγάλους επιχειρηματικούς ομίλους;
Βεβαίως, σε σχέση με όλα αυτά τα ζητήματα, εφόσον δεν ανταποκριθεί κάποιος που ενταχθεί στη ρύθμιση, τότε χάνεται η ρύθμιση και υπάρχει η αναγκαστική κατάσχεση και παραμένει το καθεστώς όπως έχει χωρίς καμία ευεργετική επίπτωση. 
Το τρίτο χαρακτηριστικό στοιχείο το οποίο δείχνει το τραπεζοκεντρικό της συγκεκριμένης ρύθμισης είναι ότι η όποια ζημιά θα έχουν οι τράπεζες από το ενδεχόμενο κούρεμα δανείων σε βιώσιμους επιχειρηματικούς ομίλους θα εκπέσει από τα ακαθάριστα έσοδά τους σε δεκαπέντε μηνιαίες ισόποσες δόσεις. Ποιος θα τα πληρώσει αυτά; Τι σημαίνει αυτό; Θα πληρώσουν μικρότερο φόρο οι τράπεζες και τα μικρότερα φορολογικά σας θα κληθούν να τα πληρώσουν τα λαϊκά στρώματα. 
Επομένως, πάλι στις πλάτες των φορολογούμενων θα γίνει το όποιο κούρεμα δανείων στους βιώσιμους επιχειρηματικούς ομίλους και οι τράπεζες, από αυτή την άποψη, θα μπορέσουν με εξυγιασμένο χαρτοφυλάκιο να εξυγιανθούν το επόμενο χρονικό διάστημα. 
Στην ίδια λογική κινούνται και οι υπόλοιπες προτάσεις των κομμάτων της αντιπολίτευσης και της Αξιωματικής Αντιπολίτευσης. Είναι τραπεζοκεντρικές οι προτάσεις για τα «κόκκινα» δάνεια. 
(EP)  
(AB)
Τους ενδιαφέρει η βιωσιμότητα του χρηματοπιστωτικού συστήματος και η εξυγίανση του χαρτοφυλακίου. Γι’ αυτό ακριβώς το λόγο ούτε και οι Ανεξάρτητοι Έλληνες ούτε και ο ΣΥΡΙΖΑ μιλάνε για πραγματικό κούρεμα των δανείων. Δεν υπάρχει καμία τέτοια πρόταση, απλώς μεταφέρεται στο μέλλον. Δηλαδή, καθίσταται όμηρος του χρηματοπιστωτικού συστήματος ο εργαζόμενος, αυτός που έχει πάρει δάνειο για το σπίτι ή αυτός ο οποίος είναι επαγγελματίας και αυτοαπασχολούμενος.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν ισχύει αυτό που λέτε.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Απ’ αυτή, λοιπόν, την άποψη η πρόταση του ΚΚΕ είναι πάρα πολύ συγκεκριμένη. Εμείς για πρώτη φορά θέσαμε τα ζητήματα όχι μόνο των στεγαστικών, αλλά και των καταναλωτικών δανείων και των πιστωτικών καρτών, βάλαμε τα ζητήματα των επαγγελματικών δανείων και των δανείων που έχουν πάρει οι αγρότες, των καλλιεργητικών δανείων και φέραμε αυτή την πρόταση, η οποία είχε απορριφθεί από την Κυβέρνηση, πολύ πιο βελτιωμένη, που μιλάει για κούρεμα κεφαλαίου, για κατάργηση των τόκων και του ανατοκισμού, για διετή περίοδο παγώματος των αποπληρωμών και βάζουμε μέσα και το ζήτημα του ανώτατου ορίου του επιτοκίου που μπορεί το «κουρεμένο» πλέον δάνειο στους επαγγελματίες, αλλά και στα υπερχρεωμένα νοικοκυριά να τοκίζεται, με 1,5% σταθερό για μια πενταετία το επόμενο χρονικό διάστημα και βεβαίως για τους άνεργους πάγωμα των δανειακών τους υποχρεώσεων, χωρίς να «γεννάει» τόκους για όσο διάστημα παραμένουν άνεργοι. 
Να, λοιπόν, μια πρόταση που έρχεται κόντρα και σε αντίθεση με τα συμφέροντα του χρηματοπιστωτικού συστήματος και έρχεται σε ρήξη με τα συμφέροντα αυτά.
Για τη δεύτερη τροπολογία αναφέρθηκε και η εισηγήτρια του ΚΚΕ. Αφορά στην επιστροφή των αναδρομικών, σε αυτή την προκλητική ρύθμιση η οποία υπάρχει στην εισηγητική έκθεση, όπου ουσιαστικά είναι ένας σαφής υπαινιγμός και απειλή στους δικαστικούς ότι «κοιτάξτε να δείτε, όσες αποφάσεις παίρνετε οι οποίες έρχονται ενάντια στη δημοσιονομική πολιτική θα είναι σε βάρος». Και βεβαίως σε αυτή την πρόκληση της Κυβέρνησης βγήκαν και απάντησαν σήμερα οι Ενώσεις των Δικαστικών και των Εισαγγελέων, που καταγγέλλουν την Κυβέρνηση για την συγκεκριμένη προτροπή την οποία κάνει, καθιστώντας και υποχείριο στην πράξη των όποιων αποφάσεων πάρει το επόμενο χρονικό διάστημα. 
Αλλά πέρα απ’ όλα, όλη αυτή η συγκεκριμένη αντίληψη για την επιστροφή των αναδρομικών διαπνέεται από τη λογική του διαίρει και βασίλευε, δηλαδή να καλλιεργηθούν αντιθέσεις ανάμεσα στους ένστολους από τη μια μεριά και στα υπόλοιπα λαϊκά στρώματα. Γιατί τι βγήκε και είπε η Κυβέρνηση; Τι ισχυρίζεται; Ότι μέσα από αυτή τη διαδικασία της μείωσης των μισθών στους ενστόλους, πετύχαμε την δημοσιονομική εξυγίανση. Άρα, λοιπόν, δεν χρειάστηκε να πάρουμε άλλα μέτρα σε βάρος του λαού. 
Επί της ουσίας, δηλαδή, στρέφει τους ιδιωτικούς  υπαλλήλους ενάντια στους ένστολους ή ενάντια στους υπόλοιπους εργαζόμενους στο δημόσιο τομέα, αφήνοντας στο απυρόβλητο τους πραγματικούς υπεύθυνους της δημοσιονομικής εκτροπής, που δεν είναι τίποτα άλλο παρά το συνολικότερο πλαίσιο το οποίο θωρακίζει τα συμφέροντα των επιχειρηματικών ομίλων και την καπιταλιστική κρίση που είναι ως αποτέλεσμα ακριβώς της αγωνίας για να θωρακιστεί ακόμη περισσότερο η ανταγωνιστικότητα και η κερδοφορία των ομίλων αυτών. Αυτοί μένουν, λοιπόν, στο απυρόβλητο και ο ένας θα στραφεί ενάντια στον άλλο.
Και φτάνετε στο σημείο μετά από όλα αυτά να αποκαταστήσετε τα όποια αναδρομικά μόνο κατά 50% και μάλιστα, λέει, σε τρεις ετήσιες ισόποσες δόσεις. Από αυτή την άποψη, λοιπόν, πρόκειται για μία προκλητική μέθοδο την οποία ακολουθεί η Κυβέρνηση, αντί να προχωρήσει στην άμεση αποκατάσταση του συνόλου των απωλειών που έχουν υποστεί οι ένστολοι τόσο των Ενόπλων Δυνάμεων όσο και των Σωμάτων Ασφαλείας. Το σύνολο των απωλειών πρέπει να αποκατασταθεί. 
Όπως, επίσης, πρέπει να αποκατασταθεί και το σύνολο των απωλειών των υπόλοιπων εργαζόμενων που δέχτηκαν όλα αυτά τα χρόνια τις εφαρμογές της σκληρής δημοσιονομικής πολιτικής, που αφορούν τις ζημιές στους μισθούς και στις συντάξεις, με την επιστροφή του 13ου και του 14ου μισθού, της 13ης και 14ης σύνταξης, με την επιστροφή του συνόλου των απωλειών που είχαν και με την κατάργηση των χαρατσιών απέναντι στη φορολογική επιδρομή. 
Για όλα αυτά τα ζητήματα εμείς ως ΚΚΕ επισημαίνουμε ότι πρέπει με αποφασιστικότητα σήμερα οι εργαζόμενοι να κατανοήσουν αυτό που λέει μέσα η εισηγητική έκθεση της Κυβέρνησης και οι εργαζόμενοι στις Ένοπλες Δυνάμεις και στα Σώματα Ασφαλείας, ότι η δικαιολογία που δεν δίνουμε το σύνολο των απωλειών τους είναι οι περιορισμοί οι οποίοι προέρχονται από το διεθνές χρηματοδοτικό περιβάλλον, δηλαδή την Ευρωπαϊκή Ένωση, το Διεθνές Νομισματικό Ταμείο και τα μέτρα που η Ελληνική Κυβέρνηση παίρνει μαζί τους.
(ΑΜ) 
(EP)
Άρα, αυτή η παραδοχή είναι χρήσιμη τόσο για τους ένστολους -όχι μόνο για τους ένστολους- όσο και για το σύνολο των λαϊκών στρωμάτων για να βγάλουν τα συμπεράσματά τους, εάν είναι, δηλαδή, προς όφελος του λαού και της εργατικής τάξης να συνεχίσουμε να βαδίζουμε στον ευρωμονόδρομο, στον μονόδρομο που εξυπηρετεί τα συμφέροντα του κεφαλαίου και των μονοπωλιακών ομίλων και αν δεν πρέπει όλοι αυτοί να συστρατευθούν σε ένα πλατύ λαϊκό μέτωπο, σε μία πλατιά λαϊκή συμμαχία, που αφενός μεν μέσα από τον αγώνα θα οδηγήσει τον λαό σε ανακούφιση και σε επιστροφή των τεράστιων απωλειών που είχε, αλλά και ταυτόχρονα θα ανοίξει τον δρόμο για συνολικότερες ρήξεις και ανατροπές.
Διαφορετικά, το ζήτημα να επιλέξουν οι εργαζόμενοι και ο λαός ανάμεσα στη Σκύλλα και στη Χάρυβδη, στο ποιος, δηλαδή, θα μπορέσει να διαχειριστεί καλύτερα το καπιταλιστικό σύστημα για λογαριασμό των επιχειρηματικών ομίλων είναι μία επιλογή, η οποία είναι ξένη προς τα συμφέροντά τους.
Απ’ αυτήν την άποψη, ως ΚΚΕ θα καταψηφίσουμε την τροπολογία που αφορά τα «κόκκινα» δάνεια και θα ψηφίσουμε «παρών» στην τροπολογία που αφορά στην επιστροφή των απωλειών στους ένστολους και στους δικαστικούς. Θα ψηφίσουμε «παρών» για να μη βγει μετά η Κυβέρνηση να σπεκουλάρει ότι τα Κόμματα αρνήθηκαν να στηρίξουν έστω και αυτήν τη μικρή επιστροφή, την οποία κάνει και για την οποία δεν πρέπει αυτοί να είναι υποχρεωμένοι στην Κυβέρνηση. Είναι υποχρέωση της Κυβέρνησης και την οποία υποχρέωση η Κυβέρνηση ως ένα βαθμό την εκπληρώνει και όχι στο σύνολό τους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει ο κ. Κωνσταντίνος Μπαρμπαρούσης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ</Parlmember>: Ευχαριστώ, κυρία Πρόεδρε.
Έχουμε άλλη μία συζήτηση στη Βουλή των διακοσίων ενενήντα δύο Βουλευτών, άλλη μία συζήτηση στη Βουλή της imitation Δημοκρατίας. Για ένα τόσο σοβαρό θέμα, βλέπω σύσσωμη την κοινοβουλευτική ομάδα της Νέας Δημοκρατίας και του ΠΑΣΟΚ. Με το ζόρι είστε πέντε-έξι άτομα και ο Υπουργός, βέβαια, ο κ. Σκρέκας λείπει. Αυτό είναι ένδειξη ότι οι Βουλευτές της Συγκυβέρνησης κάνουν αγγαρεία και περιμένουν και αυτοί τις εκλογές. Εγώ θα έλεγα καλύτερα για να το καταλαβαίνει και ο κόσμος ότι συζητούμε άλλη μία τροπολογία για το πώς οι τράπεζες θα καταφέρουν να πάρουν από τον ελληνικό λαό ό,τι του έχει απομείνει, αν του έχει απομείνει ακόμη τίποτα.
Αλήθεια, τι έκαναν οι Κυβερνήσεις σας όλα αυτά τα χρόνια που οι τράπεζες έδιναν αριστερά και δεξιά αλόγιστα δάνεια;
Πού ήσασταν, κύριοι, τα προηγούμενα χρόνια, που μέσω των διαφημίσεων στα Μέσα Μαζικής Ενημέρωσης οι τράπεζες έκαναν πλύση εγκεφάλου στους πολίτες; «Θέλεις να πας διακοπές; Πάρε ένα διακοποδάνειο. Θέλεις ένα καλό σπίτι; Πάρε ένα στεγαστικό. Θέλεις πολυτελές αυτοκίνητο; Πάρε ένα καταναλωτικό. Πάρε πιστωτικές κάρτες για κινητά, πάρε πιστωτικές κάρτες για κομπιούτερ, πάρε πιστωτικές κάρτες για, για, για..»
Σε ποιους τα δίνατε όλα αυτά; Στους μεροκαματιάρηδες, που είχαν 9.000 και 10.000 ευρώ εισόδημα τον χρόνο. Και τώρα λογικό είναι βάσει του εισοδήματός τους να μην μπορούν να ξεχρεώσουν αυτά τα δάνεια. Δεν χρειαζόταν, δηλαδή, να ήσουν επιστήμονας για να το καταλάβεις αυτό. Και μπακάλης να ήσουν το καταλάβαινες, φαινόταν.
Είναι κρίμα και πραγματικά λυπάμαι γι’ αυτόν τον λαό. Δεν μπορώ να καταλάβω πως με τόση ευκολία τον εξαπατάτε και τον κοροϊδεύετε. 
Εμείς στη Χρυσή Αυγή τα περιμέναμε αυτά και φωνάζαμε. Όμως, τότε ποιος μας άκουγε; Όπως και τώρα φωνάζουμε για κάποια πράγματα που έρχονται και σύντομα θα τα δούμε μπροστά μας. Όμως, ας επιστρέψουμε στο θέμα μας. 
Ποιος φταίει, κύριοι; Οι πολίτες που έπαιρναν τα δάνεια ή οι τράπεζες που τους τα έδιναν; Παραμυθιάσατε τον λαό και τον βάλατε σ’ έναν τρόπο ζωής ψεύτικου πλουτισμού, που δεν ανταποκρίνονταν στην πραγματικότητα. Τώρα; Τι κάνουμε τώρα που το πανήγυρι τελείωσε και γυρίσαμε πίσω στο σήμερα και στη σκληρή πραγματικότητα;
Τι θα κάνετε, κύριοι, γι’ αυτόν τον λαό που έχει απογοητευθεί και οι αυτοκτονίες αυξάνονται συνεχώς; Έχουν φτάσει στις επτά χιλιάδες.
(IK)
(MO)
Εσείς και οι προηγούμενες κυβερνήσεις είστε υπεύθυνοι για τις τόσες αυτοκτονίες και για το κατάντημα του λαού μας. Όμως, ακόμα και τώρα, μετά από τόσο αίμα που χύθηκε, δεν χορτάσατε. Φέρνετε εδώ νομοσχέδια και τροπολογίες για το πώς θα αυξήσουν τα κέρδη τους οι τράπεζες. 
Θα ήθελα να σας ρωτήσω και κάτι άλλο. Για τα «μπλε» και τα «πράσινα» δάνεια, για ένα κάρο λεφτά που τα κόμματά σας χρωστάνε πότε θα μιλήσουμε; Εάν δείχνατε την ίδια ευαισθησία για τα δάνεια των ανθρώπων με αυτή που δείξατε για την προστασία της κρατικής χρηματοδότησης των χρεοκοπημένων κομμάτων σας με την τροπολογία που ψηφίσατε τις προάλλες, σίγουρα θα λύνατε τα προβλήματα αυτών των ανθρώπων. Όμως, στην Ελλάδα η κατάσταση έχει ως εξής, τα δικά σας δικά σας και του λαού πάλι δικά σας. 
Με τα δανεικά που με μεγάλη ευκολία τα κόμματα εξουσίας δώρισαν σε εφοπλιστές, σε Μέσα Μαζικής Ενημέρωσης, σε μεγαλοοφειλέτες του Δημοσίου, στο Μέγαρο Μουσικής και πάει λέγοντας, τι γίνεται; Όμως, είπαμε ότι στην Ελλάδα του 2014 αν χρωστάς μερικά εκατομμύρια ευρώ, έχεις κύρος, άποψη και επηρεάζεις την πολιτική ζωή του τόπου, ενώ αν χρωστάς 5.000 και 10.000 ευρώ, έρχεται ο κλητήρας και σου παίρνουν το σπίτι. 
Επειδή, λοιπόν, τα πολλά λόγια είναι φτώχεια, αν, όπως λέτε, ενδιαφέρεστε για το καλό αυτού του λαού –που δεν ενδιαφέρεστε, αλλά λέμε «αν»-, αφήστε τα παραμύθια και τις περίπλοκες τροπολογίες και φτιάξτε ένα νομοσχέδιο με το οποίο θα διαγράφονται όλοι οι τοκογλυφικοί τόκοι και οι τράπεζες θα πάρουν το αρχικό κεφάλαιο, μήπως και ξεχρεώσουν κάποια στιγμή και αυτοί οι άνθρωποι και αυτά τα 500, 600 ευρώ που βγάζουν το μήνα –αν τα βγάζουν πλέον και αυτά- τα διαθέσουν για τις καθημερινές τους ανάγκες. 
Αν σας έχει μείνει έστω και λίγη ανθρωπιά, σταματήστε την καταπίεση του λαού –αρκετά του κάνατε!- και αφήστε τον να ανασάνει και λίγο. Στο κάτω-κάτω ο λαός σάς ψήφισε για να είστε εδώ σήμερα και να αποφασίζετε για το καλό του. Βέβαια, θα μου πείτε από την άλλη ότι έχετε υποχρέωση και στους τραπεζίτες, που και αυτοί σίγουρα σας ψήφισαν, αφού αυτοί σας έδωσαν τα λεφτά για τον προεκλογικό σας αγώνα. Αλλάξτε και μια φορά το τροπάριο. Τόσα χρόνια κοροϊδεύετε το λαό για χάρη των τραπεζών και των μεγάλων συμφερόντων. Βάλτε και μια φορά –μια φορά!- σε δεύτερη μοίρα τις τράπεζες για χάρη του λαού. Δεν χάλασε και ο κόσμος!
Η τροπολογία που φέρατε δεν λύνει το πρόβλημα όλων αυτών των ανθρώπων, αφού δεν προβλέπει την ουσιαστική διευκόλυνση των οφειλετών. Τη στήσατε έτσι, ώστε να μη φέρνει σε δύσκολη θέση τις τράπεζες και καταλήγει να είναι ακόμα μια επικοινωνιακή κίνηση της Κυβέρνησής σας που καταρρέει μέρα με τη μέρα. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Βασίλειος Καπερνάρος, Κοινοβουλευτικός Εκπρόσωπος των Ανεξάρτητων Δημοκρατικών Βουλευτών.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σας ευχαριστώ, κυρία Πρόεδρε. 
Κύριε Υπουργέ, βέβαια, εσείς ξέρετε το λόγο για τον οποίο αναλάβατε να διεκπεραιώσετε όλη αυτήν τη διαδικασία, παίρνοντας την ευθύνη στην πλάτη σας, ενώ είναι ευθύνη άλλων Υπουργών. 
Πήρατε, επίσης, την ευθύνη να συζητήσουμε στην Επιτροπή Δημόσιας Τάξης, Δημόσιας Διοίκησης και Δικαιοσύνης μια τροπολογία, η οποία αφορά την Επιτροπή Παραγωγής και Εμπορίου. Το δικαιολογήσατε. Το δικαιολογήσατε, όμως, τυπικά. Επί της ουσίας, δεν πείσατε. Και αυτό γιατί αυτή η σπουδαία –υποτίθεται- τροπολογία μπήκε σε ένα «σπουδαίο» νομοσχέδιο, το οποίο θεωρήθηκε σπουδαίο και επείγον ενώ αφορά την ενσωμάτωση στο ελληνικό δίκαιο Αποφάσεων-Πλαίσιο και λοιπά που εκκρεμούν από τον Νοέμβριο του 2008 και από τον Φεβρουάριο του 2009. Δεν μπορεί να νοείται το κατεπείγον τουλάχιστον για τους μεσαίως ευφυώς σκεπτόμενους Έλληνες. Δεν μπορούμε να δεχθούμε ότι με αυτήν την επιχειρηματολογία εισέρχεται αυτή η τροπολογία την Παρασκευή το βράδυ.
Κύριε Υπουργέ, παρακαλώ για την προσοχή σας. Είναι ανενημέρωτος ο Υφυπουργός Οικονομικών. Ας ήταν από την αρχή εδώ. Επειδή απευθυνόμαστε σε εσάς και μας δίνεται η ευκαιρία να μιλήσουμε σε ένα διαπροσωπικό επίπεδο και αν θέλετε να απαντήσετε επ’ αυτών που σας θέτουμε, σας παρακαλώ να δώσετε προσοχή σε αυτά που σας λέμε. Ο κύριος Υφυπουργός ας ερχόταν νωρίτερα, για να είναι και κατατοπισμένος. 
(AG)
(IK)
Εκείνο το οποίο έχει ιδιαίτερη σημασία είναι ότι έχουμε να εξετάσουμε μια τροπολογία, η οποία ήρθε την Παρασκευή για να συζητηθεί τη Δευτέρα στην Επιτροπή. Έπρεπε, δηλαδή, από την Παρασκευή μέχρι τη Δευτέρα να μελετηθούν όλες αυτές οι σοβαρές –κατά την άποψή σας σοβαρές- διατάξεις.
 Εάν ήταν όμως σοβαρές αυτές οι διατάξεις, στην ουσία έπρεπε να έχουμε μεγαλύτερη ευχέρεια. Το μέμφομαι πάντοτε αυτό. Μέμφομαι αυτόν τον τρόπο με τον οποίο επιδιώκετε -και επιτυγχάνετε βεβαίως και αυτό περνάει και στον κόσμο προσβάλλοντας τους Βουλευτές του Ελληνικού Κοινοβουλίου- να συμμετέχουμε σε αυτήν τη διαδικασία νομοθέτησης. Έχουμε αρνηθεί. 
Με αφορμή αυτό σκεπτόμουν, καθώς ερχόμουν εδώ, σε ποια πραγματικά δημοκρατική χώρα υπάρχει ένα τριμελές συμβούλιο συμμόρφωσης της χώρας στο ανώτατο διοικητικό δικαστήριο, διότι η Κυβέρνηση μη σεβόμενη τη χώρα και τον εαυτό της –πρωτίστως τον εαυτό της και μετά τη χώρα, δηλαδή τους Έλληνες πολίτες- δεν πειθαρχεί στις αποφάσεις του ανωτάτου διοικητικού δικαστηρίου. Γνωρίζετε κάποια τέτοια χώρα στον πλανήτη, όπου βγάζει απόφαση το ανώτατο διοικητικό δικαστήριο, το Συμβούλιο της Επικρατείας, λέγοντας «πρέπει να εφαρμοστεί αυτή η απόφασή μας» και η Κυβέρνηση να μην την εφαρμόζει; 
Ένα από τα θέματα που θα ήθελα να γνωστοποιήσω στις κυρίες και στους κυρίους συναδέλφους μου είναι το εξής: Ενεργώντας –εντός εισαγωγικών- «προφητικά» κατέθεσα μία ερώτηση και αίτηση κατάθεσης εγγράφων στις 9 Οκτωβρίου του 2014, κύριε Υπουργέ, και απευθυνόμουν στους Υπουργούς Αγροτικής Ανάπτυξης και Τροφίμων, Ανάπτυξης και Ανταγωνιστικότητας –μας έφαγαν οι τίτλοι σε αυτήν τη χώρα, έχουμε «φλομώσει» στην ανάπτυξη- και  στο Υπουργείο Οικονομικών. Το θέμα της ερώτησης ήταν σχετικά με τη ρύθμιση των «κόκκινων» αγροτικών δανείων. Σε αυτήν την τροπολογία που φέρνετε σήμερα για τα «κόκκινα» δάνεια δεν διαχωρίζετε ποιους επαγγελματίες-επιχειρηματίες αφορούν, ποια φυσικά και νομικά πρόσωπα. Διαχωρίζονται; Όχι. Μικροί και μεγάλοι επιχειρηματίες, μικρές και μεσαίες επιχειρήσεις αντιμετωπίζονται με τον ίδιο τρόπο.
 Το θέμα είναι τι γίνεται με τις αγροτικές μικρές και μεσαίες επιχειρήσεις. Ακούστε την «προφητική» ερώτηση της ταπεινότητάς μου: «Σύμφωνα με πληθώρα δημοσιευμάτων, αλλά και καταγγελίες των ενδιαφερομένων, ανενεργός παραμένει ο ν. 4235/2014, ο οποίος αναφέρεται στην υποτιθέμενη ρύθμιση των «κόκκινων» δανείων των αγροτών. 
Ο νόμος αυτός εδώ και επτά μήνες βρίσκεται κλειδωμένος στα υπουργικά συρτάρια, ενώ ανέκδοτες παραμένουν και οι σχετικές εφαρμοστικές εγκύκλιοι και αποφάσεις, ώστε επιτέλους να εφαρμοστεί. Βάσει των διατάξεων του προαναφερθέντος νόμου, προβλεπόταν η επιμήκυνση του χρόνου εξόφλησης των μη εξυπηρετούμενων ενυπόθηκων αγροτικών δανείων από επτά έως δεκαπέντε χρόνια και παράλληλα μείωση του επιτοκίου από 5% σε 3%. 
Το ως άνω μέτρο είχε κριθεί ευεργετικό, καθώς θα ανακουφίζονταν οικονομικά εξήντα πέντε χιλιάδες κατά κύριο επάγγελμα και μη αγρότες και κτηνοτρόφοι. Να σημειωθεί ότι, ενόσω δεν εφαρμόζεται ο νόμος οι υποχρεώσεις των κτηνοτρόφων και των αγροτών μένουν εκκρεμείς και οι τόκοι των δανείων τρέχουν.
Ερωτάσθε: Για ποιο λόγο δεν έχουν εφαρμοστεί μέχρι σήμερα οι διατάξεις του ν. 4235/2014;».
Έρχεται ένας Βουλευτής και ρωτάει γιατί δεν εφαρμόζεται ο νόμος. Ερχόμαστε οι Βουλευτές και ρωτάμε γιατί δεν εφαρμόζει η Κυβέρνησή σας αποφάσεις του Συμβουλίου της Επικρατείας. Για όνομα του Θεού! Σε ποια χώρα ζούμε; 
Ξέρετε τι απάντηση έλαβα από τον κ. Δένδια; Γι’ αυτό δεν είναι εδώ. Μου απάντησε, λοιπόν: «Σχετικά με την ερώτηση και την αίτηση καταθέσεως εγγράφων που κατέθεσε στη Βουλή των Ελλήνων ο Βουλευτής κ. Βασίλειος Καπερνάρος σάς γνωρίζουμε ότι η απάντηση θα δοθεί από το συνερωτώμενο Υπουργείο Οικονομικών».
Το Υπουργείο Αγροτικής Ανάπτυξης, δηλαδή, λέει ότι για τα «κόκκινα» αγροτικά δάνεια αρμόδιο να μου απαντήσει γιατί δεν εφαρμόζεται ο σχετικός νόμος είναι το Υπουργείο Οικονομικών. Γι’ αυτό σας είπα ότι ηρωικά προσφερόμενος ή μεγαλόθυμα προσφερόμενος εσείς είστε εδώ, ενώ έπρεπε να είναι εξαρχής το Υπουργείο Οικονομικών.
(ΜΤ)
(AG)
Διότι το Υπουργείο Οικονομικών κατά βάση είναι το αποκλειστικά υπεύθυνο γι’ αυτές τις ερωτήσεις και απαντήσεις, γι’ αυτές τις «ντροπολογίες» ή τροπολογίες -ανάλογα πώς φέρονται- και γι’ αυτά τα νομοσχέδια που ερχόμαστε σήμερα να συζητήσουμε, «και καλά» ως συμμετέχοντες στην επεξεργασία για τη νομοθέτησή τους. Το Υπουργείο Οικονομικών λοιπόν, που είναι απών, έστειλε αυτή την απάντηση.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Έχουμε ελάχιστο χρόνο. Θα πάρω και το χρόνο της δευτερολογίας μου, κυρία Πρόεδρε. Σας ευχαριστώ. 
Φτάνω στην τροπολογία για τους στρατιωτικούς και θα επανέλθω. Άκουσα τον κ. Σταϊκούρα σε μια αποστροφή να λέει ότι θα δοθούν οι μισθοί με αυξημένες αποδοχές. Έδωσε αυξημένες αποδοχές στους στρατιωτικούς και στους ανθρώπους των Σωμάτων Ασφαλείας. 
Κύριε Σταϊκούρα, δεν είναι αυξημένες οι αποδοχές. Επιστρέφετε χρήματα τα οποία είχατε υπεξαιρέσει. Είναι υπεξαιρεθέντα χρήματα, είναι χρήματα που πήρατε από τους ανθρώπους των Σωμάτων Ασφαλείας και των Ενόπλων Δυνάμεων. Τους τα κλέψατε, γιατί η υπεξαίρεση είναι κλοπή. Τους τα κλέψατε και τους τα αποδίδετε, διότι έτσι σας διέταξε το ανώτατο διοικητικό δικαστήριο της χώρας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ποια αύξηση αποδοχών; Κοροϊδεύετε δηλαδή τους εαυτούς σας, διότι τον ελληνικό λαό τουλάχιστον και εμάς είστε ανίκανοι να μας κοροϊδέψετε. Εδώ δεν είστε ικανοί να κάνετε απλούστερα πράγματα, θα είστε ικανοί να μας κοροϊδέψετε κατ’ αυτή την έννοια;
Και όχι μόνο δεν τους τα επιστρέφετε εντόκως, διότι άλλη αγοραστική αξία και άλλη αγοραστική δύναμη είχαν τότε που τους τα υπεξαιρέσατε, παρά έρχεστε τώρα και δεν τους αποδίδετε την ίδια αγοραστική τιμή και αξία, αλλά τους τα δίνετε εν ευθέτω χρόνο, που δεν δεσμεύεστε πάλι γιατί δεν έχετε ρήτρες. Και λέμε: Αυτό είναι αύξηση αποδοχών ή επιστρέφετε τα κλοπιμαία, τα υπεξαιρεθέντα και τους κοροϊδεύετε και από πάνω;
Ερχόμαστε στην τροπολογία των τραπεζικών δανείων. Με ποιες προϋποθέσεις γίνεται αυτό; Το διάβασα βέβαια, όσο μπορούσα, όμως εμείς δεν έχουμε τους δικούς σας συμβούλους. Έχουμε δύο επιστημονικούς συνεργάτες και κάθε φορά που περικόπτετε τα έξοδα της Βουλής, περικόπτονται και οι μισθοί των επιστημονικών μας συνεργατών, για να μην έχουμε την πλήρη δυνατότητα, την επιστημονική επάρκεια, αν θέλετε, να αντιμετωπίσουμε όλα τα νομοσχέδια -γιατί δεν είμαστε θεοί- ενώ εσείς έχετε είκοσι συμβούλους. Να τα λέμε και αυτά!
Ερχόμαστε τώρα και επισημαίνουμε τι είναι τα «κόκκινα» δάνεια. Πάει ο μικρός και ο μεσαίος επαγγελματίας να μιλήσει με το «λύκο», το «αρνί» με τον «λύκο», δηλαδή τον τραπεζίτη. Δεν υπάρχει ούτε ασφαλές διαφανές διάφραγμα, τουλάχιστον στη διαπραγμάτευση, να μην φάει ο «λύκος» το «αρνί». 
Με ποια μίνιμουμ εχέγγυα δίνετε αυτή την ασφάλεια, την εξασφάλιση που παρέχει η ειδική αίθουσα; Λέει εδώ, μέσα στο δικαστήριο «σας παρέχουμε την εγγύηση της θεσμικής αποτροπής της αδικίας». Ποια είναι η θεσμική αποτροπή της αδικίας; 
Πάει κάποιος να διαπραγματευθεί. Αναγάγατε τον διευθυντή της τράπεζας, τον αναβαθμίσατε θεσμικά και τον προαγάγατε σε μάγο της φυλής. Ο αρχηγός της φυλής, λοιπόν, ο διευθυντής της τράπεζας, το ανώτατο πρόσωπο εφ’ εξής θα κρίνει την τύχη κάθε μικρού ή μεσαίου επαγγελματία και θα λέει «εγώ εγκρίνω ή δεν εγκρίνω», θα είναι ένας μικρός θεός. Έχετε μια μικρή εξασφάλιση γι’ αυτόν που θα διαπραγματευθεί τη μοίρα του με τον διοικητή της τράπεζας; 
Εν πάση περιπτώσει, όταν γίνεται η διαπραγμάτευση και δεν έχει πέρας, έχουμε χρονοδιάγραμμα πέρατος; Έχετε δώσει ένα μίνιμουμ εξασφαλιστικό δικαίωμα σε αυτόν να απαιτήσει το ότι «όσο χρονικό διάστημα διαπραγματευόμαστε δεν θα τρέχει ο χρόνος των πλειστηριασμών»; 
Βρισκόμαστε μεσούντος του Νοεμβρίου. Έρχεται ο Δεκέμβριος. Μέχρι τις 15 Δεκεμβρίου μπαίνουμε στο στάδιο των εορτών. Δεν πρέπει να ξέρουν αυτοί οι δυστυχείς των στεγαστικών δανείων αν θα παραταθεί για άλλον ένα χρόνο το δικαίωμά τους να ελπίζουν ότι δεν θα τους πάρουν οι τράπεζες τα σπίτια; Ομολογουμένως οι τράπεζες πιθανόν δεν θέλουν τα σπίτια, τι να τα κάνουν; Τα σπίτια με αυτά τα δάνεια όμως τα έχουν πουλήσει σε funds, κυρίως της Αγγλίας. 
(SO)
(MT)
Κι επειδή, ως επαγγελματίας δικηγόρος, το μυαλό μου είναι λίγο φιλύποπτο ή καχύποπτο, ρωτάμε το εξής: Έχουν καμμία σχέση αυτές οι πωλήσεις των δικαιωμάτων επί των διαμερισμάτων των στεγαστικών δανείων από τις τράπεζες με το ότι αυτοί στους οποίους πουλούν μπορούν να έχουν «νταραβέρι» με εκείνους που δίνουν τουλάχιστον 250.000 ευρώ για να πάρουν κατοικία-διαμέρισμα και να δικαιολογήσουν την πενταετή παραμονή τους στην Ελλάδα; Περιμένουμε απάντηση. 
Και ρωτάμε: Γιατί δεν τολμάτε να τους πείτε ότι παρατείνουμε τα δάνεια; Διότι έχουμε άλλον έναν χρόνο κι έτσι να ελπίσουν αυτοί ότι δεν θα γίνουν πλειστηριασμοί. Γιατί διαβάζουμε στις εφημερίδες ότι σας πιέζει η Τρόικα για την άρση των πλειστηριασμών εννοείται της πρώτης κατοικίας. 
Τελειώνοντας -γιατί δεν θέλω να κάνω κατάχρηση, αν και είχα να πω πολλά, αλλά και ο χρόνος είναι λίγος- θέλω να επισημάνω άλλο ένα σημείο το οποίο κι αυτό μου διήγειρε τη φιλυποψία έως καχυποψία γι’ αυτό το επενδυτικό ταμείο.
 Εφαρμόζοντας τον ν.4224/2013, υπάρχει ένα ταμείο -στο Λουξεμβούργο ή σε άλλο κράτος-μέλος της Ευρωπαϊκής Ένωσης- το οποίο θα διέπεται από νόμους του αντίστοιχου κράτους. Το ελληνικό Δημόσιο αναλαμβάνει την υποχρέωση να επενδύσει στο επενδυτικό ταμείο το ποσό 350 εκατομμυρίων ευρώ. Και τώρα καλούμαστε να ψηφίσουμε για άλλα 100 εκατομμύρια. Τα 350 εκατομμύρια έγιναν 450 εκατομμύρια, σχεδόν μισό δισεκατομμύριο, στο Λουξεμβούργο. Και λέει ότι αυτό είναι επενδυτικό ταμείο και τα δίνει κάπου. 
Ξέρετε ποιο είναι αυτό το ταμείο, κυρίες και κύριοι συνάδελφοι; Είστε ενημερωμένοι ή να ζητήσω συγγνώμη που λέω ότι οι Έλληνες Βουλευτές είναι πιο ανενημέρωτοι Βουλευτές του κόσμου, διότι δεν μας ενημερώνουν και δεν σας ενημερώνουν; 
Ποιο είναι αυτό το επενδυτικό ταμείο; Ποιοι είναι στο διοικητικό συμβούλιο; Σε ποιους έχει δώσει μέχρι τώρα 450 εκατομμύρια ευρώ για επενδύσεις από το Λουξεμβούργο; Δεν μπορούμε από την Ελλάδα, αλλά από το Λουξεμβούργο! Σιγά-σιγά μετατίθεται η Ελλάδα, όπως αντιλαμβάνεστε, και ανεβαίνει βόρεια. Και ρωτάμε: Γνωρίζετε; Σας κάνω ευθείες ερωτήσεις. Δεν είναι ρητορικό το σχήμα ούτε ρητορικές οι ερωτήσεις. Γνωρίζετε ποιο είναι αυτό το επενδυτικό ταμείο που θέλουν και καλείστε σήμερα να ψηφίσετε; Πού πήγαν τα 350 εκατομμύρια; Ποιοι τα διαχειρίζονται; Σε ποιους τα έδωσαν; Τα 100 εκατομμύρια που πήγαν; Για ποιον σκοπό; 
Κύριε Υπουργέ των Οικονομικών, περιμένουμε απαντήσεις. Κι επειδή δεν κάνουμε διάλογο, γιατί δεν έρχεστε ποτέ στις Επιτροπές -εδώ ήρθατε προηγουμένως και είπατε πέντε πράγματα και φύγατε- καθώς δεν θέλετε διάλογο και δεν μπορώ να μιλήσω γι’ αυτά τα θέματα με τον Υπουργό Δικαιοσύνης γιατί είναι αναρμόδιος, ερωτώ πώς θέλετε να ψηφίσω εγώ αυτό, όταν δεν είναι ενημερωμένος τι είδους πράγμα είναι αυτό που βάζετε; 
Τελειώνοντας - ωστόσο περιμένουμε απάντηση και να μας δώσετε τα στοιχεία- για την ενσωμάτωση σας είπαμε, κύριε Υπουργέ, ότι λέμε «Ναι». Κι ήταν τόσο κατεπείγον, που οι αρμόδιες υπηρεσίες στις κατά τόπους εισαγγελίες της περιφέρειας και της πρωτεύουσας της χώρας δεν έχουν ακόμη ιδρυθεί. Θα ψηφιστεί ο νόμος, θα μπορούμε να κάνουμε αυτά τα πράγματα κι αν έχετε κάποια πρόσκληση για να υλοποιηθεί αυτός ο νόμος από τη Βουλγαρία ή την Ρουμανία, δεν θα έχει συσταθεί η υπηρεσία για να διεκπεραιωθεί αυτή η «συναλλαγή» ή η εφαρμογή αυτού του νόμου, για να δούμε κατά πόσον ήταν επείγον και σπουδαίο το νομοσχέδιο, το οποίο ήταν ένας φορέας για να έρθει σήμερα για ψήφιση αυτή η τροπολογία.
Καταψηφίζουμε και αυτή την τροπολογία για τις αγορές της Θεσσαλονίκης. Την είχαμε καταψηφίσει και όταν ήταν νομοσχέδιο που έγινε νόμος. Λέμε «Ναι» στην τροπολογία για τα αυθαίρετα κτίσματα και μοιραίως στην τροπολογία για όσα Μέσα Μαζικής Ενημέρωσης έχουν κάνει αυτά και ζητούν να συνεχιστούν εκείνες οι συμβάσεις που είχαν μέχρι τον Ιούλιο. Άλλωστε, αυτά τα πράγματα έρχονται με αυτή τη μορφή κι είναι δεδομένο ότι θα τα περάσετε. Λέμε «Ναι», να μη λέτε ότι λέμε συνέχεια «Όχι». 
Περιμένουμε απαντήσεις στα ζωτικότατα και βασικά θέματα μεγάλης σημασίας που διατυπώσαμε.
(DE) 
(SO)
Για ένα ζήτημα θα σας παρακαλέσω προσωπικά, κύριε Υπουργέ: Έχω πει ότι ξέρω σε ποιον απευθύνομαι. Μια και είναι εδώ ο Υφυπουργός Οικονομικών, για να μη θεωρητικολογούμε και ωραιοποιούμε διάφορες αοριστολογίες -εάν δεν έχουμε τα κότσια, να το ξέρουμε, να μη λέμε διάφορες ωραιοποιημένες αοριστολογίες και στερεότυπα μόνο και μόνο χάριν επικοινωνίας και εντυπωσιασμού- θέλω να πω το εξής: Στο Εφετείο Πειραιά είναι εξήντα δικαστικοί λειτουργοί και δεκαεννέα δικαστικοί υπάλληλοι.
Στην Ελλάδα έχουμε ένα μοναδικό παγκόσμιο φαινόμενο. Το ακούει ο κύριος Υφυπουργός Οικονομικών, ο οποίος μας ήρθε τώρα και ο οποίος τα θυμάμαι ένα-ένα να τα λέει.
Κυρία Πρόεδρε, σας παρακαλώ πάρα πολύ για την ανοχή σας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πρέπει να κλείσετε, όμως.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ναι, αλλά σας παρακαλώ πολύ για μια μικρή ανοχή.
Κύριε Υπουργέ των Οικονομικών, λέτε: «Επίσης για το έτος 2015 και σε σχέση με το ότι βγαίνουμε στις αγορές, με τα πρωτογενή πλεονάσματα και ότι στεκόμαστε στα πόδια μας» και άλλα τέτοια φληναφήματα. Επίσης, λέτε το εξής: «Για το έτος 2015 έχει εκτιμηθεί ότι οι στόχοι του προγράμματος οικονομικής πολιτικής επιτυγχάνονται απολύτως οριακά». Γι’ αυτό και δίνετε με δόσεις τα υπεξαιρεθέντα και δεν λέτε πότε θα τα δώσετε στους δικαστικούς.
Λέω το εξής: Πότε θα μπορέσουν να λειτουργήσουν τα δικαστήρια ευλόγως, ευρύθμως, όπως στις άλλες χώρες, όταν υπάρχουν δύο χιλιάδες οκτακόσια κενά στις πέντε χιλιάδες θέσεις που προβλέπονται για τους δικαστικούς υπαλλήλους;
Τελικά στην Ελλάδα έχουμε τρεις χιλιάδες δικαστές και δύο χιλιάδες δικαστικούς υπαλλήλους, κύριε Υπουργέ των Οικονομικών.
Κύριε Υπουργέ της Δικαιοσύνης, μιας και αναλάβατε να διεκπεραιώσετε αυτό το έργο, περιμένουμε από εσάς να δούμε κατά πόσο μπορείτε να τροποποιήσετε, όσο μπορείτε να τροποποιήσετε, αυτά τα οποία βεβαίως και είναι απαραίτητη ανάγκη να τροποποιήσετε.
Σας ευχαριστώ πολύ, κυρία Πρόεδρε, για την ανοχή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και δύο εκπαιδευτικοί συνοδοί από το 1ο Γενικό Λύκειο της Πάτρας.
Σας καλωσορίζουμε.
(Χειροκροτήματα από όλες τις πτέρυγες της Βουλής)
Το λόγο έχει η κυρία Ευγενία Ουζουνίδου.</ChairmanSpeech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Κυρίες και κύριοι, η ουσία της πολιτικής μας αντιπαράθεσης με την Κυβέρνησή σας έγκειται στον πυρήνα των πολιτικών επιλογών σας. Το αιώνιο ερώτημα «με ποιους και για ποιους» διατρέχει τη σημερινή κατάσταση και καθορίζει τη θέση της Κυβέρνησης και της Αξιωματικής Αντιπολίτευσης. Για την ακρίβεια, δεν θα μπορούσε να βρει καλύτερο πεδίο εφαρμογής από την τροπολογία που συζητούμε σήμερα.
Δεν ξαφνιάζεστε, βέβαια, από την τοποθέτησή μου, όπως και εμείς δεν ξαφνιαστήκαμε από την ανάλυση της τροπολογίας. Αυτοί που θα ξαφνιαστούν σίγουρα είναι οι πολίτες, όταν συνειδητοποιήσουν τι κρύβεται πίσω από τις τυμπανοκρουσίες για τη ρύθμιση των δανείων τους.
Την ώρα που ο ελληνικός λαός και οι παραγωγικές δυνάμεις περιμένουν με απόγνωση ρυθμίσεις ανακούφισης, φέρνετε μια ρύθμιση εις όφελος των τραπεζών, που εν ολίγοις τους επιτρέπει να ρυθμίζουν ό,τι δεν μπορούν να αρπάξουν, εξωραΐζοντας το χαρτοφυλάκιό τους. Αρπάζουν ό,τι θέλουν και μπορούν να αρπάξουν. Ρευστοποιούν κατά την κρίση τους ό,τι τους συμφέρει. Επεμβαίνουν μέσω εκβιασμού προς τον οφειλέτη στη δημοσιονομική και αναπτυξιακή πολιτική της χώρας.
Φέρνετε την παρούσα τροπολογία, υποτασσόμενοι στην απαίτηση της Τρόικας να υπάρξουν ρυθμίσεις για κάθε είδους «κόκκινα» δάνεια ώς το τέλος του έτους, υπηρετώντας μια βαθιά ταξική πολιτική υπέρ των τραπεζών και των τραπεζιτών και ενάντια στους δανειολήπτες, μικρομεσαίους, αγρότες, επαγγελματίες και επιχειρηματίες.
Παρά τα όσα ισχυρίζεστε ψευδώς και ψευδώς αναγγέλλετε στην κοινωνία, η τροπολογία έχει στόχο την εξόντωση των οφειλετών, δηλαδή όλων των μικρομεσαίων επιχειρήσεων, των αυτοαπασχολούμενων, των αγροτών, των εμπόρων, των επιχειρήσεων ανεξαρτήτως μεγέθους.
Έχει στόχο τη δημιουργία ενός καθαρά τραπεζοκεντρικού συστήματος, τη δημιουργία ενός πλαισίου τραπεζικής αυθαιρεσίας, εκχωρώντας υπερεξουσίες στις τράπεζες για τη διαχείριση όχι μόνο του χρέους, αλλά και του σχεδιασμού του παραγωγικού χάρτη της χώρας. Για τα πάντα θα αποφασίζουν οι τράπεζες, για το ποια δάνεια θα ρυθμιστούν, με ποια κριτήρια, για τα πάντα.
(AD)
(DE)
Αντί της θεσμοθέτησης ενός ανεξάρτητου θεσμού, όπως έχουμε προτείνει, που θα επιβάλλει προς τις τράπεζες ένα σαφές δεσμευτικό κανονιστικό πλαίσιο για την προάσπιση των συμφερόντων των αδύναμων, φέρνετε ένα πλαίσιο με το οποίο οι συστημικές τράπεζες, που διασώθηκαν με τα χρήματα των Ελλήνων φορολογουμένων, αποφασίζουν με δικά τους κριτήρια και δεν δεσμεύονται για τη ρύθμιση ή διαγραφή χρεών. Δεν βάζετε ούτε καν τα κριτήρια –έστω κάποια κριτήρια- που θα περιόριζαν κάπως την αυθαιρεσία των τραπεζιτών.
Θα ήθελα να σας επισημάνω και μία παράλογη πρωτοτυπία: Οι τράπεζες θα αποφασίζουν ουσιαστικά για το ποιοι δανειολήπτες θα έχουν το δικαίωμα να υπαχθούν στο πρόγραμμα εξυπηρέτησης των ληξιπρόθεσμων οφειλών τους προς τους δημόσιους οργανισμούς, την εφορία, τους ασφαλιστικούς φορείς.
Κυρίες και κύριοι, με αυτή τη ρύθμιση οι τράπεζες επεμβαίνουν στη δημοσιονομική πολιτική του κράτους. Άρα, έχουμε τράπεζες που κεφαλαιοποιήθηκαν με χρήματα των πολιτών, που δεν ρωτήθηκαν, και τραπεζίτες που παραμένουν, ενώ βούλιαξαν τις τράπεζες, και τώρα θα έχουν λόγο και στη δημοσιονομική πολιτική. Άραγε, ποιος κυβερνά αυτή τη χώρα; Μάλλον οι τραπεζίτες.
Τιμωρητική και εξοντωτική είναι, επίσης, η ρύθμιση της μη εκπλήρωσης από τον οφειλέτη των όρων ρύθμισης για το αθροιστικό διάστημα των τριών μηνών. Προσέξτε, κύριοι, «αθροιστικό» και όχι «συνεχόμενο», με συνέπεια αυτοδίκαια να καθίστανται απαιτητές και ληξιπρόθεσμες οι διαγραφείσες υποχρεώσεις του, προσαυξήσεις, τόκοι και πρόστιμα εκπρόθεσμης καταβολής.
Όσον αφορά την έκτακτη διαδικασία ειδικής αναγκαστικής διαχείρισης, ουσιαστικά πρόκειται για επίσπευση της διαδικασίας των πλειστηριασμών και των δικαστικών μέτρων και ακύρωση σχεδόν του Πτωχευτικού Κώδικα και των διαδικασιών αναγκαστικής εκτέλεσης περιουσιακών στοιχείων. 
Αυτές οι ρυθμίσεις όχι μόνο δεν λύνουν τα προβλήματα, αλλά εξυπηρετούν τη διαπλοκή, τους τραπεζίτες και τις πελατειακές σχέσεις. Πολλές επιχειρήσεις που δεν θα κριθούν βιώσιμες από τις τράπεζες και ανεξάρτητα αν συμβάλλουν ή μη στην ανάπτυξη της οικονομίας ή στην καταπολέμηση της ανεργίας, θα εξαναγκαστούν σε εκκαθαρίσεις ή πωλήσεις μέρους ή του συνόλου των επιχειρήσεών τους.
Θα σας πω ένα ενδεικτικό παράδειγμα. Θα μου πείτε ότι είναι λαϊκίστικο, αλλά εγώ σας προλαβαίνω. Αν μία επιχείρηση εισαγωγής πολυτελών αυτοκινήτων κριθεί με τραπεζικά κριτήρια βιώσιμη και μία επιχείρηση του πρωτογενούς ή δευτερογενούς τομέα κριθεί μη βιώσιμη, ποια από τις δύο πρέπει να επιβιώσει πάση θυσία με το κριτήριο της παραγωγικής ανάπτυξης;
Κυρίες και κύριοι, αυτό θα είναι το πρώτο βήμα για να ακολουθήσει στη συνέχεια η πολιτική των συγχωνεύσεων και εξαγορών. Χρησιμοποιείται, δηλαδή, το ιδιωτικό χρέος των επιχειρήσεων ως μοχλός πίεσης για την αναδιάρθρωση των κλάδων και τη δημιουργία μίας νέας επιχειρηματικής τάξης και επιχειρήσεων, με κυρίαρχο το ρόλο των τραπεζιτών, των τραπεζών και των μετόχων τους. Φαντάζεται κανείς τι καταστροφικά αποτελέσματα θα φέρουν τέτοιου είδους ρυθμίσεις σε κάθε περιφέρεια, όπως για παράδειγμα στη δική μας, την Περιφέρεια Δυτικής Μακεδονίας, που έχει το υψηλότερο ποσοστό ανεργίας της χώρας και αποδιάρθρωση του παραγωγικού της ιστού.
Κυρίες και κύριοι, η πρόταση του ΣΥΡΙΖΑ περιλαμβάνει μεταξύ άλλων ρυθμίσεις για όλων των ειδών τα «κόκκινα» δάνεια. Ιδίως εκείνες που θα προβλέπουν και διαγραφή χρεών, θα γίνονται με αυστηρά κοινωνικά κριτήρια, ώστε να ωφεληθούν εκείνοι που πραγματικά έχουν τη μεγαλύτερη ανάγκη και για τους οποίους δεν υπάρχει άλλη λύση. 
Προβλέπει, επίσης, συγκεκριμένο κανονιστικό πλαίσιο, το οποίο οι τράπεζες θα είναι υποχρεωμένες να εφαρμόσουν. Βέβαια, το κανονιστικό πλαίσιο θα μπορούσε να εφαρμοστεί και από έναν ανεξάρτητο ενδιάμεσο φορέα, ο οποίος θα κληθεί να διαχειριστεί τα «κόκκινα» δάνεια στο σύνολό τους.
Όσον αφορά την περίπτωση τριπλής οφειλής, ο δανειολήπτης δεν μπορεί να πληρώνει περισσότερο από το 1/3 του εισοδήματός του προς άλλους.
Τέλος, πρέπει να χρησιμοποιηθούν πόροι από τα 11,5 δισεκατομμύρια ευρώ που διαθέτει το Ταμείο Χρηματοπιστωτικής Σταθερότητας. Σύμφωνα με τη δέσμη των μέτρων που ανακοινώσαμε στη ΔΕΘ, ένα ποσό της τάξης των 2 δισεκατομμυρίων ευρώ θα χρειαστεί για την εκκίνηση αυτής της διαδικασίας.
Κυρίες και κύριοι συνάδελφοι, η μόνη πρόταση για να ανακουφιστούν πραγματικά τα υπερχρεωμένα νοικοκυριά, είναι η πρόταση του ΣΥΡΙΖΑ.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε.
Ο κ. Δημήτριος Αναγνωστάκης έχει το λόγο.
(ΚΜ)
(AD)</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Αξιότιμη κυρία Πρόεδρε, νομίζω ότι για άλλη μια φορά αποδεικνύεται ο εκφυλισμός της κοινοβουλευτικής διαδικασίας. Δεν λέω μόνο για τη σημερινή απουσία των Υπουργών, των κυβερνητικών παραγόντων, αλλά μιλώ και για τον τρόπο νομοθέτησης. 
Επειδή συμμετέχετε και στη Διάσκεψη των Προέδρων, επανειλημμένως η Δημοκρατική Αριστερά, αλλά και άλλοι χώροι, έχουν επιστήσει την προσοχή, διά μέσου του Προέδρου της Βουλής, στην Κυβέρνηση, εν πάση περιπτώσει να δείξει τον ελάχιστο σεβασμό στην προσπάθεια που καταβάλλουν οι Ελληνίδες και οι Έλληνες Βουλευτές. 
Είναι απαράδεκτο αυτό που συνέβη στην Επιτροπή Δημόσιας Διοίκησης, να έρθει ο κ. Δένδιας ως απελθών Υπουργός Ανάπτυξης –επιτρέψτε μου, σας παρακαλώ, το ρήμα- να μας «πετάξει» την τροπολογία…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τώρα βέβαια, κύριε Αναγνωστάκη, μιλάτε χωρίς κανέναν Υπουργό.</Speech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Το ξέρω, κυρία Κωνσταντοπούλου. Ξέρετε, λογικά είναι άκυρη η διαδικασία, με βάση τον Κανονισμό, αλλά σε ποιον να τα πείτε! Σε ποιον να τα πείτε, κυρία Κωνσταντοπούλου, και ποιος μας ακούει! 
Εν πάση περιπτώσει, απευθύνομαι σε εσάς, κυρία Πρόεδρε. Έλεγα λοιπόν ότι ήρθε ο κ. Δένδιας και μας «πέταξε» την τροπολογία. Και βεβαίως, δεν έκαναν το αυτονόητο: να έρθουν σήμερα να την υπερασπιστούν. Μιλώ για την τροπολογία  για τα «κόκκινα» δάνεια, που από μόνη της αποτελεί ένα νομοθέτημα είκοσι δύο άρθρων. 
Εν πάση περιπτώσει, αναδεικνύεται, πέρα από τον κακό τρόπο νομοθέτησης, πέρα από την έλλειψη σεβασμού στο Ελληνικό Κοινοβούλιο και τους Βουλευτές, για άλλη μία φορά η αυτοκαταστροφική μανία που διακρίνει τους κυβερνώντες. 
Το λέω αυτό γιατί θα μπορούσε κάλλιστα η ρύθμιση, η τροπολογία για τα «κόκκινα» δάνεια να αποτελέσει έναν κοινό τόπο. Δεν ξέρω αν θα συμφωνούσαμε ή όχι. Όμως, να αποτελέσει έναν κοινό τρόπο, έτσι ώστε να δώσουμε τη δυνατότητα, αν πραγματικά το πιστεύουμε, μιας νέας εκκίνησης της μικρής και μεσαίας επιχείρησης, να τονωθεί δηλαδή η επιχειρηματικότητα. 
Ο Κοινοβουλευτικός Εκπρόσωπος του ΠΑΣΟΚ λέει ότι προκλήθηκε από όσα ακούστηκαν. Μα, συγχωρείστε με, αλλά εγώ θα κάνω χρήση ελληνικής παροιμίας: Αυτοί που μας χρωστούσαν, μας πήραν και το βόδι! Κάποια στιγμή θα πρέπει στα πλαίσια αυτοπειθαρχίας και αυτοελέγχου να υπάρχει από όλους ο σεβασμός και στο παρόν, αλλά και να λογίζουμε ως βάση προσέγγισης το πολύ εγγύς παρελθόν.
Κύριε Υπουργέ, μια που ήρθατε, να κάνω μια μικρή αναφορά επί του νομοσχεδίου. Νομίζω ότι έγινε από όλες τις πτέρυγες αποδεκτό ότι η Δημοκρατική Αριστερά, μέσω της τοποθέτησης του Ειδικού Αγορητή, του κ. Πανούση, έδωσε όχι απλά το στίγμα που πρέπει να έχει η κάθε νομοθετική πρωτοβουλία, αλλά έδωσε τη δυνατότητα βελτίωσης του συγκεκριμένου νομοσχεδίου. Είναι στο χέρι σας πλέον να κάνετε αποδεκτές τις παρατηρήσεις-προτάσεις, για να βελτιωθεί το νομοσχέδιο που σε λίγο θα γίνει νόμος.
Κυρίες και κύριοι Βουλευτές, κατά την άποψη της Δημοκρατικής Αριστεράς, είναι γεγονός ότι η διευθέτηση των «κόκκινων» επαγγελματικών δανείων είναι ύψιστης σημασίας τόσο για την ελληνική οικονομία όσο και για τους ίδιους τους μικρομεσαίους επιχειρηματίες. 
Υπάρχουν θετικά σημεία και δεν είναι δική μας μόνο κρίση. Θα κάνω χρήση δύο εγγράφων. Πρώτα από όλα ένα έγγραφο από το Επαγγελματικό Επιμελητήριο Αθηνών, που αναδεικνύει και επισημαίνει αυτό που η Δημοκρατική Αριστερά εξαρχής έβαλε, δηλαδή τη μεγάλη καθυστέρηση για να βοηθηθεί η επιχειρηματικότητα στη χώρα. Βάζει, όπως και η Δημοκρατική Αριστερά, το ζήτημα της δυνατότητας να ανταποκριθεί στη ρύθμιση ο μικρομεσαίος επιχειρηματίας. 
(KO)
(3KM)
Είναι προφανές ότι θα πρέπει να λαμβάνεται υπόψη της Κυβέρνησης η πραγματική οικονομική δυνατότητα του οφειλέτη, το συνολικό δηλαδή πραγματικό του εισόδημα και όχι να στηριζόμαστε σε στατιστικά στοιχεία.
Επιπλέον, το ίδιο το Επαγγελματικό Επιμελητήριο κάνει επιτέλους λόγο για μια νέα χρηματοδότηση μέσω δανείων από τις τράπεζες –μια και οι ελληνικές τράπεζες πέρασαν και τα stress test- έτσι ώστε να έχουν δικαίωμα στο αύριο. Διότι σήμερα έχουμε εντοπίσει άπαντες ότι αυτό που λείπει είναι το ρευστό, η ρευστότητα. Για να πάρει κάποιος δάνειο σήμερα, ακόμα και όταν έχει μια υγιή βιώσιμη επιχείρηση, προσκρούει σε τοίχο. 
Επίσης, κύριε Υπουργέ, η Εθνική Συνομοσπονδία Ελληνικού Εμπορίου αναγνωρίζει ότι –αυτά θα τα καταθέσω στα Πρακτικά- αυτή η συγκεκριμένη τροπολογία καλύπτει ένα μεγάλο ποσοστό υπερχρεωμένων επιχειρήσεων. Βέβαια, κάνει αναφορά και σε κάποια άλλα θετικά, αλλά μένω σ’ αυτό για να υπερασπιστώ τη θετική ψήφο που δίνει η Δημοκρατική Αριστερά. Διότι για μας είναι πολύ σημαντικό έστω και λίγοι να μπορέσουν να ενταχθούν σ’ αυτή τη ρύθμιση και να έχουν μία στήριξη και μια βοήθεια στην προσπάθειά τους. Βεβαίως δεν είναι αυτό που θα θέλαμε εμείς και δεν είναι αυτό που έχει προτείνει στο δημόσιο λόγο της η Δημοκρατική Αριστερά. 
Επίσης, κύριε Υπουργέ –βέβαια δεν είστε ο καθ’ ύλη αρμόδιος, αλλά είστε εκπρόσωπος της Κυβέρνησης- θέλω να κάνω μία αναφορά στο ότι ο κ. Σκρέκας –ο οποίος δεν είναι σήμερα εδώ- δεσμεύθηκε –όχι από το Βήμα της Βουλής, αλλά στο δημόσιο λόγο του σε εφημερίδες και σε κάποιους κυβερνητικούς Βουλευτές- ότι σ’ αυτή τη ρύθμιση θα ενταχθούν και τα δάνεια των συνεταιριστικών τραπεζών που είναι υπό καθεστώς ειδικής εκκαθάρισης. Πότε θα μας το αναλύσει και θα μας το εξηγήσει; Αναμένουμε να φωνάξουμε «Ωσαννά!».</Speech>
<Speech><Parlmember>ΒΑΣΙΛΕΙΟΣ ΥΨΗΛΑΝΤΗΣ</Parlmember>: Το γράφει στο άρθρο 1, κύριε συνάδελφε!
(Στο σημείο αυτό χτυπάει το κουδούνι λήξεως του χρόνου ομιλίας του κυρίου Βουλευτή)</Speech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κυρία Πρόεδρε, τελειώνω σε μισό λεπτό. 
Τελειώνοντας, λοιπόν, η Δημοκρατική Αριστερά, όπως και οι υπόλοιποι χώροι, κατέθεσαν συγκεκριμένη τροπολογία για τους μικροομολογιούχους. Τόσο ο Κοινοβουλευτικός Εκπρόσωπος όσο και ο Πρόεδρος της Δημοκρατικής Αριστεράς έκαναν εκτενή αναφορά. Εγώ, κυρία Πρόεδρε, θα μείνω μόνο σε ένα: Δεκαπέντε χιλιάδες συμπολίτες μας έδειξαν εμπιστοσύνη στο ελληνικό Δημόσιο. Ενώ, λοιπόν, πολίτες άλλων ευρωπαϊκών χωρών δικαιώθηκαν, οι δικοί μας περιμένουν αυτό για το οποίο είχε δεσμευθεί και εξέχον μέλος της Κυβέρνησης, δηλαδή τη δικαίωσή τους. 
Και τελειώνω, κυρία Πρόεδρε, λέγοντας ότι αποτελεί παράδειγμα προς αποφυγή η εξαπάτηση και ο εμπαιγμός του να πάρουν την αποζημίωση απόλυσης κάποιοι άνθρωποι και στην ουσία αυτή η αποζημίωση να κουρεύεται πάνω από το 70%-75%. 
Σας ευχαριστώ πολύ. 
(Χειροκροτήματα από την πτέρυγα της Δημοκρατικής Αριστεράς)
(Στο σημείο αυτό ο Βουλευτής κ. Δημήτριος Αναγνωστάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε συνάδελφε. 
Το λόγο έχει η κυρία Αφροδίτη Θεοπεφτάτου.</ChairmanSpeech> 
<Speech><Parlmember>ΑΦΡΟΔΙΤΗ ΘΕΟΠΕΦΤΑΤΟΥ</Parlmember>: Ευχαριστώ, κυρία Πρόεδρε. 
Θα ήθελα να αναφερθώ στην τροπολογία στην οποία αναφέρθηκε το πρωί ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Ταγαράς και αφορά το ν. 4178 για την τακτοποίηση των αυθαιρέτων. Σύμφωνα μ’ αυτή την τροπολογία, δεν μπορούν να υπαχθούν σ’ αυτό το νόμο τα αυθαίρετα κτίσματα που έχουν τελεσιδικήσει με αποφάσεις του αρμόδιου δικαστηρίου. 
(SS)
(KO)
Αναφέρεται στην Αιτιολογική Έκθεση ότι η διάταξη που είχε ο νόμος προσέκρουε στο άρθρο 20 του Συντάγματος. Δηλαδή, η διάταξη ήταν αντισυνταγματική. Ήταν μια διάταξη που εφαρμόστηκε για δεκαπέντε μήνες. Και τώρα, τρεις μήνες πριν την λήξη της προθεσμίας -ξέρουμε όλοι ότι λήγει το Φεβρουάριο- έρχεται το Υπουργείο και λέει ότι αυτή η διάταξη είναι αντισυνταγματική. 
Είχαμε επισημάνει ότι συνολικά αυτού του είδους οι «τακτοποιήσεις» είναι αντισυνταγματικές, όπως αντισυνταγματικός είχε βγει και ο προηγούμενος νόμος για την τακτοποίηση των αυθαιρέτων, ο ν. 4014. Βεβαίως, δεν γνωρίζουμε από όλους όσους θα δήλωσαν σε αυτούς τους δεκαπέντε μήνες, παρότι είχαν και τελεσίδικη απόφαση, πόσοι είναι. Και έχουμε τώρα δυο μέτρα και δυο σταθμά. Δηλαδή, άλλοι με την ίδια, ανάλογη περίπτωση το έχουν δηλώσει και πιθανόν θα το τακτοποιήσουν και άλλοι δεν μπορούν να το τακτοποιήσουν.  
Αυτό ακριβώς συνιστά τη γραφειοκρατία, δηλαδή για το ίδιο το πράγμα δεν γνωρίζει ο πολίτης τι τελικά λέει ο νόμος αυτού του κράτους. Και τελικά, εάν κάποιος προσφύγει στη συνέχεια λόγω αντισυνταγματικότητας αυτής της διάταξης, πάλι ταλαιπωρείται με αυτή τη διαδικασία και πληρώνει τα σπασμένα.
Ένα άλλο σημείο που θα ήθελα να επισημάνω με την ευκαιρία αυτής της τροπολογίας, είναι τα έσοδα από τις τακτοποιήσεις των αυθαιρέτων. Σύμφωνα με κάποια δημοσιεύματα αυτά τα έσοδα ξεπερνούν τα 2 δισεκατομμύρια. Ενώ, λοιπόν, ο πρώτος νόμος για την τακτοποίηση αυτών των αυθαιρέτων, ο ν. 3843/2010, ανέφερε ότι για την άρση της περιβαλλοντικής επιβάρυνσης που επιφέρουν τα αυθαίρετα θα γίνει το «Πράσινο Ταμείο» από το οποίο θα έχουμε το περιβαλλοντικό ισοζύγιο, δράσεις δηλαδή και ενέργειες και έργα για να αρθεί αυτή η περιβαλλοντική επιβάρυνση από την τακτοποίηση των αυθαιρέτων, αυτή τη στιγμή έχουμε φτάσει στο σημείο μόνο το 2,5% του «Πράσινου Ταμείου» -αυτών δηλαδή των εσόδων- να πηγαίνει σε περιβαλλοντικό ισοζύγιο. Και εξ όσων γνωρίζω δεν έχει γίνει και κάτι πράξη.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Με μια άλλη τροπολογία πέρυσι, στο νόμο των υδατορεμάτων, προβλέφθηκε για το Νομό μας αυτά τα έσοδα από τα αυθαίρετα να πάνε 100% για το Νομό Κεφαλονιάς και Ιθάκης προς άρση των ζημιών και των συνεπειών του σεισμού που δημιουργήθηκαν σε κοινόχρηστους χώρους κυρίως και για την ενεργειακή αναβάθμιση των κτηρίων.
Κύριε Υπουργέ, θα ήθελα να σας πω ότι ενώ προβλέπεται η έκδοση απόφασης του Υπουργού ΠΕΚΑ και του Υπουργού Οικονομικών για αυτό το σκοπό, ακόμα δεν έχει γίνει τίποτα. Ακόμα δεν έχει γίνει κάτι για τους κοινόχρηστους χώρους και το εσωτερικό οδικό δίκτυο των οικισμών, ακόμα δεν έχει γίνει καμμία παρέμβαση για την άρση των ζημιών από τους σεισμούς, όπως, επίσης, και για την ενεργειακή αναβάθμιση των δημοσίων κτηρίων. Έχω καταθέσει σχετική ερώτηση και δεν έχω λάβει καμμία απάντηση. 
Εδώ μπαίνει ένα σοβαρό θέμα: Αυτά τα έσοδα -παρότι επαναλαμβάνω προβλέπουν ένα ελάχιστο, για να μην είναι μηδενικό, ποσό 2,5%- εμείς θα τα διεκδικήσουμε για την άρση των ζημιών που έχουν γίνει και που δεν προχωρά η πολιτεία αυτή τη στιγμή στο Νομό μας. 
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε και εμείς.
Το λόγο έχει ο κ. Θεόδωρος Παραστρατίδης.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, θα ήθελα το λόγο για ένα λεπτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θέλετε τώρα να σας δώσω το λόγο, ώσπου να έρθει ο κ. Παραστρατίδης;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κυρία Κωνσταντοπούλου, έχετε το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας ευχαριστώ.
Κυρία Πρόεδρε, βλέπω ότι διαρκούσης της συνεδρίασης, την ώρα που οι Υπουργοί είναι εκκωφαντικά σιωπηλοί και προκλητικά απόντες, κατατίθενται εκπρόθεσμες υπουργικές τροπολογίες, τις οποίες σιωπηρώς υπογράφει και προσυπογράφει ο κύριος Υπουργός Δικαιοσύνης, ο οποίος δεν έχει ανοίξει το στόμα του σε όλη τη συνεδρίαση. 
(NP)
	
(3SS)
Θέλει να μας ενημερώσει ο κύριος Υπουργός τι είναι αυτή η εκπρόθεσμη τροπολογία του Υπουργείου Εσωτερικών και τι είναι αυτή η εκπρόθεσμη τροπολογία του Υπουργείου Οικονομικών και του Υπουργείου Πολιτισμού;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Για ποια τροπολογία λέτε;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο εκφυλισμός και η εκτράχυνση των κοινοβουλευτικών ηθών, η περιφρόνησή σας προς τη δημοκρατική νομιμότητα και την κοινοβουλευτική τάξη και διαδικασία, έχει υπερβεί όχι τα εσκαμμένα όρια, αλλά έχει ξεπεράσει κάθε φαντασία. 
Παρακαλώ να πάρετε το λόγο και να εξηγήσετε τι είναι αυτές οι τροπολογίες -νέες τροπολογίες, υπουργικές, εκπρόθεσμες- για τις οποίες προσφέρετε το νομοσχέδιο του Υπουργείου Δικαιοσύνης ως όχημα και πρόσχημα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Κωνσταντοπούλου.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία Πρόεδρε, μου επιτρέπετε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Υπουργέ, έχετε το λόγο για να απαντήσετε.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία Κωνσταντοπούλου, το λόγο θα τον πάρω, όποτε κρίνω εγώ, όπως προβλέπει ο Κανονισμός και όχι όποτε θέλετε εσείς. 
Δεύτερον…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και κρυφά θα φέρνετε τροπολογίες!</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεύτερον, καλά θα κάνετε να είστε πιο ευπρεπείς στο Κοινοβούλιο.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κρυφά θα φέρνετε τροπολογίες;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αν μια παράταξη συγκριτικά με τη δική σας και με σας προσωπικά σέβεται την κοινοβουλευτική δεοντολογία, αυτή είναι η Κυβέρνηση και όχι εσείς που την παραβιάζετε συνέχεια. 
Έχω μιλήσει δύο φορές με παρεμβάσεις μου το πρωί και θα μιλήσω όποτε το κρίνω εγώ.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, θέλω το λόγο επί προσωπικού.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κυρία Κωνσταντοπούλου.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ. 
Τα περί ευπρεπείας να τα αφήνετε σε αυτούς στους οποίους αρμόζουν. Εγώ σας καλώ να ενημερώσετε το Κοινοβούλιο –ασχέτως ότι απουσιάζουν οι Κοινοβουλευτικοί Εκπρόσωποι και των δύο Κομμάτων που συγκυβερνούν και αυτό δείχνει ποια είναι η αντίληψή σας για τη Δημοκρατία- πώς εκτιμήσατε αυτές τις τροπολογίες που επιτρέψατε να έρθουν κρυφά. Διότι μέχρι τώρα φέρνετε κρυφά τροπολογίες. Δεν μπορείτε να σιωπάτε και να λέτε, «Θα λάβω το λόγο όποτε θέλω». Πρέπει να πείτε γιατί τις υπογράψατε, ενώ είναι εκπρόθεσμες, τι αφορούν, πώς συνδέονται με το νομοσχέδιο και γιατί κρύβεστε. Απαντήστε επί της ουσίας και αφήστε τις περικοκλάδες!</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Παραστατίδης.</ChairmanSpeech> 
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Κυρία Πρόεδρε, κυρίες και κύριοι συνάδελφοι, είναι γεγονός πως στο όνομα –δήθεν- της διάσωσης της χώρας ακολουθήθηκε μια πολιτική την περίοδο της κρίσης, η οποία διατήρησε μεν ως ένα βαθμό σε κάποιο επίπεδο τους αριθμούς και τα νούμερα, κατέστρεψε, όμως, ολοκληρωτικά όλες τις οικονομικές και παραγωγικές δομές της χώρας. 
Προκειμένου να γίνει ανεκτή αυτή η πολιτική από την κοινωνία, η Κυβέρνηση όλα αυτά τα χρόνια πορεύτηκε με εκβιαστικά διλήμματα του τύπου, «μνημόνιο ή χρεοκοπία», «ευρώ ή δραχμή», «αγορές ή πείνα και δυστυχία». Έτσι, κατόρθωσε ως ένα βαθμό, πράγματι, να σπείρει το φόβο και την ανασφάλεια στους Έλληνες πολίτες. 
Αγαπητοί συνάδελφοι, θύμα αυτής της πολιτικής είναι κι οι μικρές και μεσαίες επιχειρήσεις στη χώρα μας που αντιπροσωπεύουν σε ποσοστό περίπου το 70% της απασχόλησης. Είναι γεγονός πως εξαιτίας της παρατεταμένης ύφεσης οι επιχειρήσεις αυτές δήλωσαν αδυναμία ανταπόκρισης προς τις υποχρεώσεις τους έναντι τραπεζικών ιδρυμάτων του δημοσίου και των φορέων κοινωνικής ασφάλισης. Επιβάλλεται να βρεθεί αμέσως λύση στο πρόβλημα που ταλανίζει χιλιάδες συμπολίτες μας και να δοθεί η ευκαιρία μιας νέας αρχής στις επιχειρήσεις αυτές. 
Η τροπολογία που κατέθεσε η Κυβέρνηση και συζητάμε σήμερα αναφορικά με τη ρύθμιση χρεών τόσο των μικρομεσαίων επιχειρήσεων όσο και των επαγγελματιών, ωθεί τις επιχειρήσεις στη συντριπτική τους πλειονότητα, κύριε Υπουργέ, σε απόλυτη σχέση εξάρτησης από τις τράπεζες. Έτσι, όχι μόνο δεν δίνει λύσεις στο ιδιαιτέρως σοβαρό πρόβλημα των «κόκκινων» δανείων, αλλά την ίδια στιγμή ενισχύει το ρόλο των τραπεζών. 
Σύμφωνα με την τροπολογία, οι τράπεζες θα είναι αυτές που θα επιλέγουν τον τρόπο και τις προϋποθέσεις για την όποια ρύθμιση, καθότι σε κανένα σημείο της τροπολογίας δεν ορίζονται τα κριτήρια -κάτι που εξάλλου επεσήμανε πριν από λίγο και ο δικός σας Βουλευτής, ο κ. Νικήτας Κακλαμάνης- βάσει, βέβαια, των οποίων θα προβαίνουν στη διαδικασία των ρυθμίσεων αυτών. Έτσι, είναι προφανές πως η πόρτα για αυθαιρεσίες, αλλά και ρουσφετολογικές παρεμβάσεις, παραμένει ορθάνοιχτη.
Είναι ξεκάθαρο πως με αυτόν τον τρόπο οι ρυθμίσεις που προτείνονται όχι μόνο δεν αντιμετωπίζουν το πρόβλημα των δανείων, όχι μόνο δεν δίνουν λύσεις, αλλά πολύ περισσότερο εξυπηρετούν τη διαπλοκή, τους τραπεζίτες και τις πελατειακές σχέσεις. 
(FT)
(NP)
Κυρίες και κύριοι συνάδελφοι, η απόφασή μας να καταθέσουμε τροπολογία σχετικά με τα «κόκκινα» δάνεια προκύπτει από ενστάσεις και ανησυχίες που εκφράστηκαν από τους ίδιους τους επαγγελματίες και καταστηματάρχες. 
Εκ πρώτης όψεως, οι εκατό δόσεις ως αριθμός ναι μεν παρουσιάζεται ως σωστό μέτρο φαινομενικά, ωστόσο δεν λαμβάνει υπόψη πως όλοι αυτοί οι οποίοι βρίσκονται σε αυτήν τη δεινή θέση, στην οποία κατέληξαν λόγω της πολιτικής της σημερινής Κυβέρνησης, δεν δύνανται να ανταποκριθούν ούτε στην ελάχιστη δόση. Η ρύθμιση σε εκατό δόσεις όλων των ληξιπρόθεσμων οφειλών είναι αλήθεια πως μπορεί να ευνοεί κατά κάποιο τρόπο μόνο την κατηγορία των μισθωτών και συνταξιούχους οι οποίοι έχουν ένα σταθερό εισόδημα, σε καμμία, όμως, περίπτωση τους εν ενεργεία επαγγελματίες και καταστηματάρχες, πόσω μάλλον όλους αυτούς που έκλεισαν ήδη τα μαγαζιά τους και δεν έχουν εισοδήματα από καμμία πηγή. Επομένως, δεν μπορούν να ανταποκριθούν στη ρύθμιση αυτή όχι γιατί δεν θέλουν.
Μέσα από την τροπολογία την οποία καταθέσαμε, προτείνονται κάποιες διατάξεις, όπως οριστική διαγραφή των ποσών που προκύπτουν από ανατοκισμούς και πρόστιμα, συγκρότηση τριμελούς συμβουλίου -η οποία επικρίθηκε, νομίζω, από κάποιον ομιλητή- προκειμένου να υποβάλει προσφυγή η επιχείρηση που δεν έχει υπαχθεί στις ρυθμίσεις αυτές, καθώς και μια σειρά άλλων προτάσεων, όπως για παράδειγμα την έξοδο από τον ΤΕΙΡΕΣΙΑ μετά την ένταξη σε ρύθμιση των επιχειρήσεων.
Έρχομαι τώρα σε ένα εξίσου σημαντικό θέμα, στους μικροομολογιούχους και στις τροπολογίες που κατάθεσε ένας μεγάλος αριθμός συναδέλφων Βουλευτών και κόμματα. 
Το PSI του Μαρτίου είναι γεγονός ότι οδήγησε σε οικονομική καταστροφή περίπου δεκαπέντε χιλιάδες φυσικά πρόσωπα και τις οικογένειές τους. Είναι η κατηγορία εκείνη των Ελλήνων πολιτών που, δυστυχώς, πλήρωσαν ένα δυσανάλογο τίμημα, σε σχέση με τους υπόλοιπους πολίτες. Προφανώς το έγκλημα που διέπραξαν όλοι αυτοί ήταν ότι εμπιστεύτηκαν τις οικονομίες μιας ζωής στο ελληνικό κράτος αγοράζοντας κρατικά ομόλογα, αντί, ενδεχομένως, να βγάλουν τα χρήματά τους στο εξωτερικό, όπως έκαναν πολλοί. 
Για την επιλογή τους αυτή ανταμείφθηκαν από την Ελληνική Κυβέρνηση με την απώλεια των χρημάτων τους, κύριε Υπουργέ. Οι κύριοι της Κυβέρνησης μονομερώς αναδιάρθρωσαν το χαρτοφυλάκιο των ομολόγων που κατείχαν, χωρίς τη συναίνεσή τους. Και, μάλιστα, αυτό το οποίο απέμεινε ως αξία μπορεί να ρευστοποιηθεί μετά το 2022. Φρόντισαν, μάλιστα, να αντικαταστήσουν τις απώλειες που είχαν οι τράπεζες λόγω PSI με την ανακεφαλαιοποίηση, χρεώνοντας το ποσό στους πολίτες αλλά και στους μικροομολογιούχους. Με λίγα λόγια έχουν υποστεί οι άνθρωποι αυτοί τις επιπτώσεις που έχουν υποστεί όλοι οι πολίτες, αλλά αυτοί επιπλέον έχασαν και τα λεφτά τους. Τη στιγμή που στο εξωτερικό οι κάτοχοι ελληνικών ομολόγων δικαιώνονται από τα δικαστήρια της χώρας τους, εδώ η Κυβέρνηση αρνείται να αποκαταστήσει τη μεγάλη αυτή αδικία για όλους αυτούς που εμπιστεύτηκαν το ίδιο το κράτος τους.
Βέβαια, δεν ελπίζουμε να γίνουν αποδεκτές οι τροπολογίες αυτές. Βλέπετε, η Κυβέρνηση είναι αυτή η οποία υποτίθεται αναζητά συναίνεση και διάλογο, τη στιγμή που η ίδια συμπεριφέρεται με αυτόν τον τρόπο, δηλαδή απορρίπτει οποιαδήποτε τροπολογία κατατίθεται από μεμονωμένους Βουλευτές και κόμματα, εκτός αυτών που προέρχονται από το κυβερνητικό στρατόπεδο. 
Κυρίες και κύριοι συνάδελφοι, με όλα αυτά αποδεικνύεται πως έχουμε μια κυβέρνηση η οποία όχι μόνο δεν μπορεί δίκαια να διαχειριστεί και να δώσει λύσεις σε θέματα και προβλήματα που προκύπτουν, αλλά έχουμε μια κυβέρνηση η οποία είναι επιζήμια για τον τόπο και την κοινωνία.
Τέλος, επειδή περισσεύει υποκρισία στην Αίθουσα αυτή, καλώ τους Βουλευτές της Συμπολίτευσης, που στηρίζουν την Κυβέρνηση, να πάρουν μια ξεκάθαρη θέση και να κάνουν πράξη την υπόσχεσή τους για στήριξη στο δίκαιο αίτημα των μικροομολογιούχων και όχι να τους εμπαίζουν δηλώνοντας τη συμπαράσταση, τη συμπάθεια και την κατανόησή τους. Ιδού η Ρόδος, ιδού και το πήδημα. Ήρθε η ώρα, κύριοι συνάδελφοι της Νέας Δημοκρατίας και του ΠΑΣΟΚ, κύριοι της Συγκυβέρνησης, να αποδείξετε και εμπράκτως τη στήριξή σας.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Παραστατίδη.
Η κυρία Νίκη Φούντα έχει το λόγο.
                                                        (PM)
(FT)</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ, κυρία Πρόεδρε.
Κύριε Υπουργέ, κύριοι συνάδελφοι, οι ρυθμίσεις για τα επιχειρηματικά δάνεια είναι ένα καίριας σημασίας ζήτημα που έρχεται στη Βουλή με το γνωστό τρόπο: Αργοπορημένα, με τροπολογία, σε άσχετο νομοσχέδιο. Δεν θα επεκταθώ σ’ αυτό, γιατί έχει καταντήσει γραφική η παρατήρηση. 
Θα ήθελα μόνο να ενημερώσω τους Έλληνες πολίτες ότι αυτή θα ήταν η τρίτη εβδομάδα που θα διανύαμε χωρίς νομοσχέδιο, πράγμα που σημαίνει ότι η Κυβέρνηση ήθελε να έλθει σε τροπολογία αυτό το νομοσχέδιο για να μην περάσει από την αρμόδια Επιτροπή Παραγωγής και Εμπορίου, για να μη γίνει συζήτηση, για να μην υπάρξει διαβούλευση, για να μην διορθωθεί τίποτα, όπως πάντα. 
Αυτό το ζήτημα, δηλαδή το πώς έρχεται στη Βουλή αυτή η τροπολογία που θα έπρεπε να είναι ένα ολοκληρωμένο νομοσχέδιο το οποίο θα είχε λάβει υπόψη τις διορθώσεις απ’ όλες τις πτέρυγες της Βουλής, είναι ενδεικτικό της σημασίας που αποδίδει η Κυβέρνηση στη μικρομεσαία επιχειρηματικότητα, την τόσο κομβική για την καταπολέμηση της ανεργίας και για την οικονομία της χώρας συνολικά. Για ζητήματα που την αφορούν, η Κυβέρνηση καθυστερεί πάρα πολύ να προβεί σε κινήσεις και λειτουργεί περισσότερο με τη λογική των «μπαλωμάτων» παρά συγκροτημένα, έχοντας ένα σχέδιο με αναπτυξιακές πτυχές. 
Βέβαια, για το συνολικό αναπτυξιακό πρόγραμμα ανασυγκρότησης της χώρας φωνάζουμε και το περιμένουμε τα τελευταία δυόμισι χρόνια. Έχουμε καταθέσει πολλές φορές πρόταση για την ανεργία που αφορά τη μικρομεσαία επιχειρηματικότητα και το πόσο θα μπορούσε να μειωθεί συνολικά σε επίπεδο χώρας, όταν μία επένδυση θα μπορούσε να δημιουργήσει ακόμα και δέκα χιλιάδες θέσεις εργασίας. Αν δινόταν μία μόνο θέση εργασίας σε κάθε μία από τις διακόσιες χιλιάδες μικρομεσαίες επιχειρήσεις που υπάρχουν στη χώρα μας -όπως λένε και άλλοι που ξέρουν πολύ περισσότερο τα στοιχεία αυτά από μένα- ίσως το συνολικό ποσοστό της ανεργίας της χώρας να μειωνόταν έως και δύο ποσοστιαίες μονάδες και από 27,6% που είναι σήμερα να πάει γύρω στο 25%. Προφανώς δεν θέλουμε να διορθώσουμε πράγματα. Δεν μπορώ να δώσω άλλη εξήγηση.
Ας πούμε, λοιπόν, ότι φτάσαμε έστω και σήμερα, έστω και αργοπορημένα και με δειλές ρυθμίσεις να γνωρίζουμε την ανάγκη προστασίας των επιχειρήσεων και των εργαζομένων που έχουν πληγεί τόσο πολύ από την κρίση. 
Δεν χρειάζεται να πω πόσες προτάσεις έχουμε καταθέσει και για τη μικρή επιχειρηματικότητα. Χωρίς να θέλω «να μασήσω τα λόγια μου», θα πω ότι δεν αναπολούμε την περίοδο της συγκυβέρνησης, όταν καταθέταμε προτάσεις που είναι πάρα πολύ κοντά σ’ αυτό που έρχεται σήμερα. Από τότε μας έχει μείνει μόνο η προσπάθεια χωρίς το αντίστοιχο αποτέλεσμα. Έστω, λοιπόν, και σήμερα αναγνωρίζουμε τα θετικά σημεία που φέρνει αυτή η ρύθμιση και την υπερψηφίζουμε, δηλώνοντας ρητά ότι φυσικά δεν είναι και πάλι αυτό που θα θέλαμε.
Ένα θετικό σημείο είναι ότι η ρύθμιση καλύπτει πολύ μεγάλο αριθμό επιχειρήσεων που έχουν βρεθεί ουσιαστικά με τεράστιες οφειλές. Τόσο ο ορισμός της υπερχρεωμένης επιχείρησης και το όριο του κύκλου εργασιών που έχει τεθεί όσο και η διατύπωση των κριτηρίων ένταξης έχουν ομολογουμένως λάβει υπόψη πολλές παραμέτρους. 
Ειδική μνεία πρέπει να γίνει για την προβλεπόμενη μείωση των απαιτούμενων χρόνων για την ολοκλήρωση των διαδικασιών και φυσικά για τα δύο πολύ ευαίσθητα ζητήματα όπως η αναστολή δίωξης καθ’ όλη τη διάρκεια της ειδικής διαχείρισης και για το γεγονός ότι το ποσοστό διαγραφής των συνολικών απαιτήσεων φυσικά δεν είναι αμελητέο. 
Πάνω στην παρατήρηση αυτή για το πόσο καθυστερημένα έρχονται όλα, έγινε και η κατάθεση εκ νέου της τροπολογίας της Δημοκρατικής Αριστεράς για τους μικροομολογιούχους. Αυτό είναι σε αντιδιαστολή με τις προτάσεις που είχαμε κάνει κατά τη διάρκεια της συγκυβέρνησης. Το είχαμε ζητήσει και τότε, το ζητάμε και τώρα με μορφή τροπολογίας, σε μια στιγμή που είναι ώριμη για τα χρηματοπιστωτικά πράγματα. Τη στιγμή που έχει ολοκληρωθεί πλέον η ανακεφαλαιοποίηση των τραπεζών ζητάμε επιτέλους το αυτονόητο, δηλαδή τη δίκαιη αποκατάσταση της κοινωνικής αδικίας που έχουν υποστεί οι μικροομολογιούχοι, οι δεκαπέντε χιλιάδες δικαιούχοι οι οποίοι τότε ουσιαστικά είχαν εμπιστευθεί το ελληνικό δημόσιο. Αυτό το λάθος είχαν κάνει.
(LA)
 
(PM)
Ζητάμε, λοιπόν, κύριε Υπουργέ, να μιλήσετε με τον αρμόδιο Υπουργό -ο οποίος φυσικά δεν είναι εδώ- και να προσπαθήσει, τέλος πάντων, να δει το τεράστιο αυτό ζήτημα από μία άλλη οπτική γωνία και να κάνει τα αδύνατα δυνατά ώστε να κάνει δεκτές αυτές τις τροπολογίες, που έχουν κατατεθεί τόσο από εμάς όσο και από όλες τις άλλες παρατάξεις της Αντιπολίτευσης. 
Ας επανέλθω, όμως, στη σημερινή τροπολογία. Θα ήθελα να πω ότι δύο είναι τα εξαιρετικά μεγάλα προβλήματα και προβληματικά σημεία που εντοπίζονται και διατρέχουν τη λογική ολόκληρης αυτής της τροπολογίας. Πρώτον, είναι η περιουσιακή κατάσταση του δανειολήπτη, η οικονομική του δηλαδή δυνατότητα που λειτουργεί ως διασφάλιση για τις τράπεζες. Δεν εξετάζεται, δηλαδή, ως παράμετρος της ρύθμισης που θα μπορούσε να λειτουργήσει υπέρ του αιτούντος, αλλά εννοεί ως κριτήριο εκείνο από το οποίο η τράπεζα συναρτά την εκπλήρωση ή όχι των υποχρεώσεων του οφειλέτη. Είναι, όμως, μάλλον λογικό η οικονομική κατάσταση του αιτούντα να εξετάζεται και από κοινωνική άποψη, να επωφελούνται από τη ρύθμιση δηλαδή όσοι έχουν πραγματικά ανάγκη και όχι να καταλήγουμε να ρυθμίζουμε οφειλές ημετέρων, κατ’ επάγγελμα κακοπληρωτών ή μεγαλοοφειλετών. Κατ’ επάγγελμα, κύριε Υπουργέ. 
Η πρωτοκαθεδρία των χρηματοπιστωτικών ιδρυμάτων, άλλωστε, διασφαλίζεται πολλαπλά στην υπό εξέταση τροπολογία. Η υπαγωγή ή όχι μεγάλου αριθμού δανειοληπτών στη ρύθμιση επαφίεται απολύτως στη διακριτική ευχέρεια των τραπεζών, επιβεβαιώνοντας έτσι τον κυρίαρχο ρόλο τους. 
Θεωρούμε ότι η διάταξη, που επί της ουσίας σημαίνει ότι τα χρηματοπιστωτικά ιδρύματα θέτουν τα ίδια τους όρους και τα κριτήρια για τη διάταξη αυτή, θα πρέπει να ανατραπεί πλήρως. Πλήρως. Είναι πολύ κακό το συγκεκριμένο σημείο. Αναμένουμε τις διορθώσεις σήμερα, έτσι ώστε αύριο που θα ολοκληρωθεί η διαδικασία να μπορέσουμε κι εμείς να τοποθετηθούμε. 
Ακόμη μία επισήμανση που αφορά τη μη σύνδεση των ρυθμίσεων με τον κώδικα δεοντολογίας των τραπεζών. Δεν μπορεί να είναι τυχαίο αυτό, δεδομένου μάλιστα και ότι ο κώδικας δεοντολογίας προβλέπει ευνοϊκές διατάξεις, των οποίων δύναται να τυγχάνουν δανειολήπτες και που δεν ενυπάρχουν μέσα σε αυτό το νομοσχέδιο, σε αυτήν την τροπολογία. Διευκρινίσεις χρειάζονται προφανώς και αναφορικά με το είδος των δανείων, στα οποία οι διατάξεις αναφέρονται. Μιλάμε μόνο για επαγγελματικά δάνεια ή για παράδειγμα η συγκεκριμένη τροπολογία αφορά και σε δάνεια με εγγυήσεις, όπως είναι το ΤΕΜΠΜΕ και το ΕΤΕΑΝ; Πρέπει όλα αυτά να μπουν και να είναι πάρα πολύ συγκεκριμένα, κύριε Υπουργέ. 
Κλείνοντας, σε σχέση με αυτήν την τροπολογία θα ήθελα να κάνω μία γενικότερη αναφορά. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω, κυρία Πρόεδρε.
Η πρόσβαση των μικρομεσαίων επιχειρήσεων στη χρηματοδότηση, στο σημείο που έχουμε βρεθεί, είναι κομβική. Ο ρόλος των χρηματοπιστωτικών ιδρυμάτων ούτε αρχίζει ούτε τελειώνει στη ρύθμιση των χρεών. Είναι πολύ λυπηρό που όλο αυτόν τον καιρό, πραγματικά, η Κυβέρνηση δεν έχει αναλάβει δράση, δεν έχει πιέσει περισσότερο τις τράπεζες, οι οποίες έχουν υποχρέωση συμμετοχής σε μία διαδικασία ανασυγκρότησης και εξόδου από την κρίση. Καμία πρωτοβουλία και δράση, είτε λέγεται ΕΤΕΑΝ είτε λέγεται νέο ΕΣΠΑ, δεν μπορεί να λειτουργήσει ως κίνητρο, χωρίς οι τράπεζες να μπορούν να επιτελέσουν το ρόλο τους. Εδώ δεν μπορώ παρά να κάνω μία κριτική παρατήρηση και επισήμανση στον κ. Στουρνάρα που πλέον, μετά από δυόμισι χρόνια, βγαίνει και μιλάει για ρευστότητα τη στιγμή που η κατάσταση έχει φθάσει στο απροχώρητο. 
Ζητούμε, λοιπόν, τουλάχιστον τώρα να σοβαρευτούμε όλοι, να δούμε τα προβλήματα κατάματα και να κάνουμε πράξη τα πολύ παχιά λόγια που ακούμε όλο αυτόν τον καιρό.
Ευχαριστώ πολύ.
(Χειροκροτήματα από την πτέρυγα της Δημοκρατικής Αριστεράς)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κυρία Φούντα.
Κυρίες και κύριοι συνάδελφοι, θα ήθελα να σας ενημερώσω ότι θα μιλήσουν ακόμα ο κ. Ψύρρας, ο κ. Νταβλούρος και ο κ. Μουτσινάς και κλείνουμε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι θα κάνουμε με τις δευτερολογίες, κυρία Πρόεδρε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αύριο θα πάνε όλα. Έτσι έχει αποφασιστεί.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Από ποιον έχει αποφασιστεί;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Από το Προεδρείο, σε συνεννόηση με τον κύριο Υπουργό και με τους άλλους.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Συγγνώμη, κυρία Πρόεδρε, μπορώ να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κυρία Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Με συγχωρείτε πολύ, αλλά εδώ είναι γραμμένοι ακόμη τουλάχιστον είκοσι πέντε Βουλευτές. Οι Εισηγητές είχαμε ελάχιστο χρόνο για να μιλήσουμε για νομοσχέδιο εξήντα άρθρων και έξι υπουργικών τροπολογιών, στις οποίες μόλις προστέθηκαν άλλες δύο.
(AT)
(PM)
Από πλευράς της Αξιωματικής Αντιπολίτευσης δεν παραιτούμαστε ούτε της δευτερολογίας για τη σημερινή συνεδρίαση ούτε της πρωτομιλίας και δευτερολογίας για την αυριανή. Διαφορετικά, φαλκιδεύεται πλήρως…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η αυριανή συνεδρίαση είναι συνέχεια της σημερινής.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι. Είναι χωριστή. Έχει αποφασιστεί ως ξεχωριστή, τρίτη συνεδρίαση κατά την έναρξη της διαδικασίας. Αντιλαμβάνομαι ότι τα κυβερνητικά κόμματα δεν έχουν τι να πουν και προσπαθούν να εξοικονομήσουν την παρουσία τους, αλλά εδώ δρομολογούνται ρυθμίσεις εφ’ όλης της ύλης. 
Ο κύριος Υπουργός φέρνει εκπρόθεσμη ρύθμιση για τις επαναληπτικές εκλογές που θα γίνουν εκεί όπου με δικαστική απόφαση ακυρώθηκε το αποτέλεσμα. Σιωπά, ποιεί την νήσσαν, δεν την εμφανίζει, κρυφίως και υπογείως την καταθέτει. Υποθέτω –για να μην σας πω ότι είμαι σίγουρη- ότι αύριο θα συμβεί το ίδιο. Θα έχουμε βροχή τροπολογιών και δεν είναι ποτέ δυνατόν να προχωρεί έτσι η συζήτηση. 
Ήδη ουσιαστικά έχει εξασφαλιστεί ότι αυτή η Βουλή λειτουργεί ως κυβερνητικό εργαλείο. Και είναι πραγματικά ντροπή το ότι αυτό μεθοδεύεται και επισπεύδεται από –ποιον;- εκείνον που έπρεπε να είναι εγγυητής της δικαιοσύνης, της διαφάνειας και των δικαιωμάτων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε. Δεν θα σας απαντήσω σε όλα. Απλά πρέπει να σας πω…</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός&#160;Δικαιοσύνης, Διαφάνειας και Ανθρωπίνων Δικαιωμάτων): Θα απαντήσω μετά ή αύριο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, εγώ ως Προεδρείο μιλάω. Το τι θα πείτε εσείς, κύριε Υπουργέ, είναι δικό σας θέμα. 
Βλέπετε ότι υπάρχει μεγάλη ανοχή από το Προεδρείο σε ό,τι αφορά τον χρόνου και βέβαια βλέπετε ότι είναι εγγεγραμμένοι στον κατάλογο πάρα πολλοί συνάδελφοί μας της Αντιπολίτευσης, για να μην πω μόνο της Αξιωματικής Αντιπολίτευσης.</ChairmanSpeech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κυρία Πρόεδρε, επί της διαδικασίας θα μπορούσα να κάνω μια ερώτηση;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να κλείσω με την κυρία Κωνσταντοπούλου πρώτα. 
Προφανώς και έχετε δίκιο με την έννοια ότι ο χρόνος θα υπάρξει και αύριο. Γι’ αυτό βάλαμε και συνεδρίαση.  
Κύριε Αναγνωστάκη, έχετε το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κυρία Πρόεδρε, απευθύνομαι στην κοινοβουλευτική εμπειρία σας. Αν όντως υπάρξει αύριο ένας μεγάλος αριθμός τροπολογιών, αυτοί που σήμερα έχουν τοποθετηθεί δεν θα πρέπει να έχουν τη δυνατότητα τοποθέτησης στις νέες τροπολογίες;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Προφανώς, κύριε Αναγνωστάκη, γι’ αυτό και βάλαμε και άλλη συνεδρίαση. Καταλαβαίνω τι θέλετε να πείτε. Είπαμε ότι θα γίνει και η αυριανή συνεδρίαση, επεκτάθηκε η συζήτηση επί του νομοσχεδίου και προφανώς των τροπολογιών, γιατί υπάρχει πληθώρα τροπολογιών και δη σοβαρών. Γι’ αυτό αφήσαμε και την Πέμπτη, για να υπάρχει άνεση χρόνου.</ChairmanSpeech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Το κατανοώ, κυρία Πρόεδρε, αλλά ρωτάω αν θα ανοίξει νέος κατάλογος ο οποίος θα δώσει τη δυνατότητα τοποθέτησης στις νέες τροπολογίες.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι. Θα υπάρχει απλά η άνεση να γραφούν ως προτασσόμενοι συνάδελφοι με πολύ λιγότερο χρόνο προφανώς, για να μπορέσουν να πουν συμπληρωματικά αυτά που θέλουν. Και βέβαια οι δευτερολογίες θα υπάρξουν σε αυτούς οι οποίοι τις έχουν και βέβαια και στους συναδέλφους που έχουν μιλήσει.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα μπορούσα να έχω το λόγο;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι, κυρία Κωνσταντοπούλου, σας ακούμε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το Προεδρείο κανονικά θα έπρεπε να είναι ενιαίο. Ωστόσο δεν είναι. Τι εννοώ; Την Τρίτη το βράδυ, όταν εμείς ζητήσαμε να οριοθετηθεί τι συζητάμε και πότε, που ήταν Προεδρεύων ο κ. Δραγασάκης, δεν κάναμε χρήση των δευτερολογιών μας στην επί της αρχής συζήτηση, με τη συμφωνία και ανακοίνωση ότι αυτές οι δευτερολογίες θα γίνονταν σήμερα επί της αρχής.</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Τις κάνατε. Μιλήσατε. Εδώ ήμασταν και σας ακούσαμε.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας παρακαλώ, κύριε Καραγκούνη.</Speech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Είδατε τι άσχημο είναι να μιλάει ο άλλος όταν μιλάς;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Κασσή, εσείς αρμοδίως θα απαντήσετε, όταν κληθείτε. Μόνο να μη βγείτε να κλαίτε και να ζητάτε συγγνώμη από τα κανάλια, όπως κάνατε την άλλη φορά.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ. Μιλήστε επί του θέματος.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μα, σας παρακαλώ να κάνετε μια υπόδειξη στους διακόπτοντες.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, μιλήστε επί του θέματος. Καθυστερούμε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Την Τρίτη, λοιπόν, το βράδυ συμφωνήθηκε αυτό. 
Αντ’ αυτού, σήμερα κληθήκαμε οι Εισηγητές –εγώ θα μιλήσω από πλευράς Εισηγητών, ασχέτως που δεν είναι εδώ ο Εισηγητής της Νέας Δημοκρατίας- να κάνουμε γενική εισήγηση επί των άρθρων, με χρόνο δέκα λεπτά και στα δεκαπέντε λεπτά άρχισε πια η φίμωση. 
Εάν η αντίληψη είναι ότι αυτό εξαντλεί την υποχρέωση τοποθέτησης σε αυτόν τον ορυμαγδό –ξαναλέω- νομοθετικών διατάξεων που αφορούν τα πάντα και οι οποίες εμπλουτίζονται κάθε λίγο με νέες τροπολογίες, έχω να πω ότι πια η Κυβέρνηση έχει εξαντλήσει τα εργαλεία, τις μεθόδους και τα κόλπα της εκτροπής. 
(BS)
(AT)
Είναι εντελώς γυμνή, όπως εντελώς γυμνός είναι ο κύριος Υπουργός που αποφεύγει να απαντήσει ενώ τον ρωτάω τι είναι οι τροπολογίες που κρύβει και που έφερε πριν από λίγο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα απαντήσει, όπως το έχει δηλώσει.
Κύριε Καραγκούνη, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ευχαριστώ, κυρία Πρόεδρε.
Μια διευκρίνιση θα ήθελα να κάνω, επειδή αναφέρθηκε η κυρία Κωνσταντοπούλου στην Τρίτη το βράδυ.
Μα, κυρία Κωνσταντοπούλου, εδώ ήμασταν. Κάνατε χρήση της δευτερολογία σας.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, κύριε Καραγκούνη. Για δυο λεπτά έγινε χρήση και μόνο.</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ξέρετε αυτά μπορούμε να τα δούμε στα Πρακτικά. Υπάρχει η τηλεόραση. Μπορείτε να τα δείτε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μπορούμε να το δούμε στα Πρακτικά, παρακαλώ. Ας συνεχίσουμε τώρα.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Κάνατε χρήση. Εδώ ήμασταν, δεν ήμασταν σε άλλη Αίθουσα. Πρώτον αυτό.
Δεύτερον, αυτό που συμφωνήθηκε είναι αυτό που συμφώνησε το Προεδρείο και αυτό που συμφώνησε η Βουλή. Αυτό γίνεται. Αν δεν παρεμβαίνατε, δεν θα χάναμε το χρόνο. Εδώ βλέπω τον κατάλογο των ομιλητών. Υπάρχουν πολλοί συνάδελφοί σας που τους δίνεται η δυνατότητα να μιλήσουν. Ο κύριος Ψύρρας περιμένει τόση ώρα να μιλήσει.
Αφήστε τους Βουλευτές να μιλήσουν. Νομίζω ότι υπάρχει άπλετος χρόνος να τοποθετηθούν όλοι οι συνάδελφοι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Καραγκούνη, ευχαριστώ πολύ.
Κύριε Τσούκαλη, παρακαλώ. Έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κυρία Πρόεδρε, επειδή έχουμε βαρεθεί να εντοπίζουμε τις κακές κοινοβουλευτικές τακτικές της Κυβέρνησης, θα ήθελα σας παρακαλώ να υποβάλω το εξής αίτημα. Επειδή έχουμε μονίμως τους συνεργάτες μας έξω από το αρμόδιο γραφείο της Βουλής για να βλέπουμε τις τροπολογίες και πολλές φορές τις χάνουμε, γιατί πρέπει να είναι συνεχώς εκεί ο συνεργάτης μας, σας παρακαλώ πολύ φροντίστε κάθε φορά που κατατίθεται μια υπουργική τροπολογία να αναλαμβάνει το Υπουργείο για διευκόλυνση δική μας να μοιράζεται τουλάχιστον στους εισηγητές και κοινοβουλευτικούς εκπροσώπους. Μόνο αυτό. Δεν μπορούμε να παρακολουθήσουμε τη διαδικασία. Δηλαδή αυτές τις δυο τροπολογίες που ανακοίνωσε η κυρία Κωνσταντοπούλου εμείς δεν τις ξέραμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Τσούκαλη, προφανώς το Προεδρείο πρέπει να μοιράσει. Μόλις δεχθεί, καλώς ή κακώς, μια τροπολογία, έστω και εκπρόθεσμη, το Προεδρείο με τη γραμματεία…</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Να μοιράζεται απευθείας σε εμάς. Αυτό εννοώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αυτό κάνουμε. Μόλις έρθει εδώ, όπως έρχεται, γίνεται η σχετική διαδικασία. 
Θέλετε να μοιράζεται απευθείας στους εισηγητές;</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Μάλιστα. Γιατί δεν μπορεί…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αν είναι εκτός ο εισηγητής, πώς θα σας μοιράσουμε; Είναι μια λογική παρατήρηση. 
Εν πάση περιπτώσει, είναι ένα θέμα. 
Έχουμε πάρει από το γραφείο του κυρίου Πρωθυπουργού μια ενημερωτική επιστολή σύμφωνα με την οποία μας παρακαλεί να ανακοινώσουμε στο Σώμα ότι με το 161/12-11-2014 προεδρικό διάταγμα που δημοσιεύθηκε στο ΦΕΚ 244/12-11-2014 έγινε αποδεκτή η παραίτηση που υπέβαλε ο Γεώργιος Στύλιος του Δημοσθένους από τη θέση του Υφυπουργού Παιδείας και Θρησκευμάτων και απαλλάχθηκε από τα καθήκοντά του. 
Επίσης, με το 162/12-11-2014 προεδρικό διάταγμα, που δημοσιεύθηκε στο ΦΕΚ 244/12-11-2014 διορίστηκε ο Γεώργιος Γεωργαντάς του Παύλου στη θέση του Υφυπουργού Παιδείας και Θρησκευμάτων. 
(Στο σημείο καταχωρίζεται στα Πρακτικά η προαναφερθείσα επιστολή, η οποία έχει ως εξής: 
�
�</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Μέχρι πού θα πάει ο κατάλογος;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας είπα τους συναδέλφους που θα μιλήσουν. Ξαναλέω: Ο κ. Ψύρρας που είναι στο Βήμα, ο κ. Νταβλούρος, η κ. Μακρή και ο κ. Παρίσης Μουτσινάς.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κυρία Πρόεδρε, θα ήθελα το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, έχετε το λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Τοποθετούμενη προηγουμένως στην ομιλία μου, είχα προϊδεάσει τον κύριο Υπουργό και μάλιστα είχα κάνει έκκληση να σταματήσει αυτή η ιστορία με τις εκπρόθεσμες τροπολογίες. Βλέπω ότι αυτή η ιστορία δεν έχει τέλος. Εν πάση περιπτώσει, κύριε Υπουργέ, κάποια στιγμή θα πρέπει να σοβαρευτούμε. Δεν είναι δυνατόν στο τέλος της δεύτερης μέρας να φέρνετε εκπρόθεσμες και δη υπουργικές τροπολογίες. 
Θέλω να πω το εξής. Είναι γεγονός ότι ο κατάλογος των ομιλητών που έχουν εγγραφεί είναι μεγάλος. Όμως ενδεχομένως να υπήρχαν και κάποιοι συνάδελφοι που να ήθελαν να τοποθετηθούν σε συγκεκριμένες τροπολογίες. Δεν καταλαβαίνω τι είδους νομοθέτηση είναι αυτή, κύριε Υπουργέ. Εν πάση περιπτώσει, θα σταματήσει αυτός ο κατήφορος κάποια στιγμή; Πρέπει να σταματήσει. Δεν το καταλαβαίνετε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα γραφούν οι υπόλοιποι ως προτασσόμενοι, κυρία Χρυσοβελώνη.
Εν πάση περιπτώσει το Προεδρείο κάνει ό,τι μπορεί για να εξυπηρετεί τους συναδέλφους, όπως έχει υποχρέωση. Αν η Κυβέρνηση δεν αντιλαμβάνεται αυτό που κάνει, το Προεδρείο δεν φέρει ευθύνη. 
Ο κ. Ψύρρας έχει το λόγο. 
(MA)
				(BS)</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κυρία Πρόεδρε.
Κατατέθηκαν πάρα πολλές τροπολογίες με περιεχόμενο άσχετο στο συζητούμενο νομοσχέδιο, γι’ αυτό και γίνεται η όλη συζήτηση. Το ζήτημα είναι ότι το Κοινοβούλιο εθίζεται επικίνδυνα σε αυτό το φαινόμενο. Και η ανοχή του Προεδρείου και των Βουλευτών της Συμπολίτευσης δημιουργεί τώρα -και θα συνεχίσει να δημιουργεί και αύριο με άλλες κυβερνήσεις- αυτόν τον εθισμό στην κακή διαδικασία της νομοθέτησης. Κι όμως υπάρχει ο ν. 4048/2012 για τη ρυθμιστική διακυβέρνηση και τις αρχές της καλής νομοθέτησης, ο οποίος ουσιαστικά δεν εφαρμόζεται. 
Κυρίες και κύριοι συνάδελφοι, θα δώσω μια σειρά από αριθμούς, γι’ αυτό παρακαλώ την προσοχή σας: Ο μέσος όρος ετήσιας παραγωγής τυπικών νόμων την περίοδο 2010-2013 ανέρχεται σε σαράντα έξι. Για την ίδια περίοδο, αν συνυπολογίσουμε τις κυρώσεις διεθνών συμφωνιών, την ενσωμάτωση οδηγιών και τις κυρώσεις πράξεων νομοθετικού περιεχομένου, ο μέσος όρος ανέρχεται σε εκατόν πέντε. Το 2013 υπήρξε η χρονιά με τη μεγαλύτερη νομοπαραγωγική δραστηριότητα, καθώς είχε εκατόν τριάντα δύο νομοθετικές πράξεις. Οι δε υπουργικές αποφάσεις και οι εγκύκλιοι ήταν αναρίθμητες. 
Τα τελευταία, λοιπόν, χρόνια η Βουλή έχει μετατραπεί σε βιομηχανία πράξεων νομοθετικού περιεχομένου. Έχει κυρώσει τριάντα πράξεις νομοθετικού περιεχομένου την τελευταία πενταετία, είκοσι τρεις εκ των οποίων μόνο την τελευταία διετία, ενώ –προσέξτε- από το 1975 μέχρι και το 2009 είχε κυρώσει μόνο έξι. Η αναλογία των τυπικών νόμων προς τις κανονιστικές πράξεις είναι ένας νόμος προς σαράντα επτά πράξεις. Η κυριαρχία, λοιπόν, των κανονιστικών πράξεων έναντι των τυπικών νόμων είναι εντυπωσιακή. 
Αυτό πρακτικά, με αριθμούς σημαίνει υποβάθμιση του ρόλου του Κοινοβουλίου. Όπως, επίσης, είναι σαφής η τάση να οδηγηθούμε δια της διολισθήσεως στην εδραίωση ενός διοικητικού κράτους. Μάλιστα, φαίνεται από όλες αυτές τις πρακτικές ότι είναι επιλογή της Κυβέρνησης η συγκρότηση ενός τέτοιου διοικητικού κράτους. Δυστυχώς, μέχρι σήμερα η σημασία αυτής της επιλογής δεν έχει αναλυθεί επαρκώς πολιτικά. 
Παρά την τροποποίηση του Κανονισμού της Βουλής, το 2010 υπήρξε αύξηση του αριθμού των τροπολογιών, τις περισσότερες φορές σε νομοσχέδια με διαφορετική ρυθμιστική ύλη. Μόνο στην ΙΕ΄ Κοινοβουλευτική Περίοδο, από το 2012 μέχρι σήμερα, έχουν κατατεθεί περισσότερες από χίλες εννιακόσιες ογδόντα τροπολογίες.
Κυρίες και κύριοι συνάδελφοι, οι επισημάνσεις αυτές γίνονται, έστω και εις ώτα μη ακουόντων, μόνο και μόνο για να καταγραφεί ως τεκμηριωμένη αντίδραση μια συνεχόμενη πρακτική κακής νομοθέτησης, την οποία είναι βέβαιο ότι θα την βρούμε μπροστά μας γιατί θα δημιουργήσει πάρα πολλά προβλήματα. 
Κλείνω αυτό το ζήτημα και έρχομαι στην τροπολογία με τα «κόκκινα» δάνεια. Γνωρίζουμε ότι περιέχει θετικές ρυθμίσεις, αν αναλογιστεί κανείς ότι έρχεται να ανακουφίσει εκατόν εξήντα πέντε χιλιάδες επαγγελματίες και επιχειρήσεις που απασχολούν περισσότερους από επτακόσιους χιλιάδες ανθρώπους. Έπρεπε να έχει κατατεθεί νωρίτερα. Αν το μέτρο είχε ληφθεί πριν δύο χρόνια, σε συνδυασμό με τη ρύθμιση των οφειλών προς το Δημόσιο και τα ασφαλιστικά ταμεία, θα είχαν σωθεί οι μισές από τις είκοσι τρεις χιλιάδες επιχειρήσεις που έκλεισαν. Φοβάμαι ότι είναι ήδη πολύ αργά για πάρα πολλές επιχειρήσεις, γιατί το ελληνικό εμπόριο ασφυκτιά από τα χρέη. Αν αναλογιστεί, δε, κανείς και τα χρέη προς τα ασφαλιστικά ταμεία, τότε έχει μια εικόνα η οποία δείχνει σχεδόν ένα αδιέξοδο. 
Επισημαίνω εν συντομία τα θολά σημεία στην τροπολογία. Πρώτο σημείο: Για το πρώτο είδος ρύθμισης που αφορά ένα μεγάλο ποσοστό μικρομεσαίων επιχειρήσεων –στο άρθρο 2 παράγραφος 4- αναφέρεται ότι οι τράπεζες παρέχουν την αιτούμενη διαγραφή κατά τη διακριτική τους ευχέρεια, πράγμα που σημαίνει ότι οι ίδιες οι τράπεζες είναι αυτές που θέτουν τα κριτήρια και αναλόγως αποφασίζουν, όχι μόνο για το είδος της ρύθμισης, αλλά και για την ένταξη του εκάστοτε αιτούντα στην εν λόγω ρύθμιση. 
Δεύτερο σημείο: Δεν υπάρχει σαφής κατεύθυνση στο είδος των ρυθμίσεων των χρεών από τις τράπεζες.
				(XS)
(PS)
Αντίθετα, είναι υποχρέωση του αιτούντα να δηλώσει την καθαρή περιουσιακή του θέση και δίνει τη δυνατότητα στις τράπεζες να θέσουν ως κριτήριο τις περαιτέρω εξασφαλίσεις για την ένταξη του αιτούντα στη ρύθμιση. 
Τρίτο σημείο. Από τις διατάξεις δεν προκύπτει σε ποιο είδος οφειλής ή τραπεζικού προϊόντος αναφέρεται, αν δηλαδή αφορά μόνο στα επαγγελματικά δάνεια ή αν περιλαμβάνει άλλους τύπους δανείων που έχουν λάβει οι επιχειρήσεις, όπως για παράδειγμα τα δάνεια των σεισμόπληκτων, πυρόπληκτων και των αγροτών. 
Στην παρουσίαση της τροπολογίας που έκανε ο κ. Δένδιας είπε ότι περιλαμβάνονται και τα χρέη της «κακής» Αγροτικής Τράπεζας και πως η ρύθμιση δεν αφορά αγρότες ως φυσικά πρόσωπα, αλλά αγρότες που έχουν εκμετάλλευση, ακριβώς ό,τι ισχύει για όλες τις επιχειρήσεις. Μάλιστα, ερωτηθείς για το ύψος του ποσού των συγκεκριμένων δανείων και τον αριθμό των αγροτών, απάντησε ότι δεν είναι μεγάλος ο αριθμός, αλλά δεν έχουμε στατιστική εικόνα. Αναρωτιέμαι γιατί δεν ορίζεται ρητώς και πρέπει να προβαίνουμε σε ερμηνεία του νόμου. 
Έρχομαι στην τροπολογία 1972/124 για τα βοσκοτόπια. Η συγκεκριμένη τροπολογία ζητά να κατανεμηθούν ορθολογικά οι βοσκότοποι σε όλη τη χώρα με ενδεχόμενη μεσοσταθμική μείωση των επιλέξιμων βοσκήσιμων εκτάσεων από νομούς που παρουσιάζουν μεγαλύτερη αυτάρκεια. 
Κύριοι συνάδελφοι, πίσω από αυτήν την κομψή διατύπωση κρύβεται η απαίτηση να γίνουν αυξομειώσεις βοσκοτόπων ανά νομό. Δηλαδή, απλά πράγματα: να αφαιρούμε βοσκότοπους από τη μία περιοχή για να ενισχύσουμε μία άλλη. Αυτό είναι. Αλλά πώς μπορούμε να προχωρήσουμε σε κάτι τέτοιο όταν δεν υπάρχει Εθνικό Κτηματολόγιο, όταν δεν έχει γίνει χαρτογράφηση των βοσκήσιμων εκτάσεων;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
 Ας μην ξεχνάμε τα πρόστιμα που έχουν επιβληθεί από την Ευρωπαϊκή Ένωση και τα οποία πληρώνουμε ακόμα, δυστυχώς. Η προχειρότητα και η λογική μιας τέτοιας βιαστικής νομοθέτησης εξυπηρετεί απλώς πελατειακούς στόχους και δυστυχώς αυτή η νοοτροπία είναι ακόμα παρούσα. Το πρόβλημα των βοσκοτόπων δεν αντιμετωπίζεται με τέτοιου είδους τροπολογίες, γιατί όλοι ξέρουμε ότι τα βασικά προβλήματα στο ισχύον σύστημα διαχείρισης των βοσκοτόπων ξεκινούν και από την πολυπλοκότητα του νομικού καθεστώτος και από τις διαφορές μεταξύ υπηρεσιών του Υπουργείου Αγροτικής Ανάπτυξης και του Υπουργείου Περιβάλλοντος -που ακόμα δεν έχουν καταφέρει να ορίσουν και να συμφωνήσουν μεταξύ τους τι ακριβώς είναι «βοσκότοπος»- και από το κοινόχρηστο σύστημα διαχείρισης βοσκοτόπων που συνεπάγεται έλλειψη ατομικής ευθύνης, επομένως ο κτηνοτρόφος αναπόφευκτα δεν συντηρεί τις βοσκήσιμες εκτάσεις, αλλά έχουμε το φαινόμενο της υπερβόσκησης ή της υποβόσκησης, με αντίστοιχα προβλήματα και από την έλλειψη χαρτογράφησης και από την καθιέρωση και εφαρμογή του ολοκληρωμένου σχεδίου χρήσεων γης σε επίπεδο δήμων, το οποίο λείπει. Δίχως αυτά τα εργαλεία ανάπτυξης δεν είναι δυνατόν να προχωρήσουμε σε σοβαρή προσπάθεια για να λυθεί το ζήτημα των βοσκοτόπων.
Αυτά τα μέτρα που ανέφερα εν συντομία επείγουν. Δεν χρειάζονται μικροεξυπηρετήσεις πελατειακού χαρακτήρα, γιατί έτσι δεν γίνεται ανάπτυξη, ούτε δίδεται ουσιαστική βοήθεια στους παραγωγούς. Πρέπει να γίνει κατανοητό ότι στην Ελλάδα της κρίσης χρειάζονται μέτρα ορθολογικά και μελετημένα και όχι προχειρότητες που έχουν τελικά ως αποτέλεσμα και να πολλαπλασιάζουν και να διογκώνουν αμέσως μετά τα προβλήματα. 
Η λογική του «σηκώνω το χαλί και βάζω τα σκουπίδια από κάτω και το σκεπάζω για να τα ξαναβρώ αμέσως μετά» πρέπει να τελειώνει. Είναι προφανές ότι εμείς δεν θα στηρίξουμε την τροπολογία και καλούμε τέτοιου είδος παλαιοκομματικές λογικές που εκπέμπει να εξοβελιστούν από το Ελληνικό Κοινοβούλιο. 
Ευχαριστώ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Ψύρρα. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και δύο εκπαιδευτικοί συνοδοί τους από το Πρώτο Γενικό Λύκειο της Πάτρας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ο κ. Αθανάσιος Νταβλούρος έχει το λόγο. Θα σας ακούσουν και οι Πατρινοί, κύριε Νταβλούρο.</ChairmanSpeech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Ευτυχής συγκυρία, κυρία Πρόεδρε, από τα θεωρεία να υπάρχουν οι αυριανοί πολίτες της Αχαΐας και να τους ευχηθώ καλή σταδιοδρομία και για όσους τυχόν θα τους ενδιέφερε η παρουσία τους σήμερα εδώ ας είναι και η εναρκτήρια πορεία προς τον κοινοβουλευτικό τους ενδεχόμενα βίο. 
Έρχομαι πολύ σύντομα στο βασικό νομοσχέδιο, το οποίο εισάγεται για συζήτηση στη Βουλή.
(OR) 
(4XS)
Θα έλεγα ότι η στάση η οποία για μια ακόμα φορά εκδηλώνεται από πλευράς της Αξιωματικής Αντιπολίτευσης δεν μας προκαλεί καμμία απολύτως έκπληξη, γιατί είναι μια επαναλαμβανόμενη τακτική, την οποία έχουμε γνωρίσει από την έναρξη αυτής της κοινοβουλευτικής περιόδου. 
Κυρίες και κύριοι συνάδελφοι, φαίνεται ότι η Αξιωματική Αντιπολίτευση αντιλαμβάνεται τις υποχρεώσεις απέναντι στον ενιαίο ευρωπαϊκό χώρο α λα καρτ. Ό,τι εξυπηρετεί, όχι απλά το διεκδικούμε -και άριστα κάνουμε- αλλά σε όσα μπορούν να αποτελέσουν αντικείμενο απλά για τριβές που υπηρετούν εντυπώσεις υπερθεματίζουμε. 
Τι έχουμε εν προκειμένω; Ένα τυπικό κείμενο, που επιχειρεί να ενσωματώσει στην εθνική νομοθεσία τρεις αποφάσεις-πλαίσιο της Ευρωπαϊκής Επιτροπής, η οποία αναφέρεται στο χώρο της ενιαίας ευρωπαϊκής δικαιοσύνης. Εκεί ακούστηκαν αιτιάσεις, ότι δήθεν δεν καταθέσαμε κι εμείς τις τυχόν αντιρρήσεις ή βελτιώσεις σε όλα αυτά τα οποία αναφέρονται στις συγκεκριμένες αποφάσεις. Παραβλέπουν, βέβαια, ότι το σύνολο των ευρωπαϊκών χωρών έχουν ήδη προηγηθεί της δικής μας αυτής πρωτοβουλίας, η οποία ήρθε πράγματι με καθυστέρηση. 
Επειδή ο χρόνος είναι περιορισμένος, θα έρθω πολύ σύντομα στις τροπολογίες, οι οποίες έχουν κατατεθεί. Θα ξεκινήσουμε με αυτή που θα μπορούσε πράγματι κάτω από άλλες περιστάσεις να είχε έρθει με έναν πιο συντεταγμένο τρόπο, κύριε Υπουργέ της Επικρατείας -μια και παρίσταστε- γιατί νομίζω ότι η συγκεκριμένη τροπολογία που αφορά τη ρύθμιση των «κόκκινων» δανείων θα έπρεπε να αποτελεί ένα εργαλείο επικοινωνιακό που να προάγει και τις παραταξιακές μας διεκδικήσεις. 
Εμείς όμως, όπως συνηθίζουμε, μάλλον δεν τα πάμε καλά στον τομέα αυτό, σε αντίθεση με τη στείρα, πλην όμως πληθωρική παρουσία των στελεχών της Αξιωματικής Αντιπολίτευσης, όταν ακόμα προασπίζονται και υπηρετούν τακτικές και επιλογές που οδηγούν τον τόπο στις παθογένειες του χτες. 
Αυτή την τροπολογία, η οποία θα μπορούσε κάλλιστα να χαρακτηριστεί ως ο ορισμός μιας προσπάθειας αναδιάταξης του ιδιωτικού χρέους, που προηγούμενο δεν έχει γνωρίσει ο τόπος, αντί να την στηρίξουμε και να προστρέξουμε όλες οι πτέρυγες της Βουλής σε ενδεχόμενες συμπληρώσεις ή βελτιώσεις της, βλέπουμε και εδώ μια στείρα στάση. 
Ο ΣΥΡΙΖΑ διαμαρτύρεται και κόπτεται για την προάσπιση όλων των αδύναμων κοινωνικών ομάδων και μοιράζει βεβαίως τις ανέξοδες υποσχέσεις του. Όλα αυτά όμως, κυρίες και κύριοι συνάδελφοι, χωρίς ίχνος αίσθησης της δημοσιονομικής πραγματικότητας και των ορίων αντοχής της ελληνικής οικονομίας. 
Την ίδια ώρα, όμως, που διαμαρτύρεται ακόμα και για τόσο θετικές νομοθετικές πρωτοβουλίες, τις οποίες από ετών επιζητά η ελληνική επιχειρηματική κοινωνία, οφείλει να εξηγήσει στο λαό πώς είναι δυνατόν να υπόσχεται χωρίς αντίκρισμα, όταν όλοι γνωρίζουμε με ποιο τρόπο υπηρετεί την προοπτική ανάταξης της ελληνικής οικονομίας. Με την διαρκή προσπάθειά του να προκαλέσει αποσταθεροποίηση ίσως; Με τον τρόπο με τον οποίο υποστηρίζει τις παθογένειες και τα οργανωμένα συμφέροντα συγκεκριμένων ομάδων; Μήπως με τη στείρα άρνησή του σε κάθε αναρυθμιστική πρωτοβουλία; Ή τέλος, απειλώντας όποιον θα τολμούσε να επενδύσει στον τόπο αυτό; 
Ανησυχεί βεβαίως δικαιολογημένα, κατά την άποψή μου, για την προοπτική του, γιατί φοβάται ο ΣΥΡΙΖΑ, κυρίες και κύριοι συνάδελφοι, την επόμενη ημέρα. 
(XA)
(OR)
Είναι η μέρα αυτή, η οποία είναι το αποτέλεσμα πλέον μιας οργανωμένης, σοβαρής και σχεδιασμένης κυβερνητικής προσπάθειας να βγάλει τον τόπο από τα αδιέξοδα και να κινηθούμε σε μια κατεύθυνση προοπτικής.
Εδώ, κύριε Υπουργέ, θα σταθώ σε ελάχιστα σημεία αυτής της τροπολογίας. Θέλω να δούμε το ζήτημα της συγκρότησης της επιτροπής παρακολούθησης και συντονισμού υλοποίησης των θεσπιζόμενων μέτρων με στόχο την ταχεία και αποτελεσματική εφαρμογή τους. Και νομίζω ότι αυτή η επιτροπή δεν μπορεί παρά να αποδοθεί σε ανεξάρτητο φορέα, για να μην έχει απολύτως καμία σχέση με τις εκπροσωπήσεις των τραπεζών για τις οποίες δεν έχουμε πειστεί αν και σε ποιο βαθμό μπορούν να ανταποκριθούν σε εκείνο το οποίο εμείς σήμερα νομοθετούμε. Μέχρι σήμερα έχουν διαψευσθεί οι προσδοκίες μας από τη στάση των συστημικών τραπεζών.
Εδώ επίσης θέλω να κάνω την παρατήρηση ότι από την τροπολογία αυτή της υπαγωγής σε ρύθμιση των «κόκκινων» δανείων εξαιρούνται εκείνοι που κατά την άποψή μου θα έπρεπε πρωτίστως να είχαν επιβραβευτεί. Και αναφέρομαι στους συνεπείς επιχειρηματίες, οι οποίοι με μεγάλες θυσίες κατόρθωσαν να είναι ενήμεροι και αυτή η αγωνία, για να είναι διαρκώς ενήμεροι, ίσως τους προσέθεσε επιπλέον υποχρεώσεις απέναντι στους πιστωτικούς φορείς. Αυτούς πρέπει πρωτίστως και κύρια ή τουλάχιστον αναλογικά με όλους όσους μπορούν να αποτελέσουν υποκείμενο υπαγωγής στη ρύθμιση, αναλόγως να τους αντιμετωπίσουμε. 
Ομοίως, πρέπει να υπάρξει σαφέστατη διευκρίνιση αν στα καταστήματα που τελούν υπό εκκαθάριση υπάγονται ή όχι οι συνεταιριστικές τράπεζες. Έχουμε τη διαβεβαίωση του Υπουργού Ανάπτυξης ότι βεβαίως και υπάγονται και δεν θα μπορούσε άλλως να αντιμετωπιστεί αυτή η διαδικασία.
Επίσης, θα πρέπει –και νομίζω ότι είναι και νομικό και ηθικό θέμα, κύριε Υπουργέ- να αντιμετωπιστεί και το ζήτημα των απολυμένων της Αχαϊκής Συνεταιριστικής Τράπεζας, οι οποίοι είναι ελάχιστοι. Η πρώτη προσπάθεια στην κατεύθυνση της αποκατάστασης αυτού του προσωπικού ξεκινά από την Αιολική Συνεταιριστική Τράπεζα, της οποίας -όπως πληροφορούμαι- μέρος των εργαζομένων ήδη με ένα ειδικό καθεστώς έχουν ενταχθεί στο προσωπικό της Εθνικής Τράπεζας.
Βεβαίως, σ’ αυτή τη ρύθμιση δεν μπορούν να εξαιρεθούν τα πυρόπληκτα με την εγγύηση του δημοσίου που κατέπεσε από μηνός Ιανουαρίου του 2013. 
Και βεβαίως, στις ρυθμίσεις των εκατό δόσεων είναι αυτονόητο ότι μετά την εγκύκλιο της Γενικής Γραμματέως Εσόδων δεν μπορεί να εξαιρεθεί και η καταβολή του ΕΝΦΙΑ.
Τέλος, θέλω να μιλήσω για ένα λεπτό για το κράτος των τραπεζών, κύριε Υπουργέ. Δεν είμαστε καθόλου ικανοποιημένοι με τον τρόπο με τον οποίο έχουν ανταποκριθεί στις μέχρι σήμερα νομοθετικές πρωτοβουλίες: 
Έχει ψηφιστεί από το 2004 ο νόμος για τα πανωτόκια που δεν επιτρέπει διεκδίκηση, πέραν του διπλάσιου του κατ’ αρχήν κεφαλαίου, είσπραξης και σήμερα διαπιστώνουμε να απαιτούν δεκαπλάσια του αρχικού κεφαλαίου. 
Τι συμβαίνει με το ακατάσχετο το οποίο έχουμε νομοθετήσει και αφορά για παράδειγμα τις ενισχύσεις από τα ευρωπαϊκά κονδύλια; Συνεχίζουν να τα κατακρατούν. 
Τι συμβαίνει και πώς ελέγχονται αναφορικά με τις ανενεργές καταθέσεις; Είναι αυτά που μας λένε; 
Τι συμβαίνει με τις καταθέσεις που έχουν δεσμευθεί στα πλαίσια εισαγγελικών ερευνών; Αυτά δεν πρέπει να αποτελέσουν αντικείμενο διαχείρισης της ίδιας της πολιτείας και όχι προνόμιο των τραπεζών; 
Ποιος θα πληρώσει για τα δάνεια τα οποία έδωσαν οι συστημικές τράπεζες έξω από κάθε κανόνα που ορίζεται από την Τράπεζα της Ελλάδος; 
Και τέλος, τι έχουμε να πούμε στους δεκαπέντε χιλιάδες Έλληνες μικροομολογιούχους, πάνω στη δυστυχία των οποίων κυρίως επιχειρεί να ασελγήσει η Αξιωματική Αντιπολίτευση;
(SM)
(XA)
Οφείλουμε εμείς με έναν ξεκάθαρο τρόπο να δώσουμε απάντηση στους ανθρώπους αυτούς, ότι σε συγκεκριμένο χρόνο η ελληνική πολιτεία αναγνωρίζοντας τη ζημία που υπέστησαν εμπιστευόμενοι το κράτος, θα τύχουν της αρωγής και της αποκατάστασης.
Τέλος, κύριε Υπουργέ, της Δικαιοσύνης –και κλείνω- θέλω να σας επισημάνω ότι μεγάλος ντόρος γίνεται τελευταία με τα δημοσιεύματα στο Capital και αλλού για αυτόν τον περίφημο Έλληνα τραπεζίτη της Ζυρίχης στο πελατολόγιο του οποίου –αναφέρουν τα δημοσιεύματα- υπάρχει πληθώρα επιχειρηματιών, εφοπλιστών, εκδοτών, εργολάβων, πολιτικών που μπερδεύονται σε διαδικασία ξεπλύματος «μαύρου» χρήματος προερχόμενου από μίζες για εξοπλιστικά και άλλα. Έχει ήδη ή θα έπρεπε ήδη ο εισαγγελέας του Αρείου Πάγου να έχει διατάξει τουλάχιστον μία προκαταρκτική.
Και τέλος, τι γίνεται με τις εξίμισι χιλιάδεςoff shore εταιρείες από τις οποίες το Υπουργείο Οικονομικών κατόρθωσε κατ’ ευφημισμό μέχρι σήμερα να έχει ελέγξει μόνο τις πενήντα και έχει εισπράξει αυτά τα πενήντα εκατομμύρια ευρώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Νταβλούρο.</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Εκεί έχουμε πολλά να διεκδικήσουμε. Και είναι χρέος και ευθύνη της ελληνικής πολιτείας να κινηθεί προς αυτή την κατεύθυνση συντεταγμένα. 
Ως προς την τροπολογία με αριθμό 1960, κύριε Υπουργέ, που αφορά τον επίτροπο του Ελεγκτικού Συνεδρίου, Προέδρου της Ελεγκτικής Επιτροπής Αστικής Ευθύνης αιρετών προβλεπόμενη από το άρθρο 141 του ν.3463/2006, θεωρώ ότι είναι επιβεβλημένη η χορήγηση παράτασης της θητείας του για το αναγκαίο εκείνο διάστημα που θα ολοκληρωθούν οι εκκρεμείς υποθέσεις τις οποίες ερευνά.
Άλλως, πώς; Θα δώσουμε συγχωροχάρτι σε εναγόμενους εκπροσώπους της αυτοδιοίκησης και θα χαθούν δεκάδες εκατομμύρια ευρώ από το ελληνικό δημόσιο.
Σας ευχαριστώ, κυρία Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Τσούκαλης.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κυρία Πρόεδρε, η πρόταση που έκανα προηγουμένως φαίνεται ότι απέδωσε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το Προεδρείο ακούει. Η Κυβέρνηση δεν ακούει.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Μόλις τώρα λάβαμε την τελευταία τροπολογία. 
Θέλω να απευθυνθώ στον κύριο Υπουργό και να πω το γνωστό, «Και εσύ Βρούτε;».
Κύριε Υπουργέ, είναι δική σας η τροπολογία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έλεος!</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν μπορούσατε τουλάχιστον εσείς να ενημερώσετε εγκαίρως και να πείτε ότι θα σας αποστείλω μία τροπολογία η οποία έχει αυτό το περιεχόμενο ούτως ώστε να είμαστε στοιχειωδώς ενήμεροι.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας, και Ανθρωπίνων Δικαιωμάτων): Θα σας πω.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Και μη μου πείτε ότι είναι τεχνικού περιεχομένου η τροπολογία, ότι αφορά τον Οργανισμό του Υπουργείου και μάλιστα ένα Προεδρικό Διάταγμα που εκδόθηκε πρόσφατα, το 2014. Σημαίνει ότι δεν είναι και τόσο επείγουσα. 
Απλώς το αναφέρω, γιατί πλέον, κυρία Πρόεδρε υφιστάμεθα το μαρτύριο της σταγόνας. Και καλή διάθεση να έχουμε, να τοποθετηθούμε επί της ουσίας των τροπολογιών, δεν μας επιτρέπει η δεοντολογία να ψηφίσουμε όσες τροπολογίες έρχονται εκπρόθεσμα. Και το δηλώνουμε εκ των προτέρων για να είμαστε καθαροί απέναντι σε όλους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η κ. Κωνσταντοπούλου για δύο λεπτά παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι, κυρία Πρόεδρε.
Κύριε Υπουργέ, επειδή πριν μιλήσατε για ευπρέπεια θα ήθελα να σας πω ότι είναι θεσμική απρέπεια αυτό που κάνετε. 
Μετά από τις διαμαρτυρίες όλων για την αδιανόητη και κατάπτυστη πρακτική της Κυβέρνησης εν κρυπτώ να εισάγει τροπολογίες επί τροπολογιών και ντροπολογίες επί ντροπολογιών, μετά τη δική σας πραγματικά ένοχη σιωπή –διότι δεν έχετε ανοίξει το στόμα σας επί της ουσίας σε όλη τη συνεδρίαση- μετά τη σιωπή σας όταν σας ρώτησα δύο φορές τι είναι οι δύο προηγούμενες εκπρόθεσμες τροπολογίες –τις προσυπογράφετε όλες και τις κρύβετε- μετά την εισήγηση του κ. Ψύρρα η οποία θα μου επιτρέψετε να πω ότι ήταν άκρως επιμορφωτική για όλους –τα τελευταία χρόνια έχουμε 1980 τροπολογίες και όλοι έχουμε συνείδηση πόσες διατάξεις και εκατοντάδες προβλέψεις περιέχουν αυτές οι τροπολογίες- μας εκτοξεύετε πάλι κρυφά και πάλι σιωπώντας μία τροπολογία του Υπουργείου σας με την οποία τροποποιείτε τι; 
(AR)
(SM)
Τροποποιείτε τον οργανισμό του Υπουργείου. Αυτόν που θεσπίζετε με Προεδρικό Διάταγμα για να έχει αυξημένες εγγυήσεις κύρους, αυτόν που τροποποιήσατε με άλλη τροπολογία στο προηγούμενο νομοσχέδιο του κ. Μητσοτάκη έρχεστε τώρα ξανά να τον τροποποιήσετε και δεν εξηγείτε τίποτα. 
Εγώ θα ήθελα να σας ρωτήσω, έτσι εντελώς δειγματοληπτικά, ας πούμε, γιατί για τα συγχρηματοδοτούμενα έργα μεταφέρεται η αρμοδιότητα από τη Διεύθυνση Οικονομικών Υπηρεσιών από το Τμήμα Προϋπολογισμού και Κρατικών Ενισχύσεων στο Τμήμα Διαχείρισης και Παρακολούθησης Συγχρηματοδοτούμενων Έργων; Αυτό αφορά διαχείριση χρημάτων. Τι έχει συντρέξει τόσο κατεπείγον που θέλετε να το εντάξετε κατ’ αυτόν τον τρόπο, εν κρυπτώ, σε μια νέα τροπολογία;
Κυρία Πρόεδρε, απλώς να σας πω ότι το Σάββατο επισκεφτήκαμε με τον Αλέξη Τσίπρα το σχολείο δεύτερης ευκαιρίας του «18 Άνω». Ουσιαστικά είναι μονάδα, κύριε Υπουργέ, -οφείλατε να το γνωρίζετε γιατί έχετε και κάποιες διατάξεις εδώ συναφείς με τα κέντρα απεξάρτησης- η οποία εγγυάται την εκπαίδευση των εξαρτημένων ανθρώπων που απεξαρτώνται και διεκδικούν πίσω τη ζωή τους. Ξέρετε τι κόστος έχει; Έχει κόστος 6.000 ευρώ το χρόνο. Αυτά τα 6.000 ευρώ το χρόνο δεν τα δίνετε, ούτε βέβαια είδαμε να προσγειώνεται καμμία κατεπείγουσα τροπολογία επ’ αυτού. Αλλά, αντίθετα μαγειρεύετε την οικονομική διαχείριση, σαν μπαγαπόντηδες, και προσγειώνετε στη Βουλή αεροπλανικές τροπολογίες οι οποίες δημιουργούν μείζονα ερωτηματικά.
Κυρία Πρόεδρε, εκ μέρους της Αξιωματικής Αντιπολίτευσης, ζητώ αύριο στη Διάσκεψη των Προέδρων να τεθεί το ζήτημα ότι τέτοιου είδους τροπολογίες, που έρχονται με αυτόν τον τρόπο, εκπρόθεσμες και που κατά τον Κανονισμό της Βουλής δεν επιτρέπεται να συζητιούνται, πρέπει να πάψουν να συζητιούνται. Πρέπει να τελειώσει αυτή η διαδικασία γιατί πραγματικά θα γίνει αυτό που ειπώθηκε προηγουμένως. Ο εθισμός στις διαδικασίες εκτροπής οδηγεί στην πλήρη φαλκίδευση της δημοκρατικής νομιμότητας. Και αυτή είναι πια η θεσμοποίηση της εκτροπής. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πρέπει να σας πω ότι το Προεδρείο δεν έχει ιδιαίτερη αρμοδιότητα στο χειρισμό ιδιαίτερα των εκπρόθεσμων τροπολογιών. Το Προεδρείο διεκπεραιώνει και παρακολουθεί τη συζήτηση. Οι υπηρεσίες του Προεδρείου, δηλαδή η γραμματεία του Προεδρείου, ας τη χαρακτηρίσω έτσι, αναγκάζεται να δέχεται και τις εκπρόθεσμες. Είναι θέμα της Βουλής να τις ψηφίζει ή όχι.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι, γι’ αυτό είπα για τη Διάσκεψη των Προέδρων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στη Διάσκεψη των Προέδρων, το ξέρετε καλά, επανειλημμένα και συνάδελφοί σας της Αξιωματικής Αντιπολίτευσης και άλλα μέλη της Διάσκεψης των Προέδρων έχουμε κάνει συζήτηση. Και ο κ. Μεϊμαράκης το έχει δεχθεί και έχει κάνει την παράστασή του στον Πρωθυπουργό, απ’ ό,τι μας έχει πει, και τον πιστεύουμε. Θα γίνει και αύριο μία συζήτηση γιατί όντως σήμερα παραείναι το φαινόμενο έντονο.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κυρία Πρόεδρε, ζητώ το λόγο για ένα λεπτό μόνο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Δρίτσας.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κυρία Πρόεδρε.
Ακριβώς, επικαλούμαι τις αποφάσεις και τα μηνύματα που έχει στείλει η Διάσκεψη των Προέδρων η οποία δεν έχει απλώς ζητήσει από την Κυβέρνηση να σταματήσει αυτό το φαινόμενο, αλλά έχει διαμηνύσει και δια του Προέδρου του Σώματος και των Αντιπροέδρων -έχει κατ’ επανάληψη διατυπωθεί με αυτόν τον τρόπο στην Αίθουσα αυτή- ότι η Βουλή των Ελλήνων δεν αποδέχεται αυτήν την κυβερνητική πρακτική. Αυτό είναι το καθαρό μήνυμα της Διάσκεψης των Προέδρων. 
Αν δια του εκβιασμού και δια της κυβερνητικής πλειοψηφίας, υποκριτικά –γιατί και στη Διάσκεψη των Προέδρων υπάρχει κυβερνητική πλειοψηφία- εμφανίζεται το Σώμα της Βουλής με δύο πρόσωπα, δια αυτής της φαλκίδευσης της πραγματικής και γνήσιας εκφρασμένης τοποθέτησης του Ελληνικού Κοινοβουλίου, τότε αναλάβετε τις ευθύνες σας. 
			(CB)
(4AR)
Εμείς όχι μόνο δεν πρόκειται να συνεχίσουμε να ανεχόμαστε αυτού του είδους την πρακτική, αλλά θα πάψουμε να ψηφίζουμε -ούτε υπέρ ούτε κατά ούτε παρών- και θα προσπαθήσουμε σε διαβούλευση και με όλα τα κόμματα της αντιπολίτευσης να υπάρξει ένα σταθερό μέτωπο, να σταματήσει αυτή η ασχημία. Δεν υπάρχει καμμία δικαιολογία πλέον, ούτε θεσμική ούτε πολιτική ούτε νομοθετική ούτε πρακτική ούτε τίποτα! Πρόκειται για μία νοοτροπία αυταρχισμού, που η Κυβέρνηση θεωρεί το Κοινοβούλιο ιδιοκτησία της. 
Καλώ την Κοινοβουλευτική Ομάδα της Νέας Δημοκρατίας και του ΠΑΣΟΚ να πάψουν να ανέχονται τέτοιες προσβολές. Σας χρησιμοποιούν και σας κάνουν να μην έχετε αξιοπρέπεια! Επιτέλους αντιδράστε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ. 
Κύριε Καραγκούνη, έχετε τον λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Κυρία Πρόεδρε, ευχαριστώ.
Δεν θέλω να κριτικάρω αυτά που είπε ο κ. Δρίτσας, αυτές τις ανοίκειες φράσεις εναντίον των Βουλευτών της Νέας Δημοκρατίας και του ΠΑΣΟΚ.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ανοίκειες πρακτικές υπάρχουν, δεν υπάρχουν «ανοίκειες φράσεις»!</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Εγώ δεν διαφωνώ με το να υπάρχει ένας εξορθολογισμός, πραγματικά, στο πώς έρχονται και συζητούνται οι τροπολογίες.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μεταρρύθμιση!</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Εγώ το έχω πει πάρα πολλές φορές, είμαι υπέρ ενός ζωντανού Κοινοβουλίου. Από τη στιγμή που θα υπάρχουν προβλήματα, καλό είναι να έρχονται τροπολογίες αν επιλύουν προβλήματα και αν βεβαίως δικαιολογούνται από τους Υπουργούς ότι πρέπει να έρθουν οι συγκεκριμένες τροπολογίες.</Speech> 
 <Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κι εμείς πώς θα τις επεξεργαστούμε;</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Αρκεί, κύριε Δρίτσα, να υπάρχει και ο σχετικός χρόνος -έχετε δίκιο- να τις επεξεργαστούμε, να τις διαβάσουμε και να τοποθετηθούμε. Αύριο έχουμε μια ολόκληρη συνεδρίαση. Πάνω από τριάντα Βουλευτές θα τοποθετηθούν. Έχουν τη δυνατότητα σήμερα να κοιτάξουν πολύ καλά τις τροπολογίες και να τοποθετηθούν. 
Δεν θα διαφωνήσω στην αρχική σας σκέψη, αλλά -σας το έχω πει πάρα πολλές φορές- σας έχω καταθέσει αρκετές δεκάδες τροπολογίες που Βουλευτές του ΣΥΡΙΖΑ έφεραν το τελευταίο διάστημα σε διάφορα νομοσχέδια, εκπρόθεσμες τροπολογίες σε άσχετα νομοσχέδια, ακολουθώντας ακριβώς την ίδια πρακτική. Κοιτάξτε βεβαίως και τη δική σας λογική και μετά να συζητήσουμε.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Και απορρίπτονται συλλήβδην!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έγινε καμμία δεκτή;</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Πάντως σας έχω καταθέσει πάνω από δέκα τροπολογίες που φέρατε, έχω πει και τα ονόματα των Βουλευτών, άσχετες τροπολογίες σε άσχετα νομοσχέδια και εκπρόθεσμες. 
Ευχαριστώ.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κυρία Πρόεδρε, αυτή την ώρα έρχεται κι άλλη τροπολογία!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, σας παρακαλώ, θα κλείσω τη συνεδρίαση!</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κυρία Πρόεδρε, θα ήθελα τον λόγο για ένα λεπτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, κυρία Χρυσοβελώνη, ξέρω την παρατήρησή σας και είναι αυτονόητη.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ο κ. Καραγκούνης είναι και νομικός, δεν θα έπρεπε να τα λέει αυτά!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, θα κλείσω τη συνεδρίαση. Μετά από την κυρία Μακρή θα κλείσει η συνεδρίαση.</ChairmanSpeech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Θα ήθελα κι εγώ τον λόγο, κυρία Πρόεδρε.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι, θα σας τον δώσω αμέσως μετά την κυρία Μακρή. 
Απλώς όσο είναι ανοιχτή η συνεδρίαση κατατίθενται τροπολογίες, έλεος!
Κυρία Μακρή, έχετε τον λόγο.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: Κύριε Καραγκούνη, είχε υπογράψει και εσάς ο πατέρας σας, όπως στα αδέρφια σας, για να σπουδάσετε στα ελληνικά πανεπιστήμια, ενώ σπουδάζατε στο εξωτερικό; Σας ερωτώ.</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Εγώ σπούδασα στο εξωτερικό; Στη Νομική Αθηνών σπούδασα.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Η σημερινή συζήτηση των αποφάσεων πλαίσιο για τη λειτουργία της δικαιοσύνης μονοπωλείται από το μασκαρεμένο σε τροπολογία νομοσχέδιο για τα «κόκκινα δάνεια». Και λέω «μασκαρεμένο», γιατί προφανώς ο κ. Δένδιας δεν θεωρεί τον διάδοχό του, κ. Σκρέκα, αρκετά ικανό για να υποστηρίξει το νομοσχέδιο. Γιατί ο κ. Δένδιας πιθανόν φοβάται μη χάσει τη δόξα ενός τέτοιου νομοθετήματος. Αυτά βέβαια είναι εικασίες. Ωστόσο, όλοι ακούσαμε για την εισβολή του νυν Υπουργού Εθνικής Άμυνας στην Επιτροπή για να ανακοινώσει τη «σοφία» που ο ίδιος κατέθεσε. Είναι γνωστό ότι η Συγκυβέρνησή σας δεν σέβεται διαδικασίες και θεσμούς. 
Ας περάσουμε όμως στην ουσία των νομοθετημάτων. Και χρησιμοποιώ πληθυντικό αριθμό γιατί πρόκειται για δύο τουλάχιστον νομοσχέδια. Στο θέμα της δικαιοσύνης φέρατε τρεις κακομεταφρασμένες αποφάσεις πλαίσιο. Ακούσαμε και στην Επιτροπή αλλά και στην Ολομέλεια την αποτυχία ενσωμάτωσής τους με ορθό τρόπο στο εθνικό δίκαιο. Σας απασχόλησαν τρία και πλέον χρόνια και καταφέρνετε να μεταφέρετε την αρμοδιότητα έκδοσης από την Εισαγγελία Εφετών στην Εισαγγελία Πρωτοδικών, χωρίς βέβαια ορθολογική εξήγηση. 
(PE)
(CB)
Ακούσαμε, ακόμα, στην Επιτροπή ότι συγχέεται το αδίκημα της απαγωγής με αυτό της αρπαγής. Δεν θα επεκταθούμε άλλο, μήπως υποπέσετε σε ευρύτερη σύγχυση, όπως φοβόμαστε, και καταργήσετε πάλι κάποιο άρθρο του Ποινικού Κώδικα, ώστε να παύσουν οι ποινικές διώξεις, να αρχειοθετηθούν οι υποθέσεις και έτσι να απελευθερωθούν καταδικασθέντες. 
Ας περάσουμε, λοιπόν, στο θέμα της περίφημης τροπολογίας για τα «κόκκινα» δάνεια. Οι αποτυχημένοι τραπεζίτες θα κάνουν κουμάντο στους επιχειρηματίες που κατέστρεψαν με την τεχνητή έλλειψη ρευστότητας. Οι τραπεζίτες που εισέπραξαν το 100% ή και περισσότερο σε ορισμένες περιπτώσεις της αξίας των επιχειρήσεών τους από το δημόσιο και έπρεπε να έχουν αυτή τη στιγμή απολυθεί. Οι τραπεζίτες που αφήσατε να λαμβάνουν τις υποτιθέμενες «ενέσεις» ρευστότητας για την αγορά από την Ευρωπαϊκή Κεντρική Τράπεζα, να τις κρατούν, για να βγαίνετε και να καυχιέστε για την επιτυχία των «stress tests». Οι τραπεζίτες, βέβαια, που μετέφεραν τα δισεκατομμύρια ευρώ σε υπεράκτιες των νησιών Καϋμάν και αναφέρομαι στην περίπτωση της EUROBANK. Εάν την αγνοείτε, μπορείτε να ρωτήσετε τον κ. Χαρδούβελη που θήτευσε στη συγκεκριμένη τράπεζα. Ανεξαρτήτως βέβαια επιτυχίας της θητείας του, κάτι μπορεί να έχει καταλάβει! 
Οι τραπεζίτες που αποκαταστάθηκαν για τις ζημιές από το PSΙ, σε αντίθεση βέβαια με τους μικροομολογιούχους, που ενώ εμπιστεύτηκαν το κράτος, εσείς τους ληστέψατε. Και σαν να μην έφθανε αυτό, αντί να τους αλλάξετε –εννοώ τους τραπεζίτες- και να πάρετε τη διοίκηση των τραπεζών, τους επιβραβεύσατε και από πάνω για την αποτυχία τους. Δώσατε στη σχεδόν χρεοκοπημένη ΠΕΙΡΑΙΩΣ του κ. Σάλλα την καλή Αγροτική και τις κυπριακές τράπεζες. Ύστερα, τους χαρίσατε και τους φόρους μεταβίβασης των ακινήτων, κοντά δηλαδή στα 350 εκατομμύρια ευρώ. Φθάσατε να τροποποιήσετε μέχρι και τον Αστικό Κώδικα και του χαρίσατε και τις υποχρεώσεις των τραπεζών που συγχωνεύτηκαν. 
Χαρίζετε δισεκατομμύρια ευρώ και έρχεστε και ρωτάτε την Αντιπολίτευση από πάνω πού θα βρει τα λεφτά, για να αυξήσει μισθούς και συντάξεις και να επανεκκινήσει την οικονομία. Και εγώ σας απαντώ ότι θα κόψει τα «δωράκια» στους τραπεζίτες, στους εργολάβους και στους ολιγάρχες αυτής της χώρας. Θα επιδοτήσει την υγιή επιχειρηματικότητα, τις μικρές και μεσαίες επιχειρήσεις, αυτές που και οι ιδιοκτήτες και οι εργαζόμενοι αφήνουν τα χρήματά τους στη χώρα, όχι στις πολυεθνικές. Αυτά, βέβαια, εσείς δεν τα καταλαβαίνετε. 
Αφού, λοιπόν, κάνατε τόσα δώρα στους τραπεζίτες, τώρα τους δίνετε τη δυνατότητα να κάνουν κουμάντο στους επιχειρηματίες που εσείς καταστρέψατε με την πολιτική λιτότητας που ακολουθείτε. Με την τροπολογία σας οι τράπεζες καθορίζουν τι θα κάνει ο δανειολήπτης με την περιουσία του. Ενώ, δηλαδή, όπως είπαμε, εσείς τους σβήσατε τα χρέη χωρίς καμία συνέπεια, αυτές θα εκποιούν την περιουσία, θα καθορίζουν τις πληρωμές προς την εφορία και τα ασφαλιστικά ταμεία όσων τους χρωστάνε. Αυτή, βέβαια, η λογική, όπως καταλαβαίνετε και ο ίδιος, εκφεύγει των ορίων της βλακώδους αποτυχίας που χαρακτηρίζει τη Συγκυβέρνησή σας και αγγίζει και όρια πια της τραγωδίας. 
Μιας και μιλάμε για αποτυχία, βλέπουμε την τροπολογία με γενικό αριθμό 1976 και ειδικό 128. Το γράφετε, βέβαια, συγκεκαλυμμένα, για να μην φανεί το μέγεθος της αποτυχίας του κ. Χατζηδάκη, αυτού που είχε αναπτύξει εμμονή καταδίωξης προς τους ανθρώπους των λαϊκών αγορών, αυτού που με νομοσχέδιο έδινε αρμοδιότητες στον Οργανισμό Λαϊκών Αγορών Αθήνας και Θεσσαλονίκης και με το ίδιο νομοσχέδιο τους καταργούσε με τροπολογία. Γιατί; Γιατί είπαν την αλήθεια, γιατί είπαν ότι τα μέτρα Χατζηδάκη οδηγούν τις λαϊκές σε κλείσιμο υπέρ των super markets. Δεν σας άρεσε η αλήθεια και έτσι καταργήσατε τους Οργανισμούς. Τώρα διαπιστώνετε ότι δεν γίνεται δουλειά και τους δίνετε παράταση, όπως δίνετε παράταση και στις άδειες των παραγωγών και των εμπόρων, γιατί καταλάβατε επιτέλους ότι οι απαιτήσεις Χατζηδάκη είναι τουλάχιστον ανεδαφικές, γιατί δεν ισχύουν για όλους, για να μη θυμηθούμε βέβαια και το Μέγαρο Μουσικής. 
Περιμένουμε από τον κ. Γιακουμάτο μέσα στους επόμενους δυο μήνες να πάρει μια γενναία απόφαση και να καταργήσει το νόμο-έκτρωμα Χατζηδάκη για τις λαϊκές αγορές. Περιμένουμε να πάψετε να κρατάτε σε πολιτική ομηρία τους ανθρώπους, οι οποίοι «ματώνουν» με λιοπύρι και αγιάζι για ένα μεροκάματο και περιμένουμε βέβαια και μια ουσιαστική νομοθετική πρωτοβουλία επίλυσης του θέματος λαϊκών αγορών.
(AB)
(PE)
Για τα τρία βασικά θέματα στα οποία αναφέρθηκα, δηλαδή τα «κόκκινα» δάνεια, την αποζημίωση των ιδιωτών ομολογιούχων και το θέμα του πλειστηριασμού των περιουσιακών στοιχείων των δανειοληπτών, έχω συνυπογράψει με ανεξάρτητους Βουλευτές τροπολογίες που λύνουν τα προβλήματα πολύ καλύτερα από τις δικές σας προτάσεις ή ανακουφίζουν τουλάχιστον μέχρι να απαλλαγούμε από τη διακυβέρνησή σας μέσω βέβαια εκλογών.
Ζούμε στη χώρα όπου οι ζημιές των τραπεζών κοινωνικοποιήθηκαν, τα κέρδη τους ιδιωτικοποιήθηκαν, στη χώρα με εθνικοποιημένες ουσιαστικά τράπεζες που λειτουργούν όμως υπό ιδιωτικό μάνατζμεντ, στη χώρα που ιδιώτες μάνατζερ της δεξιάς Κυβέρνησης -με το σοσιαλιστή συνεργό της- αρπάζουν τα σπίτια των πολιτών, όπως ενημερώθηκα πριν από λίγο ότι συμβαίνει αυτή τη στιγμή στο Περιστέρι με το σπίτι μιας εβδομηντάχρονης. Συγχαρητήρια! Πρέπει να είστε πολύ περήφανοι για την πολιτική που ασκείτε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κασσή, έχετε το λόγο για δύο λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, μπορώ να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι άλλο, κυρία Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μα, δεν είναι δυνατόν!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μα, το είπαμε. Τα ίδια θα πούμε; Έδωσα τον λόγο στον κ. Κασσή. 
Κύριε Κασσή έχετε το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου σας παρακαλώ το λόγο για ένα λεπτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κασσή, έχετε το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου σας παρακαλώ το λόγο.</Speech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Δώστε το λόγο, κυρία Πρόεδρε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο κ. Κασσής δεν είναι καν στον κατάλογο, κυρία Πρόεδρε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πέραν του καταλόγου, είναι και ως εκπρόσωπος του ΠΑΣΟΚ εδώ ο κ. Κασσής.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι εκπρόσωπος; Όχι.</Speech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Και στον κατάλογο είμαι, κυρία Πρόεδρε και εκπρόσωπος του ΠΑΣΟΚ είμαι!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας παρακαλώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έδωσα το λόγο στον κ. Κασσή.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Κυρία Πρόεδρε, δώστε το λόγο να τελειώνουμε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ησυχάστε, κύριε Κασσή. Αφού βλέπετε ότι σας δίνω το λόγο. 
Θα μιλήσετε και εσείς μετά, κυρία Κωνσταντοπούλου. 
Κύριε Κασσή, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Σας παρακαλώ, κυρία γραμματέα, δώστε στην κυρία λίγο τον κατάλογο για να τον διαβάσει και να τον διαβάσει καλά και να σταματήσει να κάνει συνέχεια παρατηρήσεις. 
Κυρία Πρόεδρε, όσον αφορά το διαδικαστικό των τροπολογιών, θεωρώ ότι με αυτά που ακούγονται μάς προσβάλλουν όλους ως Βουλευτές. Είμαι από τους Βουλευτές αυτούς που είτε είμαι αγορητής είτε είμαι εκπρόσωπος είμαι παρών στο Κοινοβούλιο και όχι μόνο τις ημέρες αυτές που έχω μικρόφωνο στα χέρια, όπως κάνουν κάποιοι.
Άρα, από τις δεκαέξι τροπολογίες οι οποίες έχουν κατατεθεί, οι έξι είναι υπουργικές, οι τρεις είναι Βουλευτών της Συγκυβέρνησης και οι δεκατρείς είναι της Αντιπολίτευσης, εκ των οποίων με μεγάλο μέρος –αν θέλετε- εγώ ως Βουλευτής του Κοινοβουλίου συμφωνώ. Αντί να κουβεντιάσουμε τις τροπολογίες από πλευράς της Αντιπολίτευσης γιατί δεν γίνονται αποδεκτές, όπως η τροπολογία των Ανεξαρτήτων Βουλευτών και της ΔΗΜΑΡ που έχουν να κάνουν με τα «κόκκινα» δάνεια, τι κάνουμε; Δυστυχώς, κάποιοι δεν θέλουν να γίνει αυτό επειδή δεν έχουν τι να απαντήσουν στην τροπολογία για τα «κόκκινα» δάνεια. Εδώ φαίνεται η γύμνια της Αντιπολίτευσης και ειδικότερα της Αξιωματικής Αντιπολίτευσης.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Κωνσταντοπούλου, έχετε το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, επειδή υπάρχουν όρια σε όλα. Εγώ θα καταθέσω στα Πρακτικά αυτό το έγγραφο, γιατί είναι ενδιαφέρον πώς μπορεί και ο κατάλογος ακόμη να αλλάζει με έναν τρόπο ανεξήγητο. Έχω στα χέρια μου στην εκτύπωση του καταλόγου από τον χρόνο, κατά τον οποίο μιλούσε ο κ. Μπασιάκος. Δεν υπάρχει μέχρι και τον κ. Αποστόλου -που είναι εικοσιπέντε ομιλητές μετά από αυτούς που έχουν μιλήσει- ούτε ένας Βουλευτής του ΠΑΣΟΚ. Αυτό επισημάνθηκε …</Speech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Έκανα «γλείψιμο» για με εγγράψουν! Αυτό για να δείτε τη γύμνια σας!</Speech>  
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κασσή, το Προεδρείο θα έλεγε αν δεν είστε γραμμένος. Είστε!</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Αφαιρέστε της το λόγο, κυρία Πρόεδρε, γιατί δεν γράφτηκα παράνομα !</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μα, δεν λέμε για σας τώρα. 
Κυρία Κωνσταντοπούλου, για τροπολογία μιλάμε τώρα. Μην ασχολείστε με τον κ. Κασσή. Θέλετε να πείτε για την τροπολογία;</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Για μένα όμως μιλάει!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, …</Speech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Αφαιρέστε το λόγο! Θα μας κάνει υποδείξεις για το πώς και πότε θα μιλάμε!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Την τελευταία φορά που με αυτόν τον τρόπο εκτραπήκατε, βγήκατε σε πανελλήνιας εμβέλειας τηλεοπτικό δίκτυο και κλαίγατε και ζητάγατε συγνώμη.</Speech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Άστο κλάψιμο τώρα! Θα κλάψω εγώ για σένα;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Χαρακτηρίζεστε από την συμπεριφορά σας.</Speech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Θεωρώ προσβολή προς τον εαυτό μου που κάθομαι και σας ακούω!</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να τα πείτε αρμοδίως. Σας είπα. 
Κυρία Πρόεδρε, …
(Θόρυβος στην Αίθουσα)</Speech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Εμείς φταίμε που καθόμαστε και σας ακούμε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν φωνάζουν έτσι, κύριε Κασσή!</ChairmanSpeech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Είμαι εγγεγραμμένος, κυρία Πρόεδρε! Έλεος!
(EP)
(AB)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν το είπα; Γιατί φωνάζετε έτσι;</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Να της κόψετε το λόγο!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας έδωσα το λόγο να μιλήσετε, κύριε Κασσή;</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Άντε να τελειώνουμε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Λοιπόν, ακούστε με λίγο. Εσάς σας έδωσα το λόγο και είπατε αυτά που θέλατε και η κυρία Κωνσταντοπούλου θα πει αυτό που θέλει. Δεν γίνεται να φωνάζουμε έτσι.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Για όνομα του Θεού, κυρία Πρόεδρε! Με όλο το σεβασμό που σας έχω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε Κασσή.
Τελειώστε, κυρία Κωνσταντοπούλου, παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να ξεκινήσω, γιατί δεν έχω μπορέσει να ξεκινήσω. 
Το πρώτο που θέλω να κάνω είναι να καταθέσω για τα Πρακτικά τον κατάλογο ως είχε όταν μίλησε ο κ. Μπασιάκος και να επισημάνω ότι και όταν μιλούσε ο κ. Στρατούλης δεν υπήρχε κανείς Βουλευτής του ΠΑΣΟΚ εγγεγραμμένος. 
Και επειδή τέθηκε ακριβώς προηγουμένως, κυρία Πρόεδρε, το ζήτημα ότι υπάρχουν εκπρόθεσμες τροπολογίες, για τις οποίες θα θελήσουν ενδεχομένως να τοποθετηθούν μη εγγεγραμμένοι συνάδελφοι, η απάντηση των αρμοδίων υπηρεσιών, των κυριών υπαλλήλων, ήταν ότι αυτοί θα έχουν τη δυνατότητα να εγγραφούν μόνο για προτασσόμενη δευτερολογία, δηλαδή μόνο για το μισό της ομιλίας κι επειδή φαίνεται ότι για άλλους ισχύουν διαφορετικά πράγματα, όταν είναι κυβερνητικοί Βουλευτές και για τους Βουλευτές της Αντιπολίτευσης ισχύουν άλλα, εγώ οφείλω να το πω.
(Στο σημείο αυτό η Βουλευτής κυρία Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τώρα, κύριε Υπουργέ, αν πραγματικά θέλετε να χλευάσετε με όλες σας τις δυνάμεις και με όλα τα μέσα το Κοινοβούλιο, το έχετε πετύχει. Φέρατε και άλλη τροπολογία. Έχει εξαντληθεί το περιθώριο διαμαρτυρίας και γελοιοποιείτε τους θεσμούς, κύριε Αθανασίου. Γελοιοποιείτε τους θεσμούς! Πήρα το λόγο για την προηγούμενη τροπολογία σας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Κωνσταντοπούλου, τα έχουμε πει αυτά. Έχουν καταγραφεί τρις.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μα, είναι νέα τροπολογία του Υπουργείου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία, εννοείται ότι ισχύουν αυτά που έχετε πει.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επιτρέψτε μου, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, κλείστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Στα τριάντα δευτερόλεπτα που έχω.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Έλεος, κυρία Πρόεδρε!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι ακατανόητο το τι αφορά. Θα σας διαβάσω τι λέει: «Όλοι οι εμπλεκόμενοι φορείς, δημόσιες αρχές, νομικά πρόσωπα δημοσίου δικαίου, όλοι οι άλλοι δημόσιοι φορείς, οφείλουν εντός του ως άνω χρονικού διαστήματος να προσαρμόσουν τη σχετική με την αδειοδότηση των εποπτευομένων από αυτούς οικονομικών δραστηριοτήτων νομοθεσία στις εισαγόμενες με το παρόν αρχές. Με κοινή απόφαση του Υπουργού Ανάπτυξης, Ανταγωνιστικότητας κλπ..». 
Είναι γραμμένη με τέτοιο τρόπο ώστε να είναι ακατανόητο τι αφορά η Έκθεση του Γενικού Λογιστηρίου του Κράτους, που σε μία γραμμή λέει ότι αφορά τη διαδικασία αδειοδότησης στην άσκηση οικονομικών δραστηριοτήτων. Τη φέρνετε λοιπόν και φαίνεται ότι είστε και κλωνοποιημένος, γιατί ενώ κάθεστε και δεν έχετε υπογράψει τίποτα ενώπιόν μας, έρχονται βροχή τροπολογίες που έχουν την υπογραφή σας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τη φέρνετε, λοιπόν, ουσιαστικά καγχάζοντας μπροστά στους διαμαρτυρόμενους Βουλευτές της Αξιωματικής Αντιπολίτευσης και της Αντιπολίτευσης εν γένει, που σας λένε ότι δεν είναι κοινοβουλευτική λειτουργία αυτή. Δεν έχει όριο αυτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κύριος Υπουργός.
Πόσο χρόνο θα χρειαστείτε; Δέκα λεπτά;</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όχι, δεν θα αναφερθώ στις τροπολογίες. Μία απάντηση θα δώσω σε ένα λεπτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πότε θα αναφερθείτε στις τροπολογίες;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σταματήστε πια!</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όσον αφορά τους χαρακτηρισμούς της κυρίας συναδέλφου και τώρα και στην προηγούμενη διακοπή που έκανε, τους της επιστρέφω. Αρμόζουν στην αγωγή της και το σεβασμό που έχει στο κοινοβούλιο.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επί προσωπικού θέλω το λόγο γι’ αυτά που είπε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τώρα, όσον αφορά τις τροπολογίες κι εγώ, αν και νέος στο Κοινοβούλιο, πιστεύω ότι δεν πρέπει να έρχονται πολλές τροπολογίες την τελευταία στιγμή. Υπήρχε, όμως, ο χαρακτήρας του κατεπείγοντος. Εάν η Βουλή δεν θέλει, μπορεί να μην τις ψηφίσει. 
Όσον αφορά τις τροπολογίες των άλλων συναδέλφων, έχει οριστεί ότι θα αναπτυχθούν σήμερα από το μεσημέρι και μετά και αύριο το πρωί θα έρθουν όλοι οι Υπουργοί, οι οποίοι έχουν τις τροπολογίες και δεν ήρθαν σήμερα, να τις υποστηρίξουν.
Όσο για το εκπρόθεσμο, ένα σωρό εκπρόθεσμες υπάρχουν. Επειδή εγώ δεν κάνω αναφορές προσωπικές, αλλά μια και τίθεται το θέμα…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για την προσωπική αναφορά, εγώ ζητήσει το λόγο.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): …θέλω να σας πω, κυρία Χρυσοβελώνη, ότι και η δικιά σας είναι εκπρόθεσμη.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Τι θέλετε να πείτε; Εγώ είπα για τις υπουργικές τροπολογίες. Για τις δικές σας τροπολογίες μιλάμε.
(ΑΜ)
 
(EP)</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θέλω να κάνω μία διαπίστωση. Δεν είναι η πρώτη φορά που κατατίθενται εκπρόθεσμες τροπολογίες.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Αυτή είναι η απάντησή σας;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όχι, εξηγώ ολοκληρωμένα. Ακούστε την απάντηση ολοκληρωμένα.
Εξηγώ, λοιπόν, ότι δεν είναι η πρώτη φορά που έρχονται εκπρόθεσμες τροπολογίες. Εγώ αυτήν που κατέθεσα, που είναι η μόνη η οποία αφορά το Υπουργείο, είναι εκπρόθεσμη. Γιατί το κάναμε, όμως;
Κυρία Πρόεδρε, κυρίες και κύριοι συνάδελφοι, με τα νέα οργανογράμματα οι Γενικές Διευθύνσεις του Υπουργείου Δικαιοσύνης από τέσσερις έγιναν τρεις. Έγινε ο καταμερισμός των Τμημάτων στις Διευθύνσεις, περιορίστηκαν οι Διευθύνσεις, περιορίστηκαν τα Τμήματα και στη συνέχεια οι αρμοδιότητες επιμερίστηκαν σε κάθε Τμήμα. Ήρθαν οι καινούριοι γενικοί διευθυντές και αφού έκαναν μία σύσκεψη μεταξύ τους, είπαν ότι για την καλή λειτουργία του Υπουργείου να γίνουν αυτές οι αλλαγές.
Δεν το θεώρησα τόσο σοβαρό και ουσίας θέμα αυτό, ούτε αλλάζει τίποτα. Απλώς, μερικά Τμήματα από μία Διεύθυνση πήγαν σε κάποια άλλα στην ίδια Γενική Διεύθυνση, χωρίς να έχει αλλάξει κάτι. Αν νομίζετε ότι είναι τόσο μεγάλο το ζήτημα αυτό ή αν υπάρχει η παραμικρή αιχμή για οτιδήποτε, να την αποσύρω κιόλας και να τη φέρω αύριο.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Υπάρχει, ναι, να την αποσύρετε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όσον αφορά αυτό που λέτε…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Υπουργέ, …</Speech>  
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Δρίτσα, δεν τελείωσα. Αφήστε με να απαντήσω. 
Όσον αφορά αυτό που ειπώθηκε και αναφέρομαι στην εισηγητική έκθεση για τη μεταβολή της αρμοδιότητας των δύο Τμημάτων που ανήκουν στη Διεύθυνση Οικονομικών Υπηρεσιών, γράφουμε επί λέξει ότι «η αρμοδιότητα της σύνταξης και υποβολής των δελτίων δαπανών για τα συγχρηματοδοτούμενα έργα μεταφέρεται από το Τμήμα Προϋπολογισμού στο Τμήμα Διαχείρισης και Παρακολούθησης των συγχρηματοδοτούμεναων έργων», το οποίο ιδρύθηκε με σκοπό να φέρει σε πέρας το σύνολο όλης της διεκπεραίωσης και υλοποίησης των προγραμμάτων. Ποιο είναι το πρόβλημα;</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Η προχειρότητα της Κυβέρνησης, κύριε Υπουργέ.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αυτό μας το υπέδειξαν οι ίδιοι οι Γενικοί Διευθυντές ύστερα από σύσκεψη, την οποία έκαναν. Αυτό είναι το πρόβλημα;
Όσον αφορά την εκπρόθεσμη τροπολογία που ήρθε πριν από λίγο του Υπουργού Εσωτερικών, του κ. Ντινόπουλου, ακούστε να δείτε. Πιθανώς να μην είχατε το χρόνο να το διαβάσετε και παρακαλώ να το μελετήσετε σήμερα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μας βάζετε και δουλειά για το σπίτι;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κυρία Κωνσταντοπούλου.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία Κωνσταντοπούλου, αυτός είναι ο σεβασμός που σας είπα. Αρκετά! Κανένας συνάδελφος του Κοινοβουλίου αυτού δεν κάνει αυτές τις διακοπές και τόσες παρεμβάσεις. Αρκετά!
Κύριε Πρόεδρε, σας παρακαλώ να εφαρμόζετε τον Κανονισμό, εν πάση περιπτώσει. Δεν μπορεί να έχουμε δύο μέτρα και δύο σταθμά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεχίστε, κύριε Υπουργέ.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Πρέπει να πω το εξής για να γίνει αντιληπτό και για να μη δημιουργούνται εντυπώσεις και στους συναδέλφους, που δεν πρόλαβαν να δουν την τροπολογία, αλλά και στους τηλεθεατές.
Όταν γίνονται εκλογές βουλευτικές ή του Ευρωκοινοβουλίου, οι δικαστικοί αντιπρόσωποι ορίζονται από το Α΄ Τμήμα του Αρείου Πάγου. Όταν γίνονται εκλογές δημοτικές και περιφερειακές, ορίζονται από Πρόεδρο Πρωτοδικών, από τους κατά τόπους προέδρους των πρωτοδικών. Συνέπεσε η προηγούμενη εκλογή να γίνεται ταυτόχρονα.
Έπρεπε, λοιπόν, να ληφθεί μία νομοθετική ρύθμιση, την οποία είχαμε υποδείξει στον τότε Υπουργό Εσωτερικών, ποιος θα ορίσει τους δικαστικούς αντιπροσώπους και τις εφορευτικές επιτροπές για να λυθεί το θέμα. Πέρασε μία τροπολογία, η οποία έλεγε ότι πρέπει να οριστούν από το Α΄ Τμήμα του Αρείου Πάγου.
Γίνονται επαναληπτικές εκλογές τώρα. Δεν έπρεπε να επανέλθουμε στο προηγούμενο καθεστώς, αφού είναι αυτοδιοικητικές, για να γίνονται οι ορισμοί των εφόρων, των δικαστικών αντιπροσώπων και των μελών της εφορευτικής επιτροπής από τους κατά τόπους προέδρους των πρωτοδικών; Ε, αυτό γίνεται. Τόσο δύσκολο είναι; Δεν θα ερχόταν αυτή ως κατεπείγουσα, εάν δεν είχαν βγει αποφάσεις δικαστηρίου, που ακύρωσαν εκλογές και έχουν ήδη προσδιοριστεί. Δεν είναι κατεπείγουσα; Ποιο είναι το πρόβλημα; Νομίζω ότι πολλές φορές μεγαλοποιούμε τα πράγματα χωρίς λόγο. Αυτά ήθελα να πω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ήθελα, επίσης, να πω στην κυρία Μακρή, η οποία ανέφερε ότι δήθεν έγιναν τροπολογίες και δεν ξέρουμε τι γίνεται με διάφορες τροπολογίες που πιθανόν να ευνοούνται κάποιοι, το εξής: Έχουν ονόματα όλα. Πείτε τα ονόματα, ώστε να  το δούμε, να το ελέγξουμε.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Τα είπα, κύριε Υπουργέ.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν είναι δυνατόν να αφήνουμε σκιές εις βάρος παραγόντων της κοινωνικής και οικονομικής ζωής του τόπου. Ποια είναι αυτά; Θεωρώ ότι πρέπει να είμαστε πιο συγκεκριμένα ή αλλιώς ας μη μιλάμε.</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Τα είπα, κύριε Υπουργέ. Δεν με ακούσατε καλά. Είπα συγκεκριμένα ονόματα, αλλά δεν απαντήσατε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Κωνσταντοπούλου, έχετε τον λόγο.
(IK)
(AG)</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ. 
Κύριε Υπουργέ, το να προσπαθείτε να μετατοπίσετε ένα μείζον θεσμικό ζήτημα που είναι ότι ολόκληρη η Αντιπολίτευση και η Αξιωματική Αντιπολίτευση –που είναι ο τέταρτος θεσμικός πυλώνας του πολιτεύματος- διαμαρτύρεται για τον ετσιθελικό τρόπο με τον οποίο λειτουργείτε  και το να προσπαθείτε να το μετατρέψετε σε προσωπικό θέμα, εκτοξεύοντας προσβολές περί της αγωγής κάποιου Βουλευτή, νομίζω ότι αποκαλύπτει την αμηχανία στην οποία βρίσκεστε. 
Για τη δική μου αγωγή δεν σας επιτρέπω ούτε καν να κάνετε αναφορά. Δεν σας επιτρέπει η δική σας διαδρομή και ιδιότητα. Θα έπρεπε αυτό και μόνο να σας έχει οδηγήσει σε αυτοπεριορισμό και αυτοσυγκράτηση.
Εν σχέσει τώρα με όσα εντελώς προσχηματικά είπατε για τις εκπρόθεσμες τροπολογίες, έχω να ρωτήσω αν ο κ. Καϋμενάκης, που είναι Γραμματέας του Υπουργικού Συμβουλίου, τις έχει προσυπογράψει όλες. Όταν μπαινόβγαινε ο κ. Μπαλτάκος από το παρασκήνιο για τις ντροπιαστικές τροπολογίες των ημερών του, μας είχατε πει ότι μπαινόβγαινε διότι δεν υπάρχει τροπολογία την οποία δεν υπογράφει ο Γραμματέας του Υπουργικού Συμβουλίου. Ο κ. Καϋμενάκης, που είναι και πρώην συνάδελφός σας αρεοπαγίτης, Γραμματέας του Υπουργικού Συμβουλίου, τις έχει, αλήθεια, δει και προσυπογράψει όλες αυτές;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έληξε το προσωπικό θέμα.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία Πρόεδρε, θα ήθελα τον λόγο για να απαντήσω επί προσωπικού.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα απαντήσετε, κύριε Υπουργέ, βεβαίως. Ορίστε, έχετε τον λόγο.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία Κωνσταντοπούλου, ούτε η ιστορία μου ούτε η διαδρομή μου, όπως είπατε, ούτε η αγωγή που έλαβα από το σπίτι μού επιτρέπει να μη σέβομαι τους συναδέλφους και όχι μόνο αυτούς, αλλά οποιονδήποτε πολίτη. Αντί να σας πω κάτι άλλο, θα σας πω κάτι που έχει πει ο Σοπενχάουερ: «Για να απαιτείς σεβασμό, πρέπει να τον αποδίδεις». Κάντε το, επιτέλους!</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Δρίτσα, έχετε τον λόγο.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κυρία Πρόεδρε. 
Πολύ σύντομα θέλω να θυμίσω ότι αν δεν υπήρχε η δική μας πίεση και άλλων κομμάτων, αλλά τελικά και η συναίνεση του κυρίου Υπουργού, η συνεδρίαση χθες και σήμερα, η συζήτηση αυτού του νομοσχεδίου με όλες τις τροπολογίες θα είχε ήδη λήξει. Παρ’ όλα αυτά, αυτή η υπερπαραγωγή τροπολογιών σημαίνει μάλλον ότι «δεν ξέρουν» τα Υπουργεία «πού πάνε τα τέσσερα» και είναι διαλυμένα. Και βγείτε και πείτε το ότι δεν μπορείτε να κάνετε τη δουλειά σας, γιατί το επείγον δεν αιτιολογείται μεταξύ μεσημεριού και απογεύματος της ίδιας ημέρας, αιτιολογείται για μία εβδομάδα, για δέκα μέρες. Είναι φανερό αυτό από τα ίδια τα επιχειρήματα που χρησιμοποιήσατε, παρουσιάζοντας αυτές τις –όπως φαίνεται- μάλλον ανώδυνες τροπολογίες που επιλέξατε να παρουσιάσετε. 
Η τροπολογία του Υπουργείου Οικονομικών, στην οποία αναφέρθηκε πριν από λίγο η κυρία Κωνσταντοπούλου, έτσι όπως είναι διατυπωμένη, πρέπει να ερευνηθεί από το Σώμα.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είπα ότι θα έρθει ο Υπουργός Οικονομικών να την εξηγήσει.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν φθάνει αυτό, κύριε Υπουργέ. 
Ένας παλιός κοινοβουλευτικός –είναι ακόμα εν ζωή, καλά να είναι, χίλια χρόνια να ζήσει, είναι ακόμα ενεργός και δεν ανήκει στην Αριστερά, δεν ανήκει στον ΣΥΡΙΖΑ- έχει πει σε αυτήν εδώ την Αίθουσα ότι όταν έρχονται πολλές τροπολογίες και ιδιαίτερα σε κάποια νομοσχέδια ορισμένων Υπουργείων –δεν συμπεριλαμβάνεται το δικό σας Υπουργείο σε αυτά- ένα «και» ή ένα κόμμα μπορεί να σημαίνουν μερικά δισεκατομμύρια ή τουλάχιστον εκατομμύρια ευρώ. 
Λάβετε και αυτήν την παράμετρο υπ’ όψιν, λοιπόν, για να μην σας κατηγορήσουν ευθέως ότι είστε ύποπτοι –ως κυβέρνηση εννοώ- και ως μηχανισμός, ακόμα και για τη διαρκή αναπαραγωγή σκανδάλων, αλλά τουλάχιστον…</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Έλεος!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν έχω άλλα όπλα, κύριε Εκπρόσωπε της Νέας Δημοκρατίας! Δεν έχω άλλα όπλα! Έτσι είναι! Όταν έρχεται τέτοιου περιεχομένου τροπολογία και δεν έχει την τσίπα ο Υπουργός να τη φέρει στην Επιτροπή, να ελεγχθεί μέσα σε ένα νομοσχέδιο με όλη τη δυνατότητα του Κοινοβουλίου και των κομμάτων να ασκήσουν τον έλεγχό τους και να ψηφίσουν μετά λόγου γνώσεως, δικαιούμαι απολύτως να πω αυτά τα οποία λέω. 
(AG)
(IK)
Την ακούσατε τη διατύπωση. Καταλάβατε εσείς τίποτα; Καταλάβατε όμως πολύ καλά ότι έχει οικονομικό περιεχόμενο.
Είναι απολύτως συνειδητή η τοποθέτησή μου. Είσαστε ύποπτοι για «γκρίζες ζώνες» συναλλασσόμενων νομοθετημάτων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Δρίτσα.
Το λόγο έχει η κ. Μαρίνα Χρυσοβελώνη.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κυρία Πρόεδρε.
Κύριε Υπουργέ, πραγματικά η επίθεση ορισμένες φορές είναι η καλύτερη άμυνα και αυτήν την εντύπωση δώσατε σε όσα σας είπαμε, διότι επιτεθήκατε λέγοντας ότι «και εσείς καταθέσατε μία εκπρόθεσμη τροπολογία». 
Χωρίς, λοιπόν, να θέλω να υποτιμήσω σε καμία περίπτωση τις τροπολογίες τις οποίες καταθέτουν Βουλευτές, θα ήθελα να σας πω –και θα πρέπει να το ξέρετε- ότι οι υπουργικές τροπολογίες είναι τροπολογίες οι οποίες έχουν αυξημένη σπουδαιότητα και αυξημένη βαρύτητα. Υπό την έννοια αυτή δεν υπάρχει καμία απολύτως δικαιολογία, παρά μόνον όταν πραγματικά υπάρχει λόγος κατεπείγοντος ή επικειμένου κινδύνου να κατατίθενται υπουργικές τροπολογίες εκπρόθεσμες.
Αυτό σημαίνει ότι υπάρχει μια απίστευτη προχειρότητα στον τρόπο με τον οποίο η Κυβέρνησή σας αντιμετωπίζει σοβαρά θέματα. Και υπό την έννοια αυτή εμείς αντιτιθέμεθα και σας καλούμε, έστω και τώρα, να σταματήσετε να εφαρμόζετε αυτήν την πρακτική και εν πάση περιπτώσει να σταματήσει αυτός ο απίστευτος κατήφορος και ο ευτελισμός της κοινοβουλευτικής διαδικασίας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Χρυσοβελώνη.
Το λόγο έχει ο κ. Καραγκούνης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ευχαριστώ πολύ, κυρία Πρόεδρε.
Πραγματικά εκπλήσσομαι, κύριε Δρίτσα. Είναι άλλο πράγμα να κάνετε κριτική –το είπα και πριν- για τον εξορθολογισμό των τροπολογιών και το πώς έρχονται και άλλο πράγμα να δείτε αυτά που λέτε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Από ένα σημείο και μετά δεν είναι άλλο πράγμα.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Δεν έχουμε τσίπα; Είμαστε ύποπτοι;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Βεβαίως είσαστε ύποπτοι.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Όπως θα έλεγε ο κ. Σκουρλέτης: Είναι όλοι ύποπτοι.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Με τον τρόπο που νομοθετείτε… Αφού κρύβεστε.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Την ίδια λογική ακολουθείτε. Ήθελα να ήξερα, πραγματικά υπηρετείτε τον κοινοβουλευτισμό;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αφού κρύβεστε.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Υπηρετείτε τη δημοκρατία;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αφού κρύβεστε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Δρίτσα, αφήστε τον κ. Καραγκούνη να πει αυτά που θέλει.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Σας το ανέφερα πριν: Άλλοι τριάντα συνάδελφοί σας θα μιλήσουν αύριο. Υπάρχει άπλετος χρόνος.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αύριο θα έρθουν τριάντα νέες τροπολογίες!</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Είπατε ότι εάν δεν ήσασταν εσείς, δεν θα είχαμε τη δυνατότητα να πάμε σε τρίτη συνεδρίαση. Αυτό είχε αποφασιστεί από τη Διάσκεψη των Προέδρων, ότι θα υπάρχουν δύο ή τρεις συνεδριάσεις, και όλοι μέσα σε αυτήν την Αίθουσα είπαμε να υπάρχουν τρεις συνεδριάσεις, για να δοθεί περισσότερος χρόνος στους Βουλευτές να μιλήσουν και να τοποθετηθούν και επί των τροπολογιών. 
Τι είναι αυτές οι εκφράσεις που έχετε εκτοξεύσει; Πώς είναι δυνατόν να έχετε φτάσει σε τέτοια παρεκτροπή; Ύποπτοι οι Βουλευτές της Νέας Δημοκρατίας, του ΠΑΣΟΚ; Όλοι εδώ μέσα είναι ύποπτοι;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Είπα για την Κυβέρνηση.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Και όλοι όσοι έχετε καταθέσει τις εκπρόθεσμες βουλευτικές τροπολογίες, η κ. Χρυσοβελώνη και όλοι οι συνάδελφοι εδώ μέσα, είναι και αυτοί ύποπτοι;</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Βεβαίως, βεβαίως, είσαστε ύποπτοι, όταν απαγορεύετε το κοινοβουλευτικό έργο. Πώς το λένε;</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Επιτέλους! Επιτέλους!</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Δρίτσα, σας παρακαλώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Επιτέλους, δείξτε ήθος και τα υπόλοιπα να τα συζητήσουμε. Επιτέλους, όμως, ήθος μέσα στην Αίθουσα!</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία Πρόεδρε, θα ήθελα το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν θέλω να πω κάτι ιδιαίτερο να πω. Μόνο να πω στην κ. Χρυσοβελώνη ότι ο Κανονισμός της Βουλής δεν αξιολογεί και δεν ιεραρχεί τις τροπολογίες ανάλογα με το όργανο από το οποίο προέρχονται, αλλά κατά το περιεχόμενο. Συνεπώς, δεν έχει καμία σημασία εάν είναι εκπρόθεσμη ή όχι η τροπολογία. Αυτό ήθελα να πω.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Αυτή είναι η απάντησή σας; Αν θεωρείτε ότι αυτή είναι απάντηση….</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχουν διανεμηθεί τα Πρακτικά της Τετάρτης 8 Οκτωβρίου 2014, της Πέμπτης 9 Οκτωβρίου 2014 και της Δευτέρας 13 Οκτωβρίου 2014.
Ερωτάται το Σώμα αν τα επικυρώνει.</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς, τα Πρακτικά επικυρώθηκαν κατά πλειοψηφία.
Κυρίες και κύριοι συνάδελφοι δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Με τη συναίνεση του Σώματος και ώρα 18.20΄ λύεται η συνεδρίαση για αύριο ημέρα Πέμπτη 13 Νοεμβρίου 2014 και ώρα 09.30΄ με αντικείμενο εργασιών του Σώματος: α) κοινοβουλευτικό έλεγχο: συζήτηση επίκαιρων ερωτήσεων, β) νομοθετική εργασία: συνέχιση της συζήτησης επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Ενσωμάτωση στο ελληνικό δίκαιο α) της Απόφασης-Πλαίσιο 2008/909/ΔΕΥ του Συμβουλίου της 27ης Νοεμβρίου 2008, όπως τροποποιήθηκε με την Απόφαση-Πλαίσιο 2009/299/ΔΕΥ του Συμβουλίου της 26ης Φεβρουαρίου 2009, σχετικά με την εφαρμογή της αρχής της αμοιβαίας αναγνώρισης σε ποινικές αποφάσεις, οι οποίες επιβάλλουν ποινές στερητικές της ελευθερίας ή μέτρα στερητικά της ελευθερίας, για το σκοπό της εκτέλεσής τους στην Ευρωπαϊκή Ένωση (Μέρος Α΄), β) της Απόφασης-Πλαίσιο 2008/947/ΔΕΥ του Συμβουλίου της 27ης Νοεμβρίου 2008, όπως τροποποιήθηκε με την Απόφαση-Πλαίσιο 2009/299/ΔΕΥ του Συμβουλίου της 26ης Φεβρουαρίου 2009, σχετικά με την εφαρμογή της αρχής της αμοιβαίας αναγνώρισης σε ποινικές αποφάσεις που προβλέπουν την αναστολή εκτέλεσης της ποινής ή απόλυση υπό όρους, με σκοπό την επιτήρηση των μέτρων αναστολής και των εναλλακτικών κυρώσεων στην Ευρωπαϊκή Ένωση (Μέρος Β΄), γ) της Απόφασης-Πλαίσιο 2009/829/ΔΕΥ του Συμβουλίου της 23ης Οκτωβρίου 2009, σχετικά με την εφαρμογή μεταξύ των κρατών-μελών της Ευρωπαϊκής Ένωσης της αρχής της αμοιβαίας αναγνώρισης στις αποφάσεις περί μέτρων επιτήρησης εναλλακτικά προς την προσωρινή κράτηση (Μέρος Γ΄) και άλλες διατάξεις», σύμφωνα με την ημερήσια διάταξη που έχει διανεμηθεί.
Ο</ChairmanSpeech> ΠΡΟΕΔΡΟΣ 						ΟΙ ΓΡΑΜΜΑΤΕΙΣ
Τελευταία Αποθήκευση:	12/11/2014 7:38:00 μμ	Από:	O.rizou
Εκτυπώθηκε:	28/1/2014 8:55:00 μμ</body>
</html>