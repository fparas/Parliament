<html><head><meta name="cp:revision" content="3"><meta name="date" content="2014-07-29T07:37:00Z"><meta name="Company" content="OTS"><meta name="Keywords" content=""><meta name="meta:word-count" content="41069"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="41069"><meta name="dcterms:created" content="2014-07-29T07:31:00Z"><meta name="dcterms:modified" content="2014-07-29T07:37:00Z"><meta name="Last-Modified" content="2014-07-29T07:37:00Z"><meta name="Last-Save-Date" content="2014-07-29T07:37:00Z"><meta name="meta:character-count" content="221774"><meta name="Template" content="Normal"><meta name="meta:save-date" content="2014-07-29T07:37:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2014-07-29T07:37:00Z"><meta name="Edit-Time" content="3000000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-07-29T07:31:00Z"><meta name="meta:last-author" content="katerinag"><meta name="Creation-Date" content="2014-07-29T07:31:00Z"><meta name="xmpTPg:NPages" content="208"><meta name="resourceName" content="22-7-2014.doc"><meta name="Last-Author" content="katerinag"><meta name="Character Count" content="221774"><meta name="Page-Count" content="208"><meta name="Revision-Number" content="3"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="meta:page-count" content="208"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ  22-07-2014		ΣΕΛ.4
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΑΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΣ 2014
ΣΥΝΕΔΡΙΑΣΗ ΙΗ΄
Τρίτη  22 Ιουλίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή σύμφωνα με το νόμο περί «Ποινικής ευθύνης των Υπουργών», όπως ισχύει, δικογραφία που αφορά στον διατελέσαντα Υπουργό Οικονομικών και Αντιπρόεδρο της Κυβέρνησης κ. Ευάγγελο Βενιζέλο, σελ. 
3. Επί διαδικαστικού θέματος, σελ. 
4. Επί προσωπικού θέματος, σελ. 
5. Αναφορά στα τραγικά γεγονότα που διαδραματίζονται στη Γάζα, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση σχεδίων νόμων:
    α) Οι Υπουργοί Περιβάλλοντος, Ενέργειας και Κλιματικής Αλλαγής, Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Εθνικής  Άμυνας, Ανάπτυξης και Ανταγωνιστικότητας, Υποδομών, Μεταφορών και Δικτύων, Περιβάλλοντος, Ενέργειας και Κλιματικής Αλλαγής, Παιδείας και Θρησκευμάτων, Πολιτισμού και Αθλητισμού, Εργασίας, Κοινωνικής Ασφάλισης και Πρόνοιας, Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Τουρισμού, Ναυτιλίας και Αιγαίου, Μακεδονίας και Θράκης και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κατέθεσαν την 17.7.2014 σχέδιο νόμου: «Περιβαλλοντική  αναβάθμιση και ιδιωτική πολεοδόμηση - Βιώσιμη ανάπτυξη οικισμών - Ρυθμίσεις δασικής νομοθεσίας», σελ. 
    β) Ο Υπουργός Οικονομικών κατέθεσε σχέδιο νόμου: «Κύρωση της Πράξης Νομοθετικού Περιεχομένου «Επείγουσα ρύθμιση για την αναπλήρωση του Γενικού Γραμματέα Δημοσίων Εσόδων, λόγω πρόωρης λήξης της θητείας του» (Α΄ 136) και άλλες διατάξεις», σελ. 
    γ) Ο Υπουργός Υγείας κατέθεσε σχέδιο νόμου: «Κύρωση της Σύμβασης Δωρεάς μεταξύ της 1ης Υγειονομικής Περιφέρειας Αττικής, του Γενικού Ογκολογικού Νοσοκομείου Κηφισιάς «Οι  Άγιοι Ανάργυροι» και του ΝΠΙΔ με την επωνυμία «ΣΥΛΛΟΓΟΣ ΦΙΛΩΝ ΓΕΝΙΚΟΥ ΟΓΚΟΛΟΓΙΚΟΥ ΝΟΣΟΚΟΜΕΙΟΥ ΚΗΦΙΣΙΑΣ «ΟΙ ΑΓΙΟΙ ΑΝΑΡΓΥΡΟΙ»», σελ. 
2. Συζήτηση επί της αρχής του σχεδίου νόμου του Υπουργείου Τουρισμού: «Απλούστευση διαδικασιών λειτουργίας τουριστικών επιχειρήσεων και τουριστικών υποδομών, ειδικές μορφές τουρισμού και άλλες διατάξεις», σελ. 
3. Κατάθεση Εκθέσεως Διαρκούς Επιτροπής:
Η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Άμυνας: «Φάροι, Στρατολογία και άλλες διατάξεις», σελ.

ΠΡΟΕΔΡΕΥΟΝΤΕΣ
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.


ΟΜΙΛΗΤΕΣ

Α. Επί διαδικαστικού θέματος:
ΚΑΡΑΓΚΟΥΝΗΣ Κ. , σελ.
ΚΕΦΑΛΟΓΙΑΝΝΗ  Ό. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΙΚ Τ. , σελ.
ΚΡΙΤΣΩΤΑΚΗΣ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΤΡΙΑΝΤΑΦΥΛΛΟΣ Κ. , σελ.

Β. Επί προσωπικού θέματος:
ΚΟΝΤΟΝΗΣ Χ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΤΡΙΑΝΤΑΦΥΛΛΟΣ Κ. , σελ.

Γ. Επί της αναφοράς στα τραγικά γεγονότα που διαδραματίζονται στη Γάζα:
ΚΑΤΣΩΤΗΣ Χ. , σελ.
ΚΟΝΤΟΝΗΣ Χ. , σελ.
ΚΟΥΡΟΥΜΠΛΗΣ Π. , σελ.
ΚΡΙΤΣΩΤΑΚΗΣ Μ. , σελ.
ΤΡΙΑΝΤΑΦΥΛΛΟΣ Κ. , σελ.

Δ. Επί του σχεδίου νόμου του Υπουργείου Τουρισμού:
ΑΣΗΜΑΚΟΠΟΥΛΟΥ  Ά. , σελ.
ΑΥΓΕΝΑΚΗΣ Ε. , σελ.
ΒΑΜΒΑΚΑ Ε. , σελ.
ΒΟΓΙΑΤΖΗΣ Π. , σελ.
ΓΙΑΤΑΓΑΝΑ Χ. , σελ.
ΓΙΟΒΑΝΟΠΟΥΛΟΣ Κ. , σελ.
ΔΑΜΑΒΟΛΙΤΗΣ Κ. , σελ.
ΖΗΣΙΜΟΠΟΥΛΟΣ Π. , σελ.
ΙΑΤΡΙΔΗ Τ. , σελ.
ΚΑΡΑΓΚΟΥΝΗΣ Κ. , σελ.
ΚΑΤΣΩΤΗΣ Χ. , σελ.
ΚΕΦΑΛΟΓΙΑΝΝΗ  Ό. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΝΤΟΝΗΣ Χ. , σελ.
ΚΟΥΙΚ Τ. , σελ.
ΚΟΥΡΟΥΜΠΛΗΣ Π. , σελ.
ΚΟΨΑΧΕΙΛΗΣ Τ. , σελ.
ΚΡΙΤΣΩΤΑΚΗΣ Μ. , σελ.
ΜΠΟΛΑΡΗ Μ. , σελ.
ΣΗΦΟΥΝΑΚΗΣ Ν. , σελ.
ΣΥΡΜΑΛΕΝΙΟΣ Ν. , σελ.
ΤΡΙΑΝΤΑΦΥΛΛΟΣ Κ. , σελ.
ΤΣΟΥΚΑΛΗΣ Ν. , σελ.
ΨΥΡΡΑΣ Θ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2014
ΣΥΝΕΔΡΙΑΣΗ  ΙΗ΄
Τρίτη 22 Ιουλίου 2014
Αθήνα, σήμερα στις 22 Ιουλίου 2014, ημέρα Τρίτη και ώρα 18.34΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Β΄ σύνθεση), για να συνεδριάσει υπό την προεδρία του Γ΄ Αντιπροέδρου αυτής κ. ΧΡΗΣΤΟΥ ΜΑΡΚΟΓΙΑΝΝΑΚΗ .
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 11-7-2014 εξουσιοδότηση του Τμήματος (Α΄ σύνθεση) επικυρώθηκαν με ευθύνη του Προεδρείου τα Πρακτικά της ΙΖ΄ συνεδριάσεώς του, της 11 Ιουλίου 2014 σε ό,τι αφορά στην ψήφιση στο σύνολο του σχεδίου νόμου: «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007) – Επιλογή  προϊσταμένων οργανικών μονάδων και άλλες διατάξεις»)
Έχω την τιμή να ανακοινώσω στο Τμήμα τα εξής:
Οι Υπουργοί Περιβάλλοντος, Ενέργειας και Κλιματικής Αλλαγής, Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Εθνικής Άμυνας, Ανάπτυξης και Ανταγωνιστικότητας, Υποδομών, Μεταφορών και Δικτύων, Περιβάλλοντος, Ενέργειας και Κλιματικής Αλλαγής, Παιδείας και Θρησκευμάτων, Πολιτισμού και Αθλητισμού, Εργασίας, Κοινωνικής Ασφάλισης και Πρόνοιας, Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Τουρισμού, Ναυτιλίας και Αιγαίου, Μακεδονίας και Θράκης και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κατέθεσαν την 17-7-2014 σχέδιο νόμου «Περιβαλλοντική  αναβάθμιση και ιδιωτική πολεοδόμηση – Βιώσιμη ανάπτυξη οικισμών – Ρυθμίσεις δασικής νομοθεσίας». 
Παραπέμπεται στην αρμόδια Διαρκή Επιτροπή. 
Ο Υπουργός Οικονομικών κατέθεσε σχέδιο νόμου: «Κύρωση της Πράξης Νομοθετικού Περιεχομένου «Επείγουσα ρύθμιση για την αναπλήρωση του Γενικού Γραμματέα Δημοσίων Εσόδων, λόγω πρόωρης λήξης της θητείας του» (Α΄ 136) και άλλες διατάξεις».
Επίσης, ο Υπουργός Υγείας κατέθεσε σχέδιο νόμου: «Κύρωση της Σύμβασης Δωρεάς μεταξύ της 1ης Υγειονομικής Περιφέρειας Αττικής, του Γενικού Ογκολογικού Νοσοκομείου Κηφισιάς «Οι Άγιοι Ανάργυροι» και του ΝΠΙΔ με την επωνυμία «ΣΥΛΛΟΓΟΣ ΦΙΛΩΝ ΓΕΝΙΚΟΥ ΟΓΚΟΛΟΓΙΚΟΥ ΝΟΣΟΚΟΜΕΙΟΥ ΚΗΦΙΣΙΑΣ «ΟΙ ΑΓΙΟΙ ΑΝΑΡΓΥΡΟΙ»». 
Παραπέμπονται στις αρμόδιες Διαρκείς Επιτροπές.
Κυρίες και κύριοι συνάδελφοι, εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Τουρισμού: «Απλούστευση διαδικασιών λειτουργίας τουριστικών επιχειρήσεων και τουριστικών υποδομών, ειδικές μορφές τουρισμού και άλλες διατάξεις».
Η Διάσκεψη των Προέδρων αποφάσισε στη συνεδρίασή της, της 10-7-2014 τη συζήτηση του νομοσχεδίου σε δύο συνεδριάσεις <i>.
</i>Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα.
Κυρίες και κύριοι συνάδελφοι, σας ενημερώνω ότι για το συγκεκριμένο νομοσχέδιο ορίζεται, με επιστολή του Γραμματέα της Κοινοβουλευτικής Ομάδας του ΠΑΣΟΚ ως ειδικός αγορητής ο Βουλευτής κ. Νικόλαος Σηφουνάκης.
Η Γενική Γραμματέας της Κοινοβουλευτικής Ομάδας των Ανεξάρτητων Ελλήνων κ. Έλενα Κουντουρά με επιστολή της μας γνωρίζει ότι ειδικός αγορητής κατά τη συζήτηση του νομοσχεδίου ορίζεται ο Βουλευτής κ. Κωνσταντίνος Δαμαβολίτης και Κοινοβουλευτικός Εκπρόσωπος ο Βουλευτής κ. Τέρενς-Σπένσερ-Νικόλαος Κουίκ. 
Επίσης, από τον Λαϊκό Σύνδεσμο - Χρυσή Αυγή ορίζεται με επιστολή ως ειδικός αγορητής ο Βουλευτής Β’ Θεσσαλονίκης κ. Πολύβιος Ζησιμόπουλος και ως Κοινοβουλευτικός Εκπρόσωπος ο Βουλευτής Β΄ Αθηνών κ. Ηλίας Παναγιώταρος.
Ακόμη, με επιστολή από τη Δημοκρατική Αριστερά ορίζεται ως ειδικός αγορητής ο Βουλευτής Λαρίσης κ. Θωμάς Ψύρρας και ως Κοινοβουλευτικός Εκπρόσωπος ο Βουλευτής Αχαΐας κ. Νικόλαος Τσούκαλης.
Η Κοινοβουλευτική Ομάδα των Ανεξάρτητων Δημοκρατικών Βουλευτών με επιστολή της ορίζει ως ειδικό αγορητή κατά τη σημερινή συζήτηση τον Βουλευτή Ημαθίας κ. Κωνσταντίνο Γιοβανόπουλο.
Τέλος, η Κοινοβουλευτική Ομάδα του ΚΚΕ με επιστολή της ορίζει ως ειδικό αγορητή κατά τη συζήτηση του σημερινού νομοσχεδίου τον Βουλευτή κ. Χρήστο Κατσώτη.
Τον λόγο έχει τώρα ο εισηγητής της Νέας Δημοκρατίας κ. Ελευθέριος Αυγενάκης.</Speech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε.
Κυρία Υπουργέ, κυρίες και κύριοι συνάδελφοι, συζητούμε το σχέδιο νόμου του Υπουργείου Τουρισμού που αφορά την απλούστευση των διαδικασιών λειτουργίας τουριστικών επιχειρήσεων και τουριστικών υποδομών αλλά και τις ειδικές μορφές τουρισμού. 
Η σημερινή συνεδρίαση για την επεξεργασία του σχεδίου νόμου του Υπουργείου Τουρισμού πραγματοποιείται σε ένα κλίμα ικανοποίησης, διότι, όπως πλέον παρατηρείται, θα έχουμε φέτος ρεκόρ αφίξεων τουριστών στην Ελλάδα, το οποίο αναμένεται να ξεπεράσει κάθε προηγούμενο. Με το τέλος της τουριστικής σεζόν θα έχουμε περισσότερα και πιο ποιοτικά στοιχεία για τα οποία θα συζητήσουμε φαντάζομαι τότε.
Όμως, η θετική πορεία που καταγράφεται στον τουρισμό δεν είναι αποτέλεσμα κάποιας ευνοϊκής συγκυρίας γενικώς και αορίστως. Είναι αποτέλεσμα μιας συνολικής κινητοποίησης, επίμονης συλλογικής δουλειάς και προσπάθειας από όλους τους εμπλεκόμενους με τον τουρισμό φορείς.
Ωστόσο, παρά το κλίμα ικανοποίησης που επικρατεί όσον αφορά στον τουρισμό και τη γενικότερη πρόοδο, ορισμένοι επιλέγουν τη μιζέρια και την τσιγκουνιά –αν μου επιτρέπετε- και αμφισβητούν δημόσια ακόμα και επίσημα στοιχεία, αντί να αναγνωρίσουν την καθολική προσπάθεια του Πρωθυπουργού της χώρας κ. Σαμαρά, της Υπουργού Τουρισμού κ. Κεφαλογιάννη και συνολικά της Κυβέρνησης, αλλά και των οργανωμένων φορέων του τουρισμού, προσπάθεια που έκαναν και πέτυχαν ώστε να κρατιέται η Ελλάδα όρθια, να κρατιέται η αγορά όρθια. Για να συμβάλουμε στην παραγωγική συζήτηση, οφείλουμε όλοι μας να δημιουργήσουμε τις προϋποθέσεις και να διορθώσουμε τα κακώς κείμενα που χρόνια τώρα βλέπουμε μπροστά μας, ώστε να αποφύγουμε κάθε ενδεχόμενο ατύχημα, διότι το ατύχημα παραμονεύει σε κάθε γωνία. 
Γι’ αυτόν τον σκοπό είναι καλοδεχούμενη κάθε κριτική και κάθε διαφορετική πρόταση, αλλά κατά τη γνώμη μου δεν επιτρέπεται να μηδενίζουμε τα πάντα, αγαπητοί συνάδελφοι της Αντιπολίτευσης. Δεν επιτρέπεται να γκρινιάζετε για τα πάντα, γιατί έτσι θεωρείτε ότι αντιπολιτεύεστε.
Κυρία Υπουργέ, θέλω να κάνω μία επισήμανση προς αυτήν την κατεύθυνση. Όπως επεσήμαναν το προηγούμενο διάστημα έγκυρα παρατηρητήρια, οι τιμές στην Ελλάδα έχουν αυξηθεί -και ήταν ιδιαίτερα αυξημένες τον Ιούνιο- κατά 21% κατά μέσο όρο σε σχέση με πέρσι, όταν οι τιμές των ανταγωνιστριών μας χωρών διατηρούνται στα ίδια επίπεδα ή και μειώνονται. Ο αρνητικός αντίκτυπος θα είναι πολύ μεγαλύτερος στον εγχώριο τουρισμό απ’ ό,τι στον ξένο, καθώς οι αυξημένες τιμές απευθύνονται σε πληθυσμό με δραματικά μειωμένο εισόδημα. Γνωρίζω τις προσπάθειες που και εσείς η ίδια έχετε κάνει και που έχουν φέρει κάποια αποτελέσματα, όμως αυτή πρέπει να είναι μία συνεχής προσπάθεια όλων μας ανεξαιρέτως. Τώρα που φαίνεται ότι κερδήθηκε ή ότι κερδίζεται το στοίχημα της αύξησης του αριθμού των αφίξεων, όλοι οι παράγοντες του τουρισμού και της τουριστικής βιομηχανίας -όπως συνηθίζεται να λέγεται- πρέπει να εξασφαλίσουν ότι κανείς φιλοξενούμενος πολίτης δεν θα φύγει δυσαρεστημένος. Πρέπει να φύγουν όλοι ευχαριστημένοι και επομένως να είναι ζωντανοί διαφημιστές της χώρας και του τουρισμού μας για τα επόμενα χρόνια. 
Το αμέσως επόμενο διάστημα θα είναι ιδιαίτερα κρίσιμο στην προσπάθεια για έξοδο της ελληνικής οικονομίας από την ύφεση. Ο τουρισμός και η αναψυχή είναι οικονομικές δραστηριότητες με υψηλή εισοδηματική ελαστικότητα και με συνεχή ανάπτυξη παγκοσμίως. Η χώρα μας χρειάζεται μια αναπτυξιακή «ανάσα», μια ώθηση η οποία δεν μπορεί παρά να προέλθει σε μεγάλο βαθμό και από την ενεργοποίηση σε πρωταγωνιστικό ρόλο των δυνάμεων του τουρισμού. 
Έχουμε επισημάνει όλοι μας πολλές φορές ότι η τουριστική ανάπτυξη αποτελεί τον βασικό «μοχλό» για την ανάκαμψη της εθνικής οικονομίας. Και φέτος, όπως φαίνεται, θα πιάσουμε τον στόχο-ρεκόρ των δεκαεννέα εκατομμυρίων διεθνών αφίξεων για το 2014. Ο τουρισμός αποφέρει περίπου 15% έως 18% του ΑΕΠ και προσφέρει δουλειά έμμεσα και άμεσα σε εκατοντάδες χιλιάδες άτομα, κατά μία εκτίμηση περίπου σε επτακόσιες με οκτακόσιες χιλιάδες πολίτες, δηλαδή περίπου στο 15% με 18% του εργατικού δυναμικού. Γι’ αυτό οι σχέσεις παραγωγής και ιδιοκτησίας στον κλάδο επηρεάζουν συνολικά τη συγκρότηση της κοινωνίας. 
Το ελληνικό μοντέλο τουρισμού, ήλιος, θάλασσα και αρχαιολογικά αξιοθέατα, σε συνδυασμό με την κατακερματισμένη γεωκτησία, μπορεί να μην ευνοεί -και δεν ευνοεί κατά τη γνώμη μου- τον λεγόμενο ποιοτικό τουρισμό, δηλαδή τα υψηλά έσοδα ανά επισκέπτη, αλλά διασφαλίζει ομολογουμένως τη μεγαλύτερη διασπορά των εσόδων. Σίγουρα, όμως, δεν επιτυγχάνεται το καλύτερο ποιοτικά αποτέλεσμα προβολής της χώρας μας και της ποιότητας των προσφερόμενων τουριστικών υπηρεσιών. Ωστόσο, η τουριστική ανάπτυξη δεν έρχεται από μόνη της. Φαντάζομαι ότι αυτό το πιστεύουμε όλοι. Δεν έρχεται αυτόματα. Χρειάζεται συγκεκριμένες πολιτικές μεταρρυθμίσεις, αλλά κυρίως παρεμβάσεις ουσίας. 
Το Υπουργείο Τουρισμού βρίσκεται στην «καρδιά» αυτής της προσπάθειας. Η ανάπτυξη του τουρισμού είναι το «πηλίκο» μιας διαρκούς, αλλά και συνεχιζόμενης οργανωτικής διαδικασίας. Και αυτή η διαδικασία θα πρέπει να υλοποιείται σ’ ένα πλαίσιο διαρκούς εξέλιξης, τόσο των θεσμών όσο και των υποδομών, προκειμένου να είμαστε έτοιμοι ως χώρα να ανταποκριθούμε στις προκλήσεις του μέλλοντος, προστατεύοντας πάντα το συγκριτικό πλεονέκτημα της Ελλάδας, τη φύση και φυσικά το περιβάλλον. 
Έχουμε, λοιπόν, τη δυνατότητα με αφορμή το παρόν σχέδιο νόμου να κάνουμε μία σοβαρή και σε βάθος συζήτηση σήμερα και αύριο για τον ελληνικό τουρισμό.
Και εδώ οι γόνιμες και ουσιώδεις τοποθετήσεις της Αντιπολίτευσης -και όλων των συναδέλφων βεβαίως- είναι ιδιαιτέρως σημαντικές, εφόσον φυσικά υπάρχουν. Διότι, η επιτυχία στον τομέα του τουρισμού δεν είναι μια επιτυχία της Κυβέρνησης ή μόνο της Υπουργού. Η επιτυχία της χώρας είναι επιτυχία που θα συμβάλει στην έξοδο γρηγορότερα από την κρίση και επιτυχία που πέραν από την ευημερία των αριθμών, θα φέρει και την ευημερία των Ελλήνων πολιτών. 
Όμως, ο ελληνικός τουρισμός παρουσιάζει σημαντικά προβλήματα. Ο ελληνικός τουρισμός πρέπει να περάσει επειγόντως στην προσφορά της επομένης γενιάς και με τιμές πάντα ανταγωνιστικές. 
Ο τουρισμός και η αναψυχή στην Ελλάδα, κυρίες και κύριοι συνάδελφοι, οφείλουν να εκσυγχρονίσουν το προσφερόμενο τουριστικό προϊόν και να εμπλουτίσουν με τις νέες επιταγές της τουριστικής ζήτησης, δηλαδή της αγοράς. 
Ο τουρισμός αναπτύσσεται πλέον σε μια ποικιλία ειδικών μορφών, οι οποίες στοχεύουν να ικανοποιήσουν πολλές και διαφοροποιημένες ανάγκες του σύγχρονου τουρίστα επισκέπτη. 
Αυτές τις ανάγκες που δημιουργούνται στην αγορά, η πολιτεία –δηλαδή εμείς- και κυρίως το νομοθετικό Σώμα πρέπει να πλαισιώνει θεσμικά με κάποιον τρόπο, ώστε να αναδεικνύει και να προστατεύει και όχι να τις αφήνει ασύδοτες για πολλά χρόνια, μη έχοντας θεσπίσει πλαίσιο για τις αντίστοιχες δραστηριότητες. Η πολιτεία πρέπει να συγχρονίζεται με τις εξελίξεις και όχι να είναι διαρκώς ένα βήμα πίσω από αυτές. 
Επιπλέον, δεν μπορούμε, αλλά και δεν πρέπει, να επαναπαυτούμε σε μία ή σε δύο καλές τουριστικές χρονιές. Οφείλουμε να προάγουμε το επενδυτικό κλίμα και να εξαλείψουμε γραφειοκρατικά εμπόδια, να εξασφαλίσουμε την ποιότητα του τουριστικού προϊόντος και φυσικά τον νόμιμο ανταγωνισμό. 
Οφείλουμε να βελτιώσουμε τη χρηματοδότηση του τουρισμού, διότι δεδομένου του μεγέθους του και της σημασίας του συγκριτικά με άλλους τομείς και κλάδους της ελληνικής οικονομίας, εμφανίζει σχετικά μικρή ροή χρηματοδότησης και να προσελκύσουμε και επισκέπτες ανώτερης αγοραστικής δύναμης. Τα περιθώρια αύξησης της τουριστικής ροής, αλλά κυρίως αύξησης της κατά κεφαλήν δαπάνης, είναι εξαιρετικά μεγάλα. Η προσέλκυση τέτοιων επισκεπτών θα επιτευχθεί με τη βελτίωση της ανταγωνιστικότητας, την εισαγωγή νέων επιλογών για τους επισκέπτες μας, τη συνεχή εξειδίκευση του ανθρώπινου δυναμικού μας, την αναβάθμιση του επιπέδου των υποδομών και των παρεχομένων υπηρεσιών. 
Κυρίες και κύριοι συνάδελφοι, με το παρόν σχέδιο νόμου διαμορφώνονται οι προϋποθέσεις που θα επιτρέψουν την ανάπτυξη του ποιοτικού, αλλά και υψηλής οικονομικής απόδοσης, τουρισμού, όσο βεβαίως και τη βελτίωση -και περαιτέρω ακόμη ανάπτυξη- των μικρών τουριστικών μονάδων, των θεματικών τουριστικών εγκαταστάσεων και των ειδικών μορφών τουρισμού. 
Επιπλέον, απλουστεύεται –επιτέλους- το αδειοδοτικό σύστημα όσον αφορά τις διαδικασίες για τη λειτουργία τουριστικών μονάδων. Το σχέδιο νόμου που συζητούμε σήμερα περιλαμβάνει μεταξύ άλλων διατάξεις με αλλαγές στις διαδικασίες χορήγησης ειδικών συστημάτων λειτουργίας, την κατάταξη των ξενοδοχείων και των ενοικιαζόμενων δωματίων σε κατηγορίες, την τροποποίηση διατάξεων που αφορούν τα σύνθετα τουριστικά καταλύματα, τη δυνατότητα να δένουν υδροπλάνα σε μαρίνες –το συζητάμε χρόνια και γίνεται πράξη- αλλά και την πρόβλεψη άντλησης εσόδων από ιδιώτες μέσω χορηγιών με σκοπό την οργανωμένη τουριστική προβολή της χώρας μας. 
Πλέον, οι τουριστικές επιχειρήσεις κατατάσσονται σε επτά κατηγορίες. Αρμόδιο για τη χορήγηση του ειδικού σήματος λειτουργίας σε όλες τις τουριστικές επιχειρήσεις ορίζεται ότι είναι το Υπουργείο Τουρισμού. 
Επιπλέον, καταργείται η απαίτηση να υπάρχει η προηγούμενη έγκριση της αρχιτεκτονικής μελέτης και της καταλληλόλητας οικοπέδου ή γηπέδου, οι οποίες πλέον ενσωματώνονται στην απόφαση-έγκριση περιβαλλοντικών όρων, ενώ η αρμόδια υπηρεσία είναι υποχρεωμένη να εξετάσει τον φάκελο και να χορηγήσει ειδικό σήμα λειτουργίας εντός -το πολύ- πενήντα ημερών. 
Επιπροσθέτως, απλοποιείται η διαδικασία υποβολής των δικαιολογητικών για τη χορήγηση σήματος λειτουργίας και ο φάκελος θα μπορεί να κατατίθεται ακόμα και στο ΚΕΠ. Η βεβαίωση ενημερότητας από το Ξενοδοχειακό Επιμελητήριο Ελλάδος και το πιστοποιητικό ποινικού μητρώου θα αναζητούνται πλέον από την αρμόδια υπηρεσία και θα απαιτείται να το προσκομίζει ο ενδιαφερόμενος επιχειρηματίας. 
Στις περιπτώσεις τουριστικών καταλυμάτων που περιλαμβάνουν καταστήματα υγειονομικού ενδιαφέροντος, επισπεύδονται οι διαδικασίες ελέγχου και γνωμοδότησης αφού αυτή θα πρέπει να έχει δοθεί σε λιγότερο από πενήντα ημέρες. 
Όσον αφορά την επίσπευση των διαδικασιών ελέγχου και γνωμοδότησης, θεσπίζεται η συνεργασία υπηρεσιών του Υπουργείου Τουρισμού και των αρμοδίων υγειονομικών υπηρεσιών.
Αλλάζει κατ’ αντιστοιχία με τα ξενοδοχεία η διαδικασία χορήγησης σήματος λειτουργίας και στις επιχειρήσεις ενοικιαζόμενων δωματίων, όπου οι διαδικασίες ελέγχων, γνωμοδοτήσεων και χορήγησης του σήματος θα πρέπει να έχουν ολοκληρωθεί το αργότερο εντός πενήντα ημερών.
Τα ξενοδοχεία κατατάσσονται πλέον σε πέντε κατηγορίες αστέρων και προβλέπεται η έκδοση προεδρικού διατάγματος με το οποίο θα επανακαθοριστούν οι τεχνικές και οι λειτουργικές προδιαγραφές τους. Οι επιχειρήσεις ενοικιαζόμενων δωματίων θα κατατάσσονται σε κατηγορίες κλειδιών, ενώ εξουσιοδοτείται η Υπουργός Τουρισμού να καθορίζει με απόφασή της τον αριθμό των κλειδιών, τις τεχνικές και λειτουργικές προδιαγραφές των ενοικιαζόμενων επιπλωμένων δωματίων – διαμερισμάτων.
Το Ξενοδοχειακό Επιμελητήριο θα είναι αρμόδιος φορέας που θα αναλάβει την ευθύνη κατάταξης των ξενοδοχείων και των ενοικιαζόμενων δωματίων σε κατηγορίες. Βέβαια, εδώ με βρίσκει αντίθετο η επιμονή των Εμποροβιομηχανικών Επιμελητηρίων να έχουν μέρος ευθύνης αυτής της διαδικασίας για τα τουριστικά δωμάτια – διαμερίσματα. Θεωρώ ότι αυτή είναι η σωστή πρόταση. Βεβαίως, στηρίζω και αυτό που έχει προταθεί εξαρχής από το Υπουργείο Τουρισμού, δηλαδή ότι οι υπηρεσίες τουρισμού διατηρούν τη δυνατότητα να διενεργούν ελέγχους για το αν η κατάταξη των καταλυμάτων έγινε σύμφωνα με τις τεχνικές και λειτουργικές προδιαγραφές τους και αν πιστωθεί ότι κατετάγησαν σε μεγαλύτερη κατηγορία από ό,τι θα έπρεπε, θα τους αφαιρείται το σήμα και θα πρέπει να προσκομίζουν νέο πιστοποιητικό κατάταξής τους από το Ξενοδοχειακό Επιμελητήριο Ελλάδος).
Παράλληλα, ρυθμίζονται θέματα χωροθέτησης και καθορισμού των χερσαίων ορίων, αλλά και της ζώνης αιγιαλού στις μαρίνες, με στόχο μεταξύ άλλων να προσδιοριστεί με μεγαλύτερη ακρίβεια η συγκεκριμένη κατηγορία δημόσιας περιουσίας. Τα υδροπλάνα που αναφέρθηκαν λίγο πριν θα μπορούν να χρησιμοποιούν μαρίνες με στόχο να εξυπηρετηθεί η εποχική ζήτησή τους για μετακινήσεις με αυτό το μέσο.
Επιπλέον, επιχειρείται με το συγκεκριμένο σχέδιο νόμου να μπει τέλος στον αυθαίρετο ελλιμενισμό σκαφών αναψυχής σε παρθένους προορισμούς ιδιαίτερου φυσικού κάλλους αλλά και στην παράνομη εμπορική εκμετάλλευση. Έτσι, θεσπίζονται θαλάσσιες ζώνες ναυδέτων, που θα λειτουργούν συμπληρωματικά ως προς τις μαρίνες και θα εισφέρουν έσοδα στα δημόσια ταμεία.
Ταυτόχρονα, προωθούνται τροποποιήσεις και ανταλλαγή εκτάσεων μεταξύ του τουριστικού και του εμπορικού λιμένα Ζακύνθου.Το σχέδιο νόμου τροποποιεί διατάξεις που αφορούν τη δημιουργία σύνθετων τουριστικών καταλυμάτων, που αποτελούν το νέο προϊόν πάνω στο οποίο θα βασιστεί η προσέλκυση μεγάλης κλίμακας επενδύσεων και η δημιουργία νέων ολοκληρωμένων τουριστικών πόλων.
Το σύνθετο τουριστικό κατάλυμα είναι ένα νέο τουριστικό προϊόν που συμπεριλαμβάνει υποχρεωτικά ξενοδοχεία πέντε αστέρων, ειδική τουριστική υποδομή, γκολφ, συνεδριακό κέντρο, μαρίνα, θαλασσοθεραπεία, μονάδα ιαματικού τουρισμού, κέντρα αναζωογόνησης κ.λπ., αλλά και τουριστικές επιπλωμένες κατοικίες, οι οποίες μπορούν να μισθωθούν μακροχρονίως ή και να πωληθούν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πλέον μπορούν να πωλούνται οι πολυτελείς κατοικίες ακόμα και από τα σχέδια, όπως συμβαίνει άλλωστε σε όλες τις ανταγωνίστριες αγορές, όπως και στην Κύπρο, και φυσικά με μια σειρά από προϋποθέσεις και δικλίδες ασφαλείας, που έχουν αναφερθεί διεξοδικά στην επιτροπή και που, βεβαίως, θα αναφερθούμε και αύριο.
Άδεια στο εξής να δημιουργούν εξέδρες για πρόσβαση σκαφών ή διευκόλυνση των λουομένων θα έχουν όχι μόνο τα ξενοδοχεία τεσσάρων και πέντε αστέρων άνω των τριακοσίων κλινών, αλλά και τα μικρότερα. Εδώ καταθέτω μια παρατήρηση – πρόταση, κυρία Υπουργέ: Άδεια πιθανόν θα έχουν και μικρότερης κατηγορίας καταλύματα υπό την προϋπόθεση φυσικά ότι έχουν πρόσοψη άνω των εβδομήντα, ογδόντα μέτρων και φυσικά η παραλία τους είναι βραχώδης και δύσκολη στην πρόσβαση.
Το σχέδιο νόμου περιλαμβάνει πλέον ρυθμίσεις και ειδικές μορφές τουρισμού όπως ο οινοτουρισμός, ο ιαματικός, αλλά και ο ιατρικός τουρισμός και αύριο στη συζήτηση επί των τροπολογιών θα κάνουμε κουβέντα και για τον αγροτουρισμό.
Τώρα σύμφωνα με το νομοσχέδιο δίνεται η δυνατότητα σε εποπτευόμενους φορείς του Υπουργείου Τουρισμού, όπως ο ΕΟΤ, να λαμβάνουν χρηματικές δωρεές με τη μορφή χορηγιών με σκοπό την τουριστική προβολή της χώρας, ενώ η ρύθμιση δίνει τη δυνατότητα σε ιδιώτες ή επιχειρήσεις να προσφέρουν με τη μορφή χορηγίας και στη συνέχεια αυτό να εκπίπτει από τον φόρο.
Τελειώνω, αγαπητέ κύριε Πρόεδρε, με την ανοχή σας, θέλοντας να επισημάνω ότι συζητούμε ένα πολύ σημαντικό νομοσχέδιο που έρχεται κατά τη γνώμη μου με πολλά χρόνια καθυστέρηση. Είναι ένα νομοσχέδιο που επιδιώκει να διορθώσει στρεβλώσεις, να θέσει κανόνες, να ενισχύσει τον ανταγωνισμό αλλά και να προσφέρει νέα ανταγωνιστικά προϊόντα στον κλάδο του τουρισμού.
Είναι πολύ σημαντικός ο χρόνος που έρχεται προς συζήτηση το συγκεκριμένο νομοσχέδιο, διότι αν δεν προσέξουμε σήμερα, αγαπητοί συνάδελφοι, αν δεν προχωρήσουμε σήμερα με αίσθημα σοβαρότητας, αλλά κυρίως ευθύνης σε όλες εκείνες τις αναγκαίες μεταρρυθμίσεις, η αύξηση που παρατηρείται θα είναι σύντομα μία ανάμνηση, η οποία θα προκαλέσει αλυσιδωτές αντιδράσεις στην ανάπτυξη, την οικονομία και την κοινωνία. 
Εμείς επιθυμούμε να έχουμε μία συνέχεια λαμπρή και στον τουρισμό και την οικονομία της χώρας μας. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Η Υπουργός Τουρισμού κ. Όλγα Κεφαλογιάννη έχει τον λόγο για να κάνει κάποιες νομοτεχνικές βελτιώσεις.
Ορίστε, κυρία Υπουργέ.</ChairmanSpeech>
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού): Ευχαριστώ πολύ. 
Καταθέτω για τα Πρακτικά τις νομοτεχνικές βελτιώσεις στο σχέδιο νόμου. Να αναφέρω ότι σε σχέση με το άρθρο 25, που αφορά στον οινοτουρισμό, έχουν ληφθεί υπ’ όψιν και κάποιες παρατηρήσεις που έχουν κατατεθεί με την τροπολογία της κ. Ασημακοπούλου.
Ευχαριστώ πολύ.
(Στο σημείο αυτό η Υπουργός Τουρισμού κ. Όλγα Κεφαλογιάννη καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να καταχωρισθούν οι σελ. 21 έως 24)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Μιχαήλ Κριτσωτάκης.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Ευχαριστώ, κύριε Πρόεδρε.
Κάνατε και νέες νομοτεχνικές βελτιώσεις τώρα. Όμως, να ξεκινήσω λέγοντας ότι αυτήν την ώρα, εδώ έξω στο Σύνταγμα, γίνεται μία συγκέντρωση με πρωτοβουλία κοινωνικών οργανώσεων, αλλά και με τη συμμετοχή του ΣΥΡΙΖΑ, για τη σφαγή που γίνεται αυτές τις μέρες στη Γάζα. 
Όταν οι νεκροί έχουν περάσει τους πεντακόσιους και όταν αυτή η πρόκληση νομίζω ότι γυρίζει την κοινωνία και τις κοινωνίες, το παγκόσμιο χωριό, αν θέλετε, πολλά χρόνια πίσω, δεν υπάρχει καμμιά πρωτοβουλία από την Κυβέρνηση. Διατηρεί σιωπή, σιγή ιχθύος, σιγή ασυρμάτου, σιγή νεκροταφείου. Καμμία κυβερνητική πρωτοβουλία, λοιπόν, για την Παλαιστίνη, ενώ αντίθετα παίρνονται πρωτοβουλίες και μάλιστα στη μέση του καλοκαιριού και σε Θερινά Τμήματα της Βουλής για το ξεπούλημα των αιγιαλών και τα δάση. Για τα χημικά της Συρίας κουβέντα. Όλα αυτά βέβαια δεν έχουν καμμία σχέση με τον τουρισμό, καμμία σχέση με αυτά που συζητάμε. Ο τουρισμός είναι κάτι άλλο, είναι ένα βιομηχανικό προϊόν σε σελοφάν. Έτσι νομίζετε.
Να σας πω ότι αυτήν την ψεύτικη εικόνα που παρουσιάζει η Κυβέρνηση γενικώς, το success story, στην κοινωνία, αυτό το πράγμα παρουσιάζει και στον τουρισμό. Δεκαεπτά εκατομμύρια αφίξεις, κάποια δισεκατομμύρια ο τζίρος και από την άλλη πλευρά, εμείς παρατηρούμε ότι μικρομεσαίες επιχειρήσεις κλείνουν, μειώνεται η απασχόληση, μειώνεται το εισόδημα από την απασχόληση και μειώνεται το εισόδημα ακόμα και των μεγάλων τουριστικών επιχειρήσεων, αυτών που λέμε «μεγαλοξενοδόχους», διότι το all inclusive επελαύνει, η ποιότητα πέφτει και ο τουρισμός τελικά δεν πηγαίνει καλά, ούτε με τα δικά σας κριτήρια και τα δικά σας μετρήματα. 
Να πούμε επίσης ότι όλα αυτά προϋποθέτουν και έναν αυταρχισμό για να περνάνε. Είναι υποβάθμιση, λοιπόν, του κοινοβουλευτικού έργου, της ίδιας της υπόστασης του νομοθετικού Σώματος αλλά και των ίδιων των Βουλευτών, που φαίνεται ότι δεν είναι τυχαίο ούτε συμπτωματικό φαινόμενο, αλλά μία σταθερή –κι εδώ να σας επαινέσουμε για τη σταθερότητά σας- πολιτική επιλογή της Κυβέρνησής σας, της δικομματικής συγκυβέρνησης, της νεοφιλελεύθερης συγκυβέρνησης, που την εφαρμόζετε και στον τουρισμό, αλλά όχι μόνο στον τουρισμό, είναι η αλήθεια. 
Να σας πω επίσης ότι αυτές τις ημέρες, αύριο δηλαδή συγκεκριμένα, γιορτάζουμε τα σαράντα χρόνια από την κατάρρευση της επτάχρονης αμερικανοκίνητης δικτατορίας. Όλα αυτά που σας λέω δεν έχω την εντύπωση ότι βοηθούν στο να πούμε ότι κάνουμε βήματα προς τα μπρος ή το γιορτάζουμε με τον ανάλογο και τον αντίστοιχο τρόπο. 
Δεν είναι η πρώτη φορά, λοιπόν, που αναφερόμαστε σε αυτό το θέμα, αλλά θα σας πω, κυρία Υπουργέ, ότι έχετε μία εμμονή καταμεσής της τουριστικής περιόδου να «απλουστεύετε» τις διαδικασίες λειτουργίας και ενίσχυσης των τουριστικών επιχειρήσεων, διότι το περασμένο καλοκαίρι κατά σύμπτωση με τον ν.4179/13 και φέτος με το συζητούμενο νομοσχέδιο, με τον ίδιο ακριβώς τίτλο, για τον τουρισμό ένα πράγμα σας ενδιαφέρει, αυτό που σήμερα έχει επιγραφή το νομοσχέδιο, δηλαδή να διευκολύνουμε, να απλουστεύσουμε κ.λπ. την επιχειρηματικότητα. Τίποτε άλλο δεν είναι ο τουρισμός, ούτε φύση και περιβάλλον ούτε εργασία ούτε ποιότητα ούτε τίποτα απ’ όλα αυτά. 
Αυτή είναι η πολιτική σας, αυτή είναι η αντίληψή σας, γι’ αυτό κάνετε λάθος. Να τι έχουν τα έρμα και ψοφάνε. Διότι δεν πάνε καλά τα πράγματα. Θα καταθέσω μετά χαρτιά με στοιχεία όχι δικά μας αλλά από την Τράπεζα της Ελλάδος. Θα σας πω μόνο ένα και ενδεικτικό αλλά είναι σοβαρό: Ενώ παρουσιάστηκε αύξηση κατά 12% στις αφίξεις, οι εισπράξεις που κατεγράφησαν από την Τράπεζα της Ελλάδος παρουσίασαν οριακή αύξηση κατά 0,8%. Λέγονται οι αριθμοί αυτοί που εσείς χειροκροτείτε και ζητωκραυγάζετε, το 12,6, ενώ η αύξηση ήταν 0,8%, δηλαδή ανήλθαν σε 1.071.000 ευρώ οι εισπράξεις. Δείτε το. Δεν τα λέμε εμείς. Θα σας το καταθέσω μετά.
Αυτό που θέλω να σας πω, λοιπόν, απλουστευτικά είναι ότι νομίζετε ότι οι εργαζόμενοι στον τουρισμό και οι μικρομεσαίοι επαγγελματίες του κλάδου δεν καταλαβαίνουν πως νομοθετείτε προς όφελος μόνο των μεγαλοξενοδόχων, ενώ στο τέλος και αυτοί βρίσκονται εκτεθειμένοι, διότι δεν πάει έτσι ο τουρισμός. 
Δεύτερον, υπάρχει μια άρον-άρον συζήτηση στην επιτροπή. Κατατέθηκε -θυμάστε- Παρασκευή. Φωνάζαμε διάφορα και εμείς, όπως ότι δεν προλαβαίνουμε ούτε να το δούμε. Τη Δευτέρα συζητήθηκε στην επιτροπή. 
Τρίτον, ήταν τέτοια η δική σας προετοιμασία και ετοιμότητα, κυρία Υπουργέ και κύριοι της συγκυβέρνησης, που στο τέλος της δεύτερης ανάγνωσης η Υπουργός κατέθεσε πενήντα μία νομοτεχνικές βελτιώσεις. Νομίζω ότι αυτό δεν είναι λογικό. 
Έχουμε ήδη αναφερθεί στις συνεδριάσεις της επιτροπής -άλλο θέμα που σας αποδίδουμε- για το ότι υπάρχουν δεκάδες υπουργικές αποφάσεις που προβλέπονται και δεκάδες κοινές υπουργικές αποφάσεις στα σαράντα ένα άρθρα του συζητούμενου νομοσχεδίου. 
Τέταρτον, την τελευταία στιγμή πριν τη συζήτηση στο Τμήμα την Παρασκευή, προχθές, καταθέσατε έξι τροπολογίες, εκ των οποίων οι τρεις μόνο αφορούν το Υπουργείο. Πέρυσι το ίδιο έργο παίχτηκε με τροπολογίες της τελευταίας στιγμής. 
Σε τι αφορούν αυτές οι τροπολογίες; Οι δύο από αυτές ουσιαστικά είναι νομοτεχνικές βελτιώσεις και μπαλώματα παραλείψεων. Μέχρι και ολόκληρο άρθρο -το άρθρο 12 περί ναυδέτων-  το αντικαθιστάτε. Τόσο έτοιμοι ήσασταν και τόσο δεν είστε πρόχειροι. 
Πέμπτον, δείγμα των βαθιών επεξεργασιών και θέσεων για την ανάπτυξη του ελληνικού τουρισμού είναι η κατάθεση της τροπολογίας για τον αγροτουρισμό. Δεν υπήρχε στο νομοσχέδιο τίποτα επ’ αυτού ούτε η Υπουργός αναφέρθηκε στο θέμα. 
Κατέθεσαν Βουλευτές της Νέας Δημοκρατίας σχετική βουλευτική τροπολογία και πάλι, όμως, σιωπή από την Υπουργό. Ξαφνικά την Παρασκευή κατατίθεται υπουργική τροπολογία για τον αγροτουρισμό, με ελάχιστες διαφοροποιήσεις από τη βουλευτική τροπολογία. 
Ταχυδακτυλουργική κίνηση είναι το ότι επανεμφανίζονται τα σχετικά άρθρα του νομοσχεδίου που είχε δοθεί για διαβούλευση τον Φλεβάρη. Αυτό πώς λέγεται; Λαϊκά θα έλεγε κανείς ότι εδώ «τον παπά παίζουμε». 
Έχετε άποψη και ξέρετε τι θέλετε να κάνετε στο συγκεκριμένο θέμα ή κινείστε χωρίς πρόγραμμα, για να θυμηθούμε την εκπομπή της Μαρίας Ρεζάν κάποτε; 
Το τελευταίο θέμα σχετικά με τον απαράδεκτο πολιτικά και κοινοβουλευτικά τρόπο με τον οποίο νομοθετείτε, κύριοι της συγκυβέρνησης -δεν απευθύνομαι στην κυρία Υπουργό για να μη φανεί προσωπικό- είναι ότι για άλλη μια φορά κατατίθενται υπουργικές τροπολογίες σε άσχετα με το θέμα τους νομοσχέδια, τροπολογίες ολόκληρα νομοσχέδια. 
Δεν θα θυμίσω τις κορώνες του κυρίου Πρωθυπουργού για το θέμα. Νομίζω ότι όλοι τις θυμόμαστε. Θα πω μόνο ότι πέρυσι το καλοκαίρι είχαμε το ίδιο πρόβλημα με την τροπολογία για την ΕΥΔΑΠ, πάλι σε δικό σας νομοσχέδιο, αν θυμάστε. Δεν μπορεί να συνεχίζεται αυτό. Έχει γίνει κανόνας. Δεν είναι εξαίρεση.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ο Πρόεδρος της Βουλής είχε δεσμευτεί γι’ αυτό.</Speech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Ακριβώς. Είχε δεσμευτεί. 
Ωστόσο, υπάρχει και ένα άλλο θέμα που δεν το είχαμε θίξει στις επιτροπές και θα σας το πω τώρα. Υπάρχουν αιτιάσεις αντισυνταγματικότητας από την αρμόδια επιτροπή της Βουλής και οι οποίες αφορούν συγκεκριμένα το άρθρο 14 παράγραφος 1 και 2, το άρθρο 19 παράγραφος 2 και το άρθρο 20, σχετικά με τα τουριστικά καταλύματα συνολικά και τα επισκέψιμα οινοποιεία. Και για το άρθρο 19 για τις μαρίνες και για τα χιονοδρομικά κέντρα και για τα καταλύματα υπάρχει θέμα αντισυνταγματικότητας. 
Νομιμοποιείτε αυθαιρεσίες, ειδικά στα χιονοδρομικά κέντρα, χωρίς να γίνεται καμμιά διόρθωση, μόνο με την παρουσία χαρτιών. Δηλαδή, τα χαρτιά διορθώνονται, όμως αυτά τα προβλήματα που υπάρχουν παραμένουν ως έχουν και προχωράμε. Είναι πρόβλημα συνταγματικότητας, είναι πρόβλημα ασφάλειας και είναι και άλλα θέματα. Είναι απαράδεκτο, λοιπόν, όλο αυτό το θέμα.
Κυρία Υπουργέ, θα σας καταθέσω έγγραφο από το Επιμελητήριο Ηρακλείου, το οποίο λέει ότι είναι αντίθετο με το θέμα της αδειοδότησης με τον τρόπο που το κάνετε. Επίσης, θα σας καταθέσω έγγραφο από το Σύλλογο των Υπαλλήλων του ΕΟΤ, που σας ψέγει κυριολεκτικά για όλα αυτά που ξέρετε ότι τους αφορούν, καθώς και από την Πανελλήνια Ομοσπονδία των Ξεναγών. Παρ’ όλα αυτά, εσείς προχωράτε. 
Θα σας πω ότι αυτό που κάνετε είναι η υπεράσπιση των συμφερόντων του μεγάλου κεφαλαίου στον τομέα του τουρισμού, η εξυπηρέτηση των ξενοδοχείων, κυρίως όμως των μεγάλων ξενοδοχειακών επιχειρήσεων και η συγκεντροποίηση του κεφαλαίου στον κλάδο του τουρισμού. 
Η δική σας τουριστική πολιτική δεν αφορά το ίδιο το ελληνικό τουριστικό προϊόν, δεν αφορά τους εργαζόμενους, στους οποίους ουδέποτε έχετε αναφερθεί ούτε γραπτά ούτε προφορικά σε κανένα από τα νομοσχέδια που έχετε φέρει, ούτε στα νομοσχέδια που έρχονται πλαγίως. Πουθενά δεν αναφέρεται η εργασία στον τουρισμό. 
Πέρα από το θέμα της εργασίας, για το οποίο μπορείτε να πείτε ότι η Αριστερά έχει ένα κόλλημα -έτσι μπορεί να πείτε εσείς- σας λέω ότι εξαρτάται κατά πολύ η ποιότητα στον τουρισμό, την οποία έχετε σωστά θέσει κι εσείς ως στόχο, από την εργασία και από το πώς πληρώνεται αλλά και πώς εκπαιδεύεται ο εργαζόμενος.
Δεν αφορά τους μικρούς και τους μεσαίους τουριστικούς επιχειρηματίες και ό,τι τους αφορά, είναι αρνητικό, είναι πάντοτε υπέρ των μεγάλων. Αυτό, λοιπόν, το ανισόρροπο πράγμα που παρουσιάζεται με τις νομοθεσίες που κάνετε, το πληρώνει στο τέλος ο τουρισμός. 
Ο ΣΥΡΙΖΑ έχει καταθέσει συγκεκριμένες προτάσεις. Υπερβαίνουν κατά πολύ έναν τέτοιο νομοσχέδιο που είναι μερικό, μονόπλευρο και αποσπασματικό, όπως και το προηγούμενο που είχε τον ίδιο τίτλο και είχε και τα ίδια προβλήματα. Και θα σας πω εκείνο που επιδιώκουμε, διότι έχει κατατεθεί και δημοσιοποιηθεί το πρόγραμμα και είναι πολύ συγκεκριμένο αντίθετα από τις αοριστίες στα σημαντικά και τα πολύ συγκριμένα συμφέροντα που πρόκειται να εξυπηρετηθούν. Το δικό μας πρόγραμμα λέει ότι δεν θέλουμε απλά έναν τουρισμό περισσότερο, ποιοτικότερο, με αυτό ή το άλλο χαρακτηριστικό –που όλα αυτά τα θέλουμε- αλλά κυρίως -αυτό που δεν έχετε δει ποτέ- λέει ότι θέλουμε έναν τουρισμό με κοινωνική ανταποδοτικότητα. Αν θέλουμε, δηλαδή, να έχουμε κάτι συγκεκριμένο το οποίο θα βοηθήσει στην έξοδο της χώρας από την κρίση, θα πρέπει η παραγωγική ανασυγκρότηση να στηριχθεί στον τουρισμό και ο τουρισμός να λέει, όταν κάνει κάποιος κάτι για τον πρωτογενή τομέα, τι είναι εκείνο που χρειάζεται και πρέπει να παράγουμε, που το καταναλώνει ο τουρισμός και έχει προοπτική και μέλλον στη χώρα μας. Αυτό νομίζω ότι θα πρέπει να έχει κανείς στο μυαλό του. Εκεί στηρίζεται το πρόγραμμα του ΣΥΡΙΖΑ.
Έρχομαι τώρα συγκεκριμένα στα άρθρα. 
Στο άρθρο 1, το οποίο φαίνεται το πιο αθώο με την πρώτη ματιά, ορίζεται ποιες θεωρούνται τουριστικές επιχειρήσεις, πώς προσδιορίζονται επακριβώς και επεκτείνονται όλες εκείνες οι εγκαταστάσεις ειδικής τουριστικής υποδομής όπου μπορούν να ενταχθούν στα σύνθετα τουριστικά καταλύματα όπως είναι για παράδειγμα οι τουριστικοί λιμένες, τα χιονοδρομικά, τα αυτοκινητοδρόμια, τα προπονητικά κέντρα, τα θεματικά πάρκα και τα υδροθεραπευτήρια. 
Με την κατάταξη των καταλυμάτων με αστέρια και κλειδιά, με τη χορήγηση του ειδικού σήματος λειτουργίας, καθώς και με τις θεσπιζόμενες διαδικασίες κατάταξης και χορήγησης, δηλαδή με αυτά που αναφέρονται στα άρθρα 2 ως 6 απελευθερώνεται η αγορά καταλυμάτων και διευκολύνεται το ξεκαθάρισμα της αγοράς υπέρ των μεγάλων τουριστικών αναπτύξεων. Μιλάμε για τους οργανωμένους υποδοχείς, για τα condos και λοιπά. Εκεί αποσκοπεί η κατάργηση της αρχιτεκτονικής μελέτης και της καταλληλότητας οικοπέδου για την αδειοδότηση, ο καθορισμός όλων των προδιαγραφών της κατάταξης με υπουργικές αποφάσεις και η εμπλοκή του Ξενοδοχειακού Επιμελητηρίου Ελλάδος στην όλη διαδικασία. Εδώ ήρθε και παραδέχθηκε το Ξενοδοχειακό Επιμελητήριο ότι δεν έχει δομή που να είναι πανελλαδική. Έχει μόνο στην Αθήνα. Και όταν του είπαν «πώς θα κάνετε αυτή την εκτίμηση και θα δώσετε τα κλειδιά και τα αστέρια;», είπε ότι θα το κάνει με ιδιωτική εταιρεία, ότι δεν έχει δική του δομή και ότι έτσι θα προχωρήσει. Αυτό καταλαβαίνετε τι μπορεί να σημαίνει. 
Υπάρχει, λοιπόν, ερώτημα για την κοντόθωρη και ιδεοληπτική πολιτική σας για συρρίκνωση του δημοσίου που αφορά το Υπουργείο Τουρισμού. Υπάρχει τέτοιος ελεγκτικός μηχανισμός στο Υπουργείο που έχει διαλυθεί, ο οποίος να μπορεί να υλοποιήσει αυτήν τη διαδικασία ή μήπως είναι στα σχέδιά σας να δώσετε όλη αυτήν τη διαδικασία σε εξωτερικούς συνεργάτες, ιδιώτες δηλαδή, με όποια αποτελέσματα καταλαβαίνει κανείς ότι θα επέλθουν λογικά; 
Για τους τουριστικούς λιμένες συνεχίζεται η πολιτική του ν. 4179, δηλαδή του περσινού νόμου που είχατε φέρει για την τακτοποίηση με στόχο να γίνουν πιο ελκυστικοί για τους υποψήφιους αγοραστές και προχωράτε σε νέες διευκολύνσεις όχι μόνο στις εταιρείες που διαχειρίζονται τις μαρίνες αλλά και υπέρ των οργανωμένων υποδοχέων, των condos κ.λπ., που θα ήθελαν να περιλαμβάνουν και τουριστικό λιμένα. 
Στο άρθρο 8 έχετε οριοθετήσει τα καταφύγια έως τα διακόσια πενήντα τετραγωνικά βάσει κτηριολογικών υποδομών και προχωράτε στη διεύρυνση της χερσαίας ζώνης των μαρινών από είκοσι χιλιάδες σε πενήντα χιλιάδες τετραγωνικά μέτρα στο άρθρο 9 με τη δικαιολογία των ποικίλων χρήσεων που αναπτύσσονται στη χερσαία ζώνη τους, για να διευκολυνθούν ακόμα περισσότερο οι εταιρείες διαχείρισης των μαρινών. 
Επίσης, προχωράτε στις ζώνες εξυπηρέτησης υδροπλάνων σε ανεξάρτητες, όμορες των τουριστικών λιμένων θαλάσσιες περιοχές. Είναι και εδώ φανερό το τι πάτε να κάνετε, όπως και στο άρθρο 12 για τα ναύδετα. Μάλιστα, επειδή σε κάποιους ενδιαφερόμενους οι όροι του ξεπουλήματος φάνηκαν μάλλον περιοριστικοί, έρχεστε με την τροπολογία της τελευταίας στιγμής και αντικαθιστάτε όλο το άρθρο προβλέποντας ότι οι όροι του ξεπουλήματος θα καθορίζονται με κοινή υπουργική απόφαση. Ούτε αυτό τους έφτανε. Τέτοια προσπάθεια εξυπηρέτησης μεγάλων τουριστικών συμφερόντων κάνετε. Οι εξυπηρετήσεις των ιδιοκτητών ή των φορέων διαχείρισης των τουριστικών λιμένων δεν έχουν όρια.
Στο άρθρο 13 επιτρέπεται η λειτουργία λιμένων χωρίς να έχουν τα απαραίτητα δικαιολογητικά, όπως για παράδειγμα περιβαλλοντικές μελέτες, χωρίς άδεια, δηλαδή παράνομα, με την προϋπόθεση ότι θα συλλέξουν τα δικαιολογητικά μέχρι το τέλος του 2014.
Με το άρθρο 14 καταργείτε τις προϋποθέσεις χωροθέτησης σε δεκαέξι μεγάλες μαρίνες, οι οποίες εντάσσονται στο ν. 2160/1993, δηλαδή αυξημένης τυπικής ισχύος και τις εντάσσετε στη δικαιολογία των κοινών υπουργικών αποφάσεων του Υπουργείου σας και του ΥΠΕΚΑ. Τι σημαίνουν όλα αυτά αν όχι εξυπηρέτηση συμφερόντων; 
Να σας πω λοιπόν ότι για όλα αυτά που έχουμε πει στις επιτροπές και για λόγους χρόνου δεν θα αναφερθώ, είμαστε αντίθετοι με το νομοσχέδιο αυτό. Είμαστε αντίθετοι όχι γιατί γκρινιάζουμε, όπως είπε ο εισηγητής της Νέας Δημοκρατίας ή, τέλος πάντων, γιατί κάνουμε μία στείρα αντιπολίτευση, αλλά γιατί βλέπουμε –με το μικρό παράδειγμα που σας έφερα από τα στοιχεία της Τράπεζας της Ελλάδος- ότι αυξάνετε τους αριθμούς, αλλά δεν αυξάνεται το όφελος. Και όταν αυξάνεται με μικρούς ρυθμούς το όφελος, το καρπώνονται πολύ λίγοι και αυτός που το πληρώνει είναι η εργασία και ο κόσμος της εργασίας και αυτό το μοντέλο δεν νομίζουμε ότι ακόμα κι αν είναι επιτυχημένο –που δεν είναι- θα μπορούσε να είναι κάτι που θα βοηθούσε να μας βγάλει από την κρίση.
Νομίζουμε ότι με τον τρόπο που δημιουργήσατε την κρίση εξακολουθείτε να σκέφτεστε. Με τον ίδιο τρόπο σκέφτεστε τον τουρισμό. Δεν πρόκειται να έχουμε τουριστική ανάπτυξη. Θα έχουμε πρόβλημα, θα έχουμε μπούκωμα. 
Να σας πω ότι σε πάρα πολλές περιοχές υπάρχει το θέμα του ότι έχουν ξεπεραστεί όλα τα όρια, όχι μόνο τα περιβαλλοντικά αλλά και άλλα.
Στο θέμα των ειδικών μορφών τουρισμού, όπου το βάζετε και αυτό στην επιγραφή του νομοσχέδιου, σχεδόν τίποτα δεν λέτε και όπου γίνεται κάποια αναφορά είναι τόσο γενικόλογη που χάνεται ή είναι τόσο αντίθετη με τους ίδιους τους ανθρώπους που βιώνουν και γνωρίζουν τα πράγματα, που σας κάνει κυριολεκτικά να είστε οφσάιντ, εκτός θέσεως και σε αυτά τα θέματα. 
Στη δευτερολογία μου θα αναφερθώ για το θέμα της «ΜARKETING GREECE», της εταιρείας του ΣΕΤΕ και για το πώς θα γίνεται από εδώ και πέρα η προώθηση του τουρισμού, που είναι ένα τεράστιο σκάνδαλο και εκτός από σκάνδαλο θα έχει και μία μεγάλη αναποτελεσματικότητα, για να πούμε και για τα θέματα των εργαζομένων στον τουρισμό, που νομίζουμε ότι είναι από τα πιο σημαντικά πράγματα. 
Καταθέτω, κυρία Υπουργέ –και παρακαλώ να καταχωριστούν στα Πρακτικά- ένα έγγραφο από το Επιμελητήριο Ηρακλείου. Καταθέτω ένα πολυσέλιδο και με πολύ συγκεκριμένα πράγματα και αιτιάσεις έγγραφο από τον Σύλλογο των Υπαλλήλων του Ελληνικού Οργανισμού Τουρισμού. Καταθέτω ένα έγγραφο από την Πανελλήνια Ομοσπονδία των Ξεναγών. Τέλος, καταθέτω για τα εργασιακά δύο συγκεκριμένα έγγραφα και άλλο ένα που αναφέρει στοιχεία από την Τράπεζα της Ελλάδος, τα οποία νομίζω ότι είναι συντριπτικά και καταλυτικά και αποδεικνύουν ότι όλα αυτά για τα οποία επαίρεστε, ακριβώς αντίθετα με αυτά που λέτε είναι. 
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σας ευχαριστώ, κύριε Πρόεδρε και για την ανοχή σας. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Σηφουνάκης, ειδικός αγορητής του ΠΑΣΟΚ.</ChairmanSpeech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember>: Κυρία Υπουργέ, κυρίες και κύριοι συνάδελφοι, νομίζω κοινή διαπίστωση στην Αίθουσα είναι ότι ο τουρισμός αποτελεί τον βασικό πυλώνα ανάπτυξης που παράγει εισόδημα και θέσεις εργασίας στη χώρα μας τις τελευταίες δεκαετίες. Ειδικά στην περίοδο αυτής της βαθιάς οικονομικής κρίσης που διανύουμε, είναι η μοναδική και η πιο σημαντική ελπίδα. 
Η ανάπτυξη του τουρισμού τις τελευταίες δεκαετίες στηρίχθηκε ενεργά στο κράτος, κυρίως μέσω των αναπτυξιακών νόμων που ενίσχυσαν την ιδιωτική πρωτοβουλία, με αποτέλεσμα να δημιουργηθεί αυτή η τεράστια ιδιωτική τουριστική υποδομή που σήμερα διαθέτουμε και, βεβαίως, και ένα μέρος της ανεπαρκούς δημόσιας υποδομής που πρέπει να συνοδεύει την ιδιωτική υποδομή. 
Τα τελευταία χρόνια ο αναπτυξιακός νόμος έχει, βεβαίως, σταματήσει να επιδοτεί τις νέες κλίνες και έχει κάνει στροφή στην επιδότηση του εκσυγχρονισμού και της αναβάθμισης των τουριστικών υποδομών –πράγμα σωστό- που αποδίδει προς την κατεύθυνση της βελτίωσης και της ανάπτυξης του τουριστικού προϊόντος. 
Αυτή η στροφή από την ποσότητα στην ποιότητα είναι που πρέπει να διαπνέει και κάθε νομοθέτημα που έρχεται στη Βουλή για τον τουρισμό είτε από το καθ’ ύλην αρμόδιο Υπουργείο, όπως το σημερινό του Υπουργείου Τουρισμού, είτε από άλλα Υπουργεία, όπως τα Υπουργεία Ανάπτυξης και Οικονομικών.
Είναι νομοθετήματα που, βεβαίως, πρέπει να είναι προς την κατεύθυνση του εμπλουτισμού του τουρισμού με νέα τουριστικά προϊόντα υψηλών προδιαγραφών και ποιότητας, τα οποία θα προσελκύουν τόσο επενδυτές όσο και τουρίστες με υψηλά εισοδήματα και βεβαίως δεν θα δημιουργούν αναίτιους αποκλεισμούς συγκεκριμένων περιοχών της χώρας. Η προστιθέμενη αξία στον τουρισμό μας είναι να παρέχουμε υψηλού επιπέδου υπηρεσίες με όρους ισοτιμίας χωρίς αποκλεισμούς. 
Είναι νομοθετήματα που ταυτόχρονα θα απλοποιούν διαδικασίες και θα αίρουν περιττές γραφειοκρατίες και κυρίως ρυθμίσεις γραφειοκρατικές, όπου όχι μόνο δεν προάγουν το δημόσιο συμφέρον, αλλά ταλαιπωρούν τους επαγγελματίες του κλάδου και εν κατακλείδι υποβαθμίζουν το τουριστικό προϊόν. Σε αυτό το ζήτημα έχουμε ακόμα σοβαρή και αρκετή δουλειά να κάνουμε.
Εάν μάλιστα δούμε διεθνώς το τι ισχύει στους τουριστικούς προορισμούς, που έχουν τα υψηλότερα μερίδια αγοράς είτε στην Ασία είστε στη Νότια Ευρώπη, θα αντιληφθούμε ότι το θεσμικό μας πλαίσιο, χωροταξικό, πολεοδομικό και κυρίως αρχιτεκτονικό -στο μέρος δηλαδή της διαρρύθμισης και κατανομής των χώρων της αρχιτεκτονικής σύνδεσης- δεν είναι απλά πεπαλαιωμένο, αλλά είναι ξεπερασμένο και πολλές φορές, θα έλεγα, άχρηστο.
Επί της αρχής το παρόν νομοσχέδιο είναι συνέχεια της προσπάθειας εμπλουτισμού και αναβάθμισης του τουριστικού προϊόντος που έχει ξεκινήσει εντατικά την τελευταία πενταετία. Από το 2009 έως σήμερα έχουν υπάρξει εννέα νομοθετικές πρωτοβουλίες που ενέταξαν καινοτόμες δράσεις και νέα προϊόντα, αναγκαία για την αναγέννηση του τουρισμού.
Αρχικά ο ν. 4002/2011 εισήγαγε μεταξύ άλλων το προϊόν του σύνθετου τουριστικού καταλύματος, ένα νέο τουριστικό προϊόν που μπορεί πραγματικά να διαμορφώσει νέες συνθήκες ανάπτυξης, αρκεί να εμπλουτιστεί και να κατηγοριοποιηθεί όπως είναι σε άλλες χώρες της Ευρώπης, εξ ου και ο ανεπτυγμένος ποιοτικά τουρισμός. Ειδικές σύνθετες ανεπτυγμένες τουριστικές μορφές υπάρχουν σε περιοχές της Ιταλίας, της Γαλλίας ή της Ισπανίας. Αυτό δεν έχει γίνει σε μας.
Το 2013, πέρυσι, ο ν. 4179 από την ίδια Υπουργό προχώρησε περαιτέρω στη θεσμοθέτηση των οργανωμένων υποδοχέων τουριστικών δραστηριοτήτων –τα γνωστά σε όλους condo hotels- και των μικρών αλλά αναγκαίων ρυθμίσεων για την καλύτερη σχέση καταλύματος-τιμής.
Είναι αλήθεια ότι όταν νομοθετούμε μπορεί πάντοτε να μη βλέπουμε τις ατέλειες που έχει ένας νόμος, όταν ακόμα δεν έχει δοκιμαστεί στην πράξη. Και για αυτό το Υπουργείο ορθά προβλέπει σε αυτό το νομοσχέδιο και βελτιώνει τον περσινό ν. 4179 ως προς τα condo hotels, που προσδιοριζόταν μόνο όπου υπήρχαν ρυμοτομικά σχέδια πόλης, πράγμα δηλαδή ελάχιστο.
Ως προς το νομοσχέδιο, τις επιμέρους διατάξεις και την τροπολογία του Υπουργείου Τουρισμού, θα σταθώ σε ορισμένες ρυθμίσεις που εισάγονται. Παραδείγματος χάριν, με την παράγραφο 4 της τροπολογίας επέρχονται αιφνιδίως ουσιώδεις και ανατρεπτικές αλλαγές στα σύνθετα τουριστικά καταλύματα. Κάποιες από τις αλλαγές ίσως να είναι και θετικές. Όταν, όμως, έρχονται αιφνιδιαστικά και χωρίς συζήτηση, θα πρέπει πέραν των άλλων να εισηγηθεί και να εισηγείται πώς προέκυψε η αναγκαιότητά τους. 
Θυμίζω ότι από πέρυσι τέτοιον καιρό, όταν και εμείς, το ΠΑΣΟΚ, ψηφίσαμε τον ν. 4179/2013 –εγώ δεν τον ψήφισα, διότι έκτακτη ανάγκη με έκανε να απουσιάζω από τη συζήτηση στη Βουλή- η πολιτική ηγεσία του Υπουργείου διατεινόταν ότι τα σύνθετα τουριστικά καταλύματα είναι ένα προϊόν που δεν μπορεί και δεν πρέπει να πειραχτεί.
Τι άλλαξε από πέρυσι και με τη σημερινή τροπολογία εισάγονται σημαντικές αν όχι ανατρεπτικές αλλαγές και μάλιστα χωρίς καμμία ενημέρωση; Είμαστε μέλος της Κυβέρνησης, δεν είμαστε αντιπολίτευση, αλλά και αντιπολίτευση να ήμασταν, τουλάχιστον εγώ αυτήν την πρακτική είχα πάντοτε. Στα δεκατρία χρόνια που έχω υπάρξει Υπουργός σε έξι Υπουργεία αυτό έπραττα.
Έρχομαι, λοιπόν, συγκεκριμένα στα εξής:
Πρώτον, ο ν.4002/2011 προβλέπει, ως σήμερα, τη δυνατότητα δημιουργίας σύνθετων τουριστικών καταλυμάτων και υφιστάμενων ξενοδοχειακών μονάδων που έχουν κατασκευαστεί σε γήπεδο τουλάχιστον πενήντα χιλιάδες τετραγωνικά μέτρα. Με την τροπολογία προστίθεται η φράση «τα οποία είτε έχουν την επιφάνεια αυτή είτε μπορούν να την αποκτήσουν μετά από συνένωση με όμορο οικόπεδο». 
Για ποιον λόγο γίνεται αυτή η αλλαγή; Αφορά κάτι συγκεκριμένο ή υποτίθεται προσπαθεί να καλύψει ανεπιτυχώς την πραγματική ανάγκη, που εμείς σας έχουμε επισημάνει την προσοχή; Διότι μέχρι σήμερα οι περισσότερες νησιωτικές περιοχές της χώρας –αν όχι η συντριπτική τους πλειοψηφία- εξαιρούνται από την εφαρμογή της ισχύος των σύγχρονων τουριστικών καταλυμάτων. Δηλαδή, έναν ιδιοκτήτη σήμερα που έχει κατάλυμα σε τριάντα στρέμματα και θέλει να ενταχθεί στα σύνθετα τουριστικά καταλύματα τον προτρέπουμε να αγοράσει άλλα είκοσι στρέμματα. 
Με τη γνωστή σε όλους στενότητα πόρων που υπάρχει και με την έλλειψη ρευστότητας επίσης, πού αποσκοπούμε; Διευκολύνουμε ή επιβαρύνουμε τις επενδύσεις; Ας μας πουν σε υπάρχοντα καταλύματα, που λειτουργούν σε όλα τα νησιά τουλάχιστον είκοσι χρόνια, σε εκτάσεις έστω θα πω –που είναι πολύ μεγάλες για τη διάσταση της Σίφνου ή της Σύρου- των τριάντα στρεμμάτων, σε περίοδο κρίσης και βασανιστικών στιγμών τουριστικές επιχειρήσεις όπου τριάντα χρόνια μετά θα έχουν δομηθεί, πώς αποκτιέται; Και τριάντα χρόνια μετά το σύμπαν έχει δομηθεί γύρω-γύρω. Πώς αποκτιέται και υπάρχει δυνατότητα;
Δεύτερον, ο ν.4002/2011, όπως τροποποιήθηκε πέρυσι με το ν.4179, καθορίζει ως προϋπόθεση για να μπορεί υφιστάμενο ξενοδοχειακό κατάλυμα να ενταχθεί στα σύνθετα τουριστικά να διαθέτει σε ισχύ ειδικό σήμα λειτουργίας ή να διαθέτει την τελευταία πενταετία παύση της λειτουργίας του. 
Όμως, με την τροπολογία, οι προϋποθέσεις αυτές διευρύνονται σημαντικά. Η πενταετία μετατρέπεται σε δεκαετία. Δηλαδή, ξενοδοχειακό κατάλυμα που την τελευταία δεκαετία –και όχι πενταετία που ίσχυε μέχρι σήμερα- διέθετε ειδικό σήμα λειτουργίας και έχει παύσει τη λειτουργία του θα μπορεί να μετατρέπεται σε σύνθετο τουριστικό κατάλυμα. Πώς προκύπτει πραγματικά αυτή η ανάγκη για αλλαγή; 
Δίνεται, επίσης, η δυνατότητα σε περιπτώσεις που έχει εκδοθεί κατά το παρελθόν οικοδομική άδεια ή άδεια δόμησης με χρήση ξενοδοχείου, αλλά έμεινε ημιτελές και δεν χτίστηκε ποτέ, να μπορούν να ενταχθούν στις διατάξεις περί σύνθετων τουριστικών καταλυμάτων. 
Μέχρι σήμερα ο νόμος ορίζει ότι οι υφιστάμενες ξενοδοχειακές μονάδες μπορούν να ενταχθούν στα σύνθετα, εφόσον διαθέτουν σήμα λειτουργίας στην πενταετία. Ουδέποτε διανοήθηκε κανείς να πει: «Κάποιος που έχει πάρει μια οικοδομική άδεια πριν δέκα χρόνια ή είναι δέκα χρόνια γιαπί να μπορεί να εντάσσεται και να μην μπορεί να εντάσσεται αυτός που έχει τριάντα στρέμματα» -εγώ θα σας έλεγα και είκοσι- «το λειτουργεί, είναι πέντε αστέρων, κοπιάζει και έχει τις ίδιες υποχρεώσεις». Αυτός να μπορεί και άλλος να μην μπορεί. Ποια η λογική; Από ποια μελέτη προκύπτει; Να μας την προσκομίσετε γιατί εγώ δεν την έχω υπ’ όψιν μου. Από ποια μελέτη προκύπτει ότι μπορούν οι μεγάλοι και τα νησιά αποκλείονται και δεν μπορούν; Η πενταετία, λοιπόν, όχι μόνο γίνεται δεκαετία, αλλά πλέον δεν χρειάζεται να διαθέτει όπως στο παρελθόν και σήμα λειτουργίας.
Δεν θέλω να προχωρήσω παραπέρα. Θα μπορούσα να πω πάρα πολλά, αλλά μία από τις πλέον ουσιαστικές αλλαγές, που κανείς μας δεν ζήτησε, για τα σύνθετα τουριστικά καταλύματα αφορά τα ποσοστά των δυναμένων να πωληθούν ή να εκμισθωθούν μακροχρονίως. 
Ο νόμος του 2011, όπως τροποποιήθηκε το 2013, ορίζει ότι αυτό το ποσοστό δεν μπορεί να υπερβαίνει το 30%, όταν πρόκειται για σύνθετα τουριστικά καταλύματα, είτε νέων είτε υφισταμένων. Με την τροπολογία ανοίγει για πρώτη φορά παράθυρο, ώστε αυτό το ποσοστό να αυξάνεται πάνω από 30% και να πηγαίνει στο 50%. Μόνο για περιπτώσεις επί των υφισταμένων αναφέρομαι. 
Φανταζόμαστε όλοι τι σημαίνει αυτό; Στην ουσία δεν θα υπάρχει ξενοδοχειακή μονάδα. Μα, αν η αρχή ότι δεν μπορούμε να μειώσουμε την αρτιότητα και να ισχύσουν τα σύνθετα είναι για να μη διαλύσουμε τον ιστό, επαναλαμβάνω ότι σας ζητώ να μας πείτε σε ποια μελέτη εντάσσεται αυτό, για να το κατανοήσουμε.
Εγώ ξέρω ένα πράγμα και ας έρθουν οι συνάδελφοι Βουλευτές απ’ όλα τα νησιά να μας πουν τη γνώμη τους. Ας πιάσουμε το βόρειο Αιγαίο, τη Λέσβο, τη Χίο και τη Σάμο. Θα ενταχθεί κάποια μονάδα σε αυτό; Ούτε μία. Για ποιους νομοθετούμε, λοιπόν; Πείτε μου, για να καταλάβω. Νομοθετούμε για κάποιες περιοχές μόνο, για κάποιους μόνο; Πού βασίζεται αυτή η μελέτη; 
Το σύνθετο τουριστικό προϊόν, λοιπόν, είναι ένα σημαντικό και καινοτόμο κομμάτι, που δίνει μια σημαντική δυνατότητα στον τουρισμό, αλλά πρέπει να βασίζεται πάνω σε συγκεκριμένες μελέτες, που δεν υπάρχουν. Ήρθε κάποιος έτσι –το λέω, επειδή τους έχω ζήσει στο Υπουργείο Τουρισμού και πριν είκοσι χρόνια το έζησα, δόξα τω θεώ, με όλο του το μεγαλείο- και έκανε προτάσεις. 
Θα σας πω κάτι, κυρία Υπουργέ, διότι υπήρξε και ο πατέρας σας Υπουργός Τουρισμού και είχα συνεργασία μαζί του για πολλά θέματα. Δυστυχώς, εκεί οδηγήθηκαν τα πράγματα, γι’ αυτό και ο ΕΟΤ απαξιώθηκε από μόνος του, όπως προχώρησε. Ας μην κάνουμε, λοιπόν, τα ίδια.
Θεματικός τουρισμός σημαίνει δέκα χιλιάδες πράγματα. Πολλά τα έχετε βάλει μέσα, όπως την πρόταση, που κατατέθηκε επιτέλους ολοκληρωμένη, για τον αγροτουρισμό και την υπογράφει και ο αρμόδιος Υπουργός. Όμως, σύνθετο τουριστικό κατάλυμα δεν είναι μόνο αυτός που έχει εκατόν πενήντα στρέμματα και δέκα χιλιάδες κλίνες, αλλά είναι και αυτός, όπως στη Φλωρεντία -τέτοιο σπίτι έχει ο σύζυγος της κ. Μέρκελ και σας το είπα και στην επιτροπή- όπου ένα παλιό αρχοντικό της Αναγέννησης έχει είκοσι δωμάτια ως ξενοδοχείο και έχει και είκοσι έως τριάντα σπιτάκια. Πάει κάποιος, αγοράζει το ένα σπιτάκι και πηγαίνει δύο μήνες το χρόνο και από εκεί και πέρα το χειρίζεται ξανά ο ιδιοκτήτης για τους υπόλοιπους οκτώ ή δέκα μήνες. Αυτό είναι μία ξεχωριστή περίπτωση, ένα σύνθετο τουριστικό προϊόν, αλλά υψηλού επιπέδου. Μπορεί να το κάνει ο οποιοσδήποτε. 
Η Ελλάδα, λοιπόν, έχει δομηθεί και ο τουρισμός έχει αναπτυχθεί βασισμένος στον μικρό και μεσαίο επιχειρηματία. Αυτός, λοιπόν, πρέπει να αποκλειστεί, να μην μπορεί, να μην έχει τη δυνατότητα, να μην έχει το δικαίωμα;
Κυρία Υπουργέ, είμαι βέβαιος ότι τα καταλαβαίνετε όλα αυτά και θα τα λάβετε υπ’ όψιν σας. Όλες αυτές οι διατάξεις, όπως και η διάταξη 17 μέσα στο νομοσχέδιο, είναι για εμάς μη κατανοητές. Θέλω να πιστεύω ότι θα τα λάβετε υπ’ όψιν σας όλα αυτά μέχρι το τέλος της συζήτησης. Εμείς έχουμε καταθέσει –δεν την καταθέσατε, υποθέτω ότι την επεξεργάζεστε- σχετική τροπολογία, προκειμένου να υπάρξει μία ισονομία και να μην αποκλειστεί η συντριπτική πλειοψηφία των νησιών απ’ αυτήν τη νομοθεσία.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Τον λόγο έχει ο κ. Δαμαβολίτης, ειδικός αγορητής των Ανεξάρτητων Ελλήνων.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΔΑΜΑΒΟΛΙΤΗΣ</Parlmember>: Ευχαριστώ πολύ, κύριε Πρόεδρε.
Έχουμε ένα νομοσχέδιο που αποτελείται από σαράντα δύο άρθρα. Με την πρώτη ανάγνωση του νομοσχεδίου καταλαβαίνει κανείς ότι έχουμε να κάνουμε με ένα νομοθέτημα, το οποίο είναι υπουργοκεντρικό. Σε κάθε λεπτομέρεια που θέλει να τονίσει ή σε σημεία στα οποία υπάρχει ασάφεια έρχεται να κολλήσει η φράση «κατόπιν υπουργικής απόφασης». Δεν μπορώ να καταλάβω γιατί χρειάζονται τόσες επιμέρους λεπτομέρειες, γιατί γίνεται τόσο εκτενής ανάλυση στο νομοσχέδιο, από τη στιγμή που τα πάντα ανά πάσα στιγμή μπορεί να τα αλλάξει ο Υπουργός με μία απόφαση.
Γίνεται δηλαδή ο Υπουργός ένας ηγεμόνας, ο οποίος μπορεί αυτόματα να χειρίζεται τις υποθέσεις, φεύγοντας από τον έλεγχο φορέων, επιτροπών, κ.ο.κ..
Η αποκέντρωση ήταν σύνθημα μερικές φορές για πολλά κόμματα, υπήρξε μέσα στην προεκλογική ατζέντα. Στη συγκεκριμένη περίπτωση βλέπουμε ότι ουσιαστικά το νομοσχέδιο δημιουργεί μια «κεντροποίηση» – και το λέω αυτό για τα επιμελητήρια.
Μέχρι πρότινος σε όλη την επικράτεια όσοι είχαν ενοικιαζόμενα δωμάτια –οι μικροί επενδυτές δηλαδή- μπορούσαν να αποταθούν στην υπηρεσία των εμποροβιομηχανικών επιμελητηρίων, που είχαν ειδικό τμήμα που ασχολούνταν με τα ενοικιαζόμενα δωμάτια, είχαν αμεσότητα, είχαν συμβουλευτική αγωγή, μπορούσαν σε γρήγορους χρόνους να εξυπηρετηθούν. Αυτό, λοιπόν, λέγεται αποκέντρωση.
Τώρα έρχεται το νομοσχέδιο να μαζέψει όλες τις υπηρεσίες και να τις πάει στο Ξενοδοχειακό Επιμελητήριο Ελλάδος. Το Ξενοδοχειακό Επιμελητήριο Ελλάδος έχει έδρα στην Αθήνα, ασχολείται με όλες τις μεγάλες ξενοδοχειακές μονάδες και τώρα παίρνει μέσα στο πλαίσιο διαχείρισης και τις μικρές μονάδες, δηλαδή τα ενοικιαζόμενα δωμάτια.
Ο πρόεδρος του Ξενοδοχειακού Επιμελητηρίου, όταν τοποθετήθηκε στην επιτροπή, είπε ότι έχουν είκοσι άτομα προσωπικό. Με είκοσι άτομα προσωπικό καλείται να διαχειριστεί τις υποθέσεις σε όλη την επικράτεια. Και μάλιστα παρουσίασε το σχέδιο ότι θα γίνουν γραφεία σε μερικά σημεία στην Ελλάδα, αλλά θα συμβληθεί με ιδιωτικές εταιρείες, για να μπορέσει να διαχειριστεί τον όγκο δουλειάς, διότι είναι πολύ μεγάλος και με είκοσι άτομα προσωπικό δεν μπορεί να βγάλει τη δουλειά.
Αν αυτό δεν λέγεται οπισθοδρόμηση και κεντροποίηση, τότε τι λέγεται; Έχεις δηλαδή κατά τόπους τον φορέα, που έχει το προσωπικό, που έχει το περιθώριο να διαχειριστεί τις καταστάσεις, όπου ο επιχειρηματίας έχει αμεσότητα και μπορεί να εξυπηρετηθεί αυτόματα, και παίρνεις τις υπηρεσίες και τις πας πάλι στο κέντρο; Πάλι, δηλαδή, κάνουμε ένα αθηνοκεντρικό κράτος;
Στη συγκεκριμένη περίπτωση τώρα έχουν τοποθετηθεί εγγράφως με διαμαρτυρίες και το Επιμελητήριο Νήσων, που αντιμετωπίζει μεγαλύτερο πρόβλημα, και το Επιμελητήριο Ηρακλείου και έχουν σειρά να τοποθετηθούν πολλά επιμελητήρια με αντίδραση.
Άλλο μεγάλο θέμα το οποίο παρουσιάζεται είναι τα τουριστικά καταλύματα, τα σύνθετα τουριστικά καταλύματα. Πολλές παροχές, πάρα πολλές παροχές. Μεγάλες διαστάσεις, οπότε αποκλείονται όσοι θέλουν να κάνουν το εγχείρημα που δεν είναι σε αυτή την τάξη, που να μπορούν, δηλαδή, να δουλέψουν επάνω σε αυτήν τη διάσταση, και είναι ακριβώς ένα μοντέλο επάνω στο all inclusive.
Τώρα, εάν κάνουμε μια βόλτα, αν διαβλέψουμε στον πυρήνα μιας τουριστικής περιόδου, μιας τουριστικής περιοχής, θα ακούσουμε τους επιχειρηματίες να κουβεντιάζουν. Θα πουν πολλά πράγματα, θα διαφωνήσουν με τα περισσότερα.
Σε ένα, όμως, συμφωνούν όλοι: ότι τα νούμερα τα οποία καταγράφονται στην επισκεψιμότητα δεν έχουν οικονομικό αντίκρισμα. Δεν έχουν αντίκρισμα στην τοπική αγορά και αυτό οφείλεται στη νέα μόδα τουρισμού, που ενισχύεται από το νομοσχέδιο, που λέγεται all inclusive. Φεύγει, δηλαδή, ο τουρίστας από το αεροδρόμιο απευθείας στο ξενοδοχείο, ζει μέσα σε μια «θερμοκοιτίδα», που έχει μόνο παροχές, από νεροτσουλήθρες, από πισίνες, από γήπεδα γκολφ και άλλες τέτοιου είδους παροχές, και αμέσως μόλις τελειώσει το πακέτο των διακοπών, το λεωφορείο τον πάει πάλι στο αεροδρόμιο. Αυτός, λοιπόν, είναι αγγελιαφόρος του ποιοτικού τουρισμού τον οποίο βίωσε στην Ελλάδα; Αυτός θα είναι ο άνθρωπος ο οποίος θα διαφημίσει;
Η τοπική αγορά από αυτά τα μοντέλα τουρισμού τι όφελος έχει; Κανένα. Και βέβαια σε αυτό το σημείο άκουσα από τον συνάδελφο που τοποθετήθηκε πριν ότι είχαμε πάρα πάρα πολλούς τουρίστες. Έτσι συμπεριφέρεται το κράτος αυτή τη στιγμή στα εργαλεία τα οποία διαχειρίζονται αυτό το μεγάλο ποσοστό των τουριστών.
Το Αεροδρόμιο Χανίων, ας πούμε, έδωσε στο κράτος, λόγω της μεγάλης τουριστικής προσέλευσης, 10 εκατομμύρια ευρώ καθαρά. Σε αντάλλαγμα, το βάζουν στο ΤΑΙΠΕΔ για πώληση. Έτσι συμπεριφέρεται το κράτος στα εργαλεία που έχουν να κάνουν με τον τουρισμό.
Επειδή θυμήθηκα τώρα την τοποθέτηση, προηγουμένως, ότι το αποτέλεσμα της αύξησης των τουριστών αριθμητικά δεν έχει να κάνει με τα γεγονότα που συμβαίνουν τριγύρω, αλλά είναι καθαρά αποτέλεσμα μιας επιτυχούς πολιτικής διαχείρισης, έχω να πω το εξής: Μήπως δεν πληροφορούνται για την ειδησεογραφία πέρα από τη συνοριογραμμή της Ελλάδος; Μήπως δηλαδή δεν βλέπουν τι γίνεται στην Αίγυπτο, που είναι ο πρώτος τουριστικός προορισμός στον κόσμο; Μήπως δεν βλέπουν τι γίνεται στην Κωνσταντινούπολη, στη Συρία, στη Μέση Ανατολή;
Εξυπακούεται ότι οι συνθήκες ευνόησαν αυτή την ευλογημένη χώρα που λέγεται Ελλάδα και οι τουρίστες ήταν σε αυτά τα επίπεδα. Στις σαράντα δύο διατάξεις όμως δεν βλέπουμε τίποτα για τον εργαζόμενο, δεν βλέπουμε τίποτα για τους μικρούς επιχειρηματίες. Βλέπουμε για τα σύνθετα τουριστικά καταλύματα. Αυτό, λοιπόν, επειδή, όπως είπα πριν είναι πανομοιότυπη φόρμα του all inclusive, μόνο επιπλέον γρανάζι και θετικό στοιχείο δεν μπορεί να γίνει σε αυτή τη μηχανή που λέγεται «ανάπτυξη».
Ένα άλλο θέμα το οποίο πρόσεξα ήταν οι χορηγίες. Για το θέμα των χορηγιών συντάσσονται δύο επιτροπές, μία η οποία εξετάζει το θέμα των χορηγιών και μία η οποία κάνει την εκτίμηση και δεν εξετάζεται τίποτα άλλο. Υπάρχει πλήρης ασάφεια. Ο επιχειρηματίας, δηλαδή, σύμφωνα με αυτά που διαβάζουμε, μπορεί να κάνει διαφήμιση για την επιχείρησή του, να βάλει κι ένα πλάνο από θάλασσα και έτσι να θεωρηθεί ότι διαφημίζει την Ελλάδα και όλο αυτό να πηγαίνει σε φοροαπαλλαγή. Αυτό είναι ένα θέμα που πρέπει να εξεταστεί, διότι φωτογραφίζεται με ακρίβεια ποιοι ευνοούνται από αυτές τις συνθήκες που δημιουργεί η εν λόγω διάταξη.
Για τις μαρίνες και τα λιμενικά έργα μού έκανε ιδιαίτερη εντύπωση ότι μπορεί -λέει- να δίνεται το ειδικό σήμα λειτουργίας, έστω κι αν δεν έχει ολοκληρωθεί το έργο. Αυτό είναι οξύμωρο. Δηλαδή, μπορεί να υπάρχει παροχή ασφάλειας την ώρα που μπαίνουν μέσα μηχανήματα, μπουλντόζες και άλλα μηχανήματα μεγάλου ρύπου, να κάνουν κατασκευαστικές εργασίες και την ίδια στιγμή το κομμάτι της μαρίνας να είναι επισκέψιμο; Εδώ τίθεται θέμα ασφάλειας και θεωρώ πως και αυτό το κομμάτι πρέπει να προσεχθεί.
Το άλλο σημείο βέβαια είναι το θέμα με τον ΕΟΤ. Οι χορηγίες, που ανέφερα πριν, είναι ένα κομμάτι το οποίο ανατίθεται στον καθ’ ύλην αρμόδιο οργανισμό, που είναι ο ΕΟΤ. Ενισχύονται τα σενάρια που λένε ότι πρώτα κάνουμε προβληματική μια επιχείρηση, στη συνέχεια την κλείνουμε και μετά την αξιοποιούμε αναλόγως.
Πριν από λίγο καιρό, η Βουλευτής του κινήματος, η Έλενα Κουντουρά, κατέθεσε ερώτηση στη Βουλή για την απόλυση των ενενήντα οκτώ ανθρώπων από τον ΕΟΤ. Αν συνδέσουμε όλα τα κομμάτια βλέπουμε ότι την ώρα που απολύονται ενενήντα οκτώ άνθρωποι από τον ΕΟΤ, την ίδια στιγμή του παίρνεις τη μεγαλύτερη εργασία που μπορεί να έχει, που είναι ουσιαστικά η προβολή της χώρας, και το επόμενο στάδιο είναι να τον κηρύξεις προβληματικό.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Στο νομοσχέδιο βέβαια αναφέρεται ότι του δίνονται αρκετές αρμοδιότητες, αλλά είναι μικρής εμβέλειας. Αυτές οι αρμοδιότητες που του δίνονται είναι πολύ μικρού όγκου εν σχέσει με το τι μπορεί να κάνει ο ΕΟΤ. Και ο ΕΟΤ έχει και μια χρόνια εμπειρία στο θέμα της προβολής, διότι έχει τα άτομα που έχουν χρόνια βιωματική εμπειρία, έχει τις επαφές, έχει όλα τα μέσα. Με αυτόν τον τρόπο, ο ΕΟΤ μπαίνει στην άκρη.
Ένα άλλο σημείο στο οποίο θέλω να σταθώ είναι οι ειδικές μορφές τουρισμού. Μου κάνει εντύπωση που στην αρχική μορφή του νομοθετήματος δεν υπήρξε ο αγροτουρισμός. Δηλαδή στην Ελλάδα δεν υπήρξε ο αγροτουρισμός;
Τα φωτογραφικά λευκώματα όλου του κόσμου κοσμούνται με τις θαυμάσιες εικόνες της ελληνικής υπαίθρου και στο νομοσχέδιο δεν υπήρξε ο αγροτουρισμός; Δηλαδή, έπρεπε να γίνει τροπολογία για να μπει ο αγροτουρισμός στις ειδικές μορφές τουρισμού;
Ύστερα είδαμε ιαματικούς τουρισμούς, είδαμε τουρισμούς ιατρικούς, είδαμε διάφορα είδη τουρισμών και αφήσαμε στην άκρη κάποιες ειδικές μορφές τουρισμού, που εν σχέσει με τη «θερμοκοιτίδα» του σύνθετου τουριστικού καταλύματος–all inclusive μπορούν τον άνθρωπο ο οποίος θα έρθει να γνωρίσει την Ελλάδα, να γνωρίσει την πατρίδα μας, να τον εκπαιδεύσουν και να φύγει στο εξωτερικό και ουσιαστικά να είναι ένας τουριστικός πράκτορας. Όμως, δεν θα γίνει τουριστικός πράκτορας αν τρώει και πίνει δωρεάν όλη μέρα σε ένα ξενοδοχείο και μετά πάλι δει την πόρτα του αεροδρομίου για να φύγει.
Αυτή τη στιγμή έχουμε ειδικές μορφές τουρισμού όπως είναι –ας πούμε- ο οχυρωματικός τουρισμός. Υπάρχει μεγάλος αριθμός ανθρώπων που ενδιαφέρεται για τον οχυρωματικό τουρισμό, που πάει στα κάστρα της Γαλλίας, του Εδιμβούργου, της Ρώμης με χάρτες, με γνώση, με πλαίσιο, με διαδρομές. Και εμείς εδώ στην Ελλάδα, που έχουμε τη Ρόδο, το Κάστρο των Ιπποτών, έχουμε τον Μυστρά, έχουμε τα βυζαντινά τείχη, έχουμε την Κάντια, έχουμε το Ηράκλειο, την οχυρωματική των Βενετών -αξίζει εδώ να πούμε ότι στη Βενετία της Ιταλίας τυπώνεται η οχυρωματική των Βενετών -η οποία υπάρχει στον Χάνδακα του Ηρακλείου- και δίνεται σε είκοσι έξι εκατομμύρια τουρίστες με όλες τις λεπτομέρειες- εμείς που έχουμε αυτό το κόσμημα, αυτό το αξιοθέατο στα χέρια μας δεν το αξιοποιούμε σωστά;
Αν, δηλαδή, ο τουρίστας που θα έρθει εδώ –μια και μιλάμε για τουρισμό και ασχολούμαστε με τη διαχείριση του τουρισμού- δεν μπει μέσα στην ιδέα της Ελλάδος, ποιο είναι το όφελος; Ποιο είναι το κέρδος, όταν δεν πηγαίνει στην τοπική αγορά;
Με αυτό που σας λέω για τα αξιοθέατα συνδέεται και κάτι άλλο: Το Μουσείο του Ηρακλείου ήταν έξι χρόνια κλειστό. Αφού προσέχετε όλα αυτά τα οποία αφορούν τον τουρισμό, πείτε μου πόσα εκατομμύρια ευρώ χάθηκαν με το Μουσείο του Ηρακλείου που ήταν τόσα χρόνια κλειστό; Πού λέει για την αναβάθμιση των εστιών αυτών, των μουσείων, των αξιοθέατων όλων τα οποία υπάρχουν και μπορούν να φέρουν κέρδη; Πού λέει για την αναβάθμιση ή το άνοιγμα των κλειστών μουσείων; Για έξι χρόνια το Μουσείο Ηρακλείου ήταν κλειστό! Πόσα άλλα μουσεία σε όλη την Ελλάδα είναι κλειστά; Σε πόσα μουσεία πάνε οι τουρίστες και αφήνουν χαρτάκια και λένε «ντροπή σας», διότι τα μουσεία δεν είναι ανοιχτά;
Πριν από λίγο καιρό ένας φίλος είχε πάει στην Πράγα και ο ξεναγός τούς έκανε μια βόλτα και κάποια στιγμή στάθηκε σε ένα παγκάκι και τους είπε «εδώ κάθισε ο Τζον Λένον και σκέφτηκε ένα τραγούδι». Στην Ταϊλάνδη ένας φίλος που είχε πάει μου είπε ότι σταματήσαν σε ένα σημείο όπου είχε γίνει ένα γύρισμα του Τζέιμς Μποντ. Όταν, λοιπόν, χώρες που δεν έχουν να επιδείξουν τίποτα, αυτό το τίποτα το παίρνουν, το πλάθουν, το δημιουργούν, το κάνουν κάτι και από αυτό βγάζουν λεφτά, εμείς που τα έχουμε όλα, τι κάνουμε; 
Το λέω αυτό, γιατί πριν από μερικές ημέρες κατέθεσα ερώτηση για τα σκηνικά των Ολυμπιακών Αγώνων, τα οποία ρημάζουν στις ολυμπιακές εγκαταστάσεις του Αθλητικού Κέντρου των Άνω Λιοσίων και σκουριάζουν κάτω από ένα υπόστεγο. Αυτό αφορά τα μισά. Τα άλλα μισά είναι σε ένα ανοιχτό πάρκινγκ, τα οποία έχουν στην κυριολεξία διαλυθεί. Όλα αυτά δεν θα μπορούσαν να μπουν σε έναν εκθεσιακό χώρο και ο τουρίστας ο οποίος θα έρχεται εδώ να έχει μια τέτοια επιλογή να ταδεί; Το υλικό διά του οποίου ανδείχθηκε η ιστορία μας και έδειξε σε μια βραδιά τη γοητεία της και συγκινηθήκαμε όλοι, δεν θα μπορούσε να μπει σε έναν εκθεσιακό χώρο;
Όλα αυτά δεν έχουν προσεχθεί και νομίζω ότι η ποσότητα δεν θα βοηθήσει τόσο πολύ στον τουρισμό ούτε οι πολλές παροχές, έτσι όπως παρουσιάζονται μέσα από τα σύνθετα τουριστικά καταλύματα ή τα μεγάλα μεγέθη τα οποία παρουσιάζονται στον επιχειρηματικό στίβο. Συνήθως η φιλοξενία του Έλληνα βγαίνει μέσα από την κουλτούρα του. Την κουλτούρα, για να την γνωρίσουν, πρέπει να έρθουν στην κοινωνία. 
Ευχαριστώ πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε συνάδελφε. 
Τον λόγο έχει ο ειδικός αγορητής της Χρυσής Αυγής κ. Πολύβιος Ζησιμόπουλος.</ChairmanSpeech>
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Ευχαριστώ, κυρία Πρόεδρε.
Κυρία Υπουργέ, σε λιγότερο από δώδεκα μήνες έχουμε ένα δεύτερο νομοσχέδιο του Υπουργείου Τουρισμού και μάλιστα από την ίδια Υπουργό. Κατ’ αρχάς, είναι άξιον απορίας γιατί να κατατεθεί ένα νομοσχέδιο που αφορά τον τουρισμό στη μέση της τουριστικής περιόδου και όχι τρεις, τέσσερις, εάν όχι και έξι μήνες πριν από την έναρξη αυτής. Εάν το περιεχόμενό του είναι τόσο σημαντικό για τον ελληνικό τουρισμό, θα περίμενε κάποιος να έρθει στη Βουλή μήνες πριν, για να προλάβει την τουριστική περίοδο. Μάλλον πρόκειται για ασήμαντο νομοσχέδιο και αυτό φαίνεται και από το γεγονός ότι κατατέθηκε μέσα στο κατακαλόκαιρο σε μια Βουλή με μειωμένη σύνθεση.
Επιπλέον, ένα ερώτημα είναι γιατί να κατατεθεί ένα δεύτερο νομοσχέδιο για τον τουρισμό σε λιγότερο από έναν χρόνο, από τη στιγμή που η Υπουργός μάς διαβεβαίωνε για τη σημασία τού τότε νομοσχεδίου και για το ότι έλυνε πολλά προβλήματα και ρύθμιζε δεκάδες ζητήματα. Σύμφωνα με την Κυβέρνηση το νέο αυτό νομοσχέδιο έρχεται να λύσει προβλήματα που υπάρχουν εδώ και δεκαετίες στον τουρισμό της χώρας. Άρα το προηγούμενο νομοσχέδιο της ίδιας Υπουργού της ιδίας Κυβερνήσεως ήταν μια τρύπα στο νερό!
Για να δούμε τώρα τι περιλαμβάνει ο νέος νόμος του Υπουργείου Τουρισμού. Κατ’ αρχάς, περιλαμβάνει ρυθμίσεις που αφορούν τις τουριστικές επιχειρήσεις, τη διαδικασία χορήγησης του ειδικού σήματος λειτουργίας τους και τις επιβαλλόμενες κυρώσεις σε περιπτώσεις παράβασης της τουριστικής νομοθεσίας, τις ειδικές τουριστικές υποδομές, καθώς και ζητήματα εκπαίδευσης και κατάρτισης των απασχολούμενων στον τομέα του τουρισμού.
Επιπλέον, τροποποιούνται διατάξεις που αφορούν σε ειδικές τουριστικές υποδομές, όπως τα καταφύγια, οι μαρίνες, οι τουριστικοί λιμένες, τα χιονοδρομικά κέντρα και άλλα.
Θεσπίζονται ρυθμίσεις σε θέματα εκπαίδευσης και κατάρτισης στον τουρισμό και μισθώσεως ακινήτων του καταργηθέντος Οργανισμού Τουριστικής Εκπαίδευσης.
Τέλος, θεσπίζεται το πλαίσιο χορηγιών με σκοπό την τουριστική προβολή της Ελλάδας καθώς και ρυθμίσεις που αφορούν τον Εθνικό Οργανισμό Τουρισμού. 
Να δηλώσουμε εξαρχής και κατηγορηματικά ότι ο Λαϊκός Σύνδεσμος - Χρυσή Αυγή καταψηφίζει το παρόν νομοσχέδιο. Πρόκειται για ένα κακό και αδιάφορο νομοσχέδιο που δεν θα προκαλέσει ούτε μία θετική εξέλιξη στον ελληνικό τουρισμό. Πρόκειται για ένα φτωχό σε ανάλυση, κακογραμμένο νομοσχέδιο που υπόσχεται πολλά και πράττει λίγα.
Έχοντας ως δικαιολογία τον εκσυγχρονισμό και την αναγκαία και σίγουρα επιθυμητή απλούστευση της τουριστικής νομοθεσίας, έρχεται να λύσει κάποια θέματα που αφορούν συγκεκριμένα μόνο συμφέροντα και σε καμμιά περίπτωση τον ελληνικό τουρισμό στο σύνολό του. 
Το νομοσχέδιο λειτουργεί ως ένα γενικόλογο πλαίσιο, το οποίο θα επιτρέπει στον εκάστοτε Υπουργό να «λύνει και να δένει» στην κυριολεξία. Είναι λογικό μεν τα νομοσχέδια να μην εξαντλούν όλες τις περιπτώσεις και τις όποιες προβλέψεις, αλλά δεν πρέπει σε καμμία περίπτωση να δίδουν στον Υπουργό τη δυνατότητα να κάνει ό,τι θέλει.
Δεν έχουμε καμμία εμπιστοσύνη στους Υπουργούς αυτής της Κυβέρνησης και αρνούμαστε να στηρίξουμε έναν νόμο που δίνει μεγάλη ευκαιρία κινήσεων και πράξεων σε έναν από αυτούς.
Για να μη θεωρηθεί προσωπικό αυτό ως προς την κυρία Υπουργό, ανοίγω εδώ μια παρένθεση και λέω το εξής: Πώς μπορούμε να έχουμε εμπιστοσύνη στον οποιονδήποτε Υπουργό μιας Κυβέρνησης, που επιτρέπει στον Υπουργό της να ομολογεί ότι παρεμβαίνει στη δικαιοσύνη, την ίδια στιγμή που κρύβει από το «πόθεν έσχες» του διακόσια τετραγωνικά μέτρα κατοικίας, για να μην πληρώσει το λεγόμενο χαράτσι στα ακίνητα, που πληρώνει όλος ο κόσμος; Κάποιος θα μπορούσε να πει, να υποστηρίξει και ίσως και να δεχτεί ότι δεν έχει ίχνος ευθιξίας για να παραιτηθεί. Και αναρωτιόμαστε εμείς, η Κυβέρνηση γιατί δεν τον απομακρύνει; Κλείνει η παρένθεση και συνεχίζουμε. 
Ειδικότερα ως προς τις ρυθμίσεις του πρώτου κεφαλαίου του νομοσχεδίου, αφαιρούνται κάποια στάδια από τη διαδικασία σύστασης και λειτουργίας των τουριστικών επιχειρήσεων, όπως είναι για παράδειγμα η κατάργηση του σταδίου της προηγούμενης έγκρισης της αρχιτεκτονικής μελέτης και της καταλληλόλητας του οικοπέδου που απαιτείται.
Η συνεχής απλοποίηση των διαδικασιών μπορεί να ακούγεται σαν κάτι καλό, αλλά ανησυχούμε πως όλα αυτά κρύβουν απλά ανοργανωσιά, έλλειψη υποδομών και σκοπιμότητες – πράγματα που κρύβονται πίσω από ωραία λόγια για εκσυγχρονισμό των διαδικασιών.
Όσον αφορά τις ρυθμίσεις για τις επιβαλλόμενες κυρώσεις σε περιπτώσεις παράβασης της τουριστικής νομοθεσίας, να πούμε πως θεωρούμε το πρόβλημα γενικότερο. Δεν λύνεται με απλή αύξηση των προστίμων. Τα καταλύματα που λειτουργούν χωρίς άδεια είναι δεκάδες χιλιάδες και απαιτείται σκληρή δουλειά για να πάψει αυτό ως φαινόμενο. Χρειάζεται να στηριχτούν οι δομές, οι μηχανισμοί ελέγχου, να υπάρχει προσωπικό και οργάνωση, κάτι που δεν μπορεί να γίνει με την υποβάθμιση των υπηρεσιών, τη μείωση προσωπικού και τη μείωση της χρηματοδότησης των σχετικών υπηρεσιών.
Σε σχέση με τις ειδικές τουριστικές υποδομές, τι να πούμε; Ότι εξυπηρετείτε κάποια μεγαλοσυμφέροντα εις βάρος του δημοσίου συμφέροντος και του περιβάλλοντος; Ακόμα και η έκθεση της Επιστημονικής Επιτροπής της Βουλής σε σχέση με το άρθρο 19, παράγραφος 2, αναφέρει σχετικά: «Υπό το φως των ανωτέρω, η νομιμοποίηση τυχόν αυθαίρετων κατασκευών δεν δύναται να επέρχεται με μόνη την υποβολή των απαιτούμενων δικαιολογητικών, χωρίς να συνεκτιμώνται και οι συνέπειες της διατήρησης των αυθαίρετων κατασκευών, συσχετιζόμενες με συγκεκριμένα μέτρα που λαμβάνονται προς αντιστάθμιση της επιδείνωσης, η οποία τυχόν επέρχεται στο φυσικό περιβάλλον.
Είναι ξεκάθαρο πως γίνεται μια νομιμοποίηση αυθαιρέτων χωρίς κανένα ενδιαφέρον για την όποια επιβάρυνση του περιβάλλοντος. 
Φυσικά, αυτό είναι πταίσμα μπροστά σε αυτά που προωθεί αυτή η Κυβέρνηση. Ήδη, στην Επιτροπή Εμπορίου σήμερα έρχεται η συζήτηση του νομοσχεδίου για τα δάση -ένα νομοσχέδιο για την εξαφάνιση των δασών καλύτερα- αφού επί της ουσίας θα αρθεί η οποιαδήποτε προστασία των καμένων και αναδασωτέων εκτάσεων. Και αυτό είναι η αρχή. Αναμένεται το νομοσχέδιο - «έκτρωμα» για το μπάζωμα των αιγιαλών και το τσιμέντωμα της κάθε παραλίας, ένα νομοσχέδιο - έγκλημα που θα καταστρέψει τη φυσιογνωμία της χώρας και θα κάνει το παράδειγμα της Ισπανίας να φαντάζει όχι και τόσο άσχημο. 
Επιστρέφοντας στο νομοσχέδιο που συζητάμε σήμερα, θα ήθελα να σταθώ λίγο στις ρυθμίσεις που αφορούν την τακτοποίηση των μαρίνων των τουριστικών λιμένων κ.λπ..
 Είναι αλήθεια ότι η μαρίνες της χώρας, τα χιονοδρομικά κέντρα και άλλες ειδικές τουριστικές δομές έχουν κάποια θέματα νομιμότητας για τυπικούς λόγους. Επίσης, είναι αλήθεια ότι πρέπει να λυθούν όλα αυτά τα ζητήματα με γνώμονα τη σωστή λειτουργία τους, τον σεβασμό του περιβάλλοντος και του δημοσίου συμφέροντος. 
Η Κυβέρνηση, όμως, προχωράει στην, όπως όπως, τακτοποίηση αυτών των ζητημάτων για έναν και μόνο λόγο: Για να μπορέσει πιο εύκολα να παραχωρήσει όλα αυτά σε ιδιώτες. Δεν έχει καμμία σημασία το αν θα λυθούν ή όχι τα όποια τεχνικά και τυπικά προβλήματα εάν, για παράδειγμα, έχουμε τις μαρίνες να τις ελέγχουν οι εξ ανατολών γείτονες. Έχουμε το παράδειγμα της μαρίνας του Φλοίσβου που εξαγοράζεται από Τούρκο επιχειρηματία. 
Ακόμα και η πιο αθώα τυπική ρύθμιση που προωθεί η Κυβέρνηση, οδηγεί κι αποσκοπεί σε κάτι ενάντια στο εθνικό συμφέρον, ενάντια στο συμφέρον των Ελλήνων. 
Όσον αφορά στη θέσπιση νέου πλαισίου χορηγιών, το οποίο θα κινείται κι εκτός των γενικών διατάξεων, απλά αναρωτιόμαστε γιατί χρειάζεται, μιας και το υπάρχον πλαίσιο κρίνεται επαρκές. 
Το σημαντικότερο μειονέκτημα του νομοσχεδίου αυτού είναι το ότι δεν ασχολείται καθόλου με το σημαντικότατο ζήτημα που αφορά τον τουρισμό. Δεν αναφέρεται ούτε λέξη για τη «μαύρη εργασία» που επικρατεί στον τομέα του τουρισμού. Υπάρχουν μαθητευόμενοι από τις τέσσερις γωνιές του κόσμου με 300 ευρώ. Δύο στους πέντε εργαζόμενους είναι αλλοδαποί, με τους Έλληνες εργαζόμενους να παρακαλούν να πάρουν να επίδομα ανεργίας ή να ενταχθούν σε κάποιο πρόγραμμα του ΟΑΕΔ. Ενώ αυξάνεται ο τζίρος για τους επιχειρηματίες, μειώνονται τα εισοδήματα των εργαζομένων στον τουρισμό. Δεν υπάρχει καμμία μέριμνα, κανένα ενδιαφέρον για τους εργαζόμενους, παρά μόνο για τα μικρά και τα μεγάλα συμφέροντα. Καλύτερο εργατικό δυναμικό ισοδυναμεί και με καλύτερο τουριστικό προϊόν. Είναι απλή λογική. 
Πρέπει να πάψει η αδήλωτη εργασία στις τουριστικές επιχειρήσεις, να ακυρωθεί οποιοδήποτε πρόγραμμα μαθητείας αλλοδαπών έως ότου βρει και ο τελευταίος Έλληνας ή Ελληνίδα εργασία στον τουρισμό. Ζητούμε τη στήριξη των εποχικά εργαζόμενων στον τουρισμό. 
Δεν υπάρχει καμμία ρύθμιση που να αφορά τον εσωτερικό τουρισμό. Ενώ τα στοιχεία είναι απίστευτα, το Υπουργείο Τουρισμού ασχολείται με τη νομιμοποίηση αυθαίρετων κατασκευών σε τουριστικές επιχειρήσεις. 
Τρεις στους τέσσερις Έλληνες δεν θα κάνουν διακοπές φέτος, ενώ είναι γνωστό ότι πολλές τουριστικές επιχειρήσεις, ειδικά στην περιφέρεια, στηρίζονταν -και στηρίζονται- στον εσωτερικό τουρισμό. 
Η Κυβέρνηση περηφανεύεται ότι θα ξεπεράσουμε τα δεκαεπτά εκατομμύρια επισκεπτών φέτος. Για τον αριθμό αυτό ας μας επιτραπεί να αμφιβάλλουμε. Είναι γνωστό ότι στους επισκέπτες καταμετράται το ίδιο ο κανονικός τουρίστας, όπως καταμετράται και ο αλλοδαπός με τρίμηνη βίζα επισκέπτη που έρχεται να δουλέψει παράνομα σε αγροτικές εργασίες. Ο τουρίστας που θα κατέβει μια ώρα στον Πειραιά και μια ώρα στην Πάτρα από το κρουαζιερόπλοιο που τον μεταφέρει μετράει σαν δύο επισκέπτες. Το βανάκι με έξι Βούλγαρους που περνάει τα σύνορα για να μαζέψει παλιοσίδερα για σκραπ ή για να ζητιανέψουν μετράει σαν έξι επισκέπτες. 
Βλέπουμε, λοιπόν, πώς μαζεύονται τα δεκαεπτά και δεκαοκτώ εκατομμύρια. Και είναι πραγματικά αστείο να κομπάζει η Κυβέρνηση, αναφέροντας τους αριθμούς αυτούς. 
Μας ενοχλεί η απουσία συγκεκριμένης στρατηγικής και πολιτικής στον τουρισμό. Μας ενοχλεί το ότι το Υπουργείο Τουρισμού προχωράει σε αποσπασματικές και πρόχειρες νομοθετικές πρωτοβουλίες. Μας ενοχλεί που σημαντικά θέματα, όπως οι απαράδεκτες συνθήκες εργασίας για δεκάδες χιλιάδες συμπολίτες μας στον τομέα του τουρισμού, είναι κάτι το αδιάφορο για την Κυβέρνηση. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Ευχαριστούμε κι εμείς. 
Τον λόγο έχει ο ειδικός αγορητής της Δημοκρατικής Αριστεράς κ. Θωμάς Ψύρρας.</ChairmanSpeech> 
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κυρία Πρόεδρε. 
Διαβάζοντας το σχέδιο νόμου, εύκολα κάποιος εντοπίζει τα δύο βασικά του μειονεκτήματα: Τον υπερσυγκεντρωτικό του χαρακτήρα με τον οποίο θέλει να λειτουργεί–και να εξακολουθήσει να λειτουργεί- το Υπουργείο Τουρισμού. Όλα τα κρίσιμα ζητήματα αποφασίζονται με υπουργικές αποφάσεις. 
Στο σύνολο του νομοσχεδίου είκοσι τρεις υπουργικές αποφάσεις και δεκατέσσερις ΚΥΑ χρειάζονται για να ενεργοποιηθεί ο νόμος. Αντιλαμβάνεστε, κύριοι συνάδελφοι, τι σημαίνει αυτό το πράγμα!
Το νομοσχέδιο ρυθμίζει και πάλι πολλά και ετερόκλιτα θέματα. Μετρήστε: Χορήγηση σήματος λειτουργίας σε τουριστικά καταλύματα, χωροθέτηση μαρινών, τουριστικούς λιμένες, ξενοδοχεία συνιδιοκτησίας, χιονοδρομικά κέντρα, τουριστική εκπαίδευση και κατάρτιση, ειδικές μορφές τουρισμού, ζητήματα που αφορούν τη χορηγία για την τουριστική προβολή της Ελλάδας, ζητήματα για τον ΕΟΤ. Κυριολεκτικά είναι ρυθμίσεις «χύμα» δίχως ενότητα και δίχως εσωτερική λογική.
Είμαστε αντίθετοι στην τάση και του υπερσυγκεντρωτισμού και στη μόνιμη τάση να αντιμετωπίζονται θέματα αποσπασματικά, κατά περίπτωση, νομοθετώντας με χαρακτηριστικά βιαστικό τρόπο. 
Ας έρθουμε στο νομοσχέδιο και πρώτα στο ζήτημα του ΕΟΤ: Το είχαμε επισημάνει και πέρυσι το καλοκαίρι στη συζήτηση του ν. 4179, όταν αποψιλώθηκε ο ΕΟΤ από τις βασικές του αρμοδιότητες. Τότε είχαμε προτείνει την εφαρμογή της γενικής αρχής οι επιτελικές αρμοδιότητες να ανήκουν στο Υπουργείο Τουρισμού και οι εκτελεστικές στον ΕΟΤ, με τη λογική ότι η εκτελεστική εξουσία χρειάζεται πάντα ενδιάμεσους φορείς για την άμεση επικοινωνία με την κοινωνία και τη ρύθμιση των κανόνων της αγοράς. Ο ΕΟΤ, άλλωστε, διέθετε τεράστια εμπειρία γύρω από αυτό το θέμα. Ήταν ένα πολύ σημαντικό εργαλείο. Δεν εισακουστήκαμε. Ο ΕΟΤ αποσυντέθηκε, διαλύθηκε και μάλιστα πριν ολοκληρωθεί το νέο οργανόγραμμα του Οργανισμού. 
Επειδή επίκειται η έκδοση νέου οργανογράμματος, βάσει του οποίου θα συσταθούν, όπως ακούγεται, πεντακόσιες νέες θέσεις στο Υπουργείο Τουρισμού λόγω της μεταφοράς αρμοδιοτήτων από τον ΕΟΤ, είναι σκόπιμο να τεθεί μία σειρά από ερωτήματα. Παραδείγματος χάριν, για ποιο λόγο καταργήθηκαν ενενήντα οκτώ θέσεις της κατηγορίας ΔΕ1 στην κεντρική υπηρεσία του ΕΟΤ τη στιγμή που οι ανάγκες του Υπουργείου, για να ασκηθούν οι μεταφερόμενες αρμοδιότητες, απαιτούν πολλαπλάσιες θέσεις; Για ποιον λόγο δεν μετακινούνται κατά προτεραιότητα στις θέσεις αυτές οι διαθέσιμοι του ΕΟΤ που διαθέτουν πολυετή εμπειρία και εκπαίδευση, αλλά κινδυνεύουν να απολυθούν με τη λήξη της κινητικότητας; Με ποιον τρόπο σχεδιάζει το Υπουργείο να καλύψει αυτές τις νέες θέσεις; Λόγω της μεταφοράς των αρμοδιοτήτων γεννάται κι ένα ζήτημα ανασύστασης των θέσεων της κατηγορίας ΔΕ1 των Διοικητικών Γραμματέων και του Διοικητικού Λογιστικού που καταργήθηκαν. 
Θα θέλαμε ορισμένες διευκρινίσεις από την κυρία Υπουργό.
Θα επισημάνω τώρα μία σειρά σημείων στο νομοσχέδιο που εγείρουν ερωτήματα και απαιτούν διευκρινίσεις και βελτιώσεις: 
Στο άρθρο 2 με την τροπολογία 1585 προστίθεται παράγραφος με την οποία στην ουσία καταργείται η μέγιστη διάρκεια διαμονής για τα σύνθετα τουριστικά καταλύματα. Εδώ, όμως, υπεισέρχεται το θέμα της μη διάκρισης του τουριστικού από το αστικό κατάλυμα και επομένως γεννιέται το θέμα του αθέμιτου ανταγωνισμού.
Έρχομαι στο άρθρο 6 που αφορά τη διαδικασία κατάταξης των τουριστικών καταλυμάτων. Το άρθρο αναφέρεται στην παραχώρηση του δικαιώματος της κατάταξης των ξενοδοχείων και των ενοικιαζόμενων στο Ξενοδοχειακό Επιμελητήριο υπό την επιτήρηση, βεβαίως, του ΥΠΟΤ, αρμοδιότητα που παλιά –θυμίζω- είχε ο ΕΟΤ. Όπως φάνηκε στην ακρόαση των φορέων, ο Πρόεδρος του Ξενοδοχειακού Επιμελητηρίου εμμέσως είπε ότι δεν είναι έτοιμοι και ότι θα συμβληθούν με ιδιωτικές εταιρείες, οι οποίες θα είναι πιστοποιημένες, για να αναλάβουν την κατάταξη των καταλυμάτων. Ουσιαστικά, το Ξενοδοχειακό Επιμελητήριο δεν θα είναι ο πραγματικός φορέας της κατάταξης, αλλά ο διεκπεραιωτής μία διαδικασίας που θα ορίζει τον ιδιώτη, ο οποίος με τη σειρά του θα αναλαμβάνει επί της ουσίας αυτή τη συγκεκριμένη κατάταξη.
Επειδή το πρόβλημα με το Ξενοδοχειακό Επιμελητήριο είναι υπαρκτό, με την υπουργική τροπολογία 1580 εισάγεται στο άρθρο 5 η δημιουργία Περιφερειακών Γραφείων του Ξενοδοχειακού Επιμελητηρίου. Η επιμονή να ανατίθεται στο Ξενοδοχειακό Επιμελητήριο η διαδικασία της αστεροποίησης με τον ένα ή με τον άλλο τρόπο μας βρίσκει αντίθετους. 
Πάντως, επειδή μπαίνουμε σε τέτοιες διαδικασίες κατάταξης και ελέγχου, καλό είναι να δούμε τη δυνατότητα κατάταξης για τα ενοικιαζόμενα να την αναλαμβάνει αντίστοιχα η Συνομοσπονδία Ενοικιαζομένων, η οποία τουλάχιστον έχει επιδείξει αυστηρότητα στα μέλη της και αποζητά τον έλεγχο των μελών της.
Στο άρθρο 8, που αφορά τον ορισμό του καταφυγίου, η διάκριση μεταξύ τουριστικού καταφυγίου και μαρίνας μέχρι τώρα ήταν με βάση τον αριθμό θέσεων  ελλιμενισμού. Μέχρι ενενήντα εννιά θέσεις ήταν τουριστικό καταφύγιο και από εκατό και πάνω μαρίνα. Δεν γνωρίζω αν άλλαξε ή αν το εμβαδόν των οικοδομών είναι πρόσθετος κανόνας. Ο αριθμός των θέσεων, πάντως, είναι πολύ πιο λογικός διαχωρισμός. Τα διακόσια πενήντα τετραγωνικά μέτρα είναι πολύ χαμηλό ανώτατο όριο, ιδιαίτερα σε περίπτωση που το καταφύγιο είναι σε απόσταση από αστικό κέντρο, αν σκεφθεί κανείς τις υπηρεσίες και τις λειτουργίες που πρέπει να καλύψει, δηλαδή γραφείο διοίκησης, συγκρότημα λουτρών και χώρων υγιεινής, κάποιο κατάστημα σούπερ ή μίνι μάρκετ, σταθμό για καύσιμα, χώρο για πλυντήρια ρούχων, καφέ, εστιατόριο, αποθήκες υλικών. Μια σύγχρονη μεσαία μαρίνα έχει κτήρια πάνω από χίλια τετραγωνικά μέτρα. Άρα ίσως το ανώτατο όριο θα έπρεπε να είναι τουλάχιστον πεντακόσια μέτρα.
Στο άρθρο 9, που αφορά τη χωροθέτηση των μαρινών, το νομοσχέδιο αυξάνει τα όρια της χερσαίας ζώνης των μαρίνων από είκοσι χιλιάδες τετραγωνικά μέτρα στα πενήντα χιλιάδες τετραγωνικά μέτρα για τη δημιουργία μαρίνων που χωροθετούνται σε δύο στάδια. Τα δύο στάδια, υποτίθεται, ότι αφορούν μαρίνες ιδιαίτερης σημασίας, παραδείγματος χάριν σε αρχαιολογικούς χώρους. Άρα μειώνεται η διασφάλιση.
Στο άρθρο 10, που αφορά την τροποποίηση των δικαιολογητικών, δίνεται η δυνατότητα τμηματικών άδειών, ώστε να λειτουργούν οι μαρίνες χωρίς να έχει ολοκληρωθεί η κατασκευή τους. Αυτό εγείρει σαφέστατα μεγάλα ζητήματα ασφάλειας. Όσον αφορά, όμως, τη χορήγηση τμηματικής άδειας λειτουργίας αυτοτελών τμημάτων είναι ασαφές. Τι εννοείτε με τον όρο «διακεκριμένο τμήμα»; Θα πρέπει να τεθεί ένας περιορισμός, ότι το διακεκριμένο τμήμα θα πρέπει να παρέχει τις βασικές υπηρεσίες πέραν του ελλιμενισμού, όπως παροχή ηλεκτρικού ρεύματος, νερού, τηλεφώνου, ίντερνετ, χώρους υγιεινής και λουτρά. Επίσης, θα πρέπει να προβλέπεται και χρόνος από τη χορήγηση της άδειας του διακεκριμένου τμήματος εντός του οποίου θα πρέπει να ολοκληρωθούν όλες οι προβλεπόμενες υπηρεσίες, αλλιώς η άδεια να ανακαλείται, παραδείγματος χάριν για δύο έτη. 
Ακόμη, είναι προβληματικό ότι καταργείται η υποχρέωση ακριβούς αποτύπωσης σε χάρτη της οριοθέτησης χερσαίας και θαλάσσιας λιμενικής ζώνης.
Όσον αφορά στο άρθρο 12, τις θαλάσσιες ζώνες ναυδέτων, θα ήθελα να πω τα εξής: Αν γίνουν πολλές τέτοιες εγκαταστάσεις, ουσιαστικά καταργείται, κύριοι συνάδελφοι, η έννοια του ελεύθερου αγκυροβολίου, που είναι ένας πιο τους πιο ελκυστικούς παράγοντες για τις θάλασσές μας. Όσοι επισκέφθηκαν την Κροατία -το επεσήμανα και στην επιτροπή- θα έχουν συναντήσει ανθρώπους, οι οποίοι δηλώνουν ότι δεν θα πάνε ξανά εκεί ακριβώς γι’ αυτόν τον λόγο. Αυτό, σε συνδυασμό με την επιβολή τέλους σε όλα τα σκάφη που επισκέπτονται τη χώρα, υπάρχει φόβος να διώξει επισκέπτες και το τελικό οικονομικό αποτέλεσμα να είναι αρνητικό. Πιθανόν, θα έπρεπε να τεθεί περιορισμός στη μεταξύ τους απόσταση, παραδείγματος χάριν πέντε ή δέκα ναυτικά μίλια. Ο μέγιστος αριθμός των ελλιμενισμένων σκαφών θα έπρεπε να εξαρτάται από την έκταση του όρμου. Παραδείγματος χάριν, στον όρμο του Βλυχού της Λευκάδας αγκυροβολούν πάνω από εξήντα σκάφη. Τι θα γίνει εκεί; Περιορίζοντάς τα σε τριάντα, θα πρέπει να διώξεις τα υπόλοιπα -και θα πάνε πού;- ή θα πρέπει να επιτρέψεις παράλληλα και την ελεύθερη αγκυροβολία, οπότε κανείς δεν θα πηγαίνει εκεί που θα πληρώνει. Γενικά, δεν αντιμετωπίζεται η περίπτωση μεγάλων ασφαλών όρμων όπου υπάρχει ήδη αυξημένος αριθμός σκαφών που αγκυροβολούν.
Το νομοσχέδιο δεν αντιμετωπίζει τη δημιουργία τέτοιων εγκαταστάσεων, που λογικά θα έχουν πολύ χαμηλότερο τέλος από τις μαρίνες, κοντά σε μαρίνες, καθιστώντας τις προβληματικές από οικονομική άποψη. Εδώ θα πρέπει να τεθεί κάποια ελάχιστη απόσταση από μαρίνες.
Στο άρθρο 17 με την τροπολογία 1585 στην ουσία νομιμοποιούνται τα αυθαίρετα στα τουριστικά καταλύματα που έχουν υπερβεί το όριο δόμησης. Απλά, σ’ αυτά τα καταλύματα δεν τους δίνεται το δικαίωμα μίσθωσης. Όμως, ποιος θα το ελέγξει; Με την τροπολογία δίνεται ουσιαστικά «συγχωροχάρτι» μη κατεδάφισης. Είμαστε αντίθετοι, γιατί στο εξής θα δημιουργηθούν και άλλα που δεν μπορούμε να τα φανταστούμε και δεν θα μπορούν να κατεδαφιστούν.
Επίσης, δίνεται η δυνατότητα στα απαξιωμένα ξενοδοχεία για κατεδάφιση τμημάτων άνω του όρου δόμησης 0,2 αλλά με μοναδική δυνατότητα να μετατρέπονται σε σύνθετα τουριστικά καταλύματα. 
Σαφώς είναι καλύτερα από ένα ξενοδοχείο-ερείπειο που δεν λειτουργεί ή από ένα ξενοδοχείο φάντασμα. Θα έπρεπε, όμως, να τους δίνει και άλλες δυνατότητες μετατροπής. 
Όσον αφορά στο άρθρο 20 και πάλι με την τροπολογία 1585 δίνεται η δυνατότητα, με σύντομες διαδικασίες, να γεμίσουμε πλωτές εξέδρες και ίσως ακόμα περισσότερες κατασκευές στον αιγιαλό. 
Κατά τη γνώμη μου, θα έπρεπε να περιορίζει τον τύπο και το μέγεθος της εξέδρας ανάλογα με το μέγεθος του ξενοδοχειακού καταλύματος. Αλήθεια και αυτές εκτός των ξύλινων, που έχουν κατασκευαστεί με μπετόν, θα θεωρούνται νόμιμες; 
Όσον αφορά στην επέκταση των αδειών επαγγελματιών ξεναγών σε σπάνιες γλώσσες υπάρχει ένα ζήτημα. Επειδή αντιλαμβανόμαστε ότι ο ελληνικός τουρισμός όσο περνάνε τα χρόνια θα γίνεται περισσότερο πολυπολιτισμικός, με την έννοια ότι θα έρχονται πάρα πολλοί άνθρωποι και από χώρες που μέχρι σήμερα δεν ήταν οι συνήθεις επισκέπτες, υπάρχει ανάγκη για ξεναγούς, οι οποίοι να μιλούν τις λεγόμενες «σπάνιες» γλώσσες. Τίθεται, λοιπόν, ένα ζήτημα που αφορά τα αναγνωρισμένα πτυχία αυτών των ανθρώπων, δηλαδή πως θα πιστοποιηθεί η συγκεκριμένη γλώσσα.  Νομίζω ότι το συγκεκριμένο τμήμα του νομοσχεδίου δεν καλύπτει επαρκώς τις διαδικασίες πιστοποίησης. Συνεπώς υπάρχει ο κίνδυνος να δίνονται σε κάποια άτομα άδειες με συνοπτικές διαδικασίες, με αποτέλεσμα την υποβάθμιση των παρεχόμενων υπηρεσιών. 
Όσον αφορά στις ειδικές μορφές τουρισμού και συγκεκριμένα στον οινοτουρισμό. Το άρθρο 25, περιλαμβάνει πρόνοιες για τον οινοτουρισμό, ο οποίος είναι ένα κομμάτι του αγροτουρισμού. Συγχρόνως, είναι ένα κομμάτι των πρόσφατα ψηφισμένων και ασαφών πολυαγροκτημάτων. Κανονικά, αυτό το άρθρο θα έπρεπε να είναι ενταγμένο μέσα σε ένα ευρύτερο, που θα αφορά  τον αγροτουρισμό και τις πολλές μορφές του. Έτσι και αλλιώς, ο αγροτουρισμός ήρθε ως τροπολογία και θα το συζητήσουμε αργότερα αυτό. Πάντως, η αντιμετώπιση είναι ελλιπής. 
Θέλω να επισημάνω ένα σημείο. Είπα και στην επιτροπή ότι ο συντάκτης του νομοσχεδίου αρχικά τουλάχιστον είχε στο μυαλό του ένα μεγάλο οινοποιείο με χώρους υποδοχής  και φιλοξενίας μέσα σε έναν ενιαίο αμπελώνα. Προσέξτε, κύριοι συνάδελφοι. Με αυτήν τη λογική και με αυτήν την εικόνα μοιάζει να εξαιρούνται όλες οι συνεταιριστικές μονάδες, οι οποίες δεν έχουν ενιαίο αμπελώνα, γιατί συνεταιρισμός σημαίνει ότι είναι διάσπαρτα τα αμπελάκια και συνεταιρίζονται, επομένως δεν υπάρχει ένα ενιαίο γήπεδο. Με τη νομοτεχνική βελτίωση που ήρθε –την υπ’ αριθμόν 14- φαίνεται να βελτιώνεται το συγκεκριμένο θέμα. Η βελτίωση αυτή, όμως, θα πρέπει να γίνει περισσότερο σαφής ότι δεν αφορά οινοποιητικές εγκαταστάσεις σε αμπελώνα. Να είναι ή το ένα ή το άλλο. 
Στο κεφάλαιο 5 του νομοσχεδίου, υπάρχει η χορηγία για την τουριστική προβολή της Ελλάδας. Η χορηγία για τον τουρισμό υπάρχει σε πάρα πολλές χώρες αλλά υπάρχουν ασάφειες στον τρόπο καθορισμού της, παρά το γεγονός ότι υπάρχει το προηγούμενο σχετικού νόμου για την πολιτιστική χορηγία. 
Ποιος αποφασίζει για τις συγκεκριμένες δραστηριότητες που προσφέρονται για χορηγία; Ποιού είδους και ποιας μορφής είναι η χορηγία; Δεν θα πρέπει να διαφοροποιηθούν στο νόμο οι απλοί χορηγοί από τους λεγόμενους χορηγούς επικοινωνίας; Μη φτάσουμε να δίνουμε χάρη στους μεγαλοεκδότες, κύριοι συνάδελφοι, και με δύο τρία δημοσιεύματα μέσα στις εφημερίδες τους να τους ονομάζουμε χορηγούς! 
Επίσης, η ετοιμασία του πλάνου των χορηγιών και η στοχευμένη αναζήτηση χορηγών είναι μια σύνθετη διαδικασία. Από ποιον θα υλοποιείται; 
Ακόμη, όσον αφορά στην φράση «συγκεκριμένη δραστηριότητα» που επανέρχεται στη χορηγία, πρέπει να διευκρινιστεί. Ποιες είναι αυτές οι συγκεκριμένες δραστηριότητες  που θα απαιτούν χορηγία; Συνέδρια; Αποστολές; Τι θα είναι; Φυσικά, υπάρχει το συμβούλιο των χορηγιών, το οποίο στη δική μας περίπτωση, στο νομοσχέδιο, καταντά μια εσωτερική υπόθεση του Υπουργείου Τουρισμού, ενώ αυτό θα μπορούσε, ακολουθώντας τον αντίστοιχο νόμο του Υπουργείου Πολιτισμού, να είναι ένα συμβούλιο διευρυμένο, με έναν κύκλο προσώπων που να μην περιορίζεται αυστηρά στα πρόσωπα του Υπουργείου. 
Αφήνω, λοιπόν, προς στιγμήν το μέγα θέμα, που αφορά την υπουργική πλέον τροπολογία για τον αγροτουρισμό, στο οποίο τονίζω ότι θα αναφερθώ διεξοδικά στην κατ’ άρθρον τοποθέτησή μου αύριο.
Επί της αρχής είμαστε αντίθετοι με το νομοσχέδιο όπως παρουσιάζεται.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Ψύρρα.
Κυρίες και κύριοι συνάδελφοι, σας ενημερώνω ότι η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Άμυνας: «Φάροι, Στρατολογία και άλλες διατάξεις».
Θα εισαχθεί προς συζήτηση στο Τμήμα την Πέμπτη και όπως αποφάσισε η Διάσκεψη των Προέδρων, θα εξαρτηθεί από τον αριθμό των συναδέλφων που θα εγγραφούν για να μιλήσουν εάν θα υπάρξει δεύτερη συνεδρίαση ή την Πέμπτη το απόγευμα ή την Παρασκευή το πρωί. Θα το δούμε αυτό την Πέμπτη το πρωί.
Τον λόγο έχει τώρα ο ειδικός αγορητής του Κομμουνιστικού Κόμματος Ελλάδας, ο κ. Χρήστος Κατσώτης.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κυρία Πρόεδρε.
Ένα ακόμη νομοσχέδιο του Υπουργείου Τουρισμού με πολλές και διάφορες ρυθμίσεις.
 Η Υπουργός το χαρακτήρισε στην επιτροπή σημαντικό και αποτέλεσμα σκληρής δουλειάς. Άλλοι το χαρακτηρίζουν πρόχειρο και άλλοι, όπως ακούστηκε, ασήμαντο.
Εμείς χαρακτηρίζουμε αυτό το νομοσχέδιο, ένα ακόμα εργαλείο στα χέρια των μονοπωλιακών ομίλων για να αξιοποιήσουν κάθε δυνατότητα -νόμιμα πια- για να επεκτείνουν τη δραστηριότητά τους χωρίς εμπόδια και απλά -με διαδικασίες «fast track»- να αξιοποιήσουν κάθε φυσικό πόρο επιχειρηματικά.
Το νομοσχέδιο είναι όντως στη γραμμή όλα για τους επενδυτές. Τα πάντα υποτάσσονται στην καπιταλιστική ανάπτυξη. Η Κυβέρνηση με τον Πρωθυπουργό αλλά και μέσω των Υπουργών και άλλων στελεχών της, αναδεικνύει τον τουρισμό ως τον τομέα αυτόν που μπορεί να συμβάλει στην ανάκαμψη, στην ανάπτυξη, στην έξοδο της χώρας από την κρίση.
Οι εξελίξεις στον κλάδο του τουρισμού, δίνουν τη δυνατότητα να καταλήξει σε ασφαλή συμπεράσματα ακόμα και ο πιο δύσπιστος για την έννοια που δίνει το εκμεταλλευτικό σύστημα, το πολιτικό του προσωπικό στην ανάκαμψη και για ποιον αγωνιούν πραγματικά. 
Όλες οι αποφάσεις, όλες οι νομοθετικές πρωτοβουλίες, όπως και αυτή, έχουν κύριο στόχο την ενίσχυση της επιχειρηματικότητας, με άρση κάθε εμποδίου στην ανταγωνιστικότητα των επιχειρήσεων, δηλαδή της κερδοφορίας.
 Η μεγάλη επίθεση στο λαϊκό εισόδημα, με την οριζόντια μείωση των μισθών και των συντάξεων, τη μεγάλη ανεργία, τις καθημερινές απολύσεις, τη φοροληστεία, τις πρόσφατες, τις χθεσινές ανατιμήσεις που εξαγγέλθηκαν στη ΔΕΗ -και μάλιστα για τη φτωχολογιά που καταναλώνει από 0 έως 800 KWh-, τα χαράτσια επίσης που δεν έχουν τέλος, όλα αυτά οδηγούν τη μεγάλη πλειοψηφία του λαού στη φτώχεια και στην εξαθλίωση.
Είναι καθαρό ότι η αστική τάξη, το πολιτικό της προσωπικό με όλα αυτά, εκτός της σχετικής και απόλυτης φτώχειας που προκαλεί στη μεγάλη πλειοψηφία, στερεί από το λαό και το δικαίωμα στις διακοπές, στην αναψυχή. Ο εσωτερικός τουρισμός έχει φτάσει στα κατώτερα όρια. Η Κυβέρνηση, για να υπηρετήσει το κεφάλαιο που δρα στον τουρισμό, τους δίνει ό,τι χρειάζονται για να απευθυνθούν στον εξωτερικό τουρισμό, σε υψηλά εισοδήματα, ώστε να συνεχίσουν την κερδοφορία τους.
Το νομοσχέδιο αυτό που φέρνει σήμερα η Κυβέρνηση, είναι μέρος του πλέγματος μίας σειράς νόμων για την ενίσχυση των επιχειρηματικών ομίλων. Τι αφορά; Αφορά την παραπέρα πολεοδομική και περιβαλλοντική νομιμοποίηση τουριστικών καταλυμάτων, την καταπάτηση και εκμετάλλευση αιγιαλού, παραλίας, δασών και φυσικών πόρων. Φυσικά καταφύγια παραδίδονται στην επιχειρηματική δράση. Παρέχονται διευκολύνσεις σε άλλους κλάδους μεγάλων επιχειρηματικών συμφερόντων. Ξεπουλιέται η δημόσια περιουσία των σχολών τουριστικής εκπαίδευσης. Υλοποιείται ο σχεδιασμός διάλυσης του ΕΟΤ. 
Η Κυβέρνηση, παραδίδει στους επιχειρηματίες αρμοδιότητες του δημοσίου, όπως για παράδειγμα η κατάταξη των τουριστικών καταλυμάτων σε αστέρια και των ενοικιαζόμενων δωματίων σε κλειδιά. 
Το μεγάλο τουριστικό κεφάλαιο είναι αδηφάγο. Δεν μένει ικανοποιημένο από τους πρόσφατους νόμους για τον τουρισμό. Απαιτεί τροποποιήσεις των νόμων οι οποίοι έχουν ψηφιστεί πριν από ένα και δύο χρόνια, όπως κάνει σήμερα η Κυβέρνηση και φέρνει αυτό το νομοσχέδιο προς ψήφιση. Δεν είναι τυχαίες βεβαίως οι νομοτεχνικές βελτιώσεις ούτε οι υπουργικές τροπολογίες, εκ των οποίων δύο είναι πράγματι συμπλήρωμα του νομοσχεδίου.
Στο όνομα του σταθερού θεσμικού περιβάλλοντος για την ανάπτυξη της επιχειρηματικότητας στον τομέα του τουρισμού, η Κυβέρνηση τροποποιεί διαρκώς και με καταιγιστικό ρυθμό τους νόμους που η ίδια έχει θεσπίσει.
 Οι υπουργικές τροπολογίες που έχουν κατατεθεί και που αποτελούν ένα ακόμη νομοσχέδιο, περιλαμβάνουν από παράδοση του αιγιαλού στους επιχειρηματικούς ομίλους με αυτό το νομοσχέδιο -και ίσως να μη φέρει άλλο νομοσχέδιο σύντομα- από αλλαγή χρήσεων γης από αγροτική σε τουριστική, από ρυθμίσεις για τον ενιαίο φόρο ακινήτων μέχρι και επιχορηγήσεις στους εφοπλιστές, με το επιχείρημα της εξασφάλισης του συγκοινωνιακού έργου στις νησιωτικές περιοχές. 
Είναι βέβαια και αυτό το νομοσχέδιο σε αυτήn τη λογική που είπαμε στην αρχή στρώνουμε χαλί στους επενδυτές, όπως είπε και ο Πρωθυπουργός.
Η αστική τάξη θέλει να διασφαλίσει τα επιχειρηματικά της συμφέροντα στην περιοχή, με τη συμμετοχή της χώρας σε επεμβάσεις και από την άλλη όμως διαμαρτύρεται για τις συνέπειες από τις εξελίξεις. 
Οι ιμπεριαλιστικές επεμβάσεις, οι εσωτερικές συγκρούσεις και οι ενδοϊμπεριαλιστικές αντιθέσεις που εξελίσσονται στη Μέση Ανατολή, όπως η σφαγή στη Γάζα από το Ισραήλ με τη στήριξη των ΗΠΑ και της Ευρωπαϊκής Ένωσης, η επέμβαση στη Συρία αλλά και οι συγκρούσεις για τους ενεργειακούς δρόμους στην Ουκρανία, επιδρούν σημαντικά στην αύξηση ή τη μείωση της τουριστικής κίνησης προς τη Νότια Ευρώπη και ιδιαίτερα προς την Ελλάδα. Είναι βέβαια χαρακτηριστικό ότι η ανησυχία που εκφράζεται είναι για τη διατάραξη της ρωσικής αγοράς. 
Κυρίες και κύριοι Βουλευτές, το βάθεμα της καπιταλιστικής κρίσης στην Ελλάδα, τα συνεχή αντιλαϊκά μέτρα των κυβερνήσεων και η απότομη άνοδος της εξαθλίωσης και της ανεργίας, έχουν μειώσει δραματικά την εσωτερική τουριστική κίνηση.
Σύμφωνα με τον ΣΕΤΕ, ο οποίος είναι και ο μεγάλος κερδισμένος απ’ όλο αυτό το νομοθετικό πλαίσιο, ο εσωτερικός τουρισμός βρίσκεται στα επίπεδα του 50% σε σχέση με το 2008, με τάσεις βέβαια παραπέρα μείωσης και το 2014. 
Είναι φανερό ότι η συντριπτική πλειοψηφία των λαϊκών οικογενειών δεν έχει τη δυνατότητα να φύγει από τον τόπο διαμονής πάνω από τέσσερις ημέρες για διακοπές.
Στον τομέα των ξενοδοχείων, κυριαρχούν οι ισχυροί μονοπωλιακοί όμιλοι. Στην ιδιοκτησία κάθε ομίλου ανήκουν πολλά ξενοδοχεία. Η μορφή του «all inclusive» που υλοποιείται, αυξάνει παραπέρα την κερδοφορία τους. 
Παράλληλα, έχουν αναπτυχθεί μονοπωλιακοί όμιλοι που αναλαμβάνουν να πουλήσουν εκτάσεις γης για την κατασκευή ξενοδοχείων, καταλυμάτων, εξοχικών κατοικιών για επενδυτές από Ευρώπη, Ρωσία, Κατάρ. Τέτοιος όμιλος είναι και η «Apollo Capital Group» που διαφημίζει ότι έχει στην κατοχή της χαρτοφυλάκιο με εκτάσεις σε όλη την Ελλάδα, που φτάνουν τα εξήντα εκατομμύρια τετραγωνικά μέτρα. Αυτό τι επιβεβαιώνει; Επιβεβαιώνει ότι υπάρχει μεγάλη συγκέντρωση γης προς πώληση. Τα τελευταία χρόνια έχει επιταχυνθεί η διαδικασία συγκέντρωσης και μεγέθυνσης της κεφαλαιοποίησης. 
Είναι χαρακτηριστικό ότι το 2008, μόνο το 1% των ξενοδοχείων ανήκε στην κατηγορία των πέντε αστέρων, που είχε στην ιδιοκτησία του το 5,8% των δωματίων, ενώ το 9,7% των ξενοδοχείων στην κατηγορία των τεσσάρων αστέρων είχε στην ιδιοκτησία του το 25,3% των δωματίων. 
Το 2010, είχαμε το 3,2%, δηλαδή 2,2% επιπλέον, των ξενοδοχείων που ανήκε πλέον στην κατηγορία των πέντε αστέρων και πήρε στην ιδιοκτησία του το 12,9% των δωματίων, δηλαδή 7,1% επιπλέον από το 2008. Στην κατηγορία των τεσσάρων αστέρων είχαμε 12,7%, συν 3% δηλαδή, και 25,6% των δωματίων. 
Το 2012, έχουμε νέα αύξηση και για τα πέντε και για τα τέσσερα αστέρια. Αντίθετα, σε αυτές τις περιόδους μειώνονται σταθερά τα ξενοδοχεία ενός και δύο αστέρων, δείχνοντας βέβαια τα στοιχεία αυτά από μόνα τους ποιοι ενισχύονται.
Ας δούμε τώρα την απασχόληση για την οποία έχει γίνει πολύς λόγος. Με μία επεξεργασία των στοιχείων, υπολογίζεται κατά προσέγγιση ότι οι εργαζόμενοι που απασχολούνται στα ξενοδοχεία πέντε αστέρων ήταν είκοσι οκτώ χιλιάδες, που δεν ξέρω βέβαια αν ήταν όλοι ασφαλισμένοι. Το 28,47% των απασχολουμένων ήταν τον Αύγουστο, δηλαδή τριάντα τέσσερις χιλιάδες εκατόν σαράντα δύο. 
Έχει συνέχεια η Κυβέρνηση. Από την Πέλλα είναι ο νέος Υπουργός Αγροτικής Ανάπτυξης αλλά με «ιδιωτικές» κυβερνήσεις δεν μπορούμε να δίνουμε λύσεις! 
Θα μου πείτε πώς νομιμοποιούμαι σε ένα τέτοιο νομοσχέδιο να μιλώ για κάποιο άλλο θέμα. Μα, αυτή είναι η πρακτική, απ’ ό,τι έχω καταλάβει, σε αυτήν τη Βουλή. Έρχονται τροπολογίες από άλλα  Υπουργεία, ενώ είχε δεσμευθεί ο ίδιος ο Πρωθυπουργός, ενώ είχε δεσμευθεί ο Πρόεδρος της Βουλής ενώπιόν μας ότι ποτέ δεν θα έρχονται τροπολογίες από άλλα νομοσχέδια σε αντίστοιχα τα οποία δεν έχουν καμμία σχέση. Εντούτοις συνεχίζεται το ίδιο βιολί, το ίδιο τροπάρι, η ίδια μεθοδολογία, η ίδια ακατανόητη νομοθετική πρακτική! 
Και βέβαια, η πρακτική αυτή δεν έχει μόνο το έλασσον. Έχει και το μείζον. Έρχεται –λέει- με τροπολογία η συγκεκριμένη διάταξη περί αγροτουρισμού, η οποία δεν πέρασε από τη νομική επιτροπή αλλά βρήκαμε το τερτίπι, το «παραθυράκι», να κυλήσει μέχρι εδώ σαν μικρή ροή ένα άλλο άρθρο περί αγροτουρισμού -χωρίς να εκβιάσει τη νομική επιτροπή, χωρίς να έχει τριφτεί και ζυμωθεί μέσα στο κοινοβουλευτικό εκείνο έργο των επιτροπών- να έρθει να ψηφιστεί. Γιατί αυτή η πρακτική; Έως πότε θα διοικείτε με έναν τέτοιο «ιδιωτικό» τρόπο τη χώρα; 
Δεν ακούτε τις φωνές. Δεν ακούτε ότι το ΞΕΕ δεν μπορεί –για να μιλήσουμε πλέον για τουρισμό και καλωσορίζω και την κυρία Υπουργό- να διαχειριστεί  πέρα της Αττικής τα ξενοδοχεία, τα ενοικιαζόμενα δωμάτια, τα μικρά καταλύματα; Γιατί επιμένετε; Γιατί στο πίσω μέρος του μυαλού σας, έχετε τις ιδιωτικές εταιρείες που θα κάνουν αυτήν ακριβώς  τη δουλειά. Πείτε το τουλάχιστον! Δεν είναι ντροπή! 
Το κίνητρο είναι κάτι που ανιχνεύει ακόμη και ο ποινικός δικαστής. Να το δούμε. Πείτε ότι θέλετε να δώσετε δουλειά σε κάποιες εταιρείες, σε κάποιους  γνωστούς σας. Αυτοί είναι οι συνομιλητές σας. Γιατί πραγματική μέριμνα για τον τουρισμό δεν έχετε επιδείξει. Τη φρόνηση εκείνη και την αφοσίωση στο να λύσουμε το πρόβλημα στη καρδιά του, δεν την επιδεικνύετε. Για να δούμε, λοιπόν, εάν έχω δίκιο ή άδικο. Γιατί η επιχειρηματολογική βάσανος αξίζει τον κόπο εδώ τουλάχιστον να τεκμηριώνεται.  
Βρέθηκα στην Κρήτη πριν από μερικές εβδομάδες, μαζί με τη συνάδελφό μου κ. Γιαταγάνα και με τον κ. Νταβρή. Στο αεροδρόμιο του Ηρακλείου, μία Ελληνίδα πετούσε για Βιέννη με 280 ευρώ εισιτήριο. Της  είπα ότι έχει πολύ κόσμο στο Ηράκλειο και μου παραπονέθηκε ότι τα μικρά ξενοδοχεία δεν έχουν καθόλου κόσμο, γιατί με 280 ευρώ που στοίχιζε το δικό της εισιτήριο ένας κεντροευρωπαίος περνούσε  επτά ημέρες σε μεγάλα ξενοδοχεία της πόλης και του νησιού, με όλα πληρωμένα και με ημιδιατροφή. Ο ίδιος, βέβαια, δεν ήξερε αν βρισκόταν στο Κανκούν, στο Μαρόκο ή στην Κρήτη. Είχε το «βραχιολάκι» και ήταν εκεί. 
Γυρίσατε την «πυξίδα» του τουρισμού από την ποιότητα στην ποσότητα. Φέρνετε τις μάζες αυτών των ανθρώπων οι οποίοι διψούν για δέκα μέρες διακοπές και πιστεύετε ότι αυτό είναι ο τουρισμός μας. Στην Ελλάδα δεν είναι αυτό τουρισμός.  Στην Ελλάδα έχουμε μικρά καταλύματα. Γι’  αυτά τι έχετε κάνει ποτέ, κυρία Υπουργέ; 
Πείτε μας μια διάταξη αυτού του νομοσχεδίου, που υποτίθεται ότι μεριμνά για τον ελληνικό τουρισμό. Πείτε μας τι έχετε κάνει, τι προβλέπετε και πώς ρυθμίζετε την εγκατάλειψη και την απόγνωση των μικρών ξενοδοχειακών μονάδων, αυτών που βρίσκονται είτε ως boutique hotels μέσα στις μεγάλες πόλεις είτε τα αγροτουριστικά. Μία λέξη. Καμμία!
Η πόλη της Βέροιας έχει πέντε ξενοδοχεία. Κανένα απ’ αυτά, φυσικά, δεν έχει παραλία και δεν έχει ιδιαίτερο κάλλος, πέρα από τη φυσική ομορφιά που έχουμε στο Βέρμιο, πέρα από το ότι έχουμε τη Βεργίνα. Γι’ αυτά τα μικρά ξενοδοχεία, ποιος θα σκεφθεί ποτέ πώς επιβιώνουν και πώς μπορούν τρικόσιες εξήντα πέντε μέρες το χρόνο να είναι πανέτοιμα, για να υποδεχθούν ποιους; Τον εσωτερικό τουρισμό; 
Να σας πω. Δεν ταξιδεύουν πια τα ΚΑΠΗ. Δεν ταξιδεύουν πια οι φίλαθλοι. Δεν ταξιδεύουν οι αθλητές. Δεν ταξιδεύουν οι στρατιώτες. Δεν ταξιδεύουν  οι θίασοι. Δεν ταξιδεύουν τα σχολεία. Δεν ταξιδεύουν οι οικογένειες, γιατί πως μια οικογένεια με τέσσερα ή με πέντε άτομα να μπορεί να κάνει εσωτερικό τουρισμό. Δεν ταξιδεύουν οι φαρμακευτικοί αντιπρόσωποι. Δεν έχουμε εσωτερικό τουρισμό. 
Εδώ πού είναι η φαντασία σας;  Πού είναι η πρότασή σας; Πού είναι η ειδική εκείνη μέριμνα, για να δούμε ότι εκείνοι οι άνθρωποι ήταν η ραχοκοκαλιά της οικονομίας; Μα, δεν σας ενδιαφέρει. Σας ενδιαφέρει μόνο το all inclusive, γιατί τίποτα δεν είναι τυχαίο. 
Σήμερα ο τουρισμός βρίσκεται σε ένα τρίστρατο. Εσείς τον φέρατε. Ποιο είναι το τρίστρατο; Στην Επιτροπή Εμπορίου σήμερα, συζητιέται η ανάπτυξη πεντάστερων ξενοδοχειακών μονάδων στα δάση, τα οποία θα δούμε πως θα διαμορφώσουμε, δηλαδή με νέο σχέδιο, με γκολφ σε περιοχές, που τώρα –λέει- θέλουν να ιδρύσουν αυτοί οι άνθρωποι. 
Η θέση μας είναι ότι στo πλαίσιo του καπιταλιστικού τρόπου παραγωγής και όσο ο τουρισμός παραμένει ένα ακριβοπληρωμένο εμπόρευμα, δεν θα διασφαλίζεται το δικαίωμα στις διακοπές, στην αναψυχή και στην περιήγηση για όλους τους εργαζόμενους. Ακόμα περισσότερο δε, δεν θα διασφαλίζεται κανένα δικαίωμα στην εργασία σ’ αυτούς τους κλάδους. Υπάρχουν εδώ τα αιτήματά μας τα οποία θα πούμε και αύριο. 
Ωστόσο και πριν κλείσω, ήθελα να πω ότι δεν θα ψηφίσουμε το νομοσχέδιο επί της αρχής. Θα τοποθετηθούμε αύριο σε όλα τα άρθρα ένα προς ένα, όπως επίσης και στις υπουργικές τροπολογίες που τις θεωρούμε σοβαρές. 
Όμως, θα ήθελα να αναφερθώ σε ένα έγκλημα που κάνετε. Μάλιστα, θα καταθέσω στα Πρακτικά και κάποια έγγραφα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Προχθές, λοιπόν, κάναμε μία περιοδεία στις παραλίες της Αττικής. Έχουμε φωτογραφίες που δείχνουν τα εξής. Γενική είσοδος 5 ευρώ, είσοδος για τα παιδιά 3 ευρώ και 3 ευρώ για τους ηλικιωμένους άνω των εξήντα πέντε ετών. Τα Σαββατοκύριακα, η γενική είσοδος είναι 6 ευρώ, 3 ευρώ για τα παιδιά και 3 ευρώ για τους ηλικιωμένους άνω των εξήντα πέντε ετών. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πρόκειται, λοιπόν, για έγγραφο που περιγράφει τη λειτουργία των ακτών. Βέβαια, υπάρχει και ένα άλλο σημείωμα –το οποίο και θα καταθέσω- το οποίο είναι αναρτημένο για τους πελάτες των ακτών και το οποίο λέει ότι απαγορεύονται οι ομπρέλες και τα ψυγεία για τους λουόμενους. Άρα, θα πρέπει κάποιος να πάει να φάει στην καντίνα ή να πάρει ομπρέλα και να πληρώσει. Επίσης, το σημείωμα αυτό λέει ότι οι ξαπλώστρες είναι δωρεάν, εφόσον βέβαια βρει κάποιος διαθέσιμη ξαπλώστρα. Βεβαίως, δεν υπάρχει καμμία αναφορά για τα ΑΜΕΑ και τους ανέργους, ενώ γι’ αυτούς θα έπρεπε να είναι δωρεάν οι παροχές. Αντιθέτως, λοιπόν, δεν αναφέρεται καμμία έκπτωση γι’ αυτά τα άτομα. 
Βεβαίως, υπάρχει μία αναφορά για τους δημότες του Αλίμου, για τους οποίους η είσοδος είναι ελεύθερη αν έχουν κάρτα αλλά χωρίς να μπορούν να κάνουν χρήση ξαπλώστρας και ομπρέλας. Οι υπεύθυνοι, λοιπόν, λένε ότι δεν υπάρχει ελεύθερη ξαπλώστρα, γιατί έχει γεμίσει η παραλία. Έτσι, δεν βάζουν πολυμελείς οικογένειες στις παραλίες. Αυτός είναι ο τρόπος με τον οποίο λειτουργούν οι παραλίες! Η ευθύνη σας είναι ότι εσείς σήμερα αποτρέπετε την πρόσβαση στους Έλληνες εργαζόμενους, στους ανέργους, στους ΑΜΕΑ στις παραλίες. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κατσώτη, ολοκληρώστε, σας παρακαλώ.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κυρία Πρόεδρε, ολοκληρώνω με κάτι τελευταίο. 
Και επειδή την προηγούμενη εβδομάδα επισκέφθηκα την Κρήτη, συναντήθηκα με εργαζόμενους και αυτοαπασχολούμενους, με μικρούς επιχειρηματίες. Βέβαια, λείπει η κυρία Υπουργός για να τα ακούσει, δεδομένου ότι η ίδια δεν πάει να τους συναντήσει. 
Ήθελα, λοιπόν, να σας πω ότι ζήσαμε την αγωνία των εργαζομένων για το πώς θα τα βγάλουν πέρα. Ακούσαμε πολλά κατά τη διάρκεια της συζήτησης με τους αυτοαπασχολούμενους, με τους μικρούς ιδιοκτήτες. Όχι, δεν δίνουν καμμία εξουσιοδότηση στο Ξενοδοχειακό Επιμελητήριο οι «μικροί» που έχουν τα ενοικιαζόμενα δωμάτια. Δεν βάζουν «το λύκο να φυλάει τα πρόβατα», όπως είπαν μάλιστα χαρακτηριστικά. Αρνούνται, λοιπόν, το Τουριστικό Επιμελητήριο, γιατί το θεωρούν όχημα για τη στήριξη των μονοπωλιακών ομίλων. Αυτό που λένε είναι ότι μέσω αυτού θα περάσετε τη δυνατότητα στο Ξενοδοχειακό Επιμελητήριο να κατατάξει και τα ενοικιαζόμενα δωμάτια σε «κλειδιά». 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε πολύ, κύριε Κατσώτη. Ολοκληρώστε, σας παρακαλώ.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Πολλά είπαν οι εργαζόμενοι στην Κρήτη. Μάλιστα, οργανώνουν οι ίδιοι την πάλη προκειμένου να μπορέσουν να διεκδικήσουν δικαιώματα που εσείς τους έχετε αφαιρέσει και δεν συναινούν σ’ αυτήν την αφαίρεση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κατσώτη. 
Τον λόγο έχει ο κ. Κωνσταντίνος Γιοβανόπουλος εκ μέρους των Ανεξάρτητων Δημοκρατικών Βουλευτών.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, σας ευχαριστώ ιδιαιτέρως. Βέβαια, θα ήθελα να πω ότι είμαι ο τρίτος ομιλητής στη σειρά, που η κυρία Υπουργός δεν μας τιμά με τη φυσική της παρουσία. Φαντάζομαι, όμως, ότι το πνεύμα της είναι εδώ και ότι θα μπορέσει να συμμετάσχει στη συζήτηση τουλάχιστον εκ του μακρόθεν. 
Θα ήθελα, δραττόμενος της ευκαιρίας, να πω, κυρία Πρόεδρε, ότι σήμερα είχαμε μία καταιγιστική χαλαζόπτωση στην περιοχή της Νάουσας, στην Ημαθία όπου εκλέγομαι. Η Μαρίνα, το Γιαννακοχώρι και το Ροδοχώρι, καταστράφηκαν παντελώς σε συνέχεια μιας προηγούμενης καταστροφής από χαλαζόπτωση στην περιοχή της Μελίκης. Ακόμα περιμένουμε τις αποζημιώσεις της προηγούμενης χρονιάς, ενώ φωνάζαμε από την άνοιξη ότι θα έπρεπε να έχει υπογραφεί η αντιχαλαζική προστασία. Παρ’ όλα αυτά, τότε ο κ. Τσαυτάρης αμέλησε να δράσει όπως έπρεπε. 
Έχει συνέχεια η Κυβέρνηση. Από την Πέλλα είναι ο νέος Υπουργός Αγροτικής Ανάπτυξης αλλά με «ιδιωτικές» κυβερνήσεις δεν μπορούμε να δίνουμε λύσεις! 
Θα μου πείτε πώς νομιμοποιούμαι σε ένα τέτοιο νομοσχέδιο να μιλώ για κάποιο άλλο θέμα. Μα, αυτή είναι η πρακτική, απ’ ό,τι έχω καταλάβει, σε αυτήν τη Βουλή. Έρχονται τροπολογίες από άλλα  Υπουργεία, ενώ είχε δεσμευθεί ο ίδιος ο Πρωθυπουργός, ενώ είχε δεσμευθεί ο Πρόεδρος της Βουλής ενώπιόν μας ότι ποτέ δεν θα έρχονται τροπολογίες από άλλα νομοσχέδια σε αντίστοιχα τα οποία δεν έχουν καμμία σχέση. Εντούτοις συνεχίζεται το ίδιο βιολί, το ίδιο τροπάρι, η ίδια μεθοδολογία, η ίδια ακατανόητη νομοθετική πρακτική! 
Και βέβαια, η πρακτική αυτή δεν έχει μόνο το έλασσον. Έχει και το μείζον. Έρχεται –λέει- με τροπολογία η συγκεκριμένη διάταξη περί αγροτουρισμού, η οποία δεν πέρασε από τη νομική επιτροπή αλλά βρήκαμε το τερτίπι, το «παραθυράκι», να κυλήσει μέχρι εδώ σαν μικρή ροή ένα άλλο άρθρο περί αγροτουρισμού -χωρίς να εκβιάσει τη νομική επιτροπή, χωρίς να έχει τριφτεί και ζυμωθεί μέσα στο κοινοβουλευτικό εκείνο έργο των επιτροπών- να έρθει να ψηφιστεί. Γιατί αυτή η πρακτική; Έως πότε θα διοικείτε με έναν τέτοιο «ιδιωτικό» τρόπο τη χώρα; 
Δεν ακούτε τις φωνές. Δεν ακούτε ότι το ΞΕΕ δεν μπορεί –για να μιλήσουμε πλέον για τουρισμό και καλωσορίζω και την κυρία Υπουργό- να διαχειριστεί  πέρα της Αττικής τα ξενοδοχεία, τα ενοικιαζόμενα δωμάτια, τα μικρά καταλύματα; Γιατί επιμένετε; Γιατί στο πίσω μέρος του μυαλού σας, έχετε τις ιδιωτικές εταιρείες που θα κάνουν αυτήν ακριβώς  τη δουλειά. Πείτε το τουλάχιστον! Δεν είναι ντροπή! 
Το κίνητρο είναι κάτι που ανιχνεύει ακόμη και ο ποινικός δικαστής. Να το δούμε. Πείτε ότι θέλετε να δώσετε δουλειά σε κάποιες εταιρείες, σε κάποιους  γνωστούς σας. Αυτοί είναι οι συνομιλητές σας. Γιατί πραγματική μέριμνα για τον τουρισμό δεν έχετε επιδείξει. Τη φρόνηση εκείνη και την αφοσίωση στο να λύσουμε το πρόβλημα στη καρδιά του, δεν την επιδεικνύετε. Για να δούμε, λοιπόν, εάν έχω δίκιο ή άδικο. Γιατί η επιχειρηματολογική βάσανος αξίζει τον κόπο εδώ τουλάχιστον να τεκμηριώνεται.  
Βρέθηκα στην Κρήτη πριν από μερικές εβδομάδες, μαζί με τη συνάδελφό μου κ. Γιαταγάνα και με τον κ. Νταβρή. Στο αεροδρόμιο του Ηρακλείου, μία Ελληνίδα πετούσε για Βιέννη με 280 ευρώ εισιτήριο. Της  είπα ότι έχει πολύ κόσμο στο Ηράκλειο και μου παραπονέθηκε ότι τα μικρά ξενοδοχεία δεν έχουν καθόλου κόσμο, γιατί με 280 ευρώ που στοίχιζε το δικό της εισιτήριο ένας κεντροευρωπαίος περνούσε  επτά ημέρες σε μεγάλα ξενοδοχεία της πόλης και του νησιού, με όλα πληρωμένα και με ημιδιατροφή. Ο ίδιος, βέβαια, δεν ήξερε αν βρισκόταν στο Κανκούν, στο Μαρόκο ή στην Κρήτη. Είχε το «βραχιολάκι» και ήταν εκεί. 
Γυρίσατε την «πυξίδα» του τουρισμού από την ποιότητα στην ποσότητα. Φέρνετε τις μάζες αυτών των ανθρώπων οι οποίοι διψούν για δέκα μέρες διακοπές και πιστεύετε ότι αυτό είναι ο τουρισμός μας. Στην Ελλάδα δεν είναι αυτό τουρισμός.  Στην Ελλάδα έχουμε μικρά καταλύματα. Γι’  αυτά τι έχετε κάνει ποτέ, κυρία Υπουργέ; 
Πείτε μας μια διάταξη αυτού του νομοσχεδίου, που υποτίθεται ότι μεριμνά για τον ελληνικό τουρισμό. Πείτε μας τι έχετε κάνει, τι προβλέπετε και πώς ρυθμίζετε την εγκατάλειψη και την απόγνωση των μικρών ξενοδοχειακών μονάδων, αυτών που βρίσκονται είτε ως boutique hotels μέσα στις μεγάλες πόλεις είτε τα αγροτουριστικά. Μία λέξη. Καμμία!
Η πόλη της Βέροιας έχει πέντε ξενοδοχεία. Κανένα απ’ αυτά, φυσικά, δεν έχει παραλία και δεν έχει ιδιαίτερο κάλλος, πέρα από τη φυσική ομορφιά που έχουμε στο Βέρμιο, πέρα από το ότι έχουμε τη Βεργίνα. Γι’ αυτά τα μικρά ξενοδοχεία, ποιος θα σκεφθεί ποτέ πώς επιβιώνουν και πώς μπορούν τρικόσιες εξήντα πέντε μέρες το χρόνο να είναι πανέτοιμα, για να υποδεχθούν ποιους; Τον εσωτερικό τουρισμό; 
Να σας πω. Δεν ταξιδεύουν πια τα ΚΑΠΗ. Δεν ταξιδεύουν πια οι φίλαθλοι. Δεν ταξιδεύουν οι αθλητές. Δεν ταξιδεύουν οι στρατιώτες. Δεν ταξιδεύουν  οι θίασοι. Δεν ταξιδεύουν τα σχολεία. Δεν ταξιδεύουν οι οικογένειες, γιατί πως μια οικογένεια με τέσσερα ή με πέντε άτομα να μπορεί να κάνει εσωτερικό τουρισμό. Δεν ταξιδεύουν οι φαρμακευτικοί αντιπρόσωποι. Δεν έχουμε εσωτερικό τουρισμό. 
Εδώ πού είναι η φαντασία σας;  Πού είναι η πρότασή σας; Πού είναι η ειδική εκείνη μέριμνα, για να δούμε ότι εκείνοι οι άνθρωποι ήταν η ραχοκοκαλιά της οικονομίας; Μα, δεν σας ενδιαφέρει. Σας ενδιαφέρει μόνο το all inclusive, γιατί τίποτα δεν είναι τυχαίο. 
Σήμερα ο τουρισμός βρίσκεται σε ένα τρίστρατο. Εσείς τον φέρατε. Ποιο είναι το τρίστρατο; Στην Επιτροπή Εμπορίου σήμερα, συζητιέται η ανάπτυξη πεντάστερων ξενοδοχειακών μονάδων στα δάση, τα οποία θα δούμε πως θα διαμορφώσουμε, δηλαδή με νέο σχέδιο, με γκολφ σε περιοχές, που τώρα –λέει- θέλουν να ιδρύσουν αυτοί οι άνθρωποι. 
Και γιατί πρέπει να πάνε μέσα στα δάση μας; Είναι ο τουρισμός ο ιδιωτικός, από την ιδιωτική κυβέρνησή τους. Αυτό είναι το ένα μονοπάτι.
Το άλλο μονοπάτι είναι ότι εάν πάτε σε κάποια νησιά, κάποιοι μεγάλοι κύριοι –«νταβαντζήδες» τους είχε πει ένας Πρωθυπουργός από αυτό το ίδιο Βήμα- ήδη έφραξαν τον αιγιαλό. Απαγορεύουν την απρόσκοπτη δίοδο, διέλευση και κολύμβηση στους απλούς ανθρώπους, γιατί –λέει- «θα έρθει ο νόμος και μέχρι τότε κάντε μου δικαστήριο, εγώ θα απαλλαγώ». Και πάει και φράζει την παραλία, η οποία είναι ό,τι είναι η δημόσια εθνική οδός. Πρέπει όλοι να έχουμε ελεύθερη πρόσβαση και ακώλυτη. Κι αυτός ενεργεί με αυτόν τον αχρείο τρόπο που περιέγραψα. Γιατί; Γιατί έχει πάρει τη δική σας διαβεβαίωση ότι θα περάσετε το νομοσχέδιο που αφορά τον αιγιαλό. Μην έχετε αυταπάτες. Δεν θα περάσουν αυτά τα νομοσχέδια.
Το τρίτο κομμάτι, είναι αυτή η τουριστική προσέγγιση που κάνετε μέσα από αυτές τις διατάξεις και για τις οποίες έχουμε συγκεκριμένες αντιλήψεις. 
Δεν θέλω να έχω μηδενιστική προσέγγιση. Έχετε μια διάταξη για τις χιονοδρομικές εγκαταστάσεις, η οποία –αν κάποιος δεν είναι ειδικός, θα πρέπει να το δει σε βάθος- πραγματικά λύνει μερικά προβλήματα. 
Επιτρέψτε μου τον προβληματισμό να τον καταθέσω ενώπιόν σας. Είχα την τιμή να διαχειριστώ για δύο συνεχόμενες θητείες, μία τετραετία, το Χιονοδρομικό Κέντρο του Σελίου στη Βέροια. Είναι ένα από τα δύο δημόσια χιονοδρομικά κέντρα, το Σέλι και η Βασιλίτσα. Το Σέλι, λοιπόν, βρίσκεται σε ένα οριακό στάδιο. Γιατί; Γιατί αλλάζει ο καιρός. Στα χίλια πεντακόσια μέτρα δεν έχουμε πια χιόνι. Αυτό σας κάνει να συζητάτε πώς θα λύσουμε αυτές τις υποδομές, τι θα τις κάνουμε; Σας προβληματίζει καθόλου; Πέρυσι το Σέλι λειτούργησε δυόμισι ημέρες. Εκεί έχουμε εγκαταστάσεις πάνω από 40 εκατομμύρια ευρώ, χρήματα του ελληνικού λαού. Σκεφτήκατε ποτέ να το κάνουμε εθνικό προπονητήριο; Σκεφτήκατε ποτέ να το κάνουμε κατασκηνώσεις; Σκεφτήκατε ποτέ να κάνουμε εναλλακτικό τουρισμό, να δημιουργήσουμε κάτι, να προτείνουμε, να φέρουμε, να εμπνεύσουμε; 
Αντίθετα, ζητάτε –λέει- από την επιτροπή διοίκησης επιτακτικά να απολογηθεί για την περσινή χρηματοδότηση. Ξέρετε πόσα πήρε πέρυσι η Επιτροπή Διοικήσεως του Σελίου; Μηδέν ευρώ! Ξέρετε πόσους υπαλλήλους έχει σήμερα το Χιονοδρομικό Κέντρο Σελίου; Μηδέν! Ούτε έναν υπάλληλο. Και εσείς μας μιλάτε για τα χιονοδρομικά κέντρα, λες και μας μιλάτε για κάποια πλουτοπαραγωγική πηγή. Αφού δεν ενδιαφέρεστε! Γιατί να απολογηθεί η διοίκηση; Για τη μηδέν χρηματοδότηση; Και ποιον προϋπολογισμό να κάνει αύριο; Και ξέρετε, το Σέλι, επιδρά σε μια αγροτική τουριστική οικονομία από τη Θεσσαλονίκη μέχρι την κορυφή. Όλοι αυτοί οι άνθρωποι –καταστήματα, περίπτερα, σχολές- ζουν και αναπνέουν –με αυτήν την πλουτοπαραγωγική πηγή την οποία την εγκαταλείψατε. 
Και μπορεί , πράγματι, να μείνουν τρία τα χιονοδρομικά κέντρα στην Ελλάδα, γιατί τρία έχουν τις πραγματικές κλιματικές εγκαταστάσεις –να σας τα πω, μπορεί και να μην τα ξέρετε καν- είναι ο Βόρας πάνω στην Πέλλα, το Καϊμακτσαλάν, είναι η Βασιλίτσα με το ιδιαίτερο κλίμα, το μικροκλίμα της Πίνδου και οπωσδήποτε ο Παρνασσός. Υπάρχουν όμως άλλα δεκαεπτά χιονοδρομικά κέντρα.
Θυμάμαι τον εαυτό μου που μήνες πολλούς έτρεχα στις υπηρεσίες, για να νομιμοποιήσουμε κάποια από τα κτήρια που βρισκόντουσαν εκεί. Και σήμερα είμαι όλως καχύποπτος, γιατί βλέπω ότι νομιμοποιείτε τα κτήρια –που θα έπρεπε να έχει γίνει- δεν βάζετε όμως τη διάταξη «μη ιδιωτικά». Γιατί υπάρχουν και ιδιωτικά κτήρια στα χιονοδρομικά κέντρα. Σας εφιστώ την προσοχή, στο πνεύμα της κυρίας Υπουργού, ότι οι μη ιδιωτικές εγκαταστάσεις δεν μπορούν να νομιμοποιηθούν. Οι δημόσιες να νομιμοποιηθούν –χρειάζεται- γιατί είναι εκεί, γιατί είναι εγκαταστάσεις ιατρείων, γιατί είναι εγκαταστάσεις καταφυγίων, γιατί είναι εγκαταστάσεις τις οποίες πρέπει να φροντίσουμε. 
Όμως –και εδώ είναι ο συνδυασμός –υπήρχαν τέσσερις αγροτό-τουριστικές μονάδες στο χωριό του Βερμίου, του Σελίου. Για να δούμε το συνδυασμό και να δούμε την προκοπή, τέσσερις υπήρχαν. Σήμερα δεν υπάρχει παρά μόνο μία. Οι άλλες τρεις έγιναν ατμός. Δεν σας ενδιαφέρει. Εσείς θέλετε το all inclusive. Εσείς θέλετε τα πεντάστερα, τα εξάστερα, το Ντουμπάι. Δεν ξέρω με ποιους μιλάτε, πόσοι ενδιαφέρονται, πώς νομίζετε ότι είναι ο τουρισμός, αν δεν είναι εκείνη η αγνή προσέλευση σε ζεστά μουσεία, σε περιοχές στις οποίες ανθεί η ελληνική φύση. Έχουμε καταπληκτικά σημεία στην Ελλάδα να δεις τον ήλιο, το Αιγαίο και τα βουνά μας. Δεν σας ενδιαφέρει. 
Εσείς θέλετε τη μάζα, θέλετε τον «πολτό» της παγκόσμιας τάξης να έλθει, να ταξιδέψει και εσείς να πάρετε τα χρήματα. Μεταφράζετε τα πάντα μέσα σε μία οικονομιστική προοπτική. Καταλαβαίνω βέβαια ότι διαχειρίζεστε ένα χρεοστάσιο και το διαχειρίζεστε εδώ και ένα-δύο χρόνια με τη συνείδηση της πτώχευσης, γιατί υπάρχει μία απέραντη πτώχευση, πέρα από την απέραντη πτωχεία που έχετε να επιδείξετε. 
Είχα τη χαρά, να διαβάσω ακόμα ένα άρθρο του ακαδημαϊκού Χρήστου Γιανναρά αυτήν την Κυριακή στην «ΚΑΘΗΜΕΡΙΝΗ» όπου μεταξύ άλλων έλεγε πως πρέπει να ανασυστήσουμε την αυτοεμπιστοσύνη, να ανακαλύψουμε τη συναρπαστική ποιότητα, να ελευθερωθούμε από τα δεσμά της ιδιοτέλειας, να φύγουμε από τον οικονομισμό και την ιστορικο-υλιστική νεύρωση. Πότε θα γίνει αυτό; Όταν πολεμήσουμε την αναξιοκρατία, το ρουσφέτι, την εξηλιθίωση, τη λωποδυσία και όταν οι θεσμοί σαν τη Βουλή, θα υπηρετούν στο σύνολό τους το κοινωνικό άθλημα. Το καταθέτω στη Βουλή. Νομίζω ότι είναι πιο χρήσιμο ακόμα και από τη δική μου ομιλία να υπάρχουν στα Πρακτικά κάποιες τέτοιες σκέψεις για τον ιστορικό του μέλλοντος.
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ειλικρινά, πόσο μας βασανίζει αυτή η πρόταση του ακαδημαϊκού; Πόσο ψάχνουμε μέσα μας να βρούμε αυτήν την ελευθερία; 
Σκεφτόμουν. Από τη μάχη του Μπιζανίου το ’13–για να πάρω έναν άλλο διαγώνιο άξονα- μέχρι τη Μάχη της Κρήτης, δόθηκαν συγκλονιστικές, απίστευτες αγωνιστικές διατάξεις από ανθρώπους απλούς που πάλεψαν για να μείνει η Ελλάδα ελεύθερη, για να πολεμήσουν την αποικιοκρατία είτε από τον Τούρκο είτε από το Γερμανό. Ήταν άνθρωποι, οι οποίοι παρέδωσαν πνεύμα για να διατηρήσουν αυτήν τη χώρα αλώβητη και τους αποικιοκράτες μακριά. 
Εμείς θέλουμε την ελευθερία σήμερα. Ναι, την ελευθερία ζητάμε, την ελευθερία της τεχνολογίας, την ελευθερία της ειλικρίνειας, την ελευθερία του λιτού βίου. Αυτό μας περιμένει αύριο. Να το πούμε, να το πει και ο ΣΥΡΙΖΑ. Πείτε το για να μην περιμένει κάτι άλλο ο κόσμος αν έλθετε στην εξουσία. Αυτό πρέπει να περιμένουμε, το λιτό βίο. Δεν μπορούμε να γυρίσουμε πίσω. 
Έβλεπα πριν από λίγο το συνάδελφό μου Πύρρο Δήμα. Οι Ολυμπιακοί Αγώνες, εκείνο το μεγάλο τουριστικό πανηγύρι, δεν ήταν τα κτήρια που έμειναν τώρα, που σάπισαν, που μούχλιασαν, που γκρεμίστηκαν και μένουν έρμαια εκεί γιατί κάποιοι καταλήστεψαν το δημόσιο κορβανά. Οι Ολυμπιακοί Αγώνες, ήταν η στιγμή όπου ένας αθλητής έβγαλε τα παπούτσια του με τρία χρυσά και ένα χάλκινο μετάλλιο για τον Έλληνα, για το έθνος. Εννιά εκατομμύρια Έλληνες βούρκωναν εκείνη την ώρα. Αυτό είναι μέσα στο πετσί του Έλληνα, αυτό το φιλότιμο και αυτή η καρδιά, αυτό το δάκρυ. Αυτό πρέπει να ψάξουμε να βρούμε. 
Ειλικρινά χαίρομαι, γιατί είμαι από εκείνους που κατέβασαν την κομματική σημαία. Ήμουν από τους πρώτους που κατέβασαν την κομματική σημαία, γιατί πρέπει να βρούμε τη σύμπνοια, πρέπει να βρούμε τη σχέση που μας ενώνει, πρέπει να βρούμε το πεδίο, πρέπει να βρούμε εκείνες τις αφορμές για να συμπήξουμε δυνάμεις αντίστασης, δυνάμεις πνευματικής αφύπνισης, να ξαναβρούμε την αρετή, να ξαναβρούμε τον ασκητισμό στην ηγεσία, να ξαναβρούμε το παράδειγμα στον δημόσιο βίο γιατί αλλιώς, χωρίς παράδειγμα, πάντα θα είμαστε οι ίδιοι. 
Η νέα γενιά, περιμένει από μας να πάμε κόντρα στο σύστημα. Ποιο σύστημα; Το σύστημα το οποίο υπηρετείτε μ’ έναν κλειστό τρόπο, μ’ έναν τρόπο «μαγέρικο», μ’ έναν τρόπο ελεεινό, μ’ έναν τρόπο που πρέπει κάποτε να λήξει και θα λήξει, γιατί εσείς είστε καταδικασμένοι να αποτύχετε. Είστε σ’ εκείνο το δεύτερο νόμο της θερμοδυναμικής που λέει ότι τα κλειστά συστήματα, τα παντάκλειστα συστήματα όπως τα δικά σας με αυτούς τους ανθρώπους που μιλάτε, είναι καταδικασμένα σε αφανισμό γιατί απλώς καταναλώνουν ενέργεια. 
Μην καταναλώνετε άλλο την ενέργεια του Έλληνα πολίτη. Θα βρεθούν αυτές οι δυνάμεις. Βρίσκονται. Ενωνόμαστε και οι Βουλευτές αλλά και έξω από το Κοινοβούλιο. Υπάρχουν αυτές οι δυνάμεις και θα υπάρξουν γενναίες απέναντί σας και απέναντι σ’ όποιον μας επιβουλεύεται.
Σας ευχαριστώ πολύ.
(Χειροκροτήματα από την πτέρυγα των Ανεξάρτητων Δημοκρατικών Βουλευτών)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Γιοβανόπουλε.
Κυρία Υπουργέ, μ’ όλο το σεβασμό, πρέπει να είστε στην Αίθουσα. Ο κ. Τιμολέων Κοψαχείλης έχει τον λόγο.</ChairmanSpeech>
<Speech><Parlmember>ΤΙΜΟΛΕΩΝ ΚΟΨΑΧΕΙΛΗΣ</Parlmember>: Ευχαριστώ, κυρία Πρόεδρε.
Κυρία Υπουργέ, κύριοι συνάδελφοι, θα μου επιτρέψει ο συνάδελφος κ. Γιοβανόπουλος, να σχολιάσω κάποια απ’ αυτά που είπε.
Όντως υπάρχει ένα μεγάλο ποσοστό που απευθύνεται σε μαζικό τουρισμό. Μα και οι Έλληνες τον ίδιο τουρισμό δεν κάνουν; Όταν φεύγουν μπουλούκια στο Μπλαγκόεβραντ στη γειτονική Βουλγαρία και δεν προτιμούν το Σέλι και δεν προτιμούν τη Βασιλίτσα, ποιος φταίει; Ο ένας παράγοντας δεν είναι το οικονομικό κίνητρο; Ο δεύτερος παράγοντας. Όταν σε περίοδο κρίσης επιτρέπουμε στα σχολεία και στα παιδιά μας, αντί να γνωρίσουν τις πανέμορφες γωνιές της πατρίδας μας να πηγαίνουν στο εξωτερικό, πώς θέλετε να αναπτυχθεί ο τουρισμός; 
Η Ελλάδα είναι η χώρα των πέντε ηπείρων. Το Ιόνιο είναι Δυτική Ευρώπη, η Μακεδονία και η Ήπειρος είναι μια άλλη χώρα, η Θράκη μια άλλη χώρα, το Αιγαίο μια άλλη χώρα, η Κρήτη μια άλλη χώρα. Πόσοι αλήθεια από εμάς τους Έλληνες έχουμε γνωρίσει αυτήν την υπέροχη χώρα; Δυστυχώς, ελάχιστοι. 
Και θα μου επιτρέψετε να κάνω μια αναφορά στο Σέλι γιατί έχουμε ένα κοινό πρόβλημα με τα Γρεβενά. Αναφερθήκατε στην πολιτεία. Μα ποιος επιτέλους είναι η πολιτεία; Διαχειριστήκατε –είπατε- ως μέλος διοικητικού συμβουλίου, ήσασταν Πρόεδρος της διοίκησης στο Σέλι. Τι προγραμματισμό και τι προτάσεις υποβάλαμε; Υπάρχει business plan για το Σέλι; Υπάρχει τεχνιτή χιονόπτωση; Δεν μπορεί να τα περιμένουμε όλα. Το ΕΣΠΑ είναι το εργαλείο που μας δίνει τη δυνατότητα να αξιοποιήσουμε ευρωπαϊκούς πόρους. Γιατί δεν το αξιοποιήσαμε; Εκεί είναι ένα μεγάλο μας μειονέκτημα. Αναφερόμαστε όλοι στην πολιτεία, λες και εμείς δεν είμαστε κομμάτι από την πολιτεία. Αυτά σαν σχολιασμό. 
Κύριοι συνάδελφοι, με το παρόν σχέδιο νόμου του Υπουργείου Τουρισμού, ρυθμίζονται ζητήματα που απασχολούν την τουριστική ανάπτυξη της χώρας μας, απλοποιώντας μεταξύ άλλων διαδικασίες της λειτουργίας των τουριστικών επιχειρήσεων, δημιουργώντας δομές και προϋποθέσεις για την περαιτέρω ανάπτυξη του κλάδου. Ασφαλώς είναι γνωστή η σπουδαιότητα του κλάδου στην εθνική μας οικονομία. 
Ενδεικτικά αναφέρεται ότι ο τουρισμός αποτελεί το 15% του ΑΕΠ και ότι το 2013, ο αριθμός των διεθνών τουριστικών αφίξεων έφτασε στα δεκαπέντε εκατομμύρια. Το μέγεθος αυτό αναμένεται να φτάσει φέτος τα είκοσι εκατομμύρια επηρεάζοντας θετικά το ΑΕΠ. 
Από την αρχή της διακυβέρνησης της χώρας από την παρούσα Κυβέρνηση, διακηρύχθηκε σε όλους τους τόνους η σημασία που δίνεται σε αυτόν τον κλάδο της οικονομίας μας και πόσο σημαντικός είναι για την υλοποίηση του αναπτυξιακού στόχου. Οπότε, πολύ σωστά η Υπουργός Τουρισμού και οι συναρμόδιοι Υπουργοί ήρθαν με αυτόν το νόμο να ρυθμίσουν ζητήματα που είναι απαραίτητα για την εξασφάλιση της ομαλής αναπτυξιακής πορείας του κλάδου. 
Πιο συγκεκριμένα, το σχέδιο νόμο αποτελείται από τρία μέρη. Στο πρώτο, ρυθμίζονται τα θέματα που αφορούν τη λειτουργία των τουριστικών επιχειρήσεων και υποδομών. Το δεύτερο μέρος, αφορά τις ειδικές μορφές τουρισμού. Το τρίτο μέρος, αφορά τις χορηγίες για την τουριστική προβολή της Ελλάδος και θέματα σχετικά με τον ΕΟΤ. 
Στο πρώτο μέρος, εισάγονται διατάξεις που κατηγοριοποιούν και οριοθετούν τους διάφορους τύπους τουριστικών επιχειρήσεων. Δημιουργείται έτσι ένα σταθερό θεσμικό περιβάλλον, μέσα στο πλαίσιο του οποίου μπορεί να αναπτυχθεί το νέο τουριστικό προϊόν που θέλουμε να δημιουργήσουμε. 
Συγκεκριμένα, οι τουριστικές επιχειρήσεις χωρίζονται σε επτά κατηγορίες έχοντας έτσι μια σαφή και εύκολα, ορατή διάκριση των τύπων των τουριστικών επιχειρήσεων. Επίσης, προβλέπεται η χορήγηση και η διαδικασία χορήγησης ειδικού σήματος λειτουργίας για ξενοδοχεία, οργανωμένες τουριστικές κατασκηνώσεις, ενοικιαζόμενα επιπλωμένα δωμάτια. 
Για να θεωρηθεί, λοιπόν, νόμιμη η λειτουργία όλων των τουριστικών καταλυμάτων, θα πρέπει αυτά να διαθέτουν ειδικό σήμα λειτουργίας. Για τη χορήγησή του καθώς και για τον τύπο της έντυπης αίτησης, αρμόδιο είναι το Υπουργείο Τουρισμού. Με αυτόν τον τρόπο, καθίσταται ευκολότερο για τον καταναλωτή να διακρίνει εάν το τουριστικό κατάλυμα που έχει επιλέξει, πληροί τις απαραίτητες προϋποθέσεις που έχει θέσει το αρμόδιο Υπουργείο. Σχετικά με τη διαδικασία χορήγησης του ειδικού σήματος λειτουργίας, μια σημαντική διάσταση είναι η απλοποίηση της διαδικασίας πράγμα που επιτυγχάνεται με την τροποποίηση του υφισταμένου νομικού πλαισίου.   
Η ουσιαστική αλλαγή έγκειται στην κατάργηση της προηγούμενης έγκρισης της αρχιτεκτονικής μελέτης και της καταλληλότητας οικοπέδου ή γηπέδου, η οποία πλέον έχει ενσωματωθεί στην απόφαση-έγκριση περιβαλλοντικών όρων. Καθορίζεται η κατάταξη και η διαδικασία κατάταξης των τουριστικών καταλυμάτων, καθώς και η ελεγκτική διαδικασία για την εφαρμογή της τουριστικής νομοθεσίας. 
Συγκεκριμένα, τα ξενοδοχεία κατατάσσονται σε πέντε κατηγορίες αστέρων, τα ενοικιαζόμενα επιπλωμένα δωμάτια-διαμερίσματα κατατάσσονται σε κατηγορίες κλειδιών όπου ο αριθμός, οι τεχνικές και λειτουργικές προδιαγραφές, ο τρόπος και η διαδικασία κατάταξης, τα βαθμολογούμενα κριτήρια και κάθε άλλη σχετική λεπτομέρεια, καθορίζονται με απόφαση του Υπουργού Τουρισμού. 
Ιδιαίτερη βαρύτητα δίνεται στις ειδικές τουριστικές υποδομές. Αρχικά, δίδεται ο ορισμός του καταφυγίου και ορίζεται ως ανώτερο όριο εμβαδού τα διακόσια πενήντα τετραγωνικά για τις κτηριακές υποδομές. Με αυτόν τον τρόπο, γίνεται σαφής διάκριση μεταξύ καταφυγίου και μαρίνας, δίνοντας λύση στο υπάρχον πρόβλημα της δυσδιάκριτης διαφοροποίησης της τάξης μεγέθους – κλίμακας μεταξύ τους.
Ακολούθως, αντιμετωπίζονται θέματα που αφορούν τις θαλάσσιες ζώνες εξυπηρέτησης υδροπλάνων και τις θαλάσσιες ζώνες ναυδέτων, όπου δίνεται η δυνατότητα σε υφιστάμενους λιμένες να δημιουργήσουν ζώνες εξυπηρέτησης υδροπλάνων, γεγονός το οποίο, αν λάβουμε υπ’ όψιν την αυξημένη ζήτηση για τέτοιου είδους υπηρεσίες κατά τους καλοκαιρινούς μήνες, δημιουργεί νέα οικονομικά οφέλη και ενισχύει το τουριστικό προϊόν. 
Εισάγονται ρυθμίσεις για το νέο τουριστικό προϊόν των σύνθετων τουριστικών καταλυμάτων. Συμπληρώνονται οι διατάξεις που ρυθμίζουν τα ξενοδοχεία συνιδιοκτησίας και προωθείται η οριστική διευθέτηση ζητημάτων των υφισταμένων χιονοδρομικών κέντρων και των κτηριακών και άλλων εγκαταστάσεων.
Επίσης, ρυθμίζονται θέματα που αφορούν την εκπαίδευση και κατάρτιση στον τουρισμό.
Στο δεύτερο μέρος του σχεδίου, γίνεται αναφορά στις ειδικές μορφές τουρισμού, όπως ο οινοτουρισμός, ο ιαματικός και ιατρικός τουρισμός. Τέτοιες μορφές τουρισμού, αντιμετωπίζουν συχνά τεχνικά και διαδικαστικά προβλήματα, τα οποία επιλύονται. Όσον αφορά τον ιαματικό ιατρικό τουρισμό, τροποποιούνται και συμπληρώνονται οι διατάξεις της κείμενης νομοθεσίας, ενώ ρυθμίζεται η σύσταση μητρώου παρόχων ιαματικού τουρισμού.
Οφείλουμε, κυρία Υπουργέ, να επικεντρώσουμε όντως το ενδιαφέρον μας στον ποιοτικό τουρισμό. Μπορεί για παράδειγμα να ακούστηκε υπερβολή, όταν ο Δήμαρχος της Ρόδου είπε ότι «πρέπει να πληρώνω για τη Ρόδο εισιτήριο». Προφανώς εννοούσε ότι προσδοκώμενο είναι ο υψηλού επιπέδου τουρίστας να επισκεφτεί την πατρίδα μας. Σε αυτό, όμως, πρέπει να συμβάλλουμε όλοι μας με ένα καθαρό περιβάλλον και με συγκεκριμένες δράσεις.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό ακόμα θα ήθελα, κυρία Πρόεδρε.
Πρέπει τα καταλύματα να πληρούν συγκεκριμένους όρους, αν θέλουμε να προσελκύσουμε ποιοτικό τουρισμό.
Πρέπει, κυρία Υπουργέ, να δοθεί βαρύτητα στον ορεινό τουρισμό. Στην Ευρώπη, ένα πολύ σημαντικό ποσοστό τουριστών επισκέπτεται τις Άλπεις και τα υπόλοιπα βουνά. Δυστυχώς, αγνοούν ότι η πατρίδα μας έχει μοναδικά και πανέμορφα βουνά. Όσοι επισκέπτονται την Ήπειρο, την Μακεδονία, την Πίνδο, τον Εθνικό Δρυμό Πίνδου – Αώου μένουν έκπληκτοι.
Τον Σεπτέμβριο, κυρία Υπουργέ, θα υποβάλουμε μια πρόταση στην UNESCO για τη δημιουργία του πρώτου γεωπάρκου. Παντρεύουμε την πανίδα, τη χλωρίδα, τον τουρισμό με ένα μοναδικό πλεονέκτημα. Στην πατρίδα μας, τα Γρεβενά, υπάρχει ένα παγκόσμιο γεωλογικό φαινόμενο το Γεωπάρκο. Εφτακοσίων εκατομμυρίων χρόνων γεωλογικά πετρώματα, πυρήνες της γης και μανδύες έρχονται στην επιφάνεια. Θέλουμε την συνδρομή σας για αυτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Ολοκληρώστε σας παρακαλώ.</ChairmanSpeech>
<Speech><Parlmember>ΤΙΜΟΛΕΩΝ ΚΟΨΑΧΕΙΛΗΣ</Parlmember>: Κλείνοντας, αναφέρθηκε ότι η κρίση στις γειτονικές χώρες επηρέασε τον τουρισμό και είχαμε όντως περισσότερο τουρισμό. Εν μέρει είναι σωστό αλλά επιβεβαιώνει όμως και έναν άλλο κανόνα. Ότι τουρισμός χωρίς κοινωνική συνοχή και πολιτική σταθερότητα δεν υπάρχει. Αυτήν τη βασική προϋπόθεση, την εγγυάται η Κυβέρνηση και ο Αντώνης Σαμαράς.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Σας ευχαριστούμε πολύ.
Τον λόγο έχει η κ. Ευγενία Βαμβακά.
ΕΥΓΕΝΙΑ (ΤΖΕΝΗ) ΒΑΜΒΑΚΑ: Κυρία Πρόεδρε, κυρία Υπουργέ, ο τουρισμός είναι ένα επώνυμο εθνικό προϊόν και, όπως κάθε τέτοιο προϊόν, απαιτεί διεθνή επιβεβαίωση, που επιτυγχάνεται μέσω της πιστοποίησης σύμφωνα με κάποια πρότυπα.
Θεωρώντας ότι η εκπαίδευση είναι η προϋπόθεση μιας οργανωμένης κοινωνίας, μπορούμε να οδηγηθούμε εύκολα στο συμπέρασμα ότι η πρώτη πολιτική που καλούμαστε όλοι μας να υλοποιήσουμε είναι η πολιτική της ποιοτικής τουριστικής εκπαίδευσης και πρέπει να ανταποκρίνεται στις συνεχώς μεταβαλλόμενες ανάγκες της ζήτησης και προσφοράς της τουριστικής βιομηχανίας με βάση πρότυπα ποιότητας.
Διαβαθμίζοντας την τουριστική εκπαίδευση της Ελλάδας κανείς δεν μπορεί να παραλείψει το σημαντικό έργο που επιτελούσαν οι σχολές του ΟΤΕΚ, οι οποίες ακολουθούσαν ευρωπαϊκό μοντέλο σπουδών παρέχοντας στους σπουδαστές τις βάσεις για μια καριέρα στην Ελλάδα και στο εξωτερικό.
Εσείς φυσικά καταργήσατε τον ΟΤΕΚ και περιήλθε η ακίνητη περιουσία του στο Υπουργείο σας. Και όπως διαπιστώνουμε από το άρθρο 23, δίνετε τη δυνατότητα εκμίσθωσης των κτηρίων του ΟΤΕΚ από ιδιώτες για ενενήντα εννέα χρόνια, υπό το μανδύα της αξιοποίησης. Τα έσοδα από αυτές τις μισθώσεις θα πάνε, λέτε, αποκλειστικά για την τουριστική εκπαίδευση. Ποια τουριστική εκπαίδευση όμως, κυρία Υπουργέ;
Εδώ, θα θέλαμε να μας πείτε πως βλέπετε αυτήν την εκπαίδευση. Μήπως θα είναι ιδιωτική και θα πάνε εκεί τα χρήματα; Ποιες είναι οι εγγυήσεις που θα μας δώσετε ότι τα έσοδα από τις μισθώσεις των ακινήτων του ΟΤΕΚ, θα πηγαίνουν αυστηρά και μόνο στην αναβάθμιση της δημόσιας και όχι της ιδιωτικής τουριστικής εκπαίδευσης; Ποιες είναι οι εγγυήσεις ότι οι ενδεχόμενες εκμισθώσεις αυτών των ακινήτων δεν θα γίνονται έναντι ενός οβολού; Για παράδειγμα, αν πουλήσετε το φιλέτο της Σχολής Αναβύσσου για ένα κομμάτι ψωμί, δεν νομίζω ότι θα επωφεληθεί καθόλου η τουριστική εκπαίδευση από αυτήν τη σύμβαση.
Ζητάμε εγγυήσεις, είμαστε καχύποπτοι απέναντί σας, διότι δυστυχώς το τελευταίο διάστημα ως Κυβέρνηση, έχετε επιδοθεί με ζήλο να ολοκληρώσετε τη γενική εκποίηση της περιουσίας του δημοσίου, την παραχώρηση κερδοφόρων και παραγωγικών δομών στην ιδιωτική πρωτοβουλία και τη λεηλασία των όποιων εργασιακών κεκτημένων έχουν απομείνει. Βλέπε το ξεπούλημα της ΔΕΗ, το επικείμενο ξεπούλημα των αιγιαλών και των δασικών περιοχών. Είναι ατελείωτη η λίστα ξεπουλήματος. 
Στο ίδιο πλαίσιο, λοιπόν, το Υπουργείο Τουρισμού απαξιώνει τις τουριστικές σχολές. Δημιουργεί μεγάλη ανασφάλεια για το μέλλον που επιφυλάσσει στις σχολές, σε υποψήφιους σπουδαστές αλλά και εργαζόμενους και τους στέλνει με τον τρόπο αυτό τους μεν σπουδαστές σε ιδιωτικές σχολές και τους δε εργαζόμενους στην ανεργία.
Πρέπει να κοιτάξετε μπροστά με ποιοτική εκπαίδευση για το μέλλον των παιδιών που θα επιλέξουν να σπουδάσουν τουριστικά. Επενδύστε στην τουριστική παιδεία, μην την ξεπουλάτε. Μέχρι τώρα, οι σχολές τουρισμού αποτελούσαν τον πλέον αξιόπιστο εκπαιδευτικό φορέα του είδους, με μεγάλες επενδύσεις δεκαετιών και σημαντικές υποδομές.
Κατά την περίοδο της διαβούλευσης του νομοσχεδίου και μετά από έντονες αντιδράσεις όλων των φορέων της κοινωνίας, μας διαβεβαιώσατε ότι πριν την κατάθεση του νομοσχεδίου θα γίνει διάλογος με τις τοπικές κοινωνίες και ότι στελέχη του Υπουργείου σας, σε συνεργασία με τους δήμους και τους τοπικούς φορείς, κυρίως των νησιών, θα αναζητούσαν μια κοινή λύση. 
Αυτή είναι η λύση που βρήκατε; Να ζει ο σπουδαστής και ο εργαζόμενος στην ανασφάλεια; Και θεωρείτε ότι είναι το προϊόν πάρα πολύ μεγάλου κόπου, όπως είπατε στην επιτροπή; Τόσος κόπος για μια προχειρότητα; 
Αν θέλουμε να παράγουμε άριστο τουριστικό προϊόν και να είμαστε βέβαιοι ότι κάθε επισκέπτης θα έχει τις καλύτερες εντυπώσεις από τη διαμονή του στη χώρα μας, τότε πρέπει να εξασφαλίσουμε ότι όσοι εργάζονται στον τομέα του τουρισμού, διαθέτουν τουλάχιστον πιστοποιημένη κατάρτιση από αναγνωρισμένο εκπαιδευτικό φορέα και έχουν εκπαιδευτεί άρτια. Η εκπαίδευση των εργαζομένων σε κάθε τουριστική μονάδα, σε κάθε χωριό από τον Έβρο ώς την Κρήτη, είναι η εικόνα που δίνουμε σε όλους τους τουρίστες από κάθε χώρα, διότι αυτοί είναι που έρχονται σε καθημερινή αλληλεπίδραση με αυτούς και όχι εσείς ως Υπουργείο.
Όσο για την τροπολογία με αριθμό 1580/24, που καταθέσατε στις 17 Ιουλίου του 2014, και την παράγραφο 12, που ορίζει τον τρόπο υπολογισμού της αμοιβής ωρομισθίων εκπαιδευτικών στα ΙΕΚ, στις σχολές ξεναγών και στα τμήματα μετεκπαίδευσης αρμοδιότητας Υπουργείου Τουρισμού, αυτή η συγκεκριμένη παράγραφος θα μπορούσε να χαρακτηριστεί κάπως θετική αλλά δεν αντιστοιχεί και στο ασφαλιστικό καθεστώς των εργαζομένων, σύμφωνα με όσα ορίζει το άρθρο 31 του 4186/13, δηλαδή την αποκλειστική υπαγωγή στο ΙΚΑ-ΕΤΑΜ, δηλαδή με άλλα λόγια την κατάργηση της εργασίας με μπλοκάκι. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Δικός μας στόχος, στόχος του ΣΥΡΙΖΑ, είναι η ενοποίηση των ΙΕΚ, ΣΕΚ κ.λπ. στο Υπουργείο Παιδείας και όχι στο σημερινό καθεστώς λειτουργίας, που επιμερίζεται σε πέντε Υπουργεία, Τουρισμού, Υγείας, Ναυτιλίας, Εργασίας, Παιδείας.
Η τουριστική σας πολιτική πρέπει να τεθεί σε νέες βάσεις, ώστε τα οφέλη να τα καρπώνεται το ελληνικό κράτος και όχι τα μεγάλα ιδιωτικά συμφέροντα. 
Όπως καταλαβαίνετε, επί της αρχής το καταψηφίζουμε.
Ευχαριστώ. 
(Χειροκροτήματα από την πτέρυγα του ΣΥΡΙΖΑ)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε. 
Η κ. Χρυσούλα Γιαταγάνα έχει τον λόγο.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κυρία Πρόεδρε, κυρία Υπουργέ, κυρίες και κύριοι συνάδελφοι, στην αιτιολογική έκθεση του νομοσχεδίου που συζητάμε σήμερα και συγκεκριμένα στο άρθρο 1, αναφέρεται επί λέξει: «Η τουριστική νομοθεσία εκ των πραγμάτων υπόκειται στην ανάγκη συχνών αναμορφώσεων, που με την σειρά τους είναι προϊόν των σημαντικών μεταβολών στο εσωτερικό και διεθνές περιβάλλον του τουρισμού».
Ερωτώ, λοιπόν, επ’ αυτού την κυρία Υπουργό. Ποιες ακριβώς είναι οι σημαντικές μεταβολές τόσο στο εσωτερικό περιβάλλον του ελληνικού τουρισμού όσο και στο διεθνές περιβάλλον, που να δικαιολογούν αυτό το νομοσχέδιο με το περιεχόμενο που έχει, όταν πριν από ένα μόλις χρόνο, ψηφίστηκε ο ν. 4179/2013, με περιεχόμενο και πάλι την απλούστευση των διαδικασιών για την ενίσχυση της επιχειρηματικότητας στον τουρισμό;
Ποιες είναι, λοιπόν, αυτές οι σημαντικές αλλαγές στον τουρισμό και πότε διαπιστώθηκαν, κυρία Υπουργέ; Στις αρχές της τρέχουσας τουριστικής περιόδου; Και γιατί βιαστήκατε να καταθέσετε το νομοσχέδιο, τη στιγμή που ήδη είχε ξεκινήσει η τουριστική περίοδος και ήδη έχουμε διανύσει τα τρία τέταρτα περίπου του χρόνου της; Μήπως κάτι άλλο θέλετε στην πραγματικότητα να προλάβετε;
Συνεχίζω με την αιτιολογική έκθεση του νομοσχεδίου, όπου επί λέξει αναφέρεται: «Εξάλλου τα τελευταία χρόνια, σειρά νέων κατηγοριών επιχειρήσεων θεσμοθετήθηκαν, με συνέπεια την ανάγκη συστηματοποίησης του συνόλου αυτών σε ενιαίο κείμενο. Στόχος του Υπουργείου Τουρισμού είναι η εύρυθμη ανάπτυξη της επιχειρηματικότητας στον τομέα του τουρισμού μέσα σε ένα σταθερό θεσμικό περιβάλλον».
Εδώ τίθενται τα εξής ερωτήματα. Πριν από ένα χρόνο ακριβώς, στο προηγούμενο νομοσχέδιό σας, γιατί δεν συστηματοποιήσατε τις νέες κατηγορίες των επιχειρήσεων, αφού σας ήταν ήδη γνωστές; Κυρίως, πώς ακριβώς νοείτε το σταθερό θεσμικό περιβάλλον που ευαγγελίζεστε, όταν μέσα σε ένα χρόνο αυτό είναι το τέταρτο κατά σειρά νομοθέτημα που καταθέτει η Κυβέρνηση, για να τροποποιήσει προηγούμενες ρυθμίσεις και να εισάγει νέες; Πώς περιμένετε ότι θα επιτευχθεί σταθερό περιβάλλον και μάλιστα με στόχο να οδηγήσει στην ανάπτυξη, που εδώ και ένα χρόνο την ακούμε διά στόματος Υπουργών και Πρωθυπουργού αλλά δεν τη βλέπουμε ούτε με κιάλια;
Να σας θυμίσω τους προηγούμενους νόμους που ρύθμισαν θέματα ίδια ή ανάλογα με το παρόν; Ο ν. 4179/2013, ο ν. 4254/2014 με τίτλο: «Μέτρα στήριξης και ανάπτυξης της ελληνικής οικονομίας στα πλαίσια του ν. 4046/2012 και άλλες διατάξεις» και, μόλις πριν από δυο μήνες, ο ν. 4262/2014, με τίτλο: «Απλούστευση της αδειοδότησης για την άσκηση οικονομικής δραστηριότητας και άλλες διατάξεις».
Όπως πολύ ορθώς μάλιστα επισήμαναν πολλοί συνάδελφοι κατά την επεξεργασία του παρόντος νομοσχεδίου στην αρμόδια επιτροπή αλλά και ο Σύλλογος Υπαλλήλων του ΕΟΤ σε υπόμνημά του, προβαίνετε σε ρυθμίσεις που επικαλύπτουν άλλες ήδη υπάρχουσες, επαναλαμβάνετε ρυθμίσεις ήδη ψηφισμένες, δεν αποσαφηνίζετε στα επί μέρους άρθρα τι ισχύει και τι όχι από τα προηγούμενα νομοθετήματα, εισάγετε νέες ρυθμίσεις εντελώς ασαφείς κατά τη διατύπωσή τους και εντέλει δημιουργείτε μια άκρως επικίνδυνη σύγχυση στο χώρο της τουριστικής επιχειρηματικότητας.
Την ίδια στιγμή, από μια απλή ανάγνωση και μόνο του νομοθετήματος αυτού, διαπιστώνει κανείς ότι η προσφιλής τακτική της Κυβέρνησης να νομοθετεί με πράξεις νομοθετικού περιεχομένου, φιμώνοντας ουσιαστικά και απαξιώνοντας τη Βουλή, έχει αντικατασταθεί με την εν λευκώ παροχή εξουσιοδοτήσεως προς τον εκάστοτε Υπουργό, προκειμένου να ρυθμίζει μόνος του πλήθος σοβαρών θεμάτων με την έκδοση υπουργικών αποφάσεων. Δηλαδή και πάλι παρακάμπτεται το Κοινοβούλιο.
Όσο καλόπιστος και αν είναι κάποιος, κυρίες και κύριοι συνάδελφοι, δεν μπορεί να μην αναρωτηθεί, για ποιον λόγο σ’ ένα νομοσχέδιο με σαράντα δυο άρθρα, υπάρχουν είκοσι μία προβλέψεις για την έκδοση υπουργικών αποφάσεων και οκτώ προβλέψεις για την έκδοση κοινών υπουργικών αποφάσεων, όπως τουλάχιστον τις μέτρησα εγώ.
Ο λόγος όσων επεσήμανα είναι προφανής. Ο σκοπός του παρόντος νομοσχεδίου είναι, με λίγες πραγματικά, νέες ρυθμίσεις που περιέχει, να εξυπηρετήσει συγκεκριμένα συμφέροντα του μεγάλου κεφαλαίου στο χώρο των τουριστικών επιχειρήσεων και να δημιουργήσει τις προϋποθέσεις για συγκεκριμένα επενδυτικά συμφέροντα. Από το σύνολο των διατάξεών του, αβίαστα προκύπτει ότι για την πλειοψηφία των επιχειρηματιών που φέρουν το βάρος του τουρισμού και στηρίζουν τον τουρισμό, δηλαδή για τους μικρομεσαίους επιχειρηματίες, καμμία απολύτως μέριμνα δεν υπάρχει. Τα θετικά του παρόντος νομοσχεδίου, δυστυχώς, είναι ελάχιστα και χάνονται μέσα στην ασάφεια και την αοριστία που επικρατεί.
Κατά την άποψή μου, υπάρχει ένας ακόμα λόγος που ήρθε αυτό το νομοσχέδιο και μάλιστα στην παρούσα χρονική περίοδο: για να λειτουργήσει ως προπομπός για το νομοσχέδιο του Υπουργείου Οικονομικών με αντικείμενο την οριοθέτηση, διαχείριση και προστασία αιγιαλού και παραλίας, για να δημιουργήσει τις πρώτες προϋποθέσεις, ώστε το επόμενο νομοσχέδιο να βρει έρεισμα στη νέα πραγματικότητα, που κάποιοι επιδιώκουν να δημιουργήσουν στα τουριστικά λιμάνια, τις ακτές, τις παράκτιες περιοχές ιδιαίτερου φυσικού κάλους.
Κυρίες και κύριοι συνάδελφοι, οι τζίροι και οι αριθμοί των αφίξεων τουριστών που παρατηρήθηκαν την τελευταία διετία στη χώρα, δεν αντιστοιχούν σε δημόσια έσοδα ούτε σε ρευστότητα που κινήθηκε στην ευρύτερη αγορά, ούτε οφείλονται αυτοί οι αριθμοί στην ποιότητα που παρέχει ο ελληνικός τουρισμός. Ας μην ξεγελιόμαστε. Δυστυχώς, οι τραγικές εμπόλεμες συνθήκες που βιώνουν αρκετοί γείτονές μας ωφέλησαν περιστασιακά και εμάς. Δεν έχουμε λόγους για να χαιρόμαστε γι’ αυτό.
Ο τουρισμός , πράγματι, να στηρίξει την οικονομία της Ελλάδας. Μπορούμε να παρέχουμε ποιότητα σε όλες τις υπηρεσίες μας. Χρειάζεται, όμως, εθνικός σχεδιασμός και συγκεκριμένη πολιτική τουριστικής ανάπτυξης, μια πολιτική, που δεν θα στρουθοκαμηλίζει, που δεν θα αρκείται σε βραχυπρόθεσμα οφέλη –τα οποία μάλιστα δεν θα φτάσουν ποτέ στα στρώματα της κοινωνίας που τα έχουν ανάγκη– μια πολιτική που δεν θα υποστηρίζεται υπέρ των λίγων και ήδη ισχυρών. Χρειάζονται νομοθετήματα με συνολικές ρυθμίσεις, που θα προβλέπουν μακροπρόθεσμα σταθερά οφέλη της ελληνικής οικονομίας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε.
Αυτές οι ρυθμίσεις μπορούν να προέλθουν από τη συνεργασία όλων των συναρμόδιων Υπουργείων και όχι από πρόχειρες, αποσπασματικές και χωρίς μελέτη λύσεις σε νομοσχέδια όπως το παρόν.
Για τους λόγους αυτούς, καταψηφίζω επί της αρχής το νομοσχέδιο. Ζητώ από την κυρία Υπουργό να το αποσύρει και να το επαναφέρει ενσωματώνοντας και τις τροπολογίες που ουσιαστικά αναμορφώνουν το όλο νομοσχέδιο, αν και καλύτερα θα ήταν να αποσυρθεί αυτή η Κυβέρνηση και να προκηρυχθούν άμεσα εκλογές.
Ευχαριστώ πολύ που με ακούσατε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Γιαταγάνα.
Τον λόγο έχει η κ. Τσαμπίκα Ιατρίδη.</ChairmanSpeech>
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Κυρίες και κύριοι συνάδελφοι, συζητάμε σήμερα ένα ακόμη νομοσχέδιο για τον τουρισμό και μολονότι είμαστε επίκαιροι, θα έπρεπε, πιστεύω, τέτοια ζητήματα να τα συζητάμε το χειμώνα με περισσότερη νηφαλιότητα και χρόνο για καλύτερο σχεδιασμό.
Όπως γνωρίζετε, η Ρόδος και τα Δωδεκάνησα, συγκαταλέγονται στους κορυφαίους ευρωπαϊκούς και παγκόσμιους τουριστικούς προορισμούς. Μια και στην επιτροπή αναφέρθηκε ότι πρέπει να έχουμε υπ’ όψιν μας την πραγματικότητα, η πραγματικότητα είναι ότι έχουμε σημαντική αύξηση στις αφίξεις στο αεροδρόμιο «Διαγόρας», της τάξης του 8,4%. Αυτό το γεγονός αποτελεί δεδομένη πραγματικότητα. Η πραγματικότητα είναι, όμως, ότι αυτή η αύξηση αφορά αφίξεις και αναχωρήσεις και όχι διανυκτερεύσεις και η συνακόλουθη αύξηση τον Ιούνιο περίπου τριακόσια πενήντα χιλιάδων τουριστών στη Ρόδο, δεν διαχέεται στην τοπική κοινωνία και οικονομία.
Υπάρχει σαφής προσανατολισμός στη λογική του all inclusive, με αποτέλεσμα, τα όποια εισοδηματικά οφέλη από τον τουρισμό, να κατευθύνονται μόνο στις μεγάλες ξενοδοχειακές επιχειρήσεις, με αποτέλεσμα μικρομεσαίες επιχειρήσεις να φυτοζωούν. 
Καταγόμενη, βέβαια, από τη Ρόδο, προσωπικά δεν είμαι αντίθετη στις μεγάλες ξενοδοχειακές μονάδες. Είναι, όμως, απαραίτητο σαν χώρα να προωθούμε και άλλους τρόπους διαμονής, τέτοιους που να δίνουν κίνητρο και στους τουρίστες να ζουν περισσότερο τον τόπο που επισκέπτονται. 
Είναι απαραίτητο, λοιπόν, η ποσοτική αύξηση των τουριστών να συνοδεύεται, κυρίως, από ποιοτική αύξηση και οικονομική μεγέθυνση της αγοράς. Μόνο έτσι θα έχουμε επαναλαμβανόμενους επισκέπτες, που πρέπει να είναι και το ζητούμενο. 
Εκτιμώ, λοιπόν, ότι το παρόν νομοσχέδιο είναι περισσότερο προσανατολισμένο στην τακτοποίηση ζητημάτων που αφορούν αυτές τις μεγάλες ξενοδοχειακές μονάδες και λιγότερο τις μικρότερες και ίσως πιο οικογενειακές και παραδοσιακές μονάδες. 
Θα ήθελα στο σημείο αυτό, να αναφερθώ και στο άρθρο 6 του νομοσχεδίου, με το οποίο προβλέπεται να εκχωρηθεί η αρμοδιότητα κατάταξης των καταλυμάτων στο Ξενοδοχειακό Επιμελητήριο της Ελλάδος. Πιστεύω ότι η λύση αυτή θα δυσκολέψει αφάνταστα τις επιχειρήσεις των ενοικιαζόμενων δωματίων και επιπλωμένων διαμερισμάτων που βρίσκονται στα νησιά μας, με δεδομένο ότι το Ξενοδοχειακό Επιμελητήριο δεν μπορεί να έχει παρουσία σε αυτά και επειδή, όπως ανέφερε και ο πρόεδρός του, δεν έχει τη δυνατότητα να το κάνει. 
Συνεπώς έπρεπε, κυρία Υπουργέ, να δείτε το ζήτημα αυτό με περισσότερη προσοχή. Έχετε λάβει άλλωστε και επιστολή από τον Επιμελητηριακό Όμιλο Ανάπτυξης Ελληνικών Νησιών, με την οποία σας ζητούν, η αρμοδιότητα κατάταξης των καταλυμάτων στα νησιά να δοθεί στα κατά τόπους νησιωτικά Επιμελητήρια Δωδεκανήσου, Κυκλάδων, Λέσβου και άλλων. 
Τα νησιωτικά επιμελητήρια –σημειώνω- διατηρούν παραρτήματα στα νησιά των περιοχών τους και μπορούν να προχωρήσουν με το λιγότερο δυνατό κόστος στις διαδικασίες κατάταξης των καταλυμάτων. Αυτή είναι μία πρώτη παρατήρηση για το παρόν νομοσχέδιο.
Κυρίες και κύριοι συνάδελφοι, είναι δεδομένο ότι θα πρέπει κάποια στιγμή να γίνει μία σοβαρή συζήτηση για το συνολικό τουριστικό προϊόν, τον τρόπο διαμονής των τουριστών και τις εναλλακτικές μορφές τουρισμού. 
Γι’ αυτόν τον λόγο θεωρώ θετικό ότι γίνεται μία προσπάθεια να κωδικοποιηθούν και ειδικές μορφές τουρισμού, όπως ο οινοτουρισμός, ο αγροτικός τουρισμός, σύμφωνα με την τροπολογία που κατέθεσαν και οι πέντε συνάδελφοι Βουλευτές, καθώς και ο ιατρικός και ιαματικός τουρισμός. 
Περαιτέρω, θα ήθελα να δείτε στο σημείο αυτό και το ζήτημα του αλιευτικού τουρισμού, κυρία Υπουργέ, για το οποίο κατέθεσα και σήμερα ερώτηση, ύστερα από τις εύλογες διαμαρτυρίες των επαγγελματιών αλιέων της Δωδεκανήσου.
Όπως γνωρίζετε –το αναφέρατε άλλωστε και στην επιτροπή- υπάρχει καθυστέρηση στην υπογραφή της κοινής υπουργικής απόφασης που προβλέπει ο ν. 4179, λόγω υπαιτιότητας του Υπουργείου Αγροτικής Ανάπτυξης. Είναι, όμως, κρίμα να έχουμε διανύσει ήδη τη μισή σεζόν και να μην προχωρά ένας νόμος που δίνει την ευκαιρία στους επαγγελματίες αλιείς να αναζητήσουν μία πρόσθετη οικονομική διέξοδο. Στο βαθμό που σας αφορά, ίσως θα έπρεπε να πιέσετε περισσότερο για την ολοκλήρωση της διαδικασίας. 
Κυρίες και κύριοι συνάδελφοι, διαβάζοντας και τα πρακτικά της Επιτροπής Παραγωγής και Εμπορίου, είδα ότι έγινε –και δικαίως- συζήτηση για τα ζητήματα της τουριστικής εκπαίδευσης. 
Η κυρία Υπουργός αναφέρθηκε στην Ανώτερη Σχολή Αγίου Νικολάου, την ΑΣΤΕΑΝ, και την αναβάθμισή της σε Ανώτερη Σχολή Κρήτης. Εμείς στα , δεν είμαστε αντίθετοι στην αναβάθμιση της σχολής, αν και η κυρία Υπουργός αναφέρθηκε σε σειρά συγκεκριμένων κτηριακών προβλημάτων της σχολής στον Άγιο Νικόλαο.   
Θα ήθελα, λοιπόν, να επισημάνω και να υπενθυμίσω ότι υπάρχει και αντίστοιχη σχολή στη Ρόδο, η ΑΣΤΕΡ, η οποία τουλάχιστον δεν αντιμετωπίζει τα ίδια κτηριακά προβλήματα, ενώ διαθέτει και το οικοτροφείο και τους σπουδαστές της. 
Και το ερώτημα είναι το εξής: Γιατί, κυρία Υπουργέ, δεν αναβαθμίζετε και τη σχολή στη Ρόδο; Γιατί βάζετε για ακόμα μία φορά τη Ρόδο σε δεύτερη και τρίτη μοίρα, όταν ιστορικά η σχολή έχει αναδείξει κορυφαία στελέχη στις τουριστικές επιχειρήσεις; Είναι άδικο αυτό που γίνεται. 
Η όποια αναβάθμιση της ΑΣΤΕΡ, αποτελεί πάγιο διαχρονικό αίτημα της κοινωνίας και όλων των φορέων του νησιού. Και όχι μόνο αυτό, αλλά με τις κτηριακές δυνατότητες που υπάρχουν, με το οικοτροφείο και την ενίσχυση που κατά καιρούς παρέχουν μεγάλες ξενοδοχειακές μονάδες στη Ρόδο, η σχολή θα μπορούσε, με την αναβάθμισή της, να γίνει κέντρο εκπαίδευσης για όλη την Ανατολική Μεσόγειο και να προσελκύσει και φοιτητές από το εξωτερικό.   
Επομένως, κυρία Υπουργέ, θεωρώ ότι πρέπει -και οφείλετε αν θέλετε- να αποκαταστήσετε αυτήν την αδικία εις βάρος των Ροδιτών, εις βάρος του νομού μας, πριν ψηφιστεί το νομοσχέδιο και να αναβαθμίσετε και τη Σχολή Τουριστικών Επαγγελμάτων της Ρόδου, την ΑΣΤΕΡ 
Και αυτό δεν το λέω ούτε για τοπικιστικούς ούτε για αντιπολιτευτικούς λόγους. Άλλωστε αντίστοιχες απόψεις, σας έχει καταθέσει και ο συνάδελφός μου, ο κ. Κόνσολας. Αυτό που έχει σημασία, είναι ότι έχουμε μια σχολή στη Ρόδο, η οποία μπορεί να είναι πρότυπο τουριστικής εκπαίδευσης, όπως έχει συμβεί και στο παρελθόν, και είναι κρίμα -για να μην πω απαράδεκτο- να μην της δίνετε, κυρία Υπουργέ, αυτήν τη δυνατότητα.
Κυρίες και κύριοι συνάδελφοι, επιτρέψτε μου να κλείσω, με δύο μικρές παρατηρήσεις οι οποίες δεν αφορούν τόσο ή μόνο το Υπουργείο Τουρισμού αλλά κυρίως το Υπουργείο Εργασίας. 
Πρώτον, θεωρώ πως η Κυβέρνηση οφείλει να ξαναδεί την αδικία η οποία έχει συντελεστεί εις βάρος των εποχικών υπαλλήλων, εις βάρος των ξενοδοχοϋπαλλήλων με το επίδομα ανεργίας τους. Τους πέντε ή έξι μήνες τους χειμερινούς που κάθονται και προσπαθούν να ζήσουν με το επίδομα ανεργίας, με τις ρυθμίσεις τις οποίες έχετε φέρει και έχετε ψηφίσει εδώ και ένα χρόνο στο πλαίσιο των μνημονιακών σας υποχρεώσεων, δημιουργούνται σημαντικότατα προβλήματα σε οικογένειες στη Ρόδο, σε οικογένειες σε τουριστικές περιοχές και εντείνουν ακόμα περισσότερο το πρόβλημα.
Τέλος, θεωρώ πως θα πρέπει να υπάρχει περισσότερος και ουσιαστικότερος έλεγχος για τις συνθήκες κάτω από τις οποίες δουλεύουν οι εργαζόμενοι στα ξενοδοχεία και τον τουρισμό γενικά. Δυστυχώς, υπάρχουν και κακοί, όπως υπάρχουν και καλοί εργοδότες. Μην αμφιβάλλετε, όμως, ότι ο επισκέπτης - τουρίστας μπορεί να αντιληφθεί εάν αυτός που τον εξυπηρετεί είναι ευχαριστημένος που το κάνει. 
Και μην ξεχνάμε ότι όσο ωραίο κι αν είναι το μέρος, εάν ο επισκέπτης βλέπει ότι αυτός που τον εξυπηρετεί δεν είναι γελαστός, δεν δείχνει «φρέσκος», τότε οι αναμνήσεις του δεν θα είναι και οι καλύτερες δυνατές και οι συστάσεις σε μελλοντικούς επισκέπτες που σκέφτονται να έρθουν στη χώρα μας, μπορεί να μην είναι και τόσο ενθαρρυντικές. 
Όλα αυτά, ξέρετε, είναι μια αλυσίδα και θα πρέπει να είμαστε πάρα πολύ προσεκτικοί για να μην την σπάσουμε.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα το ψηφίσετε; Δεν μας είπατε.</ChairmanSpeech>
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Το καταψηφίζω το νομοσχέδιο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, επειδή εν τη ρύμη του λόγου μου δεν το είπα, το καταψηφίζουμε.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μάλιστα.
Τον λόγο έχει η κ. Άννα - Μισέλ Ασημακοπούλου.</ChairmanSpeech>
<Speech><Parlmember>ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ</Parlmember>: Ευχαριστώ, κυρία Πρόεδρε.
Κυρία Υπουργέ, κυρίες και κύριοι συνάδελφοι, τα τελευταία δύο χρόνια, σχεδιάζεται και υλοποιείται στη χώρα μας μία σειρά μεταρρυθμίσεων που αλλάζουν τη λειτουργία του κράτους προς την ορθή κατεύθυνση, βελτιώνοντας ταυτόχρονα και την εικόνα της Ελλάδας στο διεθνές γίγνεσθαι. 
Μία ακόμα σημαντική μεταρρύθμιση αποτελεί και το υπό συζήτηση νομοσχέδιο, η οποία μάλιστα θα πραγματοποιηθεί σε ένα πεδίο, τον τουρισμό, που τόσο ανάγκη έχει η χώρα μας για τη δημιουργία πλούτου και ευημερίας για τους πολίτες. 
Το νομοσχέδιο, δημιουργεί τις προϋποθέσεις για την ανάπτυξη του ποιοτικού και υψηλής οικονομικής απόδοσης τουρισμού, που τόσα χρόνια έλειπε από τον κεντρικό σχεδιασμό. Το νομοσχέδιο κλείνει εκκρεμότητες και διορθώνει αστοχίες παλαιοτέρων ετών, απλουστεύει το αδειοδοτικό σύστημα, επιτυγχάνοντας με τον τρόπο αυτό να καταργήσει υφιστάμενα εμπόδια για την υγιή τουριστική ανάπτυξη.
Με το νομοσχέδιο, δημιουργείται ένα σύγχρονο αλλά και ξεκάθαρο θεσμικό πλαίσιο για τις επενδύσεις, που ανταποκρίνεται τόσο στις ανάγκες της αγοράς όσο και στις διεθνείς εξελίξεις στον τουρισμό. Σε μία περίοδο όπου οι επιπτώσεις της οικονομικής ύφεσης αποτυπώνονται με ιδιαίτερα αρνητικό τρόπο στην αγορά εργασίας, ο τουρισμός μπορεί και πρέπει να αποτελέσει την κινητήρια δύναμη για τη δημιουργία χιλιάδων νέων θέσεων εργασίας. 
Είναι χαρακτηριστικό ότι σύμφωνα με τον ΙΟΒΕ, στην Ελλάδα για κάθε εκατό θέσεις άμεσης απασχόλησης, που είναι αποτέλεσμα της τουριστικής δαπάνης και των επενδύσεων για τη βελτίωση του τουριστικού προϊόντος, υποστηρίζονται συνολικά άλλες εκατόν τριάντα θέσεις εργασίας. Η ενίσχυση, εξάλλου, της επιχειρηματικότητας και η δημιουργία νέων θέσεων εργασίας, εντάσσεται στην αναγκαία κατεύθυνση προσαρμογής της ελληνικής οικονομίας σε έναν νέο αναπτυξιακό πρότυπο, στο οποίο ο τουρισμός θα διαδραματίσει πιο ενεργό ρόλο για την οικονομική ανάπτυξη της χώρας. 
Αξίζει να αναφερθεί –νομίζω- ότι σύμφωνα με τα τελευταία στοιχεία του Συνδέσμου Ελληνικών Τουριστικών Επιχειρήσεων ο ελληνικός τουρισμός συνεισφέρει κατά 16,4% στο ΑΕΠ, καλύπτοντας 51,2% του ελλείμματος του εμπορικού ισοζυγίου, απασχολεί έναν στους πέντε κατοίκους της χώρας μας και δημιουργεί 34 δισεκατομμύρια ευρώ συνολική ζήτηση στην οικονομία.
Στο σημείο αυτό αναφέρω ότι αρκετοί επιχειρηματίες του ξενοδοχειακού κλάδου επισημαίνουν ότι υπάρχει μεγάλος αριθμός τουριστικών καταλυμάτων που ενώ κατατάσσονται στις κατηγορίες Α,Β,Γ, στην προβολή τους στα ηλεκτρονικά μέσα, πολλές φορές δηλώνουν αυθαίρετα, τεσσάρων, τριών αστέρων κ.λπ..
Αυτό έχει ως αποτέλεσμα, από τη μια πλευρά να υπάρχει, βεβαίως, αθέμιτος ανταγωνισμός και από την άλλη να μένουν δυσαρεστημένοι και πελάτες οι οποίοι περιμένουν ένα τελείως διαφορετικό προϊόν. 
Είμαι σίγουρη, κυρία Υπουργέ, ότι οι επιχειρηματίες αυτοί θα ικανοποιηθούν πολύ από την κατάθεση της τροπολογίας σας, με την οποία ενισχύετε τις δομές του Ξενοδοχειακού Επιμελητηρίου Ελλάδος, που σύμφωνα με το άρθρο 6 του νομοσχεδίου, είναι ο αρμόδιος φορέας για την κατάταξη των τουριστικών καταλυμάτων αλλά και με την αυστηροποίηση των κυρώσεων που προβλέπονται σε περίπτωση ψευδών δηλώσεων.
Κυρίες και κύριοι συνάδελφοι, το υπό συζήτηση νομοσχέδιο, αποτελεί εκτός των άλλων και μία σοβαρή προσπάθεια για τη δημιουργία προϋποθέσεων ανάπτυξης του οινοποιητικού τουρισμού στη χώρα μας. Ο οινοποιητικός κλάδος αποτελεί για την εκλογική μου περιφέρεια, το Νομό Ιωαννίνων, ένα σημαντικό κομμάτι της οικονομικής δραστηριότητας, με το Μέτσοβο και τη Ζίτσα να βρίσκονται σε πρώτη γραμμή λόγω της μακράς και πλούσιας οινοποιητικής τους παράδοσης. 
Ο οινοτουρισμός είναι μία πολλαπλή δραστηριότητα και γι’ αυτό αποτελεί και μοχλό εναλλακτικού και θεματικού τουρισμού και ανάπτυξης αυτού. Το οινοποιείο σαν επιχείρηση, δεν μπορεί να αποτελεί απλά μόνο μία επιχειρηματική και αγροτική δραστηριότητα. Πρέπει να συνδέεται με τον τουρισμό αλλά και την πολιτιστική κληρονομιά της κάθε περιοχής. Ο επιχειρηματίας που ενδιαφέρεται να ασχοληθεί με τον οινοτουρισμό πρέπει να έχει τη δυνατότητα να αξιοποιήσει το αγροτικό περιβάλλον, τα τοπικά και παραδοσιακά προϊόντα αλλά και να προβάλλει τις πολιτιστικές δραστηριότητες της περιοχής. Αυτό θα έχει ως αποτέλεσμα να γίνει πιο ελκυστικό και να αποτελέσει συγκριτικό πλεονέκτημα το προϊόν που προσπαθεί να προωθήσει, το οποίο τονίζω ότι προωθείται σε μια εξαιρετικά ανταγωνιστική διεθνή αγορά. 
Ευχαριστώ, λοιπόν, την κ. Υπουργό Τουρισμού, την κ. Όλγα Κεφαλογιάννη, η οποία με τις νομοτεχνικές βελτιώσεις που κατέθεσε, δέχθηκε το περιεχόμενο της τροπολογίας το οποίο προέρχεται από παρατηρήσεις του κλάδου και το οποίο έχει όφελος όχι μόνο για όλη τη χώρα αλλά ιδιαιτέρως και για τη δική μου εκλογική περιφέρεια και για τις περιοχές του Μετσόβου και της Ζίτσας.
Κυρίες και κύριοι συνάδελφοι, ο Πρωθυπουργός Αντώνης Σαμαράς, η αρμόδια Υπουργός αλλά και ολόκληρη η Κυβέρνηση, αντιμετώπισαν εξαρχής τον τουρισμό ως μία υπόθεση υψίστης προτεραιότητας και κατάφεραν να δημιουργήσουν τα πρώτα απτά αποτελέσματα. Το 2013, απετέλεσε μια χρονιά θεαματικής ανάκαμψης του ελληνικού τουρισμού. Όλες οι βασικές τουριστικές μεταβλητές κατέγραψαν διψήφιο ποσοστό αύξησης. Οι αφίξεις αυξήθηκαν 15,4%, οι διανυκτερεύσεις 14,5% και οι εισπράξεις 18%. Περίπου 12 δισεκατομμύρια ευρώ άμεσα έσοδα και δεκαοκτώ εκατομμύρια επισκέπτες, είναι ο απολογισμός για τον ελληνικό τουρισμό το 2013, σύμφωνα με τις τελευταίες εκτιμήσεις της Τραπέζης της Ελλάδος. 
Ο τουρισμός, λοιπόν, είναι ο πρώτος τομέας της οικονομίας που μας έδωσε το σήμα για την ανάκαμψη, αποτελώντας ταυτόχρονα και μία απόδειξη ότι όλες οι θυσίες που έχουν κάνει οι Έλληνες δεν θα πάνε χαμένες, εφόσον συνεχίσουμε σταθερά και σθεναρά στην πορεία των μεταρρυθμίσεων οι οποίες είναι και αυτές που θα μας οδηγήσουν στην οριστική έξοδο από την κρίση.
Ψηφίζω, λοιπόν, το νομοσχέδιο και ευχαριστώ πολύ για το χρόνο σας.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κυρία συνάδελφε.
Τον λόγο έχει ο κ. Νικόλαος Συρμαλένιος.</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, κυρία Υπουργέ, εγώ θα ξεκινήσω αναφέροντας μόνο δύο στοιχεία τα οποία επιβεβαιώνουν ή προβληματίζουν κατά πόσο το «success story» και στον τουρισμό είναι υπαρκτό κατά την άποψή σας.
Το πρώτο στοιχείο, είναι το σημερινό στοιχείο της Τράπεζας της Ελλάδος, το οποίο ανέφερε και ο εισηγητής μας, ο Μιχάλης Κριτσωτάκης, που λέει ότι οι αφίξεις μέχρι τώρα έχουν αυξηθεί γύρω στο 12,6%, ενώ τα έσοδα, μαζί με τα έσοδα της κρουαζιέρας, αυξήθηκαν γύρω στο 0,8%. 
Το δεύτερο στοιχείο, το οποίο δεν είναι μόνο του τουρισμού αλλά αφορά τα τουριστικά πλοία διότι είναι θεσμοθετημένος πόρος, είναι το εξής. Είκοσι ένα εκατομμύρια τέλος παραμονής πλόων. Όμως, δεν έχει εισπραχθεί ούτε 1 ευρώ από το τέλος αυτό την ίδια στιγμή που έχει θεσμοθετηθεί –και σωστά- το μητρώο τουριστικών πλοίων. 
Ο προηγούμενος νόμος, ο ν.4256/2014, απελευθέρωσε τη σημαία τρίτης χώρας για τα τουριστικά πλοία. Αυτήν τη στιγμή αλωνίζουν στο Αιγαίο κάθε είδους σημαίες, Μπαγκλαντές, Ζιμπάμπουε και ό,τι άλλο θέλετε και δεν μπορεί να εισπραχθεί από αυτά τα πλοία της τρίτης σημαίας ούτε 1 ευρώ. 
Αυτά τα δύο στοιχεία, λοιπόν, πρέπει να σας προβληματίσουν.
Τρίτον, εγώ ανέβηκα στο Βήμα, διότι περίμενα ότι θα είναι εδώ ο Υπουργός Ναυτιλίας, ο κ. Βαρβιτσιώτης, ο οποίος έχει καταθέσει μία πολύ σοβαρή τροπολογία. Θα ήθελα απ’ αυτό το Βήμα, επειδή δεν παρευρίσκεται εδώ και δεν ξέρω αν θα έρθει αύριο, να πω ότι με την περίφημη τροπολογία την οποία καταθέτει για τις άγονες γραμμές, τα μικρά νησιά και όχι μόνο αυτά -αφορά και την Ανάφη και τα Κύθηρα και τη Λήμνο και άλλα νησιά- για εννιά μήνες το χρόνο κινδυνεύουν να μείνουν κυριολεκτικά στον αέρα. Και το λέω αυτό, διότι ο συνδυασμός των δύο παραγράφων, των παραγράφων 1 και 2 της περίφημης τροπολογίας, δίνει τη δυνατότητα για εναλλακτικές διαδρομές σε ορισμένες εταιρείες, οι οποίες είχαν ήδη δρομολογημένα πλοία σε αυτές τις διαδρομές και με μία μικρή παρέκκλιση, μπορούν για δύο ή τρεις μήνες - έχω πληροφορηθεί ότι ήδη υπάρχουν τέτοιες αποφάσεις που έχουν δρομολογηθεί πριν καν περάσει η διάταξη από εταιρείες που είναι σχετικά ανθηρές- να παίρνουν ένα κομμάτι της διαδρομής και να πηγαίνουν και σε κάποια νησιά, όπου το καλοκαίρι βεβαίως βοηθούν τον τουρισμό. 
Προφανώς, βοηθά τον τουρισμό, όταν η Ανάφη θα έχει έξι ημέρες την εβδομάδα πλοίο που δεν είχε αλλά τι γίνεται τους υπόλοιπους εννέα μήνες, από τη στιγμή που λύονται αζημίως οι συμβάσεις των εταιρειών που είχαν συναφθεί το 2007, με σκοπό μετά από τριάντα μήνες να συναφθούν νέες συμβάσεις που αθροιστικά θα είχαν δωδεκαετή διάρκεια, με καλύτερα πλοία και επειδή ακριβώς ο Υπουργός θέλει να διευκολύνει αυτές τις εταιρείες, οι οποίες είναι χρεωκοπημένες και δεν πληρώνουν ούτε τους ναυτικούς τους, ενώ θα μπορούσαν να πληρωθούν από το νεοσυσταθέντα Οίκο Ναύτου-Ναυτική Εργασία, το πρώην ΓΕΝΕ; Στον προηγούμενο νόμο ψηφίστηκε ακριβώς αυτή η διάταξη που λέει ότι από τις επιδοτούμενες εταιρείες μπορεί αυτό το ποσό να κατευθυνθεί στους ναυτικούς, όταν δεν έχουν πληρωθεί. 
Όταν, λοιπόν, αυτές οι εταιρείες θα διαλύσουν τις συμβάσεις αζημίως, δηλαδή δεν θα εισπραχθεί ούτε η εγγυητική επιστολή, ταυτόχρονα αν και θα εξοικονομηθούν κάποιες πιστώσεις από το δημόσιο, ο συνολικός προϋπολογισμός των επιδοτήσεων θα παραμείνει ίδιος με προοπτική μείωσης λόγω των μνημονιακών μέτρων, τότε το 2015, το 2016, δεν θα υπάρχουν πλοία για τους υπόλοιπους εννέα ή δέκα μήνες σε πάρα πολλά νησιά μικρομεσαία, ακόμα και για τη Λήμνο που είναι μεγάλο νησί, ενδεχομένως και για άλλα νησιά που αυτήν τη στιγμή δεν έχω υπ’ όψιν μου. 
Άρα, αυτό αποτελεί μία εγκληματική απόφαση γι’ αυτά τα νησιά, διότι δεν είναι μόνο οι δύο μήνες που πρέπει να ζουν αυτά τα νησιά αλλά πρέπει να ζουν δώδεκα μήνες το χρόνο. Και εδώ χρειάζεται ο δημόσιος κοινωνικός φορέας ακτοπλοΐας, τον οποίο ο ΣΥΡΙΖΑ έχει στο πρόγραμμά του, ένας φορέας ο οποίος θα κατευθύνει, θα σχεδιάζει το δίκτυο των δρομολογίων και θα υλοποιεί σε πολλές περιπτώσεις και αυτές τις ακτοπλοϊκές γραμμές.
Θα γραφτώ και αύριο το πρωί για να μιλήσω για τα θέματα του τουρισμού, διότι υπάρχουν θέματα τα οποία αφορούν τη νησιωτική Ελλάδα. Εκείνο που θέλω να πω, είναι ότι αυτήν τη στιγμή φαίνεται καθαρά η προχειρότητα και στην πολιτική σας στον τουριστικό τομέα, διότι πριν από ένα χρόνο φέρατε ένα περίπου ίδιο νομοσχέδιο και τώρα νομοθετείτε με τροπολογίες πάνω σε αυτό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν προλαβαίνω να αναφερθώ πιο αναλυτικά. Θα ήθελα, όμως, να μιλήσω για τους στόχους αυτού του νομοσχεδίου. Θα ήθελα να πω και θα το τεκμηριώσω αύριο ότι επιδιώκετε τρεις στόχους. Το τουριστικό σας μοντέλο στηρίζεται σε ισχυρούς παίκτες και το διαχειρίζονται ισχυρά συμφέροντα. Αυτός είναι ο πρώτος σας στόχος. 
Ο δεύτερος στόχος είναι, ότι αποξενώνετε τη μεγάλη πλειοψηφία των πολιτών από το δημόσιο χώρο, όπως είναι οι ακτές και οι παραλίες και επίσης και τη μεγάλη πλειοψηφία των τουριστών. Μην το ξεχνάμε αυτό, δεν είναι όλοι με υψηλά βαλάντια. Και τρίτον, συνθλίβετε τις μικρομεσαίες επιχειρήσεις στον τουρισμό. Αυτές είναι οι απόψεις σας και αυτό θέλετε να επιβάλετε και με το τουριστικό μοντέλο, το οποίο φέρνετε και αυτήν τη φορά στο ελληνικό Κοινοβούλιο. 
Εγώ θα περιμένω απαντήσεις από τον Υπουργό Ναυτιλίας μέχρι αύριο και εάν δεν υπάρχουν απαντήσεις, εμείς θα καταγγείλουμε αυτήν την τροπολογία η οποία έχει κατατεθεί.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Συρμαλένιε.
Ο συνάδελφος κ. Παύλος Βογιατζής έχει τον λόγο.</ChairmanSpeech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, θα πρέπει να έχουμε τη γενναιότητα πολλές φορές να αναγνωρίσουμε τα θετικά και να προσπαθήσουμε να τα βελτιώσουμε. Η απόρριψη συνολικά των πάντων, δεν βοηθάει κανέναν σε αυτήν την Αίθουσα, πολύ παραπάνω δεν βοηθάει την εικόνα και των Βουλευτών αλλά και του Κοινοβουλίου γενικότερα σε όλους τους συμπολίτες μας.
Είναι γεγονός ότι η νυν Υπουργός Τουρισμού, έχει ένα απολύτως θετικό έργο και αυτό θα πρέπει να το αναγνωρίσουμε. Εγώ είμαι από τους Βουλευτές που δεν έχω πάει ποτέ στο Υπουργείο, δεν σας έχω επισκεφθεί ποτέ. Παρ’ όλα αυτά, παρακολουθώ -γιατί είμαι από ένα χώρο νησιωτικό, ο οποίος έχει ανάγκη από τον τουρισμό- το θετικό σας έργο και έχουμε γευθεί θετικά πράγματα από αυτήν την παρουσία σας στο Υπουργείο. 
Το παρόν νομοσχέδιο έχει πάρα πολλά θετικά. Το πρώτο θετικό είναι αυτό το οποίο ζητάμε όλοι αλλά όταν φθάσει η ώρα να το συζητήσουμε στη Βουλή, εσείς διαφωνείτε. Ποιο είναι; Η απλούστευση των διαδικασιών στις αδειοδοτήσεις και δεν ισχύει μόνο για τον τουρισμό, ισχύει σε ένα πλήθος άλλων παραμέτρων στο δημόσιο. Είναι ένα από τα πράγματα που ζητάμε. Σε αυτήν την κατεύθυνση, λοιπόν, το παρόν νομοσχέδιο είναι θετικό. Και επειδή δεν μου αρέσει να λέω μόνο τα θετικά, θα πω και τα αρνητικά.
Εγώ θεωρώ ότι αυτό που είπε ο ομιλητής του Κομμουνιστικού Κόμματος  για την πρόσβαση των πολιτών, των συμπατριωτών μας ελεύθερα στις παραλίες,  πρέπει να είναι ζητούμενο σε κάθε κοινωνία και πολύ παραπάνω στην ελληνική κοινωνία και αυτό πρέπει να το προστατεύσουμε πάση θυσία. Να μπορεί ο καθένας ελεύθερα να πάει στην παραλία δίπλα στις ξαπλώστρες, οι οποίες είναι επί πληρωμή, να μπορεί να απλώσει την πετσέτα του και να κολυμπήσει και αυτός. Αυτό είναι το ζητούμενο και συμφωνώ απολύτως μαζί σας.
Ένα άλλο θέμα, το οποίο θα ήθελα να πω, είναι στο θέμα που έθεσε ο κ. Σηφουνάκης, ότι θα πρέπει οι ρυθμίσεις αυτές να πιάσουν και τα μικρότερα νησιά και όχι μόνο τις μεγάλες μονάδες, για να μπορέσουμε να έχουμε βελτίωση της τουριστικής εικόνας και στα δικά μας τα νησιά. 
Θέλω, επίσης, να πω ότι διαφωνώ απολύτως με τον κ. Συρμαλένιο, όσον αφορά την τροπολογία του Υπουργείου Εμπορικής Ναυτιλίας. Η τροπολογία του Υπουργείου Εμπορικής Ναυτιλίας, αγαπητέ συνάδελφε –ξέρετε πόσο σας εκτιμώ- δίνει τη δυνατότητα στο Υπουργείο, αυτό που δεν μπορεί να κάνει σήμερα, να μπορεί να το κάνει στο μέλλον με αυτήν την τροπολογία. Δηλαδή, όταν κάποιος δεν είναι εντάξει, όταν για παράδειγμα μία εταιρεία δεν είναι εντάξει απέναντι στις υποχρεώσεις που έχει, να μπορεί ο Υπουργός με ανάθεση, να λύνει άμεσα το πρόβλημα των νησιών προχωρώντας τη διαδικασία. Φέρατε και παράδειγμα πολλές φορές τη Λήμνο. Ακριβώς εκεί λειτούργησε αυτό που έρχεται να λύσει σήμερα η τροπολογία. Όταν το πλοίο δεν εκτελεί τα δρομολόγιά του, αυτή η περιοχή δεν έχει καμμία ελπίδα, όχι όσον αφορά τον τουρισμό αλλά ούτε καν σε σχέση με την εξυπηρέτηση των κατοίκων που μένουν στο νησί.
Με αυτήν την τροπολογία θα δίνεται η δυνατότητα στον Υπουργό να αναθέτει σε άλλη εταιρεία, η οποία είναι πρόθυμη να εκτελέσει το δρομολόγιο, χωρίς καμμία επιβάρυνση για τον κρατικό προϋπολογισμό. Δεν καταλαβαίνω γιατί είναι αρνητικό αυτό.</Speech> 
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Για τρεις μήνες μόνο;</Speech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Δεν καταλαβαίνω γιατί είναι αρνητικό, αυτό θέλω να μου πείτε. Τώρα έχουμε εταιρείες οι οποίες δεν εξυπηρετούν τις υποχρεώσεις τους κι εμείς θέλουμε αυτές οι εταιρείες, να εξακολουθούν να παραμένουν και να γίνονται δυνάστες για τα νησιά. 
Άρα, θεωρώ ότι είναι απολύτως θετική η τροπολογία την οποία έχει καταθέσει ο κύριος Υπουργός Εμπορικής Ναυτιλίας. Πρόσφατα ήταν στην πατρίδα μου τη Μυτιλήνη και νομίζω ότι αύριο θα είναι εδώ και θα δώσει και περαιτέρω εξηγήσεις. Απολύτως θετική είναι η τροπολογία και ζητούμενο από τους κατοίκους των νησιών που έχουν προβλήματα, όπως είναι η Ικαρία, η Σάμος, η Λήμνος. 
Τέλος, θέλω να πω για τον θεματικό τουρισμό. Ο θεματικός τουρισμός έχει πολλές πλευρές. Στην Ελλάδα μπορούμε να βρούμε εκατοντάδες κομμάτια. Σήμερα λύνεται το ζήτημα του θεματικού τουρισμού για τον οίνο. Νομίζω ότι σε αυτό το νομοσχέδιο, θα μπορούσαν να έχουν συμπεριληφθεί και τα αποστάγματα και το ούζο, που είναι ένα προϊόν πάρα πολύ σημαντικό και από τις μεγαλύτερες εξαγωγικές πηγές πλούτου στη χώρα μας από τη Λέσβο. Θα μπορούσαν παράλληλα να μπουν και αυτά. Και αυτά έχουν μέσα μουσεία, πολύ σημαντικά μουσεία, ιστορικά μουσεία. Υπάρχουν μουσεία με εκθέματα που έχουν έρθει από τους προγόνους μας από τη Μικρά Ασία. Και αυτά θα μπορούσαν να μπουν σε αυτόν τον θεματικό τουρισμό. 
Όσον αφορά τον αγροτουρισμό, εγώ διαφωνώ με το να έρθει τροπολογία για τον αγροτικό τουρισμό. Ο αγροτικός τουρισμός πρέπει να γίνει κανονικό νομοσχέδιο, σε συνεργασία με το Υπουργείο Τουρισμού αλλά από το Υπουργείο Αγροτικής Ανάπτυξης και θα πρέπει να λυθούν και πάρα πολλά θέματα. Είναι πολύ σημαντικό να υπάρξει ανάπτυξη του αγροτικού τουρισμού, όπως είναι πάρα πολύ σημαντικό να υπάρξει ανάπτυξη του αλιευτικού τουρισμού, δηλαδή τα αλιευτικά σκάφη τα οποία κάποιες εποχές του χρόνου δεν μπορούν να ψαρεύουν, αυτά θα πρέπει να μπουν σε μία τουριστική παραγωγή. Υπήρξε μάλιστα ένα πιλοτικό πρόγραμμα που έγινε από τη Νομαρχία Λέσβου, όταν είχα την τιμή να είμαι Νομάρχης, σε συνεργασία με τη Νομαρχία Ηρακλείου.</Speech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Δεν μάθατε πού κατέληξε;</Speech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Κατέληξε να υλοποιηθεί από την Ιταλία και να μην υλοποιηθεί από την Ελλάδα. Αυτά όλα πρέπει να τα δούμε. Εμένα δεν μ’ αρέσει να βλέπω όλα τα ποτήρια γεμάτα αλλά δεν μ’ αρέσει να τα βλέπω και μισοάδεια, κύριε συνάδελφε.
Κυρία Υπουργέ, θέλω να σας πω να συνεχίσετε την προσπάθεια αυτή την οποία κάνετε. Πρέπει να λάβουμε υπ’ όψιν τις οικονομικές συνθήκες στις οποίες ζούμε. Φέρατε ένα αποτέλεσμα, μία έκθεση από την Τράπεζα της Ελλάδος, η οποία είναι κι αυτή θετική. Μπορεί να μην είναι τόσο θετική όσο θα θέλαμε όλοι αλλά θετική είναι. Δεν φέρατε κάτι αρνητικό, θετικό φέρατε, σε μία εποχή πολύ δύσκολη, που δεν περνάει κρίση μόνο η Ελλάδα αλλά την κρίση την περνάει όλη η Ευρώπη και όλος ο κόσμος. Είναι μία παγκόσμια οικονομική κρίση, που οι επιπτώσεις και γι’ αυτούς που έρχονται και για εμάς που τους υποδεχόμαστε, είναι ίδιες. 
Ευχαριστώ πάρα πολύ, κύριοι συνάδελφοι.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε, κύριε συνάδελφε. 
Τον λόγο έχει τώρα η Υπουργός Τουρισμού κ. Όλγα Κεφαλογιάννη.</ChairmanSpeech>
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού): Ευχαριστώ πολύ.
Κυρίες και κύριοι συνάδελφοι, εισάγουμε σήμερα προς συζήτηση το νομοσχέδιο του Υπουργείου Τουρισμού με τίτλο: «Απλούστευση διαδικασιών λειτουργίας τουριστικών επιχειρήσεων και τουριστικών υποδομών, ειδικές μορφές τουρισμού και άλλες διατάξεις».
Οι περιστάσεις, η οικονομική και γεωπολιτική συγκυρία, οι μεταβολές που εμφανίζει η διεθνής ζήτηση αλλά και ο ανταγωνισμός από προορισμούς που προσφέρουν παρόμοια προϊόντα με αυτά των ελληνικών απαιτούν ρεαλιστικές προτάσεις και μακρόπνοο σχέδιο για το που πρέπει να βρισκόμαστε ως το τέλος της δεκαετίας. Χρειάζονται συγκροτημένες μεταρρυθμίσεις και στοχευμένες θεσμικές παρεμβάσεις, για να καταστήσουμε το ελληνικό τουριστικό προϊόν ώριμο, ανταγωνιστικό και κυρίως θωρακισμένο από τις συγκυρίες. 
Το παρόν σχέδιο νόμου, αποτελεί προϊόν συστηματικής δουλειάς, συστηματικού και συνεχούς διαλόγου και δημιουργικής σύνθεσης. 
Οφείλω να τονίσω ότι λάβαμε σοβαρά υπ’ όψιν συγκεκριμένες θέσεις και παρατηρήσεις που ακούστηκαν τόσο κατά τη δημόσια διαβούλευση αλλά και κατά τις συνεδριάσεις της Επιτροπής Παραγωγής και Εμπορίου από συναδέλφους Βουλευτές. Δυστυχώς, πολλές άλλες τοποθετήσεις ήταν γενικές και γεμάτες στερεότυπα, αναπαράγουν παρωχημένες αντιλήψεις για τον ελληνικό τουρισμό και ακόμα και σήμερα που ο τουρισμός κάνει ένα αποφασιστικό ποιοτικό άλμα, γίνεται επανάληψη μας γνωστής, παλιάς, στείρας κινδυνολογίας και αόριστες τοποθετήσεις βασισμένες σε ιδεοληψίες για το τουριστικό μοντέλο της χώρας, θέλουν να επαναφέρουν στο προσκήνιο συμπλέγματα του παρελθόντος, ιδεολογικές εμμονές που ήθελαν τον τουρισμό οικονομικό πάρεργο. Όμως αδιαμφισβήτητο γεγονός, πέρα από τις γενικόλογες κριτικές, παραμένει ότι ο τουρισμός συνιστά μία σημαντική πλουτοπαραγωγική δύναμη που στήριξε και στηρίζει την ελληνική οικονομία και την ελληνική κοινωνία σε μία δύσκολη συγκυρία και θα συνεχίσει να την στηρίζει μακροπρόθεσμα ακόμη περισσότερο.
Εδώ θα ήθελα να αναφερθώ στο συνάδελφο του ΣΥΡΙΖΑ, ο οποίος επικαλέστηκε τα στοιχεία της Τραπέζης της Ελλάδος. Θέλω να πω ότι προφανώς έχει ενδιαφέρον να παρακολουθεί κανείς τα επίσημα στοιχεία για την πορεία του τουρισμού αλλά ξέρετε ότι αυτά προκύπτουν από τα δεδομένα και από τους πίνακες που δημοσιεύονται επισήμως από την Τράπεζα της Ελλάδος και όχι από την ανταλλαγή μηνυμάτων ηλεκτρονικής αλληλογραφίας με τις φίλες σας, κύριε Κριτσωτάκη. 
Καταθέτω, λοιπόν, για τα Πρακτικά τα επίσημα στοιχεία της Τραπέζης της Ελλάδος από τα οποία προκύπτει ότι για το πρώτο τετράμηνο του 2014 υπάρχει αύξηση στην εισερχόμενη ταξιδιωτική κίνηση της τάξεως του 21%, ενώ οι εισπράξεις έχουν αυξηθεί κατά 27%, πολύ περισσότερο δηλαδή από την ταξιδιωτική κίνηση. 
(Στο σημείο αυτό η Υπουργός Τουρισμού κ. Όλγα Κεφαλογιάννη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κυρίες και κύριοι συνάδελφοι, η Κυβέρνηση και μέσω του τουρισμού ανέλαβε τη δύσκολη αποστολή να δώσει ξανά ελπίδα και προοπτική στους πολίτες. Και το πετύχαμε. Από την πρώτη στιγμή αντιμετωπίσαμε τη χάραξη τουριστικής πολιτικής ως προτεραιότητα υψίστης σημασίας. Σε αυτό το πλαίσιο, η ανάγκη θεσμικής αναθεώρησης του τουρισμού, οδήγησε σε πληθώρα νομοθετικών και κανονιστικών παρεμβάσεων, όπως την επανασύσταση του Υπουργείου Τουρισμού και τον ανασχεδιασμό των αρμοδιοτήτων της κεντρικής υπηρεσίας και των εποπτευόμενων φορέων, την απλούστευση των διαδικασιών αδειοδότησης τουριστικών επιχειρήσεων, τη δημιουργία νέων προϊόντων, τις χωροταξικές και πολεοδομικές παρεμβάσεις που διευκολύνουν την επιχειρηματικότητα. Μεταξύ άλλων, ύστερα από χρόνια θέσαμε σε νέες βάσεις το ειδικό χωροταξικό πλαίσιο για τον τουρισμό, έναν κεντρικό πυλώνα της συνολικής τουριστικής στρατηγικής. 
Το ειδικό χωροταξικό πλαίσιο για τον τουρισμό, προσδιορίζει τις αρχές, τους κανόνες και τις προτεραιότητες για το που και πως πρέπει να αναπτυχθεί ο τουρισμός, λαμβάνοντας υπ’ όψιν τις ιδιαιτερότητες και τα πλεονεκτήματα της κάθε περιοχής. 
Εδώ θέλω να αναφέρω για παράδειγμα ότι το νέο αυτό προϊόν, τα σύνθετα τουριστικά καταλύματα, που έχουν ειδικές υψηλές προδιαγραφές και ειδικούς στόχους, όπως είναι η δωδεκάμηνη διάρκεια λειτουργίας τους, είναι αλήθεια ότι δεν μπορούν να αναπτυχθούν παντού, γι’ αυτό και το πλαίσιο είναι ακριβώς ο χωροταξικός σχεδιασμός.
Στις θεσμικές αλλαγές θα ήθελα να αναφέρω ως σημαντικές την εισαγωγή ή τροποποίηση του πλαισίου για τις ειδικές μορφές τουρισμού, τη ρύθμιση θεμάτων τουριστικών γραφείων και επιχειρήσεων μεταφορών, την αλλαγή του καθεστώτος στο επάγγελμα του ξεναγού άλλα και τη ρύθμιση του καθεστώτος λειτουργίας των τουριστικών επιπλωμένων επαύλεων, που ήδη θεωρείται ως καλή πρακτική διεθνώς. Μέχρι σήμερα -από πέρυσι το καλοκαίρι που θεσπίστηκε ο σχετικός νόμος- έχει χορηγηθεί ειδικό σήμα λειτουργίας σε περίπου δυόμισι χιλιάδες κατοικίες και βίλες με ό,τι θετικό συνεπάγεται αυτό για τα έσοδα του κράτους.
Στον τομέα της προσέλκυσης επενδύσεων, το Υπουργείο Τουρισμού έδωσε ιδιαίτερη έμφαση στη διαμόρφωση ενός πλήρους, συνεκτικού και σταθερού θεσμικού πλαισίου για την υποδοχή και προώθηση αναπτύξεων μεγάλης αλλά και μεσαίας κλίμακας, που θα μπορούν να υποστηρίζονται από ειδικές τουριστικές υποδομές, όπως μαρίνες, γήπεδα γκολφ και συνεδριακά κέντρα. Στην αρμόδια ειδική υπηρεσία του Υπουργείου, σημαντικές επενδύσεις σύνθετων τουριστικών καταλυμάτων βρίσκονται σε προχωρημένο στάδιο ωρίμανσης ή έχουν ήδη εγκριθεί.
Ακόμη, νέα αιτήματα για δημιουργία σύνθετων τουριστικών καταλυμάτων έχουν κατατεθεί, ενώ επίσης ο φάκελος για τη δημιουργία της δεύτερης περιοχής ολοκληρωμένης τουριστικής ανάπτυξης στη χώρα μας, είναι σε φάση επεξεργασίας. 
Ένας σημαντικός ακόμα αριθμός επενδυτικών σχεδίων και προτάσεων, ο σχεδιασμός των οποίων δεν έχει ακόμα οριστικοποιηθεί, εξετάζεται από τις υπηρεσίες μας για την επιλογή των βέλτιστων λύσεων. 
Με τη θέσπιση των νέων τουριστικών προϊόντων, την προώθηση της τουριστικής κατοικίας, την ολοκλήρωση της διαδικασίας ορισμού σύγχρονων προδιαγραφών, διαμορφώσαμε έναν ασφαλή τουριστικό χάρτη για τους επενδυτές, ένα περιβάλλον που εμπνέει ασφάλεια και σταθερότητα δικαίου. Είμαστε απολύτως βέβαιοι ότι με τη δραστηριοποίηση της ιδιωτικής πρωτοβουλίας, όλες αυτές οι διαρθρωτικές αλλαγές ενισχύουν ουσιαστικά την τουριστική ανάπτυξη της χώρας και βοηθούν στη δημιουργία θέσεων εργασίας.
Κυρίες και κύριοι συνάδελφοι, σήμερα, δύο χρόνια μετά, είμαστε σε θέση να πιστεύουμε ότι πετύχαμε όλους τους κεντρικούς μας στόχους. Κερδίσαμε το στοίχημα, επειδή αλλάξαμε την αρνητική εικόνα της χώρας στις διεθνείς αγορές, επειδή ανακτήσαμε την εμπιστοσύνη της παγκόσμιας τουριστικής αγοράς. 
Η τουριστική προβολή της χώρας πραγματοποιείται από τον Ελληνικό Οργανισμό Τουρισμού με μειωμένο προϋπολογισμό αλλά αυξημένη ανταποδοτικότητα, με χρήση σύγχρονων εργαλείων μάρκετινγκ, αξιοποίηση των μέσων κοινωνικής δικτύωσης αλλά και μέσω συνεργασιών με τις πιο διαδεδομένες διαδικτυακές ταξιδιωτικές πλατφόρμες. 
Όλα τα πρόσφατα στοιχεία αλλά και οι εκτιμήσεις των διεθνών φορέων, δείχνουν αύξηση των τουριστικών μεγεθών και φέτος, τάση που εκτιμούμε ότι θα συνεχιστεί και την επόμενη χρονιά, αν συνεχίσουμε στο δρόμο της σταθερότητας και των μεταρρυθμίσεων. 
Όμως δεν στεκόμαστε μόνο στους αριθμούς, που σίγουρα έχουν την αξία τους. Με την ολοκλήρωση μίας συγκεκριμένης δέσμης μεταρρυθμίσεων, θέλουμε να διασφαλίσουμε την υψηλότερη απόδοση των τουριστικών επενδύσεων και υποδομών, τη ριζική ανανέωση της ταυτότητας των προορισμών μας, τη στήριξη των τοπικών κοινωνιών και τελικά τη βιωσιμότητα των προορισμών μας.
Συγκεκριμένα, το νομοσχέδιο που έχουμε καταθέσει προς ψήφιση, συμπληρώνει ένα συνολικό σχέδιο μεταρρυθμίσεων, που αφορά κυρίως στην απλοποίηση των διαδικασιών και τη δημιουργία ενός νέου, ύστερα από δεκαετίες, μοντέλου τουριστικής  ανάπτυξης για τη χώρα. 
Προς αυτήν την κατεύθυνση, σε ό,τι αφορά το πρώτο μέρος του νομοσχεδίου, γίνεται έπειτα από είκοσι χρόνια κωδικοποίηση και απλοποίηση των ορισμών των τουριστικών επιχειρήσεων και σύγχρονη κατάταξη αυτών σε κατηγορίες. 
Ακόμα, με την περαιτέρω απλοποίηση της διαδικασίας αδειοδότησης για όλα τα καταλύματα προτείνουμε την άρση ακόμα περισσότερων διοικητικών βαρών και ουσιαστικά μία νέα σχέση εμπιστοσύνης του κράτους προς τον πολίτη. Οι ανθρώπινοι και οι οικονομικοί πόροι που έχουμε στη διάθεσή μας θα κατευθύνονται πλέον στη διασφάλιση της ποιότητας του προϊόντος. Οι υπηρεσιακοί παράγοντες δεν θα ασχολούνται πλέον με αυτοψίες και χρονοβόρες γραφειοκρατικές διαδικασίες. 
Στη συνέχεια, με στόχο την αύξηση της ελκυστικότητας ενός προορισμού και της ένταξής του σε ένα ολοκληρωμένο τουριστικό προϊόν, προτείνεται η αξιοποίηση θαλάσσιου χώρου με τις ρυθμίσεις για τους τουριστικούς λιμένες και τις θαλάσσιες ζώνες ναυδέτων και εξυπηρέτησης υδροπλάνων. 
Για τα σύνθετα τουριστικά καταλύματα εισάγονται ρυθμίσεις που ενισχύουν τη δυνατότητα χρηματοδότησης των επενδυτών, αλλά ταυτόχρονα προστατεύουν τους αγοραστές τουριστικών κατοικιών εντός των καταλυμάτων αυτών. 
Μία ακόμα σημαντική παρέμβαση θεωρούμε την οριστική επίλυση του ζητήματος λειτουργίας των χιονοδρομικών κέντρων, ενώ για πρώτη φορά θεσμοθετείται και η αδειοδότηση της λειτουργίας καταστημάτων υγειονομικού ενδιαφέροντος από υπηρεσία τουρισμού. 
Στο τρίτο κεφάλαιο δίνουμε λύση σε συγκεκριμένα προβλήματα που αφορούν την τουριστική εκπαίδευση και αποτελούν ζητήματα αρμοδιότητας του Υπουργείου Τουρισμού. Θα παρακαλέσω τους συναδέλφους, οι οποίοι νιώθουν την ανάγκη να κάνουν κριτική και στείρα αντιπολίτευση, τουλάχιστον να διαβάζουν τις προτεινόμενες διατάξεις. Το λέω, γιατί η τοποθέτηση συναδέλφου από τη Ρόδο ήταν τελείως εκτός τόπου και χρόνου. Διότι πρέπει να πω ότι είναι η πρώτη φορά μετά από πολλά χρόνια που η τουριστική εκπαίδευση αναβαθμίζεται και εκσυγχρονίζεται. 
Με την κατάργηση του ΟΤΕΚ και τις οικονομίες κλίμακας που επιτεύχθηκαν μετά την ενσωμάτωση των αρμοδιοτήτων στο Υπουργείο Τουρισμού εξοικονομήθηκαν εκατομμύρια ευρώ, ενώ ταυτόχρονα αναβαθμίστηκαν τα προγράμματα εκπαίδευσης. Ταυτόχρονα, προχωράμε στη διασύνδεση όλων των βαθμίδων τουριστικής εκπαίδευσης και δημιουργούμε παράλληλα προγράμματα κατάρτισης σε συνεργασία με τους τουριστικούς φορείς. Παράλληλα εισάγουμε νέες ειδικότητες σε ειδικές μορφές τουρισμού. 
Οι ανώτερες σχολές του τουρισμού είναι ήδη σε τροχιά αναβάθμισης. Αναφέρομαι σε όλες τις σχολές της χώρας. Προβλέπουμε την επέκταση των ειδικοτήτων και τη διασύνδεσή τους με αντίστοιχα εκπαιδευτικά ιδρύματα του εξωτερικού. 
Στο τρίτο μέρος του σχεδίου νόμου παρουσιάζεται μια νέα προσέγγιση στη χρηματοδότηση ενεργειών προβολής με τη θέσπιση πλαισίου χορηγιών και διεύρυνσης των σκοπών του Ελληνικού Οργανισμού Τουρισμού. Με αυτόν τον τρόπο, συνεχίζεται η μεγάλη μεταρρύθμιση του ΕΟΤ. Ο οργανισμός εκσυγχρονίζεται, ενισχύεται, αποκτά ξεκάθαρο αντικείμενο, προσαρμόζεται στις σύγχρονες απαιτήσεις της τουριστικής αγοράς, γίνεται ευέλικτος στις συνεργασίες του. 
Ο ΕΟΤ, μετά από πολλά χρόνια αμφισβήτησης, στέκεται στα πόδια του, παράγει έργο υπό αντίξοες συνθήκες, προσφέρει σημαντικές υπηρεσίες στην υπόθεση της αλλαγής της εικόνας της χώρας μας στο εξωτερικό. 
Ειδικό κεφάλαιο του νομοσχεδίου αφορά σε συγκεκριμένες ειδικές μορφές τουρισμού. Είπα και στην επιτροπή ότι δεν χρειάζονται όλες οι ειδικές μορφές τουρισμού θεσμοθέτηση. Όμως, επειδή θέλουμε να προσελκύσουμε τουρισμό υψηλού ποιοτικού επιπέδου, πρέπει να επενδύσουμε στις ειδικές μορφές τουρισμού, οι οποίες απαιτούν υψηλή ποιότητα και εξειδίκευση στην παροχή υπηρεσιών. Έτσι προχωράμε στο σχέδιο νόμου που προτείνουμε στη θεσμοθέτηση και στην περαιτέρω εξειδίκευση συγκεκριμένων ειδικών μορφών τουρισμού. 
Για παράδειγμα, για τον ιατρικό και ιαματικό τουρισμό –είναι ειδικές μορφές του τουρισμού υγείας- για πρώτη φορά το 2013 εισήχθη από τα Υπουργεία Τουρισμού και Υγείας το θεσμικό πλαίσιο λειτουργίας του ιατρικού τουρισμού, το οποίο εστιάζει στην υψηλή ιατρική εξειδίκευση, την υψηλή ποιότητα στην παροχή υπηρεσιών όλων των φορέων που συμπράττουν, προκειμένου η Ελλάδα να καταστεί προορισμός. Με το ίδιο πνεύμα, στόχος του Υπουργείου Τουρισμού είναι η ανάπτυξη του ιαματικού τουρισμού σε μια διεθνή ανταγωνιστική αγορά, όπου ο τουρισμός ευεξίας αναπτύσσεται ταχύτατα. 
Τα ίδια ισχύουν και για τον οινοτουρισμό που το πλαίσιο για τη δραστηριότητα αυτή, στην πλειοψηφία των οινοπαραγωγικών κρατών της Ευρωπαϊκής Ένωσης, είναι προ πολλού δεδομένο και ρυθμισμένο. Με το παρόν σχέδιο νόμου εισάγουμε διατάξεις λιτές, σαφείς και στοχευμένες, για να καλυφθεί και να ρυθμιστεί και στην Ελλάδα το διαπιστωμένο πλέον νομοθετικό κενό και σε αυτόν τον τομέα. 
Τέλος και ύστερα από γόνιμη συνεργασία με τα συναρμόδια Υπουργεία κι αφού λάβαμε υπ’ όψιν και την τροπολογία που κατέθεσαν οι συνάδελφοι Βουλευτές της Νέας Δημοκρατίας, καταθέτουμε τροπολογία για τον αγροτουρισμό, θέτοντας ένα σαφές πλαίσιο ορισμών της δραστηριότητας και κανόνων λειτουργίας των επιχειρήσεων που μπορεί να αξιοποιηθεί οικονομικά από τις αγροτικές κοινωνίες και ταυτόχρονα να προσδώσει νέα στοιχεία στο ελληνικό τουριστικό προϊόν. Έτσι, ερχόμαστε να καλύψουμε ένα μεγάλο κενό που είχε να κάνει με αυτήν τη σημαντική ενότητα θεματικού τουρισμού, όπως είναι ο αγροτουρισμός. 
Οι επόμενες τροπολογίες, τις οποίες θα συζητήσουμε κι αύριο, αφορούν σε διορθωτικές κινήσεις, στις οποίες καταλήξαμε μετά από διαβούλευση με συναρμόδια Υπουργεία και λοιπούς φορείς και οι οποίες ολοκληρώνουν διατάξεις του σχεδίου νόμου και προσδίδουν νομοτεχνική ακρίβεια σε ό,τι αφορά το πλαίσιο λειτουργίας διαφόρων ειδών τουριστικών επιχειρήσεων. 
Κυρίες και κύριοι συνάδελφοι, με το παρόν νομοσχέδιο κλείνει ένας σημαντικός κύκλος αλλαγών και μεταρρυθμίσεων στον τομέα του ελληνικού τουρισμού. Μέσα σε διάστημα δύο ετών καταθέσαμε δύο νομοσχέδια και σειρά σημαντικών παρεμβάσεων ύστερα από πολυετή θεσμική «ανομβρία». Με αυτόν τον τρόπο δημιουργήσαμε το πλαίσιο για την αναγέννηση του ελληνικού τουρισμού. Αλλάξαμε την εικόνα της χώρας στο εξωτερικό. Κερδίσαμε την εμπιστοσύνη των συνομιλητών μας. Προβάλλαμε την εικόνα μιας χώρας σοβαρής, φερέγγυας που μπορεί να ξεπερνάει τις κρίσεις που την προσβάλλουν. 
Τίποτα δεν έγινε τυχαία. Να είστε βέβαιοι για αυτό. Όσοι υποστηρίζουν κάτι τέτοιο, απλά θέλουν να ακυρώσουν μια μεγάλη συλλογική επιτυχία, μια επιτυχία με συγκεκριμένους πρωταγωνιστές, όλους και όλες που πίστεψαν στη δυναμική του ελληνικού τουρισμού, που εργάστηκαν για να την ενισχύσουν, που θυσιάστηκαν για να μην τη διακινδυνεύσουν, όλους και όλες που πιστεύουν ότι η Ελλάδα μπορεί να κερδίζει τους στόχους που βάζει. 
Κυρίες και κύριοι συνάδελφοι, η ιστορία δεν σταματάει εδώ. Προφανώς, δεν επαναπαυόμαστε. Συνεχίζουμε με πίστη και εμμονή στο δρόμο των αλλαγών και των μεταρρυθμίσεων. Έχουμε ακόμα πολλά να κάνουμε. Έχουμε ακόμα πολλά να κερδίσουμε. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε την κυρία Υπουργό. 
Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Κουρουμπλής. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, κυρίες και κύριοι συνάδελφοι, κανένας άνθρωπος που αισθάνεται πολίτης, όχι μόνο στην Ελλάδα αλλά και στον κόσμο, δεν μπορεί να μην καταδικάσει αυτό το αποτρόπαιο έγκλημα που συντελείται στην Παλαιστίνη και ιδιαίτερα στη Γάζα. Πρέπει να κατανοήσουν οι στρατοκράτες του Ισραήλ ότι το αίμα που χύνεται δημιουργεί, δυστυχώς, τείχη ανάμεσα στους δύο λαούς αντί να τα γκρεμίσει. Κι εκείνο που πραγματικά εντυπωσιάζει είναι το γεγονός ότι η Ελλάδα, μία χώρα με παραδοσιακές σχέσεις με τον αραβικό κόσμο και με καλές σχέσεις τα τελευταία χρόνια με το Ισραήλ, δεν είναι εκεί, δεν έχει παρουσία. 
Αλλά πώς να έχει παρουσία εκεί όταν, κυρίες και κύριοι συνάδελφοι, δεν έχει παρουσία σε αυτό το έγκλημα που επιχειρείται να συντελεστεί στη Μεσόγειο και που κυρίως αφορά την Ελλάδα και τη Λιβύη. Και καλά, η Λιβύη δεν έχει κυβέρνηση. Η Ελλάδα; Όμως, η Αλβανία φαίνεται πως έχει κυβέρνηση, κυρίες και κύριοι συνάδελφοι, και κατόρθωσε η Αλβανία να αποτρέψει αυτό που δεν μπόρεσε η ελληνική Κυβέρνηση. Και ήταν αποκαλυπτική η απάντηση του Αντιπροέδρου της Κυβέρνησης στην ερώτηση του κ. Νικήτα Κακλαμάνη. Βρίσκατε τον τρόπο οι Βουλευτές της Νέας Δημοκρατίας να χρεώνετε την  υπόθεση στον κ. Βενιζέλο, αλλά έδωσε πολύ αποστομωτική απάντηση ο κ. Βενιζέλος ότι η ευθύνη είναι της Κυβέρνησης, μίας Κυβέρνησης που όχι μόνο δεν μπόρεσε να προβάλει αντιρρήσεις και αντιστάσεις, όπως έπραξε η γειτονική μας Αλβανία, αλλά ούτε καν διεκδίκησε πάνω στο συγκεκριμένο σκάφος να υπάρχουν τουλάχιστον δύο Έλληνες ειδικοί επιστήμονες για να ξέρουμε τι μας γίνεται.
Κυρία Υπουργέ, πριν από ένα χρόνο φέρατε ένα νομοσχέδιο το οποίο έγινε νόμος, ο ν. 4179. Αν διαβάσει κανείς την ομιλία σας –σας παραπέμπω να τη διαβάσετε για να τη θυμηθείτε- τότε λέγατε ότι φέρνετε ένα νομοσχέδιο με το οποίο δημιουργείται ένα νέο μοντέλο προώθησης ενός κρίσιμου τομέα που έχει να κάνει με το τουριστικό προϊόν και την τουριστική ανάπτυξη στη χώρα. Ακολούθησαν άλλα δύο νομοσχέδια, στα οποία συμπεριλαμβάνονται πάρα πολλές διατάξεις που έχουν σχέση με την υπόθεση του τουρισμού. Και σήμερα συζητούμε ένα πολυνομοσχέδιο με πολλές διατάξεις, με πολλά άρθρα που επιχειρεί κατά την άποψή σας, όπως δηλώσατε από του Βήματος της Βουλής, να διαμορφώσει ένα νέο μοντέλο στον τομέα του τουρισμού. 
Όμως, υπάρχουν κρίσιμα ερωτήματα στα οποία πρέπει να απαντήσετε, διότι στις αιτιάσεις πάρα πολλών Βουλευτών και της Αξιωματικής Αντιπολίτευσης, αλλά και της ευρύτερης Αντιπολίτευσης, αποφύγατε να απαντήσετε. Με γενικολογίες, με ωραιοποιήσεις επιχειρήσατε να διαμορφώσετε άλλη μία φορά ένα περίφημο success story, το οποίο δυστυχώς σας κατέρριψε με τον πιο έντονο τρόπο η έκθεση της «BLACKROCK», την οποία δεν καταθέσατε καν στη Βουλή.
Έρχεστε, λοιπόν, σήμερα και μας λέτε, κυρία Υπουργέ, ότι δημιουργούμε ένα νέο μοντέλο και συμβάλλουμε στην ανάπτυξη του τουρισμού. Πείτε μας, λοιπόν, στην αυριανή σας τοποθέτηση πόσες θέσεις εργασίας έχουν δημιουργηθεί. Πείτε μας αν υπάρχει μαύρη εργασία, αν υπάρχει ζούγκλα πραγματική σε αυτό το χώρο, αν υπάρχουν άνθρωποι που δουλεύουν και θυμίζει ο τρόπος της εργασίας τους μεσαιωνική γαλέρα, χωρίς ασφάλεια, χωρίς περίθαλψη. Κάτω από την ανοχή της συντεταγμένης πολιτείας συντελούνται όλα αυτά τα εγκλήματα εις βάρος της αξιοπρέπειας όλων εκείνων που έχουν ανάγκη να δουλέψουν και για 300 και για 400 ευρώ.
Αυτή είναι η πραγματικότητα σε ό,τι αφορά το εργασιακό καθεστώς, για το οποίο δεν είπατε κουβέντα. Δεν τρέχει τίποτα σ’ αυτόν τον χώρο; Είναι όλα καλά; Τηρούνται οι νομοθεσίες; Είναι ένα ζήτημα, για το οποίο όλοι οφείλουμε να πάρουμε θέση και καλείσθε να απαντήσετε.
Ένα δεύτερο ερώτημα κρίσιμο είναι ότι δεν σας άκουσα να μας πείτε αν με αυτό το νομοσχέδιο συμβάλλετε στη διεύρυνση της τουριστικής περιόδου. Ξέρουμε όλοι πολύ καλά ότι στην Ελλάδα και τον χειμώνα θα μπορεί κανείς μέσα από ένα πρόγραμμα τουριστικής ανάπτυξης να περάσει πάρα πολύ καλά, γιατί το κλίμα είναι πάρα πολύ καλό για άλλες χώρες, όπως είναι οι βόρειες χώρες της Ευρώπης. Δεν έχουμε, λοιπόν, διεύρυνση της τουριστικής περιόδου. Είναι άλλο ένα ερώτημα, το οποίο πρέπει να μας απαντήσετε. Πού και με ποιον τρόπο το νομοσχέδιο αυτό συμβάλλει στη διεύρυνση της τουριστικής περιόδου;
Ο εισηγητής μας έθεσε μία σειρά ζητήματα και κατέθεσε σχετικά έγγραφα, που έχουν να κάνουν με τις εκτιμήσεις της Τράπεζας της Ελλάδος. Σήμερα εσείς μας δώσατε κάποια άλλα έγγραφα. Θα τα δούμε αύριο. Θα δούμε πού είναι η πραγματικότητα.
Εδώ, όπου και αν ερωτήσετε, κυρία Υπουργέ, όλος ο κόσμος, όλοι οι φορείς στα ραδιόφωνα που καλούνται να μιλήσουν λένε ότι ενώ έχουμε αύξηση στην κάθε περιοχή, δεν έχουμε την ανάλογη αύξηση σε χρήματα, δηλαδή σε προστιθέμενη αξία. Είναι και αυτό ένα ερώτημα, το οποίο πρέπει να απαντήσουμε, διότι όταν έχουμε τόσα εκατομμύρια τουρίστες, έπρεπε να έχουμε μία σημαντική αύξηση του οφέλους που θα πρέπει να έχει η χώρα.
Επίσης, θα ήθελα να σας παρακαλέσω να μου απαντήσετε και σε ένα άλλο ερώτημα, διότι πριν από έξι ή επτά μήνες είχα επισκεφθεί την ιδιαίτερη πατρίδα σας, την Κρήτη, και είχα βρεθεί σε μία έκθεση γεωργικών προϊόντων στο θαλάσσιο πάρκο. Εκεί, λοιπόν, οι φορείς μας είπαν ότι δεν αξιοποιούνται και δεν ζητούνται προϊόντα γεωργικά της Κρήτης από τα ξενοδοχεία της Κρήτης. Αυτό συμβαίνει σχεδόν σε όλη την Ελλάδα. 
Μπορείτε, λοιπόν, να μας πείτε με βάση αυτήν την αύξηση ποια είναι η σχέση κατανάλωσης προϊόντων του πρωτογενούς και του δευτερογενούς τομέα της οικονομίας μας; Διότι ο τουρισμός κατανάλωση είναι. Όταν δεν έχουν κατανάλωση, όταν ο τουρισμός που αναπτύσσεται είναι με τη μορφή που αναπτύσσεται, όπου οι άνθρωποι αυτοί έρχονται εδώ κλεισμένοι σε ένα ξενοδοχείο με ένα βραχιολάκι και τρώνε κυρίως εισαγόμενα προϊόντα -φθηνότερα ενδεχομένως γιατί είναι και χαμηλότερης ποιότητας από τα ελληνικά- πρέπει και σ’ αυτό το ερώτημα να μας απαντήσετε για να κατανοήσουμε ποιο είναι αυτό το μοντέλο που επιχειρείτε να προωθήσετε για να μπορέσει να αναπτυχθεί προς όφελος της χώρας ο σημαντικός αυτός τομέας του τουρισμού. 
Ας έλθουμε τώρα στο συγκεκριμένο νομοσχέδιο, που υπάρχουν ορισμένες ενστάσεις του Επιστημονικού Συμβουλίου της Βουλής για το άρθρο 14, όπου επιχειρείτε να υποκαταστήσετε, κυρία Υπουργέ, τον ν. 2160∕1993, έναν νόμο ισχυρής τυπικής ισχύος, με υπουργική απόφαση. Το ίδιο επιχειρείτε και στο άρθρο 19 και στο άρθρο 20 και στο άρθρο 25.
Έρχεστε, λοιπόν, στο άρθρο 14, αυτού του κρίσιμου νομοσχεδίου, και ουσιαστικά καταργείτε τις προϋποθέσεις χωροθέτησης σε δεκαέξι μαρίνες και υποκαθιστάτε τον νόμο αυτόν με υπουργικές αποφάσεις. Βρίθει το νομοσχέδιο υπουργικών αποφάσεων. Βρίθει! Πραγματικά βρίθει. Αυτό –ξέρετε- δημιουργεί ορισμένες καχυποψίες. 
Υποκαθιστάτε διατάξεις του νόμου με υπουργικές αποφάσεις και αυτό –επειδή δεν είμαστε αλλού, είμαστε στην Ελλάδα- ξέρουμε πολύ καλά ότι δημιουργεί εμμέσως και πελατειακές σχέσεις. Είναι λοιπόν και αυτή μια αδυναμία του νομοσχεδίου, η οποία μάλιστα έχει τις παρατηρήσεις και της Επιστημονικής Επιτροπής της Βουλής. 
Το ίδιο συμβαίνει και με το άρθρο 19, που αφορά τα χιονοδρομικά κέντρα, με το άρθρο 20, που αφορά τα τουριστικά καταλύματα στις παραλίες και το άρθρο 25. Είναι λοιπόν ένα ακόμα ερώτημα που τίθεται και αφορά ακριβώς την ποιότητα αυτού του προωθούμενου νομοθετήματος. 
Υπάρχει και κάτι άλλο, κυρία Υπουργέ, που επιχειρείτε να θεσπίσετε με το άρθρο 7 και αφορά τις ποινές και τις τιμωρίες. Θα πρέπει να μας πείτε εάν έχετε ελεγκτικό μηχανισμό. Διότι ξέρετε ότι το μεγαλύτερο πρόβλημα που είχε η Ελλάδα τα τελευταία χρόνια ήταν η έλλειψη αξιόπιστου κρατικού μηχανισμού. 
Θεσπίζετε, λοιπόν, διατάξεις, ξαναθεσπίζετε διατάξεις και έρχεστε μετά από λίγο καιρό και μας λέτε πρέπει να ψηφίσουμε μια νέα διάταξη, γιατί η διάταξη αυτή δεν μπόρεσε να εφαρμοστεί. Αυτό σημαίνει ότι νομοθετείτε με πρόχειρο τρόπο, δεν μελετάτε σωστά αυτό που επιχειρείτε να νομοθετήσετε, με συνέπεια πραγματικά να υπάρχουν όλα αυτά τα προβλήματα, να έχουμε μια πανσπερμία νόμων, να ερχόμαστε εδώ στη Βουλή και πλέον να έχουμε μετατραπεί σε μια βιομηχανία παραγωγής νόμων, χωρίς ουσιαστικά κανένα αποτέλεσμα που θα μπορούσε να βοηθήσει την ανάπτυξη της χώρας. 
Κυρίες και κύριοι συνάδελφοι, θα μπορούσε κανείς να πει πάρα πολλά για το νομοσχέδιο που συζητούμε σήμερα στο ελληνικό Κοινοβούλιο. Είναι ένα νομοσχέδιο που κουβαλάει πάλι μαζί του την προχειρότητα, δεν έχει στρατηγική, δεν έχει ένα όραμα, δεν δίνει μια προοπτική σε έναν τομέα που θα μπορούσε πραγματικά να συμβάλει στην ανάπτυξη της χώρας. Επίσης, δεν δημιουργεί θέσεις εργασίας και δημιουργεί ένα καθεστώς ζούγκλας στις εργασιακές σχέσεις.
 Όλα αυτά, λοιπόν, είναι ζητούμενα από ένα νομοσχέδιο που θα μπορούσε πραγματικά να επιβάλει ένα νέο καθεστώς αναπτυξιακό, που θα υπερασπίζεται την αξιοπρέπεια του εργαζόμενου πολίτη, που θα συμβάλει σε προστιθέμενη αξία στην ελληνική οικονομία και στην ανάπτυξη της χώρας. Όλα αυτά δεν υπάρχουν.
Από τη στιγμή, λοιπόν, που όλα αυτά ελλείπουν, εμείς βεβαίως είμαστε αποφασισμένοι να κάνουμε αυτό που είπαμε και στην επιτροπή, διότι δεν διαπιστώνουμε διάθεση από τη μεριά του Υπουργείου να φέρει διατάξεις που να βελτιώνουν τουλάχιστον κάποια πράγματα. Απλώς έρχονται διατάξεις που διευκολύνουν περισσότερο την ιδιωτικοποίηση και σε αυτόν τον τομέα. Αυτά είναι  ζητήματα, στα οποία θα επανέλθουμε και αύριο στην κατ’ άρθρο συζήτηση και θα τοποθετηθούμε επ’ αυτών. 
Επί της αρχής, λοιπόν, καταψηφίζουμε το νομοσχέδιο αυτό. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Τον λόγο έχει ο κ. Κωνσταντίνος Καραγκούνης, Κοινοβουλευτικός Εκπρόσωπος της Νέας Δημοκρατίας.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> : Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, σε μια ακόμη νομοθετική πρωτοβουλία της Κυβέρνησης, σε ένα ακόμα σχέδιο νόμου της Κυβέρνησης, εισπράξαμε από σύσσωμη την Αντιπολίτευση και βεβαίως ειδικά από την Αξιωματική Αντιπολίτευση, ένα μεγαλοπρεπέστατο όχι.
Θα μου πείτε είναι η πρώτη φορά; Συνεχώς όχι εισπράττουμε σε οποιαδήποτε νομοθετική πρωτοβουλία, πόσω μάλλον σε ένα σχέδιο νόμου του Υπουργείου Τουρισμού, δηλαδή σε έναν πολύ ευαίσθητο τομέα που μπορείς να πεις ότι «βρε αδελφέ, τουλάχιστον αυτός ο τομέας πηγαίνει καλά». Έχουμε απτά αποτελέσματα ότι τα τελευταία δύο χρόνια ο τομέας αυτός πηγαίνει καλά. Σε κάθε περίπτωση δηλαδή, κάτι καλό γίνεται στο Υπουργείο αυτό. 
Όχι! Και σε αυτόν τον τομέα, τον τουρισμό, και σε αυτήν τη νομοθετική πρωτοβουλία η Αξιωματική Αντιπολίτευση λέει όχι. Στείρα άρνηση σε όλα!
Και λες ότι η απαίτηση του κόσμου, η απαίτηση της κοινωνίας είναι να συνεννοηθούμε σε κάποια βασικά πράγματα, που προωθούν την ελληνική οικονομία, την κοινωνία. Όχι! Και εκεί ακούσαμε ένα μεγαλοπρεπέστατο όχι.
Και βεβαίως κρινόμεθα. Όλοι κρινόμεθα και ειδικά η Αντιπολίτευση γι’ αυτά που κάνει. Το λέω αυτό με την έννοια ότι στη συζήτηση δεν άκουσα κάποιες συγκεκριμένες προτάσεις επί του σχεδίου νόμου από την Αντιπολίτευση. Δεν άκουσα, δηλαδή, εάν είστε υπέρ της απλοποίησης των διαδικασιών αδειοδότησης, που όσοι γνωρίζουν τον τουρισμό -όλοι έχουμε μια άποψη- ξέρουν ότι περιμένουν επιχειρήσεις πολλά χρόνια, πολλούς μήνες, τουλάχιστον μέχρι πρότινος, ώστε να πάρουν την αδειοδότηση. Και σε αυτό λέμε όχι;
Άκουσα μια στείρα αντιπαράθεση πάλι περί σκανδάλων, πάλι ότι δίνουμε στο ιδιωτικό κεφάλαιο και στην επιχειρηματικότητα τον τουρισμό. Λες και θα μπορούσαμε, ξέρω εγώ, να τον δώσουμε στο κράτος! Τι είμαστε δηλαδή; Η Αλβανία του Χότζα; Σοβιετική Ένωση; Κούβα; Τι έπρεπε να προωθήσει αυτή η Κυβέρνηση; Δεν έπρεπε να προωθήσουμε την επιχειρηματικότητα, τις θέσεις εργασίας;
Δεν άκουσα από την Αντιπολίτευση εάν θέλει να δοθεί ή να μην δοθεί επιτέλους νομιμοποίηση στα χιονοδρομικά κέντρα. Τι να κάνουμε γι’ αυτό το ζήτημα; Ή τι να κάνουμε, που γίνεται πολύ πιο βατό το νομικό πλαίσιο και για τις μαρίνες και για τα καταφύγια και για τα τουριστικά λιμάνια και τα υδροπλάνα; Να μην κάνουμε τίποτα και σε αυτόν τον τομέα; Δεν άκουσα συγκεκριμένες απαντήσεις, μόνο γενικόλογα όχι.
Στην ουσία τι κάνει αυτό το νομοσχέδιο, κυρίες και κύριοι συνάδελφοι; Κάνει ένα πολύ βασικό πράγμα. Απλουστεύει διαδικασίες, αυτό που έχει ανάγκη η χώρα, αυτό που έχουν ανάγκη αυτήν τη στιγμή οι πολίτες και κυρίως οι εργαζόμενοι, οι επιχειρηματίες. Να μπορείς να αδειοδοτηθείς πολύ πιο νωρίς, να προχωρήσεις την επιχειρηματική σου δραστηριότητα. Να πούμε όχι και σε αυτό;
Να έλθω τώρα σε μια γενικότερη κουβέντα. Δεν ξέρω, κυρίες και κύριοι συνάδελφοι, αν για να πάει καλά μια οικονομία ή αν για να πάει καλά ο τουρισμός -διότι πραγματικά είναι η βαριά βιομηχανία της χώρας μας, της οικονομίας μας, η προμετωπίδα της οικονομίας και η κυρία Υπουργός έδωσε τα στοιχεία όσον αφορά το πόσο καλά πάει ο τουρισμός και τι έσοδα αφήνει για τη χώρα, όπου από τον τουρισμό προέρχεται το 20% του ΑΕΠ της χώρας και κοντά το 20% του εργατικού δυναμικού δουλεύει για τον τουρισμό- αν φτάνει μόνο να έχουμε καλά νομοθετήματα, καλές νομοθετικές πρωτοβουλίες ή αν χρειάζεται και κάτι άλλο.
Κυρίες και κύριοι συνάδελφοι, δεν φτάνουν μόνο τα νομοθετήματα που καλώς φέρνει το Υπουργείο Τουρισμού και η Κυβέρνηση. Χρειάζονται και κάποια άλλα συστατικά στοιχεία, βασικά στοιχεία για να μπορεί να πάει καλά ο τουρισμός. Ποια είναι αυτά;
Πολλές φορές τα έχετε αναφέρει και εσείς, κυρία Υπουργέ. Μια χώρα για να έχει τουρισμό, για να έχει οικονομική άνθηση, πρέπει έχει πολιτική σταθερότητα. Πρέπει να έχει ασφάλεια. Πρέπει να έχει βεβαιότητα ότι είναι ένα οργανωμένο κράτος. Πρέπει να έχει διεθνείς συμμαχίες, να τα έχει καλά με τις άλλες χώρες, για να τα πάει καλά.
Για να δούμε τελικά τι έχουμε πετύχει σε αυτόν τον τομέα και πώς ανταποκρίνονται τα κόμματα, όλες οι πολιτικές δυνάμεις και παρατάξεις σε αυτό το διακύβευμα.
Έθεσα ως πρώτο ζήτημα την πολιτική σταθερότητα. Βεβαίως, το έχουμε δει απτά τι σημαίνει να έχεις πολιτική σταθερότητα στη χώρα.
Τα τελευταία δύο χρόνια υπάρχει αύξηση του τουριστικού ρεύματος στην Ελλάδα, διότι υπάρχει πολιτική αστάθεια σε τριγύρω χώρες. Να μην αναφέρω την Αίγυπτο, την Κύπρο και την Τουρκία. Η δική μας πολιτική σταθερότητα και η δική τους πολιτική αστάθεια έφεραν τουρίστες στην Ελλάδα. Η σταθερότητα λοιπόν είναι βασικό ζητούμενο.
Και να πω και το αντίστροφο παράδειγμα. Η πολιτική αστάθεια που είχε η δική μας χώρα την άνοιξη του 2012 μέχρι τις εκλογές του Ιουνίου του 2012, στις δύο αυτές αναμετρήσεις, στις οποίες πολλές προκρατήσεις ακυρώθηκαν, ακριβώς λόγω αυτής της πολιτικής αστάθειας και βεβαίως, διεσώθη, ας το πούμε, η κατάσταση, διότι υπήρξε σταθερή Κυβέρνηση τον Ιούνιο του 2012.
Να ρωτήσω κάτι, κυρίες και κύριοι συνάδελφοι και κύριοι της Αντιπολίτευσης; Πόσο πιστεύετε ότι έχετε συμβάλει εσείς στην πολιτική σταθερότητα της χώρας;
Τρεις μήνες –ας βάλουμε και λίγο παραπάνω- μετά τις εκλογές του Ιουνίου ζητάτε εκλογές. Κάθε ημέρα που περνάει, κάθε εβδομάδα που περνάει, κάθε μήνα που περνάει, ζητάτε εκλογές. Πιστεύετε ότι αυτό συμβάλλει στην πολιτική σταθερότητα της χώρας; Ή καλείτε οργανώσεις και συνδικαλιστές, τους οποίους έχετε υπό την προστασία σας, να βγουν στον δρόμο να ανατρέψουν την Κυβέρνηση. Έφθασε στο σημείο ο ίδιος ο κ. Τσίπρας να καλέσει τους μαθητές να κηρύξουν το «αντάρτικο» εναντίον της Κυβέρνησης. Αυτά σε πρώτη φάση. 
Γιατί ήρθε και η δεύτερη φάση. Αρχίσατε τις προτάσεις μομφής εναντίον της Κυβέρνησης σε πολύ κρίσιμο χρονικό σημείο, αν θυμάστε. Και βεβαίως, εσχάτως έχετε εφεύρει τα δημοψηφίσματα και κάνετε ακριβώς το ίδιο παιχνίδι πάνω στην τουριστική περίοδο με το ζήτημα της εκλογής του Προέδρου της Δημοκρατίας.
Και ρωτώ κυρία Υπουργέ, αυτές οι πράξεις συμβάλλουν στο έργο σας; Σας βοηθούν, ώστε να φέρετε περισσότερους τουρίστες στη χώρα ή σας δημιουργούν εμπόδια;
Αναλογιστείτε τις ευθύνες σας, κύριοι της Αντιπολίτευσης. Δεν λέω να μην είστε κριτικοί στην Κυβέρνηση, στις επιλογές της. Αλλά τέτοιο πάθος για την κατάληψη της εξουσίας έχετε, που να δημιουργείτε πρόβλημα στη γενικότερη λειτουργία της οικονομίας; Σκεφτείτε το λιγάκι.
Ένα δεύτερο ζήτημα, για να μπορεί ο τουρισμός να έχει αποτελέσματα και να ευδοκιμήσει, είναι η ασφάλεια. Τώρα βέβαια –και να μην θέλω– δεν μπορώ να μην κάνω αυτήν τη σύνδεση με την επικαιρότητα, που το επιβάλλει. Και θέλω να ρωτήσω, τρομοκρατία και τουρισμός μπορεί να είναι συνώνυμα; Επηρεάζουν ή όχι τον τουρισμό; Κοινό έγκλημα και τουρισμός μπορούν να συνυπάρξουν;
Να σας το πω διαφορετικά. Και η Καμπούλ έχει αρχαία και τοπία φυσικού κάλλους, αλλά πηγαίνει κανένας τουρίστας στην Καμπούλ ή πήγαινε κανένας τουρίστας στο Σικάγο του Αλ Καπόνε; Πώς θα μπορούσε να πάει;
Πρέπει λοιπόν μια χώρα να έχει ασφάλεια, κυρίες και κύριοι συνάδελφοι. Και δεν θέλω να πάρω τη δόξα σας από το πολύ καλό έργο που κάνετε στον τομέα του τουρισμού, κυρία Κεφαλογιάννη, αλλά ο Βασίλης Κικίλιας λειτούργησε τις προηγούμενες ημέρες ως ένας άτυπος Υπουργός Τουρισμού, γιατί είναι πολύ σημαντικό να εμπεδώνεται η ασφάλεια σε αυτήν τη χώρα.
Και τι είχατε να πείτε για όλη αυτή την ιστορία, κύριοι της Αντιπολίτευσης; Συγκεκριμένα στελέχη δεν είπαν τίποτα. Ξέρετε, η τρομοκρατία δεν αντιμετωπίζεται μόνο από ένα κόμμα. Πρέπει να υπάρχει ομόθυμη καταδίκη εναντίον της. Είδατε καμμία ομόθυμη καταδίκη; Το μόνο που είδα, γιατί δεν πήγατε να σφίξετε το χέρι βεβαίως…</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Προφανώς, δεν τους ακούσατε όλους.
(Κωδωνοκρουσίες)</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ηρεμήστε, κύριε Κουίκ.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Όχι, δεν ηρεμώ.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Δεν πήγατε να σφίξετε το χέρι…</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Όταν εγώ φώναζα για την τρομοκρατία, εσείς δεν μιλάγατε.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Περιμένετε κύριε Κουίκ. Θα μιλήσετε όταν έρθει η ώρα σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Κουίκ. Θα έρθει η ώρα να μιλήσετε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Σας παρακαλώ πολύ.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Να αναφέρεστε συγκεκριμένα και όχι συλλήβδην στην Αντιπολίτευση. Κάντε μου τη χάρη να εξαιρείτε κάποιους.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Δεν αναφέρομαι σε εσάς, κύριε Κουίκ. Αναφέρομαι στην Αξιωματική Αντιπολίτευση.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Να λέτε με το όνομά τους τα πράγματα.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Μα, δεν το ακούσατε προφανώς. Είπα «η Αξιωματική Αντιπολίτευση». 
Δεν είδα, λοιπόν, να πάτε να σφίξετε το χέρι του αστυνομικού, αυτού του ηρωικού αστυνομικού. Βεβαίως, κάποια από τα στελέχη σας θεωρούν ότι ο αστυνομικός που εβλήθη από αυτόν τον επαναστάτη της ένοπλης πάλης καλώς έκανε. Δεν είδα καμμία συμπαράσταση από τους Βουλευτές του ΣΥΡΙΖΑ, που πρόσφατα είχαν πάει σε τρομοκράτη να του συμπαρασταθούν, επικαλούμενοι την ΕΣΔΑ και τα ανθρώπινα δικαιώματα. Δεν είδα καμμία συμπαράσταση στον αστυνομικό αυτόν.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τι να πει κανείς!</Speech>
<Speech><Parlmember>ΜΑΡΙΑ ΜΠΟΛΑΡΗ</Parlmember>: Υπάρχει και ένα όριο.</Speech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Τι λέτε τώρα;</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Επίσης, επειδή θέλετε να κάνετε και τα σχόλια, δεν είδα τον κ. Τσίπρα να πάρει τηλέφωνο τον αστυνομικό. Ο κ. Σαμαράς πήρε ένα τηλέφωνο, πήγε από εκεί.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Και την Εθνική Ομάδα συνεχάρη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ένα λεπτό, κύριε Πρόεδρε.
Κοιτάξτε, η πραγματικότητα είναι ότι ένας τρομοκράτης κυκλοφορούσε στο κέντρο της Αθήνας με βερμούδα και με το περίστροφο ανά χείρας, κοινή θέα, λες και ήταν κάποιος από τους αδερφούς Ντάλτον. Χτυπούσε δεξιά και αριστερά και τα θραύσματα ποιον είχαν ως θύμα; Τουρίστες: Γερμανός, αν δεν κάνω λάθος και Αυστραλός. Αυτή είναι η εικόνα που βγάζουμε προς τα έξω και λέμε ότι πρέπει να τα καταδικάζουμε αυτά τα γεγονότα, ναι ή όχι; Πολύ απλό.
Ένα άλλο ζήτημα, κυρίες και κύριοι συνάδελφοι, είναι να έχεις πολύ καλές σχέσεις με τις άλλες χώρες. Ποια είναι η συνεισφορά σας σε αυτόν τον τομέα; Πάρτε περίτρανο παράδειγμα την Κίνα, της οποίας ο Πρωθυπουργός ήρθε πρόσφατα και έκανε αυτές τις δηλώσεις που έκανε για τη χώρα. Τι βγαίνετε και λέτε; Τα βάζετε με το λιμάνι της «COSCO», με τους Κινέζους αποικιοκράτες.</Speech>
<Speech><Parlmember>ΜΑΡΙΑ ΜΠΟΛΑΡΗ</Parlmember>: Τι έγινε στην «COSCO»;</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Θέλουμε, βέβαια, τους Κινέζους τουρίστες, αλλά τα βάζουμε με την Κίνα.
Έτσι δεν γίνεται δουλειά, κυρίες και κύριοι συνάδελφοι. Και επειδή όλα έχουν συνάρτηση…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Για να τελειώσω, ένα κράτος για να μπορεί να έχει τουρισμό, πρέπει να είναι οργανωμένο. Δεν μπορεί κάθε φορά ο κάθε κ. Φωτόπουλος και οι πολιτικοί του προστάτες να κατεβάζει το διακόπτη της ΔΕΗ. Δεν μπορεί κάθε φορά να μη μπορούν να κατέβουν στο λιμάνι του Πειραιά τουρίστες από τα κρουαζιερόπλοια. Δεν μπορεί κάθε φορά πενήντα άτομα να κλείνουν την πλατεία Συντάγματος και το κέντρο της Αθήνας.
Δεν μπορεί, δηλαδή, να συμβαδίζουν οι δύο λογικές. Με λίγα λόγια, τουρισμός και μια κυβέρνηση ΣΥΡΙΖΑ με παρόμοιες απόψεις δεν μπορούν να υπάρξουν.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Κουίκ.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, κατ’ αρχάς ευχαριστώ τον Κοινοβουλευτικό Εκπρόσωπο της Νέας Δημοκρατίας για τον διαχωρισμό, γιατί έχω δώσει έναν δημοσιογραφικό αγώνα εναντίον της τρομοκρατίας από την ημέρα που αυτά τα καθάρματα δολοφόνησαν τον Παύλο Μπακογιάννη!</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Το ξεκαθάρισα.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Από εκεί και πέρα, ήμουν και από εκείνους που επικρότησαν την επίσκεψη της κυρίας Υπουργού στον Αυστραλό τουρίστα, διότι θεωρώ ότι υπήρξαν άφρονες φωνές μέσα στην Ελλάδα για το τι έκανε η αστυνομία για τον ορυμαγδό των πυροβολισμών στο Μοναστηράκι, όταν τις οχτώ σφαίρες τις έριξε αυτό το κάθαρμα! Διότι οποιοσδήποτε αιματοκυλεί την Ελλάδα τα τελευταία σαράντα χρόνια, δημιουργώντας εθνικά ζητήματα, δεν μπορεί να εντάσσεται στην κατηγορία των υγιώς φερομένων Ελλήνων σε καμμία περίπτωση.
Από εκεί και πέρα, πριν αναφερθώ στο νομοσχέδιο του Υπουργείου Τουρισμού, επειδή έχω και τη δημοσιογραφική ιδιότητα, θα έγραφα ένα παραπολιτικό: Πόσους κουβαλάτε, κυρία Υπουργέ, όταν έρχεστε στη Βουλή; Αυτό το θέαμα –ένας, δύο, τρεις, τέσσερις, πέντε, έξι, επτά, οχτώ, δέκα άνθρωποι– είναι καταπληκτικό παραπολιτικό! Καταπληκτικό! Ένα παραπολιτικό είναι αυτό!
Και έρχομαι στο δεύτερο παραπολιτικό, κυρία Υπουργέ. Σας παρακολουθώ από την ώρα που ξεκινήσαμε και δεν γυρίσατε ούτε μία φορά προς τον ομιλητή, λέτε και δεν υπάρχουν Βουλευτές οι οποίοι μιλούν εδώ για το νομοσχέδιο.</Speech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Το έχουμε συνηθίσει αυτό!</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ναι, αλλά δεν είναι τιμητικό για την ίδια. Διότι ξέρω και την κουλτούρα της και την παιδεία της.
Και τρίτον, πριν ξεκινήσουμε να μιλάμε για το θέμα του τουρισμού, θα ήθελα να μου δώσετε ένα λεπτό, κύριε Πρόεδρε, για να αναφερθώ στο Προεδρείο της Βουλής. Λυπάμαι που δεν υπήρξε εκπρόσωπος του Προεδρείου της Ελληνικής Βουλής την Κυριακή στις εκδηλώσεις μνήμης που έγιναν για τα σαράντα χρόνια της κυπριακής τραγωδίας, είτε στην επιμνημόσυνη δέηση που έγινε στον Άγιο Διονύσιο τον Αρεοπαγίτη είτε στην κατάθεση στεφάνων. Και η Βουλή των τριακοσίων Ελλήνων Βουλευτών εκπροσωπήθηκε από υπηρεσιακό παράγοντα, από το Γενικό Γραμματέα, τον κ. Παπαϊωάννου, την ώρα που ο Γκιουλ ήταν στην παρέλαση στα Κατεχόμενα. Από εμάς, από τη Βουλή των Ελλήνων –βεβαίως στείλαμε στη Λευκωσία ως εκπρόσωπο την Αντιπρόεδρό μας- δεν ήταν κανένας εδώ.</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember>: Ήταν και ο Πρόεδρος …(δεν ακούστηκε).</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Και όχι μόνο αυτό, κύριε συνάδελφε, αλλά η Νέα Δημοκρατία δεν είχε κανέναν εκπρόσωπο. Κανέναν! Το ΠΑΣΟΚ από την άλλη δεν έστειλε Βουλευτή, έστειλε στέλεχος. Ήμασταν μόνο τρεις τομεάρχες εξωτερικών, του ΣΥΡΙΖΑ, της ΔΗΜΑΡ και των Ανεξάρτητων Ελλήνων. Αν τιμάμε έτσι τα σαράντα χρόνια της κυπριακής τραγωδίας, τότε πολύ φοβάμαι ότι μας έχει ξεφύγει κάπου η κατάσταση.
Επίσης, λυπάμαι που δεν έγινε αποδεκτό και το αίτημά μας η Βουλή των Ελλήνων να κάνει ειδική εκδήλωση για τα σαράντα χρόνια εδώ στη Βουλή παρουσία του Προέδρου της Δημοκρατίας. Ελπίζω φέτος να μην κάνει πορτοκαλάδες και λεμονάδες στους προεδρικούς κήπους για το θέμα αυτό μαζί με την αποκατάσταση της δημοκρατίας στην πατρίδα μας.
Θα το δούμε αυτό το κεφάλαιο, αυτό το πολύ λυπηρό κεφάλαιο, το οποίο θα μπορούσα να το συνδέσω και με ένα άλλο θέμα. Απορώ πώς είναι δυνατόν εσείς της Νέας Δημοκρατίας –που χαμογελάτε, κυρία Υπουργέ!- να έχετε παρτίδες με τη συγκυβέρνηση του ΠΑΣΟΚ και με τον κ. Βενιζέλο, ο οποίος στέλνει και ρηματικές διακοινώσεις στην Κυπριακή Δημοκρατία, κάτι που είχε κάνει μόνο ο Ιωαννίδης!
Ξέρετε, κυρία Υπουργέ, μπορείτε να με κοιτάξετε. Δεν είναι προβληματικό. Δεν είμαι τόσο αντιαισθητικός, κυρία Υπουργέ!
Περιμένω να με κοιτάξετε, κυρία Υπουργέ, διότι όταν μιλάει ένας Βουλευτής…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πάρα πολύ τώρα, κύριε Κουίκ, να μη γίνει κυρίαρχο θέμα…</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: …πρέπει να τον παρακολουθείτε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): …της συζήτησής μας τώρα το ποιος κοιτάζει ποιον. Εντάξει!</ChairmanSpeech> 
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού): …(δεν ακούστηκε)</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Δεν καταλαβαίνω, κύριε Πρόεδρε, αυτό το σνομπάρισμα της Υπουργού! Δεν το καταλαβαίνω καθόλου!</Speech> 
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού): Είμαι υποχρεωμένη να είμαι στην Αίθουσα και αυτό κάνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεχίστε, σας παρακαλώ, κύριε Κουίκ.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Πάμε, λοιπόν, να αρχίσουμε με ορισμένα θέματα σήμερα και τα υπόλοιπα αύριο.
Ας ξεκινήσουμε εν τάχει και επιγραμματικά με τα ενοικιαζόμενα δωμάτια, τα οποία πάτε στο Ξενοδοχειακό Επιμελητήριο, με διπλοασφαλίσεις των μελών και με το να τους παίρνετε τη δικαιοδοσία που είχαν –και άριστα μέχρι τώρα- της κατηγοριοποίησης των δωματίων τους και με το να τα πηγαίνετε στους ξενοδόχους. Αλλά θα πούμε περισσότερα στην κατ’ άρθρο συζήτηση.
Και έρχομαι στο θέμα περίφημων «εκπαιδευόμενων». Και επειδή λέτε μονίμως ότι κάνουμε κριτική χωρίς να δίνουμε προτάσεις, ακούστε την πρόταση η οποία δόθηκε από τον Πρόεδρο του Ξενοδοχειακού Επιμελητηρίου Ρόδου. Προτάθηκε, λοιπόν, να δώσετε άδειες για συγκεκριμένο αριθμό εκπαιδευομένων από τις κεντροευρωπαϊκές χώρες. Δώστε κάρτες οι οποίες θα είναι στο στήθος αυτών των εργαζομένων, πεντακόσιες, χίλιες και μέχρι εκεί. Για να μπορούμε να ελέγξουμε από εκεί και πέρα μέσω και των Επιθεωρήσεων Εργασίας τη μαύρη εργασία των τριακοσίων ευρώ με δωδεκάωρη απασχόληση.
Όμως, δεν θέλετε να κάνετε ούτε αυτό, την ώρα μάλιστα που δεν υπάρχει και καμμία παρέμβασή σας για τις χιλιάδες στρατιές των εργαζομένων στα ξενοδοχεία που είναι απλήρωτοι και πέντε και έξι και επτά και οκτώ μήνες, ακόμα και από πέρυσι.
Και έρχομαι στα κρουαζιερόπλοια. Χάσαμε τα κρουαζιερόπλοια. Τερματικός σταθμός είναι πλέον η Κωνσταντινούπολη. Εμείς χάσαμε την ιστορία των κρουαζιερόπλοιων – και ελέω του ΠΑΣΟΚ. Γιατί η Νέα Δημοκρατία επί Κεφαλογιάννη –αν θυμάμαι καλά- είχε θεσμοθετήσει την επιδότηση της ασφάλισης των Ελλήνων ναυτικών και εργαζομένων εκεί –ξενοδοχειακών και μη- υπό την προϋπόθεση να μπουν ελληνικές σημαίες. Μπήκαν, λοιπόν, οι ελληνικές σημαίες, αλλά μετά η επόμενη κυβέρνηση αρνήθηκε να καταβάλει τα ασφάλιστρα, με αποτέλεσμα το ΝΑΤ να κυνηγάει τους πλοιοκτήτες.
Μάλιστα, στη Ρόδο μού παραπονέθηκαν ότι δεν το παίρνω τοις μετρητοίς. Σας το μεταφέρω, για να το λάβετε υπ’ όψιν σας. Η Ρόδος είχε κάποτε –μέχρι πέρυσι, πρόπερσι, αντιπρόπερσι- οκτακόσιες προσεγγίσεις. Φέτος έχει γύρω στις διακόσιες πενήντα. Τόσες τις υπολογίζουν. Οι Ροδίτες παρατηρούν ότι έχουν αυξηθεί οι προσεγγίσεις των κρουαζιερόπλοιων στην Κρήτη, εάν αυτό μπορεί να σας λέει κάτι σε ό,τι αφορά τον υπαινιγμό τους. 
Απλά στατιστικά στοιχεία. Δεν ξέρω αν αληθεύουν ή όχι. Σημειώστε το. Και η απάντηση δεν θα αφορά εμένα, θα αφορά εκείνους οι οποίοι γκρίνιασαν. Διότι στη Ρόδο, για παράδειγμα, ανεβαίνοντας στην παλιά πόλη, μου είπαν «πολύ ωραία τα δεκαεπτά, δεκαοκτώ εκατομμύρια τουρίστες! Λεφτά στην τσέπη τους έχουν;» Διότι φέτος μου παραπονέθηκαν ιδιαίτερα για το γεγονός ότι έχουμε μεν τουρίστες, αλλά δεν έχουμε τουρίστες με ένα ευρώ στην τσέπη τους. Άρα δεν είναι μόνο θέμα ποσόστωσης. Είναι και θέμα ποιότητας τουρισμού. 
Είστε Υπουργός Τουρισμού. Σας απασχόλησαν οι παράπλευρες απώλειες, για να το πω έτσι; Πήγατε ποτέ σε ένα αεροδρόμιο –και μάλιστα διεθνές- απ’ όπου φεύγουν τα τσάρτερ μεταφέροντας χιλιάδες κόσμου κάθε μέρα, για να δείτε εάν υπάρχει οργανωμένο ιατρείο ή εάν υπάρχει έστω και ένας ιατρός να υπηρετεί εκεί δια παν ενδεχόμενο, όταν χιλιάδες επιβάτες πηγαινοέρχονται; Όχι. 
Μιλάτε για ιατρικό τουρισμό, αλλά σας απασχολεί εάν στα νησιά τα νοσοκομεία έχουν τις πλήρεις υποδομές; Διότι ο τουρίστας ο οποίος έρχεται, θέλει να αισθάνεται και ασφαλής. 
Δεν θα μιλήσω σήμερα για την επίσημη φοροδιαφυγή με τις χορηγίες τις οποίες έχετε επινοήσει. Θα σας μιλήσω, όμως, για τις μαρίνες. Γιατί το πλοίο χάθηκε στη δεκαετία του ΄80. Ήταν από τις πρώτες πράξεις του ΠΑΣΟΚ το να μη θελήσει να πάμε στον ελιτίστικο τουρισμό με τις μαρίνες. Χάσαμε τότε όλη αυτήν την ιστορική ευκαιρία. Οι Τούρκοι από την απέναντι πλευρά έκτισαν τις απίστευτες μαρίνες και εμείς τώρα εκχωρούμε τις δικές μας μαρίνες σε εταιρείες τουρκικών συμφερόντων, όπου μέσα σε όλα, κυρία Υπουργέ, υπάρχει ως μέτοχος και το Μετοχικό Ταμείο του Στρατού της Τουρκίας. Και αυτό δεν έχει απασχολήσει καθόλου. Μιλάω για Φλοίσβο, για Λευκάδα, για Κέρκυρα. Δεν θα αναφερθώ στο 4951 της Μυτιλήνης. Θα αναφέρω, όμως, ότι ευτυχώς οι Ένοπλες Δυνάμεις, το Πεντάγωνο, απ’ ό,τι έχω καταλάβει, έχουν μπλοκάρει μέχρι στιγμής τη διαδικασία πώλησης του Πυθαγορείου. 
Για το all inclusive σάς μίλησαν. Θλίψη σε ό,τι αφορά ταξιτζήδες, μικρομάγαζα και ό,τι μπορείτε να φανταστείτε στις περιοχές γύρω από αυτά τα all inclusive στα βραχιολάκια ξενοδοχεία. 
Δεν θα μιλήσω, επίσης, και για το πώς η εξωτερική μας πολιτική, με την αδυναμία που έχουμε να διαφοροποιηθούμε, βρε παιδί μου, από την Ευρωπαϊκή Ένωση, μας έχει πληγώσει τουριστικά. Θα ήθελα πολύ να ξέρω στατιστικά στοιχεία σε ό,τι αφορά την εισροή Ρώσων τουριστών φέτος. Γιατί μη μου πείτε ότι οι Ρώσοι δεν είναι θυμωμένοι μαζί μας σε σχέση με το πώς τους έχουμε χειριστεί. Αντίθετα, δεν κρατήσαμε ούτε καν ισορροπίες στο ουκρανικό θέμα. 
Επίσης, επειδή είστε Υπουργός Τουρισμού, σας παρακαλώ –ιδιαίτερα σας προτρέπω- να πάτε στην Κεραμωτή. Η Κεραμωτή είναι η πύλη εισόδου στη προς Θάσο. Ανήκει στον Νομό Καβάλας. Ως Υπουργός Τουρισμού πηγαίνετε να ελέγξετε τον λιμενικό σταθμό που βρίσκεται εκεί. Θα μπείτε μέσα, κυρία Υπουργέ, και επειδή έχετε μία ποιότητα, θα πάρετε δρόμο να φύγετε από την ποντικίλα που αναδύει το συγκεκριμένο λυόμενο, που είναι εκεί τοποθετημένο από το 1976, με ποντίκια να σαπίζουν μέσα στο λιμενικό σταθμό, αφού έχουν φάει τα καλώδια, δημιουργώντας, βέβαια, συνθήκες απάνθρωπες και για τους λιμενικούς που υπηρετούν εκεί, αλλά και για τους τουρίστες που θέλουν να πάνε να εξυπηρετηθούν. 
Από εκεί και πέρα, θα σας βάλω –με τίτλους- και δυο-τρία ζητήματα, που μου τα έχουν πει οι ξενοδόχοι απ’ όλη την Ελλάδα που γυρίζω. Ένα σχετικό σημείωμα είχα πάρει και από τους ξενοδόχους της Κω. 
Πνευματικά – συγγενικά δικαιώματα: Πρέπει να προασπιστεί, βεβαίως, το πνευματικό και συγγενικό δικαίωμα του κάθε δημιουργού. Όμως, εδώ γίνεται ένα πάρτι απίστευτο, το οποίο πλέον γονατίζει την κάθε επιχείρηση και πόσο μάλλον την ξενοδοχειακή. 
Θα σας πάω σε ένα θέμα το οποίο αφορά τη στήριξη των μικρομεσαίων επιχειρήσεων χαμηλών κατηγοριών. Μιλάμε για ένα και δύο και τρία αστέρια. Διότι το τελευταίο διάστημα όλα τα νομοσχέδια τουρισμού φαίνονται ευνοϊκά προς τα καταλύματα τεσσάρων και πέντε αστέρων και παραγκωνίζουν όλα τα υπόλοιπα. Δηλαδή, δίδονται κίνητρα για τις ανακαινίσεις σε ξενοδοχεία υψηλών κατηγοριών και όχι στα υπόλοιπα, εκτός από αυτά που θα γίνουν τεσσάρων αστέρων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Άλλο θέμα είναι η φορολόγηση των επιχειρήσεων. Έχετε σκεφτεί, πέρα από την προκαταβολή του 80%, τι φορολογούνται οι τουριστικές επιχειρήσεις, τι πληρώνουν; Ο Τούρκος δουλεύει με 8%. Εμείς με πόσο τοις εκατό δουλεύουμε; Και θα δεχθείτε ως Κυβέρνηση να αυξηθεί ο ΦΠΑ στα όρια της ηπειρωτικής χώρας, ενώ ισχύει μειωμένος στην περιοχή του Αιγαίου; 
Σε ό,τι αφορά τους ξεναγούς, θα αναφερθώ αύριο, στην κατ’ άρθρο συζήτηση. Και αναφέρομαι στις σπάνιες γλώσσες.
Μετά είναι το θέμα με τις ξενοδοχειακές μονάδες –και κλείνω, κύριε Πρόεδρε- δυναμικότητας κάτω των τριακοσίων κλινών που μεταφέρονται στον Πειραιά. Εντάξει, fast track διαδικασίες, για την έκδοση αδειών να έρθουν στον Πειραιά οι άνθρωποι. Καμμία αντίρρηση. Όμως, για να βγάλουν το καθημερινό χαρτί γιατί πρέπει να έρχονται στον Πειραιά αυτές οι ξενοδοχειακές μονάδες; Γιατί; Γιατί, δηλαδή, σαρώσατε και κλείσατε τις τοπικές τουριστικές υπηρεσίες; Γιατί το κάνατε αυτό; 
Από εκεί και πέρα, θα βάλω και το τελευταίο ζήτημα που είναι ο κώδικας δεοντολογίας του Συνδέσμου Φαρμακευτικών Επιχειρήσεων Ελλάδος, που δεν θέλουν να έχουν συνέδρια Ιούλιο, Αύγουστο και Σεπτέμβριο, αν θυμάμαι καλά και έγινε εξαίρεση μόνο για τις πρωτεύουσες νομών. Ωραία το εξαιρέσατε! Η Ρόδος να έχει και η Κως να μην έχει, για παράδειγμα. Παράδειγμα σας το φέρνω αυτό.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Βάζω, λοιπόν, μερικά προαπαιτούμενα σε αυτήν τη συζήτηση. Λυπάμαι εάν ύψωσα κάποιες στιγμές την ένταση της φωνής μου. Όπως, όμως, είπε και ο εισηγητής μας εμείς θα καταψηφίσουμε το νομοσχέδιο, γιατί θεωρούμε ότι ένα νομοσχέδιο το οποίο έρχεται ντάλα καλοκαίρι, την ώρα που είμαστε στη μέση της τουριστικής περιόδου και το οποίο έχει από τα σαράντα τρία άρθρα, αν θυμάμαι καλά, τριάντα δύο τροπολογίες, δεν μπορεί σε καμμία περίπτωση να θεωρήσουμε ότι είναι ένα νομοσχέδιο το οποίο φτιάχτηκε με σκέψη. Σαφέστατα φτιάχτηκε στο γόνατο και προφανώς και σε ωραίο γόνατο.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Τον λόγο έχει ο κ. Τριαντάφυλλος, Κοινοβουλευτικός Εκπρόσωπος του ΠΑΣΟΚ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κύριε Πρόεδρε.
Κυρία Υπουργέ, κυρίες και κύριοι Βουλευτές, θα ξεκινήσω την ομιλία μου κι εγώ αναφερόμενος στο τραγικό γεγονός που συμβαίνει στην Παλαιστίνη, σε μια ανθρωπιστική καταστροφή, σε μια επίθεση χωρίς έλεος, σε εικόνες φρίκης που βλέπουμε όλοι μέσω διαδικτύου ή στις οθόνες των τηλεοράσεών μας.
Πιστεύουμε κι εμείς ως ΠΑΣΟΚ ότι πρέπει να υπάρξει άμεση, εδώ και τώρα εκεχειρία, ειρήνη στην περιοχή, να προχωρήσουν οι διαδικασίες που προτείνει ο ΟΗΕ, η λεγόμενη «πρόταση της Αιγύπτου» και αμέσως να προχωρήσουν οι συνομιλίες. Δεν είναι δυνατόν ο πολιτισμένος κόσμος, όλοι εμείς που πιστεύουμε στον ανθρωπισμό και στη δημοκρατία, στην ειρήνη και στην ελευθερία, να ανεχόμαστε καθημερινά δεκάδες παιδιά να χάνουν τη ζωή τους στην Παλαιστίνη.
Ο ελληνικός λαός έχει σταθεί τις τελευταίες δεκαετίες αλληλέγγυος στον αγώνα του παλαιστινιακού λαού. Και αυτή την ιστορία της αλληλεγγύης, της φιλίας, της ειλικρινούς φιλίας, η Βουλή των Ελλήνων και πιστεύω όλα τα κόμματα που εκπροσωπούνται στη Βουλή των Ελλήνων, είναι εδώ για να την υποστηρίξουν.
Κυρία Υπουργέ, φέρνετε ένα νομοσχέδιο ένα χρόνο μετά το προηγούμενο νομοσχέδιο, το οποίο επίσης ήταν σε θετική κατεύθυνση. Συζητούμε σήμερα ξανά για το πώς μπορούμε να αναβαθμίσουμε το τουριστικό προϊόν της χώρας, σε μια περίοδο κατά την οποία η χώρα μας έχει ανάγκη από όλους τους πόρους που μπορεί να αξιοποιήσει προκειμένου να βγούμε από τη δύσκολη οικονομική συγκυρία. Διότι όπως πολύ σωστά έχουν πει πολλοί άνθρωποι εντός και εκτός Κοινοβουλίου, στην παρούσα συγκυρία έχουμε ανάγκη να αξιοποιήσουμε όλες εκείνες τις δυνατότητες της χώρας, οι οποίες μένουν ανεκμετάλλευτες και στις οποίες μπορούμε να στηρίξουμε μια αναπτυξιακή πορεία που θα βγάλει την ελληνική κοινωνία από την οικονομική στενωπό. 
Νομίζω ότι τρεις παράγοντες είναι αυτοί στους οποίους μπορούμε να σταθούμε όταν συζητάμε εδώ μέσα για ένα νομοσχέδιο σχετικά με την τουριστική μας ανάπτυξη. 
Ο πρώτος παράγοντας έχει να κάνει με το σεβασμό στο φυσικό περιβάλλον το οποίο δεν μπορεί να θίγεται. Είναι πόλος έλξης ο αιγιαλός, η παραλία, η θάλασσά μας, τα βουνά μας. Το φυσικό περιβάλλον της χώρας μας είναι εκείνο το οποίο έλκει τους τουρίστες απ’ όλα τα μέρη της γης που επισκέπτονται τη χώρα μας. 
Ο δεύτερος παράγοντας είναι ο πολιτισμός μας, όχι μόνο ο αρχαίος αλλά και ο νεότερος πολιτισμός της χώρας, όλα αυτά που δημιούργησαν οι γενιές που πέρασαν στη χώρα μας, κάτι που έχουμε υποχρέωση και συμφέρον να διατηρήσουμε και να προβάλουμε προκειμένου να αποτελέσουμε ακόμα σημαντικότερο τουριστικό προορισμό, να προσελκύσουμε περισσότερο τουρισμό στη χώρα μας. 
Φυσικά, όμως, υπάρχει και ένας τρίτος παράγοντας που έχει να κάνει με την προστασία των επενδύσεων, δηλαδή με την προστασία τού να μπορέσει κάποιος να επενδύσει τα χρήματά του και αυτά να έχουν μία απόδοση, δηλαδή να μπορέσει να υπάρξει μία βιώσιμη ανάπτυξη στον τουριστικό τομέα στη χώρα μας με τα δύο προηγούμενα χαρακτηριστικά, με σεβασμό στο φυσικό περιβάλλον, αλλά ταυτόχρονα και με σεβασμό στον πολιτισμό μας και στην ιστορία του τόπου.
Νομίζω ότι η προστασία του περιβάλλοντος είναι το ζητούμενο συνεχώς. Είναι μία διαδικασία εξελικτική. Δεν θα τελειώσει ούτε με το παρόν νομοσχέδιο, ούτε ενδεχομένως και με το επόμενο ή το μεθεπόμενο. Μονίμως πρέπει να απλοποιείται η διαδικασία. Η τεχνολογία βοηθάει στο να μπορέσουμε να απλοποιήσουμε τις διαδικασίες. Εμείς, όμως, έχουμε την υποχρέωση να μην προσθέτουμε διοικητικά βάρη, να μην προσθέτουμε γραφειοκρατία με τους νόμους που προτείνουμε και ψηφίζουμε. 
Βεβαίως, ταυτόχρονα με τη μείωση της γραφειοκρατίας πρέπει να αναπτύξουμε ακόμα περισσότερο –έχουν γίνει αρκετά βήματα- τον τομέα της εκπαίδευσης του προσωπικού, να αναπτύξουμε ακόμα περισσότερο όλα εκείνα τα εφόδια τα οποία χρειάζεται να έχει το προσωπικό το οποίο ασχολείται με τον τουρισμό. Αυτό το προσωπικό δεν είναι άλλο από τους ξενοδοχοϋπαλλήλους, από τους ανθρώπους οι οποίοι απασχολούνται και εργάζονται καθημερινά στα ξενοδοχεία, στις καφετέριες, στα τουριστικά μαγαζιά, στις μικρομεσαίες επιχειρήσεις οι οποίες έρχονται σε επαφή με τον τουρίστα και που αποτελούν ουσιαστικά το πρόσωπο της χώρας. Αυτοί εκπροσωπούν τη χώρα μας στον τουρισμό, αυτοί ουσιαστικά αποτελούν το πρόσωπο του ελληνικού τουρισμού, αυτούς βλέπει ο τουρίστας. Και νομίζω ότι πολλές φορές πρέπει να στεκόμαστε ακόμα πιο κοντά και να βοηθάμε κι εμείς από τη δική μας πλευρά ώστε να καταρτίζονται αυτοί οι άνθρωποι με σεμινάρια και με εκπαίδευση στις συγκεκριμένες σχολές.
Κυρία Υπουργέ, όπως γνωρίζετε, το 2011 είχε εισέλθει για πρώτη φορά ο όρος των σύνθετων τουριστικών καταλυμάτων. Τότε ήταν μία πρωτοπόρα διαδικασία που νομίζω ότι εξελίχθηκε και με τον περυσινό νόμο που ψηφίσαμε στη Βουλή. Νομίζω ότι έρχονται συγκεκριμένες διατάξεις οι οποίες βελτιώνουν ακόμα περισσότερο το συγκεκριμένο τουριστικό μας προϊόν. Νέες ρυθμίσεις ήλθαν και πέρυσι. Στις 30 Ιουλίου συζητούσαμε για το συγκεκριμένο νομοσχέδιο που έγινε ο ν. 4179/2013 και νομίζω ότι και τότε ήταν σε θετική κατεύθυνση οι συγκεκριμένες ρυθμίσεις.
Υπάρχουν, όμως, κάποιες παρατηρήσεις για το συγκεκριμένο υπό συζήτηση νομοσχέδιο.
Πρώτη παρατήρηση. Υπάρχει και σχετική τροπολογία που έχουν καταθέσει ο κ. Σηφουνάκης και ο κ. Μωραΐτης: Νομίζω ότι στα σύνθετα τουριστικά καταλύματα πρέπει να είμαστε σαφείς και πρέπει να γνωρίζουμε ότι το συγκεκριμένο τουριστικό προϊόν με πενήντα στρέμματα έκταση ως προϋπόθεση, δεν μπορεί να αναπτυχθεί στη νησιωτική Ελλάδα. Έχετε συγκεκριμένα υπομνήματα τα οποία έχουν έλθει από τον επιμελητηριακό κόσμο της χώρας, από τα νησιωτικά επιμελητήρια. Τοποθετήθηκαν εδώ και συνάδελφοι από άλλους χώρους, όχι μόνο από μας. Νομίζω ότι είναι σαφές ότι πρέπει να υπάρξει μία διαφοροποίηση ανάμεσα στα σύνθετα τουριστικά καταλύματα που αναπτύσσονται στην ηπειρωτική Ελλάδα και σε εκείνα τα οποία αναπτύσσονται στη νησιωτική Ελλάδα και βεβαίως εκεί να υπάρξει περιορισμός των στρεμμάτων που απαιτούνται προκειμένου να αναπτυχθούν τα σύνθετα τουριστικά καταλύματα. Εμείς προτείνουμε τριάντα στρέμματα ή ακόμα και είκοσι προκειμένου να έχουν τη δυνατότητα και οι νησιωτικές ξενοδοχειακές επιχειρήσεις να αναπτύξουν ένα τέτοιο τουριστικό προϊόν κρίσιμο όχι μόνο για τη δική τους ανάπτυξη, αλλά και για την ανάπτυξη των νησιωτικών περιοχών και τη διεύρυνση της τουριστικής περιόδου.
Επίσης, είναι σημαντική η παρατήρηση ότι δεν είναι δυνατόν την κατάταξη των ξενοδοχειακών επιχειρήσεων να την κάνει το Ξενοδοχειακό Επιμελητήριο Ελλάδος. Και αυτό όχι μόνο διότι υπάρχει μια συγκέντρωση λόγω του ότι το Ξενοδοχειακό Επιμελητήριο Ελλάδος έχει ουσιαστικά δύο σημεία στα οποία υπάρχουν γραφεία, δηλαδή Αθήνα και Θεσσαλονίκη, αλλά κυρίως επειδή τα επιμελητήρια που υπάρχουν σε όλους του νομούς έχουν τις υποδομές, τη διοικητική υποστήριξη και μπορούν να κάνουν τις συγκεκριμένες κατατάξεις κατά τρόπο άρτιο, αντικειμενικό και χωρίς καμμία πλημμέλεια. Επομένως, θεωρούμε πως παράλληλα με το Ξενοδοχειακό Επιμελητήριο πρέπει να προστεθούν και τα κατά τόπους αρμόδια επιμελητήρια. 
Κυρία Υπουργέ, υπάρχει επίσης ένα ζήτημα σε σχέση με την ανάθεση των συμβάσεων του ΕΟΤ, το ρόλο του οποίου εξήρατε εσείς, κάτι με το οποίο κι εμείς συμφωνούμε. Θεωρούμε πως μέσα από τη δραστηριοποίηση του ΕΟΤ, μέσα από την επιχειρησιακή του δράση, μέσα από ένα σύγχρονο πλαίσιο προβολής της Ελλάδας, ο ΕΟΤ συμβάλλει στο να έχουμε αυτήν την ανάκαμψη στον τουρισμό στη χώρα μας, μαζί βεβαίως με την πολιτική σταθερότητα που έχει επικρατήσει τα τελευταία χρόνια στη χώρα μας και την κοινωνική ειρήνη η οποία ουσιαστικά προβάλλει προς τα έξω ένα διαφορετικό πρόσωπο, ένα πρόσωπο μιας Ελλάδας που περπατάει δύσκολα, αλλά περπατάει ομαλά, που αντιμετωπίζει δυσκολίες, που, όμως, οι πολίτες της θέλουν τον τουρισμό και δεν τον εκδιώχνουν με συνεχείς –αν θέλετε- μολότοφ και εικόνες οι οποίες απομακρύνουν τον τουρισμό από τη χώρα μας. 
Αυτή η κατοχύρωση, νομίζω, της μεγάλης προσπάθειας, της κοινωνικής ειρήνης, της κοινωνικής συμμαχίας για να προβάλουμε τη χώρα μας προς τα έξω από τους απλούς πολίτες, βοήθησε πάρα πολύ. Όμως, ταυτόχρονα και οι ξενοδόχοι και οι υπάλληλοι και ο ΕΟΤ έπαιξαν καθοριστικό ρόλο. Πρέπει, όμως, να είμαστε σαφείς εδώ. Δεν μπορούμε να επιτρέψουμε ως Έλληνες πολιτικοί και Έλληνες πολίτες να λειτουργήσουν προμήθειες ή συμβάσεις κατά παρέκκλιση, κατ&apos; εξαίρεση της ελληνικής νομοθεσίας. Ο Έλληνας πολίτης έχει πληρώσει πολύ ακριβά τις κατ&apos; εξαίρεση συμβάσεις για να τις επιτρέψουμε τώρα τον καιρό της κρίσης. 
Αντιλαμβάνομαι την ευελιξία που πρέπει να υπάρχει. Όμως, αυτό πρέπει να είναι καθορισμένο, πρέπει να υπάρχει συγκεκριμένο πλαίσιο και πάνω σε αυτό να μπορέσουμε να δώσουμε και εμείς τη συναίνεσή μας ως Βουλή των Ελλήνων.
Και, βεβαίως, ο ρόλος του ΕΟΤ είναι πάρα πολύ σημαντικός ως κεντρικός φορέας μιας καμπάνιας για την προβολή της χώρας. Όμως, ταυτόχρονα δεν μπορούμε να γυρίσουμε στον συγκεντρωτισμό. Δηλαδή, ο ΕΟΤ δεν μπορεί να εγκρίνει ουσιαστικά τον τρόπο που μια περιφερειακή αυτοδιοίκηση ή ένας μεγάλος δήμος σε μια νησιωτική περιοχή, μια τουριστική περιοχή θα προβάλει την περιοχή του. Αυτό είναι ένα ζήτημα και της τοπικής αυτοδιοίκησης. Άπτεται των βασικών αρμοδιοτήτων της τοπικής ανάπτυξης, της «τοπικότητας», αν θέλετε. Και με αυτήν την έννοια δεν είναι δυνατόν να απαιτείται, σύμφωνα με το νόμο, η σύμφωνη γνώμη του ΕΟΤ προκειμένου να προβαίνει στη σύναψη συμβάσεων σχετικά με την τουριστική διαφήμιση της περιοχής του. 
Κυρία Υπουργέ, στις 30 Ιουλίου του 2013 σας είχα επισημάνει το εξής -συζητούσαμε τότε στο ν. 4179 τις διατάξεις για τον αλιευτικό τουρισμό- ότι έχω καταθέσει και σε εσάς πάρα πολλές ερωτήσεις σχετικά με τον αλιευτικό τουρισμό. Και αυτό γιατί θεωρώ ότι είναι ένας τρόπος ανάπτυξης στις περιοχές, κυρίως τις νησιωτικές και βεβαίως στους μικρομεσαίους ανθρώπους, στους ανθρώπους οι οποίοι διαθέτουν μια βάρκα και μπορούν να ενταχθούν σε αυτό το είδος του τουρισμού.
Είχα πει σε εκείνη τη συνεδρίαση, στις 30 Ιουλίου, ότι απαιτείται από εδώ και πέρα πολύ σκληρή δουλειά προκειμένου να γίνει πραγματικότητα η διάταξη που ψηφίζουμε. Δυστυχώς, ένα χρόνο περίπου μετά ο αλιευτικός τουρισμός ακόμα αποτελεί στόχο για την ελληνική πολιτεία, όχι με δική σας ευθύνη, αλλά με τη χρόνια παθογένεια που έχουμε ως ελληνικό πολιτικό σύστημα, δηλαδή με τη χρόνια παθογένεια των κυβερνήσεων. Δυστυχώς οι πολλές κοινές υπουργικές αποφάσεις, οι πολλές υπουργικές αποφάσεις συνήθως καταλήγουν να καθυστερεί ο νόμος στην εφαρμογή του. 
Και έρχομαι σε αυτό που θεωρώ ότι είναι πολύ σημαντικό. Να λάβουμε τα μαθήματά μας από το παρελθόν. Ο αλιευτικός τουρισμός καθυστέρησε λόγω αυτής της πολυπλοκότητας στις υπουργικές αποφάσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κύριε Πρόεδρε, θα χρειαστώ δύο λεπτά περισσότερα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, όμως περισσότερα από δύο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Θα προσπαθήσω να είμαι στο χρόνο μου. 
Λέω λοιπόν το εξής: Έρχεται μια διάταξη, την οποία νομοτεχνικά την βελτιώσατε, σχετικά με τα ναύδετα. Όπως ίσως γνωρίζετε, στο νομοσχέδιο του Υπουργείου Ναυτιλίας και Αιγαίου για τo θαλάσσιο τουρισμό είχαμε καταθέσει ως Κοινοβουλευτική Ομάδα του ΠΑΣΟΚ σχετική τροπολογία για τα ναύδετα στον Υπουργό. Ο Υπουργός εδώ μέσα στην Ολομέλεια είπε ότι είναι ένα ζήτημα του Υπουργείου Τουρισμού και θα το δούμε όταν θα έρθει η ώρα του στο Υπουργείο Τουρισμού σε συνεννόηση με τον αρμόδιο Υπουργό.
Σήμερα φέρνετε ένα άρθρο το οποίο περιλαμβάνει δύο κοινές υπουργικές αποφάσεις, μία κοινή υπουργική απόφαση τεσσάρων Υπουργών και μία άλλη τριών Υπουργών. Και αφού τελειώσουμε με αυτές τις δύο κοινές υπουργικές αποφάσεις θα πρέπει να έχουμε μια απόφαση ενός γενικού γραμματέα, αφού προηγηθεί η εισήγηση μίας αρχής ενός γενικού γραμματέα και δύο υπηρεσιών. Αυτό το άρθρο ουσιαστικά σημαίνει ότι δεν θα έχουμε ποτέ ναύδετα στη χώρα. Δεν θα έχουμε ποτέ ναύδετα, αγκυροβόλια, ρεμέτζα εκεί που τα χρειαζόμαστε. Και πού είναι; Είναι στις μικρομεσαίες επιχειρήσεις. Ναι, στη χωροθέτηση, ναι στην οριοθέτηση των θαλάσσιων ζωνών, όμως όχι στο να μην έχουμε στο τέλος τον πολύ απλό, τον πολύ φιλικό προς το περιβάλλον τουρισμό, αυτόν δηλαδή που κάποιος μπορεί να αγκυροβολεί σε μία παραλία, σε έναν όρμο προστατευμένο, που ουσιαστικά δίνει δουλειά σε έναν μικρομεσαίο ο οποίος μπορεί να έχει μια καντίνα σε συγκεκριμένη ακτή.
Βεβαίως, κλείνω, κυρία Υπουργέ, λέγοντας ότι το επάγγελμα του ξεναγού είναι ένα επάγγελμα το οποίο έχει άμεση σχέση με την προβολή της Ελλάδας, με τον τουρισμό μας. Επομένως, οι περιορισμοί οι οποίοι τίθενται σε σχέση με τη διαφάνεια της λειτουργίας του είναι αναγκαίοι προκειμένου να μπορεί και ο τουρίστας να λαμβάνει τις σωστές υπηρεσίες και ταυτόχρονα να μην δημιουργούνται άλλου είδους διαδικασίες, τις οποίες ο νομοθέτης κατά το παρελθόν προσπάθησε -και νομίζω πέτυχε- να απαγορεύσει.
Με αυτήν την έννοια και με αυτές τις παρατηρήσεις νομίζω ότι αύριο στη συζήτηση επί των άρθρων θα έχουμε τη δυνατότητα και εσείς να προχωρήσετε στις αναγκαίες νομοτεχνικές βελτιώσεις και εμείς βεβαίως να καταθέσουμε συγκεκριμένες προτάσεις τις οποίες ελπίζω να τις κάνετε δεκτές.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Τον λόγο έχει ο κ. Τσούκαλης, Κοινοβουλευτικός Εκπρόσωπος της Δημοκρατικής Αριστεράς.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κύριε Πρόεδρε.
Ακούγοντας τις τοποθετήσεις των Κοινοβουλευτικών Εκπροσώπων και όχι μόνο, θα ήθελα σας παρακαλώ πολύ, κύριε Πρόεδρε, να συστήσω μέσω υμών ψυχραιμία και νηφαλιότητα στη χρήση κάποιων όρων και κάποιων εννοιών. Κυρίως πρέπει να συνειδητοποιήσουμε, κυρίες και κύριοι συνάδελφοι, ότι συζητάμε στο ελληνικό Κοινοβούλιο ένα θέμα το οποίο θα έπρεπε αν μη τι άλλω να αποκτά διαστάσεις υπερκομματικές και διαστάσεις έξω από τη μιζέρια της διαχείρισης κρίσης.
Γιατί το λέω αυτό; Απευθύνομαι βεβαίως και στην κυρία Υπουργό. Εάν όλα τα δεδομένα, τα οποία ανάγονται στον τουρισμό και γενικότερα στην προβολή της χώρας, δεν τοποθετούνται στη σωστή τους διάσταση, υπάρχει περίπτωση κάποια στιγμή να κληθούμε και να αναλογιστούμε και να προβληματιστούμε για ποιο λόγο κατέρρευσε ένα οικοδόμημα.
Κυρίες και κύριοι συνάδελφοι, ζούμε σε μια χώρα που πάρα πολλοί, εκατομμύρια κάτοικοι αυτού του πλανήτη τη θεωρούν ευλογημένη, με τεράστια συγκριτικά πλεονεκτήματα, με τα πλέον ατράνταχτα brand name σε όλη την υφήλιο. Δεν χρειάζεται να αναφερθώ σε ένα-ένα από αυτά. Θα πω χαρακτηριστικά ότι όλες οι επιστήμες οι γνωστές αυτή τη στιγμή σε όλο τον κόσμο έχουν πρωταρχική αναφορά σε κάποιον κορυφαίο Έλληνα φιλόσοφο, επιστήμονα ή οτιδήποτε άλλο. 
Με αυτό, λοιπόν, το ατράνταχτο brand name οδηγήθηκε η χώρα από την πολιτική εξουσία της εποχής εκείνης στους Ολυμπιακούς Αγώνες. Να θυμίσω ότι οι Ολυμπιακοί Αγώνες είχαν αναληφθεί με το όραμα, με την υπόσχεση ότι θα αποτελέσει το big bang για την αναγνωρισιμότητα της χώρας σε όλο τον πλανήτη και ως αφετηρία για μια σταθερή, για μια αδιαμφισβήτητη ανάπτυξη του  τουριστικού προϊόντος. 
Πέντε χρόνια μετά το πέρας των Ολυμπιακών Αγώνων μπήκαμε στη μεγάλη περιπέτεια της κρίσης. Κύριε Πρόεδρε, και εσείς προσωπικά έχετε ασχοληθεί με τα ολυμπιακά ακίνητα και με όλη εκείνη την περίοδο. Εννοώ μέσω της Προεδρίας στην Επιτροπή του Βατοπεδίου όπου είχαμε ασχοληθεί και με εκείνα τα θέματα.
Φτάσαμε σε ένα σημείο, λοιπόν, να μπούμε σε αυτήν την περιπέτεια. Εν τω μεταξύ στο ενδιάμεσο διάστημα να θυμίσω -αν κάνω λάθος, να με διορθώσουν οι έγκριτοι και οι έγκριτες σύμβουλοι της κυρίας Υπουργού- ζούσαμε την τουριστική περίοδο χρόνος μπαίνει χρόνος βγαίνει, πώς θα αυξήσουμε, θα διατηρήσουμε, να μην διαταραχθούν κάπως οι ισορροπίες και φτάσαμε το ’12 στην τρικομματική κυβέρνηση, την χειρότερη απ’ όλες περίοδο και λόγω της πολιτικής αστάθειας -όπως είπε και ο Κοινοβουλευτικός Εκπρόσωπος της Νέας Δημοκρατίας- και φθάσαμε το 2013, κυρία Υπουργέ, πραγματικά που είχαμε την είχαμε την έκρηξη την τουριστική, μία έκρηξη η οποία συνεχίζεται και φέτος και αυτό μας χαροποιεί. Γιατί το να βλέπουμε και να ζούμε σε αυτήν εδώ τη χώρα με συμπολίτες μας απ’ όλα τα μήκη και τα πλάτη του πλανήτη και να υπάρχει μία κίνηση μέσα σε αυτό το ζοφερό περιβάλλον είναι κάτι το ενθαρρυντικό. 
Εδώ θέλω να πω, κύριε Καραγκούνη, ότι δεν μπορούν να συμποσούνται τα όχι στο νομοσχέδιο. Γιατί εμείς ξεκινάμε την αξιολόγησή μας σε αυτό το νομοσχέδιο από το πραγματικό μας ενδιαφέρον να αποκτήσει βιωσιμότητα αυτή η εξέλιξη, δηλαδή έχουμε αγωνία αν και του χρόνου θα έχουμε την ίδια εξέλιξη στον τουρισμό. Γιατί, όπως πολύ σωστά είπατε, δεν ξέρω αν το είπατε προκειμένου να ενισχύσετε τον ισχυρισμό σας, ακριβώς λόγω της αστάθειας του περιγύρου η χώρα απέκτησε αυτό το μπαμ. Αυτό πρέπει να το ομολογήσουμε και αφού το ομολογήσουμε να δούμε πώς μπορούμε να διατηρήσουμε αυτά τα δεδομένα για τη χώρα, γιατί πρέπει να ομολογήσουμε ότι η χώρα δεν είχε σχεδιασμό τουριστικό. Αυτά τα τεράστια brand name δεν τα είχε αξιοποιήσει ή αν τα αξιοποιούσε, τα αξιοποιούσε περιστασιακά και ουσιαστικά χωρίς σχεδιασμό. 
Το ερώτημα, λοιπόν, που τίθεται και θα έπρεπε να απασχολήσει τη Βουλή με τον πλέον σοβαρό τρόπο είναι το εξής: Όλα αυτά τα νομοσχέδια που έρχονται, που πολλοί τα χαρακτηρίζουν και τα θεωρούν θετικά, ότι κινούνται στη σωστή κατεύθυνση, εντάσσονται κάπου, σε ένα σχεδιασμό, σε ένα στρατηγικό σχέδιο για τον τουρισμό; Σε τελευταία ανάλυση τι είναι ο τουρισμός; Είναι αρμοδιότητα ενός Υπουργού μόνο; Ένας Υπουργός θα αποφασίζει για τα πάντα; Τι είναι ο τουρισμός, αν δεν είναι μία οριζόντια δράση που θα έπρεπε να απασχολεί όλη την Κυβέρνηση και όλη την ελληνική κοινωνία; Τι είναι οι θεματικές μορφές τουρισμού, όταν συζητάμε για θρησκευτικό τουρισμό, όταν συζητάμε για ιατρικό τουρισμό, όταν συζητάμε για καταδυτικό τουρισμό, όταν συζητάμε για αγροτουρισμό; Και πού είναι ο αρμόδιος Υπουργός, ο κ. Καρασμάνης, σήμερα; 
Κύριε Καραγκούνη, έχουμε μία τροπολογία δέκα άρθρων. Κύριε Τριαντάφυλλε, θα έπρεπε, εσείς τουλάχιστον ως ΠΑΣΟΚ να ζητήσετε αυτή η τροπολογία θα αποσυρθεί.</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Δεν μιλήσαμε για τις τροπολογίες ακόμα.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Θα έπρεπε να έρθει ως ξεχωριστό νομοσχέδιο, να γίνει διαβούλευση…</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Μιλήσαμε επί της αρχής σήμερα.</Speech>  
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αύριο θα είναι η συζήτηση επί των τροπολογιών.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, καλοδεχούμενη η παρέμβασή σας, όμως αυτή η τροπολογία, η οποία αφορά τον αγροτουρισμό και αφορά όλη την Ελλάδα όχι σημειακά, αλλά όλη την Ελλάδα, ήρθε ως τροπολογία χωρίς να τύχει της παραμικρής διαβούλευσης, χωρίς να αξιολογηθεί ούτε από τοπική αυτοδιοίκηση ούτε από αγροτικούς συνεταιρισμούς, τοπικές κοινωνίες κ.λπ.. Είναι ένα κείμενο δέκα άρθρων. 
Εάν προτείνει κάποιος την απόσυρση αυτής της τροπολογίας, προκειμένου να έρθει ως ολοκληρωμένο νομοσχέδιο και να συζητηθεί, είναι στείρα αντιπολίτευση; Το κάνουμε αποκλειστικά και μόνο λόγω του ενδιαφέροντος. Υπάρχει ένα άρθρο για τον οινοτουρισμό, το άρθρο 25, και υπάρχει και μία τροπολογία για τον αγροτουρισμό. Σε τι διαφέρουν; Ειπώθηκαν και άλλες μορφές, οι οποίες αφορούν αγροτουρισμό, διάσπαρτες, κυρίες και κύριοι συνάδελφοι. 
Μπορεί να συνεχιστεί με αυτό τον τρόπο; 
Ο βασικότερος λόγος που είπαμε όχι σε αυτό το νομοσχέδιο -το ανέφερε με λεπτομέρεια ο Θωμάς Ψύρρας στην εμπεριστατωμένη εισήγησή του- είναι ο συγκεντρωτισμός του συγκεκριμένου νομοσχεδίου, ότι τα πάντα ανάγονται και αναφέρονται στον Υπουργό, όχι στην παρούσα Υπουργό, αλλά στον εκάστοτε Υπουργό. 
Η ερώτηση είναι απλή. Πώς δέχεστε -και απευθύνομαι και στους συναδέλφους του ΠΑΣΟΚ- αυτό τον συγκεντρωτισμό σε μια πολιτική η οποία θα έπρεπε να είναι κυρίως αποκεντρωμένη και να διαχέεται σε όλο το μήκος και το πλάτος της ελληνικής επικράτειας;
Κύριε Πρόεδρε, θέλω να αναφερθώ στις αρχές οι οποίες προσδιορίζονται στην ατζέντα του 2007 του Συμβουλίου της Ευρώπης για τον τουρισμό, σε τρεις μόνο, όχι σε όλες. 
«Επίτευξη κατάλληλου βηματισμού και ρυθμού της ανάπτυξης. Το επίπεδο, ο βηματισμός και η μορφή της ανάπτυξης πρέπει να απεικονίζουν και να σέβονται το χαρακτήρα, τους πόρους και τις ανάγκες των κοινοτήτων και των προορισμών υποδοχής». Ποιος θα τα κρίνει αυτά; Ποιος είναι ο πλέον αρμόδιος, ποιος είναι πιο κοντά σε αυτούς τους προορισμούς και τις κοινότητες, ούτως ώστε να προσδιορίσει τη φέρουσα ικανότητα; 
«Μακροπρόθεσμος σχεδιασμός και αειφόρος ανάπτυξη σημαίνει μέριμνα για τις ανάγκες των μελλοντικών γενεών, καθώς επίσης και της δικής μας. Ο μακροπρόθεσμος σχεδιασμός απαιτεί ικανότητα υποστήριξης των ενεργειών διαχρονικά». 
Εδώ είναι το μεγάλο ζήτημα της βιωσιμότητας και της αειφορίας, το κατά πόσο δηλαδή φτιάχνουμε σήμερα θεσμούς ενταγμένους σε ένα ολοκληρωμένο σχέδιο το οποίο να αντέξει στους κραδασμούς ακόμα και μιας πιθανής πολιτικής αστάθειας ή και κοινωνικής αστάθειας. 
Υπάρχουν μορφές τουρισμού -το γνωρίζουμε πάρα πολύ καλά- που λόγω του χαρακτήρα τους δεν συνέχονται άμεσα ούτε με την πολιτική αστάθεια ούτε με την κοινωνική αστάθεια. Είναι κάποιοι άνθρωποι ενδιαφερόμενοι για μορφές θεματικού τουρισμού που θα πάνε στον προορισμό τους είτε έτσι είτε αλλιώς. Τη διαδρομή Compostela, παραδείγματος χάριν, στην Ισπανία θα την κάνουν έστω κι αν υπάρχει δραστηριότητα των Βάσκων. Θα την κάνουν. Αυτές τις μορφές του τουρισμού δεν τις έχουμε προσέξει. 
«Υιοθέτηση μιας ολιστικής και ολοκληρωμένης προσέγγισης. Όλες οι διάφορες επιδράσεις του τουρισμού πρέπει να ληφθούν υπ’ όψιν κατά τον σχεδιασμό και την ανάπτυξή του. Επιπλέον, ο τουρισμός πρέπει να είναι καλά ισορροπημένος και να εντάσσεται στο πλήρες φάσμα δραστηριοτήτων που επηρεάζουν την κοινωνία και το περιβάλλον». 
Κύριε Πρόεδρε, έχουμε, τέλος, την πρόσφατη ανακοίνωση της Ευρωπαϊκής Επιτροπής στο Ευρωπαϊκό Συμβούλιο με τίτλο «Ένα νέο πλαίσιο πολιτικής για τον ευρωπαϊκό τουρισμό» στις 30-6-2010, στην οποία αναφέρονται πάρα πολύ σοβαρά ζητήματα για τον ευρωπαϊκό τουρισμό. Πρόκειται για στρατηγικό σχέδιο ανάπτυξης και διατήρησης του ευρωπαϊκού τουρισμού. Γιατί η ανταγωνιστικότητα είναι παγκόσμια και μας συμφέρει και ο ευρωπαϊκός τουρισμός να διατηρηθεί και μέσα σε αυτόν και ο ελληνικός, όπως και το ποια θα είναι η κατανομή του ελληνικού τουρισμού μέσα στην Ευρώπη. 
Εκεί λοιπόν οι αρχές και οι κατευθύνσεις είναι σαφείς. Σύμφωνα με τα τελευταία ευρήματα του ευρωβαρόμετρου, η πλειονότητα των Ευρωπαίων επιλέγει τόπο διακοπών με βάση τον καιρό και το περιβάλλον. 
Τη στιγμή, λοιπόν, που συζητάμε αυτά τα κρίσιμα ζητήματα -διατήρηση φυσικών πόρων, προώθηση και ανάπτυξη τοπικής κοινότητας, στοιχεία τα οποία έχουν ανιχνευτεί μέσα από αυτές τις μελέτες- την ίδια στιγμή συζητείται το παρόν νομοσχέδιο, είναι υπό ανίχνευση το κατά πόσο υπάρχει και θα κατατεθεί το νομοσχέδιο για τη διαχείριση των παράκτιων ζωνών και υπάρχει στην επιτροπή και συζητείται το θέμα του δασικού πλούτου της χώρας, μια πλήρης αναδιάρθρωση του δασικού πλούτου, τρία ζητήματα τα οποία συνέχονται άμεσα με την ποιότητα του προϊόντος που υποτίθεται πρέπει να προστατεύσουμε και να προωθήσουμε. 
Και όμως, μεταξύ αυτών των τριών κορυφαίων ζητημάτων δεν υπάρχει κανένας, μα κανένας συντονισμός και καμμία μα καμμία συνέχεια ή συνέργεια. Μόνο ένα πράγμα μπορεί να εξηγήσει όλη αυτήν τη βιασύνη, το ότι δυστυχώς λόγω της κρίσης και λόγω των εγγενών αδυναμιών της χώρας και του πολιτικού συστήματος να διαχειριστούν τα τεράστια προβλήματα αυτής της χώρας, οδηγούνται σε ενέργειες που ίσως –και αυτό θα είναι το λυπηρό- παρέμβουν σε στοιχεία του ελληνικού πολιτισμού που ίσως να είναι μη αναστρέψιμα. Και το μεγάλο πρόβλημα είναι ακριβώς αυτό, το να είναι μη αναστρέψιμα. 
Αυτή, λοιπόν, είναι η αντίληψή μας σε σχέση με το συγκεκριμένο νομοσχέδιο. Κυρίως ο συγκεντρωτισμός του είναι ο λόγος για το οποίο εμείς οδηγούμαστε στην καταψήφιση επί της αρχής. Επί των άρθρων θα υπάρξει πλήρης και εμπεριστατωμένη τοποθέτηση και βεβαίως υπάρχουν εκεί θετικές θέσεις και απόψεις, τις οποίες θα αναλύσει αύριο ο συνάδελφος Θωμάς Ψύρρας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Τμήμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή σύμφωνα με το άρθρο 86 του Συντάγματος και το ν. 3126/2003 «Ποινική ευθύνη των Υπουργών», όπως ισχύει, δικογραφία που αφορά στον διατελέσαντα Υπουργό Οικονομικών και Αντιπρόεδρο της Κυβέρνησης κ. Ευάγγελο Βενιζέλο. 
Για να σας ενημερώσω, πρόκειται για μία μήνυση ενός ιδιώτου, ο οποίος καταγγέλλει τον Υπουργό ότι κατήργησε τη ΔΟΥ Καστελλίου Ηρακλείου και τη συγχώνευσε με τη ΔΟΥ Αρκαλοχωρίου, επιζήμια για το κοινωνικό σύνολο και για τα οικονομικά του κράτους. 
Κύριοι συνάδελφοι, θα κάνω μία πρόταση, αν θέλετε να την αποδεχτείτε. Είναι τρεις συνάδελφοι ακόμα για να πρωτολογήσουν. Είναι από τον κατάλογο των ομιλητών. Κάνω μία πρόταση, εφόσον υπάρχουν συνάδελφοι που θέλουν να δευτερολογήσουν, να ψηφίσουμε σήμερα το νομοσχέδιο επί της αρχής και αύριο που η συζήτηση επί των άρθρων είναι πιο περιορισμένη, να έχουν μία σχετική άνεση να αναπτύξουν τις θέσεις τους μαζί με τα άρθρα. Αν θέλετε, το εγκρίνετε. Άλλως, μπορούν να γίνουν και δευτερολογίες. Εγώ κάνω την πρόταση αυτή.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Δεκτή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα υπάρχει άνεση. Εγώ θα προεδρεύω άλλωστε με τη συνάδελφο την κ. Κόλλια και το έχουμε κουβεντιάσει.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εννοείται ότι θα υπάρξει η σχετική άνεση και όταν το λέμε, το τηρούμε κιόλας. Δεν είναι η πρώτη φορά που έχει γίνει αυτή η διαδικασία. 
Το Τμήμα εγκρίνει, λοιπόν;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Τμήμα ενέκρινε. 
Τον λόγο έχει ο κ. Κοντονής.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κύριε Τριαντάφυλλε, ήταν πολύ σωστά αυτά που είπατε στην Εθνική Αντιπροσωπεία απόψε το βράδυ σχετικά με αυτά που συμβαίνουν στη Μέση Ανατολή, στην Παλαιστίνη. Θα λέγαμε όμως ότι αυτές τις σκέψεις σας θα έπρεπε να τις είχατε διαβιβάσει κατά πρώτο και κύριο λόγο στον Πρωθυπουργό, ο οποίος σε τόσο σοβαρά διεθνή ζητήματα έχει τον πρώτο λόγο, αλλά και στον καθ’ ύλην αρμόδιο Υπουργό, τον Υπουργό Εξωτερικών, κ. Βενιζέλο, ο οποίος τυγχάνει και Πρόεδρος του ΠΑΣΟΚ και ο οποίος λάμπει διά της απουσίας του, όπως λάμπει διά της απουσίας της και η ελληνική Κυβέρνηση. Διαφορετικά, αν δεν το κάνετε αυτό στους καθ’ ύλην αρμοδίους, αυτό στην απλή ελληνική λέγεται «υποκρισία» και καλό είναι να αποφεύγουμε την υποκρισία, όταν μιλάμε σ’ αυτήν την Αίθουσα.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Δεν διαβάσατε τις ανακοινώσεις μας.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κυρίες και κύριοι συνάδελφοι, ακούσαμε από πολλούς Βουλευτές, αλλά και από την κυρία Υπουργό σήμερα την κατηγορία προς τον ΣΥΡΙΖΑ ότι δεν αποδεχόμαστε και δεν αντιλαμβανόμαστε τα μεγάλα επιτεύγματα της Κυβέρνησης στο θέμα του τουρισμού. Και ρωτάμε: Έναντι ποίων ανταγωνιστικών χωρών η Ελλάδα έχει αυξήσει το τουριστικό ρεύμα τα τελευταία δύο χρόνια; Μήπως αυτά τα κράτη δεν είναι τα κράτη της μεσογειακής λεκάνης της βόρειας Αφρικής;
Δεν είναι η Αίγυπτος, η Τυνησία, τα άλλα κράτη που δοκιμάστηκαν με τη λεγόμενη «αραβική άνοιξη»; Δεν είναι αυτά; 
Και δεν έχει άμεση συνάρτηση η αύξηση του τουριστικού ρεύματος στην Ελλάδα με την πολιτική αστάθεια, επί της ουσίας και κυριολεκτώντας, η οποία λαμβάνει χώρα σε αυτά τα κράτη; Μα δεν υπάρχει κανένας άνθρωπος στον κόσμο ο οποίος να μην το παραδέχεται αυτό. 
Μόνο ορισμένοι Βουλευτές της Νέας Δημοκρατίας –και λυπάμαι που μεταξύ αυτών ήταν και η κυρία Υπουργός- προσπαθούν να πείσουν την ελληνική κοινωνία ότι η Κυβέρνηση πέτυχε. Πέτυχε σε κάτι για το οποίο ουδεμία ευθύνη φέρει. Η αύξηση του τουριστικού ρεύματος στη χώρα έχει να κάνει με τα προβλήματα των ανταγωνιστικών χωρών. Διαφορετικά δεν θα αύξανε το τουριστικό ρεύμα στην Ελλάδα, όπως συμβαίνει το ίδιο και στην Ισπανία και στην Ιταλία.  
Δεν είναι, λοιπόν, η πολιτική της Κυβέρνησης η οποία έχει φέρει αυτά τα αποτελέσματα. Είναι οι γεωπολιτικές σχέσεις και η γεωπολιτική πραγματικότητα, οι συγκρούσεις και η αστάθεια σε άλλα ανταγωνιστικά κράτη.
Το είπε, εμμέσως πλην σαφώς, το παραδέχθηκε και ο Κοινοβουλευτικός Εκπρόσωπος της Νέας Δημοκρατίας λέγοντας, «κοιτάξτε την αστάθεια στα κράτη του αραβικού κόσμου, η οποία μας έφερε εμάς τουρίστες στην Ελλάδα». Αυτή είναι η αλήθεια. Την είπε ο κ. Καραγκούνης σήμερα.
Βεβαίως, δεν μπορώ να καταλάβω, κύριε Κοινοβουλευτικέ Εκπρόσωπε της Νέας Δημοκρατίας, πώς εσείς χαρακτηρίζετε αστάθεια αυτό το οποίο κάνει ο ΣΥΡΙΖΑ, στο πλαίσιο των νόμων και του Συντάγματος. 
Χαρακτηρίζετε αστάθεια το γεγονός ότι ο ΣΥΡΙΖΑ ασκεί τα συνταγματικά του δικαιώματα, καταθέτοντας πρόταση μομφής στην Κυβέρνηση; Αυτό είναι αστάθεια και την ταυτίζετε με την κατάσταση των χωρών της βόρειας Αφρικής; Είναι αστάθεια όταν ένα πολιτικό κόμμα ασκεί στο πλαίσιο του Συντάγματος αυτά που επιβάλλει το ίδιο το Σύνταγμα; 
Αν είναι έτσι, κύριε Καραγκούνη, θα πρέπει να απευθυνθείτε, το πρώτον, στον κ. Σαμαρά, ο οποίος έχει ήδη ρίξει μία κυβέρνηση και ο οποίος ζήταγε εκλογές μέσα σε δέκα μήνες από την ανάληψη της πρωθυπουργίας από τον κ. Παπανδρέου. Γιατί δεν το κάνετε αυτό και στον κύριο Πρωθυπουργό; Δύο μέτρα και δύο σταθμά;    
Επομένως, μην πανηγυρίζετε, κύριοι της Κυβέρνησης. Η συγκυρία ήταν ευνοϊκή, δεν ήταν η πολιτική σας η κατάλληλη. Διότι εδώ, ειλικρινά, θα πρέπει να μας εξηγήσετε πώς έχει συμβεί μία πραγματικά μαγική εικόνα, η οποία λαμβάνει χώρα στην ελληνική επικράτεια. Πώς είναι δυνατόν, κυρία Υπουργέ, να αυξάνει το τουριστικό ρεύμα στη χώρα και από την άλλη μεριά να κλείνουν μικρές και μεσαίες επιχειρήσεις, ιδίως οικογενειακές τουριστικές επιχειρήσεις; Ελάτε στη Ζάκυνθο να δείτε πόσες έχουν βάλει λουκέτο από πέρυσι.
 Αυτό είναι το προϊόν της πολιτικής σας! Αυτό, αποκλειστικά και μόνο. Διότι αν θέλατε να παρέμβετε ουσιαστικά και να έχετε ένα λόγο για την άσκηση της τουριστικής πολιτικής, θα μιλάγατε για τα μεγάλα και σοβαρά και θα πράττατε αντιστοίχως. 
Τι σας λέμε: Γιατί αυτήν την ώρα η διακίνηση του μέγιστου αριθμού των τουριστών στην Ευρώπη γίνεται από δύο εταιρείες, οι οποίες έχουν στήσει καρτέλ; Τι κάνετε εσείς γι’ αυτό; Είναι κάτι που ανεβάζει το τουριστικό κόστος και το πληρώνει και ο Έλληνας επιχειρηματίας και ο ελληνικός λαός. 
Εδώ η Κυβέρνησή σας κατάργησε τον εθνικό αερομεταφορέα, ο οποίος θα μπορούσε να παίξει ένα τέτοιο ρόλο και τον έκανε, όπως πολύ σωστά έχει πει στην Αίθουσα αυτή ο κ. Σηφουνάκης, ένα περιφερειακό ΚΤΕΛ. Και αφού το έκανε ΚΤΕΛ, παρέδωσε την αεροπλοΐα σε έναν και μόνο. Το κρατικό μονοπώλιο έγινε, προς δόξα των συμφερόντων της διαπλοκής και της διαφθοράς, ιδιωτικό. Να, λοιπόν, η πολιτική σας!
Εξαιτίας όλων αυτών των πραγμάτων αντιλαμβάνεστε ότι και οι επιχειρηματίες, όχι μόνο γιατί θέλουν να αυξήσουν την υπεραξία από το παραγόμενο απ’ αυτούς προϊόν, απορρυθμίζουν εντελώς τις σχέσεις εργασίας, μειώνουν τους μισθούς, έχουμε μαύρη εργασία. Απορρυθμίζουν τις εργασιακές σχέσεις.
Και εδώ η Κυβέρνησή σας έχει παρέμβαση. Τι έχει κάνει με τους επόπτες εργασίας; Να σας πω το παράδειγμα; Στη Ζάκυνθο έχει μείνει ένας επόπτης με έναν οδηγό και δεν του καλύπτετε ούτε τα έξοδα μετακίνησης. Αυτά είναι τα θέματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Και πλάι σε αυτό σε όλα όσα σας έχω πει είναι και το μεγάλο κόστος δανεισμού που έχουν οι επιχειρήσεις στην Ελλάδα. Έτσι διαμορφώνεται μία άλλη κατάσταση στον τουρισμό. 
Σε αυτά, όμως, τα μεγάλα και σοβαρά εσείς έχετε απόλυτη αποχή. Απέχετε! Και το μόνο που σας ενδιαφέρει είναι να μας λέτε πόσοι τουρίστες έχουν έρθει στην Ελλάδα. Ναι, που διαχέεται όμως αυτό το προϊόν; Ποια είναι τα έσοδα υπέρ του ελληνικού δημοσίου αλλά και υπέρ των εργαζομένων και των εμπλεκομένων στον τουρισμό; Αυτά είναι τα πραγματικά ερωτήματα. Δώστε απαντήσεις. 
Κυρίες και κύριοι συνάδελφοι, αναφέρθηκαν πάρα πολλοί στο θέμα των υποδομών. Αναφέρθηκε και ο κ. Κριτσωτάκης στο θέμα του μουσείου του Ηρακλείου. Το μουσείο της Ζακύνθου πέρασε από χίλια κύματα μέχρι να ανοίξει, κυρία Υπουργέ. Τι τουρισμό θέλετε; Θέλετε τουρισμό για ποιους; Εάν εσείς δεν ενισχύσετε αυτές τις δομές, τότε πώς θέλετε ποιοτικό τουρισμό, όταν τα μουσεία μας είναι κλειστά; Όταν, κυρία Υπουργέ το Νοσοκομείο Ζακύνθου, ένα εξαιρετικό νοσοκομείο με τρομερές δυνατότητες προσπαθείτε να το καταστήσετε κέντρο υγείας, πώς ο τουρισμός στη Ζάκυνθο και στα άλλα νησιά θα αναπτυχθεί; Πώς θα διαπραγματευθούν ακόμα και οι επιχειρηματίες του τουρισμού καλύτερα τουριστικά πακέτα με αυτούς που έρχονται και πλασάρουν το τουριστικό προϊόν; Βλέπετε, λοιπόν, ότι εκεί είναι τα μεγάλα διακυβεύματα σήμερα για τον τουρισμό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω λέγοντας το εξής.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, όμως.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τελειώνω.
Θα αναφερθώ αύριο στις σοβαρότατες παρατηρήσεις που έχει καταθέσει το Επιστημονικό Συμβούλιο της Βουλής για το υπό συζήτηση νομοσχέδιο. Βεβαίως, ξέρουμε ότι η Κυβέρνηση έχει πάρει μόνιμο διαζύγιο με την συνταγματικότητα. Και αυτό δεν έχει κριθεί μόνο με το σημερινό νομοσχέδιο, αλλά με πλειάδα άλλα νομοσχέδια. 
Το χειρότερο είναι ότι στην υπόθεση της ΔΕΗ αρνηθήκατε να ζητήσετε ακόμα και τη γνώμη του Επιστημονικού Συμβουλίου!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα τα πείτε αύριο.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Αύριο θα μιλήσουμε αναλυτικά επί των άρθρων για αυτά τα θέματα τα οποία αποτελούν για εμάς θέματα πρώτης προτεραιότητας και αιχμής. 
Ευχαριστώ, κύριε Πρόεδρε για την ανοχή σας.
(Χειροκροτήματα από την πτέρυγα του ΣΥΡΙΖΑ)</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κύριε Πρόεδρε, ζητώ τον λόγο.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Έγινε συγκεκριμένη αναφορά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Τριαντάφυλλε και κύριε Καραγκούνη, συμφωνήσαμε οι δευτερολογίες να γίνουν αύριο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Υπήρχε προσωπική αναφορά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα δώσω τον λόγο για ίσο χρόνο και στους υπόλοιπους Κοινοβουλευτικούς Εκπροσώπους, εφόσον το ζητήσουν.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Δεν είναι εδώ ο δικός μας Κοινοβουλευτικός Εκπρόσωπος. Αλλά αν γίνεται να το αφήσουμε για αύριο για να υπάρχει απάντηση και λόγος και αντίλογος.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επειδή έγινε αυτή η συμφωνία, ήδη έχει αποχωρήσει ο κ. Κουρουμπλής, κύριε Τριαντάφυλλε. Καταλάβατε;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Εγώ δεν συμφώνησα σε κάτι, κύριε Πρόεδρε. Δεν ξέρω τι συμφωνήσατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πώς; Συμφωνήσαμε όλοι εδώ.
ΤΕΡΕΝΣ –</ChairmanSpeech><Speech><Parlmember>ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Συμφωνήσαμε! 
Όμως, επί προσωπικού είναι άλλο, κύριε Πρόεδρε!</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ειπώθηκε, όμως, κάτι που πρέπει να ακουστεί η αλήθεια.
(Θόρυβος στην Αίθουσα)</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, δεν έχω κάτι προσωπικό με τον κ. Τριαντάφυλλο.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Δεν είναι προσωπικό, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, κοιτάξτε. Δεν το θέτει σε προσωπικό. Θέλει να κάνει χρήση του δικαιώματος του ως Κοινοβουλευτικός Εκπρόσωπος.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Να κάνει οτιδήποτε. Να διευκρινίσω, όμως. Το ζήτημα δεν είχε κάποια προσωπική μομφή. Ίσα, ίσα είπα ότι τον τιμάει η αναφορά.
(Θόρυβος στην Αίθουσα)</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Πρόκειται για την επίσημη τοποθέτηση της ελληνικής Κυβέρνησης σε σχέση με το παλαιστινιακό ζήτημα. Υπάρχει επίσημη ανακοίνωση. Θα μου επιτρέψετε να το αναπτύξω. Ειπώθηκε ότι είμαστε υποκριτές που ερχόμαστε και τα λέμε εδώ και δεν τα λέμε εκεί που πρέπει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει, τα λέμε αύριο αυτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Όχι, κύριε Πρόεδρε, με συγχωρείτε.
Ξέρετε ότι ποτέ δεν έχω παραβιάσει τον Κανονισμό. Ζητώ, λοιπόν, να κάνω χρήση του Κανονισμού διότι ακούστηκε εδώ περί υποκρισίας, ότι η ελληνική Κυβέρνηση είναι απούσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε τον λόγο για ένα λεπτό.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Δεν θα χρειαστώ καν ένα λεπτό. 
Τα ζητήματα περί υποκρισίας τα επιστρέφουμε όπως είναι στον κύριο Βουλευτή του ΣΥΡΙΖΑ. Ο κύριος Βουλευτής του ΣΥΡΙΖΑ είτε ψεύδεται ασυστόλως είτε είναι παντελώς αδιάβαστος. Και το λέω αυτό μετά λόγου γνώσεως για ποιο λόγο; Υπάρχει επίσημη ανακοίνωση του Υπουργείου Εξωτερικών μετά τη σύνοδο του Συμβουλίου Εξωτερικών Υποθέσεων της Ευρωπαϊκής Ένωσης στις Βρυξέλλες για το ζήτημα της Παλαιστίνης που λέει αυτά τα οποία ανέφερα εδώ.
Συγκεκριμένα λέει ότι σε σχέση με την κατάσταση στη Μέση Ανατολή και ειδικότερα στη Γάζα η Ελλάδα ευθύς εξαρχής έχει υποστηρίξει με σειρά διπλωματικών παρεμβάσεων την αιγυπτιακή πρωτοβουλία. Η αιγυπτιακή πρωτοβουλία στηρίζεται από τον Αραβικό Σύνδεσμο και είναι η μόνη συγκεκριμένη πρωτοβουλία, η οποία μπορεί να αποδώσει αποτελέσματα, δηλαδή την άμεση εκεχειρία, την επαναφορά στο καθεστώς εκεχειρίας του 2012 και φυσικά απώτερος στόχος είναι η επανέναρξη της ειρηνευτικής διαδικασίας. Αλλά αυτό που πρέπει να αποφευχθεί είναι η εξακολούθηση της ανθρωπιστικής κρίσης στην περιοχή. Αυτά δήλωσε ο Υπουργός Εξωτερικών της Ελλάδας και Αντιπρόεδρος της Κυβέρνησης. 
Τα υπόλοιπα για τις σχέσεις Παλαιστίνης και Ελλάδας σάς τα επιστρέφουμε. Είναι γνωστή η ιστορική διαδρομή και του ΠΑΣΟΚ και του Ανδρέα Παπανδρέου και του Γιασέρ Αραφάτ. Τα υπόλοιπα, λοιπόν, είναι ανιστόρητα και τα περί υποκρισίας ανήκουν στο δικό σας πολιτικό λόγο και στο δικό σας πολιτικό σκεπτικό.
Ευχαριστώ πολύ.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, ζητώ τον λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Κοντονή.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε που μου δίνετε τον λόγο.
Θα ήθελα να πω ότι πράγματι δεν αποκλείεται να πέφτει βαριά η σκιά και του Γιασέρ Αραφάτ, αλλά και του Ανδρέα Παπανδρέου για όσα είχε πράξει υπέρ του παλαιστινιακού λαού στο σημερινό ΠΑΣΟΚ, τη συνιστώσα της Κυβέρνησης και της Νέας Δημοκρατίας. Πρέπει να πέφτει βαριά η σκιά για να έχουμε αυτήν την άδικη και συκοφαντική επίθεση σήμερα. Διότι, κύριε Πρόεδρε, από του Βήματος της Βουλής τόνισα ότι η Κυβέρνηση είναι απούσα –και ο Πρωθυπουργός και ο Υπουργός Εξωτερικών- σε συγκεκριμένες πρωτοβουλίες. Ουδεμία πρωτοβουλία έχει ληφθεί, ουδεμία πρόταση έχει γίνει σε κανένα διεθνές φόρουμ από την ελληνική Κυβέρνηση για να σταματήσει αυτή η κατάσταση. 
Αυτή η κατάσταση είναι όνειδος για τον ευρωπαϊκό πολιτισμό και, τουλάχιστον, θα έλεγα, ότι εγείρει ερωτηματικά ως προς τη σημερινή κατάσταση και συζήτηση το γεγονός ότι ο Κοινοβουλευτικός Εκπρόσωπος του ΠΑΣΟΚ επικαλείται μία δήλωση σχετικά με πρωτοβουλίες της αιγυπτιακής κυβέρνησης, οι οποίες ήδη έχουν τεθεί εκποδών. Είναι ποτέ δυνατόν;
Επομένως, κύριε Πρόεδρε -εάν κάτι επιστρέφεται- επιστρέφονται οι χαρακτηρισμοί και αυτή η εικόνα η οποία συνιστά ύβρι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε. 
Κύριε Καραγκούνη, εσείς καλυφθήκατε πιστεύω.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Δεν ήταν για το ίδιο ζήτημα. Είναι για άλλες αναφορές που έγιναν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Μπόλαρη, έχετε τον λόγο.</ChairmanSpeech>
<Speech><Parlmember>ΜΑΡΙΑ ΜΠΟΛΑΡΗ</Parlmember>: Ευχαριστώ, κύριε Πρόεδρε.
Κατ’ αρχάς θα ήθελα να ξεκινήσω με ορισμένες παρατηρήσεις που έκανε η κυρία Υπουργός και ο Κοινοβουλευτικός Εκπρόσωπος της Νέας Δημοκρατίας.
Ο ΣΥΡΙΖΑ κατηγορήθηκε για ιδεοληψίες και εμμονές. Δεν ξέρω ακριβώς τι εννοείτε. Αν εννοείτε τον εσωτερικό τουρισμό, τη δυνατότητα πρόσβασης στους αιγιαλούς και στις παραλίες, αν εννοείτε τα εργασιακά δικαιώματα όσων απασχολούνται στην -εντός και εκτός εισαγωγικών- βαριά βιομηχανία που λέγεται τουρισμός, ναι, έχουμε εμμονή, έχουμε ιδεοληψία για δύο λόγους. Θεωρούμε ότι αυτό το νομοσχέδιο, πρώτον, στοχεύει στον αποκλεισμό της πλειοψηφίας των Ελλήνων, των λαϊκών στρωμάτων από τη δυνατότητα στις διακοπές και, δεύτερον, ευνοεί εξαιρετικά το μεγάλο ιδιωτικό κεφάλαιο.
Ακόμη, ακούσαμε ένα εξαιρετικό επιχείρημα από τον κ. Καραγκούνη, ότι για να έρχονται Κινέζοι τουρίστες, δεν θα πρέπει να διαμαρτυρόμαστε ενάντια στις συνθήκες μεσαίωνα που επικρατούσαν στην «COSCO»! Δεν είναι σοβαρά πράγματα αυτά. Δεν είναι σοβαρά πράγματα όταν εργαζόμενοι δούλευαν για δεκαέξι ώρες, όταν δεν αμείβονταν υπερωρίες, όταν πάνω στους γερανούς αντί για τέσσερα ή πέντε άτομα ήταν ένα, να διαφημίζεται ως τουριστικό προϊόν οι εργασιακές σχέσεις στην «COSCO» για να έρχονται Κινέζοι τουρίστες! Μάλλον μας θέλετε όλους ένα μεγάλο κινέζικο εργοτάξιο.
Η κυρία Υπουργός είπε μία φράση, την οποία σημείωσα: «Να είμαστε θωρακισμένοι απέναντι στη συγκυρία». Μα, ακριβώς το αντίθετο γίνεται με αυτό το νομοσχέδιο. Εδώ μιλάμε για μία συγκυρία, για ένα νομοσχέδιο που κόβεται και ράβεται στη συγκυρία της οικονομικής και κοινωνικής κρίσης στην Ελλάδα και που με τη σειρά του έρχεται να συμπληρώσει αυτό που αφορά τον αιγιαλό και τα δάση. Γιατί αυτή είναι η βιασύνη της Κυβέρνησης. Μην ψάχνουμε να βρούμε την Πυθία και να πάμε στο μαντείο των Δελφών ή στην Επίδαυρο τέτοιες μέρες που είναι. Ο λόγος που η Κυβέρνηση φέρνει αυτό το νομοσχέδιο είναι γιατί είναι συμπληρωματικό στους αιγιαλούς, στην εκποίηση αιγιαλών και δασών που σε λίγο σε αυτό το Θερινό Τμήμα θα συζητήσουμε. 
Αυτό φαίνεται και από το γεγονός ότι δεν παραδειγματίζεστε με τίποτα από αυτά που έχουν συμβεί στη Μεσόγειο. Η Ισπανία δοκίμασε πράγματα που αναφέρετε στο άρθρο 17, τις ρυθμίσεις για τα σύνθετα τουριστικά καταλύματα, για τις αδειοδοτήσεις, για τις μερικές και τμηματικές πωλήσεις. Θέλετε να φέρετε την αντιπαροχή, την εργολαβία και την τσιμεντοποίηση των αιγιαλών. Δεν παραδειγματίζεστε καθόλου από τη «φούσκα» των ακινήτων στην Ισπανία και το τι σήμανε για το φυσικό περιβάλλον της Ισπανίας, για την οικονομία της και για τους εργαζόμενους.
Ακριβώς για το αντίθετο απ’ ό,τι ισχυρίζεστε, από το γεγονός δηλαδή ότι δεν νιώθετε καμμία πολιτική σταθερότητα, δεν νιώθετε ότι περιβάλλεστε από μία κοινωνική ειρήνη και κοινωνική συνοχή, γιατί δεν υπάρχει σε μία χώρα με ένα εκατομμύριο τριακόσιους χιλιάδες ανέργους, που για μία οικογένεια τετραμελή είναι απαγορευτικό να κάνει διακοπές, το 75% των ερωτηθέντων σε πρόσφατη έρευνα που έγινε αποκάλυψε ότι δεν μπορεί να κάνει διακοπές. 
Έβγαλα πρόσφατα τα εισιτήριά μου, για να πάω σε έναν κοντινό προορισμό των Κυκλάδων. Τα εισιτήρια κοστίζουν 266 ευρώ για δύο άτομα στο κατάστρωμα και ένα αυτοκίνητο. Φανταστείτε μία τετραμελή οικογένεια που πρέπει να πληρώσει δωμάτια, να φάνε τα παιδιά της και εσείς μας παρουσιάζετε τα τέρατα, τα all inclusive που θέλετε να χτίσετε στους αιγιαλούς! 
Ξέρετε κάτι; Αυτό το νομοσχέδιο δεν είναι απλώς ταξικά μονομερές με την έννοια του ποιοι έχουν πρόσβαση και ποιοι θα κερδίσουν, αλλά είναι οικονομικά καταστροφικό ακόμα και για τον τύπο της δικής σας καπιταλιστικής οικονομίας. Εάν δεν υπάρχει τίποτα, τι θα έχετε να εμπορευθείτε; Γιατί δεν θα υπάρχει τίποτα. Είναι η πλήρης καταστροφή του αιγιαλού.
Στα ελληνικά νησιά, προφανώς, δεν υπάρχουν δυνατότητες ξενοδοχείων τριακοσίων κλινών. Στη Φολέγανδρο πού να χτιστούν τριακόσιες κλίνες ή στην Ανάφη; Είναι αδιανόητα αυτά τα πράγματα. Ακόμα και σε μεγαλύτερους προορισμούς δεν μπορούν να χτιστούν, γι’ αυτό περνάτε το άρθρο 20 για τις τριακόσιες κλίνες που θα μπορούν να φτιάχνουν, για προσχώσεις, προσχωματώσεις κ.λπ.. Γι’ αυτό θα λέω και θα ισχυρίζομαι μέχρι τέλους ότι είναι συμπληρωματικό των αιγιαλών.
Και δεν είναι μόνο αυτό. Ισχυρίζεστε ότι θα υπάρχουν ελεγκτικοί μηχανισμοί για όλα αυτά. Ποιοι; Σε τι; Τι θα ελέγχουν; Τις υπουργικές αποφάσεις, τα προεδρικά διατάγματα; Τι θα ελέγχουν ακριβώς; Γιατί αυτό θα μπορούσε να είναι πράξη νομοθετικού περιεχομένου, δεν είναι νομοσχέδιο με τον τρόπο που ξέραμε μέχρι πρότινος τα νομοσχέδια.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θέλω να τελειώσω με το μεγάλο απόντα αυτού του νομοσχεδίου. Επιτρέψτε μου την ένταση, επειδή υπήρξα εργαζόμενη για χρόνια στον κλάδο των ναυτιλιακών εταιρειών και των τουριστικών επιχειρήσεων. Πίσω από αυτό το θαύμα κρύβεται η δουλειά και κυρίως η απλήρωτη δουλειά χιλιάδων ανθρώπων. 
Κι εδώ δεν πρόκειται περί συγκίνησης και τα λοιπά, πρόκειται για κέρδη. Οι μισθοί έχουν κατέβει 30% έως 35%, μείον 36% είναι το μισθολογικό κόστος, δηλαδή οι ασφαλιστικές εισφορές. Υπήρξε αγγελία για δουλειά που λέει «δουλειά με τροφή και στέγη».
Η απλήρωτη εργασία οργιάζει και αυτό είπε ο συνάδελφος Χρήστος Κατσώτης για τους εποχικούς εργαζομένους και το επίδομα ανεργίας, που το περιορίσατε, καταλαβαίνετε τι θησαυρός, τι πακτωλός χρημάτων είναι για τους μεγάλους tour operators, τους μεγάλους ξενοδόχους, τον κ. Ανδρεάδη και Σία  για να μην πούμε κι άλλα ονόματα, όπως εκείνη την επιχείρηση που ζητά από τους εργαζομένους της να δηλώνουν ότι δεν θα συνδικαλίζονται για να υπογράψουν έστω ατομική σύμβαση.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: H Aldemar.</Speech>
<Speech><Parlmember>ΜΑΡΙΑ ΜΠΟΛΑΡΗ</Parlmember>: Ναι, η Aldemar.
Το σχέδιό μας είναι διαφορετικό, σίγουρα. Σημαίνει ανατροπή του μνημονίου, σημαίνει επαναφορά στοιχειωδών δικαιωμάτων, για να μπορούν οι απλοί άνθρωποι να κάνουν στοιχειωδώς διακοπές, σημαίνει προστασία του φυσικού πλούτου αυτής της χώρας, για να υπάρχει και στις επόμενες γενιές, και σημαίνει τέλος ένα συνολικό σχεδιασμό για τον τουρισμό, που δεν θα είναι τα υδροπλάνα και οι μαρίνες των μεγάλων κυρίων –γιατί οι μικροί και μικρομεσαίοι επιχειρηματίες εξαφανίζονται από αυτό– αλλά θα είναι η δυνατότητα ενός σχεδιασμένου κοινωνικού και περιβαλλοντικά προστατευμένου τουρισμού.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Τουρισμού «Απλούστευση διαδικασιών λειτουργίας τουριστικών επιχειρήσεων και τουριστικών υποδομών, ειδικές μορφές τουρισμού και άλλες διατάξεις».
Ερωτάται το Τμήμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο του Υπουργείου Τουρισμού «Απλούστευση διαδικασιών λειτουργίας τουριστικών επιχειρήσεων και τουριστικών υποδομών, ειδικές μορφές τουρισμού και άλλες διατάξεις» έγινε δεκτό επί της αρχής κατά πλειοψηφία.
Κυρίες και κύριοι συνάδελφοι, έχουν διανεμηθεί τα Πρακτικά της Τρίτης 17 Ιουνίου 2014, της Τετάρτης 18 Ιουνίου 2014, της Πέμπτης 19 Ιουνίου 2014, της Τρίτης 24 Ιουνίου 2014 και της Τετάρτης 25 Ιουνίου 2014 και ερωτάται το Τμήμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς τα Πρακτικά της Τρίτης 17 Ιουνίου 2014, της Τετάρτης 18 Ιουνίου 2014, της Πέμπτης 19 Ιουνίου 2014, της Τρίτης 24 Ιουνίου 2014 και της Τετάρτης 25 Ιουνίου 2014 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Τμήματος και ώρα 23.32΄ λύεται η συνεδρίαση για αύριο ημέρα Τετάρτη 23 Ιουλίου 2014 και ώρα 10.00΄, με αντικείμενο εργασιών του Τμήματος: νομοθετική εργασία, συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Τουρισμού: «Απλούστευση διαδικασιών λειτουργίας τουριστικών επιχειρήσεων και τουριστικών υποδομών, ειδικές μορφές τουρισμού και άλλες διατάξεις», σύμφωνα με την ημερήσια διάταξη που έχει διανεμηθεί.
    Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  

Τελευταία Αποθήκευση:	29/7/2014 10:31:00 πμ	Από:	Παπακωνσταντίνου Αναστασία
Εκτυπώθηκε:	22/7/2014 7:23:00 μμ</body>
</html>