<html><head><meta name="cp:revision" content="2"><meta name="date" content="2013-07-02T08:17:00Z"><meta name="Company" content="OTS"><meta name="Keywords" content=""><meta name="meta:word-count" content="37859"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-07-01T06:47:00Z"><meta name="Word-Count" content="37859"><meta name="dcterms:created" content="2013-07-02T08:17:00Z"><meta name="dcterms:modified" content="2013-07-02T08:17:00Z"><meta name="Last-Modified" content="2013-07-02T08:17:00Z"><meta name="Last-Save-Date" content="2013-07-02T08:17:00Z"><meta name="meta:character-count" content="204440"><meta name="Template" content="Normal"><meta name="meta:save-date" content="2013-07-02T08:17:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-07-02T08:17:00Z"><meta name="Edit-Time" content="1800000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-07-02T08:17:00Z"><meta name="Last-Printed" content="2013-07-01T06:47:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2013-07-02T08:17:00Z"><meta name="xmpTPg:NPages" content="1"><meta name="resourceName" content="25-6-2013.doc"><meta name="Last-Author" content="n.tasoula"><meta name="w:comments" content=""><meta name="Character Count" content="204440"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
1
ΣΥΝΕΔΡΙΑΣΗ 25/6/2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΣΔ΄
Τρίτη  25 Ιουνίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
3. Αναφορά στη νέα Κυβέρνηση, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ                                                                                           1. Κατάθεση αναφορών, σελ. 
2.  Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Ψήφιση στο σύνολο του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: &quot;Συμπλήρωση των διατάξεων περί Εθνικού Κτηματολογίου και άλλες ρυθμίσεις&quot;, σελ. 
2. Συζήτηση επί της αρχής του σχεδίου νόμου του Υπουργείου Οικονομικών: &quot;Ενσωμάτωση της οδηγίας 2011/16/ΕΕ, ρύθμιση θεμάτων της Ε.Λ.Τ.Ε., αναμόρφωση Οργανισμού του Ν.Σ.Κ. και άλλες διατάξεις, σελ. 

ΠΡΟΕΔΡΕΥΟΝΤΕΣ                                                                                           ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ
Α. Επί διαδικαστικού θέματος:
ΚΟΛΛΙΑ-ΤΣΑΡΟΥΧΑ Μ. , σελ.
ΛΑΦΑΖΑΝΗΣ Π. , σελ.
ΣΑΜΟΪΛΗΣ Σ. , σελ.

Β. Επί της αναφοράς στη νέα Κυβέρνηση:
ΒΑΛΑΒΑΝΗ  Ό. , σελ.
ΒΟΡΙΔΗΣ Μ. , σελ.
ΓΙΟΒΑΝΟΠΟΥΛΟΣ Κ. , σελ.
ΙΑΤΡΙΔΗ Τ. , σελ.
ΚΑΠΕΡΝΑΡΟΣ Β. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΥΙΚ Τ. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΛΑΦΑΖΑΝΗΣ Π. , σελ.
ΞΗΡΟΤΥΡΗ-ΑΙΚΑΤΕΡΙΝΑΡΗ Α. , σελ.
ΞΟΥΛΙΔΟΥ Σ. , σελ.
ΤΣΟΥΚΑΛΗΣ Ν. , σελ.

Γ. Επί του σχεδίου νόμου του Υπουργείου Οικονομικών:
ΒΑΛΑΒΑΝΗ  Ό. , σελ.
ΒΕΣΥΡΟΠΟΥΛΟΣ Α. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΓΕΛΑΛΗΣ Δ. , σελ.
ΓΕΡΜΕΝΗΣ Γ. , σελ.
ΓΙΟΒΑΝΟΠΟΥΛΟΣ Κ. , σελ.
ΙΑΤΡΙΔΗ Τ. , σελ.
ΚΑΠΕΡΝΑΡΟΣ Β. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΙΚ Τ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΛΑΦΑΖΑΝΗΣ Π. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΑΥΡΑΓΑΝΗΣ Γ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΞΟΥΛΙΔΟΥ Σ. , σελ.
ΠΑΝΑΓΙΩΤΑΡΟΣ Η. , σελ.
ΣΑΜΟΪΛΗΣ Σ. , σελ.
ΤΣΟΥΚΑΛΗΣ Ν. , σελ.
ΧΡΥΣΟΒΕΛΩΝΗ Μ. , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΣΔ΄
Τρίτη 25 Ιουνίου 2013
Αθήνα, σήμερα στις 25 Ιουνίου 2013, ημέρα Τρίτη και ώρα 18.03΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ .
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β΄ Αθηνών, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Οι Βουλευτές Α΄ Πειραιώς κ. ΘΕΟΔΩΡΟΣ ΔΡΙΤΣΑΣ και Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσαν αναφορά με την οποία&#160; ο Πανελλήνιος Σύλλογος Υπαλλήλων Υπουργείου Εμπορικής Ναυτιλίας διαμαρτύρεται για τις αιφνίδιες&#160; μετακινήσεις του συνόλου σχεδόν των διευθυντών του πολιτικού προσωπικού, καθώς και άλλων πολιτικών υπαλλήλων, λίγο πριν την κατάρτιση του Οργανισμού του Υπουργείου Ναυτιλίας και Αιγαίου.
2) Οι Βουλευτές Α΄ Πειραιώς κ. ΘΕΟΔΩΡΟΣ ΔΡΙΤΣΑΣ και Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσαν αναφορά με την οποία&#160; ο Πανελλήνιος Σύλλογος Υπαλλήλων Υπουργείου Εμπορικής Ναυτιλίας αιτείται την υιοθέτηση προτάσεών του σχετικά με την κατάρτιση του Οργανισμού του Υπουργείου Ναυτιλίας και Αιγαίου, καθώς και τη διαμόρφωσή του σύμφωνα με τις διατάξεις του ν. 4150/2013.
3) Η Βουλευτής `Αρτης κ. ΟΛΓΑ ΓΕΡΟΒΑΣΙΛΗ κατέθεσε αναφορά με την οποία&#160; η Ένωση Στρατιωτικών Περιφέρειας Ηπείρου εκφράζει τη διαμαρτυρία της για την κατάργηση μεγάλου αριθμού στρατιωτικών μονάδων στην Περιφέρεια Ηπείρου.
4) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία&#160; ο Ενιαίος Φορέας Μελών ΔΕΠ του Ελληνικού Ανοικτού Πανεπιστημίου παραθέτει τις απόψεις του σχετικά με την απόφαση της Γενικής Συνέλευσης που αφορά στην καταδίκη του Προέδρου της Διοικούσας Επιτροπής του ΕΑΠ καθηγητή κ. Χ. Κοκκώση.
5) Ο Βουλευτής Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ κατέθεσε αναφορά με την οποία&#160; ο Πρόεδρος του Επιμελητηρίου Μεσσηνίας αιτείται την επίλυση σειράς θεμάτων που αφορούν ρυθμίσεις για τα πυρόπληκτα δάνεια.
6) Οι Βουλευτές Καστοριάς κ. ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ και Νομού Αττικής κ. ΑΛΕΞΙΟΣ ΜΗΤΡΟΠΟΥΛΟΣ κατέθεσαν αναφορά με την οποία&#160; εργαζόμενοι στις εταιρείες ΕΛΚΕΔΕ Α.Ε., ΕΛΚΑ Α.Ε και ΚΕΓ Α.Ε. (πρώην θυγατρικών του Ε.Ο.Μ.Μ.Ε.Χ. Α.Ε.) αιτούνται την προώθηση νομοθετικής ρύθμισης, ώστε να βγουν από το καθεστώς υπηρεσιακής «ομηρίας». 
7) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία&#160; η Πανελλήνια Ομοσπονδία Φοροτεχνικών Ελευθέρων Επαγγελματιών&#160; αιτείται την επίλυση θεσμικών αιτημάτων του κλάδου.
8) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία&#160; η Περιφερειακή Ένωση Δήμων Κεντρικής Μακεδονίας παραθέτει τις προτάσεις της σχετικά με την υποβάθμιση του θεσμικού ρόλου της τοπικής αυτοδιοίκησης, όπως διατυπώθηκε στο πρόσφατο Συνέδριο της ΚΕΔΕ.
9) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία&#160; το Ίδρυμα «Γηροκομείο Βόλου» αιτείται τη στήριξη της πολιτείας για την επίλυση οικονομικών προβλημάτων του.
10) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία&#160; ο Σύλλογος Οικονομολόγων Λογιστών Νομού Μαγνησίας αιτείται την επίλυση θεσμικών αιτημάτων του κλάδου.
11) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία&#160; ο Δήμος Αλμυρού Νομού Μαγνησίας εκφράζει την αντίθεσή του σε ενδεχόμενη κατάργηση ή συγχώνευση σχολικών μονάδων του εν λόγω δήμου.
12) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία&#160; ο Δήμος Γόρτυνας Νομού Ηρακλείου εκφράζει τη διαμαρτυρία του για τις επικείμενες συνενώσεις και καταργήσεις σχολικών μονάδων στο Νομό Ηρακλείου.
13) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία&#160; η Πανελλήνια Ομοσπονδία Υπαλλήλων Υπουργείου Εμπορικής Ναυτιλίας&#160; εκφράζει την αντίθεσή του στα επικείμενα μέτρα ανασυγκρότησης του Υπουργείου Ναυτιλίας και Αιγαίου, που οδηγούν σε υποβάθμιση συγκεκριμένων υπηρεσιών.
14) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία&#160; ο Δήμος Άνδρου Νομού Κυκλάδων επισημαίνει την ανάγκη μείωσης των αντικειμενικών αξιών στο Δήμο Άνδρου.
15) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία&#160; ο Δήμαρχος Μινώα Πεδιάδας Νομού Ηρακλείου αιτείται τη διατήρηση της λειτουργίας του Δημοτικού Σχολείου Παναγιάς του Δήμου Μινώα Πεδιάδας.
16) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία&#160; ο Δήμος Αλμυρού Νομού Μαγνησίας εκφράζει την αντίθεσή του σε επικείμενη συγχώνευση ή κατάργηση σχολικών μονάδων στον εν λόγω δήμο.
17) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία&#160; ο Φαρμακευτικός Σύλλογος Ηρακλείου επισημαίνει τις τεράστιες οφειλές του ΕΟΠΥΥ και της ΔΕΗ προς τα φαρμακεία
18) Ο Βουλευτής Ιωαννίνων κ. ΚΩΝΣΤΑΝΤΙΝΟΣ ΤΑΣΟΥΛΑΣ κατέθεσε αναφορά με την οποία&#160; η Ένωση Αστυνομικών Υπαλλήλων Ιωαννίνων&#160; εκφράζει τη διαμαρτυρία της για τις αποσπάσεις αστυνομικών υπαλλήλων στα πλαίσια της επιχείρησης «ΑΣΠΙΔΑ», γεγονός που οδηγεί σε αποδυνάμωση των αστυνομικών τμημάτων.
19) Ο Βουλευτής Πιερίας κ. ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ κατέθεσε αναφορά με την οποία&#160; η Συντονιστική Επιτροπή των «Πολιτών για την Κατάργηση Διοδίων Αιγινίου» αιτείται την αναστολή της λειτουργίας των διοδίων στο Αιγίνιο Πιερίας.
20) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία&#160; η Ανώτατη Συνομοσπονδία Πολυτέκνων Ελλάδος&#160; παραθέτει τις προτάσεις της στο σχέδιο νόμου «Ενσωμάτωση στο Εθνικό Δίκαιο της οδηγίας 2011/16/ΕΕ του Συμβουλίου της 15ης Φεβρουαρίου 2011 σχετικά με τη διοικητική συνεργασία στον τομέα της φορολογίας και κατάργηση της οδηγίας 77/799/ΕΟΚ».
21) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία&#160; οι Ενώσεις Αστυνομικών Υπαλλήλων Ηπείρου&#160; αιτούνται την επίλυση των προβλημάτων λειτουργίας των Αστυνομικών Τμημάτων Ηπείρου. 
22) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία&#160; η Ένωση Αστυνομικών Υπαλλήλων Ιωαννίνων&#160; αιτείται την επίλυση σειράς προβλημάτων που αφορούν στη λειτουργία των Τμημάτων Αστυνομικής Διεύθυνσης Ιωαννίνων. 
23) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία&#160; το 4ο Περιφερειακό Τμήμα Κεντροδυτικής Μακεδονίας του Οικονομικού Επιμελητηρίου της Ελλάδας αιτείται την ανάκληση της απόφασης επιστροφών επιδοτήσεων από προγράμματα του ΕΣΠΑ.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία&#160; το Επιμελητήριο Αχαΐας αιτείται την αύξηση του επιτρεπόμενου μεικτού βάρους φορτηγών αυτοκινήτων.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία&#160; η Ομοσπονδία Εμπορικών Συλλόγων Πελοποννήσου και Νοτιοδυτικής Ελλάδος εκφράζει τη διαμαρτυρία της για την απόφαση λειτουργίας των καταστημάτων τις Κυριακές.
26) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία&#160; ο Δήμαρχος Τεμπών Νομού Λάρισας αιτείται τη διατήρηση του αριθμού των δύο λειτουργούντων ταχυδρομείων στον εν λόγω δήμο.
27) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία&#160; η Πανελλήνια Συνδικαλιστική Ομοσπονδία Νοσηλευτικού Προσωπικού αιτείται την επίλυση θέματος που αφορά την εφαρμογή ηλεκτρονικής συνταγογράφησης εσωτερικών ασθενών από το ιατρικό προσωπικό.
28) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία&#160; ο Πανελλήνιος Σύλλογος Εργαζομένων Κέντρων Δημιουργικής Απασχόλησης Παιδιών εκφράζει την αντίθεσή του στη μείωση του ποσού του voucher που διατίθεται για τα Κέντρα Δημιουργικής Απασχόλησης Παιδιών.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην παράνομη τοποθέτηση παλέτας, γεγονός που καθιστά επικίνδυνη την κυκλοφορία των πεζών στην οδό Ελευθερίου Βενιζέλου.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποό αναφέρεται σε κύκλωμα παράνομης διακίνησης μεταναστών έναντι αμοιβής.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην υπόθεση αγοράς του συγκροτήματος του υπεραστικού ΚΤΕΛ Αχαΐας.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο πρόβλημα που δημιουργεί η άρση των εγγυήσεων του δημοσίου στο Νομό Ηλείας.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε επικίνδυνα φθηνά ναρκωτικά που κυκλοφορούν λόγω της οικονομικής κρίσης.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη διακοπή επιδότησης του Συλλόγου Ελλήνων Επιστημόνων του Βερολίνου μετά από καταγγελία τουρκογερμανίδας Βουλευτή.
35) Η Βουλευτής Ηρακλείου κ. ΜΑΡΙΑ ΔΙΑΚΑΚΗ κατέθεσε αναφορά με την οποία&#160; η Πανελλήνια Ομοσπονδία Εργαζομένων στις Δημόσιες Οικονομικές Υπηρεσίες καταγγέλλει την καταπάτηση των εργασιακών δικαιωμάτων των εργαζομένων στις ΔΟΥ.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην πώληση της «Εγνατίας Οδού» μέσω του ΤΑΙΠΕΔ.
37) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία&#160; η Ένωση Αγροτικών Συνεταιρισμών Καρδίτσας&#160; αιτείται την επίλυση θέματος που αφορά την επιστροφή ΦΠΑ στους αγρότες.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αυξημένη δραστηριότητα των Τούρκων στο Αιγαίο κατά το τελευταίο χρονικό διάστημα.
39) Οι Βουλευτές Ηρακλείου κ. ΜΑΡΙΑ ΔΙΑΚΑΚΗ και Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία&#160; ο Φαρμακευτικός Σύλλογος Ηρακλείου αιτείται την επίλυση θέματος&#160; σχετικά με τις αποπληρωμές του ασφαλιστικού ταμείου της ΔΕΗ προς τα φαρμακεία.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο πρόβλημα που δημιουργείται για τις δανειοδοτούμενες επιχειρήσεις λόγω της απόσυρσης των εγγυήσεων του δημοσίου.
41) Ο Βουλευτής Μεσσηνίας κ. ΔΗΜΗΤΡΙΟΣ ΚΟΥΚΟΥΤΣΗΣ κατέθεσε αναφορά με την οποία&#160; οι κάτοικοι της Βέργας Καλαμάτας διαμαρτύρονται για το προτεινόμενο σχέδιο πόλεως που αφορά στον παραθαλάσσιο οικισμό.
42) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία&#160; ο Δήμαρχος Μινώα Πεδιάδος Νομού Ηρακλείου αιτείται τη διατήρηση της λειτουργίας του Δημοτικού Σχολείου Παναγιάς του Δήμου Μινώα Πεδιάδος.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε ενδεχόμενη απόπειρα υποκλοπής στο Υπουργικό Συμβούλιο της 25ης Απριλίου 2013.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην εξαίρεση του πολυχρηστικού προβλήτα για το εμπορικό λιμάνι της Πάτρας.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη μείωση του αριθμού των οργανισμών και των υπαλλήλων στους δήμους.
46) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία&#160; παραγωγοί της Δημοτικής Ενότητας Ασίνης του Δήμου Ναυπλιέων Νομού Αργολίδας αιτούνται την επίλυση θέματος που αφορά τη μη&#160; καταβολή αποζημιώσεων σε εσπεριδοειδή εξαιτίας εκπρόθεσμης εξόφλησης ή ανεξόφλητου μέρους της ασφαλιστικής εισφοράς του 2012.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία&#160; ο Πανελλήνιος Σύλλογος Εργαζομένων Κέντρων Δημιουργικής Απασχόλησης Παιδιών&#160; αιτείται τη&#160; επίλυση θέματος που έχει προκύψει από τη μείωση του voucher που διατίθεται για τα Κέντρα Δημιουργικής Απασχόλησης Παιδιών.
48) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία&#160; ο Σύλλογος Μεσογειακής Αναιμίας Νομού Ηλείας αιτείται την υιοθέτηση προτάσεών του για την εύρυθμη λειτουργία της Μονάδας Μεσογειακής Αναιμίας του Γενικού Νοσοκομείου Πύργου «Ανδρέας Παπανδρέου».
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία&#160; ο Σύνδεσμος Υποστήριξης και Συνεργασίας Μελών Ενόπλων Δυνάμεων παραθέτει τις απόψεις του για την εικοσιτετράωρη Υπηρεσία Κεντρικής Πύλης. 
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία&#160; η Εθνική Συνομοσπονδία Ελληνικού Εμπορίου&#160; αιτείται την επίλυση ου θέματος που αφορά την άρση της απαγόρευσης των πλειστηριασμών.&#160; 
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στα μέτρα φύλαξης του Βουλευτή κ. Ηλία Κασιδιάρη.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία&#160; ο κ. Γιώργος&#160; Κογιάννης παραθέτει τις απόψεις του σχετικά με το ζήτημα της ΕΡΤ.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία&#160; το Ινστιτούτο Γεωλογικών και Μεταλλευτικών Ερευνών αιτείται την υιοθέτηση τροπολογίας στο σχέδιο νόμου για το Εθνικό Κτηματολόγιο. 
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία&#160; η Εθνική Συνομοσπονδία Ελληνικού Εμπορίου&#160; αιτείται τη διατήρηση του Γραφείου Οικονομικών Εμπορικών Υποθέσεων στο Υπουργείο Εξωτερικών. 
55) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία&#160;&#160; αιτείται την επίλυση θέματος που αφορά την αποκατάσταση του παλιού μόλου του Φρουρίου του Κούλε.
56) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία&#160;&#160; αιτείται την ενίσχυση της συμμετοχής της Κρήτης στα προγράμματα κατάρτισης και πρακτικής άσκησης στον τουρισμό.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 8763/22-03-2013 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. Β13-219/10-05-2013 έγγραφο  από τον Υφυπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
2. Στην με αριθμό 9532/11-04-2013 ερώτηση της Βουλευτού κ. Μακρή Θεοδώρου Ελένης δόθηκε με το υπ’ αριθμ. 62737/ΙΗ ΕΞ /10-05-2013 έγγραφο  από τον Υφυπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:
3. Στην με αριθμό 9649/12-04-2013 ερώτηση του Βουλευτή κ. Ηλιόπουλου Παναγιώτη δόθηκε με το υπ’ αριθμ. 62734/ΙΗ ΕΞ/10-05-2013  έγγραφο  από τον Υφυπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:
4. Στην με αριθμό 9731/16-04-2013 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. 62732/ΙΗ ΕΞ/10-05-2013  έγγραφο από τον Υφυπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:
5. Στην με αριθμό 9773/16-04-2013 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. B13-218/10-05-2013  έγγραφο από τον Υφυπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
6. Στην με αριθμό 9851/18-04-2013 ερώτηση του Βουλευτή κ. Λυκούδη Σπυρίδωνος δόθηκε με το υπ’ αριθμ. Δ11/1078064 ΕΞ 2013/10-05-2013 έγγραφο  από τον Υπουργό Οικονομικών  η ακόλουθη απάντηση:
7. Στην με αριθμό 9887/18-04-2013 ερώτηση του Βουλευτή κ. Ηλιόπουλου Παναγιώτη δόθηκε με το υπ’ αριθμ. 1336β/10-05-2013 έγγραφο  από τον Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΑΝΑΦΟΡΩΝ ΚΑΙ  ΕΡΩΤΗΣΕΩΝ
Η πρώτη με αριθμό 6132/22-1-2013&#160;ερώτηση πρώτου κύκλου του Βουλευτή Επικρατείας της Νέας Δημοκρατίας κ. Ιωάννη Μιχελάκη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την υποβάθμιση του μαθήματος της Πολιτειακής Παιδείας στο πρόγραμμα του «Νέου Σχολείου», δεν θα συζητηθεί λόγω υπουργοποίησης του κ. Μιχελάκη και διαγράφεται. 
Η πρώτη με αριθμό 10692/17-5-2013 ερώτηση δευτέρου κύκλου του Βουλευτή Λακωνίας της Νέας Δημοκρατίας&#160;κ. Αθανασίου Δαβάκη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την κατασκευή σύγχρονου μουσείου στη Σπάρτη, δεν θα συζητηθεί λόγω υπουργοποίησης του κ. Δαβάκη και διαγράφεται. 
Η δεύτερη με αριθμό 4959/10-12-2012 ερώτηση πρώτου κύκλου του Βουλευτή Επικρατείας του Συνασπισμού Ριζοσπαστικής Αριστεράς – Ενωτικό Κοινωνικό Μέτωπο κ.&#160;Δημητρίου Τσουκαλά προς τον Υπουργό Υγείας, σχετικά με την εξομοίωση του επαγγέλματος του εργοθεραπευτή με τα συναφή επαγγέλματα υγείας, δε θα συζητηθεί λόγω αλλαγής του Υπουργού και διαγράφεται.
Η τρίτη με αριθμό 10215/25-4-2013 ερώτηση πρώτου κύκλου του Βουλευτή Ηλείας του Πανελλήνιου Σοσιαλιστικού Κινήματος κ. Ιωάννη Κουτσούκου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την εφαρμογή υπουργικής απόφασης που αφορά δανειολήπτες δικαιούχους του Οργανισμού Εργατικής Κατοικίας (ΟΕΚ), δεν θα συζητηθεί λόγω αλλαγής του Υπουργού και διαγράφεται.
Η τέταρτη με αριθμό 7475/20-2-2013 ερώτηση του Βουλευτή Λαρίσης του Λαϊκού Συνδέσμου – Χρυσή Αυγή κ. Χρυσοβαλάντη Αλεξόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη ρύθμιση των χρεών των δικαιούχων του Οργανισμού Εργατικής Κατοικίας (ΟΕΚ), δεν θα συζητηθεί λόγω αλλαγής του Υπουργού και διαγράφεται. 
Οι συνάδελφοι που ανέλαβαν τα χαρτοφυλάκια αυτών των Υπουργείων προφανώς δεν μπορούν να είναι εδώ. Θα ετοιμαστούν και θα έρθουν σε κάποια άλλη φορά.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής «Συμπλήρωση των διατάξεων περί Εθνικού Κτηματολογίου και άλλες ρυθμίσεις».
Ερωτάται το Σώμα: Γίνεται δεκτό στο σύνολο το νομοσχέδιο ως διενεμήθη;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Συμπλήρωση των διατάξεων περί Εθνικού Κτηματολογίου και άλλες ρυθμίσεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να μπει το κείμενο του νομοσχεδίου σελ. 6α)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το Σώμα παρέσχε τη ζητηθείσα εξουσιοδότηση. 
Μόνη συζήτηση επί της αρχής των άρθρων και του συνόλου του σχεδίου νόμου του Υπουργείου Οικονομικών: «Ενσωμάτωση της Οδηγίας 2011/16/ΕΕ, ρύθμιση θεμάτων της Ε.Λ.Τ.Ε., αναμόρφωση Οργανισμού του Ν.Σ.Κ. και άλλες διατάξεις». 
Η Διάσκεψη των Προέδρων αποφάσισε στη συνεδρίασή της στις 20 Ιουνίου 2013 τη συζήτηση του νομοσχεδίου σε δύο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή συνεδρίαση θα συζητηθούν τα άρθρα και οι τροπολογίες σε μία ενότητα. 
Σας ανακοινώνω ότι από την Κοινοβουλευτική Ομάδα του ΣΥΡΙΖΑ ορίζεται Κοινοβουλευτικός Εκπρόσωπος ο κ. Παναγιώτης Λαφαζάνης και εισηγητής ο κ. Στέφανος Σαμοΐλης. Από την Κοινοβουλευτική Ομάδα του ΠΑΣΟΚ ορίζεται Κοινοβουλευτικός Εκπρόσωπος ο κ. Κωνσταντινόπουλος Οδυσσέας. Από τους Ανεξάρτητους Έλληνες ορίζεται ειδική αγορήτρια η κ. Μίκα Ιατρίδη και Κοινοβουλευτικός Εκπρόσωπος ο κ. Βασίλειος Καπερνάρος. Από τη Χρυσή Αυγή ορίζεται ειδικός αγορητής ο κ. Γεώργιος Γερμενής και Κοινοβουλευτικός Εκπρόσωπος ο κ. Ηλίας Παναγιώταρος. Από τη Δημοκρατική Αριστερά ορίζεται ειδική αγορήτρια η κ. Ασημίνα Ξηροτύρη-Αικατερινάρη. 
Επειδή δεν έχει έρθει ο κ. Βεζυρόπουλος που είναι ο εισηγητής της Νέας Δημοκρατίας, το λόγο θα λάβει ο κ. Στέφανος Σαμοΐλης για να κάνει την εισήγησή του.</ChairmanSpeech> 
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Θα μιλήσω τώρα, κυρία Πρόεδρε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Απουσιάζει ο κ. Βεζυρόπουλος. Σύμφωνα με τη σειρά των κομμάτων είστε ο επόμενος.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Καλή αρχή κάνουμε.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: …(δεν ακούστηκε).</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, δεν μπορούμε να περιμένουμε τώρα. Θα ξεκινήσουμε με τον κ. Σαμοΐλη. Είναι εδώ και ο κ. Κουκουλόπουλος. Θα έρθουν οι συνάδελφοι. Έχουν ειδοποιηθεί.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ειδοποιήστε τον άνθρωπο. Ψάχνει τα χαρτιά του.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν πειράζει. Βλέπετε ότι υπάρχει ανοχή, κύριε Λαφαζάνη. Και φαντάζομαι ότι μια χαρά θα μας τα πει ο κ. Σαμοΐλης. 
Κύριε συνάδελφε, έχετε το λόγο.</ChairmanSpeech> 
	<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Εμείς είμαστε παντός καιρού.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια Τσαρουχά</Parlmember>): Έτσι ακριβώς.</ChairmanSpeech>
	<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Η Κυβέρνηση ανασυστάθηκε αλλά το Κοινοβούλιο διαλύθηκε τελικά.</Speech> 
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Όχι, κύριε συνάδελφε, δεν το δεχόμαστε. Εν πάση περιπτώσει, ξεκινάμε στην ώρα μας.</ChairmanSpeech>
	<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Εδώ δεν υπάρχουν ούτε εισηγητές.</Speech> 
	<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν υπάρχει κανένας.</Speech>
	<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Όχι μόνο εισηγητές δεν υπάρχουν, κανένας δεν υπάρχει.</Speech> 
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια Τσαρουχά</Parlmember>): Εντάξει, κύριε Λαφαζάνη, θα τα πει ο εισηγητής σας.
	Σας ακούμε, κύριε Σαμοΐλη.</ChairmanSpeech>
	<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Ευχαριστώ, κυρία Πρόεδρε.
	Το συγκεκριμένο σχέδιο νόμου αδυνατεί να εισέλθει επί της ουσίας στα ζητήματα που ανοίγει. Η αιτία αυτού εντοπίζεται τόσο στα εντελώς ασύνδετα μέρη που πραγματεύεται όσο και στην ουσιαστική ανυπαρξία πολιτικής βούλησης της Κυβέρνησης να δώσει καθοριστικές λύσεις σε σημαντικότατα προβλήματα φοροδιαφυγής και φοροαποφυγής σε εγχώριο και διεθνές επίπεδο. 
	Δεν χρειάζεται, κύριε Υπουργέ, να έχει κανείς ιδιαίτερη διορατικότητα. Η παντελώς άδικη φορολογική πολιτική που εφαρμόζεται για τους κοινωνικά αδύναμους έχει καταντήσει κοινό μυστικό πλέον. Τα στοιχεία επ’ αυτού προκύπτουν από οποιαδήποτε έρευνα που μπορεί κάποιος να έχει πρόσβαση. 
Το πιο ενδιαφέρον απ’ όλα είναι πως μεταξύ των αρχιτεκτόνων του μνημονίου, με ό,τι αυτό έχει επιφέρει για τον απλό κόσμο, οι αντιφάσεις που ανακύπτουν είναι κάτι περισσότερο από ολοφάνερες.
	Δείτε συγκεκριμένα, κύριε Υπουργέ, τα συμπεράσματα που βγαίνουν από την πρόσφατη έκθεση του Διεθνούς Νομισματικού Ταμείου -Ιούνιος ’13, νούμερο 13- για το φορολογικό μας σύστημα. Οι χαρακτηρισμοί που αποδίδονται είναι ενδεικτικοί της κατάστασης: Αναποτελεσματικότητα, υπερφορολόγηση των μισθωτών και μικρομεσαίων στρωμάτων, αίσθημα αδικίας και έλλειμμα πολιτικής βούλησης για περιορισμό φοροδιαφυγής συγκεκριμένων κοινωνικών ομάδων, απογοήτευση από τη σχεδόν μηδαμινή κοινωνική ανταποδοτικότητα και υψηλό επίπεδο κυβερνητικής διαφθοράς.
	Παράλληλα, στο πεδίο της μικρομεσαίας επιχειρηματικότητας γίνεται ρητή αναφορά πως η φοροδιαφυγή είναι σχεδόν απαραίτητη για τις επιχειρήσεις, προκειμένου να αποφύγουν το λουκέτο και να αντέξουν στις πιέσεις που προκύπτουν από τον ασύδοτο ανταγωνισμό.
	Δεν τα λέει ο ΣΥΡΙΖΑ αυτά, κύριε Υπουργέ. Τα παραδέχονται αυτοί με τους οποίους τόσο καιρό εφαρμόζετε το απαράδεκτο δόγμα της εσωτερικής υποτίμησης, οι ίδιοι οι σύμμαχοί σας δηλαδή. 
	Η κοινοτική οδηγία που φέρνετε προς ψήφιση αντανακλά τους παραπάνω καταδικασμένους και αδιέξοδους πολιτικούς χειρισμούς. Στην πραγματικότητα βρισκόμαστε μπροστά σε μία ακόμη κοινοτική οδηγία που εκ του πονηρού αποφεύγει να χτυπήσει το πρόβλημα στη ρίζα του. 
	Συγκεκριμένα, ενσωματώνεται η ευρωπαϊκή οδηγία 2011/16 σχετικά με τη διακρατική συνεργασία και ανταλλαγή πληροφοριών πάνω σε ζητήματα που άπτονται της άμεσης φορολογίας φυσικών προσώπων. Το εξαιρετικά περιορισμένο πεδίο εφαρμογής της παρούσας οδηγίας διαφαίνεται ευθύς εξαρχής, καθώς σύμφωνα με το άρθρο 3: εξαιρούνται ρητώς φόροι που σχετίζονται με δασμούς, ειδικούς φόρους κατανάλωσης μαζί με φόρους προστιθέμενης αξίας και υποχρεωτικές εισφορές κοινωνικής ασφάλισης προς οποιοδήποτε κράτος μέλος ή προς ιδρύματα κοινωνικών ασφαλίσεων δημοσίου δικαίου. 
	Αυτομάτως ενδεχόμενα υψηλά χρέη φυσικών προσώπων σε οποιοδήποτε δημόσιο ασφαλιστικό ταμείο γίνονται αόρατα για κάθε διακρατική διαδικασία ανταλλαγής πληροφοριών. Στην ουσία –σύμφωνα με το άρθρο 9- οι διακρατικές ανταλλαγές πληροφοριών περιορίζονται αυστηρά στις κατηγορίες εισοδήματος, που αφορούν εισοδήματα από απασχόληση, αμοιβές διευθυντών, καταβολή συντάξεων και εισοδήματα από ακίνητη περιουσία.
	Είναι φανερό πως δεν υπάρχει πρόθεση για ένα ουσιαστικό χτύπημα τόσο της φοροδιαφυγής όσο και της νομότυπης φοροαποφυγής των πραγματικών κατόχων του παραγόμενου πλούτου.
	Στόχος σας για ακόμη μία φορά είναι τα μισθωτά κοινωνικά στρώματα που ο έλεγχός τους δεν σας αναγκάζει να συγκρουστείτε με τα ισχυρά οικονομικά συμφέροντα. 
Είναι γεγονός πως εντός αυτής της πολιτικής κατεύθυνσης δεν τοποθετείται μόνο η Κυβέρνησή σας, κύριε Υπουργέ. Οι νεοφιλελεύθερες εμμονές που σας διακατέχουν, εντάσσονται στο σύνολο της ευρωπαϊκής οικονομικής πολιτικής. Μιας πολιτικής που εδώ και καιρό προσπαθεί να μας πείσει πως η ζωή με ασφάλεια και αξιοπρέπεια του κόσμου της εργασίας, προϋποθέτει τη διασφάλιση της κερδοφορίας των τεράστιων επιχειρηματικών ομίλων με κάθε κόστος και συνέπεια για τη συντριπτική πλειοψηφία της κοινωνίας.
	Κύριε Υπουργέ, από το άρθρο 1 μέχρι και το άρθρο 25 του παρόντος σχεδίου νόμου τα νεοφιλελεύθερα δόγματα που υπηρετείτε στέκονται άκαμπτα και ατσαλάκωτα. 
Η απόλυτη ελευθερία των αγορών συνεχίζει να αποτελεί για εσάς την οικουμενική αξία αυτού του τόπου. Από την αμοιβαία ανταλλαγή πληροφοριών εξαιρούνται όλοι όσοι πραγματικά θα έπρεπε να ελεγχθούν και να πληρώσουν αυτά που πραγματικά τους αντιστοιχούν. 
Καμμία αναφορά δεν γίνεται για τον έλεγχο των διεθνών εμπορικών δραστηριοτήτων, για τα ελεύθερα επαγγέλματα, για τα υπέρογκα και κατά τα άλλα αόρατα κέρδη των μεγάλων πολυεθνικών ομίλων. Πουθενά δεν αγγίζονται τα σημαντικότατα προβλήματα της «νόμιμης» φοροαποφυγής των ισχυρών οικονομικών ελίτ, των ενδοομιλικών συναλλαγών, των τριγωνικών πωλήσεων, της ασυδοσίας, των φορολογικών παραδείσων, της αόρατης κινητικότητας των αμοιβαίων κεφαλαίων στην ευρωπαϊκή επικράτεια, των εικονικών συμβάσεων έργου μεταξύ θυγατρικών και μητρικών επιχειρήσεων, των ανεξέλεγκτων offshore εταιρειών που δρουν κατά εκατομμύρια στην ευρωπαϊκή επικράτεια. 
Κύριε Υπουργέ, μπορεί με το άρθρο 8 να φαίνεται εξαρχής θετικό το γεγονός ότι στους διακρατικούς ελέγχους εντάσσεται και η ακίνητη περιουσία των φυσικών προσώπων, αλλά στην πραγματικότητα, σας διαφεύγει εσκεμμένα μία καθοριστική παράμετρος: τα φυσικά πρόσωπα που κατέχουν την πολύ μεγάλη ακίνητη περιουσία, δεν πρόκειται ποτέ να τη δηλώσουν στο ατομικό τους εισόδημα. 
Γνωρίζετε πολύ καλά πως η μεγάλη πλειοψηφία των κατόχων μεγάλης ακίνητης περιουσίας, τη δηλώνει πάντα σε μία από τις πολλές offshore εταιρείες που έχει επίσης υπό την κατοχή του. Στην ουσία, όταν αναφέρεστε στον έλεγχο των πάγιων περιουσιακών στοιχείων, αναφέρεστε για ακόμα μία φορά στην οικονομική ασυλία των ισχυρών. 
Αν κάνατε τον κόπο, κύριε Υπουργέ, να ελέγξετε τα αστεία ποσά που δηλώνουν στο ατομικό τους εισόδημα οι ισχυροί παίκτες της ελληνικής επιχειρηματικής ελίτ, θα καταλαβαίνατε αμέσως τι ακριβώς εννοούμε. 
Η ολοφάνερη αδιαφορία που διακατέχει την παρούσα οδηγία για τα ζητήματα της φοροαποφυγής έχει πολλές εκδοχές. Η ίδια η δομή της Ευρωπαϊκής Ένωσης το επιτρέπει άλλωστε. Σας θυμίζουμε πως τα ίδια τα συμβαλλόμενα κράτη-μέλη, δεν συνεργάζονται πάνω σε κοινά φορολογικά καθεστώτα. 
Έτσι, για παράδειγμα, το ελβετικό κράτος μέχρι και το 2009 αρνούνταν να συνεργαστεί σε παρόμοια αιτήματα, καθώς η φοροδιαφυγή χαρακτηριζόταν ως απλό πλημμέλημα. 
Η ασήμαντη προσφορά της συγκεκριμένης Οδηγίας δεν σταματά εδώ. Ακόμα και για τις περιπτώσεις που εμπίπτουν στη διακρατική ανταλλαγή πληροφοριών υπάρχουν ένα σωρό παραθυράκια που δίνουν τη δυνατότητα σε οποιοδήποτε κράτος-μέλος να αρνηθεί την παροχή πληροφοριών. Σας δίνουμε μερικά παραδείγματα: 
Αναφέρεται ρητά πως σε περίπτωση που ένα κράτος δεν έχει εξαντλήσει τις απαραίτητες πληροφορίες, τότε το κράτος που καλείται να παράσχει βοήθεια, έχει τη δυνατότητα να το αρνηθεί. Αυτό είναι στο άρθρο 17 παράγραφος 2. 
Ποιος όμως θα κρίνει την εγκυρότητα του παραπάνω ισχυρισμού; Με ποια κριτήρια και πώς επιλύονται ενδεχόμενες διαφωνίες που μπορούν να προκύψουν μεταξύ των συμβαλλόμενων κρατών; Πουθενά δεν διασαφηνίζεται και ο λόγος είναι εμφανέστατος. 
Στη συνέχεια παρουσιάζεται το ίδιο ακριβώς πρόβλημα, με ακόμη εντονότερα χαρακτηριστικά. Συγκεκριμένα αναφέρεται η δυνατότητα απόρριψης οποιασδήποτε αιτήσεως, αν επικαλεστούν λόγοι δημόσιας τάξεως. Τι σημαίνει αυτό όμως; 
Κύριε Υπουργέ, η έννοια της δημόσιας τάξης δεν είναι κάτι ουδέτερο και οικουμενικό για κάθε κράτος και οικονομική πολιτική. Για εμάς «δημόσια τάξη» σημαίνει ο κάθε πολίτης να έχει πρόσβαση στην εργασία και στις υπηρεσίες του κοινωνικού κράτους, να μπορεί να ζει με αξιοπρέπεια και υπερηφάνεια γι’ αυτά που κάνει στη ζωή του. 
Αντιθέτως, για εσάς «δημόσια τάξη» σημαίνει η αδιατάραχτη εφαρμογή των μνημονιακών σας δεσμεύσεων, ιδιωτικοποιήσεις των δημοσίων αγαθών, η εργασιακή ζούγκλα, η περιστολή του κοινωνικού κράτους και η απαξίωση των δημοκρατικών δικαιωμάτων του ελληνικού λαού. Η παρούσα διάταξη είναι τουλάχιστον προκλητική και δείχνει πόσο εύκολα ο συγκεκριμένος νόμος δύναται να βουλιάξει στην ασάφεια και στον υποκειμενισμό. 
Την ίδια λογική βλέπουμε και στο άρθρο 7. Προκύπτουν ξανά αντίστοιχα προβλήματα. Σύμφωνα με αυτό, δίδεται πάλι δυνατότητα απόρριψης εφόσον κριθεί μη επαρκώς αιτιολογημένη. Στο βαθμό που δεν ορίζεται σαφώς τι σημαίνει «επαρκής αιτιολόγηση», τότε το παρόν άρθρο δίνει ξανά το δικαίωμα σε οποιοδήποτε κράτος να πετάξει στον κάλαθο των αχρήστων την παρούσα οδηγία. 
Το παζλ έρχεται να συμπληρωθεί από το άρθρο 24, όπου η επάρκεια της αιτιολόγησης κρίνεται αποκλειστικά από το κράτος που λαμβάνει την αίτηση χωρίς τη συμμετοχή αυτού που την αποστέλλει. Ξανά η λειτουργικότητα της οδηγίας βουλιάζει στον υποκειμενισμό και στη μειωμένη ισχύ εφαρμογής της. 
Σαν να μην έφταναν όλα τα παραπάνω, γίνεται σαφές πως η ισχύς της κοινοτικής οδηγίας που έρχεστε να ψηφίσετε, δεν δύναται να έχει εφαρμογή σε περιπτώσεις που εντοπίζονται πριν από την 1-1-2011 -άρθρο 18- γεγονός καταστροφικό για τη χώρα μας. Όλη η διαδικασία μαζικής φυγής κεφαλαίων, τακτικής απόκρυψης μεγάλων περιουσιακών στοιχείων και όξυνσης της φοροδιαφυγής των ισχυρών ξεκινά χρόνια πίσω από την επιβαλλόμενη ημερομηνία. Θυμίζουμε πως η έξαρση των φημολογιών για εισχώρηση της χώρας στο Διεθνές Νομισματικό Ταμείο και σε βαθιά οικονομική ύφεση φτάνει πίσω στο 2008. Πρακτικά το συγκεκριμένο άρθρο ξελασπώνει μια και καλή αυτούς που με μέθοδο φρόντισαν να κρύψουν τα τεράστια πλούτη υπό την κατοχή τους όλα τα προηγούμενα χρόνια. 
Όσον αφορά το δεύτερο μέρος του σχεδίου νόμου, άρθρα 26 έως 38, την αναδιοργάνωση, δηλαδή, της λογιστικής τυποποίησης και ελέγχου του δημόσιου φορέα, έχουμε να κάνουμε τις εξής παρατηρήσεις. Όπως και στην προηγούμενη παρέμβασή μας επί του θέματος, θέλουμε να δείξουμε την ανάγκη του δημοσίου ελέγχου, όχι μόνο των ορκωτών λογιστών, αλλά και των ίδιων των επιχειρήσεων που ελέγχονται από αυτούς. Με άλλα λόγια, δεν πρέπει σε καμμία περίπτωση να θεωρούμε ότι από τη στιγμή που οι οικονομικές καταστάσεις μιας μεγάλης εταιρείας έχουν ελεγχθεί από ορκωτούς λογιστές δεν χρειάζεται να προβούν σε έλεγχο και οι ίδιες οι φορολογικές αρχές. Το γεγονός και μόνο ότι υπάρχουν μη ελεγμένες χρήσεις από τις φορολογικές αρχές για εταιρείες που είναι εισηγμένες στο Χρηματιστήριο αναδεικνύει το μέγεθος του προβλήματος και τις δυνατότητες που δίνονται σε αυτούς που έχουν τη βούληση να αποκρύψουν τα πραγματικά λογιστικά μεγέθη. 
Επιπλέον, αδυνατούμε να κατανοήσουμε το λόγο για τον οποίο η Επιτροπή Λογιστικής Τυποποίησης και Ελέγχων ορίζεται ως οικονομικά αυτοτελής με το άρθρο 26. Η οικονομική αυτοτέλεια έρχεται να συνδυαστεί με μία υπερσυγκέντρωση εξουσιών του διοικητικού συμβουλίου. Αναφερόμαστε στα άρθρα 26 έως 30, όπου παρέχεται η αυτοδίκαιη δυνατότητα στο διοικητικό συμβούλιο να επεκτείνει την περίοδο θητείας του και να επιβάλλει υπέρογκες χρηματικές πειθαρχικές κυρώσεις εποπτευόμενες από την ΕΛΤΕ, που βέβαια μειώθηκαν με τροπολογία, αν δεν κάνω λάθος, από τον Υπουργό.
Το τέταρτο και τελευταίο μέρος αποτελείται από διάσπαρτες και ασύνδετες ρυθμίσεις, οι οποίες προσπαθούν να καλύψουν τρύπες της μνημονιακής σας πολιτικής. Χαρακτηριστικά, η επιβολή εργασιακού μεσαίωνα στο δημόσιο τομέα, το όπως-όπως ξεπούλημα του δημόσιου πλούτου και η αποδιάρθρωση των φοροεισπρακτικών μηχανισμών του κράτους είναι μερικά από αυτά που διαπερνούν το επιμέρους κομμάτι του σχεδίου νόμου που εισηγείστε προς ψήφιση. 
Πιο συγκεκριμένα, στο άρθρο 62 συστήνετε σύστημα τραπεζικών λογαριασμών και λογαριασμών πληρωμών, προκειμένου τάχα μου να διευκολύνετε τη δυνατότητα του κράτους στον έλεγχο και στην καταπολέμηση φαινομένων όπως αυτά της διαφθοράς, του μαύρου χρήματος, της εγκληματικότητας, της φοροδιαφυγής κ.λπ.. Πρακτικά δίνεται η δυνατότητα κατάσχεσης τραπεζικών καταθέσεων χωρίς να γίνεται καμμία αιτιολόγηση του πολιτικού σκεπτικού βάσει του οποίου θα μπαίνει σε εφαρμογή. 
Διατηρούμε επιφυλάξεις για το είδος των προθέσεών σας για πολλούς και συγκεκριμένους λόγους. Τα δείγματα γραφής που μας έχετε δώσει κινούνται στην αντίπερα όχθη. Γνωρίζουμε εξαρχής πως η αυτοματοποιημένη πρόσβαση μέσω ηλεκτρονικού συστήματος στους τραπεζικούς λογαριασμούς δεν στοχεύει στους πραγματικούς υπαίτιους της κρίσης που βιώνει η κοινωνία αλλά στην ίδια την κοινωνία και μάλιστα στα αδύνατα στρώματά της. Οι κυβερνήσεις του μνημονίου μαζί με την τωρινή συγκυβέρνηση είχαν πολλές ευκαιρίες να χτυπήσουν αυτούς που πραγματικά απομυζούν τον πλούτο του ελληνικού λαού και που φοροδιαφεύγουν με αμύθητα πλούτη στα χέρια τους, χωρίς να δίνουν λογαριασμό σε κανέναν. Η ζωή η ίδια έχει αποδείξει πως δεν είστε διατεθειμένοι και δεν πρόκειται να το κάνετε ποτέ, γιατί είστε ένα με αυτήν την κατάσταση, η άλλη όψη του ίδιου νομίσματος.
Θα θέλαμε, επίσης, να σταθούμε στο άρθρο 68, κάνοντας ορισμένα σχόλια. Προχωράτε στη σύσταση θέσεων ελεγκτών βεβαίωσης και αναγκαστικής είσπραξης των εσόδων του κράτους. Συγκεκριμένα, προκηρύσσονται γύρω στις τέσσερις χιλιάδες θέσεις, όπου οι εργαζόμενοι καλούνται να υπογράψουν ατομικές συμβάσεις, οι οποίες δύνανται να ανανεωθούν μόνο στο βαθμό που θα επιτυγχάνονται οι ατομικοί στόχοι που το Υπουργείο εξαρχής θα τους έχει επιβάλει. 
Παράλληλα, επιβάλλονται εκατοντάδες αναγκαστικές μετακινήσεις εφοριακών δημόσιων υπαλλήλων, χωρίς κανένα κριτήριο που να συμπεριλαμβάνει τις ανάγκες των ίδιων των εργαζομένων. 
Με ποιο απλά λόγια, εισάγετε στο δημόσιο τομέα την παραγωγή με το κομμάτι, μια από τις πιο απάνθρωπες μεθόδους εργασίας που μπορείς να επιβάλεις σε οποιοδήποτε εργαζόμενο. Η πίσω πόρτα για την κατάργηση χιλιάδων οργανικών θέσεων εργασίας είναι πλέον ορθάνοικτη, ενώ οι δυνατότητες για εκτίναξη φαινομένων διαφθοράς γίνονται πλέον πολλαπλάσιες. 
Άλλωστε, κύριε Υπουργέ, την απάντηση πάνω στο συγκεκριμένο ζήτημα την έχετε λάβει από την ίδια την Πανελλήνια Ομοσπονδία Εργαζομένων στις Δημόσιες Οικονομικές Υπηρεσίες, πως αν δηλαδή συνεχίσετε αυτήν την τακτική, η ΠΟΕ-ΔΟΥ θα διακόψει κάθε σχέση μαζί σας, με το μόνο δρόμο που έχει απομείνει να είναι οι απεργιακές κινητοποιήσεις. 
Όσον αφορά τη διαδικασία εκποίησης του δημόσιου πλούτου, στη λίστα προστίθενται και οι ξενοδοχειακές εγκαταστάσεις του «Αστέρα» Βουλιαγμένης. Με το άρθρο 70 λύονται τα διαδικαστικά κωλύματα, έτσι ώστε το συγκεκριμένο συγκρότημα να μεταβιβαστεί στο ΤΑΙΠΕΔ προς πώληση στα μεγάλα ιδιωτικά συμφέροντα, σε ξένες εταιρείες real estate και σε γνωστά επενδυτικά funds. 
Πρόκειται για ένα ακίνητο-φιλέτο, που απέχει είκοσι χιλιόμετρα από το κέντρο της Αθήνας και περίπου άλλα τόσα από το αεροδρόμιο, με την τιμή ζώνης της περιοχής να είναι από τις υψηλότερες σε όλη την Αθήνα. Είναι ένα τεράστιο ξενοδοχειακό συγκρότημα που αντί να χρησιμοποιηθεί προς όφελος του δημόσιου συμφέροντος, αντί να αποδίδει πόρους και δυνατότητες στα δημόσια ταμεία, προορίζεται για ξεπούλημα σε εγχώριους και διεθνείς επενδυτές. 
Κύριε Υπουργέ, εμείς θα συνεχίσουμε να τονίζουμε πως καμμία εκλεγμένη κυβέρνηση και κανένα μεγάλο συμφέρον δεν έχει το δικαίωμα να υφαρπάζει το δημόσιο πλούτο της χώρας. Δεν έχετε καμμία τέτοια εξουσιοδότηση, δεν δικαιούστε με κανέναν τρόπο να βουλιάζετε τη χώρα, επειδή με θρησκευτικό φανατισμό θεωρείτε ότι η κοινωνία των ατόμων και των ιδιωτών μπορεί να επιλύει οποιοδήποτε πρόβλημα ανακύπτει. 
Στην ίδια κατεύθυνση και λογική κινείται και το άρθρο 71 για τις ρυθμίσεις θεμάτων που αφορούν την ιδιωτικοποίηση του Οργανισμού Διεξαγωγής Ιπποδρόμων Ελλάδος. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ευχαριστούμε κι εμείς. 
Ο κ. Απόστολος Βεσυρόπουλος, εισηγητής της Νέας Δημοκρατίας, έχει το λόγο.</ChairmanSpeech> 
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, για ακόμη μία φορά έχω την τιμή να εισηγούμαι ενώπιον της Εθνικής Αντιπροσωπείας ένα ακόμη νομοσχέδιο του Υπουργείου Οικονομικών, με σημαντικές ρυθμίσεις και διατάξεις που κατά κύριο λόγο αφορούν τη μεγάλη προσπάθεια που γίνεται για να χτυπηθεί καίρια η φοροδιαφυγή. 
Το νομοσχέδιο που έχει τον τίτλο «Ενσωμάτωση της Οδηγίας 2011/16/ΕΕ, ρύθμιση θεμάτων της Ε.Λ.Τ.Ε., αναμόρφωση Οργανισμού του Ν.Σ.Κ. και άλλες διατάξεις», αποτυπώνει δύο πράγματα: 
Πρώτον, την καθολική απαίτηση της ελληνικής κοινωνίας να αντιμετωπιστεί επιτέλους το ζήτημα της φοροδιαφυγής, να υπάρξουν κανόνες και νόμοι οι οποίοι επιτέλους θα τηρούνται και θα εφαρμόζονται. 
Δεύτερον, την ισχυρή βούληση της Κυβέρνησης να ενισχύσει τους ελεγκτικούς μηχανισμούς του κράτους με αποφασιστικές και κυρίαρχες αρμοδιότητες και την ισχυρή βούληση της Κυβέρνησης να μην υποχωρήσει σε αυτήν την προσπάθεια. 
Είχα την ευκαιρία να πω και στη συζήτηση του νομοσχεδίου στην επιτροπή ότι αυτό δεν αποτελεί μια αποσπασματική θεσμική παρέμβαση. Αποτελεί έναν ακόμα κρίκο στην αλυσίδα παρεμβάσεων και πρωτοβουλιών που στοχεύουν σε ένα νέο πλαίσιο για την αναδιοργάνωση υπηρεσιών που είναι άρρηκτα συνδεδεμένες με την προάσπιση του δημοσίου συμφέροντος. 
Πρόκειται για ένα νέο πλαίσιο διεθνούς συνεργασίας σε διοικητικό επίπεδο για τον έλεγχο και την πάταξη της φοροδιαφυγής. Πρόκειται για ένα νέο πλαίσιο, που δίνει ευρείες δυνατότητες στους ελεγκτικούς μηχανισμούς να διερευνήσουν και να ελέγξουν υποθέσεις φοροδιαφυγής. 
Κυρίες και κύριοι συνάδελφοι, αυτοί που έχουν επενδύσει στην καταστροφή και στη χρεοκοπία είναι βέβαιο ότι αδιαφορούν γι’ αυτήν την προσπάθεια. Δεν βλέπουν την επόμενη μέρα για τη χώρα, βλέπουν την επόμενη ημέρα για τον εαυτό τους. Μέσα από τα παραμορφωτικά γυαλιά της κομματικής σκοπιμότητας υπερασπίζονται το χθες, υπόσχονται την επιστροφή στο παρελθόν, στις πρακτικές που οδήγησαν τη χώρα σε οριακές συνθήκες χρεοκοπίας. Δεν παίρνουν το σαφές και καθαρό μήνυμα που εκπέμπει η κοινωνία, που ζητάει ουσιαστικές μεταρρυθμίσεις, που θέλει να δει το κράτος να αλλάζει και να αποκτήσουμε επιτέλους ένα κράτος ευέλικτο, αποτελεσματικό, που θα λειτουργεί απαρέγκλιτα σύμφωνα με τις αρχές της διαφάνειας. 
Η καθολική αυτή κοινωνική απαίτηση προσλαμβάνει περισσότερο έντονη μορφή απέναντι στο καυτό θέμα της φοροδιαφυγής και της προάσπισης του δημοσίου συμφέροντος.
Εμείς νομοθετούμε με τα μάτια στραμμένα στους πολίτες και στις ανάγκες της χώρας. Οι πολίτες κράτησαν όρθια τη χώρα. Νιώθουν όμως οργή και αγανάκτηση, όταν κάποιοι φοροδιαφεύγουν, όταν δεν είναι συνεπείς στις υποχρεώσεις τους. Οφείλουμε όλοι να καταλάβουμε ότι η αίσθηση του δικαίου πρέπει να επικρατήσει, γιατί σε διαφορετική περίπτωση θα κλονιστεί η εμπιστοσύνη των πολιτών απέναντι στο κράτος και στους θεσμούς, θα υποχωρήσει η έννοια της κοινωνικής ευθύνης, γιατί αυτή είναι η πρακτική συνέπεια της φοροδιαφυγής. 
Εδώ σ’ αυτήν την Αίθουσα κρινόμαστε όλοι για τη συνέπειά μας, για την επιχειρηματολογία και τις θέσεις μας. Κάποιοι αντιμετωπίζουν τη μάχη ενάντια στη φοροδιαφυγή με ευχολόγια. Όταν όμως καλούνται να λάβουν θέση στην πράξη, όπως σ’ αυτό το νομοσχέδιο, επιλέγουν τη φυγή από την πραγματικότητα και την ευθύνη. 
Είναι δεδομένο ότι η φοροδιαφυγή, ο έλεγχός της και ο έλεγχος της διακίνησης του χρήματος δεν αποτελούν ελληνικό αλλά παγκόσμιο πρόβλημα. Αυτό έχει επιβεβαιωθεί σε όλες τις Συνόδους Κορυφής ως προτεραιότητα πλέον. Επιβεβαιώθηκε και με σύμβαση του Οργανισμού Οικονομικής Συνεργασίας και Ανάπτυξης που η Βουλή κύρωσε πριν από έναν περίπου μήνα. Το μέγεθος της φοροδιαφυγής στην Ευρώπη εκτιμάται σε ένα τρισεκατομμύριο ευρώ, ποσό που ισοδυναμεί με το ΑΕΠ μιας μεγάλης ευρωπαϊκής οικονομίας όπως είναι η ισπανική.
Η οδηγία 2011/16 του Συμβουλίου της 15ης Φεβρουαρίου 2011 εκφράζει την προτεραιότητα που δίνεται στη διοικητική συνεργασία των φορολογικών αρχών των κρατών-μελών της Ευρωπαϊκής Ένωσης προκειμένου να ελεγχθεί η φοροδιαφυγή, να υπάρξουν αποτελεσματικοί έλεγχοι, να αποδοθούν άμεσα δημόσια έσοδα. Η οδηγία αυτή ενσωματώνεται στην ελληνική νομοθεσία και αποτελεί το πρώτο μέρος καλύπτοντας τα άρθρα 1 έως 25. Βάζει σε νέες βάσεις τη διοικητική συνεργασία των χωρών μελών της Ευρωπαϊκής Ένωσης για φορολογικά θέματα. Είναι κάτι που έπρεπε να έχει γίνει εδώ και αρκετό καιρό αφού η παγκοσμιοποίηση, η επέκταση των χρηματοοικονομικών υπηρεσιών και αντίστοιχα η μεγάλη έκταση της διακίνησης κεφαλαίων απαιτούν προσαρμογή στις νέες συνθήκες. 
Τι περιλαμβάνει; Καθορίζεται η έκταση και το κανονιστικό πλαίσιο αυτής της εκτεταμένης πλέον και περισσότερο αποτελεσματικής διοικητικής συνεργασίας. Είναι δεδομένο ότι η ανταλλαγή πληροφοριών ανάμεσα στις εντεταλμένες για φορολογικά ζητήματα αρχές των χωρών-μελών μπορεί να οδηγήσει στην επιβολή φόρων και δασμών αλλά και στην είσπραξη εσόδων.
Στο άρθρο 3 προσδιορίζει το πεδίο εφαρμογής περιλαμβάνοντας τους παντός είδους φόρους που εισπράττονται από την Ελλάδα ή από άλλες χώρες μέλη της Ευρωπαϊκής Ένωσης. Απ’ αυτό το πεδίο εφαρμογής εξαιρούνται ο ΦΠΑ, οι ειδικοί φόροι κατανάλωσης, οι υποχρεωτικές εισφορές κοινωνικής ασφάλισης, οι οφειλές συμβατικού χαρακτήρα και τα τέλη που εκδίδονται από τις δημόσιες αρχές, φόροι οι οποίοι καλύπτονται από το υπάρχον θεσμικό και νομοθετικό πλαίσιο.
Επίσης, είναι σημαντικό ότι προσδιορίζεται ως αρχή εκπροσώπησης της Ελλάδας στη διοικητική συνεργασία η Διεύθυνση Διεθνών Οικονομικών Σχέσεων του Υπουργείου Οικονομικών και ως κεντρική υπηρεσία διασύνδεσης με τις υπηρεσίες των άλλων χωρών το Γ’ Τμήμα της Διεθνούς Οικονομικής Συνεργασίας για θέματα φορολογίας που υπάγεται στη συγκεκριμένη διεύθυνση. 
Η ενσωμάτωση αυτής της οδηγίας στην ελληνική νομοθεσία καθορίζει το πλαίσιο και την διαδικασία ανταλλαγής πληροφοριών ανάμεσα στις δικές μας διοικητικές υπηρεσίες και στις υπηρεσίες των άλλων χωρών και στο άρθρο 7 το κανονιστικό πλαίσιο που διέπει αυτήν τη διαδικασία. Υπάρχει σαφής αναφορά ότι θα πρέπει να υπάρχει επαρκής αιτιολόγηση του αιτήματος συνδρομής και συνεργασίας. 
Τερματίζονται οι χρονοβόρες διαδικασίες. Κυριαρχεί το στοιχείο της ευελιξίας και της αμεσότητας. Προσδιορίζεται χρονικό όριο για την ανταλλαγή πληροφοριών ή για την παροχή στοιχείων, που δεν μπορεί να ξεπερνά το εξάμηνο, χρονικό όριο δεσμευτικό για όλες τις χώρες-μέλη, που διασφαλίζει ταυτόχρονα και την αποτελεσματικότητα και την ταχεία διεκπεραίωση των ελέγχων.
Κομβικής σημασίας είναι η διάταξη του άρθρου 9 για την αυτόματη ανταλλαγή πληροφοριών από την 1η Ιανουαρίου 2015 ανάμεσα στις υπηρεσίες των κρατών-μελών και συγκεκριμένες κατηγορίες εισοδήματος και κεφαλαίου, που αφορούν φορολογούμενους που κατοικούν στο συγκεκριμένο κράτος-μέλος από το οποίο ζητείται η συνδρομή.
Είναι, επίσης, χαρακτηριστικό ότι θεσμοθετείται και η αυθόρμητη και άνευ αιτήματος ανταλλαγή πληροφοριών και μάλιστα με χρονικό όριο ενός μηνός από την ημέρα που περιήλθαν σε γνώση των αρμόδιων αρχών μιας χώρας-μέλους, όπως αναφέρεται ρητά στο άρθρο 11. 
Η διοικητική συνεργασία αποκτά άλλη διάσταση με τη δυνατότητα που παρέχεται με την παρουσία των ελληνικών ελεγκτικών και φορολογικών αρχών σε ελέγχους και έρευνες και σε άλλη χώρα και το αντίστροφο. 
Αντιλαμβάνεστε όλη τη βαρύτητα και τη σημασία αυτής της διάταξης. Υποθέσεις όπως αυτή της λίστας Λαγκάρντ θα μπορούν να ελέγχονται αυτοπρόσωπα, πλέον, από τους ελεγκτικούς μηχανισμούς της χώρας μας στο εξωτερικό. Θα μπορούν άμεσα να έχουν πρόσβαση σε όλα τα αναγκαία στοιχεία, να διερευνούν υποθέσεις φοροδιαφυγής με αποτελεσματικότητα και ταχύτητα. 
Οι όροι της διοικητικής συνεργασίας διέπονται από σεβασμό στη νομοθεσία και στην προστασία προσωπικών δεδομένων. Αναφέρεται ρητά ότι δεν μπορούν να παρασχεθούν πληροφορίες που δεν σχετίζονται με φορολογικούς λόγους. Η σχετική επίκληση υπάρχει στο άρθρο 18, ενώ με το προηγούμενο άρθρο αίρονται τα εμπόδια και η απροθυμία ορισμένων χωρών να παράσχουν πληροφόρηση επικαλούμενες το τραπεζικό απόρρητο. Πλέον, για υποθέσεις φορολογικών ελέγχων ουσιαστικά δεν θα τίθενται τέτοια εμπόδια. 
Όσοι χρησιμοποιούν καλόπιστα είτε για λόγους σκοπιμότητας το επιχείρημα της προστασίας των προσωπικών δεδομένων, καλό είναι να ανατρέξουν στο άρθρο 25. Εκεί αποτυπώνεται ρητά και κατηγορηματικά η μέριμνα του κοινοτικού νομοθέτη για το επίπεδο προστασίας των προσωπικών δεδομένων στα κράτη μέλη της Ευρωπαϊκής Ένωσης κατά τη διάρκεια της διοικητικής συνεργασίας. 
Αναρωτιέμαι ποιοι είναι αυτοί που προσποιούνται ότι δεν κατανοούν τη σημασία μιας εκτεταμένης διοικητικής συνεργασίας σε ευρωπαϊκό επίπεδο, στη μάχη για την καταπολέμηση της φοροδιαφυγής, για τη διακίνηση του «μαύρου» χρήματος. Είναι τόσο δύσκολο να αποδεχθούν ότι με τη συνεργασία αυτή γίνεται περισσότερο αποτελεσματική η μάχη ενάντια στη φοροδιαφυγή, αφού είναι βέβαιο ότι θα αποδώσει συγκεκριμένα αποτελέσματα; 
Στο δεύτερο μέρος του νομοσχεδίου ρυθμίζονται ζητήματα που αφορούν την Επιτροπή Λογιστικής Τυποποίησης και Ελέγχων, ένα όργανο που θα παίξει καθοριστικό ρόλο στις σημερινές συνθήκες και συγκυρίες. Κατοχυρώνει τη λειτουργική, διοικητική και οικονομική της αυτοτέλεια και εξορθολογίζονται και επικαιροποιούνται τα προσόντα των μελών που συγκροτούν το ΣΛΟΤ. 
Με το άρθρο 28 δίνεται η δυνατότητα να τοποθετούνται στο Συμβούλιο Ποιοτικού Ελέγχου της ΕΛΤΕ πρόσωπα με εξειδίκευση, συγκρότηση και κύρος, προκειμένου αυτό να καταστεί περισσότερο αποτελεσματικό. Στο πλαίσιο ενός ευέλικτου και λειτουργικού συστήματος, αναμορφώνεται το πλαίσιο διαδικασίας πειθαρχικών ελέγχων για πρόσωπα που εποπτεύει η ΕΛΤΕ, καταργείται το πειθαρχικό συμβούλιο και το αρμόδιο όργανο θα είναι πλέον το Διοικητικό Συμβούλιο της ΕΛΤΕ. 
Επίσης, προσδιορίζονται ειδικές και σαφείς εξουσίες της αρμόδιας διεύθυνσης της ΕΛΤΕ, κατά τη διάρκεια των ελέγχων που θα διενεργεί, διευκολύνονται οι έλεγχοι και αίρονται τα εμπόδια που είχαν καταγραφεί μέχρι σήμερα σε αυτήν τη διαδικασία, ιδιαίτερα με το άρθρο 35, που καταργεί την έννοια του τραπεζικού απορρήτου σε περιπτώσεις κατά τις οποίες ερευνώνται σοβαρές υποθέσεις. Μέχρι σήμερα αυτός ο παράγων δυσχέραινε τις έρευνες. 
Το τρίτο μέρος του νομοσχεδίου είναι αφιερωμένο στη αναμόρφωση του οργανισμού του Νομικού Συμβουλίου του Κράτους. Είναι ξεκάθαρος ο ρόλος και η συμβολή του Νομικού Συμβουλίου του Κράτους στην προάσπιση του δημοσίου συμφέροντος. Προκύπτει η ανάγκη να ενισχυθούν και να εκσυγχρονιστούν οι δομές του, να θωρακιστεί ο τρόπος λειτουργίας του, προκειμένου να γίνει περισσότερο αποτελεσματικός και ουσιαστικός.  
Με το νέο οργανισμό δημιουργείται μια νέα, ευέλικτη συγκρότηση, με πλήρη διοικητική τακτική ολομέλεια, τμήματα και επιτροπές, ρυθμίζονται οι αρμοδιότητες κάθε διοικητικής ενότητας, γίνεται περισσότερο αποδοτική και ευέλικτη η λειτουργία του. 
Θέλω να σταθώ ιδιαίτερα στο άρθρο 48, όπου με την επίκληση του δημοσίου συμφέροντος δίνει τη δυνατότητα στο Νομικό Συμβούλιο του Κράτους να έχει τον απαιτούμενο διαθέσιμο χρόνο για να αντιμετωπίσει υποθέσεις των καταργούμενων νομικών προσώπων, τις οποίες καλείται να χειριστεί αιφνιδίως. Η συγκεκριμένη πρόβλεψη είναι ιδιαίτερης σημασίας, έπρεπε να αντιμετωπιστεί τώρα και όχι εκ των υστέρων. 
Με το άρθρο 51 ρυθμίζεται με διαφάνεια το πλαίσιο για την επιλογή δικηγορικών εταιρειών ή δικηγόρων στο εξωτερικό, είτε για παροχή συμβουλών είτε για νομική εκπροσώπηση σε υποθέσεις που αφορούν το ελληνικό δημόσιο. 
Επίσης, προστατεύονται τα μέλη του Νομικού Συμβουλίου του Κράτους από διώξεις που μπορεί να επιδιωχθούν από τρίτους και αφορούν γνωμοδοτήσεις ή την εκτέλεση των καθηκόντων τους και την προάσπιση του δημοσίου συμφέροντος. Οι δημόσιοι λειτουργοί δεν πρέπει να αφήνονται ανυπεράσπιστοι στην κακοβουλία. 
Αναφέρεται, επίσης, ότι τα μέλη του Νομικού Συμβουλίου του Κράτους θα μπορούν να συμμετέχουν σε επιτροπές, συμβούλια ή ομάδες εργασίας, αφού πρόκειται για ανθρώπους με επιστημονική γνώση και κύρος, που δεν μπορούν να στερηθούν αυτό το δικαίωμα. 
Στο άρθρο 58 διασφαλίζεται η παρουσία αιρετού μέλους στο Υπηρεσιακό Συμβούλιο των υπαλλήλων του Νομικού Συμβουλίου του Κράτους. 
Πολύ σημαντικό θεωρείται το άρθρο 60 και θεσπίζεται η Υπηρεσία Επιθεώρησης που θα στελεχώνεται από υψηλόβαθμα μέλη του Νομικού Συμβουλίου του Κράτους, προκειμένου να αξιολογεί, να ενεργεί ποσοτικούς και ποιοτικούς ελέγχους σε όλες τις υπηρεσίες. Με αυτόν τον τρόπο θα μπορούν να διατυπώνονται και προτάσεις για τη βελτίωση της λειτουργίας του. 
Αυτό που αξίζει να επισημανθεί και να προταχθεί είναι ότι με το νέο οργανισμό αναβαθμίζεται συνολικά ο ρόλος και η λειτουργία του Νομικού Συμβουλίου του Κράτους, αφού μεταξύ των άλλων προβλέπεται και η διαρκής μετεκπαίδευση και επιμόρφωση των μελών του, προκειμένου να μπορούν να αντιμετωπίσουν με επάρκεια μια σειρά κρίσιμων ζητημάτων που απαιτούν υψηλή εξειδίκευση και γνώση.            
Κυρίες και κύριοι συνάδελφοι, είναι δεδομένο, όπως αποδείχτηκε και κατά τη συζήτηση στην επιτροπή, ότι στο τέταρτο μέρος του νομοσχεδίου υπάρχει έντονο και αυξημένο ενδιαφέρον, αφού τροποποιούνται διατάξεις του Κώδικα Φορολογίας Εισοδήματος και διατάξεις που αφορούν αρμοδιότητες της Γενικής Γραμματείας Εσόδων.
Με το άρθρο 62 θεσμοθετείται το Σύστημα Μητρώων Τραπεζικών Λογαριασμών και Λογαριασμών Πληρωμών, κάτι που στο εξής θα αποτελεί δεσμευτική διάταξη για όλα τα χρηματοπιστωτικά ιδρύματα. 
Κάποιοι μιλούν για «μεγάλο αδελφό» και προσπερνούν με χαρακτηριστική ευκολία και ελαφρότητα το γεγονός ότι πρόκειται για μια ασφαλιστική δικλίδα στη μάχη ενάντια στη φοροδιαφυγή και στη διακίνηση αδήλωτων εισοδημάτων, για τη δυνατότητα που θα έχουν πλέον οι φορολογικές αρχές να ελέγχουν υποθέσεις φοροδιαφυγής, να διασταυρώνουν στοιχεία που δεν συνάδουν με το ύψος τραπεζικών λογαριασμών και την προέλευση χρημάτων. Το μητρώο αφορά φυσικά και νομικά πρόσωπα και η χρήση του δεν θα γίνεται ανεξέλεγκτα και αδιακρίτως από τους ελεγκτικούς μηχανισμούς. Χρήση θα γίνεται μόνο στην περίπτωση κατά την οποία υπάρχει ζήτημα ελέγχου φορολογικών παραβάσεων. 
Οι συνεπείς φορολογούμενοι δεν έχουν να φοβηθούν τίποτα από τη συγκεκριμένη ρύθμιση. Στο άρθρο 62 καθορίζονται οι σκοποί και το κανονιστικό πλαίσιο που θα διέπει τη λειτουργία και τη χρήση των στοιχείων του Συστήματος Μητρώων Τραπεζικών Λογαριασμών.
Ποιοι είναι οι σκοποί; Να εντοπίζονται οι φοροφυγάδες και να αποδίδονται στο δημόσιο τα φορολογικά έσοδα που απέκρυψαν ή αρνούνται να αποδώσουν. Προφανώς για κάποιους είναι δύσκολο να αντιληφθούν αυτούς τους σκοπούς. Είναι, όμως, πιο εύκολο να κλείνουν το μάτι σε όσους φοροδιαφεύγουν, να επιβραβεύουν την αντικοινωνική συμπεριφορά του «δεν πληρώνω». Οι αιτιάσεις για παραβίαση προσωπικών δεδομένων δεν ευσταθούν, αφού στο άρθρο 63 γίνεται σαφής και η ποινική ευθύνη όσων δημόσιων λειτουργών χρησιμοποίησαν τα στοιχεία του μητρώου για αλλότριους, από αυτούς που περιγράφονται, σκοπούς.
Με το άρθρο 64 αλλάζει ο χρόνος και ο τρόπος καταβολής του φόρου μισθωτών υπηρεσιών. Θα γίνεται με εφάπαξ καταβολή στη ΔΟΥ μέχρι την εικοστή μέρα του επόμενου από την παρακράτηση μήνα. Με τις ρυθμίσεις του συγκεκριμένου άρθρου η στόχευση είναι να διευκολυνθούν οι σχετικοί έλεγχοι, να υπάρχει ταυτόχρονη υποβολή και αποτύπωση ενιαίας δήλωσης για το φόρο μισθωτών υπηρεσιών στις ασφαλιστικές εισφορές, ενώ ενοποιείται η είσπραξη οφειλών φόρου και εισφορών κοινωνικής ασφάλισης.
Σημαντική διάταξη είναι και η αποσαφήνιση της έννοιας του οικογενειακού εισοδήματος για τη χορήγηση του πολυτεκνικού επιδόματος. Έχουμε πει πολλές φορές ότι πρέπει να υπάρχουν αμιγώς κοινωνικά και εισοδηματικά κριτήρια για την καταβολή του συγκεκριμένου επιδόματος. Στο οικογενειακό εισόδημα θα συνυπολογίζονται και τα έσοδα από άλλες πηγές, γιατί μέχρι τώρα βλέπαμε ανθρώπους με πολύ υψηλά εισοδήματα να εισπράττουν και πολυτεκνικά επιδόματα. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ένα λεπτό, κυρία Πρόεδρε.
Ας έρθουμε στο επίμαχο για πολλούς άρθρο 66. Τι αφορά το άρθρο αυτό; Αφορά τη δυνατότητα που θα έχει πλέον το δημόσιο να κατάσχει τραπεζικούς λογαριασμούς για οφειλές και υποθέσεις φοροδιαφυγής, θέτοντας όμως όριο και διαχωρίζοντας τους φοροφυγάδες που δεν καταβάλλουν τις υποχρεώσεις τους με δόλο και ενσυνείδητα από αυτούς που αποδεδειγμένα δεν μπορούν ή βρίσκονται σε αδυναμία να πληρώσουν. 
Δεν κινδυνεύουν αυτοί που παίρνουν ένα επίδομα, μία χαμηλή σύνταξη, ένα μικρό μισθό. Τίθεται όριο 1000 ευρώ στους τραπεζικούς λογαριασμούς, κάτω από το οποίο δεν μπορούν να γίνουν κατασχέσεις. Ακόμα και για ποσά λίγο πάνω από τα 1000 ευρώ το ποσό της κατάσχεσης δεν μπορεί να υπερβεί το 25% και με την προϋπόθεση το εναπομείναν ποσό να μην είναι κάτω από 1.000 ευρώ. Η διάταξη αυτή επεκτείνεται και για τα ΑΜΕΑ. 
Αυτό που πρέπει να γίνει ξεκάθαρο είναι ότι ο ειλικρινής και συνεπής φορολογούμενος, αυτός που αποδεδειγμένα είναι σε αδυναμία να εκπληρώσει τις υποχρεώσεις του, δεν έχει να φοβηθεί τίποτα από το συγκεκριμένο άρθρο. 
Είναι καιρός να σταλεί ένα καθαρό μήνυμα σε όσους φοροδιαφεύγουν και αρνούνται να ανταποκριθούν στις υποχρεώσεις τους έναντι στο κράτος. Στο εξής θα υπάρχει δυνατότητα άμεσης και ηλεκτρονικής παρέμβασης σε τραπεζικούς λογαριασμούς, για να υπάρξει απόδοση των οφειλομένων. Δεν είναι δυνατόν κάποιοι να είναι οι έξυπνοι και κάποιοι τα θύματα. Δεν είναι δυνατόν την ώρα της μεγάλης προσπάθειας που κάνει η χώρα, κάποιοι να επιδεικνύουν συμπεριφορές αντικοινωνικές, να μετακυλύουν τις δικές τους υποχρεώσεις στους άλλους και το κράτος να είναι παθητικός θεατής. 
Επίσης, προσδιορίζεται ότι τα ποσά από τόκους που είναι μικρότερα των 250 ευρώ, δεν θα δηλωθούν στις φετινές φορολογικές δηλώσεις εισοδήματος. 
Πολύ σημαντικό είναι και το άρθρο 68, που αναβαθμίζει τη λειτουργία και το ρόλο των ελεγκτών αναγκαστικής είσπραξης και βεβαίωσης των εσόδων του κράτους. Θα είναι πλέον πιστοποιημένοι και, το κυριότερο, θα είναι ορθολογικά κατανεμημένοι, έτσι ώστε να μην υπάρχουν κενά στις αρμόδιες υπηρεσίες. Οι ελεγκτικοί μηχανισμοί γίνονται περισσότερο αποτελεσματικοί και ενισχύονται.
 Με το άρθρο 69 διευκολύνεται η διαδικασία για τη βέλτιστη αξιοποίηση της ακίνητης περιουσίας της Εκκλησίας. 
Με το άρθρο 70 ενοποιούνται τα δύο ακίνητα, προκειμένου να επιτευχθεί το μεγαλύτερο δυνατό όφελος από τη διαδικασία αξιοποίησης του συγκροτήματος του «Αστέρα» της Βουλιαγμένης. 
Με το άρθρο 71 διασφαλίζεται η διαδικασία αξιοποίησης του ΟΔΙΕ και καθορίζεται ότι ο επενδυτής δεν θα υπάγεται στο προστατευτικό καθεστώς των εμπορικών μισθώσεων, προκειμένου να είναι δεσμευτική σε όλες τις υποχρεώσεις η σύμβαση παραχώρησης και εκμίσθωσης.
Σημαντικό άρθρο στην κατεύθυνση του εξορθολογισμού των δαπανών του δημοσίου είναι το άρθρο 75 για το Μητρώο Φορέων του ΕΣΥΠ. Εκεί θα καταγράφονται οι ανάγκες και οι δαπάνες των φορέων του δημοσίου σε ό,τι έχει σχέση με τη χρήση ηλεκτρονικών επικοινωνιών. Αναμένεται να προκύψει σημαντική οικονομία κλίμακας και να εξοικονομηθούν πόροι.
Τέλος, με το άρθρο 77 δίνεται η δυνατότητα στους ΟΤΑ να ρυθμίσουν χρέη δημοτικών επιχειρήσεων. Γνωρίζω πολλούς δήμους που αντιμετωπίζουν προβλήματα, ανθρώπους που αντιμετωπίζουν αστικές και ποινικές ευθύνες, χωρίς να ευθύνονται και η διάταξη αυτή έρχεται να δώσει λύση σε αυτό το πρόβλημα.
Κυρίες και κύριοι συνάδελφοι, αυτή η Κυβέρνηση δεν στηρίζεται από ένα συγκεκριμένο αριθμό Βουλευτών στο Κοινοβούλιο. Στηρίζεται έχοντας την εμπιστοσύνη αλλά και την ανοχή ενός μεγάλου μέρους της κοινωνίας. Γνωρίζουμε ότι η προσπάθεια που κάνουμε δεν είναι εύκολη. Είναι μια προσπάθεια που ακολουθεί το δύσκολο δρόμο. 
Υπάρχει και ο εύκολος δρόμος. Ο δρόμος του καταγγελτικού λόγου, του πολιτικού λόγου που χαϊδεύει αυτιά, ενός πολιτικού λόγου που έρχεται μέσα από τα βάθη της δεκαετίας του ’80, με ορισμένους μάλιστα να φαντασιώνονται τους εαυτούς τους σε ένα ρόλο αντίστοιχο με αυτόν που διαδραμάτισαν πολιτικές προσωπικότητες της συγκεκριμένης δεκαετίας. Τέτοια ένδεια υπάρχει. Παρά το γεγονός ότι έχουν εντρυφήσει στη μαρξιστική ανάλυση, δεν συνειδητοποιούν ότι ο Μαρξ την επανάληψη της ιστορίας την περιγράφει ως φάρσα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε.</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Εμείς έχουμε επιλέξει να αλλάξουμε τη χώρα και να προχωρήσουμε μπροστά με μεταρρυθμίσεις, να κτίσουμε ένα κράτος δικαίου που θα σέβεται τον πολίτη, ένα κράτος που θα σέβεται και θα εφαρμόζει τους νόμους που διέπουν τη λειτουργία του προς πάσα κατεύθυνση, χωρίς διακρίσεις, με δημόσιους λειτουργούς που θα έχουν ανεξαρτησία κινήσεων, δυνατότητες να ελέγχουν αποτελεσματικά υποθέσεις φοροδιαφυγής και να προασπίζουν το δημόσιο συμφέρον. Κάποιοι είναι εδώ για να επενδύσουν στην Ελλάδα των ερειπίων, της καταστροφής και της χρεοκοπίας, στην Ελλάδα της διεθνούς απομόνωσης.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Ζητώ ένα δευτερόλεπτο ακόμα, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, σας έδωσα πέντε λεπτά. Ολοκληρώστε.</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Εμείς είμαστε εδώ για να αναδείξουμε την άλλη Ελλάδα, αυτήν που θέλουμε και μας αξίζει, την Ελλάδα των αξιών, την Ελλάδα των μεγάλων αλλαγών, την Ελλάδα που κοιτάζει μπροστά και όχι πίσω.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς.
 Το λόγο έχει ο κ. Παρασκευάς Κουκουλόπουλος, άλλως Πάρις.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Σαν τον παλιό καλό καιρό, μετά τη Νέα Δημοκρατία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αφήστε το. Μας έχετε μπερδέψει.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κυρίες και κύριοι συνάδελφοι, «σαν τον παλιό καλό καιρό» λέω στην κυρία Πρόεδρο, δηλαδή το ΠΑΣΟΚ και μετά η Νέα Δημοκρατία ή το ανάποδο.
Η καθυστέρηση στην άφιξη κάποιων συναδέλφων δημιουργεί ωραία γεγονότα, άσχετα αν οι συνάδελφοι από εκεί νομίζουν ότι είναι τρίτοι, επειδή έτσι δείχνουν οι δημοσκοπήσεις. Υπομονή. Έχουμε πολλές στροφές ακόμα στο δρόμο.
Κυρίες και κύριοι συνάδελφοι, στη σημερινή επί της αρχής συζήτηση του νομοσχεδίου θα τοποθετηθώ στα τρία πρώτα μέρη, δηλαδή από το άρθρο 1 έως και 61. Για τις λοιπές διατάξεις που περιλαμβάνονται στο τέταρτο μέρος θα μιλήσω αύριο, στη συζήτηση επί των άρθρων. Αυτός είναι και ο χαρακτήρας του νομοσχεδίου. Έχει τρία ολοκληρωμένα κεφάλαια και ένα τέταρτο κεφάλαιο-τέταρτο μέρος με λοιπές διατάξεις. 
Στο πρώτο μέρος και συγκεκριμένα από τα άρθρα 1 ως 25 έχουμε την εισαγωγή στην ελληνική νομοθεσία, στο Ελληνικό Δίκαιο, στο εσωτερικό δίκαιο συγκεκριμένης κοινοτικής οδηγίας, που αναφέρεται στη διοικητική συνεργασία των κρατών-μελών στον τομέα της φορολογίας, δηλαδή στην καταπολέμηση της φοροδιαφυγής.
Η πρώτη παρατήρηση που θέλω να κάνω, κάτι που συνάγεται από την απλή ανάγνωση των άρθρων, είναι πως η καταπολέμηση της φοροδιαφυγής στις μέρες μας δεν είναι μια απλή εσωτερική υπόθεση οποιουδήποτε κράτους, όχι μόνο στην Ευρωπαϊκή Ένωση, αλλά και γενικότερα. Η παγκοσμιοποίηση, συνώνυμο ουσιαστικά της απόλυτης ελευθερίας στη διακίνηση κεφαλαίου, επέφερε σοβαρό πλήγμα στα φορολογικά έσοδα, ιδιαίτερα μάλιστα στις αναπτυγμένες χώρες, δηλαδή είναι μια κατάσταση των τελευταίων τριάντα-τριανταπέντε ετών. 
Μάλιστα, σοβαρές σχολές σκέψης, όπως αυτή της Φρανκφούρτης, ακριβώς σε αυτήν την εξέλιξη αποδίδουν τη συρρίκνωση του κράτους πρόνοιας, που ήταν το μεγάλο καμάρι, το μεγάλο επίτευγμα της Ευρώπης μεταπολεμικά. Δηλαδή, η μείωση των φορολογικών εσόδων επέδρασε αρνητικότατα στις κοινωνικές δαπάνες. Κατά συνέπεια, το θέμα είναι πολύ σοβαρό για να αναλωνόμαστε σε άγονες συζητήσεις ή τυπικές συζητήσεις στη Βουλή προς άγραν εντυπώσεων.
Δεύτερη παρατήρηση. Η συγκεκριμένη κοινοτική οδηγία όπως και η ανάλογη του Συμβουλίου της Ευρώπης και του ΟΟΣΑ, που πριν από λίγες εβδομάδες κυρώσαμε στη Βουλή, έρχονται πολύ καθυστερημένα. Με απλά λόγια, τα κράτη και οι υφιστάμενοι θεσμοί διεθνούς συνεργασίας τρέχουν ασθμαίνοντας πίσω από τις αγορές. 
Οι ελπίδες που γεννήθηκαν με την κατάρρευση της «LEHMAN BROTHERS» πριν από πέντε χρόνια για την ολική επαναφορά του κράτους και την κυριαρχία του πάνω στις ανεξέλεγκτες δυνάμεις των αγορών, του κεφαλαίου και των τραπεζών έχουν, δυστυχώς, ήδη διαψευσθεί. Μάλιστα, η Ευρώπη που υφίσταται, όπως ήδη έχει ειπωθεί νωρίτερα, σοβαρότατο κλονισμό απ’ αυτήν την εξέλιξη βρίσκεται, δυστυχώς, στην πρωτοπορία των αδιέξοδων μονεταριστικών πολιτικών και επιλογών. Αυτά για όσους έχουν ακόμη απορίες για το σκληρό πρόγραμμα που επιβλήθηκε στην Ελλάδα και υλοποιείται εδώ και τρία χρόνια. 
Μετά απ’ αυτές τις δύο παρατηρήσεις, γεννιέται ένα ερώτημα. Αν και καθυστερημένη και ενδεχομένως, όπως ήδη υπαινίχθηκα, ελλιπής η συγκεκριμένη οδηγία, παρ’ όλα αυτά έρχεται να προσθέσει και όχι να αφαιρέσει στην προσπάθεια καταπολέμησης της φοροδιαφυγής, η οποία έχει καταστεί σύνθετη υπόθεση στις ημέρες μας, όπως ήδη είπα. 
Το ερώτημα ποιο είναι; Τι σημαίνει «καταψηφίζω» σε ένα Κοινοβούλιο κράτους-μέλους της Ευρωπαϊκής Ένωσης; Αν κάποιος πιστεύει ότι μόνοι μας, έξω από την Ευρώπη, μπορούμε καλύτερα, τότε είναι ειλικρινής, έντιμος και καθαρός. Παρ’ όλα αυτά, βέβαια, δεν παύει να βλέπει λάθος τα πράγματα. Η απομόνωση δεν είναι στις ημέρες μας η σοφότερη επιλογή και διαχρονικά, για τον Ελληνισμό, η λογική της απομόνωσης υπήρξε καταστροφική. Αν κάποιος, όμως, καταψηφίζει γιατί η συγκεκριμένη οδηγία είναι ελλιπής και δεν τον καλύπτει -όπως ακούσαμε ήδη από τον πρώτο εισηγητή- πολύ απλά δεν είναι ειλικρινής ή διαφορετικά, εάν είναι ειλικρινής, είναι εκτός τόπου και χρόνου.
Οι κανόνες της συμμετοχής μας στην Ευρωπαϊκή Ένωση είναι σαφείς και συγκεκριμένοι. Ό,τι δεν μας βρίσκει σύμφωνους παλεύουμε να το αλλάξουμε. Αναζητούμε συμμαχίες, δουλεύουμε μεθοδικά, για να βελτιωθούν οι όροι που κάθε φορά διέπουν τη συμμετοχή μας στην Ευρώπη. Αυτός είναι ο κανόνας. Το να δηλώνουμε Ευρωπαίοι, όταν μας αρέσει και να εξαπολύουμε μύδρους, όταν δεν μας αρέσει, σημαίνει είτε άγνοια είτε υποκρισία. 
Το συνηθίζουμε αυτό στην Ελλάδα. Τρία χρόνια τώρα στις λεγόμενες «αντιμνημονιακές δυνάμεις» υπάρχουν πολλοί που λένε «ναι» στην Ευρώπη, αλλά «όχι» στις πολιτικές της. Αναφέρομαι, φυσικά, κυρίως στην Αξιωματική Αντιπολίτευση, που γράφει τη δική της ιστορία –είναι αλήθεια- για το πώς μπορούμε να συμμετέχουμε στην Ευρώπη αλά καρτ. 
Βέβαια, πρόσφατα η Νέα Δημοκρατία έδωσε το δικό της δείγμα γραφής, αγνοώντας το δημοκρατικό κεκτημένο της Ευρωπαϊκής Ένωσης, με τους αντιδημοκρατικούς χειρισμούς στο θέμα της ΕΡΤ. 
Για εμάς, το ΠΑΣΟΚ, κυρίες και κύριοι συνάδελφοι, τέτοιες αμφιθυμίες και τέτοια διλήμματα δεν υπάρχουν. Ξέρουμε πολύ καλά σε ποια Ευρώπη συμμετέχουμε, γιατί την όρισε με σαφήνεια σε αυτήν την Αίθουσα ο ιδρυτής μας, ο αείμνηστος Ανδρέας Παπανδρέου, πριν από είκοσι ένα χρόνια, όταν ψηφιζόταν η Συνθήκη του Μάαστριχτ, όπου είπε με καθαρότητα και σαφήνεια ότι οικοδομείται σήμερα η Ευρώπη του κεφαλαίου και των τραπεζών, αλλά αυτός είναι ο δρόμος για την Ελλάδα και αυτό που πρότεινε ήταν πώς θα παλέψουμε για να αλλάξουμε αυτούς τους όρους. 
Ξέρουμε, επίσης, εξίσου καλά τις επικρατούσες αντιλήψεις στην Ευρωπαϊκή Ένωση, τις οποίες πληρώνουμε με βαρύ τίμημα, και γι’ αυτό αγωνιζόμαστε για να τις αλλάξουμε με τη μόνη δύναμη που αγωνίζεται γι’ αυτό και αναφέρομαι στους Ευρωσοσιαλιστές και τις δυνάμεις του σοσιαλιστικού Νότου.
Με αυτήν την οπτική, κυρίες και κύριοι συνάδελφοι, και με αυτές τις παρατηρήσεις προτείνουμε την υπερψήφιση των άρθρων 1 έως 25 και την ενσωμάτωση της κοινοτικής οδηγίας στο Ελληνικό Δίκαιο και όχι απλώς και μόνο επειδή έχει το χαρακτήρα να είναι υποχρεωτική, επειδή δεν έχουμε, δηλαδή, τη δυνατότητα παρά να την υιοθετήσουμε ή να την απορρίψουμε ως έχει. Αυτός είναι ο χαρακτήρας της.   
Περνάω στο δεύτερο μέρος, στα άρθρα 26 έως 38. Με τα άρθρα του δεύτερου μέρους του νομοσχεδίου επέρχονται αλλαγές και βελτιώσεις στη λειτουργία της Επιτροπής Λογιστικής Τυποποίησης και Ελέγχων, της ΕΛΤΕ. Οι παρατηρήσεις μας έχουν ήδη ενσωματωθεί στα άρθρα και αυτό το οποίο νομοθετείτε είναι σε θετική κατεύθυνση, γι’ αυτό και υπερψηφίζουμε τα σχετικά άρθρα του δεύτερου μέρους. 
Η απλή ανάγνωση, ωστόσο, των άρθρων του δεύτερου μέρους αλλά και η ακρόαση των φορέων κυρίως κατά τη διάρκεια της συζήτησής μας στην Επιτροπή Οικονομικών ανέδειξε ένα σοβαρό ζήτημα, κυρίες και κύριοι συνάδελφοι. Η διενέργεια ελέγχου στις εταιρείες πάσης μορφής και κυρίως στις ανώνυμες έχει καταστεί μια ιδιαίτερα σύνθετη και επίπονη διαδικασία. 
Ορθός και επαρκής έλεγχος σημαίνει διαφάνεια και καλό κλίμα για επενδυτές. Η αποτελεσματική εποπτεία επί των νομίμων ελεγκτών και ελεγκτικών γραφείων είναι από αυτήν την άποψη επιβεβλημένη, έτσι ώστε να διενεργούν ελέγχους αυτοί που πραγματικά ανταποκρίνονται με επάρκεια στις ανάγκες της διαδικασίας ελέγχου. 
Ακριβώς εδώ όμως εστιάζεται και το πρόβλημα, εδώ προκύπτει. Ολοένα πιο σύνθετες ανάγκες οδηγούν αυτούς που ασκούν τη συγκεκριμένη δραστηριότητα του ελεγκτή σε ολοένα περισσότερες απαιτήσεις. Οι πιστοποιημένοι ανεβάζουν διαρκώς δηλαδή επίπεδο αναφοράς, με αποτέλεσμα οι νεοεισερχόμενοι στην αγορά ή οι μικροί, αν θέλετε, να μεγαλώνουν κάθε μέρα την απόστασή τους από τις απαιτήσεις που έχουν ήδη δημιουργηθεί. Αυτό είναι ένα τεράστιο ζήτημα. Αυτό το φαινόμενο το συναντάμε και σε πολλούς άλλους κλάδους, πανεπιστημιακής κυρίως εκπαίδευσης, και συνιστά πρόβλημα, σε συνδυασμό με την απελευθέρωση των επαγγελμάτων. 
Οι νέοι και οι μικροί ολοένα περισσότερο επισημαίνουν ότι σε μια σειρά δραστηριοτήτων παρατηρούνται χαρακτηριστικά υπερσυγκέντρωσης ολιγοπωλιακού χαρακτήρα. Αυτό είναι το ζήτημα. Αυτό όμως δεν λέγεται απελευθέρωση, αλλά στη νεοελληνική λέγεται «αναδιανομή υπέρ των ολίγων και ισχυρών». 
Πρέπει να χτυπήσουν όχι κουδούνια, κύριε Υπουργέ, αλλά καμπάνες. Απαιτούνται σοβαρές προσπάθειες υποβοήθησης των επαγγελματικών αυτών δραστηριοτήτων, ιδιαίτερα στους νεοεισερχόμενους, με τη μορφή κατάρτισης αλλά και ενίσχυσης συνεταιριστικών-συνεργατικών μορφών άσκησης των επαγγελμάτων. 
Είναι από τα κρισιμότερα ζητήματα, κυρίες και κύριοι συνάδελφοι, της ελληνικής οικονομίας αυτό στο οποίο αναφέρομαι, κατά τη γνώμη μου, γιατί ο πυρήνας και η καρδιά αυτού που λέμε «απελευθέρωση επαγγελμάτων» αναφέρεται σε ό,τι σχετίζεται με το επιτήδευμα και οι επιτηδευματίες στην Ελλάδα είναι περίπου δύο εκατομμύρια. Σε προβολή με τις οικογένειές τους είναι κατ’ ουσίαν το μεγαλύτερο τμήμα της ελληνικής κοινωνίας, ένα τμήμα που έχει τα προβλήματά του με τη φοροδιαφυγή, αλλά δεν παύει να είναι το κατά τεκμήριο δυναμικότερο κομμάτι της ελληνικής κοινωνίας. Είναι η ελληνική ιδιαιτερότητα σε ό,τι αφορά την οικονομική μας οργάνωση και διάρθρωση. 
Δεν είναι η μεγάλη μας ιδιαιτερότητα το κράτος, επειδή αυτό έχουν αποφασίσει τα κανάλια που αναπαράγουν με ευκολία και επιπολαιότητα την ατζέντα του νεοφιλελευθερισμού εδώ και είκοσι χρόνια. Έχουμε τα προβλήματά μας με αυτό το κράτος, αλλά η ύπαρξη αυτού του τομέα των επιτηδευματιών -δηλαδή η ατομική άσκηση επαγγέλματος από δυο περίπου εκατομμύρια Έλληνες είναι η μεγαλύτερη ιδιαιτερότητα –διαφορά, αν θέλετε- που έχουμε από τις άλλες ευρωπαϊκές οικονομίες, μια από τις μεγαλύτερες ίσως, για να είμαι ακριβέστερος.
Εάν δεν προσέξουμε και μείνουμε σε ένα στερεότυπο, όπου θα απελευθερώνεται το ένα επάγγελμα πίσω από το άλλο και έχουμε έναν καβγά από τη μια να μείνουμε προσκολλημένοι σε παλαιού τύπου προστασίες επαγγελμάτων και από την άλλη σε συλλήβδην, άνευ όρων, απελευθέρωση, κινδυνεύουμε να βρεθούμε πολύ γρήγορα αντιμέτωποι με ένα φαινόμενο υπερσυγκέντρωσης ολιγοπωλιακού χαρακτήρα, όπως είπα, σε όλα τα επαγγέλματα. Αυτό βέβαια δεν λέγεται απελευθέρωση, αλλά αναδιανομή, ξανατονίζω.     
Κατά τη γνώμη μου, όλα αυτά αναδείχθηκαν πάρα πολύ καλά στη διαδικασία ακρόασης των φορέων που είχαμε την προηγούμενη εβδομάδα στην επιτροπή.
Ολοκληρώνω, όπως είπα, με το τρίτο μέρος -γιατί στο τέταρτο μέρος επαναλαμβάνω ότι θα τοποθετηθώ αύριο το πρωί επί των άρθρων- με τα άρθρα 39 έως 61, τα οποία και αναφέρονται στο Νομικό Συμβούλιο του Κράτους.
Το Νομικό Συμβούλιο του Κράτους, κυρίες και κύριοι συνάδελφοι, αποτελεί διαχρονικά ένα από τα νευραλγικότερα κομμάτια –σημεία, αν θέλετε- του ελληνικού δημοσίου, αφού αποστολή του είναι η διασφάλιση της νομιμότητας και της διαφάνειας στις ενέργειες της Δημόσιας Διοίκησης. Πρόκειται για μία απαίτηση που σήμερα έρχεται να ενισχυθεί, γιατί ανταποκρίνεται στη δίκαιη απαίτηση των πολιτών για ολοένα και μεγαλύτερη διαφάνεια και νομιμότητα. Από την άλλη έχουμε τη συμμετοχή μας στα διεθνή fora και κυρίως στην Ευρωπαϊκή Ένωση. Εισάγουμε κάθε τρεις και λίγο –διαρκώς- ευρωπαϊκή νομοθεσία στο Ελληνικό Δίκαιο και φυσικά υπάρχουν οι αυξημένες απαιτήσεις, με σύνθετα νομοθετήματα που προκύπτουν από το γεγονός ότι η χώρα μας βρίσκεται σε πρόγραμμα υπό διεθνή έλεγχο. Για να λέμε τα πράγματα με το όνομά τους.
Όλες αυτές οι παρατηρήσεις που έκανα, δηλαδή η ανάγκη για διαφάνεια και νομιμότητα, η συμμετοχή μας στα διεθνή fora και η συμμετοχή της χώρας σε πρόγραμμα υπό διεθνή έλεγχο, με σύνθετες ανάγκες, καθιστούν επιτακτική ανάγκη την ενίσχυση της λειτουργίας και της αποτελεσματικότητας του Νομικού Συμβουλίου του Κράτους. Τα άρθρα 39 έως 61 κινούνται σε αυτήν ακριβώς την κατεύθυνση, γι’ αυτόν ακριβώς το λόγο και τα υπερψηφίζουμε.
Ευχαριστώ.
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε για τη συνέπεια.
Η ειδική αγορήτρια των Ανεξάρτητων Ελλήνων κ. Τσαμπίκα Ιατρίδη έχει το λόγο.</ChairmanSpeech>
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Κυρίες και κύριοι συνάδελφοι, συζητούμε σήμερα το παρόν νομοσχέδιο του Υπουργείου Οικονομικών, λίγες ώρες μετά την ορκωμοσία της νέας Κυβέρνησης, που προήλθε από τη συμφωνία μεταξύ του ΠΑΣΟΚ και της Νέας Δημοκρατίας.
Στις εκλογές του 2012 ο ελληνικός λαός έκανε καλόπιστα τις επιλογές του. Ένα χρόνο μετά, γνωρίζει ότι η Νέα Δημοκρατία και ο κ. Σαμαράς υφάρπαξαν την ψήφο του, με υποσχέσεις που δεν τήρησαν. Βλέπει ακόμη το ΠΑΣΟΚ να επανέρχεται δριμύτερο στην Κυβέρνηση, τη στιγμή που το αποδοκίμασε ξεκάθαρα στις εκλογές. Και ενώ η χώρα βυθίζεται στην ανεργία και στην ύφεση και η ελληνική οικογένεια βρίσκεται στο στόχαστρο των δανειστών μας, Νέα Δημοκρατία, ΠΑΣΟΚ και ΔΗΜΑΡ συζητούσαν δήθεν για την ΕΡΤ και το μέλλον της, αλλά τελικά όλα λύθηκαν με τον ανασχηματισμό και το μοίρασμα των κυβερνητικών θέσεων.
Ειλικρινά, κυρίες και κύριοι συνάδελφοι, εύχομαι καλή επιτυχία στους νέους Υπουργούς και Υφυπουργούς στο έργο που αναλαμβάνουν. Όμως, φοβάμαι, όπως έχει δείξει και η τρίχρονη εμπειρία της χώρας από το μνημόνιο, ότι η επιτυχία δεν πρόκειται να έλθει. Και δεν πρόκειται να έλθει, γιατί -όπως έχει πλέον φανεί από την πραγματικότητα αλλά και από τις δημόσιες δηλώσεις και παραδοχές των ίδιων των δανειστών μας- το πρόγραμμα, το μνημόνιο, βασίζεται σε λαθεμένες εκτιμήσεις, σε προφανή λάθη στο σχεδιασμό του. Και έτσι προκύπτει το ερώτημα: πώς μπορεί να μιλά κανείς για επιτυχία, όταν καλείται να εφαρμόσει μια πολιτική, η οποία από την αρχή έχει σχεδιαστεί, σκόπιμα ή μη, λάθος; Γι’ αυτό και σε λίγο καιρό αυτή η Κυβέρνηση θα κληθεί να λάβει ακόμα πιο δύσκολα –και δυστυχώς για τον ελληνικό λαό- ατελέσφορα μέτρα. Γιατί η πολιτική του μνημονίου έχει δημιουργήσει ένα φαύλο κύκλο, ένα σπιράλ θανάτου, το οποίο δημιουργεί νέες τρύπες, νέα σκληρά μέτρα, περισσότερη ανεργία, συνεχιζόμενη ύφεση. Αυτό αποδεικνύεται καθημερινά, παρά την επικοινωνιακή καταιγίδα του «success story», και θα το ζήσει ξανά η χώρα από το φθινόπωρο και ειδικά αφού τελειώσουν οι γερμανικές εκλογές. Και θα έλθετε πάλι εδώ, κύριοι της Κυβέρνησης, και με πράξεις νομοθετικού περιεχομένου θα άρετε την προστασία της πρώτης κατοικίας από τους πλειστηριασμούς και θα προχωρήσετε στο τελειωτικό χτύπημα στους μισθούς και στις συντάξεις.
Το «success story» δεν είναι τίποτε άλλο παρά η αντιγραφή του παραμυθιού «Ο βασιλιάς είναι γυμνός». 
Κυρίες και κύριοι συνάδελφοι, το παρόν νομοσχέδιο είναι και αυτό ένα νομοσχέδιο όπως όλα όσα μάς έχει συνηθίσει το αρμόδιο Υπουργείο Οικονομικών. Είναι ένα νομοσχέδιο «λίγο απ’ όλα», το οποίο δείχνει την προχειρότητα του Υπουργείου, όπως ακριβώς παρατηρούμε κι από την περιπέτεια των Ελλήνων φορολογουμένων σε σχέση με τη συμπλήρωση και την ηλεκτρονική αποστολή των φετινών φορολογικών δηλώσεων. 
Το νομοσχέδιο χωρίζεται σε τέσσερα μέρη και περιλαμβάνει συνολικά ογδόντα άρθρα. 
Το πρώτο μέρος αφορά την ενσωμάτωση στο Εθνικό μας Δίκαιο της οδηγίας της Ευρωπαϊκής Ένωσης σχετικά με τη διοικητική συνεργασία στον τομέα της φορολογίας.
 Το δεύτερο μέρος αφορά σε ρυθμίσεις σχετικά με την Επιτροπή Λογιστικής Τυποποίησης και Ελέγχων.
 Το τρίτο μέρος αφορά σε ρυθμίσεις σχετικά με το Νομικό Συμβούλιο του Κράτους. 
Τέλος, το τέταρτο μέρος περιλαμβάνει διατάξεις σχετικά με τον Κώδικα Φορολογίας Εισοδήματος και τη Γενική Γραμματεία Δημοσίων Εσόδων. 
Σε σχέση με την ενσωμάτωση της συγκεκριμένης οδηγίας είναι προφανές ότι η γραφειοκρατία των Βρυξελλών επικεντρώνει το ενδιαφέρον της σε συγκεκριμένες κατηγορίες εισοδήματος και κεφαλαίου -άρθρο 9- και είναι αυτές που αφορούν –για να το πω απλά- απλούς πολίτες, μισθωτούς και συνταξιούχους και την ακίνητη περιουσία τους, στοιχεία που είναι ούτως ή άλλως πολύ εύκολα να εντοπιστούν. Αυτό δείχνει μια στόχευση και σε ευρωπαϊκό επίπεδο, ότι συγκεκριμένες κατηγορίες πολιτών μπαίνουν στο πλέγμα του φορολογικού ελέγχου και των διασταυρώσεων και μένουν στο απυρόβλητο αυτοί που έχουν την ουσιαστική δυνατότητα να φοροδιαφεύγουν, με αποτέλεσμα να χάνουν έσοδα τα κράτη της Ευρώπης. Στην κατηγορία αυτή εντάσσονται και πολυεθνικές επιχειρήσεις, οι οποίες, κάνοντας χρήση του νομοθετικού πλαισίου που είναι κομμένο και ραμμένο στα μέτρα τους, δεν αποδίδουν τους φόρους που θα έπρεπε να αποδίδουν. Εδώ έχουμε τη μεγάλη αντίφαση του να προκαλείται απώλεια εσόδων σε όλα τα κράτη της Ευρωπαϊκής Ένωσης και το «μάρμαρο» –για να το πω απλά- καλούνται να το πληρώσουν οι φορολογούμενοι. Με άλλα λόγια, εισοδήματα γενικά που πρέπει να ελέγχονται από τα κράτη-μέλη της Ένωσης και τα οποία θα απέδιδαν υψηλότερα έσοδα για αυτά δεν εντάσσονται στο πεδίο εφαρμογής της οδηγίας. 
Έρχομαι τώρα στις ρυθμίσεις που αφορούν στα θέματα της Επιτροπής Λογιστικής Τυποποίησης και Ελέγχων. Όπως ανέφερε και ο Πρόεδρος της Επιτροπής Λογιστικής Τυποποίησης και Ελέγχων, υπάρχουν ρυθμίσεις που διευκολύνουν το έργο της επιτροπής και κινούνται προς τη σωστή κατεύθυνση. Η αλήθεια είναι ότι χρειαζόταν ένας εκσυγχρονισμός στη συγκεκριμένη επιτροπή, αν και ο συγκεκριμένος χώρος πάσχει από έλλειψη προσωπικού, το οποίο θα βοηθούσε περισσότερο στους ελέγχους που πρέπει να διενεργούνται από την επιτροπή. Όμως μία τέτοια πρόβλεψη δεν υπάρχει. 
Ερωτηματικό προκαλεί και η διάταξη για την απαλλαγή των συλλογικών οργάνων και του προσωπικού της ΕΛΤΕ από την αστική ευθύνη. Είναι προφανές ότι η συγκεκριμένη διάταξη χρειάζεται αναδιατύπωση. Σε ό,τι αφορά τώρα την αναμόρφωση του οργανισμού του Νομικού Συμβουλίου του Κράτους είναι προφανές ότι οι νέες συνθήκες επιβάλλουν την καλύτερη λειτουργία του και πολλές από τις διατάξεις κινούνται προς μια θετική κατεύθυνση, όπως η σύσταση Γραφείου Νομικού Συμβούλου του Νομικού Συμβουλίου του Κράτους στον ΕΟΠΥΥ. Κρατάμε βέβαια μια επιφύλαξη για την πρόβλεψη περί αναδιορισμού λειτουργού του Νομικού Συμβουλίου του Κράτους, ο οποίος απολύθηκε λόγω σωματικής ή πνευματικής ανικανότητας. Θα τα πούμε βέβαια με λεπτομέρειες και στην κατ’ άρθρον συζήτηση. 
Έρχομαι τώρα στο τέταρτο μέρος, που αφορά στις διατάξεις για τον Κώδικα Φορολογίας Εισοδήματος και άλλες διατάξεις για τη Γενική Γραμματεία Δημοσίων Εσόδων. Στο μέρος αυτό υπάρχουν διατάξεις, όπως το άρθρο 65, που με τη διατύπωση «συνολικό οικογενειακό εισόδημα» αποκλείει χιλιάδες δικαιούχους από το ούτως ή άλλως πενιχρό ειδικό επίδομα τριτέκνων και πολυτέκνων των 500 ευρώ. Ουσιαστικά, όπως και με τον προηγούμενο νόμο για τις ρυθμίσεις των δανειοληπτών, η Κυβέρνηση κάνει ό,τι μπορεί για να περιορίσει τους δικαιούχους.
 Με το άρθρο 66 ανοίγει περισσότερο ο δρόμος για κατασχέσεις κυρίως μικροοφειλετών,  οι οποίοι με τη μνημονιακή πολιτική και να θέλουν, αδυνατούν να είναι συνεπείς στις υποχρεώσεις τους. 
Στη συνέχεια, επιβεβαιώνεται ο ρόλος του ΤΑΙΠΕΔ στη δήθεν αξιοποίηση της περιουσίας των Ελλήνων. Είναι εκπληκτικό ότι στην αρμόδια Επιτροπή Οικονομικών ο εντεταλμένος σύμβουλος του ΤΑΙΠΕΔ ανάφερε χαρακτηριστικά ότι δεν υπάρχει ουρά αγοραστών, οπότε δεν υπάρχει και ξεπούλημα.
Η πραγματικότητα είναι ότι δεν υπάρχει ουρά αγοραστών επειδή οι αγοραστές περιμένουν να αγοράσουν ακόμα φθηνότερα. Κατανοούν ότι όσο δεν παρουσιάζονται αγοραστές, η τρόικα θα πιέζει ακόμη περισσότερο για αποκρατικοποιήσεις και εκποιήσεις, απειλώντας με νέα σκληρότερα μέτρα που θα αφορούν τους μισθούς και τις συντάξεις καθώς και την κατάργηση των υπηρεσιών υγείας και του κοινωνικού κράτους. Έτσι, θα αναγκαστεί η δικομματική πλέον Κυβέρνηση ΠΑΣΟΚ-Νέας Δημοκρατίας να προχωρήσει σε ουσιαστική εκποίηση των περιουσιακών στοιχείων της χώρας σε τιμές πραγματικά εξευτελιστικές. Γι’ αυτό και με αυτό το νομοσχέδιο γίνονται ρυθμίσεις τόσο για τον «Αστέρα» Βουλιαγμένης όσο και για τον Ιππόδρομο. 
Κυρίες και κύριοι συνάδελφοι, αυτό το νομοσχέδιο κινείται στη σφαίρα της προχειρότητας. Περιέχει διατάξεις που είναι σύμφωνες με τη μνημονιακή πολιτική αλλά όχι με την πραγματικότητα που ζουν οι Έλληνες πολίτες. Γι’ αυτό και το καταψηφίζουμε επί της αρχής. 
Σας ευχαριστώ πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ευχαριστούμε και εμείς, κυρία Ιατρίδη.
Το λόγο έχει ο κ. Γεώργιος Γερμενής, ειδικός αγορητής της Χρυσής Αυγής.</ChairmanSpeech>
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>:  Έχει αποδειχθεί περίτρανα ότι οι νεοφιλελεύθερες αντιλήψεις και πρακτικές μόνο κακό κάνουν στην πατρίδα μας, διότι ο νεοφιλελευθερισμός προβλέπει την αντικατάσταση της εθνικής οικονομίας από  την έννοια της αγοράς, μιας αγοράς αυτονομημένης από την κοινωνία, το κράτος ακόμα και από τα σύνορα κάθε χώρας, δηλαδή μιας αγοράς υπερεθνικής και ανεξέλεγκτης, μιας αγοράς που υποτίθεται ότι λειτουργεί προς όφελος των λαών, αλλά στην πραγματικότητα της παρέχεται ασύδοτη ελευθερία, προκειμένου να καταστεί πανίσχυρη. 
Με την αιτιολογική έκθεση του παρόντος σχεδίου νόμου η συγκυβέρνηση παραδέχεται για πρώτη φορά ότι η Ελλάδα περνάει τη μεγαλύτερη κρίση της πρόσφατης ιστορίας της. Και είναι χαρακτηριστικό ότι δεν μιλάει μόνο για οικονομική κρίση, αλλά για κρίση που αφορά σε όλους τους τομείς. Καταρρίπτονται επομένως τα όσα υποστήριζε μέχρι πρότινος η μνημονιακή παράταξη, δηλαδή ότι θα δούμε σύντομα φως στο τούνελ και θα απαλλαγούμε από τα μνημόνια. Το περίφημο «success story» αντικαθίσταται μέρα με την ημέρα από την προοπτική της μακρόχρονης και βασανιστικής ύφεσης που βαραίνει τους ώμους των πολιτών. 
Υποστηρίζεται ότι η προσπάθεια για την έξοδο από το μνημόνιο καταβάλλεται από το σύνολο του ελληνικού λαού. Έπειτα από τρία χρόνια, όμως, έχει καταστεί φανερό ότι θυσίες γίνονται μόνο από τους έντιμους και τους αδύναμους, όχι από εκείνους που έχουν μαύρο χρήμα και είναι ισχυροί. 
Δεν χρειάζεται, όμως, να στεναχωριούνται οι πολίτες. Τώρα με τον ανασχηματισμό είναι σίγουρο ότι θα επιτευχθεί το τσάκισμα της διαφθοράς! Θα την τσακίσει το συντεχνιακό ΠΑΣΟΚ, το οποίο για άλλη μια φορά ανέβηκε στην εξουσία με πληθώρα Υπουργών, Υφυπουργών και Γενικών Γραμματέων! Όπου και αν στρέψει κανείς το βλέμμα του, θα δει ανθρώπους του ΠΑΣΟΚ της δεκαετίας του ΄80. 
Ο σοφός λαός μας μας λέει «πολυνομία = ανομία». Αυτό ισχύει πολύ περισσότερο για τις οδηγίες της Ευρωπαϊκής Ένωσης, οι οποίες δεν φέρνουν διαφάνεια, αλλά προστατεύουν τα μεγάλα οικονομικά συμφέροντα με συγκεκαλυμμένο και επιστημονικό τρόπο. 
Δεν θα πρέπει να λησμονούμε ότι η λειτουργία των νόμων εξαρτάται από τους ανθρώπους που τους εφαρμόζουν. Η συγκυβέρνησή σας, που πρόσφατα απώλεσε ένα σκέλος της, έχει αποδείξει ότι με πληθώρα μεθοδεύσεων αποτρέπει την εφαρμογή των νόμων και καλύπτει τους ισχυρούς. Τρανταχτό παράδειγμα είναι η λίστα Λαγκάρντ, ο έλεγχος της οποίας ακόμα και σήμερα προχωρά με τόσο αργούς ρυθμούς που θα μπορούσαμε να πούμε ότι ουσιαστικά δεν γίνεται έλεγχος. 
Για τους λόγους αυτούς, δεν έχουμε πειστεί ότι το παρόν σχέδιο νόμου είναι το κατάλληλο για να επιτευχθούν οι στόχοι που τίθενται στο γενικό μέρος της αιτιολογικής έκθεσης. 
Ειδικότερα, με το πρώτο μέρος του παρόντος σχεδίου νόμου επιχειρείται η διαμόρφωση θεσμικού πλαισίου για την ενίσχυση της ανταλλαγής πληροφοριών πάνω σε φορολογικά θέματα μεταξύ των κρατών-μελών της Ευρωπαϊκής Ένωσης. Μιλάμε δηλαδή για τα προβλήματα των αναποτελεσματικών φορολογικών ελέγχων, της φοροδιαφυγής και της φοροαποφυγής. 
Ως αιτία για τη θέσπιση της οδηγίας προβάλλεται η ανάγκη συνεργασίας μεταξύ των κρατών για τον υπολογισμό και την είσπραξη των φόρων αλλά και για τα μέτρα διεκδίκησης των οφειλομένων. 
Θα πρέπει, όμως, στο σημείο αυτό να επισημανθεί ότι, ήδη, υπάρχουν συμφωνίες για τη δικαστική αρωγή, ειδικά για το τραπεζικό απόρρητο, για την άρση του.
Ήδη ισχύει η σύμβαση του Συμβουλίου της Ευρώπης για τη δικαστική αρωγή, η οποία με ειδικό επισυναπτόμενο πρωτόκολλο εφαρμόζεται και για φορολογικά θέματα. 
Με το παρόν σχέδιο νόμου υποτίθεται ότι οι πληροφορίες μεταξύ των κρατών για φορολογικά ζητήματα δεν θα έχουν περιορισμούς. 
Από την πλευρά μας είμαστε επιφυλακτικοί ως προς το θέμα αυτό, με δεδομένο ότι υπήρχαν, ήδη, διακρατικές συμφωνίες και συμβάσεις για δικαστική αρωγή μεταξύ της πατρίδος μας και διαφόρων κρατών. 
Θεωρούμε ότι η προσπάθεια διεθνοποίησης των φορολογικών στοιχείων ενέχει αρκετούς κινδύνους, διότι δεν διασαφηνίζεται σε κανένα σημείο ο τρόπος με τον οποίο θα προστατεύονται τα προσωπικά δεδομένα των Ελλήνων φορολογουμένων από τυχόν διαρροές μετά την άρση του τραπεζικού απορρήτου. 
Γενικά, είμαστε αντίθετοι σε όλη αυτήν τη διεθνοποίηση των φοροεισπρακτικών μηχανισμών και των διωκτικών μέσων από τη στιγμή που θίγει αποκλειστικά τους οικονομικά αδύναμους. 
Ειδικότερα, το πεδίο της σύμβασης περιορίζεται στον έλεγχο και την αυτόματη ανταλλαγή πληροφοριών σε εισοδήματα από υποαπασχόληση, συντάξεις και ακίνητη περιουσία. Άλλα εισοδήματα, όπως εμπορικές δραστηριότητες, ελεύθερα επαγγέλματα, επιχειρηματικά κέρδη και υπεραξίες από μετοχές μένουν εκτός, μένουν στο απυρόβλητο. Αυτό δείχνει ότι για την Ευρωπαϊκή Ένωση φοροφυγάδες είναι, κυρίως, οι μισθωτοί και οι συνταξιούχοι και όχι οι μεγαλοοφειλέτες και οι πολυεθνικές, οι οποίες παραμένουν στο απυρόβλητο. 
Με πρόσχημα την πάταξη της φοροδιαφυγής προετοιμάζεται το έδαφος για ένα ακόμη μεγαλύτερο κύμα φορολογικής επίθεσης απέναντι στον Έλληνα πολίτη που οδηγεί με μαθηματική ακρίβεια στην οικονομική του καταστροφή. 
Με τους μεγαλοοφειλέτες και τις πολυεθνικές, όπου μπορούν κάλλιστα να επικαλεστούν το απόρρητο, προκειμένου να μη δίνουν πληροφορίες, τι κάνετε; Δεν κάνετε απολύτως τίποτα. 
Σε κανένα κεφάλαιο του νομοσχεδίου δεν ξεκαθαρίζονται τα μέτρα που θα ληφθούν για να εκλείψουν οι φορολογικοί παράδεισοι, οι ενδοομιλικές συναλλαγές και οι ανεξέλεγκτες offshore εταιρείες που δρουν κατά εκατομμύρια στην ευρωπαϊκή επικράτεια και αποτελούν βασική μέθοδο φοροδιαφυγής. 
Ας μην ξεχνάμε ότι στον τομέα ανταλλαγής πληροφοριών αρνούνται να συνεργαστούν χώρες όπως η Ελβετία, το Λουξεμβούργο και γενικότερα όλοι οι φορολογικοί παράδεισοι, προκειμένου να μην απολέσουν αυτό που πουλούν ως τραπεζικό σύστημα που είναι η εχεμύθεια και το απόρρητο το οποίο διασφαλίζουν.
Τα συνολικά διαφυγόντα φορολογικά έσοδα υπολογίζονται σε αρκετά δισεκατομμύρια ευρώ το χρόνο εξαιτίας των ευρωπαϊκών φορολογικών παραδείσων. Επομένως, δεν θα πρέπει η Ευρωπαϊκή Ένωση να αναλάβει δράση για να εντοπίσει τα τεράστια αυτά κεφάλαια που έχουν αποκρυφτεί;  
Εξετάζοντας το δεύτερο μέρος του νομοσχεδίου προκύπτει ένα ακόμη σοβαρό ζήτημα: τα μέλη των συλλογικών οργάνων της Επιτροπής Λογιστικής Τυποποίησης και Ελέγχου και το προσωπικό της απαλλάσσονται από οποιαδήποτε αστική ευθύνη κατά την ενάσκηση των αρμοδιοτήτων τους με την επιφύλαξη της τυχόν ευθύνης τους έναντι του ΕΛΤΕ. Δεν θα έπρεπε να δώσουν λόγο για τυχόν λάθη που θα προκύψουν από τους ελέγχους που θα πραγματοποιηθούν; 
Από το τρίτο μέρος του νομοσχεδίου επιβάλλεται να γίνει ιδιαίτερη αναφορά στο θέμα του ΕΟΠΥΥ. Η έναρξη λειτουργίας του έγινε με τυμπανοκρουσίες από τον τότε Υπουργό Υγείας, τον κ. Λοβέρδο. Παρουσιάστηκε ως μεγάλη τομή στον τομέα της υγειονομικής περίθαλψης και ως το φάρμακο που θα έλυνε όλα τα προβλήματα στο χώρο του δημοσίου συστήματος υγείας. 
Ένα χρόνο μετά, το χάπι που χρυσώθηκε για να γίνει εύπεπτο στους πολίτες, όχι μόνο έχει χάσει τη λάμψη του αλλά και καθημερινά γίνεται πιο πικρό, έχοντας, μάλιστα, ως συνέπεια την υποβάθμιση των παρεχόμενων υπηρεσιών υγείας και τη σημαντική επιβάρυνση στις τσέπες των πολιτών. Ήταν μια μνημονιακή πολιτική που υλοποίησε κατά γράμμα η μνημονιακή παράταξη, αδιαφορώντας για τις συνέπειες στην υγεία των πολιτών. 
Σήμερα, έχουμε έναν οργανισμό που είναι διασωληνωμένος, στην εντατική, που καθημερινά αργοσβήνει και κρατιέται στη ζωή με τεχνητή αναπνοή. 
           Τα ελλείμματα του οργανισμού είναι δυσθεώρητα και η αναστροφή αυτής της κατάστασης φαντάζει σχεδόν αδύνατη. 
Θεωρείτε, επομένως, ότι με τη σύσταση γραφείου νομικού συμβούλου στον ΕΟΠΥΥ και τη στελέχωση με ένα νομικό σύμβουλο κι έναν πάρεδρο, η οποία θα επιβαρύνει τον κρατικό προϋπολογισμό με το ποσό των 140.000 ευρώ, θα επιτύχετε την αρτιότερη εξυπηρέτηση του δημοσίου συμφέροντος; Εσείς μας μιλάτε για μείωση των εξόδων, πραγματοποιώντας περικοπές σε συντάξεις και μισθούς, και τώρα θεσπίζετε καινούργιες θέσεις για έναν οργανισμό που ουσιαστικά έχει αποτύχει. 
Στο τέταρτο μέρος του νομοσχεδίου διαπιστώνουμε ότι συνεχίζετε την πολιτική γενοκτονίας σε βάρος των Ελλήνων. Ενώ είμαστε μια χώρα γερόντων και υπάρχει υπογεννητικότητα, εσείς δεν ασκείτε πολιτική αύξησης των γεννήσεων, αλλά θεσπίζετε αυστηρότερα εισοδηματικά κριτήρια για τη χορήγηση του επιδόματος τέκνων. Τροποποιείτε το υφιστάμενο νομοθετικό πλαίσιο, ώστε στο συνολικό ποσό του οικογενειακού εισοδήματος που λαμβάνεται υπ’ όψιν για τη χορήγηση των νέων ειδικών επιδομάτων τρίτεκνων και πολυτέκνων, να περιλαμβάνονται όλα τα εισοδήματα από οποιαδήποτε πηγή και ανεξαρτήτως τρόπου φορολόγησης, δηλαδή και τα αυτοτελώς φορολογούμενα ή φορολογούμενα με ειδικό τρόπο εισοδήματα και τα απαλλασσόμενα από το φόρο εισοδήματα. Αυτό θα μειώσει τον, ήδη, μικρό αριθμό των οικογενειών που δικαιούνται το επίδομα. 
Είναι ξεκάθαρο ότι έχετε ρουφήξει το αίμα των πολιτών και συνεχίζετε να ικανοποιείτε τα συμφέροντα των ξένων τοκογλύφων. 
Δεν μας κάνει εντύπωση ότι το νομοσχέδιο κλείνει με μια διάταξη που αποτελεί πραγματικό σκάνδαλο. Δημιουργείτε δύο νέα τμήματα για τις ανάγκες λειτουργίας του Ενιαίου Συστήματος Πληρωμών, το ΕΣΥΠ, και για τη στελέχωσή του συνιστώνται δεκατέσσερις θέσεις προσωπικού που επιβαρύνουν τον κρατικό προϋπολογισμό κατά 232.000 ευρώ.
Στο σημείο αυτό θα ήθελα να αναφερθώ και στην τροπολογία που κατέθεσε η Κοινοβουλευτική μας Ομάδα. Οι περιπτερούχοι είναι μια κοινωνική ομάδα που έχει πληγεί ιδιαίτερα από την κρίση. Μάλιστα, η Κυβέρνησή σας εκμεταλλεύτηκε τον Αρμαγεδδώνα του μνημονίου προκειμένου να θεσπίσει διατάξεις υπέρ των μεγάλων ξένων καπνοβιομηχανιών. Είμαστε το μοναδικό κόμμα που ανέλαβε αυτή την πρωτοβουλία και κατέθεσε τροπολογία στο σχέδιο νόμου για τη διασφάλιση ελάχιστου περιθωρίου κέρδους των περιπτερούχων από την πώληση καπνικών προϊόντων.
Κλείνοντας, επισημαίνω ότι σας έχουμε δηλώσει επανειλημμένα πως η οικονομική πολιτική που ακολουθεί η δικομματική Κυβέρνηση οδηγεί σε αδιέξοδο. Ζητάμε, έστω και τώρα, να αλλάξει η καταστροφική πορεία που ακολουθείτε, που έχει ως αποτέλεσμα την εξαφάνιση της μεσαίας τάξης και τη φτωχοποίηση των Ελλήνων.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Κι εμείς ευχαριστούμε, κύριε Γερμενή.
Το λόγο έχει η ειδική αγορήτρια της Δημοκρατικής Αριστεράς κ. Ασημίνα Ξηροτύρη - Αικατερινάρη.
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Κυρία Πρόεδρε, κύριε Υφυπουργέ, αγαπητοί συνάδελφοι, μπαίνουμε σε ένα δεύτερο στάδιο διακυβέρνησης της χώρας. Εμείς από το Βήμα αυτό σήμερα θέλουμε να πούμε ότι η Δημοκρατική Αριστερά θα συνεχίζει να δίνει τη μάχη της για την δημοσιονομική προσαρμογή της χώρας στο ευρωπαϊκό πλαίσιο. Παράλληλα, συντεταγμένα και με σεβασμό στις δημοκρατικές διαδικασίες, θα προχωρά στα θέματα της κοινωνικής προσαρμογής και της επανεκκίνησης της ανάπτυξης. Δεν θα απομακρύνεται κατ’ ελάχιστον από την πολιτική των δημοκρατικών μεταρρυθμίσεων με προοδευτικό και κυρίως με κοινωνικό πρόσημο και περιεχόμενο.
Δεν θα απομακρύνεται από την πολιτική αναζήτηση των λύσεων μέσα στην ευρωπαϊκή πραγματικότητα. 
Η παρουσία μας σε αυτήν την προσπάθεια θα είναι ενεργή, θα είναι αντίθετη σε αυθαιρεσίες, σε αντιδημοκρατικές ενέργειες αλλά και σε λαϊκίστικες αντιλήψεις. Η πολιτική μας θα υπηρετεί την ανόρθωση της χώρας, της κοινωνίας και τους δημοκρατικούς θεσμούς. 
Η χώρα χρειάζεται τη μέγιστη δυνατή συμπαράταξη, για να προωθήσει αλλαγές, τροποποιήσεις και συμπληρώσεις στο πρόγραμμα δημοσιονομικής προσαρμογής. Χρειάζεται σκληρές διαπραγματεύσεις με τους εταίρους, ούτως ώστε να πετύχει ένα εθνικό σχέδιο για την παραγωγική και αναπτυξιακή ανασυγκρότησή της. 
Συζητάμε σήμερα το σχέδιο νόμου που αποτελείται από πέντε μέρη. 
Το πρώτο μέρος αναφέρεται στην ενσωμάτωση στο Εθνικό Δίκαιο της οδηγίας 2011/16 του συμβουλίου της 15ης Φεβρουαρίου, σχετικά με τη διοικητική συνεργασία στον τομέα της φορολόγησης και με την κατάργηση της οδηγίας 77/799 της Ευρωπαϊκής Ένωσης. 
Το δεύτερο μέρος αναφέρεται σε τροποποιήσεις της νομοθεσίας περί νομίμων ελεγκτών και ελεγκτικών γραφείων. Στο πλαίσιο της παρούσας οικονομικής και κοινωνικής συγκυρίας ο ρόλος της Επιτροπής Λογιστικής Τυποποίησης των Ελέγχων, της ΕΛΤΕ, ως αρμόδιας διοικητικής αρχής για την εποπτεία των νόμιμων ελεγκτών και των ελεγκτικών γραφείων, αναδεικνύεται ιδιαίτερα σημαντικός. Συνεπώς, θα πρέπει να απαλλαχθεί από απαρχαιωμένες ρυθμίσεις, οι οποίες δημιουργούν πρακτικές δυσλειτουργίας στην άσκηση των εποπτικών της αρμοδιοτήτων. 
Το τρίτο μέρος αναφέρεται σε τροποποιήσεις του ν. 3086 που αφορούν στον οργανισμό του Νομικού Συμβουλίου του Κράτους και στην κατάσταση των λειτουργών και των υπαλλήλων του. Εδώ οι προτεινόμενες διατάξεις προσπαθούν να ρυθμίσουν τις αρμοδιότητες της πλήρους διοικητικής και τακτικής ολομέλειας των τμημάτων και των τριμελών επιτροπών του Νομικού Συμβουλίου του Κράτους, τη διαδικασία ενώπιον της ολομέλειας των τμημάτων και των τριμελών επιτροπών, τις αρμοδιότητες του Προέδρου του Νομικού Συμβουλίου του Κράτους κ.λπ..
Στο τέταρτο μέρος περιλαμβάνονται διατάξεις αρμοδιότητας κυρίως του Υπουργείου Οικονομικών. Αυτό το μέρος παρουσιάζει ενδιαφέρον, γιατί διαπραγματεύεται και αναφέρεται σε σημαντικά ζητήματα. Αναφέρεται στο Σύστημα Μητρώων Τραπεζικών Λογαριασμών και Λογαριασμών Πληρωμών αλλά και στα πολύ ακανθώδη ζητήματα του προσδιορισμού του οικογενειακού εισοδήματος που θα λαμβάνεται υπ’ όψιν για την είσπραξη των επιδομάτων των πολύτεκνων και του βοηθήματος τέκνων, μία μίζερη αντιμετώπιση έναντι μιας αρκετά μίζερης χορήγησης των επιδομάτων τέκνων και των πολυτεκνικών επιδομάτων. Αναφέρεται στη δυνατότητα της Εκκλησίας για την αξιοποίηση των ιδιωτικών ακινήτων με τη διαδικασία της ωρίμανσης, δηλαδή με τη σύνταξη ειδικών χωροταξικών σχεδίων, των λεγόμενων ΕΣΧΑΔΑ, τις ρυθμίσεις για τον (ΟΔΙΕ), για τον ΟΠΑΠ, τις ρυθμίσεις για τις οφειλές προς το ελληνικό δημόσιο και προς το ΙΚΑ των αμιγώς δημοτικών επιχειρήσεων κ.λπ..
Όσον αφορά το πρώτο μέρος, λοιπόν, θα ήθελα να σημειώσω τα εξής: Η οδηγία 2011 διαπραγματεύεται το θέμα της αμοιβαίας συνδρομής των αρμόδιων αρχών των κρατών-μελών στον τομέα των άμεσων φόρων και των φόρων επί των ασφαλίστρων, ένα θέμα το οποίο έχει ξεκινήσει να αντιμετωπίζεται και στο παρελθόν, αλλά δεν είχαμε τα αναμενόμενα αποτελέσματα. Δεδομένων των αυξημένων προκλήσεων του παγκοσμιοποιημένου περιβάλλοντος και της παγκοσμιοποίησης της εσωτερικής αγοράς, η υπάρχουσα οδηγία του 77/799, παρά τις πολλές τροποποιήσεις της, δεν προσφέρει πλέον τα απαραίτητα και εξειδικευμένα εκείνα εργαλεία που θα μπορούσαν να αντιμετωπίσουν τις προκλήσεις του διεθνοποιημένου οικονομικού περιβάλλοντος. Έτσι, κρίθηκε –και ορθώς- αναγκαία η αντικατάστασή της.
Κύριοι συνάδελφοι, είναι γεγονός ότι η ραγδαία αύξηση των διασυνοριακών συναλλαγών και η διεθνοποίηση των χρηματοοικονομικών μέσων -που απεδείχθη τελικά εξαιρετικά ευεργετική για το μεγάλο κεφάλαιο και πολύ λιγότερο ευεργετική σε σχέση με την έννοια της παγκοσμιοποίησης όπως θα θέλαμε να τη βλέπουμε εμείς και όπως την προσεγγίζουμε, μία παγκοσμιοποίηση για τους πολλούς, τους πολλούς που είναι και οι αδύναμοι όπως και μία παγκοσμιοποίηση που θα αυξάνει τις δυνατότητες συνεργασίας ανάμεσα στα κράτη-μέλη- δεν έφερε πολλά οφέλη, γιατί, τελικά, τη διαχειρίστηκαν το κεφάλαιο και τα μεγάλα συμφέροντα διαφορετικά προς όφελός τους. 
Αύξησε δηλαδή μεταξύ των άλλων και τις δυνατότητες φοροδιαφυγής και φοροαποφυγής. Έτσι, η συνεργασία των φορολογικών αρχών, με βάση συγκεκριμένες συμφωνίες, είναι όσο ποτέ άλλοτε απαραίτητη. Γι’ αυτό επιχειρήθηκαν και επιχειρούνται πολλές συμφωνίες που, ενδεχομένως, δεν μπορούν να πετύχουν όλους τους στόχους.
Ως προς αυτό απευθύνομαι στους συναδέλφους του ΣΥΡΙΖΑ γιατί το θέμα είναι όντως πάρα πολύ κρίσιμο και δύσκολο. Είναι όπως μια αντιβίωση που τη συνηθίζει ο οργανισμός όταν έχει μια χρόνια πάθηση. Αποτελούν, όμως, θετικά βήματα και εδώ είμαστε να διορθώνουμε κάθε φορά την κατάσταση. 
Πώς διαμορφώνεται το νομοθετικό πλαίσιο και το ιστορικό των μέχρι σήμερα τέτοιου τύπου συμβάσεων; Η συνεργασία για αμοιβαία διοικητική βοήθεια σε φορολογικά θέματα, με τη μορφή της ανταλλαγής πληροφοριών μεταξύ των αρμόδιων φορολογικών αρχών των κρατών, αποτέλεσε πρακτική που υφίσταται εδώ και πολλά χρόνια και σε διακρατικό επίπεδο. 
Πριν από μερικούς μήνες ψηφίσαμε δυο σχετικές διακρατικές συμφωνίες μέσω συμβάσεων αποφυγής διπλής φορολόγησης του εισοδήματος. Η μια ήταν με το Βέλγιο, με περισσότερα θετικά στοιχεία και η άλλη με την Ελβετία, με αρκετές ακόμα ασάφειες ως προς την άμεση πρόσβαση στις σχετικές πληροφορίες του τραπεζικού συστήματος. 
Πριν δυο μήνες κυρώσαμε τη σύμβαση για την αμοιβαία διοικητική συνδρομή σε φορολογικά θέματα, των παραρτημάτων και κυρίως του πρωτοκόλλου τροποποίησης της οδηγίας 77. Ο στόχος αυτής της σύμβασης είναι η ενίσχυση της διεθνούς συνεργασίας μεταξύ των κρατών-μελών του Συμβουλίου της Ευρώπης και του ΟΟΣΑ, για να επιτευχθεί ο μεγάλος στόχος και σκοπός της καταπολέμησης και της πάταξης της φοροαποφυγής και φοροδιαφυγής. Και εκείνη όμως η οδηγία δεν μπορεί να αποτελέσει μια ισχυρή βάση για διοικητική συνδρομή και με τρίτα κράτη. 
Επιπλέον, τα προαναφερόμενα εργαλεία, οι διακρατικές συμφωνίες, δεν προβλέπουν ρητά τη δυνατότητα ανταλλαγής πληροφοριών σε θέματα που να καλύπτονται από το φορολογικό απόρρητο και ειδικότερα το τραπεζικό απόρρητο. 
Ο αγώνας λοιπόν συνεχίζεται. Η συνεχής δυσκολία των κρατών-μελών να προσδιορίσουν ορθά τους οφειλόμενους φόρους τους, λόγω των τεραστίων διαστάσεων που παρουσιάζει η διεθνής κινητικότητα των φορολογουμένων, διαμόρφωσε νέες απαιτήσεις διοικητικής συνεργασίας. Έτσι εκπονήθηκε και η οδηγία 2011 του Συμβουλίου, αυτή που συζητάμε σήμερα, για τη διοικητική συνεργασία στον τομέα της φορολογίας. 
Η Κυβέρνηση είχε από καιρό και τώρα πλέον έχει, θα έλεγα, όλα τα νομοθετικά εργαλεία και τις διακρατικές συμφωνίες για να ολοκληρώσει επιτέλους τη διαδικασία φορολόγησης κυρίως των εμβασμάτων στο εξωτερικό, τα περισσότερα από τα οποία είναι μέχρι και υποεκατονταπλάσια από το δηλωθέν εισόδημα. Λίστες Λαγκάρντ, Λιχτενστάιν και ειδικότερα η γνωστή λίστα των εμβασμάτων από το 2009 έως το 2012. 
Δεν υπάρχει καμμία δικαιολογία γιατί δεν έχουμε μέχρι σήμερα κάποιο χειροπιαστό αποτέλεσμα. Θα μου πείτε για όλα τα βήματα που έγιναν. Αυτά γίνονται εδώ και ένα χρόνο. Μπορούσε σταδιακά να υπάρχουν αποτελέσματα για τις κραυγαλέες περιπτώσεις και σιγά-σιγά για όλες τις άλλες. 
Αυτό είναι θέμα όλων των κρατών-μελών. Οι συμφωνίες ποτέ δεν θα είναι άριστες και πάντοτε θα έχουν παραθυράκια. Υπάρχουν όμως θετικά στοιχεία στις συμφωνίες. 
Η δική μας χώρα, που μαστίζεται από την οικονομική κρίση και τη φοροδιαφυγή, πρέπει το συντομότερο δυνατό να αξιοποιήσει και αυτά τα πολύ ουσιαστικά εργαλεία. Ειδικότερα η νέα οδηγία αξιοποιεί τα επιτεύγματα της οδηγίας 77/799, αλλά και εκσυγχρονίζει το υφιστάμενο πλαίσιο διοικητικής συνεργασίας των κρατών-μελών. 
Με την οδηγία αυτή επιχειρείται αφ’ ενός μεν η κατά το μέγιστο βαθμό ανταλλαγή πληροφοριών, αφ’ ετέρου δε η αποτροπή κατάχρησης των δυνατοτήτων που αυτή προσφέρει μέσω ενδεχόμενης αλλοίωσης πληροφοριών.
Επιπλέον, εισάγεται για πρώτη φορά σε νομική πράξη του παράγωγου Κοινοτικού Δικαίου ρητή διάταξη, σύμφωνα με την οποία αίρεται το τραπεζικό απόρρητο. 
Επιπρόσθετα, με τρεις διατάξεις της νέας οδηγίας καθίσταται σαφέστερη η διαδικασία της αυτόματης ανταλλαγής πληροφοριών για ορισμένες κατηγορίες εισοδήματος και κεφαλαίου, ενώ τα κράτη-μέλη δύνανται να προβούν σε ταυτόχρονους ελέγχους για πρόσωπα κοινού ενδιαφέροντος. 
Στην κατ’ άρθρον συζήτηση θα αναφερθούμε στα πολύ θετικά στοιχεία αυτής της οδηγίας και, βεβαίως, σε κάποια ανοιχτά θέματα τα οποία εξακολουθεί, έχοντας, όπως σας είπα, αυτές τις αδυναμίες, να μην μπορεί να τα καλύψει. 
Εγώ, όμως, κύριοι συνάδελφοι, θεωρώ ότι υπάρχουν όλα τα εργαλεία και πρέπει να έχουμε αποτελέσματα. Ειδικά για τη χώρα μας η ανάγκη είναι πολύ μεγάλη! 
Θα πάω στο δεύτερο μέρος του νομοσχεδίου, το οποίο αφορά τα θέματα της Επιτροπής Λογιστικής Τυποποίησης και Ελέγχων, που, όπως είπαμε, είναι η αρμόδια διοικητική αρχή για την εποπτεία των νομίμων ελεγκτών και των ελεγκτικών γραφείων. Είναι ιδιαίτερα σημαντικός ο ρόλος της. Χρειάζονται προσαρμογές. Χρειάζονται βελτιώσεις. Οι ρυθμίσεις, όμως, οι οποίες γίνονται, δεν είναι όλες σε θετική κατεύθυνση και δεν επιτυγχάνεται ο στόχος, γιατί φαίνεται να μην λαμβάνεται υπ’ όψιν οποιαδήποτε εμπειρία εφαρμογής του ιδιόμορφου, απολύτως επιστημονικού και τόσο σημαντικού θεσμού του ελέγχου που κάνουν οι ορκωτοί λογιστές. Για τη λειτουργία αυτού του θεσμού υπήρχε διαβούλευση στα άλλα κράτη-μέλη. Δεν φαίνεται, όμως, να ενσωματώνονται τα αποτελέσματα αυτής της διαβούλευσης.
Επίσης, δεν φαίνεται να επιλύεται το πρόβλημα της αδυναμίας κατανόησης των προβλημάτων του επιστημονικού πεδίου των ορκωτών λογιστών. Διαφαίνεται μία απόλυτη εξουσία των οργάνων της ΕΛΤΕ. Αποκλείονται από τα συλλογικά όργανα και ειδικότερα από το Συμβούλιο Ποιότητας φορείς που με την προηγούμενη νομοθεσία ήταν σε αυτό το Συμβούλιο, όπως για παράδειγμα το Οικονομικό Επιμελητήριο, η Επιτροπή Κεφαλαιαγοράς και η Τράπεζα της Ελλάδος. 
Το διοικητικό συμβούλιο της ΕΛΤΕ ενισχύει υπέρμετρα το ρόλο του, καθ’ όσον νομοθετεί, ερμηνεύει, διαπιστώνει παραβάσεις, παραπέμπει, κατηγορεί και δικάζει. 
Στο άρθρο 28 καταργείται το πειθαρχικό συμβούλιο. Επομένως, στην κατ’ άρθρον συζήτηση θα αναφέρουμε τις αιτιάσεις μας για ορισμένα άρθρα αυτού του νομοσχεδίου. 
Θα τρέξω γρήγορα το τρίτο μέρος. που αφορά την αναμόρφωση του οργανισμού του Νομικού Συμβουλίου του Κράτους. Υπάρχουν αρκετές θετικές ρυθμίσεις. Οι περισσότερες κινούνται σε πολύ θετική κατεύθυνση, όπως το άρθρο 40. 
Είναι σωστές οι ρυθμίσεις που θα συντελέσουν στην αποσυμφόρηση της ολομέλειας του Νομικού Συμβουλίου του Κράτους, καθώς διευρύνονται οι αρμοδιότητες τις τριμελούς επιτροπής -στο άρθρο 41- καθώς αυξάνονται οι αρμοδιότητες του προέδρου του Νομικού Συμβουλίου του Κράτους. 
Τα άρθρα 43, 44 και 45 είναι αναγκαία για την ορθή συγκρότηση και λειτουργία της Γραμματείας και του Νομικού Συμβουλίου του Κράτους. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Δύο λεπτά θέλω ακόμη, κυρία Πρόεδρε.
Πολύ σημαντικές είναι οι ρυθμίσεις των άρθρων 48, 49, 50 και 53. 
Συμφωνούμε με αυτό το μέρος που αφορά το Νομικό Συμβούλιο. Απλώς, θέλουμε να τονίσουμε ότι το Νομικό Συμβούλιο του Κράτους πολλές φορές -και στις αντίστοιχες συζητήσεις που κάνουμε και στην επιτροπή- διατυπώνει πράγματι την έλλειψη επιστημονικού και εξειδικευμένου προσωπικού για να προχωρήσει στο έργο του.
Το τέταρτο μέρος, το άρθρο 62, αφορά το σύστημα Μητρώων Τραπεζικών Λογαριασμών και Λογαριασμών Πληρωμών στη Γενική Γραμματεία Πληροφοριακών Συστημάτων. Άριστα που συστήνεται αυτό το σύστημα των Μητρώων Τραπεζικών Λογαριασμών. Αξίζει να σημειωθεί ότι το ΣΔΟΕ έχει ζητήσει το άνοιγμα πέντε χιλιάδων περίπου τραπεζικών λογαριασμών και υπάρχουν καθυστερήσεις.
Και κάθε φορά, κύριε Υπουργέ, μας λέτε κι εσείς και αυτά τα αίτια που ευθύνονται για τις καθυστερήσεις κοινοποίησης των λογαριασμών.
Είναι προφανής, λοιπόν, ο στόχος τού υπό ίδρυση συστήματος. Είναι η καταπολέμηση της φοροδιαφυγής και η είσπραξη από τους οφειλέτες του δημοσίου. Γι’ αυτό, λοιπόν, θα έπρεπε ήδη να έχει συσταθεί με ένα ειδικό φορολογικό νομοσχέδιο, με το οποίο έπρεπε να είχαν έρθει και άλλα θέματα,  ούτως ώστε να λειτουργήσουν, επιτέλους, αυτοί οι φορολογικοί μηχανισμοί, να συνδεθούν μεταξύ τους ηλεκτρονικά, να αποκτήσουν ουσιαστικά το κατάλληλο προσωπικό και, επιτέλους, να έχουμε αποτελέσματα στην καταπολέμηση αυτής της μεγάλης μάστιγας της ελληνικής οικονομίας.
Επίσης, αναφέρθηκα ήδη στο άρθρο 65. Θεωρούμε ότι αυτή δεν είναι αντιμετώπιση. Δεν είναι δυνατόν να φθάσετε στο σημείο να συμπεριλαμβάνετε στο εισόδημα και τα προνοιακά επιδόματα και τα όποιου τύπου οικογενειακά επιδόματα έπαιρναν το 2012 και το 2013, ώστε να καθορίζετε το επίδομα τέκνων, το επίδομα τριτέκνων και πολυτέκνων. Δεν συμφωνούμε σε καμμία περίπτωση μ’ αυτήν τη διάταξη.
Παράλληλα, οι διατάξεις του άρθρου 68 για τους Ελεγκτές Βεβαίωσης και Αναγκαστικής Είσπραξης των Εσόδων μας βρίσκουν σύμφωνους. Θα πρέπει να δούμε λίγο τα θέματα του διαγωνισμού για το προσωπικό.
Στο άρθρο 69 εκφράζουμε έναν προβληματισμό, τον οποίο είχαμε εκφράσει γενικότερα για τα θέματα των ΕΣΧΑΔΑ. Νομίζω ότι το χωροταξικό μας πλαίσιο και οι πολεοδομικές μας ρυθμίσεις μπορούν να αξιοποιηθούν από όλους, ακόμα και από το ΤΑΙΠΕΔ και από τις στρατηγικές επενδύσεις. Δεν πρέπει να αποκλίνουμε κάθε φορά με ειδικά χωροταξικά σχέδια –έστω και αν αυτά εγκρίνονται με προεδρικά διατάγματα- και να έχουμε όλες αυτές τις παρεκκλίσεις, οι οποίες νομίζω ότι δεν προσφέρουν αλλά δημιουργούν προβλήματα και αποκλίσεις.
Είναι πολύ βασικό το θέμα της ανάκτησης των κρατικών ενισχύσεων και θα το συζητήσουμε στην κατ’ άρθρον συζήτηση. Προσπαθείτε κι εδώ να κάνετε μία βελτίωση, η οποία λίγο-πολύ είναι ευχολόγιο. Το έχετε καταλάβει κι εσείς. Το έχουμε συζητήσει και σε παλαιότερη τροπολογία στη Βουλή.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αυτά μπορείτε να τα πείτε κι αύριο στα άρθρα, κυρία Ξυροτύρη. Σας παρακαλώ να ολοκληρώσετε.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Τελειώνω, κυρία Πρόεδρε.
Αυτό το θέμα για τις παραμεθόριες περιοχές είναι πάρα πολύ σημαντικό και θα πρέπει να γίνει μία πιο συγκροτημένη εθνική προσπάθεια, πέραν αυτών των διατάξεων, ώστε να μη βρούμε μπροστά μας ένα τεράστιο θέμα.
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς.
Κυρίες και κύριοι συνάδελφοι, εισερχόμαστε στον κατάλογο των εγγεγραμμένων ομιλητών.
Η κ. Νάντια Βαλαβάνη έχει το λόγο.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Κυρίες και κύριοι Βουλευτές, η νέα δικομματική πλέον Κυβέρνηση για τους λόγους που όλοι μπορούμε να καταλάβουμε είναι πιο αδύναμη πολιτικά από την προηγούμενη. Ταυτόχρονα, όμως, είναι και πιο αδίστακτη και ανελέητη και γι’ αυτό αναγκαστικά σχεδόν πιο αυταρχική και επικίνδυνη.
Γιατί είναι πιο αδίστακτη και ανελέητη; Επειδή το λεγόμενο «πρόγραμμα» έχει οδηγήσει σε πλήρες αδιέξοδο όχι μόνο την ελληνική κοινωνία με το ενάμισι εκατομμύριο άνεργους και το μέσο εισόδημα να έχει πέσει, όπως ανακοινώθηκε προχθές, από το 98% του μέσου εισοδήματος στην Ευρωζώνη το 2008 την πρώτη χρονιά της κρίσης, στο 82% το 2011 και στο 75% το 2012 –και συνεχίζεται η κατακρήμνισή του- αλλά έχει οδηγήσει σε αδιέξοδο και την όποια κυβέρνηση υπηρετεί αυτό το πρόγραμμα. Τα παλαιά και τα νέα μέτρα που έρχονται μετά ή ίσως και πριν από τις γερμανικές εκλογές, οδηγούν βέβαια σε νέες από τις λεγόμενες «θυσίες» του λαού, παρ’ όλες τις διακηρύξεις ότι όπου να ’ναι τελειώνουν και βγαίνουμε από την κρίση. 
Για να δούμε το μέγεθος αυτού του αδιέξοδου, πολύ χαρακτηριστική είναι μία ματιά στα συνολικά νούμερα που εικονογραφούν περισσότερο από οποιαδήποτε λόγια το πού πήγαν μέχρι σήμερα αυτές οι θυσίες.
Αν εν μέσω των εκβιασμών για την εκταμίευση κάθε δόσης γίνει δυνατόν να εκταμιευθούν κανονικά οι δόσεις μέχρι το τέλος αυτής της χρονιάς, από την αρχή του προγράμματος θα έχει εκταμιευθεί ένα ιλιγγιώδες ποσό των 219 δισεκατομμυρίων ευρώ. 
Από αυτά τα 219 δισεκατομμύρια ευρώ για την κάλυψη των αναγκών του προϋπολογισμού για το πρωτογενές έλλειμμα -δηλαδή, για μισθούς, για συντάξεις, για υγεία, για παιδεία, για πολιτισμό- θα έχουν πάει -αν εκταμιευθούν όλες οι δόσεις μέχρι το τέλος αυτής της χρονιάς, το ξαναλέω, γιατί αλλιώς θα είναι πολύ λιγότερα- μόλις 7,8 δισεκατομμύρια ευρώ. Αυτή είναι η απόδοση. Το πόσο ακριβά πληρώθηκαν οι ανάγκες για να μπορέσει να γεφυρωθεί το έλλειμμα του προϋπολογισμού. 
Από αυτό το ιλιγγιώδες ποσό των 219 δισεκατομμυρίων ευρώ πήγαν για την εξυπηρέτηση του χρέους, επίσης, 122 δισεκατομμύρια ευρώ πήγαν σε τοκοχρεολύσια, 43 δισεκατομμύρια ευρώ πήγαν για την επαναγορά του χρέους, τον Δεκέμβρη του 2012 και για τα μετρητά που πληρώθηκαν στο PSI. Και επιπλέον, 48,5 δισεκατομμύρια ευρώ είναι αυτά που έχουν μέχρι στιγμής δεσμευτεί για την ανακεφαλαιοποίηση των τραπεζών.
Με άλλα λόγια, 163 δισεκατομμύρια ευρώ έχουν επιστραφεί ως αποπληρωμή στους κάθε είδους δανειστές. Άλλα 48,5 δισεκατομμύρια ευρώ έχουν κρατηθεί για τις ελληνικές τράπεζες, λόγω του ότι κουρέψαμε τον εαυτό μας στο PSI αλλά και των γενικότερων επιπτώσεων της ύφεσης.
Όλα αυτά δείχνουν τα όρια, αλλά και τα αδιέξοδα της καινούργιας Κυβέρνησης, και προδιαγράφουν λίγο-πολύ την πορεία της. Μια πορεία, βέβαια, που δεν θα είναι αυτόματη, γιατί δεν υπάρχει αυτόματος πιλότος σε τίποτα όσο βαθιά και αν είναι τα αδιέξοδα. Όμως, σε πολύ μεγάλο βαθμό οι εξελίξεις θα εξαρτηθούν, από το κατά πόσο ο λαϊκός παράγοντας θα μπορέσει πραγματικά να μπει στο προσκήνιο, από το πόσο ο εργαζόμενος κόσμος θα μπορέσει να πάρει τις τύχες του στα χέρια του.
Σε σχέση με το νομοσχέδιο, θα αναφερθώ αύριο σε ό,τι αφορά τις «διευκολύνσεις» για ορισμένες συγκεκριμένες αποκρατικοποιήσεις και στην τροπολογία, σχετικά με τις εγγυήσεις του δημοσίου και τα κέρδη της Τράπεζας της Ελλάδας. Σήμερα θα ήθελα να θέσω ένα ερώτημα στον κύριο Υφυπουργό όσον αφορά το πρώτο από τα τέσσερα αταίριαστα μέρη του νομοσχεδίου. 
Διάβασα ότι την προηγούμενη εβδομάδα επιδόθηκε προειδοποίηση της Κομισιόν προς την Ελλάδα, προς την Ιταλία, προς την Πολωνία, προς το Βέλγιο και προς τα αυτοδιοικούμενα νησιά άλαντ της Φινλανδίας, η οποία δίνει προθεσμία δύο μηνών για την εφαρμογή των νέων ρυθμίσεων της Ευρωπαϊκής Ένωσης για την αντιμετώπιση της φοροδιαφυγής, με αντικείμενο την ανταλλαγή πληροφοριών μεταξύ χωρών με συγκεκριμένα χρονοδιαγράμματα για πρόσωπα και εταιρίες για τις οποίες υπάρχουν υπόνοιες ότι φοροδιαφεύγουν. 
Η προειδοποίηση επιδόθηκε όχι μόνο λόγω καθυστέρησης -γιατί αυτές οι ρυθμίσεις θα έπρεπε να έχουν ενσωματωθεί στο εσωτερικό δίκαιο από την 1η Ιανουαρίου 2013- αλλά και επειδή γίνεται η διαπίστωση ότι σε αυτές τις χώρες -το αναφέρω όπως το λέει επί λέξει- «οι μεγάλες διεθνείς εταιρείες και εύποροι πολίτες πληρώνουν ελάχιστους ή καθόλου φόρους». 
Θέλω να ρωτήσω τον κύριο Υπουργό αν η προειδοποίηση της Κομισιόν προς τις πέντε χώρες αφορά την ενσωμάτωση της οδηγίας 2011/16/ΕΕ, που συνιστά και το πρώτο από τα τέσσερα μέρη του νομοσχεδίου. Αν ναι, με την τρόικα στην Ελλάδα να πιέζει, υποτίθεται, για τα φορολογικά, είναι ένα ζήτημα το ότι δεν είχαν πάρει είδηση ότι το νομοσχέδιο βρισκόταν όλη την προηγούμενη εβδομάδα για επεξεργασία στην Επιτροπή Οικονομικών Υποθέσεων της Βουλής.
Ακόμη ουσιαστικότερο ζήτημα είναι αν με την εφαρμογή αυτής της νέας νομοθεσίας στα υπόλοιπα είκοσι δύο κράτη-μέλη της Ευρωπαϊκής Ένωσης, υπήρξε από την αρχή αυτής της χρονιάς οποιοδήποτε σημαντικό βήμα στην κατεύθυνση της σύλληψης των βασικών φαινομένων συνδυασμένης φοροδιαφυγής και φοροαποφυγής, για τα οποία έγινε τέτοια φασαρία πέρσι και πριν μερικούς μήνες.
Αναφέρομαι στη φασαρία που ξέσπασε, αφ’ ενός, λόγω της γνωστής διεθνούς καμπάνιας ερευνητικής δημοσιογραφίας από δημοσιογράφους σαράντα έξι χωρών, που αποκάλυψε εκτεταμένη φοροδιαφυγή ενός τεράστιου δικτύου offshore, μεγαλύτερης από το 1/3 του ύψους του παγκοσμίου ΑΕΠ -που είναι 73 δισ. Από την άλλη, αποκάλυψε τη χρήση της νόμιμα θεσπισμένης φοροαποφυγής σε συνδυασμό με τις λεγόμενες, νομιμότατες και αυτές, «επιθετικές φορολογικές τακτικές», που επέτρεψε και εξακολουθεί να επιτρέπει σε πολυεθνικές εταιρείες λογισμικού, όπως η «GOOGLE», η «APPLE», η «MICROSOFT» ή φαρμακευτικές, όπως η «PFIZER» ή η «MERCK» με έδρα την Ιρλανδία να μεταφέρουν εκεί τη φορολόγηση των κερδών που πετυχαίνουν σε όλες τις χώρες της Ευρωπαϊκής Ένωσης και να πληρώνουν γι’ αυτά φόρο πολύ κάτω ακόμα και από τον flat tax, τον οριζόντιο φόρο του 12,5% που έχει για τις εταιρείες η Ιρλανδία, δηλαδή μέχρι και 2% όλο-όλο, ενώ κάποιες απ’ αυτές μεταφέρουν στη συνέχεια αυτά τα κέρδη transit στην Ολλανδία -που δεν έχει φόρο μεταβίβασης κεφαλαίου- σε θυγατρικές τους εταιρείες τύπου «shell companies», «εταιρείες-κελύφη», «εταιρείες-ταχυδρομικές θυρίδες», καθώς δεν έχουν κανέναν εργαζόμενο και για διεύθυνση έχουν μόνο ταχυδρομική θυρίδα. Τα διοχετεύουν από εκεί αφορολόγητα σε offshore, συνήθως στις Βερμούδες, δημιουργώντας το λεγόμενο «dutch sandwich», το «ολλανδέζικο σάντουιτς».
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κυρία Βαλαβάνη.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Θα ήθελα να τελειώσω, λέγοντας ότι το λεγόμενο «Τρίγωνο των Βερμούδων» στη σύγχρονη εποχή συνιστά μυστηριώδεις συντεταγμένες που δεν «καταπίνουν» πλοία ή αεροπλάνα, όπως το θέλει ο θρύλος αλλά κερδοφορία τρισεκατομμυρίων ευρώ των πολυεθνικών, που την εξαφανίζουν μυστηριωδώς.
Δεν θέλω να πω τίποτα περισσότερο, γιατί είπαμε πολλά για αυτά την προηγούμενη Παρασκευή, στη συζήτηση που είχε προκαλέσει η επίκαιρη επερώτηση του ΣΥΡΙΖΑ-ΕΚΜ για τις offshore εταιρείες.
Κλείνοντας, θα ήθελα μόνο να ρωτήσω εάν η υιοθέτηση της νέας νομοθεσίας από 1-1-2013 στις υπόλοιπες είκοσι δύο χώρες της Ευρωπαϊκής Ένωσης, που μέσα σε αυτές είναι και η Ιρλανδία και η Ολλανδία, βοήθησε να γίνουν κάποια βήματα σ’ αυτήν την κατεύθυνση, όταν, όπως σας είπε ο εισηγητής μας, τα όποια θετικά βήματα θα μπορούσαν να γίνουν στην κατεύθυνση της υποχρεωτικής ανταλλαγής πληροφοριών μένουν μετέωρα, πρώτον, γιατί τελικά η υποχρεωτικότητα ανταλλαγής είναι διάτρητη από εξαιρέσεις…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Βαλαβάνη. Επιτέλους, ας κρατήσετε μια φορά το χρόνο!</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: …και δεύτερον, επειδή δεν αφορά τίποτα απ’ όλα αυτά τα εισοδήματα των μεγάλων διεθνών πολυεθνικών είτε πρόκειται για τις τριγωνικές πωλήσεις είτε για τις ενδοομιλικές συναλλαγές είτε γενικότερα για την κάθε λογής φορολόγηση του κεφαλαίου.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αν μου επιτρέπετε, θα ήθελα να πω ότι οι εισηγήσεις είναι πολύ σοβαρές και με ενδιαφέρον τις παρακολουθώ, όπως πιστεύω και άλλοι συνάδελφοι αλλά θα σας παρακαλούσα να κρατάτε το χρόνο. Θα γραφτείτε και αύριο, όπως το είπατε. Ατελείωτα είναι αυτά που θα μπορούσαμε να πούμε κάθε φορά.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωστόσο, θα σας παρακαλούσα να κρατάτε το χρόνο σας όσο γίνεται.
Η κ. Σταυρούλα Ξουλίδου έχει το λόγο.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, οι Υπουργοί και οι Υφυπουργοί μπορεί να αλλάζουν και οι κυβερνήσεις από τρικομματικές να γίνονται δικομματικές εν μέσω πανηγυρισμών και βαρύγδουπων δηλώσεων αλλά δυστυχώς οι πολιτικές που έχουν οδηγήσει στην εξαθλίωση την ελληνική κοινωνία παραμένουν οι ίδιες.
Πιστοί στις επιταγές των μνημονίων, κύριοι της Κυβέρνησης, φροντίσατε να καταστρέψετε έναν από τους βασικούς πυλώνες του κοινωνικού κράτους και βασική προϋπόθεση για την ίδια την ανθρώπινη ζωή, τη δημόσια υγεία. Είναι γνωστό σε όλους ότι η υγεία στην Ελλάδα των μνημονίων είναι ο μεγάλος ασθενής. Οι ελλείψεις σε ιατρικό, νοσηλευτικό και διοικητικό προσωπικό αλλά και σε αναλώσιμα και σε εξειδικευμένο τεχνολογικό εξοπλισμό είναι τεράστιες, όσο και αν θέλετε να αποκρύπτετε τη ζοφερή πραγματικότητα.
Ποιο είναι το αποτέλεσμα όλων αυτών; Απίστευτη ταλαιπωρία για τους πολίτες, παροχή υποβαθμισμένων υπηρεσιών υγείας, σοβαροί κίνδυνοι για τη δημόσια υγεία και την ανθρώπινη ζωή, για όσους φυσικά δεν αντέχουν να πληρώνουν την ιατροφαρμακευτική τους περίθαλψη, δηλαδή, τους ασθενέστερους που με τόσο μένος κυνηγάτε.
Αναφέρομαι στην τροπολογία με αριθμό 604 που έχουμε καταθέσει και η οποία αφορά τους εργαζόμενους στο Ψυχιατρείο Θεσσαλονίκης. Τα ασθενοφόρα μένουν παροπλισμένα, ενώ τα ακτινολογικά τμήματα και τα μικροβιολογικά εργαστήρια υπολειτουργούν. Τα πλέον απαραίτητα αναλώσιμα υλικά, όπως σύριγγες και αποστειρωμένες γάζες, αποτελούν είδη προς εξαφάνιση και πολλές φορές οι ίδιοι ασθενείς πηγαίνουν στα δημόσια νοσοκομεία εξοπλισμένοι με δικές τους γάζες και σύριγγες. Πρόκειται για εικόνες της ελληνικής πραγματικότητας από μία χώρα που βρίσκεται ήδη υπό διάλυση. 
Παραθέτω, κύριε Υπουργέ, δύο ενδεικτικά παραδείγματα για τα οποία μάλιστα καταθέσαμε και ερώτηση προς τα αρμόδια Υπουργεία. Το Νοσοκομείο «Παπαγεωργίου» στη Θεσσαλονίκη και το Νοσοκομείο του Κιλκίς αντιμετωπίζουν σοβαρότατα προβλήματα και ελλείψεις. Η απάντηση των αρμόδιων Υπουργών, όμως, ήταν η απλή αναφορά λογιστικών εγγράφων του προϋπολογισμού, γεγονός που καταδεικνύει την αδιαφορία σας και την παντελή έλλειψη προσπάθειας για την επίλυση σοβαρότατων προβλημάτων των πολιτών. 
Όμως, οι χώρες σε οικονομική κρίση δεν πρέπει να μειώνουν αλλά να αυξάνουν τις δαπάνες τους για την υγεία, αντίθετα δηλαδή με ό,τι έκανε η Ελλάδα. Είναι αυτονόητο ότι οι πολίτες έχουν να διαθέσουν λιγότερα για ιατροφαρμακευτική περίθαλψη και μειωμένη δυνατότητα πρόσβασης στις υπηρεσίες υγείας, με συνέπεια η χώρα να είναι πολύ πιο εκτεθειμένη στις ασθένειες. Δεν είναι τυχαίο ότι σε χώρες που βρίσκονταν σε κρίση και επέλεξαν να κόψουν τις δαπάνες υγείας, αυξήθηκαν δραματικά τα κρούσματα ελονοσίας, φυματίωσης και AIDS. 
Το κακό αρχίζει από την εποχή του κ. Λοβέρδου, ο οποίος τότε ως Υπουργός Υγείας επέλεξε ως πολιτική την εισβολή στην Ελλάδα της συμμορίας των πολυεθνικών εταιρειών γενοσήμων, οι οποίες χρησιμοποιούν την Τρόικα για την προώθηση των συμφερόντων τους. Μάλιστα ο κ. Λοβέρδος, κατέβαλε κάθε δυνατή προσπάθεια για να μας πείσει, κύριοι συνάδελφοι, ότι τα ανώνυμα σκευάσματα είναι το ίδιο ασφαλή και αποτελεσματικά με τα επώνυμα. Αυτό ήταν ένα ακόμα δείγμα της ανεύθυνης πολιτικής που εφαρμόστηκε στη χώρα μας προς ικανοποίηση των παράλογων και καταστροφικών απαιτήσεων των σωτήρων και δανειστών μας. 
Ποιος ήταν ο σκοπός τους; Μα φυσικά η εξόντωση των Ελλήνων, αρχίζοντας πρώτα-πρώτα από τις ευπαθείς ομάδες, τα παιδιά, τους ηλικιωμένους, τους καρκινοπαθείς, τους νεφροπαθείς και όσους έχουν υποβληθεί σε μεταμόσχευση. Βάζετε στο στόχαστρο ακόμα και τα νέα ζευγάρια που θέλουν να αποκτήσουν παιδιά με εξωσωματική γονιμοποίηση αλλάζοντας τον κανονισμό και κάνοντας τη διαδικασία πιο γραφειοκρατική και πιο χρονοβόρα, με συνέπεια οι μελλοντικοί γονείς να πρέπει να περιμένουν ακόμα και ένα χρόνο περίπου για να λάβουν την έγκριση του ΕΟΠΥΥ. 
Μια άλλη παράμετρο που δεν πρέπει να λησμονούμε, είναι και οι συνέπειες που έχει στην ψυχική υγεία η εξαντλητική λιτότητα που επιβάλλεται στους πολίτες.
Η Ελλάδα κάποτε είχε από τους πιο χαμηλούς αριθμούς αυτοκτονιών στην Ευρώπη. Πόσοι Έλληνες πρέπει να αυτοκτονήσουν και πόσο πρέπει να αυξηθούν τα κρούσματα της κατάθλιψης στη χώρα μας για να θορυβηθείτε; 
Και τι κάνετε γι’ αυτό; Ενδεικτική είναι η αδιαφορία του Υπουργείου στο πρόβλημα που αντιμετωπίζουν οι εργαζόμενοι στο Ψυχιατρικό Νοσοκομείο Θεσσαλονίκης. Εξαιτίας μιας νομοθετικής αστοχίας, δεν καταβάλλετε τα δεδουλευμένα τους. Συγκεκριμένα, με το άρθρο 16 του ν.4151/2013 αντιμετωπίστηκε μερικώς το θέμα της αποζημίωσης των εφημεριών των ιατρών και των πρόσθετων αμοιβών, όπως είναι η εργασία εξαιρέσιμων ημερών, νυχτερινών ωρών και η υποχρεωτική απασχόληση προς συμπλήρωση του υποχρεωτικού τους ωραρίου και πάσης φύσεως προσωπικού, πλην ιατρικού, των νοσοκομείων και των κέντρων υγείας του ΕΣΥ, του «Αιγινήτειου», του «Αρεταίειου», του ΝΙΜΤΣ και του ΕΚΑΒ που πραγματοποιήθηκαν από τον Οκτώβριο του 2012 μέχρι την έναρξη της ισχύος του παραπάνω νόμου. 
Αυτό, όμως, σημαίνει ότι δεν αντιμετωπίζεται η αποπληρωμή των δεδουλευμένων από το Μάρτιο του 2012 μέχρι και το Σεπτέμβριο του 2012. Επομένως, είναι αναγκαία μια νέα νομοθετική παρέμβαση με την οποία θα αρθεί η αστοχία της παραπάνω ρύθμισης, ώστε να καταβληθούν τελικώς οι δεδουλευμένες αποδοχές και στους εργαζόμενους στο Ψυχιατρικό Νοσοκομείο Θεσσαλονίκης. 
Κύριε Υπουργέ, πρόκειται για χρήματα από υπερωρίες, νυχτερινά και αργίες, που οι εργαζόμενοι τα έχουν δουλέψει και τους ανήκουν. Φτάνει πια ο εμπαιγμός και η απαξίωση της εργασίας. Ξέρετε τι θα πει να δουλεύεις υπερωρίες και νυχτερινά; Με μια απλή νομοθετική ρύθμιση θα είχατε βάλει τέλος στην ταλαιπωρία τους, από τη στιγμή μάλιστα που δεν χρειάζεται επιπλέον χρηματοδότηση. Τα χρήματα αυτά υπάρχουν και έχουν πιστωθεί στους αντίστοιχους ΚΑΕΜ. 
Υπάρχουν και οι ανάλογες αποφάσεις –θα τις καταθέσω στα Πρακτικά- του Γενικού Γραμματέα του Υπουργείου Υγείας κ.  Καλλίρη  και της Διευθύντριας του Δημοσιονομικού Ελέγχου κ. Δρένου από το Φεβρουάριο του 2013, που εγκρίνουν τη δέσμευση πιστώσεων ύψους 470.000 ευρώ για την καταβολή της αποζημίωσης των πρόσθετων αμοιβών για υπερωριακή εργασία και της αμοιβής για εργασία κατά τις εξαιρέσιμες ημέρες και τις νυχτερινές ώρες. 
Η αναποτελεσματικότητα και η αδιαφορία για τον απλό εργαζόμενο και το βαρύ φορτίο που κουβαλά δεν γίνεται αποδεκτή από τους Ανεξάρτητους Έλληνες και δεν μπορούμε να κλείνουμε τα μάτια. Πώς θέλετε να παρέχετε υψηλές υπηρεσίες υγείας στους πολίτες, όταν αφήνετε απλήρωτους τους λειτουργούς της, όταν καταργείτε ή συγχωνεύετε νοσοκομεία ή όταν δεν εξασφαλίζετε τα απαραίτητα αναλώσιμα υλικά; 
Μην ξεχνάτε ότι το Ψυχιατρικό Νοσοκομείο Θεσσαλονίκης συνιστά ειδικό νοσοκομείο, που υποστηρίζει δράσεις δημιουργώντας θέσεις απασχόλησης, παρέχοντας υπηρεσίες που αποσκοπούν στη διαμόρφωση ποιοτικού επιπέδου διαβίωσης για άτομα με ψυχικές διαταραχές στην κοινωνία, καταλύοντας  την προκατάληψη και τον κοινωνικό αποκλεισμό. 
Γι’ αυτό είναι χρέος μας να στηρίξουμε την προσπάθεια που καταβάλλουν καθημερινά οι εργαζόμενοι, παρά τις αντιξοότητες και όχι να γίνονται δέκτες της αδιαφορίας της Κυβέρνησης. 
Γι’ αυτό σας καλώ, κύριε Υπουργέ, να ψηφίσετε την τροπολογία που κατέθεσα στη Βουλή για το συγκεκριμένο θέμα. Η εξεύρεση άμεσης αποκατάστασης του προβλήματος μπορεί να γίνει με την επικείμενη τροπολογία. 
Ως Βουλευτής της Β΄ Περιφέρειας Θεσσαλονίκης, εκφράζω την αμέριστη συμπαράστασή μου  στον αγώνα των εργαζομένων που βλέπουν να θίγονται συμφέροντα και να καταστρατηγούνται εργασιακά δικαιώματα. Έχοντας σαν σημαία σας τα μνημόνια και τις αξιώσεις των φαρμακευτικών πολυεθνικών της κ. Μέρκελ, οδηγείτε τους Έλληνες στον αφανισμό. 
Δυστυχώς, για εσάς οι Έλληνες ζουν πολύ και δεν πεθαίνουν γρήγορα. 
(Στο σημείο αυτό η Βουλευτής κ. Σταυρούλα Ξουλίδου                         καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ο κ. Δημήτρης Γελαλής έχει το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΓΕΛΑΛΗΣ</Parlmember>: Ευχαριστώ, κυρία Πρόεδρε. 
Δεν θα μιλήσω  για τη λειτουργία της ΕΛΤΕ. Ήδη τοποθετήθηκα και τοποθετηθήκαμε και στην επιτροπή αναλυτικά, όπως αναλυτικά τοποθετηθήκαμε και για το μεγάλο θέμα, το οποίο υπάρχει και ταλανίζει τη χώρα μας, που αφορά τις offshore εταιρείες και τη φοροδιαφυγή. Συζητήθηκε με την επίκαιρη επερώτηση την Παρασκευή. Δυστυχώς, όμως, απαντήσεις επί του θέματος δεν πήραμε και μάλλον θα πρέπει να περιμένουμε κατευθύνσεις από την Ευρωπαϊκή Ένωση, όποτε δεήσει η Ευρωπαϊκή Ένωση να συζητήσει το θέμα των offshore εταιρειών και της φοροδιαφυγής. 
Ο εισηγητής μας μίλησε συνολικά για το σημερινό θέμα. Εγώ θα αναφερθώ μόνο στο τέταρτο κεφάλαιο  και θα μιλήσω για κάποια άρθρα, τα οποία αναφέρονται σε τραπεζικές καταθέσεις. 
Η άρση του τραπεζικού απορρήτου ψηφίστηκε το 2011. Η επεξεργασία των προσωπικών δεδομένων δεν προϋποθέτει ενημέρωση και συγκατάθεση του φυσικού προσώπου, του οποίου τα δεδομένα διαβιβάζονται ούτε προηγούμενη ένδειξη ή υποψία για φοροδιαφυγή αλλά ούτε και άδεια της Αρχής των Προσωπικών Δεδομένων. 
Η άρση του τραπεζικού απορρήτου, πράγματι, διευκολύνει το έργο των φορολογικών αρχών και μπορεί να αποτελέσει ένα μέσο για την τεκμηρίωση περιπτώσεων φοροδιαφυγής. Παράλληλα, όμως, χρειάζεται και ένα νομοθετικό αλλά και ένα εκτελεστικό εργαλείο, για να μπορέσει να λειτουργήσει συνολικά. 
Πρέπει, όμως, να είναι θεσμοθετημένη και η προστασία και των συνεπών φορολογουμένων, γιατί τουλάχιστον μέχρι στιγμής, κύριε Υπουργέ, όχι μόνο μέσα απ’ αυτό το νομοσχέδιο αλλά και από άλλα νομοσχέδια βλέπουμε ότι οι αδικημένοι είναι οι συνεπείς φορολογούμενοι. Και, βέβαια, έχουμε και φαινόμενα κατάχρησης ακόμη και της εξουσίας. 
Με το σχέδιο νόμου θεσμοθετείται ένα  σύστημα, το Μητρώο Τραπεζικών Λογαριασμών και Λογαριασμών Πληροφοριών, που θα δίνει στις εφορίες του δημοσίου -όχι μόνο στις ελεγκτικές υπηρεσίες αλλά και σε ανεξάρτητες αρχές- τη δυνατότητα  αυτοματοποιημένης πρόσβασης σε τραπεζικούς λογαριασμούς. 
Έτσι, με το πάτημα ενός κουμπιού θα μπορεί ο οποιοσδήποτε ελεγκτής, ο οποιοσδήποτε εφοριακός, ο οποιοσδήποτε υπάλληλος του ΣΔΟΕ, ο οποιοσδήποτε οικονομικός εισαγγελέας, η οποιαδήποτε οικονομική αστυνομία να έχουν πρόσβαση σε καταθέσεις, σε δάνεια, σε κάρτες και σε οποιαδήποτε στοιχεία των καθημερινών δαπανών και των εισοδημάτων, προκειμένου να εντοπίζουν πιθανές εστίες φοροδιαφυγής, χωρίς την παραμικρή ένδειξη. 
Σύμφωνα με την αιτιολογική έκθεση, παρέχεται η δυνατότητα αυτοματοποιημένης πρόσβασης σε ορισμένα στοιχεία τραπεζικών λογαριασμών και λογαριασμών πληρωμών και δανείων. Σύμφωνα όμως με το σχέδιο νόμου και την παράγραφο 1, αναφέρεται σε αιτήματα που αφορούν σε κάθε στοιχείο και πληροφορία για φυσικό ή νομικό πρόσωπο ή νομική οντότητα που τηρούνται στα πιστωτικά ιδρύματα και στα ιδρύματα πληρωμών. Δεν ξέρω ποιο είναι το λάθος, αν είναι στην αιτιολογική έκθεση, αν είναι στο σχέδιο νόμου ή αν θα γίνει και κάποια τροποποίηση σήμερα ή αύριο.
Να ξεπεράσουμε αυτήν τη αβλεψία, με καλή πάντα πρόθεση και να διατυπώσουμε με σαφήνεια τον κανονισμό και τη διαχείριση λειτουργίας του Συστήματος Μητρώου Τραπεζικών Λογαριασμών. 
Θα τονίσω τη λέξη «Υπουργός» πολλές φορές, γιατί, κύριε Υπουργέ, νομίζω ότι μέσα από αυτήν εδώ τη διαδικασία, έχετε υποβαθμίσει το ρόλο της ίδιας της Βουλής και της Ολομέλειας και ανάγουμε σε Καίσαρα τον Υπουργό. Οι αποφάσεις λαμβάνονται συνεχώς με υπουργικές αποφάσεις κ.λπ.. 
Σύμφωνα με την παράγραφο 2 του Κανονισμού, τον κανονισμό θα εκδώσει ο Υπουργός Οικονομικών, χωρίς προηγούμενη άδεια από την Αρχή Προστασίας Προσωπικών Δεδομένων. Τον υπεύθυνο για τη διαχείριση του συστήματος θα τον ορίσει πάλι ο Υπουργός, μετά από εισήγηση της Γενικής Γραμματείας Πληροφοριακών Συστημάτων. Αν διαχειριστής του συστήματος θα είναι ένα πρόσωπο ή μία επιτροπή δεν το γνωρίζουμε. Τα διαβιβαζόμενα και τηρούμενα στοιχεία από τα πιστωτικά ιδρύματα και τα ιδρύματα πληρωμών θα καταγραφούν με υπουργική απόφαση κι αυτά.
Καλούμαστε να ψηφίσουμε ή να καταψηφίσουμε βέβαια, γενικά και αόριστα την πρόσβαση σε οποιαδήποτε στοιχεία ή πληροφορίες χωρίς να περιγράφονται οι εγγυήσεις προστασίας των προσωπικών δεδομένων, τα οποία μάλιστα θα αποστέλλονται στις αρχές μέσω μιας ιδιωτικής εταιρείας, όπως είναι η διατραπεζική εταιρεία «ΤΕΙΡΕΣΙΑΣ». Στην ουσία για ό,τι σχετίζεται με την εφαρμογή του άρθρου αυτού, πάλι θα αποφασίζει ο Υπουργός Οικονομικών. 
Οι διατάξεις του άρθρου 63 για ποινικές και διοικητικές κυρώσεις είναι απαραίτητο να υπάρχουν. Αλλά επειδή αυτές σε κάποιες περιπτώσεις δεν λειτούργησαν αποτρεπτικά, θα πρέπει να κλείσουν οι πόρτες που δημιουργούν στο νομοταγή καταθέτη μία ακόμα ανασφάλεια. 
Το μέτρο της κατάσχεσης μισθού, σύνταξης ή άλλων εισοδημάτων οφειλέτη του δημοσίου, επιβάλλεται ήδη για χρέος προς το δημόσιο οποιουδήποτε ύψους και οποιασδήποτε προέλευσης. Ο Κώδικας Είσπραξης των Δημοσίων Εσόδων προβλέπει ότι μπορεί να γίνει κατάσχεση ακόμη και για 300 ευρώ. Βέβαια, υπάρχει η προστασία για τους μισθούς και τις συντάξεις στο ύψος των 1.000 ευρώ αλλά μέχρι σήμερα με έγγραφο του Διευθυντή του ΣΔΟΕ, εάν έχει κατασχετήριο, χωρίς να κοινοποιηθεί στον οφειλέτη, ενημερώνεται απευθείας η τράπεζα και μέσα σε δέκα μέρες μεταφέρει το κατασχετήριο το οποίο έχει χωρίς, επαναλαμβάνω, να υπάρχει καμμία κοινοποίηση προς τον οφειλέτη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Με νεότερη διάταξη από τον Απρίλιο του τρέχοντος έτους προβλέπεται ότι οι κοινοποιήσεις θα γίνονται ακόμη και με email. Μέχρι τώρα, είχαμε στοιχειά από το ειρηνοδικείο περίπου εκατό το μήνα. Τώρα έχουν φτάσει τα τετρακόσια την ημέρα. Επομένως, βλέπουμε ότι αδυνατεί ο ελληνικός λαός να πληρώσει κι αυτά τα χαράτσια κι όλες τις επιβαρύνσεις οι οποίες επιβάλλονται και γι’ αυτό, ας πούμε, προχωράμε σε τέτοιους είδους ενέργειες.
Τα αποτελέσματα, βέβαια, από αυτήν τη διαδικασία δεν ήταν τα αναμενόμενα. Παρ’ όλο που βάζετε στόχους για είσπραξη εσόδων, αποτυγχάνουν αυτοί οι στόχοι, ακριβώς γιατί δεν έχει να πληρώσει το κομμάτι των Ελλήνων φορολογουμένων που έχουν αδύνατη φορολογική βάση. Πρόθεση της Κυβέρνησης, βέβαια, είναι να εισπράττει δημόσια έσοδα με οριζόντιο τρόπο, μία πολιτική η οποία έχει εξαθλιώσει τους Έλληνες φορολογούμενους, ενώ παραμένουν στο απυρόβλητο μόνο οι ισχυροί.
Κύριε Υπουργέ, ως εισηγητής του φορολογικού νομοσχεδίου τον Ιανουάριο είχα αναφερθεί σε μία διάταξη που αφορούσε στη φορολόγηση με συντελεστή 20% του κέρδους από πώληση μετοχών.
Κύριε Υπουργέ, θα ήθελα αυτό να το ακούσετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και μ’ αυτό να κλείσετε, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΓΕΛΑΛΗΣ</Parlmember>: Τελειώνω, κυρία Πρόεδρε.
Είχαμε φορολόγηση με συντελεστή 20% του κέρδους από την πώληση μετοχών που είναι εισηγμένες στο Χρηματιστήριο και πολλές φορές στο παρελθόν έχει γίνει τέτοια νομοθετική διάταξη. Δεν υπάρχει όμως η πολιτική βούληση να επιβληθεί ένας φόρος που θα φέρνει έσοδα στο κράτος και που συγχρόνως θα είναι δίκαιος, αφού θα φορολογείται το κέρδος.
Σύμφωνα με το νόμο που ψηφίστηκε τότε, η φορολόγηση θα άρχιζε από την 1η Ιουλίου. Από την επόμενη εβδομάδα, κύριε Υπουργέ, θα πρέπει να ξεκινήσει αυτή η διαδικασία, όμως πληροφορίες αναφέρουν ότι το Υπουργείο Οικονομικών θα αναβάλει και πάλι τη φορολογία στο φόρο υπεραξίας, προκειμένου να μη φορολογηθούν όσοι πλουτίζουν από παιχνίδια των χρηματιστηρίων. Ο μόνος φόρος ο οποίος επιβάλλεται σήμερα, όπως ξέρετε, είναι το 2‰ επί των συναλλαγών. 
Θα προχωρήσει η φορολόγηση από 1η Ιουλίου, κύριε Υπουργέ, ή θα πάει και αυτό στις καλένδες -όπως έχουν πάει όλα τα προηγούμενα- και θα συνεχίσει να φορολογείται ο χαμηλόμισθος και ο χαμηλοσυνταξιούχος;
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε τον κ. Γελαλή.
Η κ. Μαρίνα Χρυσοβελώνη έχει το λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κυρία Πρόεδρε, κυρίες και κύριοι συνάδελφοι, εξετάζουμε σήμερα την ενσωμάτωση μίας κοινοτικής οδηγίας που στοχεύει στη συνεργασία των κρατών-μελών της Ευρωπαϊκής Ένωσης πάνω σε θέματα φοροδιαφυγής. Πρόκειται για ένα αναλυτικό κείμενο, με εξειδικευμένες προβλέψεις ανταλλαγής πληροφοριών διαφόρων τύπων και κατηγοριών, οι οποίες θεωρητικά θα αφορούν φόρους και περιουσίες φορολογουμένων που μπορεί να υπάρχουν σε διάφορες ευρωπαϊκές χώρες. 
Ποιο είναι, λοιπόν, το υποθετικό ζητούμενο; Η δίκαιη φορολόγηση εισοδημάτων και κεφαλαίου όσων δολίως φοροδιαφεύγουν σήμερα, έχοντας ποικίλες οικονομικές δραστηριότητες σε δύο ή περισσότερα κράτη-μέλη. Θα μπορούσε να πει κάποιος ότι είναι πολύ θετική η παραπάνω πληροφόρηση των ελληνικών φορολογικών αρχών. Είναι σίγουρα ένας νόμος χρήσιμος αλλά μόνο για εκείνους που θα ήθελαν να τον χρησιμοποιήσουν. 
Κυρίες και κύριοι συνάδελφοι, ας μην κρυβόμαστε πίσω από το δάχτυλό μας. Καμμία ελληνική κυβέρνηση δεν θέλησε ποτέ μέχρι σήμερα να κυνηγήσει τη φοροδιαφυγή εντός ή εκτός Ελλάδος. Όλοι γνωρίζουμε ότι στα χέρια του Υπουργείου Οικονομικών βρίσκονται διάφορες λίστες -με πρώτη τη λίστα Λαγκάρντ- οι οποίες παραμένουν ακόμα και τώρα σε κάποια συρτάρια. 
Θυμίζω, πως εν μέσω σκληρότατης μνημονιακής λιτότητας εδώ και τρία χρόνια, από τότε που ήλθε αυτή η λίστα στην Ελλάδα, οι διαδοχικές μνημονιακές κυβερνήσεις δεν έχουν εισπράξει ούτε μία δεκάρα από τους Έλληνες φοροφυγάδες της Ελβετίας, απολύτως τίποτα από τα τόσα δισεκατομμύρια ευρώ που βρίσκονται στο εξωτερικό, μηδέν. Το ίδιο ακριβώς έχει συμβεί και με άλλες λίστες που ήλθαν από το εξωτερικό όπως είναι η περίφημη βρετανική λίστα των τετρακοσίων Ελλήνων με ακριβά ακίνητα στο Λονδίνο. 
Άρα πληροφορίες και από το εξωτερικό έχουμε, δεν μας λείπουν. Το θέμα είναι όμως γιατί δεν τις χρησιμοποιούμε. Νόμους επίσης έχουμε πολλούς γι’ αυτό το σκοπό. Μάλιστα, πρόσφατα η Βουλή κύρωσε αντίστοιχα πρωτόκολλα με την Ελβετία και το Βέλγιο για την αποτροπή της φοροδιαφυγής. 
Και όμως, δεν χρησιμοποιούμε αυτούς τους νόμους. Γιατί άραγε; Ο λόγος είναι πολύ απλός. Σε όλες αυτές τις υποθέσεις εμπλέκονται διαπλεκόμενοι αλλά δυστυχώς και γνωστά πολιτικά πρόσωπα τα οποία το σύστημα πάντα προστατεύει. 
Επειδή οι Ανεξάρτητοι Έλληνες δεν δεχόμαστε την κοροϊδία αλλά ούτε και «μασάμε» τα λόγια μας, δηλώνουμε για ακόμα μία φορά ξεκάθαρα στη νέα συγκυβέρνηση τα εξής: Όλες οι υποθέσεις φοροδιαφυγής θα φτάσουν μέχρι το τέλος και δεν εννοούμε μόνο τη φοροδιαφυγή αλλά και το «ξέπλυμα μαύρου χρήματος». Οι ευθύνες σε όλα τα πολιτικά πρόσωπα που συγκάλυψαν με τον έναν ή με τον άλλο τρόπο, θα αποδοθούν. Όσο και αν ο κ. Στουρνάρας «σφυρίζει αδιάφορα», θα τη βρούμε τελικά την άκρη.
Κύριε Υπουργέ, εγώ προσωπικά κατέθεσα στις 7 Ιανουαρίου συγκεκριμένη ερώτηση για τον κ. Παπακωνσταντίνου, ο οποίος «ξέχασε» να δηλώσει στο «πόθεν έσχες» του τραπεζικό λογαριασμό που είχε στο Βέλγιο ως Ευρωβουλευτής.
Ποια ήταν η απάντηση του κ. Στουρνάρα; Ήταν ένα μνημείο υποκρισίας! Πέταξε το μπαλάκι σε όλους τους άλλους, προκειμένου να αποφύγει τις ευθύνες για το στοιχειώδη έλεγχο μιας πολύ συγκεκριμένης καταγγελίας. Και η υπόθεση Παπακωνσταντίνου δεν είναι δυστυχώς η μόνη. 
Υπάρχει Αρχηγός, τέως κοινοβουλευτικού κόμματος, με τεράστια περιουσία στο εξωτερικό την οποία δεν αγγίζετε κάνοντας ότι δεν την ξέρετε. Εθελοτυφλείτε για να αποφύγετε με κάθε τρόπο τον επιβεβλημένο έλεγχο των φίλων σας. Και όταν τελικά αναγκάζεστε να ψάξετε, στέλνετε στο εξωτερικό αιτήματα πληροφόρησης, στημένα όμως κατά τέτοιο τρόπο, ώστε να εξαιρείτε συγκεκριμένα άτομα τα οποία προστατεύετε ή για να μην πάρετε καθόλου απάντηση. 
Θυμίζω το φιάσκο με τη μη ενημέρωση για τις καταθέσεις Ελλήνων Βουλευτών από την Ελβετία αλλά και το αίτημα του κ. Θεοχάρη στη Βρετανία για παροχή στοιχείων αγοραπωλησιών ακινήτων από Έλληνες στο Λονδίνο που αφορούσε αποκλειστικά την περίοδο από το 2009 και μετά. 
Γιατί δεν έγινε αυτό και για την περίοδο πριν από το 2009; Τι εμπόδισε άραγε να γίνονται σωστές ερωτήσεις; Δεν θέλετε προφανώς να ακούσετε τις απαντήσεις, γιατί όταν το παιχνίδι είναι στημένο, δεν υπάρχει καμμία πιθανότητα να βρούμε άκρη όσους τέτοιους νόμους και αν ψηφίσουμε. 
Κυρίες και κύριοι συνάδελφοι, οι Ανεξάρτητοι Έλληνες έχουμε επανειλημμένα ζητήσει την ουσιαστική διερεύνηση υποθέσεων στο εξωτερικό, όπου Έλληνες πολίτες εμφανίζονται ως δικαιούχοι τεράστιων τραπεζικών λογαριασμών και ιδιοκτήτες πλήθους ακινήτων μεγάλης αξίας. 
Αυτό, βέβαια, δεν σημαίνει πως δεν δεχόμαστε το τεκμήριο της αθωότητας ειδικά για τους πολιτικούς, το αντίθετο. Απλά θέλουμε να ισχύσει ό,τι ισχύει και για τον απλό πολίτη, που σήμερα τον κατατρώει η υπερφορολόγηση και η αδικία. Οι επί χρόνια ανεξέλεγκτοι μεγαλοφοροφυγάδες θα λογοδοτήσουν με πρώτους τους επίορκους πολιτικούς. 
Η δικομματική συμμαχία ΠΑΣΟΚ-Νέας Δημοκρατίας σύντομα θα τελειώσει. Η νέα συγκυβέρνηση, είναι απλώς ο ειδικός εκκαθαριστής που θα ολοκληρώσει την τελευταία πράξη εμπαιγμού του ελληνικού λαού. Τα ψέματα και η κοροϊδία τελειώνουν, γιατί ο ίδιος ο λαός ζητάει πλέον επιτακτικά την πραγματική αλλαγή μέσα από την απαλλαγή της πατρίδας μας από το μνημόνιο. 
Ο ελληνικός λαός, ζητάει ομόθυμα την απόδοση πραγματικής δικαιοσύνης για όλους τους πολιτικούς και μη. Η ελληνική κοινωνία δεν αρκείται πια σε ανασχηματισμούς, σε εσωτερικές διευθετήσεις του πολιτικού συστήματος και στο συνηθισμένο ανακάτεμα των φθαρμένων υλικών των παλαιών κομμάτων. 
Για τους Ανεξάρτητους Έλληνες, αυτή ακριβώς η απόδοση δικαιοσύνης είναι αδιαπραγμάτευτο καθήκον μας έναντι του ελληνικού λαού. 
Χρέος, όμως, όλων είναι η ουσιαστική διερεύνηση των οικονομικών  σκανδάλων τύπου «Λαγκαρντ». Διερεύνηση όμως και όχι συγκάλυψη, ανάληψη ευθύνης και όχι άρνηση, αλλαγή του αποσαθρωμένου συστήματος εξουσίας και όχι μετατροπή των Βουλευτών σε δεκανίκια ενός σάπιου δικομματισμού που επέστρεψε από τα αζήτητα της ιστορίας. 
(Στο σημείο αυτό την Προεδρική Έδρα καταλαμβάνει ο  Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ ) 
Εμείς, οι Ανεξάρτητοι Έλληνες σχεδιάζουμε μία νέα διαφορετική Ελλάδα και αυτή θα πραγματώσουμε χωρίς συμβιβασμούς. Δεσμευόμαστε να συνεχίσουμε την πορεία ανατροπής του μνημονίου μέχρι την αποκατάσταση της λαϊκής κυριαρχίας στη χώρα. Και ό,τι λέμε, ως γνωστόν, ισχύει για πάντα. 
Σας ευχαριστώ. 
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Κουίκ για επτά λεπτά.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Σας ευχαριστώ πολύ.
Κύριε Πρόεδρε, κυρίες και κύριε συνάδελφοι, εδώ που τα λέμε, φαντάζομαι τι έκπληξη θα ήταν για την εκλογική βάση της Νέας Δημοκρατίας να βλέπει το κόμμα της να επαναφέρει στην εξουσία ένα σχεδόν τελειωμένο ΠΑΣΟΚ. 
Από εκεί και πέρα, όσον αφορά το νομοσχέδιο, ως Ανεξάρτητοι Έλληνες θέτουμε βασική προϋπόθεση μέσα στο πλαίσιο της ανάκαμψης της οικονομίας –όταν και αυτό συντελεστεί- να έχουμε εξασφαλίσει όλους εκείνους τους μηχανισμούς που θα πατάξουν τη φοροδιαφυγή άπαξ. 
Όπως πολύ σωστά είπε η συνάδελφος κ. Μαρίνα Χρυσοβελώνη, νόμους έχουμε, αλλά νόμους δεν εφαρμόζουμε. Ευρωπαϊκές οδηγίες έχουμε. Αυτές δεν εφαρμόζουμε.
Ερχόμαστε εδώ ως Βουλή να επικυρώσουμε άλλον ένα νόμο που έχει πολύ ενδιαφέροντα χαρακτηριστικά. Είναι μια οδηγία που έχει πολύ ενδιαφέροντα χαρακτηριστικά που θα ήθελα κάπως να τα αποδελτιώσω, κύριε Υπουργέ.
Στο Τμήμα Β’, στην αυτόματα ανταλλαγή πληροφοριών, αναφέρεται ως παράδειγμα ότι θα πρέπει κατηγορίες εισοδήματος και κεφαλαίου να ανταλλάσσονται με τα άλλη κράτη-μέλη της Ευρωπαϊκής Ένωσης όπως: εισόδημα από απασχόληση, αμοιβές διευθυντών, συντάξεις, ακίνητη περιουσία. 
Θα έλεγα ότι εμείς, ως Βουλή των Ελλήνων, θα πρέπει να προσθέσουμε και κάτι ακόμα. Να ανταλλάσουμε και όλους εκείνους τους φακέλους που εμπεριέχουν τη φοροδιαφυγή και υπό τη μορφή δωροδοκιών, λαδώματος. 
Είναι μια χρυσή ευκαιρία αν θέλουμε ως Βουλή των Ελλήνων να πιέσουμε τα πράγματα, να πούμε «δώστε μας και τη λίστα «SIEMENS». Γιατί και αυτό είναι ένα τεράστιο σκάνδαλο, όχι απλά δωροδοκίας του πολιτικού συστήματος της χώρας ή κάποιων εξ αυτών ή κάποιων κομμάτων αλλά μέσα στο πλαίσιο της εκτεταμένης καραμπινάτης φοροδιαφυγής. Και βλέπετε ότι η Ευρωπαϊκή Ένωση, διαφυλάσσοντας τον πολύτιμο φάκελο που έχει στα χέρια της η Άνγκελα Μέρκελ, δεν βάζει το ζήτημα αυτό επί τάπητος. 
Πάμε σε κάτι το οποίο θυμάμαι ότι με απασχολούσε όταν ακόμα δημοσιογραφούσα στο κανάλι «KONTRA». Βλέπουμε ότι με βάση τις ευρωπαϊκές οδηγίες που καλείται η Βουλή να ψηφίσει, μπορούν στα γραφεία της αρμόδιας ημεδαπής ελληνικής αρχής να υπάρχει η παρουσία υπαλλήλων από άλλες χώρες της Ευρωπαϊκής Ένωσης. Δηλαδή, θα έχουμε εδώ τους ξένους ελεγκτές μέσα στις δικές μας δημόσιες υπηρεσίες. Αυτό, βεβαίως, είναι η παντελής απαξίωση της ικανότητας, που σαφώς έχουν. Ας μην το αρνούμαστε. Το πολιτικό σύστημα και η πελατειακή σχέση δεν τους άφηνε να δουλέψουν, όπως θα ήθελαν να δουλέψουν. Απαξιώνουμε τους δικούς μας υπαλλήλους και λέμε να έρθουν οι ξένοι ελεγκτές να κάνουν τα κουμάντα εδώ. 
Αυτό, επιτρέψτε μου να πω ότι είναι ο προθάλαμος του να μπουν και οι ιδιωτικές εταιρείες μέσα στον έλεγχο των εφοριών μας, μέσα στον έλεγχο του εισοδήματος κ.λπ.. 
Μιλάμε για τους ξένους ελεγκτές μέσα στις δικές μας υπηρεσίες. Ένα από τα κατορθώματα της συγκεκριμένης Κυβέρνησης με εντολή τρόικας, είναι να αποδεκατιστούν οι ΔΟΥ και πόσω μάλλον στα νησιά, από δυο σημαντικά τμήματα. Αυτό του ελέγχου και αυτό του δικαστικού. Η τρόικα αξίωσε, από τα εκατόν είκοσι σημεία του δικαστικού και του ελέγχου να κατέβουμε στα τριάντα. Μεγάλο κατόρθωμα που καταφέραμε να μείνουμε στα εξήντα. Αλλά είναι ακόμα μεγαλύτερο «κατόρθωμα» το ότι θα πρέπει ο κάτοικος από τη Σάμο να πηγαίνει στον Πειραιά για να κάνει τη δουλειά του, ο κάτοικος από την Κεφαλλονιά να πηγαίνει στην Πάτρα. Ο Κερκυραίος ή ο Μυτιληνιός, τη γλιτώνει επειδή είναι και η έδρα της περιφέρειας. Αντιλαμβάνεστε όμως ότι επί της ουσίας έλεγχος έτσι όπως τον θέλει και η οδηγία δεν μπορεί να γίνει και πολύ περισσότερο με ένα σύστημα πληροφορικής που ακόμα παραπατάει. 
Η διασύνδεση των πιστωτικών ιδρυμάτων, των τραπεζών δηλαδή, με τις κεντρικές υπηρεσίες του Υπουργείου Οικονομικών για την πάταξη της φοροδιαφυγής είναι σωστή. Εγώ σας λέω ότι αυτό είναι σωστό. Πολύ ωραία. 
Αυτή όμως η διασύνδεση εξυπηρετεί και κάποιους άλλους σκοπούς. Να αρπάζει από εκείνον ο οποίος δεν είναι φοροφυγάς αλλά είναι ο μικρός, ο μικρομεσαίος ή ο απόλυτος μικρός, ο άνεργος, το τελευταίο απόθεμα που έχει από τις καταθέσεις του, έναντι οφειλών στο δημόσιο.
Έχω καταθέσει ερώτηση, κύριε Υπουργέ, για περίπτωση που καταγγέλθηκε στη Θεσσαλονίκη, όπου μια κυρία περίμενε να έρθει το εφάπαξ για τις σπουδές τους παιδιού της και με το που μπήκε το εφάπαξ την άλλη μέρα το «είχε ρουφήξει» η τράπεζα έναντι δανείων της τραπέζης.
Αναφέρει η οδηγία και τις ποινικές ευθύνες τραπεζικών υπαλλήλων ή και υπαλλήλων του «Τειρεσία» εάν διαρρεύσουν απόρρητα στοιχεία. 
Ζητάμε επίμονα ως Ανεξάρτητοι Έλληνες την έκθεση της «BLACKROCK». Δεν την έδωσε τελικά η Τράπεζα της Ελλάδας ή το Υπουργείο Οικονομικών, διότι λέει έχει ευαίσθητα προσωπικά δεδομένα. Τότε, ποιος απαντά στις κατηγορίες ότι έχουν γίνει «φύλλο και φτερό» τα όποια περιουσιακά στοιχεία των επιχειρήσεων που είναι καταχωρημένα στην έρευνα που έκανε η «BLACKROCK» και ότι επανειλημμένα Έλληνες τραπεζίτες δέχτηκαν δελεαστικές προτάσεις, ώστε να αγοραστούν δάνεια ή να αγοραστούν ακόμα και περιουσιακά στοιχεία που κατέχουν έναντι κατασχέσεων; Αυτό σημαίνει ότι όποιος μπήκε μέσα να κάνει την έρευνα, κατά πάσα πιθανότητα διέρρευσε τα στοιχεία αυτά προς τα έξω. Αλλά τη «BLACKROCK» δεν θα μπορέσει να την αγγίξει η ταξιδιωτική οδηγία για την οποίο μιλάμε, γιατί είναι κι αυτή ένα μέρος αυτού του τραπεζικού συστήματος.
Θα αναφερθώ σε ένα τελευταίο, το οποίο αφορά τις ΔΟΥ και τους ΟΤΑ. Με βάση την ταξιδιωτική οδηγία, μπορεί να γίνει ταμειακή βεβαίωση των οφειλών των δήμων, χωρίς να λαμβάνονται υπ’ όψιν οι προσαυξήσεις, οι τόκοι κ.λπ.. Κι εγώ ρωτώ. Επειδή ένας δήμαρχος δεν τα κατάφερε -επειδή το ήθελε ή δεν το ήθελε- του χαρίζετε στο δήμο όλες τις προσαυξήσεις. Στον Έλληνα πολίτη γιατί δεν το κάνετε; Γιατί έχετε Έλληνες πολίτες που χρωστάνε δέκα και μέσα στο πέρασμα του χρόνου η οφειλή τους στο δημόσιο, έχει φτάσει -με το τοκογλυφικό 1% το μήνα που βάζετε - σε δυσθεώρητα ύψη τα οποία δεν μπορούν να καλύψουν; 
Τα λέμε αυτά, απλά και μόνο σαν μία πρώτη παρατήρηση. Συνυπογράφω την ετυμηγορία σε ό,τι αφορά την τύχη του νομοσχεδίου από πλευράς Ανεξάρτητων Ελλήνων, όπως την είπε η συνάδελφος και εισηγήτρια, κ. Μίκα Ιατρίδη. 
Ευχαριστώ πολύ, κύριε Πρόεδρε.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ο Βουλευτής των Ανεξάρτητων Ελλήνων, κ. Κωνσταντίνος Γιοβανόπουλος για επτά λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Βρε πώς αλλάζουν οι καιροί! Βλέπω τη μοναξιά της ΔΗΜΑΡ να ψάχνει τώρα τον αριστερό δρόμο, να ψάχνει να βρει ό,τι εγκατέλειψε. Έτσι αλλάζουν οι καιροί. 
Κύριε Υπουργέ, ξέρετε, είστε αναλώσιμοι. Εγώ βλέπω με τον ανασχηματισμό αυτό ότι είστε αναλώσιμοι. Και σε προσωπικό επίπεδο, βλέπω Υπουργούς οι οποίοι έδωσαν μάχες υπέρ μνημονίου, υπέρ των δικών σας στόχων, σήμερα πλέον να θεωρούνται άχρηστοι, να παραμερίζονται, να μην τους ξέρει κανείς από αύριο και να μένει μόνο αυτό το μαύρο παράσημο και όλος αυτός ο πόλεμος κατά της ελληνικής κοινωνίας. Αλλάζουν οι καιροί. 
Θα θυμόμαστε πάντα όμως –και θα το καταθέσω για τα Πρακτικά- τα λόγια του κ. Αντώνη Σαμαρά στις 4-5-2012 στην Αλεξανδρούπολη: «Κάποιοι πιέζουν να συγκυβερνήσουμε με το ΠΑΣΟΚ. Ευχαριστούμε δεν θα πάρουμε. Δεν συμφέρει τον ελληνικό λαό τέτοια συγκυβέρνηση, συμφέρει τη διαπλοκή και τα εξωθεσμικά κέντρα. Γιατί μία αδύναμη κυβέρνηση δύο κομμάτων, μπορούν ευκολότερα να την ελέγχουν, να την πιέζουν, να την εκβιάζουν. Αν κάναμε κυβέρνηση με το ΠΑΣΟΚ, θα ήμασταν αιχμάλωτοι των αδυναμιών του ΠΑΣΟΚ».
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τώρα, κύριε Υπουργέ, τι μπορούμε να πούμε πάνω σε αυτό; Κύριε Βορίδη, κάπως έτσι υφαρπάχθηκε η ψήφος του ελληνικού λαού ή κάνω λάθος; Γιατί την εξαγγελία «ο Σαμαράς έχει μυαλό μωρού παιδιού» την έχει πει ένας Υπουργός του που από σήμερα, θα φροντίσει για την καλύτερη υγεία μας, πρώτα ο Θεός. «Μυαλό μωρού παιδιού», λοιπόν. 
Δεν μπορούμε να τα ξεχάσουμε όλα αυτά, κυρίες και κύριοι συνάδελφοι. Έρχεται τώρα ένα νομοσχέδιο -άλλα ογδόντα άρθρα- οικονομικού και φορολογικού περιεχομένου. 
Μην περιμένετε να δοθεί λύση στον ελληνικό λαό και στη δυσκολία που έχουμε σ’ αυτό το απίστευτα σκοτεινό μονοπάτι που έχετε οδηγήσει την ελπίδα και την αισιοδοξία του ελληνικού λαού, όταν μόνο με άρθρα, χωρίς έμπνευση, χωρίς φαντασία, χωρίς διάθεση, χωρίς ελληνισμό προσπαθείτε να δώσετε κάποιες λύσεις. Δεν υπάρχουν λύσεις, ξεχάστε τις. Και δεν υπάρχουν λύσεις, γιατί ακόμα και τώρα επιτίθεστε στους τρίτεκνους και τους πολύτεκνους, ακόμα και τώρα προσπαθείτε να δείτε πώς μπορείτε να αφαιμάξετε από εκείνο το κομμάτι του εθνικού κουμπαρά, μην τύχει και πάρουν μία δραχμή παραπάνω οι άνθρωποι. Ποιοι; Οι τρίτεκνοι και οι πολύτεκνοι. Όταν η χώρα μαστίζεται από υπογεννητικότητα κι όταν τα παιδιά τελικά φεύγουν για το εξωτερικό. 
Γερνάμε, κυρίες και κύριοι συνάδελφοι και σαν έθνος και σαν πολιτικοί. Πολύ σύντομα θα είμαστε και εμείς κάποια στιγμή μακριά απ’ αυτήν την εθνοσυνέλευση και θα λέμε: Τι κάναμε όταν ήμασταν εκεί; Πόσο προσπαθήσαμε; Πόσο προστατεύσαμε την πρώτη κατοικία, η οποία φαίνεται ολοκάθαρα ότι είναι στο στόχο αυτήν τη στιγμή του γερμανικού μυαλού, του Γερμανού τραπεζίτη, του κεντρο-Ευρωπαίου που δεν ανέχεται ο Έλληνας να έχει ιδιοκτησία από τον πατέρα του και πρέπει να μείνει στο νοίκι. 
Καλώς ή κακώς, βλέπω ρυθμίσεις για το πώς θα παρθεί ο «Αστέρας» της Βουλιαγμένης τώρα πιο εύκολα, πώς όλο εκείνο το φιλέτο του Ιπποδρόμου θα πρέπει να διευκολυνθεί στο να το πουλήσουμε. 
Ήμουν σε ένα ωραίο ταβερνάκι στη Βέροια απέναντι από τις εργατικές κατοικίες. Έχει ένα ωραίο πλατάνι κι εκεί είναι το ταβερνάκι του Σάββα. Εκεί, λοιπόν, ήταν μία σειρά άνθρωποι, εργαζόμενοι στο Εμπορικό Ναυτικό. Ταξίδευαν και έστελναν εμβάσματα στην Ελλάδα. Ταξίδευαν και έστελναν χρήματα στα παιδιά τους, στα αδέρφια τους, στους γονείς τους. Έτσι χτίστηκε η Ελλάδα. Χτίστηκε με τον οβολό του φτωχού Έλληνα. Έτσι χτίστηκε και το ΙΚΑ, χτίστηκε το κτήριο του ΤΕΒΕ, χτίστηκαν και οι ΔΟΥ. Χτίστηκαν πράγματα. Χτίστηκε αυτή η Ελλάδα. Τώρα διακόσια σχολεία θα κλείσουν. Τέσσερα νοσοκομεία στην Αθήνα και η «ΠΑΜΜΑΚΑΡΙΣΤΟΣ» θα σφραγίσουν. 
Τα κτήρια που πουλάτε εσείς, λέτε ότι είναι ανάπτυξη. Αυτή είναι η ανάπτυξη; Προσπαθώ να κρατάω χαμηλούς τόνους, αλλά η ανάπτυξη ήρθε με εργασία, με αισιοδοξία, με ορθοδοξία, με αγάπη για την πατρίδα. Δεν ήρθε με ξεπούλημα. Δεν θα έρθει έτσι η καλύτερη ημέρα, κύριε Υπουργέ. Δεν θα έρθει έτσι η καλύτερη ημέρα. Εν τούτοις, συνεχίζετε μέσα από μία άλλη οδό.
Απ’ ό,τι βλέπω, τώρα μπήκε στην Αίθουσα ο νέος Υπουργός Υγείας κ.  Γεωργιάδης. Χαίρετε, κύριε Υπουργέ, καλή δύναμη στο έργο σας!
Έρχεστε, λοιπόν, σήμερα με μία περιορισμένης ισχύος λογική να κάνετε κάτι διαφορετικό –νομίζετε- μόνο με τον ανασχηματισμό. Δεν υπάρχει λύση με ανασχηματισμούς. Το ακούσατε, το επαναλαμβάνουμε, δεν είναι αυτές οι λύσεις. Η λύση είναι -εμψυχωμένα, κύριε Καπερνάρο- ή εμείς ή αυτοί!
Ευχαριστώ πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο κ. Ηλίας Βλαχογιάννης έχει το λόγο.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, ακούγοντας τον τελευταίο ομιλητή, το φίλο μου Κώστα Γιοβανόπουλο, που είπε τη ρήση «ή εμείς ή αυτοί», θέλω να του πω…</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Όχι για εσάς. Προς Θεού!</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Το καταλαβαίνω. Πρέπει να καταλάβετε όμως ότι είμαστε πολλοί απ’ αυτήν την πτέρυγα που έχουμε τις ίδιες απόψεις με εσάς.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Είμαι σίγουρος.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Είμαστε πολλοί που πονάμε την Ελλάδα, πονάμε την πατρίδα, πονάμε τα λαϊκά στρώματα και πραγματικά, να είστε σίγουρος ότι αν έρθουν καινούργια μέτρα, οι περισσότεροι απ’ αυτήν την πλευρά δεν πρόκειται να τα ψηφίσουν. 
Αυτό το οποίο ζητάμε και το ζητάμε από τον παριστάμενο Υπουργό, είναι να γίνει πιο αποτελεσματικός ο φοροεισπρακτικός μηχανισμός. Αυτό το προσπαθεί ο κύριος Υπουργός και πρέπει να του το αναγνωρίσουμε. Αυτό το νομοσχέδιο, αυτή η ενσωμάτωση αυτής της οδηγίας στοχεύει σ’ αυτήν την κατεύθυνση, στο να κάνουμε πιο εύκολη, πιο προσβάσιμη τη φορολογητέα ύλη. Πρέπει να πράξουμε κάτι γι’ αυτούς οι οποίοι μεθοδεύουν τρόπους και τεχνάσματα για να φοροδιαφύγουν και να μην πληρώσουν αυτά τα οποία οφείλουν στον ελληνικό λαό. 
Παρακολουθούμε όλοι τις αγωνίες του Έλληνα πολίτη να τα βγάλει πέρα, παρακολουθούμε όλοι, κύριε Υπουργέ, την αγωνία για το αύριο της χώρας. Κάθε μέρα λέμε ότι είναι μία δύσκολη μέρα, μία δύσκολη χρονιά. 
Ελπίζουμε πραγματικά να δούμε φως. Απαιτεί ο ελληνικός λαός μετά από τόσες θυσίες να δει αποτελέσματα. Περιμένουμε δημοσιοποίηση λίστας αυτών που έβγαλαν τα χρήματα στο εξωτερικό. Περιμένουμε αποτελέσματα. Τόσο καιρό απολογούμαστε στους πολίτες, σας στηρίζουμε, αλλά αυτή η στήριξη είναι υπό την αίρεση ότι θα δούμε αποτελέσματα σύντομα. Το οφείλουμε σε αυτούς που μας ψήφισαν και μας έστειλαν στη Βουλή. Το οφείλουμε σε όλα τα λαϊκά στρώματα που υποφέρουν. 
Είμαι βέβαιος ότι από την πλευρά σας κάνετε ό,τι περνά από το χέρι σας. Αλλά δεν αρκεί ένας κούκος. Χρειάζονται πολλοί κούκοι, για να μπορέσει αυτός ο τόπος να δει καλύτερες μέρες. Ελπίζουμε, αυτή η νέα Κυβέρνηση να δώσει δείγματα γραφής ότι εννοεί αυτό το οποίο λέει, ότι, όταν λέμε ότι θα πατάξουμε τη φοροδιαφυγή, να μην είναι πλέον ένα ακόμα ανέκδοτο στη σωρεία των ανεκδότων που ακούμε τόσα χρόνια ότι όλο πατάσσουμε τη φοροδιαφυγή και όλο οι φοροφυγάδες έχουν ασυλία. 
Ελπίζω, κύριε Υπουργέ, το μήνυμα το οποίο στέλνετε εσείς να φτάσει και στην τελευταία εσχατιά της Ελλάδος, ότι η ασυλία τελείωσε για τους φοροφυγάδες. Γι’ αυτό στηρίζουμε αυτήν την Κυβέρνηση, γι’ αυτό ψηφίζουμε αυτό το νόμο, γιατί σας εμπιστευόμαστε, αλλά τρέξτε. Τρέξτε και παρουσιάστε αποτελέσματα. Τα έχει ανάγκη ο πολίτης σαν μία ελάχιστη ελπίδα ότι υπάρχει αύριο, ότι υπάρχει μια καλύτερη ημέρα. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Υφυπουργός κ. Γεώργιος Μαυραγάνης για δεκαοκτώ λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κυρίες και κύριοι Βουλευτές, θα προσπαθήσω να είμαι και συντομότερος, αλλά θα προσπαθήσω στην ομιλία μου να κινηθώ σε μία διαφορετική λογική. Σ’ εμένα δεν υπάρχει το «εμείς ή αυτοί», σ’ εμένα υπάρχει η Ελλάδα. Και νομίζω ότι η προσέγγιση «εμείς και αυτοί» καλλιεργεί μία νοοτροπία, η οποία έχει φέρει πολλές φορές τραγικές στιγμές στην ιστορία μας. Νομίζω ότι μπορούμε να διαφωνούμε, μπορούμε όμως από την άλλη μεριά να μη δημιουργούμε ένα κλίμα διχασμού στην κοινωνία μας.
Ερχόμενος στο συγκεκριμένο νομοσχέδιο, κυρώσαμε πρόσφατα τη σύμβαση μεταξύ του ΟΟΣΑ και του Συμβουλίου της Ευρώπης για την αμοιβαία διοικητική συνδρομή σε φορολογικά θέματα. Με τις διατάξεις του πρώτου μέρους μεταφέρεται στο εσωτερικό Δίκαιό μας η οδηγία 2011/16/15-2-2011 του Συμβουλίου, αναφορικά με τη διοικητική συνεργασία στον τομέα της φορολογίας. 
Η οδηγία αποτελεί ένα πρόσθετο μέτρο, το οποίο θωρακίζει την ελληνική νομοθεσία, ώστε να μπορέσει να ανταποκριθεί καλύτερα στην προσπάθεια να περιοριστεί το φαινόμενο της φοροδιαφυγής και της φοροαποφυγής και να υπάρξει η όσο το δυνατόν καλύτερη αξιοποίηση πληροφοριών, οι οποίες περιέρχονται σε γνώση της ελληνικής φορολογικής διοίκησης. Η συνεργασία και αμοιβαία διοικητική βοήθεια σε φορολογικά θέματα με τη μορφή ανταλλαγής πληροφοριών μεταξύ των αρμοδίων φορολογικών αρχών των κρατών υφίσταται ήδη και αποτελεί πρακτική πολλών χρόνων αφ’ ενός σε διακρατικό επίπεδο μέσω των συμβάσεων αποφυγής διπλής φορολογίας, αφετέρου δε στο επίπεδο της Ευρωπαϊκής Ένωσης μέσω της οδηγίας 77/799, όπως έχει αντικατασταθεί από την οδηγία 2011/16, την οποία ενσωματώνουμε στην ελληνική νομοθεσία με το παρόν νομοσχέδιο. 
Θα ήθελα να διευκρινίσω στο σημείο αυτό ότι η προειδοποίηση -στην οποία αναφέρθηκε ομιλήτρια προηγουμένως- που λάβαμε από την Ευρωπαϊκή Ένωση, έχει σχέση ακριβώς με την οδηγία την οποία κυρώνουμε σήμερα και νομίζω ότι η Ελλάδα πλέον κινείται στη σωστή κατεύθυνση. Η εφαρμογή της οδηγίας στην Ελλάδα θα διευκολύνει τον εντοπισμό των εισοδημάτων που φοροδιαφεύγουν και θα ενισχύσει το σύστημα είσπραξης των φόρων με τη συνδρομή των άλλων κρατών-μελών της Ευρωπαϊκής Ένωσης. 
Σχετικά με ορισμένες παρατηρήσεις θα ήθελα να πω ότι η οδηγία καλύπτει ένα μέρος του πλαισίου ανταλλαγής πληροφοριών. Αυτό δεν σημαίνει ότι υπάρχουν κενά, γιατί υπάρχει εμπεριστατωμένη κοινοτική νομοθεσία για μια σειρά τομέων και κατηγοριών που δεν καλύπτονται από την οδηγία. Για παράδειγμα, ως προς το άρθρο που αφορά το πεδίο εφαρμογής της οδηγίας προβλέπεται ειδικότερο θεσμικό πλαίσιο για τον ΦΠΑ, ο Κανονισμός 904/2010 του Συμβουλίου. Για τον Ειδικό Φόρο Κατανάλωσης ισχύει ο Κανονισμός 389/2012, με εφαρμογή από 1-7-2012. Για όσους ειδικούς φόρους κατανάλωσης δεν καλύπτονται από τον Κανονισμό 389/2012, δηλαδή τον φόρο πολυτελείας και το τέλος ταξινόμησης, επιλαμβάνεται για θέμα ελέγχου η διεύθυνση ελέγχου των τελωνείων. 
Επίσης, οι υποχρεωτικές εισφορές κοινωνικής ασφάλισης περιλαμβάνονται στο πεδίο εφαρμογής της αμοιβαίας συνδρομής, στο πλαίσιο της ύπαρξης του ΟΟΣΑ και του Συμβουλίου της Ευρώπης, που κυρώθηκε προσφάτως από την Ελληνική Βουλή με το ν. 4153/2013. 
Επιπλέον, υπήρξαν ορισμένες αναφορές για το άρθρο 9, ότι κάποιες πληροφορίες είναι εκτός πεδίου εφαρμογής της οδηγίας, όπως η μη πρόβλεψη της διαδικασίας αυτόματης ανταλλαγής πληροφοριών για ελευθέρια επαγγέλματα.
Το άρθρο αυτό αφορά μόνο το πεδίο εφαρμογής της υποχρεωτικής αυτόματης ανταλλαγής πληροφοριών, το οποίο καλύπτει τις ακόλουθες κατηγορίες εισοδήματος και κεφαλαίου: εισόδημα από απασχόληση μόνο από μισθωτή εργασία, αμοιβές διευθυντών, προϊόντα ασφάλειας ζωής που δεν καλύπτονται από άλλες νομικές πράξεις της Ευρωπαϊκής Ένωσης για την ανταλλαγή πληροφοριών και άλλα παρόμοια μέτρα. 
Συντάξεις, ακίνητη περιουσία και εισόδημα από ακίνητη περιουσία, λοιπά εισοδήματα από ελευθέρια επαγγέλματα, γεωργικές επιχειρήσεις, εμπορικές επιχειρήσεις καλύπτονται από άλλες μορφές διοικητικής συνεργασίας στο πλαίσιο της οδηγίας, παραδείγματος χάριν η αυτόματη ανταλλαγή πληροφοριών κατόπιν αιτήματος, η ανταλλαγή πληροφοριών και οι ταυτόχρονοι έλεγχοι. 
Θα ήθελα επίσης να πω ότι με την αναφορά που υπάρχει στο άρθρο 18.3 στις 11 Μαρτίου 2011, ημερομηνία δηλαδή κατά την οποία δημοσιεύτηκε η οδηγία στην Επίσημη Εφημερίδα της Ευρωπαϊκής Ένωσης, δίνεται κατ’ ουσία αναδρομική ισχύς στις διατάξεις της νέας οδηγίας από το 2011. 
Η Ελλάδα ωφελείται από αυτή την διάταξη, καθώς μπορεί να αιτηθεί ευρύτερη διοικητική συνεργασία και άρση τραπεζικού απορρήτου για φορολογικές περιόδους από το 2011 και εφεξής, προς κράτη-μέλη τα οποία αρνούνταν την παροχή πληροφοριών λόγω αντίθετης εσωτερικής νομοθεσίας βάσει των διατάξεων της οδηγίας 77799. 
Πρέπει να διευκρινίσουμε ότι για περιόδους προγενέστερες αυτής της ημερομηνίας ισχύουν οι διατάξεις του προηγούμενου θεσμικού πλαισίου, δηλαδή οι διατάξεις της οδηγίας 77799 και συνεπώς δεν υφίσταται κανένα κενό. 
Με το άρθρο 24 προβλέπεται το πλαίσιο προστασίας δεδομένων, με συγκεκριμένες αναφορές στο ν. 2472/1997, ως προς τις αρχές της αναλογικότητας, της αναγκαιότητας, τη διασυνοριακή ροή δεδομένων προσωπικού χαρακτήρα, το δικαίωμα ενημέρωσης υποκειμένου δεδομένων και το δικαίωμα πρόσβασης του υποκειμένου των δεδομένων. 
Επί της τεχνικής υποδομής του Υπουργείου Οικονομικών η Γενική Γραμματεία Πληροφοριακών Συστημάτων είναι η αρμόδια για την ανάπτυξη των τεχνικών συστημάτων που υποστηρίζουν την ανταλλαγή των πληροφοριών. Ήδη, η Γενική Γραμματεία Πληροφοριακών Συστημάτων εφαρμόζει, μέσω των συστημάτων της, αυτόματη ανταλλαγή πληροφοριών στο πλαίσιο της εφαρμογής της οδηγίας 2003/48 για τη φορολόγηση των υπό μορφή τόκων εισοδημάτων από αποταμιεύσεις. 
Στο Μέρος Δεύτερο του νομοσχεδίου εισάγονται διατάξεις που αφορούν την Επιτροπή Λογιστικής Τυποποίησης και Ελέγχων. Οι συγκεκριμένες διατάξεις εντάσσονται στο πλαίσιο της προσπάθειας να δημιουργηθούν καλύτερες συνθήκες για την ελληνική οικονομία που θα εγγυώνται ασφάλεια, εμπιστοσύνη και διαφάνεια. 
Επίσης, είναι θετικό ότι πλέον η Επιτροπή Λογιστικής Τυποποίησης και Ελέγχων δεν θα επιχορηγείται από τον κρατικό προϋπολογισμό και θα χρηματοδοτείται από ίδιους πόρους. 
Ο αποτελεσματικός έλεγχος των εμπλεκομένων στην αγορά ως προς τη σύνταξη των οικονομικών καταστάσεων, καθώς και η αυστηροποίηση του πλαισίου ποινών είναι κεντρική μας προτεραιότητα και σ’ αυτό το πλαίσιο αναμορφώνουμε το καθεστώς λειτουργίας της ΕΛΤΕ. 
Σχετικά με την ανάθεση της πειθαρχικής διαδικασίας στο Διοικητικό Συμβούλιο της ΕΛΤΕ και τη μετατροπή του σε δικαιοδοτικό όργανο δεν πρόκειται σε καμμία περίπτωση για υπερσυγκέντρωση εξουσιών στο ίδιο όργανο, αλλά τουναντίον, για μεταφορά αρμοδιοτήτων από το πειθαρχικό συμβούλιο στο διοικητικό συμβούλιο. 
Βασικός λόγος που υπαγόρευσε την ανάγκη υιοθέτησης του μοντέλου αυτού ήταν οι δυσλειτουργίες και η εν γένει παρέλκυση κατά την πειθαρχική διαδικασία που παρατηρήθηκε κατά την λειτουργία του καταργούμενου πειθαρχικού συμβουλίου. 
Τέλος, σημειώνεται ότι η κατάργηση των αυτοτελών πειθαρχικών οργάνων και η μεταφορά της πειθαρχικής διαδικασίας στο διοικητικό συμβούλιο αποτελεί και την πάγια πρακτική των ομόλογων αρχών σε χώρες του εξωτερικού και ακολουθεί τη σχετική πρόταση της Ευρωπαϊκής Επιτροπής. 
Η εκπροσώπηση φορέων, όπως η Τράπεζα της Ελλάδος και η Επιτροπή Κεφαλαιαγοράς, δεν διακυβεύει σε καμμία περίπτωση την ανεξαρτησία του διοικητικού συμβουλίου και συνεπώς, δεν υπάρχει θέμα αυτοελέγχου, διότι οι ανωτέρω φορείς δεν εκπροσωπούν μόνο τους φορείς που τους υπέδειξαν, αλλά παρέχουν εγγυήσεις αμερόληπτης κρίσης με βάση τον Κώδικα Διοικητικής Διαδικασίας, που προβλέπει τις λεπτομέρειες ανεξαρτησίας κατά τη λειτουργία των συλλογικών οργάνων.
Με βάση τις προτάσεις των μελών της Επιτροπής Οικονομικών, αλλά και της ΕΛΤΕ και του ΣΟΕΛ ως προς τα πρόστιμα καταθέσαμε νομοθετική προσθήκη, διαχωρίζοντας την επιβολή κυρώσεων μεταξύ φυσικών και νομικών προσώπων και αναπροσαρμόζοντας το ύψος των προστίμων ως προς τα φυσικά πρόσωπα από το 1.000.000 σε 100.000 ευρώ και από τα 2.000.000 σε περίπτωση υποτροπής στις 200.000 ευρώ. Σε ό,τι αφορά τα νομικά πρόσωπα προβλέπεται πρόστιμο ύψους 1.000.000 ευρώ και σε περίπτωση υποτροπής του νομικού προσώπου το διοικητικό συμβούλιο της ΕΛΤΕ δύναται να επιβάλλει πρόστιμο έως 2.000.000 ευρώ.
Με το τρίτο μέρος του νομοσχεδίου εισάγονται διατάξεις για την αναμόρφωση του Νομικού Συμβουλίου του Κράτους, ενός κορυφαίου νομικού θεσμού της χώρας. Οι περισσότεροι Βουλευτές τοποθετήθηκαν θετικά για τις προτεινόμενες διατάξεις που εκσυγχρονίζουν τη θεσμική και διοικητική λειτουργία του Νομικού Συμβουλίου του Κράτους.
Στο τέταρτο μέρος του υπό εξέταση νομοσχεδίου περιέχεται μία σειρά από διατάξεις που αφορούν τη θεσμοθέτηση του μητρώου των τραπεζικών λογαριασμών, το οποίο θα χορηγείται σε συγκεκριμένους φορείς του δημοσίου τομέα, που ασκούν ελεγκτικό και διωκτικό έργο, παρέχοντάς τους τη δυνατότητα αυτοματοποιημένης πρόσβασης σε ορισμένα στοιχεία τραπεζικών λογαριασμών. Να σημειωθεί ότι η διάταξη βάζει τέλος σε καθυστερήσεις και σε εμπόδια που παρατηρούνται σήμερα, επιτρέποντας τη διασύνδεση των φορολογικών υπηρεσιών με τις τράπεζες. Θα υπάρχει άμεση ανταπόκριση των τραπεζών στα αιτήματα των ελεγκτικών υπηρεσιών, σύμφωνα με τις διατάξεις της κείμενης νομοθεσίας για την άρση του τραπεζικού και επαγγελματικού απορρήτου, καθώς και του απορρήτου των στοιχείων έναντι των δημοσίων αρχών αυτοματοποιημένης πρόσβασης σε αυτό. 
Ήθελα να διευκρινίσω επίσης ότι η άδεια που δεν χορηγείται από την Αρχή Προστασίας Δεδομένων Προσωπικού Χαρακτήρα αφορά στον ορισμό του χειριστή και όχι στην πρόσβαση. Η πρόσβαση αφορά στοιχεία που ήδη αναζητούνται. Διευρύνεται ο τρόπος πρόσβασης με την ηλεκτρονική πρόσβαση. Είναι το πρόβλημα το οποίο έχει ανακύψει και έχει εντοπιστεί. Έχουμε συζητήσει και έχουμε πει ότι θα πρέπει η απάντηση των τραπεζικών ιδρυμάτων, των πιστωτικών ιδρυμάτων να είναι πολύ πιο σύντομη, ακριβώς για να προχωρά πολύ πιο γρήγορα ο έλεγχος. 
Σε περιπτώσεις των διατάξεων που ισχύουν για το τραπεζικό απόρρητο προβλέπεται ποινική και πειθαρχική ευθύνη όσων εμπλέκονται άμεσα για την προστασία στη λειτουργία του συστήματος μητρώων τραπεζικών λογαριασμών, αλλά και ως προς τους τρίτους. Στο σημείο αυτό θα ήθελα να πω ότι δεν μπορεί να κατηγορούμεθα πως δεν προχωράμε σε κινήσεις, σε συγκεκριμένες ενέργειες για να αντιμετωπίσουμε το πρόβλημα των καθυστερήσεων και από την άλλη, όταν περνάνε τέτοιες διατάξεις να ακούμε διαφωνίες και αντιρρήσεις. 
Επίσης στο υπό εξέταση νομοσχέδιο αναθεωρείται το θεσμικό πλαίσιο για τους ελεγκτές βεβαίωσης και αναγκαστικής είσπραξης των εσόδων του κράτους. Βελτιώνονται οι διατάξεις του Κώδικα Φορολογίας Εισοδήματος και τροποποιείται ο Κώδικας Είσπραξης Δημοσίων Εσόδων με την διεύρυνση και τον εκσυγχρονισμό των δυνατοτήτων του δημοσίου, ώστε να επιβάλει κατασχέσεις χρημάτων στα χέρια πιστωτικών ιδρυμάτων ως τρίτων με τη χρήση σύγχρονων τεχνολογιών, διασφαλίζοντας συγχρόνως την ασφαλή διακίνηση των σχετικών δεδομένων.
Θα ήθελα να παρατηρήσω ότι το Σώμα Ελεγκτών είναι ένας φορέας πλέον με εξειδίκευση και εκπαίδευση, που θα αναβαθμίσει τη φορολογική διοίκηση. Είναι ένα σημαντικό βήμα για τον εκσυγχρονισμό και τη μεταρρύθμιση στη φορολογική διοίκηση, για να μπορέσουμε να έχουμε ελεγκτές αξιόπιστους, ελεγκτές τους οποίους εμείς θα βοηθήσουμε να έχουν την τεχνική κατάρτιση και όλα τα μέσα και τα δεδομένα για να μπορέσουν ακριβώς να συμμετάσχουν σε αυτή την προσπάθεια για την καταπολέμηση της φοροδιαφυγής και φοροαποφυγής σε γρήγορο χρονικό διάστημα.
Επίσης σε σχέση με αυτό που ακούστηκε στην Αίθουσα ότι η Κυβέρνηση δεν θέλει να πατάξει τη φοροδιαφυγή, θα ήθελα να σημειώσω ότι, όπως τονίστηκε και την Παρασκευή και με συγκεκριμένα στοιχεία, με συγκεκριμένες πρωτοβουλίες και συγκεκριμένες δράσεις, αυτή η Κυβέρνηση είναι αποφασισμένη να χτυπήσει το φαινόμενο.
Αυτό το οποίο κάνουμε είναι να ενισχύσουμε το θεσμικό πλαίσιο και να ενισχύσουμε τη φορολογική διοίκηση, έτσι ώστε να μπορέσουμε να έχουμε το αποτέλεσμα. Έγινε αναφορά σε έκθεση του Διεθνούς Νομισματικού Ταμείου για παρατηρήσεις σε σχέση με τη φορολογική διοίκηση. Θα ήθελα να σας παρακαλέσω να διαβάσετε και τις παραγράφους 18 και 19, όπου γίνονται συγκεκριμένες αναφορές για τις δράσεις και τις πρωτοβουλίες που έχει αναλάβει αυτή η Κυβέρνηση και προχωρούν στη σωστή κατεύθυνση για να αντιμετωπιστεί το φαινόμενο. 
Επίσης, με το παρόν νομοσχέδιο, συμπληρώνονται διατάξεις χρηματοπιστωτικής νομοθεσίας και προσαρμόζονται οι διατάξεις αναφορικά με τις πραγματικές συνθήκες υλοποίησης των προβλέψεων για το ενιαίο σύστημα πληρωμών. 
Όσον αφορά τις κρατικές ενισχύσεις, οι διατάξεις αποσκοπούν στη δημιουργία ενός πλαισίου προστασίας στις περιπτώσεις ανάκλησης για προβληματικές επιχειρήσεις. Είμαστε σε συνεργασία με την Ευρωπαϊκή Επιτροπή, ώστε να δούμε πώς θα αντιμετωπιστεί αυτό το πρόβλημα και να μην υπάρξουν περαιτέρω δυσχέρειες στη δοκιμαζόμενη οικονομική μας κατάσταση και πολύ περισσότερο στην κατάσταση των επιχειρήσεων οι οποίες έχουν λάβει τις ενισχύσεις. 
Επίσης, με το σχέδιο νόμου δίνεται ένα οριστικό τέλος στις εκκρεμότητες που προκαλούν στους Οργανισμούς Τοπικής Αυτοδιοίκησης τα φορολογικά χρέη των επιχειρήσεων που είχαν συστήσει για την αποσαφήνιση της αναγκαίας διαδικασίας, για λόγους εξοικονόμησης των κρατικών πόρων. 
Ακόμη, με διάταξη του Υπουργείου Παιδείας, ρυθμίζονται τα θέματα των Κέντρων Μεταλυκειακής Εκπαίδευσης και των περιοδικών Σχολών Προπονητών, που δύναται να λειτουργούν σε κάθε αθλητική ομοσπονδία. 
Ως προς την τροπολογία που έχει κατατεθεί από το Υπουργείο Οικονομικών, θα γίνει παρουσίαση και ενημέρωση από τον Υπουργό κατά την αυριανή συζήτηση. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Θα μιλήσουν οι Κοινοβουλευτικοί Εκπρόσωποι τώρα. 
Ορίστε, κύριε Λαφαζάνη, έχετε το λόγο για δέκα λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.
Κάποτε σε αυτή την Αίθουσα, υποτίθεται ότι αντιμάχονταν δύο κόσμοι, το φώς και το σκοτάδι, το σκοτάδι και το φώς, δεν ξέρω, όπως θέλετε πάρτε το.  Αυτοί οι δύο κόσμοι κατάφεραν να ρίξουν σε έναν απίστευτο γκρεμό την Ελλάδα. Αφού την έχουν ρίξει στον απίστευτο αυτό γκρεμό, τώρα τα βρήκαν ως συνέταιροι, χωρίς άλλους κομπάρσους και εταίρους, για να δώσουν, δυστυχώς, τη χαριστική βολή στη χώρα. 
Αυτή είναι η Κυβέρνηση ΠΑΣΟΚ-ΝΔ, ΝΔ-ΠΑΣΟΚ, Σαμαρά-Βενιζέλου, Βενιζέλου-Σαμαρά. Αυτή είναι η Κυβέρνηση της χαριστικής βολής στην Ελλάδα, στον ελληνικό λαό, στον κόσμο της εργασίας. Είναι μία Κυβέρνηση που σχηματίστηκε, Κυβέρνηση θνησιγενής, ετοιμόρροπη εξαρχής, μια Κυβέρνηση «κουρελού», μια Κυβέρνηση ανισόρροπων ισορροπιών, η οποία δεν θα κάνει τίποτα άλλο από το να διαχειριστεί τα ερείπια, για να τα μετατρέψει σε σκόνη. 
Είναι μία Κυβέρνηση που πολύ γρήγορα θα προχωρήσει σε νέα μέτρα, σκληρότατα μέτρα, σε κούρεμα καταθέσεων, σε άρση των πλειστηριασμών πρώτης κατοικίας, σε μείωση των συντάξεων και φυσικά σε μια μεγάλη καταστροφή στους χώρους της υγείας και της παιδείας, με τη διάλυση της δημόσιας υγείας, κατάργηση και συγχώνευση νοσοκομείων και φυσικά, συρρίκνωση και υποβάθμιση της δημόσιας παιδείας, σε όφελος και της ιδιωτικής εκπαίδευσης και της ιδιωτικής παραπαιδείας. Αυτή, δυστυχώς για την Ελλάδα, είναι η νέα Κυβέρνηση.
Βέβαια, ο κ. Στουρνάρας σήμερα απουσιάζει ως συνήθως. Δεν είναι τυχαίο ότι απουσιάζει σήμερα. Εγώ, όμως, θα σας κάνω ορισμένες ερωτήσεις για τη δημοσιονομική πορεία της χώρας, διότι αυτά που διαβάζουμε είναι άκρως ανησυχητικά, έως επικίνδυνα.
Διαβάζουμε  -το ερώτημα απευθύνεται στην Κυβέρνηση, δεν ξέρω εάν είστε προσωπικά έτοιμος να απαντήσετε- ότι οι κεντρικές τράπεζες των χωρών μελών της Ευρωπαϊκής Ένωσης αρνούνται να επιστρέψουν τα κέρδη τους στη χώρα μας από την πώληση ομολόγων με άκρως κερδοσκοπικό χαρακτήρα. Είναι έτσι; Εάν είναι έτσι, τι μέτρα παίρνετε;
Το δεύτερο που διαβάζουμε είναι ότι οι ίδιες οι κεντρικές τράπεζες των χωρών μελών της Ευρωπαϊκής Ένωσης ζητούν να αποπληρωθούν τώρα τα ομόλογα που έχουν στην κατοχή τους και λήγουν, αντί της επιμήκυνσής τους, με αποτέλεσμα να εμφανίζεται «δυσαρεστημένο» το ΔΝΤ και να μιλάει για δημοσιονομικό κενό. Είναι έτσι ή δεν είναι έτσι; Εάν είναι έτσι, τι μέτρα θα πάρετε;
Τρίτον, από την αρχή του χρόνου έχουμε εξοφλήσει, απ’ ό,τι λένε πάλι οι ίδιες δημοσιογραφικές πληροφορίες, αρκετά κερδοσκοπικά funds, ομόλογα τα οποία δεν κουρεύτηκαν, αρνήθηκαν το κούρεμα. Και απ’ ό,τι λένε οι ίδιες δημοσιογραφικές πληροφορίες, θα χρειαστεί να αποπληρωθούν και άλλα τέτοια funds το επόμενο διάστημα. Είναι έτσι; Εάν είναι έτσι, γιατί τα αποπληρώνετε και τι μέτρα θα πάρετε για να προστατεύσετε το δημόσιο συμφέρον;
Φαίνονται άσχετα με το σημερινό νομοσχέδιο τα ερωτήματα, αλλά είναι άκρως επίκαιρα και θα θέλαμε πολύ συγκεκριμένες απαντήσεις.
Στο Μέρος Τρίτο του νομοσχεδίου, που αφορά το Νομικό Συμβούλιο του Κράτους, βλέπω δύο δώρα στους ιδιώτες και μια μεγάλη ασυλία. Πρόκειται για δώρα στις ιδιωτικές μεταφραστικές εταιρείες, σε ιδιωτικά δικηγορικά γραφεία για εργασίες και υπηρεσίες που έπρεπε να προσφέρει το Νομικό Συμβούλιο του Κράτους. Τόσο γαλαντόμοι είσαστε στο ιδιωτικό κεφάλαιο, στα ιδιωτικά γραφεία; Γιατί το κάνετε αυτό; 
Δεν ξέρω εάν με ακούτε, κύριε Υπουργέ. Γιατί κάνετε αυτές τις προσφορές στα ιδιωτικά γραφεία είτε είναι μεταφραστικά είτε δικηγορικά, όταν μπορούν οι δημόσιες υπηρεσίες να παίξουν αυτό το ρόλο;
Υπάρχει ένα ακόμη θέμα για το οποίο μένω εμβρόντητος. Βλέπω στο άρθρο 59 να αναφέρεται ότι οι λειτουργοί του Νομικού Συμβουλίου του Κράτους δεν ευθύνονται, δεν διώκονται και δεν εξετάζονται ακόμα για γνώμη που διατύπωσαν ή πράξη που διενήργησαν κατά την άσκηση των καθηκόντων τους. Άκουσον, άκουσον! Δίωξη –λέτε- επιτρέπεται κατόπιν εγκλήσεως μόνο για συκοφαντική δυσφήμιση, εξύβριση ή παραβίαση του απορρήτου. Δηλαδή δεν θα διώκονται για οποιαδήποτε γνώμη προσφέρουν ή καταγράψουν, αλλά θα διώκονται αν παραβιάσουν το απόρρητο, οποιοδήποτε απόρρητο.
 Δεν κατάλαβα. Γιατί το κάνετε αυτό; Μπορείτε να μας εξηγήσετε γιατί το κάνετε; Εάν δεν κάνω λάθος, αυτές οι διατάξεις ισχύουν και αναδρομικά. Υπάρχουν ειδικότεροι εμού νομικοί να πουν και μια πιο έγκυρη γνώμη.
Αυτό σημαίνει δηλαδή ότι για νομικούς συμβούλους οι οποίοι έχουν βάλει την υπογραφή τους ότι δεν υπάρχει σκάνδαλο στο Βατοπέδι, με νομικές γνωματεύσεις, δεν υπάρχει καμμία δίωξη. Καμμία!
Αυτοί οι νομικοί σύμβουλοι που υπέγραψαν αυτό το κατάπτυστο χαρτί των μνημονιακών συμβάσεων –και, ξέρετε, υπέγραψαν μια συνομολόγηση, μια συμφωνία  έτοιμη, που είχε κάνει η Κυβέρνηση με την τρόικα, έβαλαν την υπογραφή τους από κάτω- δεν έχουν καμμία ευθύνη με βάση αυτή τη διάταξη!
Ξέρετε τι λέτε στο Νομικό Συμβούλιο του Κράτους με αυτή τη διάταξη; Του λέτε ότι μπορεί να γνωματεύει για οτιδήποτε και όπως εσείς πρεσβεύετε, χωρίς να έχουν καμμία επίπτωση. Μα, έτσι το Νομικό Συμβούλιο του Κράτους καθίσταται παράρτημα της εκάστοτε κυβέρνησης, εκβιαζόμενο όργανο κι όχι μια νομική υπηρεσία, η οποία θα πρέπει να λειτουργεί με επιστημονικό τρόπο και να προσφέρει επιστημονική εργασία σε όφελος του ελληνικού κράτους, του ελληνικού δημοσίου και του ελληνικού λαού. Αυτή η γενικευμένη ασυλία που προσφέρετε είναι εντελώς απαράδεκτη, πρωτοφανής και σκανδαλώδης. Θέλω να μου απαντήσετε: Γιατί την κάνετε; Τι θέλετε να εξυπηρετήσετε; 
Πάμε στο Μέρος Β του νομοσχεδίου, που αφορά την Επιτροπή Λογιστικής Τυποποίησης και Ελέγχων. Αυτό είναι ένα τερατούργημα, μέσα σε ένα συνολικό τερατώδες πλαίσιο, το οποίο είναι πρωτοφανές.
Ακούστε, κυρίες και κύριοι συνάδελφοι, τι γίνεται στη συγκεκριμένη περίπτωση.
Έχουμε ιδιωτικές εταιρείες οι οποίες τι κάνουν; Αντί να ελέγχονται με έναν αντικειμενικό και αδιάβλητο τρόπο, οι εταιρείες που ελέγχονται προσλαμβάνουν αυτούς που θα τις ελέγξουν. Προσλαμβάνουν ελεγκτές ή ελεγκτικά γραφεία ή ελεγκτικές εταιρείες που θα τις ελέγξουν. 
Ερχόσαστε τώρα και λέτε: «Η Επιτροπή Λογιστικής Τυποποίησης», η οποία είναι όργανο των τραπεζών και των βιομηχάνων –δείτε τη σύνθεσή της- «θα ορίζει εντεταλμένους ελεγκτές που θα ασκούν έλεγχο» -άκουσον-άκουσον!- «στους ελεγκτές και στις ελεγκτικές εταιρείες που θα επιλέγουν οι εταιρείες για να τις ελέγχουν». Ποιοι θα είναι οι εντεταλμένοι αυτοί ελεγκτές; Ιδού το αίσχος το οποίο κάνετε με το νομοσχέδιό σας: «Θα είναι φυσικά πρόσωπα ή ιδιώτες ή υπάλληλοι του δημοσίου ή νομικών προσώπων», όπως λέτε, χωρίς να διευκρινίζετε πώς θα προσλαμβάνονται αυτοί οι υπάλληλοι. Δηλαδή, θα έρχεται αυτή η περίφημη ΕΛΤΕ, η οποία ελέγχεται από την Τράπεζα της Ελλάδος και από τον ΣΕΒ –μετέχουν εκεί- και από το ΣΟΕ και θα ορίζει εντεταλμένους ιδιώτες ελεγκτές οι οποίοι θα ελέγχουν αυτούς που προσέλαβαν οι εταιρείες για να τις ελέγχουν. 
Με συγχωρείτε, αλλά αυτό που κάνετε είναι ζουρλομανδύας, ζουρλομανδύας κανονικός, για να μην ελέγχεται τίποτα σε αυτήν τη χώρα, να οργιάζει η φοροδιαφυγή, να μην υπάρχει τίποτα το αδιάβλητο και αντικειμενικό στον έλεγχο και να υπάρχει μια αλυσίδα απίστευτη, όπου ο ελεγκτής είναι ελεγχόμενος και μεσολαβούν ιδιώτες, οι οποίοι θα λειτουργούν σύμφωνα με το «ο πελάτης έχει πάντα δίκιο». Διότι αλλιώς δεν έχει νόημα να δουλεύουν αυτοί οι άνθρωποι. Ποια ελεγκτική εταιρεία και ποια μεγάλη εταιρεία θα τους πάρει ποτέ, εάν αυτοί ασκούν αδιάβλητο έλεγχο και όταν οι ίδιοι ελέγχονται από άλλους ιδιώτες, που τους διορίζουν οι τραπεζίτες και οι βιομήχανοι; Αυτά είναι τα αίσχη. Κι ύστερα θέλετε να πατάξετε και τη φοροδιαφυγή!
Όσο δε, αφορά την περίφημη αυτή οδηγία, είναι κακέκτυπο αντίγραφο του ΟΟΣΑ, κομμένη και ραμμένη, έτσι ώστε να μην υπάρχει ουδεμία ανταλλαγή πληροφοριών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Σε ένα λεπτό τελειώνω.
Όταν μας φέρατε τη συμφωνία του ΟΟΣΑ, σας είχα ρωτήσει: Μα, πώς είναι δυνατόν, εάν δώσουμε εμείς σε μία τρίτη χώρα ή δώσει στη χώρα μας μία άλλη χώρα, πληροφορίες που αφορούν τις φορολογικές αρχές να προκληθεί κίνδυνος για τη δημόσια τάξη; Πείτε μου πώς μπορεί να προκληθεί αυτός ο κίνδυνος για τη δημόσια τάξη. Τι είναι αυτή η δημόσια τάξη; Μήπως, αν διαταραχθεί η τάξη πραγμάτων του μεγάλου κεφαλαίου, η τάξη πραγμάτων των πλουτοκρατών, αν αποκαλυφθούν στοιχεία για τα σκανδαλώδη όργια που κάνουν, τότε υπάρχει κίνδυνος εξεγέρσεων; Και αυτό το λέτε κίνδυνο για τη δημόσια τάξη; Αυτό εννοείτε; 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Δεν έχω άλλο χρόνο. Αύριο θα μου δοθεί η ευκαιρία να μιλήσω περισσότερο για το ότι αυτή η ανταλλαγή πληροφοριών είναι «μία τρύπα στο νερό» και στην ουσία είναι «κράτα με, να σε κρατώ» να μην χτυπήσουμε ιδιαίτερα τη φοροδιαφυγή για το μεγάλο πλούτο σε όλη την Ευρωπαϊκή Ένωση. Αυτό κάνετε με αυτές τις διατάξεις. Είναι τόσες οι εξαιρέσεις, τόσα τα απόρρητα που βάζετε, τόσες οι δυσχέρειες που μπορεί να φέρουν τα κράτη, προκειμένου να δώσουν πληροφορίες, ώστε όλα αυτά είναι δώρον άδωρον, όπως σας είπα, είναι τακτικές κινήσεις τις οποίες βάζετε εδώ για να πείτε ότι κάτι κάνετε, αλλά στην ουσία για να καλύπτετε απολύτως και τη φοροαπαλλαγή και τη φοροδιαφυγή του μεγάλου πλούτου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τα υπόλοιπα αύριο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βεβαίως, τα υπόλοιπα αύριο. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Βορίδης για δώδεκα λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
Η αλήθεια είναι ότι δεν ξέρω εάν διεξήχθη μάχη μεταξύ του φωτός και του σκότους κατά το παρελθόν. Πάντως, εάν διεξήχθη και κανείς θέλει να μιλήσει με αυτούς τους όρους –και υποθέτω ότι αναφέρεται ο κ. Λαφαζάνης στη σύγκρουση μεταξύ ΠΑΣΟΚ και Νέας Δημοκρατίας- τότε αυτή συνεχίζει να διεξάγεται, απλώς τη θέση του σκότους έχει πάρει τώρα ο ΣΥΡΙΖΑ.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχετε μεγάλη φαντασία.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Επομένως, θα έλεγα ότι συνεχίζουμε σε αυτήν την παλιά παραδοσιακή πορεία, για όποιον βέβαια θέλει να χρησιμοποιεί αυτή τη μάλλον θεολογική ορολογία, που εμένα δεν είναι πολύ του γούστου μου. 
Βεβαίως, όμως, η αλήθεια είναι ότι οι βασικές αντιπαραθέσεις, οι βασικές παράμετροι, τα βασικά ζητήματα, οι βασικές αντιθέσεις πράγματι είναι εδώ και δεν νομίζω ότι θα τις λύσουμε αυτές στο άμεσο μέλλον με καταλυτικό τρόπο. Προχωρά η ανθρωπότητα, αλλά δύσκολα. Μέσα από διαλεκτικές αντιφάσεις προχωράμε, αλλά έχει πορεία μέχρι να καταλήξουμε.
Όσο για την καταστροφολογική προσέγγιση με το «καλημέρα σας» της νέας Κυβέρνησης, φαντάζομαι, κυρίες και κύριοι συνάδελφοι, ότι από το ΣΥΡΙΖΑ δεν περιμέναμε και κάτι διαφορετικό. Έχει γίνει ένα εσχατολογικό κόμμα, ένα κόμμα το οποίο προβλέπει διαρκώς την επέλευση των καταστροφών, διαψεύδεται διαρκώς από τα πράγματα και επανέρχεται στην επόμενη προφητεία, για ένα επόμενο χρονικό σημείο στο οποίο θα επέλθει η καταστροφή. Είναι και αυτή, επίσης, μία αρκετά θεολογική προσέγγιση. Υπάρχουν δόγματα, τα οποία ακριβώς κηρύσσουν την επέλευση της καταστροφής. 
Εγώ θα περίμενα ότι με αυτή τη νέα Κυβέρνηση εκείνο το οποίο θα έπρεπε κανείς να κάνει είναι να ευχηθεί επιτυχία ως Έλλην, ως πολίτης αυτής της χώρας. Μία νέα Κυβέρνηση ή Υπουργούς που μόλις έχουν αναλάβει υποθέτω ότι δεν είναι ανάγκη να τους καταδικάσουμε με το «καλημέρα σας». Φαντάζομαι ότι θα τους δώσουμε την απαιτούμενη πίστωση χρόνου, προκειμένου να δούμε τις δεξιότητές τους, τις ικανότητές τους και να ευχηθούμε επιτυχία, γιατί αυτή η επιτυχία είναι, σε τελευταία ανάλυση, επιτυχία της χώρας. Γιατί αυτομάτως προδικάσαμε εδώ, από την πλευρά του ΣΥΡΙΖΑ, ότι η Κυβέρνηση θα αποτύχει; Ίσα-ίσα, εγώ θα πω ότι αυτή η Κυβέρνηση ως προς τον τρόπο με τον οποίο συγκροτήθηκε σαφώς δείχνει τη θέλησή της να προχωρήσει σε μεταρρυθμίσεις, να προχωρήσει με αποφασιστικότητα, να υλοποιήσει το πρόγραμμα και επομένως, να εκπληρώσει τις βασικές δεσμεύσεις της χώρας, βασικές δεσμεύσεις, με τις οποίες η ίδια η Κυβέρνηση διαχρονικά έχει συνταχθεί.
Και θεωρώ ότι, παρά την κυβερνητική κρίση που υπήρξε το τελευταίο χρονικό διάστημα, εξακολουθεί να υπάρχει μία ισχυρή πλειοψηφία μέσα στο Κοινοβούλιο που στηρίζει την Κυβέρνηση αυτή, ανεξαρτήτως του αν η ΔΗΜΑΡ αποφάσισε να μη συμμετέχει στην Κυβέρνηση αυτή. Υποθέτω ότι αυτό το οποίο έπραττε, η ΔΗΜΑΡ τουλάχιστον, θα εξακολουθήσει να το πράττει, δηλαδή να στηρίζει την Κυβέρνηση εκεί που πιστεύει ότι αυτό ταιριάζει με τις πεποιθήσεις της, με τις αντιλήψεις της, με τα αξιακά της προγράμματα και με το κυβερνητικό της πρόγραμμα. 
Διότι νομίζω ότι είναι σημαντικό όλοι επιτέλους να έχουμε μία κυβερνητική θέση μέσα σε αυτή την Αίθουσα και με αυτήν να τοποθετούμαστε απέναντι στα προγράμματα και στις θέσεις τις οποίες αναπτύσσει η Κυβέρνηση. Γιατί αλλιώς, κυρίες και κύριοι συνάδελφοι, θα καταλήξουμε να κάνουμε αυτό που κάνει ο Κοινοβουλευτικός Εκπρόσωπος του ΣΥΡΙΖΑ, αλλά και ο ΣΥΡΙΖΑ εν γένει, δηλαδή να έρχεται, για παράδειγμα, ένα νομοσχέδιο που ενσωματώνει μία οδηγία για να αντιμετωπιστεί η φοροδιαφυγή και να λέμε ότι εδώ τα πράγματα γίνονται χειρότερα από την πλευρά της αντιμετώπισης της φοροδιαφυγής ή να έρχεται ένα νομοσχέδιο, για παράδειγμα, το οποίο φτιάχνει ένα σύστημα μητρώου τραπεζικών λογαριασμών, για να έχει αποτελεσματική πρόσβαση η διοίκηση στους τραπεζικούς λογαριασμούς και να αντιμετωπίσει τη φοροδιαφυγή, και να ισχυρίζεται η Αξιωματική Αντιπολίτευση ότι τα πράγματα γίνονται χειρότερα στο επίπεδο της αντιμετώπισης της φοροδιαφυγής. 
Άρα, με μία τέτοια προσέγγιση είναι προφανές ότι κανείς δεν αποκτά εκείνη την απαιτούμενη αξιοπιστία, την ελάχιστη, προκειμένου να μπορεί να μιλάει σοβαρά μέσα σε αυτήν την Αίθουσα και να ακούγεται. Γιατί θα μπορούσε να αναγνωρίσει δύο-τρία θετικά σημεία -όχι το σύνολο- και να πει: «Ε, καλό είναι αυτό το σύστημα το οποίο φτιάχνεται για την αντιμετώπιση της φοροδιαφυγής, γιατί δεν το είχαμε μέχρι χθες, γιατί μέχρι χθες όταν ζητούσες στοιχεία έπρεπε να έρθουν κάποιοι κατάλογοι προς επεξεργασία, οι οποίοι ήταν αδύνατον να καταστούν αντικείμενο επεξεργασίας και τώρα, με αυτό το σύστημα μπορούμε να έχουμε αποτελεσματική πρόσβαση σε αυτά τα στοιχεία. Άρα, είμαστε αποτελεσματικότεροι στην αντιμετώπιση της φοροδιαφυγής.»
Αυτό γιατί είναι τόσο δύσκολο να το παραδεχθεί η Αξιωματική Αντιπολίτευση; Δεν είναι δα και δραματικό. Δεν είναι ένα μεγάλο ιδεολογικό σημείο. Δεν είναι η κρίση του καπιταλισμού. Είναι μία τεχνική για να αποκτά κανείς στοιχεία από τις τράπεζες. Εντάξει, πες ότι αυτήν τη ρύθμιση το έκανε καλά ο κ. Μαυραγάνης, ότι καλώς το εισηγείται, ότι είναι θετικό, για να μπορείς εν συνεχεία να κάνεις την όποια κριτική σου. 
Θέλω να σταθώ όμως, κυρίες και κύριοι συνάδελφοι, σε ένα σημείο το οποίο αφορά και πολλά πράγματα τα οποία άκουσα και από τον Πρόεδρο των Ανεξάρτητων Ελλήνων σε άλλη στιγμή, αλλά το άκουσα σήμερα και από τον κ. Λαφαζάνη. Πρόκειται για αυτήν την πρόβλεψη, η οποία αποκτά σχεδόν χαρακτήρα βεβαιότητος, για επερχόμενο κούρεμα καταθέσεων. Με συγχωρείτε, αλλά αυτό εγώ το θεωρώ πάρα πολύ σοβαρό, διότι αν υπάρχουν κόμματα τα οποία λένε στον ελληνικό λαό και στον Έλληνα καταθέτη ότι θα κουρευτούν οι καταθέσεις του, τότε στην πραγματικότητα υπονομεύουν ευθέως την αξιοπιστία του ελληνικού τραπεζικού συστήματος. Υπονομεύοντας ευθέως την αξιοπιστία του ελληνικού τραπεζικού συστήματος λένε στον ελληνικό λαό να αποσύρει τις καταθέσεις του από το τραπεζικό σύστημα, προκειμένου να μην κουρευτούν. Και εν συνεχεία, αυτά τα ίδια κόμματα θα έρχονται να εγκαλούν την Κυβέρνηση αλλά και τα κόμματα που στηρίζουν την κυβερνητική προσπάθεια, ότι δεν πέτυχαν ρυθμούς ανάπτυξης και δεν διοχέτευσαν ρευστότητα στην αγορά! 
Δεν μπορεί να γίνονται όλα και δεν μπορεί να λέγονται πράγματα προς τον ελληνικό λαό με τέτοια ανευθυνότητα. Να σας ακούνε ή να μη σας ακούνε; Να σας κατατάξουν στους μη σοβαρούς επειδή λέτε τέτοια πράγματα ή να σας ακούνε και ακούγοντάς σας να αποσύρουν τις καταθέσεις τους, με αποτέλεσμα να καταστραφεί το τραπεζικό σύστημα; Τι από τα δύο να κάνουν; Πού στηρίζετε την πρόβλεψή σας ότι θα κουρευτούν οι καταθέσεις; Ποια πληροφορία έχετε σχετική, που δεν την έχουμε εμείς; Διότι εμείς έχουμε μια σειρά από διαβεβαιώσεις στην εντελώς αντίθετη κατεύθυνση. Δεν μπορεί να λέγονται αυτά χωρίς κάποιες συνέπειες, γιατί -ξαναλέω- αυτά είναι σοβαρά. 
Άρα, είναι σημαντικό να ξεκαθαρίσουμε ότι δεν υπάρχει κανένα κούρεμα καταθέσεων, ότι αντιθέτως έχει ακολουθηθεί στο ελληνικό τραπεζικό σύστημα μια τελείως διαφορετική μεθοδολογία για την ανακεφαλαιοποίησή του, που δεν έχει σχέση όχι μόνο με το κούρεμα των καταθέσεων κάτω των εκατό χιλιάδων ευρώ, αλλά δεν έχει καθόλου σχέση με το κούρεμα καταθέσεων, ότι τελειώνει η ανακεφαλαιοποίηση του ελληνικού τραπεζικού συστήματος, ότι αυτή -με συγχωρείτε πολύ- κόστισε πολλά χρήματα, τα οποία έχουν καταβάλλει οι Έλληνες φορολογούμενοι στο πλαίσιο ακριβώς αυτού του συστήματος της ανακεφαλαιοποίησης και ότι επομένως δεν μπορεί να ξανανοίγουμε τον ίδιο κύκλο. 
Αντιθέτως εκείνο που μπορούμε να πούμε είναι ότι υπήρξε ψήφος εμπιστοσύνης στην Κυβέρνηση, όχι μόνο από το διεθνές χρηματοπιστωτικό σύστημα, αλλά και από τους Έλληνες πολίτες, με τη συμμετοχή στις αυξήσεις κεφαλαίων τραπεζών, ότι αυτές πήγαν επιτυχημένα, ότι υπερκαλύφθηκαν, ότι συμμετείχαν οι Έλληνες πολίτες και ότι εμπιστεύτηκαν οι Έλληνες πολίτες το ελληνικό τραπεζικό σύστημα. Γιατί αυτό πρέπει η Αξιωματική Αντιπολίτευση ή ένα άλλο κόμμα της Αντιπολίτευσης να το υπονομεύσει; Είναι κακό αυτό; Το να πετύχει η κεφαλαιοποίηση του τραπεζικού συστήματος είναι κακό; Δεν το θέλετε; Θέλετε να το υπονομεύσετε; Με συγχωρείτε, αλλά εγώ μένω σε αυτό έκπληκτος και το θεωρώ πάρα πολύ σοβαρό. 
Άκουσα –και περνώ τώρα σε επιμέρους σημεία της κριτικής που άκουσα από την Αξιωματική Αντιπολίτευση- παραδείγματος χάριν για το θέμα του άρθρου 56 και τις πρόνοιες οι οποίες υπάρχουν σε αυτό για τα μέλη του Νομικού Συμβουλίου του Κράτους. Τι πρόνοιες υπάρχουν σε αυτό; Οι πρόνοιες που υπάρχουν και για τα μέλη του Συνηγόρου του Πολίτη. Αυτές. Ποιες δηλαδή ακριβώς; Είναι το ακαταδίωκτο για την έκφραση γνώμης κατά την ενάσκηση των καθηκόντων τους, δηλαδή, για γνωμοδοτήσεις τις οποίες κάνει το Νομικό Συμβούλιο του Κράτους στο πλαίσιο των καθηκόντων του, όταν συνεδριάζει και του ζητείται από τους Υπουργούς -ή με τον άλλον τρόπο που επιλαμβάνεται υποθέσεις το Νομικό Συμβούλιο- να γνωμοδοτήσει για το συγκεκριμένο θέμα. 
Γιατί θα έπρεπε να υπάρχει το ενδεχόμενο διώξεως για τη γνώμη αυτή; Και πώς ακριβώς θα γνωμοδοτεί ένα οιονεί, ας το πω, δικαστικό σώμα; Δεν λέω ότι είναι δικαστικό σώμα. Το Νομικό Συμβούλιο του Κράτους είναι ο νομικός παραστάτης του δημοσίου. Όμως σε κάποιον ο οποίος γνωμοδοτεί, σε τελευταία ανάλυση, γιατί θα πρέπει να υπάρχει το ενδεχόμενο της διώξεως για τη γνώμη του; Γιατί δεν πρέπει να τον προστατέψουμε από μία τέτοια ενδεχόμενη δίωξη, ώστε να μπορεί πραγματικά να εκφράζει την άποψή του απερίσπαστα, ελεύθερα; Γιατί δεν πρέπει να προστατευθεί απέναντι σε αυτό; Και γιατί αυτό που αναγνωρίζουμε στο Συνήγορο του Πολίτη –μία ανεξάρτητη αρχή- δεν θα το αναγνωρίσουμε στο Νομικό Συμβούλιο του Κράτους; Με ποια σκέψη; Τι είναι εκείνο το οποίο ενοχλεί εδώ; Ποιο είναι το κακό στη ρύθμιση για την οποία μας εγκαλεί η Αξιωματική Αντιπολίτευση; Γιατί αυτό δεν θα έπρεπε να συμβαίνει;
 Θα έπρεπε επομένως, κατά την Αξιωματική Αντιπολίτευση, όταν ένας Νομικός Σύμβουλος του Κράτους λέει την άποψή του στον Υπουργό για ένα ζήτημα να σκέπτεται ότι αύριο το πρωί υπάρχει το ενδεχόμενο κάποιος να τον διώξει. Αυτό θα έπρεπε να κάνει; Δεν θα έπρεπε να του διασφαλίσουμε αυτήν την ελάχιστη προστασία;
Όπως ακούω, παραδείγματος χάριν, το ζήτημα της περίφημης σύγκρουσης συμφερόντων, την οποία διά μακρών ανέπτυξε για το άρθρο 30 ο κ. Λαφαζάνης, όσον αφορά την περίφημη δυνατότητα του Διοικητικού Συμβουλίου της ΕΛΤΕ να αναθέσει σε εντεταλμένους ελεγκτές, ελέγχους. Λέει, οι εντεταλμένοι ελεγκτές τι μπορεί να είναι; Λέει ότι μπορεί να είναι, όπως λέει ο νόμος, «φυσικά πρόσωπα, ιδιώτες ή υπάλληλοι του δημοσίου, νομικά πρόσωπα δημοσίου δικαίου με κατάλληλη επαγγελματική κατάρτιση και εμπειρία, που έχουν λάβει  εξειδικευμένη εκπαίδευση, ιδίως σε θέματα διενέργειας ποιοτικών ελέγχων». Και λέει η Αξιωματική Αντιπολίτευση ότι αυτό οδηγεί σε σύγκρουση συμφερόντων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αν μπορώ να έχω τριάντα δευτερόλεπτα, παρακαλώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει, συνεχίστε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Διαβάζω στο ίδιο άρθρο: «Για τη διασφάλιση της ανεξαρτησίας και της αντικειμενικότητας των ποιοτικών ελέγχων, οι «εντεταλμένοι ελεγκτές» της ΕΛΤΕ υπόκεινται στους ακόλουθους περιορισμούς:
γ. Να μην υπάρχει σύγκρουση συμφερόντων μεταξύ αυτών και του ελεγχόμενου φορέα επί του οποίου θα πραγματοποιήσουν έλεγχο». 
Επομένως πώς υπάρχει σύγκρουση συμφερόντων; Ο ίδιος ο νόμος λαμβάνει πρόνοια για την αποφυγή της συγκρούσεως συμφερόντων.
Θα πει τώρα ο κ. Λαφαζάνης: «Δεν θα εφαρμοστεί ο νόμος».</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, δεν λέω αυτό.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ξέρετε, προβλέπεται στον Ποινικό Κώδικα και η απαγόρευση της ανθρωποκτονίας, πλην όμως τελούνται ανθρωποκτονίες.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν μιλώ νομικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε  Λαφαζάνη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Άρα, θα το πω διαφορετικά.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άλλο λέω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, σας παρακαλώ, αφήστε τον ομιλητή να μπορεί να εκφράσει την άποψή του.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ξέρει τι λέω, αλλά…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πάρα πολύ, μην παρεμβαίνετε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εκείνο, λοιπόν, το οποίο λέω, κύριε Πρόεδρε και κυρίες και κύριοι συνάδελφοι, είναι ότι όταν σχεδιάζουμε, όταν καταστρώνουμε μια διάταξη, κοιτάζουμε την αρτιότητά της. Από κει και πέρα, το ζήτημα της εφαρμογής της κάθε φορά, μένει σε αυτούς που την εφαρμόζουν. Το ελληνικό Κοινοβούλιο, ο νομοθέτης, η Κυβέρνηση που έχει τη νομοθετική πρωτοβουλία, δεν μπορούν να ξέρουν την εφαρμογή μιας διατάξεως ούτε την παράβασή της. Προφανώς, υπάρχουν παραβάσεις διατάξεων, αλλιώς δεν θα είχαμε εγκληματικότητα στον κόσμο, δεν θα είχαμε παραβατικότητα, δεν θα είχαμε διοικητικές κυρώσεις, δεν θα είχαμε ποινές φυλακίσεως και θα ζούσαμε σε έναν κόσμο αγγελικά πλασμένο. Δεν κάνουμε αυτό εδώ. Εδώ λέμε: Υπάρχει τέτοιο ζήτημα συγκρούσεως; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, λέγοντας το εξής: Πάντως –επιτρέψτε μου- είναι απογοητευτικό ένα νομοσχέδιο το οποίο είναι ξεκάθαρο ότι κάνει βήματα για την αντιμετώπιση της φοροδιαφυγής, ενσωματώνει και κάνει προσπάθεια να αντιμετωπίσει το ζήτημα της διεθνούς συνεργασίας για την αντιμετώπιση των διεθνών χαρακτηριστικών της φοροδιαφυγής, έχει διατάξεις μέσα για την αποτελεσματικότερη χρήση των στοιχείων από τις τράπεζες, να καταγγέλλεται από την Αξιωματική Αντιπολίτευση ως νομοσχέδιο το οποίο ενισχύει τη φοροδιαφυγή. Είναι προφανές ότι ώρες - ώρες η κριτική εκφεύγει κάθε ορίου!
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ πολύ.
Το λόγο έχει ο Κοινοβουλευτικός Εκπρόσωπος του ΠΑΣΟΚ Βουλευτής κ. Κωνσταντινόπουλος.</ChairmanSpeech> 
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Κυρίες και κύριοι συνάδελφοι, η κρίση που προκλήθηκε στην τρικομματική Κυβέρνηση το τελευταίο χρονικό διάστημα, δεν προκλήθηκε τυχαία. Υπήρξε μονομερής ενέργεια από την πλειοψηφία της τέως τρικομματικής Κυβέρνησης, με τα γνωστά αποτελέσματα. 
Αναδείχθηκαν, όμως, μέσα από αυτήν την κρίση λάθος χειρισμοί, παραλήψεις, αστοχίες, αλλά και η βούληση να τα υπερβούμε. Αυτό αποτυπώθηκε στο χθεσινό ανασχηματισμό: Η βούληση μας για σταθερότητα. Δηλαδή τι; Να διασφαλίσουμε τη βιωσιμότητα του χρέους και την ομαλή πορεία της χώρας χωρίς να παρθούν νέα μέτρα. 
Για μας, το ΠΑΣΟΚ, η στήριξη της Κυβέρνησης δεν έχει να κάνει με πρόσωπα. Έχει να κάνει με τις προσπάθειες που έχουμε κάνει εδώ και τρία χρόνια. Για εμάς η επιτυχία της Κυβέρνησης είναι δικαίωση της προσπάθειάς μας. Για εμάς είναι η ώρα να αξιοποιήσουμε το θέμα της βαθύτερης ύφεσης, κύριε Υπουργέ αλλά και της ομολογίας των εταίρων μας ότι έγιναν λάθη, ώστε να μην παρθούν νέα μέτρα. 
Πρέπει, κύριε Υπουργέ, άμεσα το θέμα της απασχόλησης -που εδώ κι ένα μήνα συναντηθήκαμε- να γίνει πράξη και τα προγράμματα απασχόλησης να προχωρήσουν. Πρέπει να υπάρξει στήριξη της επιχειρηματικότητας. Και θα πρέπει οι δεσμεύσεις του Πρωθυπουργού απέναντι στις επιχειρήσεις, οι οποίες έχουν ένα μεγάλο ενεργειακό κόστος ώστε να μπορούν να είναι ανταγωνιστικές, να γίνουν πράξη και να είμαστε κι εμείς συνεπείς απέναντι στις υποχρεώσεις μας που έχουν να κάνουν με τις διαρθρωτικές αλλαγές στη Δημόσια Διοίκηση. Σας αναφέρω τον ΕΟΠΥΥ, όπου έχουμε χρηματοδοτικό κενό. 
Εμείς, κυρίες και κύριοι συνάδελφοι, αποφασίσαμε ομόφωνα, παρά τις ενστάσεις όλων μας που είχαν να κάνουν με τη συμπεριφορά της πλειοψηφίας στην Κυβέρνηση, με την ελπίδα ότι μάθαμε από τα λάθη μας, ότι δεν θα ξανασυμβούν τα ίδια, ότι δεν θα υπάρξουν αιφνιδιασμοί αλλά σεβασμός και αποφασιστικότητα. 
Κυρίες και κύριοι συνάδελφοι, άκουσα τον αγαπητό Κοινοβουλευτικό Εκπρόσωπο του ΣΥΡΙΖΑ, που είναι απόλυτα συνεπής σε αυτά που πιστεύει, όσο τον παρακολουθώ εδώ. Βέβαια, εγώ σήμερα βλέπω ότι ο Κοινοβουλευτικός Εκπρόσωπος ο κ. Λαφαζάνης, είναι πιο θετικός -πραγματικά, έχουμε διαφορετική αντιμετώπιση- γιατί δεν είπε ούτε μια φορά τη λέξη «πραξικόπημα».</Speech> 
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Αύριο.</Speech> 
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Άρα, είμαστε σε πολύ καλή κατεύθυνση. Διότι σήμερα θα είχε ειπωθεί τουλάχιστον οκτώ φορές ότι είχε γίνει πραξικόπημα στη χώρα. 
Και ακούω αυτόν τον καιρό το εξής: «Πώς γίνεται να είναι το ΠΑΣΟΚ και η Νέα Δημοκρατία μαζί; Είναι πολύ δύσκολο δυο κόμματα που εναλλάσσονταν στην εξουσία για τόσα χρόνια, σήμερα να συγκυβερνούν». Πραγματικά, ο κόσμος αναρωτιέται αν είναι σωστό αυτό που κάνουμε και γιατί το κάνουμε. Οι ηγεσίες, όμως, γι’ αυτό είναι. Οι ηγεσίες είναι για να παίρνουν αποφάσεις, για να μπορούν να επωμιστούν το κόστος τη δύσκολη στιγμή για το κοινό συμφέρον. 
Άλλωστε το ΠΑΣΟΚ είναι παντού. Εσείς αποφασίζετε. Ο κόσμος θα αποφασίσει ποιο ΠΑΣΟΚ θέλει. Στο κόμμα σας μπορώ να αναφέρω δέκα ονόματα -αν θέλετε- που είναι ΠΑΣΟΚ. Είναι ΠΑΣΟΚ-ΣΥΡΙΖΑ. Μητρόπουλος Αλέξης, Μιχελογιαννάκης Γιάννης, Κουρουμπλής Παναγιώτης, Λούκα Κατσέλη. Ο Υπουργός Οικονομικών ήταν παλιό στέλεχος του ΠΑΣΟΚ.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βάζετε και από την τσέπη σας βλέπω!</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Το ΠΑΣΟΚ, όμως, κύριε Λαφαζάνη, έχει μια απόλυτη συνέπεια σε αυτά που λέει τα τρία τελευταία χρόνια. Δεν μπορεί κανένας να μας πει ότι δεν είμαστε συνεπείς στις απόψεις μας και στις ιδέες μας. Προχωράμε το πρόγραμμά μας. Οι πολίτες θα αποφασίσουν στο τέλος τι θα επιλέξουν για τη χώρα. 
Να σας ρωτήσω κάτι, όμως, κύριε Λαφαζάνη: Εσείς στη Βραζιλία, που έχει αυτή τη στιγμή διαδηλώσεις και στις 20 Δεκεμβρίου -αν δεν κάνω λάθος- είχε πάει ο Πρόεδρός σας, με ποιους είσαστε; Με τον Πρόεδρο, τον οποίον επισκεφτήκατε και μιλούσατε για το μεταρρυθμιστικό του έργο ή με το λαό; Δεν γίνεται να είσαστε και έτσι και αλλιώς, και έτσι και γιουβέτσι. Πρέπει να αποφασίστε αν είσαστε με την εξουσία ή με το λαό. Να είμαστε παντού το ίδιο.  
Άκουσα από τους Ανεξάρτητους Έλληνες ότι υπάρχει ανακύκλωση παλαιοκομματικών προσώπων. Δεν ξέρω, ο Αρχηγός των Ανεξαρτήτων Ελλήνων πόσα χρόνια είναι στη Βουλή; Ήταν πάνω από είκοσι χρόνια Βουλευτής της Νέας Δημοκρατίας αν δεν κάνω λάθος. Αυτό τι είναι; Είναι νέο πρόσωπο ή παλιό πρόσωπο; 
Κυρίες και κύριοι συνάδελφοι, ξέρω ότι η απόφαση που πήραμε είναι μια πολύ δύσκολη απόφαση, διότι έχουμε περάσει έναν πολύ δύσκολο χρόνο. Υπάρχουν πάρα πολλές ενστάσεις. Εμείς, όμως, δώσαμε μια μεγάλη ευκαιρία -κατά τη γνώμη μας- στη χώρα, όχι στα πρόσωπα, όχι στον Πρωθυπουργό, όχι στη συγκυβέρνηση, όχι στους Υπουργούς. Εμείς πιστεύουμε σε αυτήν την προσπάθεια και είμαστε εδώ για την στηρίξουμε. Ελπίζω ότι δεν θα υπάρξει κανένας να την υπονομεύσει. 
Σας ευχαριστώ πολύ. 
(Χειροκροτήματα από την πτέρυγα του ΠΑΣΟΚ)</Speech> 
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε πολύ, κύριε συνάδελφε. 
Το λόγο έχει ο Κοινοβουλευτικός Εκπρόσωπος των Ανεξάρτητων Ελλήνων, ο κ. Βασίλειος Καπερνάρος. Ορίστε, κύριε συνάδελφε.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ, κύριε Πρόεδρε. 
Κύριε Υπουργέ, δεν είχα σκοπό να μιλήσω σήμερα. Είχα αφεθεί σε μία απέραντη πλήξη και το ίδιο διαισθάνομαι ότι νιώθατε και εσείς -τουλάχιστον εξ όσων σας παρατηρούσα από κάτω- και δικαιολογημένα. Με διήγειρε, όμως, ο κ. Βορίδης. 
Δεν θα αναφερθώ καθόλου στον προλαλήσαντα, τον Κοινοβουλευτικό Εκπρόσωπο του ΠΑΣΟΚ. Θα τον αφήσω να αρκεστεί στις πολιτικές του αερολογίες όσον αφορά στην επιχειρηματολογία, διότι όταν δεν έχουμε επιχειρήματα, καταφεύγουμε σε τέτοιου είδους τακτικές που εκθέτουν και εμάς τους ίδιους. 
Δεν θα αναφερθώ καθόλου στην ανασχηματισθείσα Κυβέρνηση, διότι είναι Κυβέρνηση υποχρεωτικής ανάγκης. Είναι μία Κυβέρνηση η οποία είναι «κατ΄ εντολή». Αν ήθελαν, ας μην την έκαναν. Αν τολμούσαν, ας έκαναν εκλογές, διαταράσσοντας την προτεσταντική φιλοσοφία της κ. Μέρκελ, η οποία είπε, «Σας απαγορεύω να μου διασαλεύσετε αυτό που έχω εγώ προσδιορίσει για τις δικές μας εκλογές στη Γερμανία, στη “μαμά” σας Γερμανία.»
Ας τολμούσαν, λοιπόν, να μην την υπακούσουν. 
Συνεπώς, ας μη λέμε, «Εάν θέλαμε, δεν θα κάναμε εκλογές» ή «Θα κάναμε εκλογές». Και αυτό για τον απλούστατο λόγο ότι δεν είμαστε ικανοί να επιλέξουμε όχι μόνο τον τρόπο, το χρόνο, αλλά και το γιατί θα κάναμε εκλογές. 
Άλλωστε, η σημερινή Κυβέρνηση θα μπορούσε να γίνει και τον προηγούμενο Μάιο του 2012, όταν για άλλους λόγους σκοπιμότητας καταφύγατε σε αυτό, υποχρεώνοντας τον ελληνικό λαό να πληρώσει του κόσμου τα χρήματα για να κάνετε το κέφι σας με επιχειρηματολογία που δεν έπεισε ούτε παιδιά του δημοτικού και κάνοντας αυτήν την τρικομματική Κυβέρνηση, η οποία είχε τη γνωστή κατάληξη, για να μην κάνω άσκοπες επαναλήψεις. 
Τώρα, βεβαίως, έχετε να δώσετε λόγο ως «δοσίλογοι» -είναι νομικός όρος, μην καταφεύγετε στο τι σημαίνει «δοσίλογοι», το έχουμε πει πολλές φορές, είναι αυτός που δίνει λόγο, δίνει λογαριασμό σε αυτόν που υποχρεούται να δώσει λογαριασμό- στον ελληνικό λαό για το εγγύς μέλλον. 
Όλα αυτά τα λέω γιατί με διήγειρε ο συνάδελφός μου –ως δικηγόρος- κ. Βορίδης με αυτά που είπε. 
Κύριε Βορίδη –με την εκτίμηση που σας έχω- είπατε προηγουμένως ότι και ο Πρόεδρος των Ανεξαρτήτων Ελλήνων κινδυνολόγησε, ότι είπε μια ανεπίτρεπτη φράση περί κουρέματος των καταθέσεων. Εσείς, δηλαδή, που είπατε ότι δεν πρόκειται να γίνει, είστε περισσότερο ενημερωμένος; Θα σας απαντήσω όχι. Και θα αρκεστώ μόνο σε αυτό, γιατί θέλω να κάνω και ορισμένες αναφορές στην ενσωμάτωση αυτής της οδηγίας. 
Σας διαβάζω την «ΗΜΕΡΗΣΙΑ»: «Τρίτη 25 Ιουνίου 2013. Κούρεμα καταθέσεων στις προβληματικές τράπεζες μετά το 2015. Το κούρεμα των καταθέσεων των τραπεζών που αντιμετωπίζουν προβλήματα, αναμένεται να συζητήσουν στo Eurogroup της Παρασκευής οι Υπουργοί Οικονομικών της Ευρωζώνης. Στη συνάντηση που θα πραγματοποιηθεί στο Δουβλίνο, οι Υπουργοί Οικονομικών θα κληθούν να συζητήσουν το πώς θα λάβει μορφή αυτή η απόφαση, η οποία θα μπορούσε να τεθεί σε ισχύ από το 2015. Πάντως, στο κούρεμα θα προηγούνται οι μέτοχοι και οι ομολογιούχοι και στη συνέχεια, αν υπάρχει ανάγκη, θα «κουρεύονται» οι μεγάλοι καταθέτες, με καταθέσεις πάνω από 100.000 ευρώ».
Εγώ θα πω το εξής: Διαβεβαιώνει ο «γενναίος» και «στιβαρός» Πρόεδρος της Κυβερνήσεως ο κ. Σαμαράς, ότι δεν θα γίνει κούρεμα σε καταθέσεις κάτω των εκατό χιλιάδων ευρώ; Να βγει να το πει.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το έχει πει.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μπορεί να βγει ο «στιβαρός» Πρωθυπουργός κ. Σαμαράς και να πει ότι δεν θα γίνουν περαιτέρω περικοπές μισθών και συντάξεων; Να βγει να το πει.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το έχει πει.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μπορεί να βγει ο κ. Σαμαράς και να πει ότι δεν θα γίνει μείωση του εφάπαξ κατά 30%; Να βγει να το πει. 
Είστε σε θέση να διαβεβαιώσετε τον ελληνικό λαό ότι δεν θα μπει μάνατζερ στο ΤΑΙΠΕΔ; Το έγραψαν όλες οι κυριακάτικες εφημερίδες και μέχρι σήμερα δεν τολμήσατε να το διαψεύσετε. Άλλωστε, πρέπει να συμφωνήσει, να συναινέσει, να συγκατανεύσει και ο κ. Ράιχενμπαχ, ο τοποτηρητής της κεντρικής πολιτικής σκηνής στην Ελλάδα. 
Ξέρετε πολύ καλά ότι στην Περιφέρεια και στους Οργανισμούς Τοπικής Αυτοδιοίκησης, στους δήμους κυρίως, τοποτηρεί ο κ. Φούχτελ. 
Πρέπει, λοιπόν, να καταλήξουμε εάν αυτά είναι δεδομένα στο εγγύς μέλλον. Κι όλα αυτά γιατί; Διότι έρχεται πάλι οι «FINANCIAL TIMES» και γράφει: «Έρχεται κούρεμα καταθέσεων σε όλη την Ευρώπη». Το διαψεύδετε αυτό;
Το καταθέτω στα Πρακτικά. 
 (Στο σημείο αυτό ο Βουλευτής κ. Βασίλειος Καπερνάρος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Δεν διαβάζω το κείμενο. Είναι σε πρώτη ζήτηση από εσάς, για να διαβεβαιώσουμε πως ό,τι λέμε, ισχύει πάντα. 
Έχω κι άλλα στα οποία θέλω να αναφερθώ: Κούρεμα καταθέσεων και στην Ελλάδα. Σε ποιες καταθέσεις, τράπεζες κ.λπ..
Έρχομαι, κύριε Βορίδη, στο θέμα της φοροδιαφυγής. Είπατε ότι δεν συμφωνούμε. Δεν συμφωνούμε. Και δεν θα συμφωνήσουμε, διότι θα αποφύγω να αναφερθώ σε αυτές τις γενικευμένες αοριστολογίες, τις ωραιοποιημένες αερολογίες του τύπου «θα κάνουμε», «πρέπει να γίνει» κλπ.. Γιατί; Διότι δεν πρόκειται να γίνει κάτι με το θέμα της φοροδιαφυγής. Και αυτό το ξέρετε καλύτερα. Και το ξέρει και ο κύριος Πρόεδρος ο κ. Μαρκογιαννάκης. 
Διότι αν τον ρωτήσω -επειδή ασχοληθήκαμε με τη λίστα Λαγκάρντ- τι έγινε με τις ενενήντα δύο offshore που περιλαμβάνει η λίστα Λαγκάρντ, δεν έχει κανείς τι να απαντήσει. Βεβαίως ούτε ο κύριος Υπουργός. 
Και ξέρετε γιατί; Διότι, κύριε Υπουργέ, δεν είχαμε καμμία πληροφόρηση του τι έγινε. Δεν είχαμε καμμία πληροφόρηση για το αν έγινε έλεγχος έστω σε μία από τις ενενήντα δύο offshore της λίστας Λαγκάρντ. Σας προκαλώ! Έγινε κάτι; Αφορά τη φοροδιαφυγή, ναι ή όχι; Είναι δεδομένο ότι είναι εντοπισμένες, ναι ή όχι; Είναι μεγαλοεκδότες, έμποροι όπλων, ναι ή όχι; Είναι πολιτικά πρόσωπα, ναι ή όχι; Είναι 5.000.000 κατατεθειμένα στην τράπεζα σε φίλο πρωθυπουργού, στο όνομα των γονέων του, ναι ή όχι; Τι έγινε;
Και ξέρετε τι κάνετε; Έρχεστε στο άρθρο 9, στο βασικό -είναι περιορισμένος ο χρόνος και αναφέρομαι μόνο σε αυτό- και λέτε: «Η αρμόδια Αρχή του Υπουργείου Οικονομικών κατά το άρθρο 5, παράγραφος 1 ανταλλάσσει με τις αρμόδιες αρχές των κρατών-μελών, με αυτόματη ανταλλαγή, διαθέσιμες πληροφορίες που αφορούν φορολογικές περιόδους από την 1η Ιανουαρίου 2014 και εξής, σχετικά με φορολογικούς κατοίκους…» 
Εδώ είναι τόσο κακή η μετάφραση, κύριε Υπουργέ. Σας παρακαλώ πολύ αλλάξτε το. Βγάζει μάτι αυτό το «φορολογικούς κατοίκους». Ξέρω «φορολογικούς καταλόγους», «φορολογικούς ελέγχους», αλλά «φορολογικούς κατοίκους» δεν ξέρω. Είναι σαν να λέμε «τελωνειακούς κατοίκους». Δεν γίνεται. Είναι κακή μετάφραση. Αλλάξτε το.
Εν πάση περιπτώσει, συνεχίζω: «…σχετικά με φορολογικούς κατοίκους του κράτους-μέλους που λαμβάνει αυτές τις πληροφορίες, όσον αφορά τις ακόλουθες κατηγορίες εισοδήματος και κεφαλαίου, όπως αυτές ορίζονται στην εθνική νομοθεσία του κράτους-μέλους που κοινοποιεί την πληροφορία. Πρώτον, εισόδημα από απασχόληση. Δεύτερον, αμοιβές διευθυντών.» Ακούστε σε τι επίπεδο είμαστε. «Τρίτον, προϊόντα ασφάλειας ζωής που δεν καλύπτονται από άλλες νομικές πράξεις της Ευρωπαϊκής Ένωσης για την ανταλλαγή πληροφοριών και άλλα παρόμοια μέτρα. Τέταρτον, συντάξεις.» Για αμοιβές διευθυντών υπηρεσιών και για συντάξεις μιλάει! «Πέμπτον, ακίνητη περιουσία και εισόδημα από ακίνητη περιουσία». 
Σε όλο το φάσμα αυτού του νομοσχεδίου υπάρχει μία λέξη που να εννοεί «εξωχώρια εταιρεία»; Μιλάει καθόλου για offshore; Ένας που έχει μεγάλη περιουσία είναι ηλίθιος να την αφήσει ως ατομική περιουσία και δεν θα την βάλει σε offshore; Αν είναι σε offshore, τι θα κάνετε; Προβλέπεται από την οδηγία να επέμβετε; Όχι. Και ξέρετε γιατί; Διότι σας είχα κάνει ερώτηση, όπου η απάντησή της ήταν προσβλητική για το Βουλευτή. Προσωπικά δεν την εκλαμβάνω ως προσβολή, διότι είναι έτσι το σύνηθες. Γι’ αυτό είπα πολλές φορές ότι είναι αυτό το γελοίο του θέματος που λέγεται «Κανονισμός της Βουλής». Αν δεν αλλάξει και αν δεν υποχρεώσει τον Υπουργό να απαντά επί των ερωτήσεων και επί του θέματος που του τίθεται, τότε θα εξακολουθώ να λέω «γελοίο» και «κουρελόχαρτο» τον Κανονισμό. Είναι δικαίωμά μου!
Έχω, λοιπόν, μία απάντηση σε κάποιες ερωτήσεις που είχα κάνει για τις offshore του Κρανιδίου. Ήρθε απάντηση που έλεγε: «Επειδή δεν αρκούν, στέλνουμε τους φακέλους στη ΔΟΥ Ναυπλίου». Έχετε κανένα νεότερο; Ούτε εγώ. Και το λέω αυτό γιατί δεν πρόκειται ποτέ να θιγούν οι offshore. 
Και έχουμε κι ένα άλλο, αυτό το παράδειγμα της λίστας Λαγκάρντ, όπου πάλι θα επικαλεστώ την αξιόπιστη μαρτυρία του κυρίου Προέδρου. Πόσο καιρό περιμέναμε ένα έγγραφο από αυτό το περίφημο ΣΔΟΕ, για να διευκολύνει το έργο μας; Εδώ είναι ο κύριος Πρόεδρος, ρωτήστε τον. Τι δεν κάναμε! Τι έγγραφα έστειλε ο ίδιος! Πότε ήρθαν! Και τελικά ένα έγγραφο που συνέβαλε για να προστεθεί άλλο ένα αδίκημα -μόνο στον Παπακωνσταντίνου πάλι- ήταν το έγγραφο που έπρεπε να το έχουμε από τον Ιανουάριο, αλλά έκανε ότι ξέχασε ο κ. Πλασκοβίτης. Αντιμετωπίσαμε στην προκαταρκτική επιτροπή τέτοια πράγματα. Ανώτερα στελέχη του κρατικού γκουβέρνο, εν πάση περιπτώσει, να έρχονται να καταθέσουν στην προκαταρκτική επιτροπή και να μην έχουν ακούσει, να μην ξέρουν, να μην θυμούνται, να μην έχουν δει! Αυτά όσον αφορά την πάταξη της φοροδιαφυγής.
Και κάτι άλλο, κύριε Βορίδη. Θα σας απευθύνω προσωπικά την έκκληση να διαβάσετε για τις καταθέσεις. Είναι πολύ σοβαρό αυτό που είπαν για τις καταθέσεις, που σας απέδειξα και πάλι ότι θα κουρευτούν. Έτσι λένε οι ξένοι. Οπότε, ποιος ρωτάει την Ελλάδα;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με συγχωρείτε, κύριε Πρόεδρε. Τελειώνω.
Η τροποποίηση του ΚΕΔΕ -το άρθρο 30β- λέει ότι συνεχίζεται η πολιτική των κατασχέσεων. Πρόσφατα πέρασε μία τροπολογία που απαγόρευε στα πιστωτικά ιδρύματα να κατασχέσουν λογαριασμούς κάτω από 1.500 ευρώ. Εάν έχετε την καλοσύνη, προσέξτε το αυτό για να μην επαναλάβετε το λάθος που είπατε νωρίτερα. 
Αυτοί οι άνθρωποι που έχουν κάτω από 1.500 ευρώ, γιατί να τα αφήσουν στην τράπεζα, όταν ξέρουν ότι και κατά τον ΚΕΔΕ δεν προβλέπεται αυτό το πλαφόν; Διότι εδώ, στα πιστωτικά ιδρύματα, λέει: Πλαφόν 1.500 ευρώ. Δεν μπορώ να κατασχέσω κάτω από 1.500 ευρώ. Με τον ΚΕΔΕ αυτό δεν διασφαλίζεται. Δηλαδή, έχεις 800 ευρώ, έχεις 500 ευρώ; Τα κατάσχει. Γιατί να μείνουν στην τράπεζα; Αυτό γιατί δεν το παρατηρήσατε;
 Γι’ αυτό λέμε ότι έχει ατέλειες. Ήθελε πάρα πολλή δουλειά και πάρα πολύ καλή επεξεργασία. Όταν, όμως, οι Κοινοβουλευτικοί Εκπρόσωποι παίρνουμε στα χέρια μας το συγκεκριμένο νομοσχέδιο για να το πραγματευτούμε την Παρασκευή και ερχόμαστε σήμερα Τρίτη να εισφέρουμε -και καλά- στη βελτίωση των όποιων διατάξεων χρήζουν βελτίωσης –που στο κάτω-κάτω είναι μία οδηγία που ενσωματώνεται- αντιλαμβάνεστε πόσο υποβαθμίζεται το έργο του Βουλευτή. 
Για άλλη μία φορά, κύριε Πρόεδρε, έχω να πω ότι πραγματικά θα θέλαμε να πούμε ότι συμφωνούμε. Ίσως συμφωνήσουμε όσον αφορά το Νομικό Συμβούλιο του Κράτους, αλλά επιφυλασσόμαστε για αύριο. 
Τα άλλα, όμως, τα καταψηφίζουμε, κύριε Υπουργέ, διότι δεν πατάσσεται η φοροδιαφυγή. Και ξέρετε γιατί; Διότι δεν πρέπει να παταχθεί η φοροδιαφυγή. Διότι η φοροδιαφυγή δεν αφορά τις μεσαίες και κατώτερες τάξεις. Αφορά κάποιους. Και στην Ελλάδα οι κάποιοι κυβερνούσαν, κυβερνούν και θα κυβερνούν, κύριε Υπουργέ:
Σας ευχαριστώ, κύριε Πρόεδρε.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Θα πρέπει να συμφωνήσουμε στο ότι το ότι δεν έχουν ελεγχθεί κάποιες offshore εταιρείες δεν είναι ευθύνη της επιτροπής μας. Είναι αρμοδιότητα άλλων, όχι της επιτροπής, η οποία ερευνά τυχόν ευθύνες του κ. Παπακωνσταντίνου.
Το λόγο έχει ο Κοινοβουλευτικός Εκπρόσωπος της Χρυσής Αυγής.
Ορίστε, κύριε συνάδελφε.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε.
Έχουμε έρθει σήμερα εδώ για να συζητήσουμε για κάποιες ενσωματώσεις οδηγιών της Ευρωπαϊκής Ένωσης, να βρούμε λύσεις στο τεράστιο πρόβλημα της φοροδιαφυγής που υπάρχει στην πατρίδα μας αλλά και σε ολόκληρη την Ευρωπαϊκή Ένωση.
Εάν κρίνουμε από την «επιτυχία» όλων των προηγούμενων νομοσχεδίων που έχουν ψηφιστεί από τη συγκυβέρνηση τρία χρόνια τώρα και τα φοβερά αποτελέσματα τα οποία έχουν, είμαστε σίγουροι και για το αποτέλεσμα της συγκεκριμένης οδηγίας, του συγκεκριμένου σχεδίου νόμου, για το οποίο ο κ. Βορίδης είπε ότι είναι ένα πολύ καλό μέτρο για την καταπολέμηση της φοροδιαφυγής. 
Κύριε Υπουργέ, μιλήσατε για το κλίμα διχασμού στην κοινωνία που προκαλούν τα κόμματα της Αντιπολίτευσης. Νομίζουμε ότι δεν υπάρχει κλίμα διχασμού στην ελληνική κοινωνία. Ολόκληρη η ελληνική κοινωνία αυτήν τη στιγμή βρίσκεται στο καναβάτσο, βρίσκεται στη γωνία και δέχεται ανηλεείς συνεχόμενες επιθέσεις από αυτούς οι οποίοι σας φέρνουν έτοιμα τα νομοσχέδια από το εξωτερικό, τα οποία εσείς υπερψηφίζετε. Και τα αποτελέσματα όλων αυτών των νομοσχεδίων τα βλέπουμε καθημερινά στην ελληνική κοινωνία.
Διαβάσαμε στις εφημερίδες προχθές για ένα πρωτοφανές περιστατικό, που πιστεύουμε ότι δεν έχει ξαναγίνει όχι μόνο στην Ελλάδα αλλά ενδεχομένως και σε ολόκληρη την υφήλιο. Μία κυρία κρατούσε για τρεις μέρες το νεκρό αδελφό της στο σπίτι, γιατί δεν είχε τα απαραίτητα χρήματα ώστε να μπορέσει να κινήσει τις απαιτούμενες διαδικασίες για να έχει ο νεκρός αδελφός της μία πιο αξιοπρεπή μεταχείριση και γιατί το Σαββατοκύριακο ήταν κλειστές οι δημόσιες υπηρεσίες και είχε μεσολαβήσει και η Παρασκευή. 
Μιλήσατε για την αξιοποίηση πληροφοριών. Όλοι ξέρουμε τι γίνεται με αυτές τις πληροφορίες. Σε όλα υπάρχει μία οροφή: Αξιοποίηση πληροφοριών, ανταλλαγές στοιχείων για την καταπολέμηση της φοροδιαφυγής, την καταπολέμηση του εγκλήματος. Όλα, όμως, πάντοτε σταματούν κάπου. 
Μιλήσατε για την καταπολέμηση της φοροδιαφυγής. Μίλησε και ο κ. Βορίδης για την καταπολέμηση της φοροδιαφυγής. Μίλησε και ο Εκπρόσωπος του ΠΑΣΟΚ. Να η εικόνα του! Αυτή είναι μάλλον η εικόνα που θα βλέπουμε από τις επόμενες εκλογές και μετά: Ουδείς στο ελληνικό Κοινοβούλιο!
Έχετε παραλείψει τις offshore, το μεγάλο καρκίνωμα, τη γάγγραινα, όχι μόνο για την Ελλάδα αλλά και ολόκληρη την Ευρώπη και την υφήλιο. Όταν βλέπουμε τις άριστες σχέσεις που έχουν εκπρόσωποι του ελληνικού Κοινοβουλίου με εκπροσώπους τεραστίων funds ή διαφόρων offshore στο εξωτερικό, λόγω των προσωπικών τους γνωριμιών, πώς είναι δυνατόν να προχωρήσουν οι όποιες προσπάθειες θα θέλατε να προχωρήσουν;
Τι να πούμε για τις διάφορες ενδοεταιρικές συναλλαγές; Τι να πούμε για τους πολυεθνικούς κολοσσούς, που με διάφορα τερτίπια, ενδεχομένως νόμιμα, καταφέρνουν να φοροδιαφεύγουν στην κυριολεξία και τεράστια ποσά να μην πηγαίνουν στα ταμεία του ελληνικού κράτους, αλλά στις μητρικές εταιρείες που πάντοτε έχουν βάση κάποια offshore στα νησιά Κέιμαν και αλλού; 
Να πούμε για τη λίστα Λαγκάρντ; Έχετε στοιχεία για ανθρώπους που φοροδιαφεύγουν, που είναι και ιδιώτες και μεγαλοϊδιοκτήτες και τόσα χρόνια δεν έχετε κάνει απολύτως τίποτα. Είναι ανέγγιχτοι, απείραχτοι και συνεχίζουν με απόλυτη ηρεμία να κάνουν τις δουλειές τους και να βρίσκουν νέους τρόπους για να φοροδιαφεύγουν. 
Μιλήσατε για ελεγκτικές υπηρεσίες και μηχανισμούς, σύνδεση μεταξύ τους, διασταύρωση στοιχείων. Ε και; Τι έγινε; Τόσα χρόνια υπήρξε κάποιο αποτέλεσμα; Το απόλυτο μηδέν. Το μόνο που καταφέρνετε είναι όσοι δεν έχουν τη δυνατότητα να έχουν κάποια offshore –κοινώς οι μεγάλοι καρχαρίες- οι απλοί Έλληνες πολίτες να μην ξεφεύγουν από τις φοβερές υπηρεσίες του ελληνικού δημοσίου και συνεχώς να τους καταλογίζετε πρόστιμα, προσαυξήσεις και κόντρα προσαυξήσεις και το αποτέλεσμα να είναι μηδέν. Δεν μπορείτε να εισπράξετε ούτε αυτά, γιατί αν γνωρίζατε τι γίνεται στην πραγματική οικονομία, αυτοί θα ήταν οι τελευταίοι που θα έπρεπε να αγγίξετε, έστω και αν είχαν σφάλει ή αν συνεχίζουν να σφάλουν. 
Μιλήσατε για ένα σώμα ελεγκτών, εξειδικευμένο σώμα, με κατάρτιση και εκπαίδευση. Υπάρχει όμως η βούληση γι’ αυτό; Όταν θα φτάσει σε ένα μεγάλο καρχαρία, θα μπορέσει να προχωρήσει ή θα γίνει κάποιο τηλέφωνο ή θα υπάρξει κάποια φωνή που θα του πει «σταμάτα, μην ασχολείσαι με αυτόν ή με αυτούς», όπως γίνεται συνήθως, έως και τώρα;
Όσον αφορά τη φοροδιαφυγή των αλλοδαπών που μένουν στην πατρίδα μας, γιατί δεν κάνετε κάτι συγκεκριμένο; Θα μου πείτε ότι και αυτοί είναι νόμιμοι σύμφωνα με τα δικά σας πρότυπα, επειδή μπορεί να έχουν μια πράσινη, μια κίτρινη, μια ροζ, μια κόκκινη, μια πορτοκαλί κάρτα. 
Ως συνήθως γνωρίζετε πολύ καλά ότι αυτοί φοροδιαφεύγουν περισσότερο απ’ όλους. Όχι μόνο φοροδιαφεύγουν μάλιστα αλλά η φοροδιαφυγή τους έχει και πολλές παράπλευρες συνέπειες, ξεκινώντας από απλά πράγματα. Με τα κριτήρια που έχετε θέσει δεν μπορούν να πάνε τα Ελληνόπουλα στους βρεφονηπιακούς σταθμούς, γιατί πάνε τα παιδιά των αλλοδαπών, γιατί αφού φοροδιαφεύγουν έχουν πολύ χαμηλά εισοδήματα. 
Κάντε μια βόλτα στα νησιά για να δείτε ποια είναι η φοροδιαφυγή. Ποια είναι η εύκολη λύση; Να πάει το ΣΔΟΕ σε ένα νησί και να αρχίσει να γράφει μαγαζάτορες, καταστηματάρχες, το μεγαλύτερο ποσοστό αυτών, το 95% είναι καταχρεωμένοι και απλώς παλεύουν να επιβιώσουν, την ίδια στιγμή που κυκλοφορούν πλανόδιοι μαύροι, κίτρινοι, κόκκινοι και πουλούν την πραμάτεια τους και δεν τους καταλογίζεται τίποτα, γιατί πολύ απλά δεν έχουν ΑΦΜ. Γιατί όλο το ζητούμενο σε αυτήν τη χώρα είναι να υπάρχει ΑΦΜ για να μπορείτε να επιβεβαιώνετε τα πρόστιμα και οτιδήποτε άλλο βάζετε. 
Το ίδιο συμβαίνει και με τις χιλιάδες των τρικύκλων που κυκλοφορούν στους δρόμους της Αθήνας και της επικράτειας, τα οποία δεν έχουν κανένα χαρτί. Πηγαίνετε να ρωτήσετε στην τροχαία για όλους αυτούς που κάνουν εκτεταμένη φοροδιαφυγή μπροστά στα μάτια σας, εκτός όλων των άλλων προβλημάτων. Εκεί λένε «Μα τι να τους καταλογίσουμε; Αφού δεν έχουν ΑΦΜ». Όλα ξεκινάνε και σταματάνε στο ΑΦΜ. Αυτό είναι το θέμα μας. 
Μέχρι και στον τουρισμό έχουμε παράπλευρες απώλειες από την παράνομη φοροδιαφυγή των αλλοδαπών. Στο πρόγραμμα του κοινωνικού τουρισμού υπάρχει και παράγραφος που αναφέρεται στους νόμιμους αλλοδαπούς που ως συνήθως, με χαλκευμένα στοιχεία, πάνε τζάμπα διακοπές. Ας πληρώνει ο ελληνικός λαός! Μιλάμε για απίστευτα και πολύ όμορφα πράγματα.
Είπε ο κ. Βορίδης ότι πρέπει να δοθεί πίστωση χρόνου στη νέα Κυβέρνηση και για εμάς αυτό είναι ο ορισμός της αποτυχίας. Πώς θα δοθεί πίστωση χρόνου, κύριε Βορίδη, σε μια Κυβέρνηση η οποία αποτελείται από στελέχη που πολλά χρόνια τώρα –να μην πάμε δεκαετίες πίσω, αλλά την τελευταία πενταετία- πρωτοστάτησαν στο ξεπούλημα της πατρίδας μας, στις υπογραφές όλων των μνημονίων, των μεσοπρόθεσμων, αλλά και πριν από αυτά;
Τι να θυμηθούμε; Τον κ. Χρυσοχοΐδη που δεν είχε διαβάσει τίποτα; Τώρα τι έγινε; Διάβασε, έκανε κάποιο φροντιστήριο και στο Υπουργείο που βρίσκεται θα κάνει παραγωγικό έργο; Το πιστεύει κανείς αυτό; 
Να μιλήσουμε για την κ. Γεννηματά; Αυτή ήταν η χειρότερη υβριστής σας, όχι εμείς. Να μιλήσουμε για τον κ. Βενιζέλο, που είχε τη λίστα Λαγκάρντ κι αυτός στα χεράκια του δύο χρόνια και σας δούλευε όλους «ψιλό γαζί»; Να μιλήσουμε για τον κ. Βαρβιτσιώτη, αυτήν τη διάνοια, που αν δεν λεγόταν Βαρβιτσιώτης και λεγόταν κάπως αλλιώς, όχι στο Κοινοβούλιο δεν θα βρισκόταν, αλλά ενδεχομένως και πουθενά, ο οποίος είχε και άριστες σχέσεις με έναν εκ των βασικών μαρτύρων της λίστας Λαγκάρντ, που σας έχει φτύσει και κατάμουτρα και αναγκάζεστε κάποιοι να ταξιδέψετε και να πάτε σε άλλη χώρα, για να πάρετε κι άλλα στοιχεία; Έχετε και απορία ποιος είναι. 
Λέτε ότι με την ενσωμάτωση θα έχουμε αποτελεσματικότερη πρόσβαση στα στοιχεία. Ποιών στοιχεία; Ποια στοιχεία; Αυτό που σας είπαμε. Πάντοτε θα υπάρχει μία γραμμή, πέραν από την οποία δεν θα υπάρχουν στοιχεία, γιατί πολύ απλά όλοι όσοι είναι μάγκες, θα μπορούν να ξεφεύγουν πάντοτε είτε με offshore είτε, είτε, είτε. 
Είπατε για την υπονόμευση του τραπεζικού συστήματος ότι γίνεται από την Αντιπολίτευση και από εμάς, γιατί κι εμείς συνεχώς βρισκόμαστε απέναντι από τις θέσεις των πάσης φύσεως τραπεζιτών, Ελλήνων και αλλοδαπών.</Speech> 
<Speech><Parlmember>ΜΑΥΡΟΥΔΗΣ  ΒΟΡΙΔΗΣ</Parlmember>: Για το κούρεμα, το έχετε πει κι εσείς αυτό;</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Θα σας πω εγώ για το κούρεμα.
Θα φέρνετε εσείς, κύριε Βορίδη, κάθε πρωί ένα αντίγραφο εδώ στη Βουλή, των τραπεζικών σας λογαριασμών να το δείχνετε, αφού λέτε συνεχώς ότι δεν θα σηκώσετε ούτε 1 ευρώ, ως εγγύηση, το είπατε -δεν ξέρω αν έχετε μικρούς ή μεγάλους λογαριασμούς- για να δούμε αν επίκειται κούρεμα ή όχι;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Για εμένα; Μετά χαράς.</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Γιατί κάποιοι πονηροί στην Κύπρο, του αδελφού κόμματός σας, το έκαναν αυτό, συμπεριλαμβανομένων και κάποιων συγγενών του Προέδρου της Κυπριακής Δημοκρατίας. Και πάρα πολλοί έκαναν αντίστοιχες ενέργειες κι εδώ με τα ομόλογα, τα οποία είχαν πάντοτε την εγγύηση του ελληνικού δημοσίου και μέχρι και μία μέρα, πριν γίνει το κούρεμα, τους λέγατε ότι δεν θα γίνει.
Κι επειδή όλα όσα έχετε υποσχεθεί είναι ψέματα ή γίνεται το ακριβώς αντίθετο, γιατί να σας πιστέψουμε –να το πάμε αλλιώς- ότι δεν θα γίνει κούρεμα; Εξάλλου και το προεκλογικό σας πρόγραμμα, τα δεκαοκτώ σημεία, λέει ακριβώς τα αντίθετα από όσα έχετε πράξει έως τώρα. 
Γιατί ο ελληνικός λαός να είναι σίγουρος ότι δεν θα γίνει κάποιο κούρεμα των καταθέσεων, σε όσους έχετε αφήσει καταθέσεις, διότι από τους περισσότερους τις έχετε πάρει με έμμεσους ή άμεσους τρόπους και είπατε «προκειμένου να μην καταστραφεί το τραπεζικό σύστημα». Ναι, καταστρέψατε την Ελλάδα, για να μην καταστραφεί το τραπεζικό σύστημα, το οποίο, ενώ έχει ευεργετηθεί τόσο πολύ, έχει πάρει δεκάδες δισεκατομμύρια ευρώ με διάφορες μορφές, με ανακεφαλαιοποίηση, με δάνεια, με το ένα και το άλλο και στην πραγματική οικονομία, στην αγορά δεν έχει ρίξει ούτε σεντ, όχι ευρώ. Ούτε σεντ!
Σας προκαλώ όποτε θέλετε -και το λέω δημόσια τώρα στην τηλεόραση- να πάμε παρέα, να κατεβούμε την Ερμού, να μιλήσουμε με τους καταστηματάρχες, να σας πάω στις βιοτεχνίες που είναι μέσα στην Αιόλου και στου Ψυρρή, να κατέβουμε στο Μοναστηράκι να δείτε τι θα σας πουν όλοι, ένας προς έναν. Όποτε θέλετε είμαι στη διάθεσή σας και να πάρουμε παρέα και τον Υπουργό Οικονομικών, που σιγά μην έρθει, αν κι εκεί υπάρχουν άλλοι κίνδυνοι, μαζί με τα ξερά να καίγονται και τα χλωρά -αν καταλαβαίνετε τι θέλω να πω.
Ήρθε και ο αξιαγάπητος Κοινοβουλευτικός Εκπρόσωπος του ΠΑΣΟΚ και μας είπε ότι πρέπει να εξηγηθεί το ζήτημα της βαθύτερης ύφεσης. Θα μπορούσε κάλλιστα να κοιταχθεί στον καθρέφτη αυτός και όλα τα στελέχη του ΠΑΣΟΚ, που επί δεκαετίες τώρα, κυβερνούσαν αυτόν τον τόπο, για να δουν ποιος είναι βασικός υπεύθυνος για αυτήν την ύφεση.
 Είπε ότι πρέπει να υπάρξει στήριξη στην επιχειρηματικότητα. Με τι; Με τα εκκαθαριστικά που ήδη άρχισαν να έρχονται; Με την προκαταβολή 70% του φόρου στους ελεύθερους επαγγελματίες; Με το γεγονός ότι οι τράπεζες έχουν κλείσει όλες τις στρόφιγγες και δεν υπάρχει δανειοδότηση για τίποτα; Με όλα αυτά θα υπάρξει στήριξη στην επιχειρηματικότητα;
 Με το γεγονός ότι θέλετε, ενώ ούτε ένας δεν θέλει, να ανοίξουν τα καταστήματα τις Κυριακές και επιμένετε, επειδή είναι οδηγία της τρόικας και λέτε ότι θα ισχύει για τα μικρά καταστήματα κι όχι για τα μεγάλα, τα πολυκαταστήματα και τους μεγάλους χώρους; Αυτό είναι ένα νομοσχέδιο που θα έρθει και που θα φέρετε και θα είναι μόνο για επτά μέρες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μου επιτρέπετε κι εμένα, κύριε Πρόεδρε, με την ανοχή σας.
 Ε, βέβαια, για τις καλές επτά μέρες να είναι ανοιχτά τα πολυκαταστήματα και όλο τον υπόλοιπο χρόνο οι μικροί, οι φουκαράδες να παλεύουν να κρατήσουν τα καταστήματά τους ανοιχτά, τα ήδη πεθαμένα καταστήματά τους. 
Είπε πάλι ο Κοινοβουλευτικός Εκπρόσωπος του ΠΑΣΟΚ ότι πρέπει να είμαστε συνεπείς με τις διαρθρωτικές αλλαγές. Ό,τι δεν πρόλαβαν να καταστρέψουν και να καταστρέψετε τόσα χρόνια, να τα αποτελειώσετε τώρα. Η συνέπειά σας να είναι στο έπακρο απέναντι σε όλους αυτούς οι οποίοι σας επιβάλλουν τι θα κάνετε.  
Και μη μου πείτε ότι δεν σας το επιβάλλουν! Εδώ ολόκληρος Πρωθυπουργός παρακαλεί να πέσει το ΦΠΑ στην εστίαση από το 23% στο 13%, στο 15%, στο 8%, στο 11%, κάτι που είναι απολύτως λογικό και επειδή κάποιος κ. Τόμσεν του λέει όχι, καθόμαστε με σταυρωμένα τα χέρια και βλέπουμε τους ανταγωνιστές μας να έχουν τουρισμό και εμείς να παλεύουμε να έχουμε τα πολυπόθητα δεκαεπτά εκατομμύρια τουρίστες, όπως λέτε. Θα δούμε στο τέλος, όταν θα κάνουμε ταμείο, πόσοι θα έρθουν και τι θα αφήσουν.
Είπε ο κύριος Κοινοβουλευτικός Εκπρόσωπος του ΠΑΣΟΚ πως γίνεται να συγκυβερνούν τα δύο κόμματα και ότι θα κριθούν γι’ αυτό.
Η κουτάλα δεν έχει φραγμούς, κύριε Βορίδη, στη συγκυβέρνηση. Το κοινό συμφέρον σας επιβάλλει, όπως είπε ο Κοινοβουλευτικός Εκπρόσωπος του ΠΑΣΟΚ -εννοώντας όχι όλης της πατρίδος μάλλον, αλλά το δικό σας κοινοβουλευτικό συμφέρον, των εταίρων- να παραμένετε συνεπείς στις απόψεις σας. Δεν υπάρχει καμμία προοπτική, δεν υπάρχει το βασικότερο όλων, που θα μπορούσε να λύσει και όλα τα υπόλοιπα προβλήματα, έστω και εν μέρει, δραστηριοποίηση της ελεύθερης οικονομίας, που τόσο πολύ αγαπάτε, της πρωτογενούς παραγωγής, των μικροβιοτεχνών, των μικροεμπόρων, των αγροτών, όλων αυτών οι οποίοι είναι οι βασικοί στυλοβάτες μιας οικονομίας και δεν είναι όλα αυτά τα τεράστια πολυκαταστήματα και οι πολυεθνικές, τις οποίες φέρνετε και τις υπερασπίζεστε με τέτοια μανία και που δεν φορολογούνται εν τέλει, διότι κάπου αλλού θα φορολογηθούν και όχι στην Ελλάδα.
Τι να πρωτοθυμηθούμε! Θα μπορούσαμε να μιλάμε για ζητήματα ασυνέπειας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Παρακαλώ.
Έχουμε φέρει και μία τροπολογία, κύριε Μαυραγάνη -νομίζω ότι σας έχουν ενημερώσει και οι καπνοπώλες- στην οποία τους είχατε αναφέρει ό,τι θα γίνει, σχετικά με την αύξηση του ποσοστού κέρδους τους, όχι με την αύξηση της τιμής των τσιγάρων ή των καπνικών προϊόντων. Με την πολύ μικρή μείωση του τεράστιου φόρου που έχετε επιβάλει, τόσα χρόνια, συνεχώς συμπιέζεται το κέρδος τους και έχει φτάσει να μην αποφέρει ουσιαστικά τίποτα. Είναι πολύ δίκαιο, σύμφωνα με τα όσα τους έχετε πει εσείς, και πιστεύουμε ότι αυτή η συγκεκριμένη τροπολογία θα περάσει.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Τσούκαλης.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, το παρόν νομοσχέδιο είναι μία πρώτης τάξεως ευκαιρία, προκειμένου η Δημοκρατική Αριστερά να τοποθετηθεί για την επόμενη μέρα. Είναι μία πρώτης τάξεως ευκαιρία, γιατί ο κύριος κορμός του αφορά ενσωμάτωση μιας κοινοτικής οδηγίας.
Είναι ευκαιρία λοιπόν, η Δημοκρατική Αριστερά να διατυπώσει την άποψή της, ότι δεν αφίσταται ούτε κατ’ ελάχιστον, από τη βασική θέση την οποία εκφράζει από την ίδρυσή της, αλλά και από τη συμμετοχή της στην Κυβέρνηση, ότι ο μόνος δρόμος, προκειμένου η χώρα να εξέλθει αλώβητη, να εξέλθει συγκροτημένα από αυτήν την απίστευτη κρίσην είναι ο ευρωπαϊκός δρόμος, ότι η επίλυση του τεράστιου ευρωπαϊκού προβλήματος -το οποίο περιγράφεται και στη συγκεκριμένη οδηγία, αλλά και στα συμπεράσματα που συνοδεύουν τη συγκεκριμένη οδηγία- θα είναι και λύση για τη χώρα.
Δεν υπάρχει άλλη επιλογή, κυρίες και κύριοι συνάδελφοι. Η Δημοκρατική Αριστερά έκανε δύο βασικές επιλογές τον τελευταίο χρόνο, δύο επιλογές κρίσιμες, δύο επιλογές τις οποίες εξακολουθούμε να θεωρούμε επιλογές υπευθυνότητας. Η πρώτη επιλογή ήταν η συμμετοχή της στην Κυβέρνηση και επί ένα χρόνο, η κατάθεση της συγκεκριμένης πολιτικής της και η δεύτερη επιλογή είναι η επιλογή των προηγούμενων ημερών, η επιλογή δηλαδή διαχωρισμού της θέσης μας σε σχέση με την Κυβέρνηση στην οποία συμμετείχαμε.
Η εκτίμησή μας, κυρίες και κύριοι συνάδελφοι, είναι ότι το αμέσως επόμενο διάστημα θα φανεί κατά πόσο είχαμε δίκιο ή όχι στην επιλογή μας. Ευχόμαστε κάτι στην Κυβέρνηση -και βεβαίως, δεν θα μπορούσε κανένας να μην ευχηθεί σε μία Κυβέρνηση αυτήν την περίοδο καλή επιτυχία- ότι ό,τι δεν καταφέραμε ως Δημοκρατική Αριστερά, να το καταφέρουν δύο κόμματα που έχουν παραμείνει, δηλαδή να ξανακαταστήσουν τη συγκεκριμένη Κυβέρνηση, Κυβέρνηση εθνικής ευθύνης, όχι Κυβέρνηση κομματική.
Οι επιφυλάξεις μας εξακολουθούν να παραμένουν. Τώρα που η κρίσιμη απόφαση αφορά την κατεύθυνση που πρέπει να πάρει το καταπονημένο σκάφος της χώρας, δηλαδή τώρα που χρειάζεται να περιγράψουμε με σαφήνεια τι κοινωνία θέλουμε να διαμορφώσουμε τα επόμενα χρόνια, ποιους συσχετισμούς θέλουμε σ’ αυτήν εδώ τη χώρα, ποιος θα απολαύσει το προϊόν της όποιας ανάπτυξης, τώρα είναι το κρίσιμο σημείο, προκειμένου να αναδειχθούν και να αντιπαλέψουν οι διαφορετικές ιδεολογικοπολιτικές απόψεις. 
Η εκτίμησή μας λοιπόν, ήταν ότι αυτήν την κρίσιμη περίοδο, τώρα που αρχίζει να λειτουργεί σ’ αυτό το επίπεδο η Κυβέρνηση και τα κόμματα της Κυβέρνησης, φάνηκαν τα μεγάλα προβλήματα. 
Για ποιο λόγο, κυρίες και κύριοι συνάδελφοι, θέλω να χρησιμοποιήσω το παρόν νομοσχέδιο, προκειμένου να καταλήξουμε σχετικά με το ποιο είναι το πρόβλημα της χώρας; Στα αποτελέσματα της Συνόδου Κορυφής της 23ης Μαΐου του περασμένου μήνα, στην παρουσίαση που έκανε ο Πρόεδρος του Ευρωπαϊκού Κοινοβουλίου, ο κ. Σουλτς, ανέφερε κάτι χαρακτηριστικό. Είπε ότι αν τα ευρωπαϊκά όργανα επεδείκνυαν την ίδια αποφασιστικότητα που επέδειξαν στη διάσωση των τραπεζών για την αντιμετώπιση της ανεργίας και της φοροδιαφυγής, η Ευρώπη θα ήταν εντελώς διαφορετική απ’ αυτήν που είναι σήμερα. 
Οπωσδήποτε ευθύνες βαρύνουν και το σοσιαλδημοκρατικό κόμμα, βαρύνουν και τα άλλα ευρωπαϊκά κόμματα, αλλά η αναφορά του ήταν χαρακτηριστική. Βεβαίως ανεβίβασε και το ποσό της φοροδιαφυγής στο 1 τρισεκατομμύριο ευρώ που στοιχίζει στα κράτη-μέλη. Το τι σημαίνει 1 τρισεκατομμύριο ευρώ για μία ολόκληρη ήπειρο, η οποία στην κυριολεξία κλονίζεται επικίνδυνα και συθέμελα, γίνεται αμέσως κατανοητό από όλους.
Όμως πρέπει να πούμε και κάτι άλλο, το οποίο θέλω εδώ να το θέσω για άλλη μία φορά. Το μεγάλο πρόβλημα για τη χώρα, κυρίες και κύριοι συνάδελφοι, δεν αφορά μόνο τα κόμματα που συμμετείχαν στη συγκυβέρνηση ή που διατυπώνουν απόψεις της μίας ή της άλλης πλευράς. Αφορά και τα κόμματα της Αντιπολίτευσης. 
Όταν πρόκειται για ενσωμάτωση οδηγιών, πάντα έχω την προνοητικότητα ή επιδεικνύω την πρόνοια να ανατρέχω στα Πρακτικά του Ευρωπαϊκού Κοινοβουλίου, προκειμένου να καταδείξω το κατά πόσο είμαστε συνεπείς σ’ αυτά που λέμε έξω και σ’ αυτά που λέμε μέσα.
Η συζήτηση λοιπόν για τη συγκεκριμένη οδηγία, όπως έχει αποτυπωθεί στα Πρακτικά, είναι χαρακτηριστική. Απευθύνομαι στο ΣΥΡΙΖΑ και συγκεκριμένα στον Παναγιώτη Λαφαζάνη.
Διαβάζω τα εξής: 
«Νικόλαος Χουντής, εξ ονόματος της ομάδος.
Κύριε Πρόεδρε, δεν υπάρχει αμφιβολία ότι με τις εν λόγω εκθέσεις, γίνεται μία θετική προσπάθεια, για να δημιουργηθεί ένα νομοθετικό πλαίσιο, όσον αφορά τη διοικητική συνεργασία σε επίπεδο Ευρωπαϊκής Ένωσης στα θέματα της άμεσης και έμμεσης φορολογίας, εκτός βεβαίως από τον τομέα του ΦΠΑ και τον ειδικό φόρο κατανάλωσης που δεν περιέχονται εκεί».
Είναι ένα θετικό βήμα…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ποιος το λέει αυτό;</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ο Νίκος Χουντής. Αναφέρομαι στα Πρακτικά. 
Μάλιστα δεν χρειάζεται να διαβάσω και τα υπόλοιπα, όπου ουσιαστικά ο Νίκος Χουντής κάνει δημιουργικές προτάσεις, προκειμένου να βελτιωθεί η οδηγία. Δεν χρειάζεται να σας αναφέρω τη θέση των Πρασίνων, η οποία είναι λίγο-πολύ στο ίδιο επίπεδο, όπως και των Σοσιαλδημοκρατών. Με λίγα λόγια, αυτή η οδηγία επικυρώθηκε ομόφωνα από το Ευρωκοινοβούλιο.
Γιατί επικυρώθηκε; Επειδή διατυπώνει την αυτονόητη απαίτηση, δηλαδή τη συνεργασία μεταξύ των κρατών, όσον αφορά τον εντοπισμό της μεγάλης φοροδιαφυγής. Είναι πλήρης η οδηγία; Όχι. Δεν περιλαμβάνει πολλές πλευρές, όπως το ΦΠΑ, την απάτη δηλαδή, στο ΦΠΑ και κάποιους άλλους τομείς.
Όμως σε σχέση με την νέα οδηγία, η οδηγία 77 είναι σαφώς καλύτερη. Ήρθε καθυστερημένα για την Ευρώπη, το 2011. Και αυτό είναι καταδικαστέο. Αυτό δείχνει τα αργά αντανακλαστικά της Ευρώπης. Όμως δεν μπορούμε να λέμε ότι επειδή δεν περιλαμβάνει και τα υπόλοιπα, την καταψηφίζουμε.
Και θέλω να πω και κάτι άλλο απευθυνόμενος τώρα προς την Κυβέρνηση. Τα συμπεράσματα τι λένε, σε σχέση με το συγκεκριμένο πλαίσιο, για να δείτε και εμείς πόσο καθυστερημένοι είμαστε. Όσον αφορά τη φορολογία, το πρώτο συμπέρασμα είναι, ότι θα δοθεί προτεραιότητα στις προσπάθειες επέκτασης της αυτόματης ανταλλαγής πληροφοριών σε επίπεδο Ευρωπαϊκής Ένωσης και παγκόσμιο επίπεδο. 
Στο επίπεδο της Ευρωπαϊκής Ένωσης, η επιτροπή σκοπεύει να προτείνει τον Ιούνιο -τώρα, δηλαδή, είμαστε σε φάση διαμόρφωσης- τροποποίηση της οδηγίας για τη διοικητική συνεργασία, προκειμένου η αυτόματη ανταλλαγή πληροφοριών να καλύπτει κάθε πηγή του εισοδήματος, δηλαδή τη στιγμή που ενσωματώνουμε τη συγκεκριμένη οδηγία και βεβαίως, ίσως να μην προλάβουμε να την εφαρμόσουμε ούτε κατ’ ελάχιστον, έρχεται νέα οδηγία. Αυτό καταδεικνύει και τις τεράστιες καθυστερήσεις που έχει η χώρα, όσον αφορά το πλαίσιο αντιμετώπισης της φοροδιαφυγής. 
Κύριε Υπουργέ, η Μίνα Ξηροτύρη στην τοποθέτησή της είπε κάτι πάρα πολύ απλό. Είπε ότι αυτήν τη στιγμή, η Κυβέρνηση έχει όλα τα θεσμικά εργαλεία, προκειμένου να αντιμετωπίσει αποτελεσματικά τη φοροδιαφυγή. Το ερώτημα είναι το εξής: Σε ποιο επίπεδο υλοποίησης έχουμε φτάσει, ούτως ώστε να λέμε ότι πραγματικά αυτά τα θεσμικά εργαλεία είναι αποτελεσματικά; 
Δηλαδή, αυτό που περιμέναμε από την τοποθέτησή σας σήμερα, ήταν να πείτε ότι σε σχέση με αυτά που προτείνει η οδηγία, σε σχέση με τις υποχρεώσεις και δεσμεύσεις που αναλαμβάνει η χώρα σε σχέση με την οδηγία και ως ισότιμο κράτος-μέλος της Ευρωπαϊκής Ένωσης και της Ευρωζώνης, εμείς έχουμε φτάσει σε αυτό το επίπεδο. Να πείτε ότι χρειάζεται να κάνουμε αυτά, ότι έχουμε αυτά τα ελλείμματα. Αυτό δεν το ακούσαμε. 
Ξέρετε πάρα πολύ καλά ότι και με τις συστηματικές ερωτήσεις που απευθύναμε στο οικονομικό επιτελείο, τέτοιου είδους απολογισμό θέλουμε να ακούσουμε. Δυστυχώς, δεν ακούμε τέτοιου είδους απολογισμό.
Και θέλω να πω από αυτό το Βήμα, ότι όσο κατηγορούνται για αμέλειες άλλα Υπουργεία της παρούσας Κυβέρνησης, για πράγματα τα οποία δεν έκαναν, καλώς ή κακώς, υπάρχει τεράστιο έλλειμμα και σε άλλα χαρτοφυλάκια υπουργικά. Θα ήθελα να θυμίσω ότι η επόμενη αξιολόγηση της τρόικας πρόκειται να γίνει και στη φοροδιαφυγή. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Και να θέσω και το άλλο ερώτημα, κύριε Υπουργέ: Την αυτοματοποίηση, όσον αφορά τη διασταύρωση και την αξιολόγηση των στοιχείων σε επίπεδο Ευρώπης, πόσο την έχουμε πετύχει στο εσωτερικό; Παραδείγματος χάριν, σε τι επίπεδο ετοιμότητας είναι τα ηλεκτρονικά συστήματα της χώρας, ούτως ώστε να συνεργάζονται μεταξύ τους, να διασταυρώνουν, να αξιολογούν και να διατυπώνουν το τελικό τους συμπέρασμα; Παραδείγματος χάριν, τα συστήματα «ΕΛΕΓΞΙΣ», «TAXIS», «ICIS», τα συστήματα των ασφαλιστικών οργανισμών, των οργανισμών κοινής ωφέλειας, των τραπεζών, κατά πόσο είναι έτοιμα και συνεργάζονται μεταξύ τους, ούτως ώστε να δίνουν με αυτοματοποιημένο τρόπο τα στοιχεία;
Αυτά είναι ερωτήματα, που είναι πολύ επείγοντα αυτήν την περίοδο, αφού έχουν σχέση με το μέλλον της χώρας. Εδώ λοιπόν, οι απαντήσεις πρέπει να είναι πάρα, μα πάρα πολύ σαφείς. 
Και κλείνω, κυρίες και κύριοι συνάδελφοι, όσον αφορά το άρθρο 56 και άκουσα και τον κ. Βορίδη που μίλησε γι’ αυτό. Βέβαια θα έχω τη δυνατότητα να μιλήσω και αύριο, όσον αφορά αυτό το άρθρο. 
Το πρόβλημα λοιπόν, κύριε Βορίδη, δεν είναι στο κατά πόσο δεν διώκονται για την έκφραση γνώμης τα μέλη του Νομικού Συμβουλίου του Κράτους, όπως και του Συνηγόρου του Πολίτη. Το πρόβλημα συνίσταται στο ότι έτσι, όπως είναι η διατύπωση, υπάρχει μια αμφιβολία εάν αφορά όλα τα αδικήματα, εκτός από αυτά τα οποία εξαιρούνται, όσον αφορά τη δίωξη. Λέω, δηλαδή, το εξής. Ωραία, η διατύπωση μιας γνώμης δεν διώκεται. Εάν όμως, αποδειχθεί ότι αυτή η γνώμη ήταν υποβολιμαία, εάν αυτή η γνώμη διατυπώθηκε κατόπιν παρέμβασης εξωθεσμικών παραγόντων και επηρεάστηκε, εκεί τότε τι λέμε;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εκεί έχεις δωροδοκία.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Μπορεί να μην υπάρχει συγκεκριμένη δωροδοκία, αλλά μπορεί να υπάρχουν άλλου είδους εξαρτήσεις ή οτιδήποτε άλλο. Με λίγα λόγια, θέλω να πω ότι θα πρέπει να είμαστε πολύ προσεκτικοί στη διατύπωση. 
Και επειδή, κύριε Υφυπουργέ, απ’ ότι έχω υπ’ όψιν μου, είστε και νομικός, θα πρέπει αυτή η διατύπωση να γίνει με τέτοιο τρόπο –και εδώ σας το επισημαίνει και το Επιστημονικό Συμβούλιο της Βουλής- ώστε να είναι σωστή. Διότι ναι μεν, πρέπει να είναι απηλλαγμένη από το φόβο και την ανασφάλεια της διατύπωσης της σωστής επιστημονικής γνώσης, αλλά δεν μπορεί η κατάσταση να είναι ασύδοτη. 
Σας ευχαριστώ πολύ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε πολύ, κύριε συνάδελφε.
Το λόγο έχει για δώδεκα λεπτά ο Κοινοβουλευτικός Εκπρόσωπος του ΚΚΕ κ. Νικόλαος Καραθανασόπουλος.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε. 
Το παρόν σχέδιο νόμου συζητιέται υπό τη σκέπη και το πρίσμα του νέου κυβερνητικού σχήματος, με το οποίο έχουμε αλλαγή προσώπων, αλλά όχι αλλαγή πολιτικής. Άλλωστε αυτό το νέο κυβερνητικό σχήμα φιλοδοξεί να έχει μεγαλύτερη αποτελεσματικότητα και ταχύτητα στην υλοποίηση της κυβερνητικής πολιτικής, δηλαδή της πολιτικής που αποσκοπεί στο να διαχειριστεί την καπιταλιστική κρίση, στοχοποιώντας τα λαϊκά στρώματα και οδηγώντας τα στη φτωχοποίηση, στο όνομα της σωτηρίας των μονοπωλιακών ομίλων, οι οποίοι όχι μόνο μένουν στο απυρόβλητο, αλλά τυγχάνουν και μεγαλύτερης στήριξης. 
Και από αυτήν την άποψη, τα νέα μέτρα που θα ακολουθήσουν, αφορούν είτε τη νέα φορολογική επιδρομή στα ακίνητα, το νέο φορολογικό σύστημα, τις ανατροπές στο ασφαλιστικό και τη μείωση των συντάξεων, είτε τους πλειστηριασμούς της πρώτης κατοικίας και τη σταδιακή τους αποδέσμευση και τις κατασχέσεις των περιουσιακών στοιχείων από κράτος και τράπεζες. Διαμορφώνει, δηλαδή, ένα επώδυνο περιβάλλον για τον τρόπο διαβίωσης της λαϊκής οικογένειας, αλλά ταυτόχρονα και για τη διαμόρφωση των προϋποθέσεων για την καπιταλιστική ανάπτυξη, μέσα από την προώθηση των μεταρρυθμίσεων, όπως τις ονομάζετε. 
Πρόκειται για μεταρρυθμίσεις οι οποίες δεν είναι ουδέτερες, αλλά απλώς θέλουν να προσαρμόσουν ακόμα περισσότερο το κράτος και τους μηχανισμούς του, τους φορείς του κράτους, στις ανάγκες και στην ικανοποίηση των μονοπωλιακών αναγκών, επιδεινώνοντας ακόμα περισσότερο τη θέση των εργαζομένων σ’ αυτούς και δυσχεραίνοντας ακόμα περισσότερο τη δυνατότητα ικανοποίησης των λαϊκών νοικοκυριών. Αυτός είναι ο χαρακτήρας, αυτό είναι το περιεχόμενο της Κυβέρνησης. 
Άρα αποτελεί –κάτι που εμείς λέμε πολύ καθαρά- συνέχιση της τρικομματικής κυβέρνησης. Άλλωστε και η ΔΗΜΑΡ δηλώνει ότι θα είναι συμπολιτευόμενη Αντιπολίτευση, συμφωνώντας με το περιεχόμενο και την ουσία της πολιτικής της Κυβέρνησης και διαφωνώντας με τα επιμέρους και τον τρόπο υλοποίησης. Όμως τι σημασία έχει αν οι απολύσεις γίνονται με πράξεις νομοθετικού περιεχομένου ή με νόμους; Και στη μία και στην άλλη περίπτωση, απολύσεις είναι. 
Έτσι εμείς λέμε καθαρά ότι τα λαϊκά στρώματα δεν πρέπει να δείξουν καμμία αναμονή και δεν πρέπει να δώσουν καμμία πίστωση χρόνου. Κι αυτό γιατί –εμείς το λέμε καθαρά- η επιτυχία αυτής της δικομματικής Κυβέρνησης θα έχει ως αποτέλεσμα, τη δημιουργία νέων βασάνων για το λαό. 
Άλλωστε αυτή η συγκρότηση της νέας Κυβέρνησης είναι ενταγμένη στο συνολικότερο πλαίσιο, στο πλαίσιο της αναμόρφωσης, αναπαλαίωσης, κατά τη γνώμη μου, του πολιτικού σκηνικού. 
Η αναμόρφωση προσδιορίζεται από τρεις παράγοντες: Ο πρώτος είναι το αδιέξοδο και οι δυσκολίες που υπάρχουν στην αστική διαχείριση της καπιταλιστικής κρίσης. Το δεύτερο είναι η ανυπαρξία για μία λύση διεξόδου προς όφελος του λαού εντός των τειχών. Δεν υπάρχει τέτοια λύση εντός των τειχών προς όφελος του λαού. Το τρίτο είναι ο εγκλωβισμός της λαϊκής δυσαρέσκειας. 
Γι’ αυτόν ακριβώς τον λόγο και διαμορφώνονται οι προϋποθέσεις για ένα νέο διπολισμό, όπου ουσιαστικά θα έχουμε εναλλαγή από τη μια μεριά, του κεντροδεξιού πόλου με επικεφαλής τη Νέα Δημοκρατία και από την άλλη μεριά, του κεντροαριστερού πόλου με επικεφαλής το ΣΥΡΙΖΑ, εναλλαγή αυτών των δύο κομμάτων στην κυβερνητική διαχείριση, για να υλοποιήσουν -είτε ο ένας είτε ο άλλος- τις στρατηγικές επιλογές της άρχουσας τάξης, τις οποίες στρατηγικές επιλογές ούτε τώρα η Κυβέρνηση ούτε η Αξιωματική Αντιπολίτευση, αλλά και τα άλλα κόμματα τις αμφισβητούν και οι οποίες επιλογές συμβάλλουν στο να εντείνεται ακόμη περισσότερο η γενεσιουργός αιτία των προβλημάτων που αντιμετωπίζει η εργατική τάξη και ο λαός και η οποία οδηγεί συνεχώς στην επιδείνωση της θέσης τους, που δεν είναι τίποτε άλλο, παρά ο καπιταλιστικός χαρακτήρας της οργάνωσης της οικονομίας. 
Απ’ αυτήν την άποψη, αν κάτι προβάλλει ως αναγκαίο σήμερα, είναι ακριβώς η ανάγκη στήριξης, αποφασιστικής ενίσχυσης του διακριτού ρόλου του ΚΚΕ, το οποίο κινείται εκτός των τειχών, ως παράγοντας ανασύνταξης και αντεπίθεσης του λαϊκού κινήματος, για να αναδειχθεί το λαϊκό κίνημα καταλύτης των εξελίξεων, εξελίξεων συνολικότερης ρήξης και ανατροπής, σε επίπεδο εξουσίας και κατ’ επέκταση οικονομίας και κοινωνίας. 
Εμείς θεωρούμε ότι το συγκεκριμένο νομοσχέδιο που συζητάμε, δεν είναι αποσπασματικό. Εξυπηρετεί αυτήν τη γενικότερη φιλοσοφία που αναδείξαμε και πριν. Για παράδειγμα, στο ζήτημα της αντιμετώπισης της φοροδιαφυγής ενσωματώνει την ευρωπαϊκή οδηγία. 
Εμείς, ως κόμμα, δεν είμαστε δίγλωσσοι. Δεν έχουμε άλλη θέση στο Ευρωπαϊκό Κοινοβούλιο και άλλη θέση στο ελληνικό. Έχουμε μια σταθερή άποψη και αντίληψη. Και το έχουμε αυτό, γιατί θεωρούμε ότι είναι υποκριτικό και αναποτελεσματικό το ενδιαφέρον της Ευρωπαϊκής Ένωσης για την περιστολή της φοροδιαφυγής. Μάλιστα οι όποιες προσπάθειες έχουν γίνει κατά καιρούς και στην Ελλάδα, αλλά και όχι μόνο, για να αντιμετωπιστεί η φοροδιαφυγή, ήταν πρόσχημα, για να κλιμακώσουν μια νέα φοροεπιδρομή απέναντι στα λαϊκά στρώματα. 
Βεβαίως όλοι την ξορκίζουν τη φοροδιαφυγή: και η Κυβέρνηση και η Αντιπολίτευση. Όλοι λένε ότι θέλουν να την πατάξουν. Όμως κανείς δεν προσπαθεί να ακουμπήσει την αιτία της φοροδιαφυγής. Γιατί βεβαίως η αιτία της φοροδιαφυγής δεν είναι η ελληνική ιδιομορφία. Ούτε αποτελεί ελληνική ιδιομορφία η φοροδιαφυγή. Ούτε είναι η αναποτελεσματικότητα των φοροελεγκτικών και φοροεισπρακτικών μηχανισμών. Αν ήταν έτσι τα πράγματα, δεν θα είχαμε μόνο ελληνική ιδιομορφία. Όμως η φοροδιαφυγή αποτελεί χαρακτηριστικό γνώρισμα του σύγχρονου αναπτυγμένου καπιταλιστικού κόσμου. 
Απ’ αυτήν την άποψη λοιπόν, η φοροαπαλλαγή, η φοροαποφυγή, η φοροδιαφυγή του μεγάλου κεφαλαίου αποτελούν σημαντικό συντελεστή στήριξης του καπιταλιστικού κέρδους. Γι’ αυτό και υπάρχει. 
Άλλωστε ο καπιταλιστικός ανταγωνισμός, ο αυξημένος καπιταλιστικός ανταγωνισμός διαμορφώνει και το έδαφος για το φορολογικό ανταγωνισμό, τον οποίο δεν αμφισβητείτε, με αποτέλεσμα όλο και μεγαλύτερα  μέτρα φοροελάφρυνσης της δράσης των επιχειρηματικών ομίλων: μειώσεις των συντελεστών, ειδικά φορολογικά καθεστώτα για τομείς του κεφαλαίου. Αυτό έχει ως αποτέλεσμα, η απώλεια εσόδων, η οποία υπάρχει για τον κρατικό προϋπολογισμό, να μεταφέρεται στις πλάτες των λαϊκών στρωμάτων. 
Άλλωστε απ’ αυτήν την άποψη, δεν είναι τυχαία η ταύτιση ανάμεσα στην Κυβέρνηση και στην Αξιωματική Αντιπολίτευση –και όχι μόνο- θεωρώντας ότι το φορολογικό σύστημα αποτελεί και παράγοντα στήριξης των επενδύσεων, το οποίο βεβαίως διαμορφώνει τους όρους και τις λογικές μεγαλύτερης εξυπηρέτησης των αναγκών του κεφαλαίου. Και βεβαίως μέσα απ’ αυτήν τη διαδικασία του φορολογικού ανταγωνισμού διαμορφώνονται και νέες μορφές επιχειρηματικής  δράσης, όπως οι offshore εταιρείες, ακριβώς στην προσπάθεια να αποφύγουν τη φορολογική επιβάρυνση πολυεθνικές, μεγάλοι επιχειρηματικοί όμιλοι. 
Δεύτερος βασικός παράγοντας για τη φοροδιαφυγή, εκτός από τον καπιταλιστικό ανταγωνισμό, είναι και η απελευθέρωση της κίνησης κεφαλαίων και εμπορευμάτων, την οποία καθόρισε η Συνθήκη του Μάαστριχτ σε επίπεδο Ευρωπαϊκής Ένωσης. Αυτή η ελευθερία κίνησης κεφαλαίων, εμπορευμάτων, υπηρεσιών αλλά και εργαζομένων διευκολύνει και δημιουργεί πολύ ευνοϊκότερους όρους για την ύπαρξη φορολογικών παραδείσων.
Απ’ αυτήν την άποψη, υπάρχει ένα τεράστιο ερωτηματικό: Πώς αυτοί που συμφωνούν με τη Συνθήκη του Μάαστριχτ, την έχουν στηρίξει -και τις κατοπινές συνθήκες και στρατηγικές που εξειδικεύουν τη στρατηγική του Μάαστριχτ- μπορούν βάσιμα να λένε ότι θα πατάξουν τη φοροδιαφυγή; 
Γι’ αυτό εμείς λέμε ότι όλοι αυτοί που λέτε, είτε στην Κυβέρνηση είτε στην Αντιπολίτευση, ότι θα πατάξετε τη φοροδιαφυγή, ότι θα την αντιμετωπίσετε, από τη στιγμή που ορκίζεστε στον καπιταλιστικό τρόπο ανάπτυξης, από τη στιγμή που υπερασπίζεστε το καπιταλιστικό κέρδος, δεν πρόκειται ποτέ να αντιμετωπίσετε τη φοροδιαφυγή. Ενδεχόμενα, κατά διαστήματα, μπορεί να την περιορίζετε. Αλλά κοιτάξτε, το καπιταλιστικό σύστημα, το καπιταλιστικό κέρδος δεν πρόκειται ποτέ να γίνει ηθικό. Θα είναι πάντοτε ανήθικο, γιατί βασίζεται στην εκμετάλλευση ανθρώπου από άνθρωπο. 
Γι’ αυτό εμείς θεωρούμε υποκριτικό το ενδιαφέρον της Κυβέρνησης και των υπόλοιπων κομμάτων της Αντιπολίτευσης για την πάταξη της φοροδιαφυγής.
Κατά τη γνώμη μας, ο μόνος τρόπος, ο μόνος δρόμος για να αντιμετωπιστεί ή για να ξεκινήσει η αντιμετώπιση της φοροδιαφυγής, είναι ο δρόμος ο οποίος συμβαδίζει αρμονικά με την πορεία σύγκρουσης, ανειρήνευτης σύγκρουσης, ταξικής σύγκρουσης με το καπιταλιστικό κέρδος και τα συμφέροντα και τη δράση των πολυεθνικών και των μονοπωλιακών ομίλων.
Βεβαίως υπάρχουν και μία σειρά από άλλες ρυθμίσεις, όπως για την ΕΛΤΕ, για παράδειγμα. Θα συζητήσουμε αύριο τα ζητήματα στην κατ’ άρθρον συζήτηση.
Εδώ αν χρειάζεται κάπου να τοποθετηθούμε επί της αρχής και είναι ο μοναδικός λόγος για τον οποίο θα μπορούσαμε ως ΚΚΕ να καταψηφίσουμε το παρόν σχέδιο νόμου επί της αρχής, είναι στις διατάξεις, οι οποίες έχουν να κάνουν με το Νομικό Συμβούλιο του Κράτους κι άμα θέλετε, αποτελεί και τον καθρέπτη της φιλοσοφίας της κυβερνητικής πολιτικής. 
Ποιες είναι αυτές οι αντιδραστικές αλλαγές τις οποίες κάνετε; Όχι βεβαίως ότι το Νομικό Συμβούλιο του Κράτους είναι ένας ανεξάρτητος οργανισμός. Εξυπηρετούσε την εκάστοτε κυβερνητική πολιτική. Εξυπηρετούσε τις στρατηγικές επιλογές της αστικής τάξης. Αλλά τώρα η δράση του γίνεται ακόμη πιο αντιδραστική. 
Γιατί το κάνετε αυτό στο όνομα του εκσυγχρονισμού της λειτουργίας του Νομικού Συμβουλίου του Κράτους; Για να αντιστοιχηθεί το Νομικό Συμβούλιο του Κράτους στις σύγχρονες μεταβολές του ίδιου του αστικού κράτους, στις σύγχρονες αλλαγές των προτεραιοτήτων των επιχειρηματικών ομίλων, που καθορίζονται από τις στρατηγικές επιλογές. Απ’ αυτήν την άποψη λοιπόν, προσαρμόζετε το Νομικό Συμβούλιο του Κράτους στις νέες ανάγκες, όπως για παράδειγμα τις ιδιωτικοποιήσεις, τις συμπράξεις δημόσιου και ιδιωτικού τομέα.
Έτσι εμείς, θέλουμε να τονίσουμε τέσσερα ζητήματα για το συγκεκριμένο: 
Πρώτο ζήτημα: Γίνεται ακόμη πιο προεδροκεντρικό. Αυξάνονται οι αρμοδιότητες του Προέδρου, ο οποίος διορίζεται από την Κυβέρνηση.
Δεύτερο ζήτημα: Εξομοιώνει με εκτελεστό τίτλο τις συγκεκριμένες από τον Υπουργό Οικονομικών γνωμοδοτήσεις του Νομικού Συμβουλίου του Κράτους. Τι σημαίνει αυτό; Όποια γνωμοδότηση εγκριθεί από τον Υπουργό Οικονομικών, είναι νόμος, ισοδυναμεί με δικαστική απόφαση. Άρα φανταστείτε εάν αυτό ίσχυε την εποχή των γνωμοδοτήσεων για το γνωστό Βατοπέδι.
Τρίτο ζήτημα: Διαμορφώνει τις προϋποθέσεις απαλλαγής των μελών του Νομικού Συμβουλίου του Κράτους, για τη γνώμη και την πράξη κατά την άσκηση των καθηκόντων τους, δηλαδή τα μέλη του Νομικού Συμβουλίου, που σήμερα είναι υπόδικα για το Βατοπέδι, θα απαλλάσσονταν από τις κατηγορίες αυτές για τις γνωμοδοτήσεις τις οποίες έκαναν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Διευκολύνει ουσιαστικά, την ακόμη μεγαλύτερη σύμφυση του Νομικού Συμβουλίου του Κράτους με ιδιωτικοοικονομικά συμφέροντα. Γι’ αυτόν ακριβώς το λόγο και υπάρχουν αυτές οι αντιδραστικές αλλαγές.
Να τελειώσω, κύριε Πρόεδρε, με δύο ακόμη στοιχεία, κατά τη γνώμη μας, ιδιαίτερα σοβαρά, που αφορούν το άρθρο 65 και το άρθρο 67 παράγραφος 1, που δείχνουν ακριβώς την ταξική συγκρότηση αυτής της Κυβέρνησης. Εμείς δεν σας κατηγορούμε ότι δεν έχετε ταξικό κριτήριο. Έχετε και μάλιστα πολύ αναπτυγμένο.
Στο άρθρο 65 τι κάνετε; Δυσκολεύετε ακόμα περισσότερο τους όρους και τις προϋποθέσεις, για να πάρει κάποιος το επίδομα τέκνων, προσθέτοντας στο σύνολο του οικογενειακού εισοδήματος και τα διάφορα επιδόματα, τα οποία μπορεί κανείς να παίρνει είτε επειδή είναι άνεργος, είτε επειδή έχει άτομο με ειδικές ανάγκες, είτε για οποιονδήποτε άλλο λόγο. Άρα δυσκολεύετε τα πράγματα ακόμα περισσότερο γι’ αυτές τις περιορισμένες, ελάχιστες κατηγορίες που μπορούν να πάρουν το επίδομα τέκνου. 
Τι κάνετε με το άρθρο 67 παράγραφος 1; Όσον αφορά στις εγκριτικές πράξεις νηολόγησης πλοίων με ελληνική σημαία, τις προστατεύετε –ακούστε- από το άρθρο 13 του ν.δ. 2687/53, του σκανδαλώδους αυτού διατάγματος, που προστατεύει τις επενδύσεις και την προστασία του κεφαλαίου στο εξωτερικό. Μ’ αυτό το σκανδαλώδες άρθρο παρέχετε «γη και ύδωρ» μόνο και μόνο για να προσελκύσετε πλοία υπό την ελληνική σημαία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Πόσο περισσότερο, σκλαβοπάζαρα θα κάνετε τα πλοία, πόσα περισσότερα κίνητρα θα παρέχετε στους εφοπλιστές, τη στιγμή που οδηγείτε στην απόλυση και στην ανεργία εκατοντάδες χιλιάδες ναυτεργάτες;
Κύριε Πρόεδρε,  μετά απ’ όλα αυτά είναι προφανές ότι καταψηφίζουμε επί της αρχής αυτό το σχέδιο νόμου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε τον κύριο συνάδελφο.
Το λόγο έχει ο κύριος Υπουργός για ένα λεπτό και μετά ολοκληρώνουμε, αφού κανένας συνάδελφος δεν έχει ζητήσει να δευτερολογήσει. Άλλωστε και αύριο όποιος θέλει, θα έχει την ευκαιρία να τοποθετηθεί.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, θα είμαι πολύ σύντομος.
Επειδή ακούστηκαν προς το τέλος, κάποιες αιχμές για το Υπουργείο Οικονομικών, θα ήθελα να πω ότι και στην επερώτηση που συζητήθηκε την προηγούμενη Παρασκευή, έγινε μία παρουσίαση των ενεργειών τόσο σε νομοθετικό επίπεδο όσο και σε επίπεδο αναδιοργάνωσης της φορολογικής διοίκησης, με σκοπό την καταπολέμηση της φοροδιαφυγής. Μάλιστα είχα πει ότι μέσα στο 2013, θα είμαστε σε μία κατάσταση όπου θα έχουμε νομοθετικά αλλά και διοικητικά μία πλήρη εικόνα, μία πλήρη ολοκλήρωση όλης αυτής της προσπάθειας, προκειμένου να έχουμε αποτελέσματα. Συνεπώς αυτός ο μηδενισμός του έργου, τουλάχιστον από δικής μας πλευράς, δεν μας βρίσκει συμφώνους και το είπαμε αυτό στην επερώτηση που συζητήθηκε την Παρασκευή.
Θα πω κάτι τελευταίο: Ήμασταν αυτοί που τολμήσαμε να διορίσουμε γενικό γραμματέα εσόδων ανεξάρτητο και να θεσπίσουμε το θεσμό της ανεξαρτησίας του γενικού γραμματέα, για να μην υπάρχει καμμία σκιά παρέμβασης στο έργο της διοίκησης του φορολογικού μηχανισμού.
Επίσης θα ήθελα να πω ότι δεν θα πρέπει να ακούγονται κινδυνολογίες σε σχέση με τις καταθέσεις των Ελλήνων. Ως Κυβέρνηση, έχουμε πει κατ’ επανάληψη ότι σαφέστατα δεν υπάρχουν τέτοια θέματα.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Οικονομικών: «Ενσωμάτωση της Οδηγίας 2011/16/ΕΕ, ρύθμιση θεμάτων της Ε.Λ.Τ.Ε., αναμόρφωση Οργανισμού του Ν.Σ.Κ. και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο του Υπουργείου Οικονομικών: «Ενσωμάτωση της Οδηγίας 2011/16/ΕΕ, ρύθμιση θεμάτων της Ε.Λ.Τ.Ε., αναμόρφωση Οργανισμού του Ν.Σ.Κ. και άλλες διατάξεις» έγινε δεκτό επί της αρχής κατά πλειοψηφία. 
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 22.31΄ λύεται η συνεδρίαση για αύριο, ημέρα Τετάρτη 26 Ιουνίου 2013 και ώρα 10.00΄ με αντικείμενο εργασιών του Σώματος νομοθετική εργασία: συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Οικονομικών: «Ενσωμάτωση της Οδηγίας 2011/16/ΕΕ, ρύθμιση θεμάτων της Ε.Λ.Τ.Ε., αναμόρφωση Οργανισμού του Ν.Σ.Κ. και άλλες διατάξεις».
Ο</Speech> ΠΡΟΕΔΡΟΣ 					ΟΙ ΓΡΑΜΜΑΤΕΙΣ
Τελευταία Αποθήκευση:	2/7/2013 10:37:00 πμ
Εκτυπώθηκε:	1/7/2013 9:47:00 πμ</body>
</html>