<html><head><meta name="cp:revision" content="2"><meta name="date" content="2013-01-10T11:06:00Z"><meta name="Company" content="OTS"><meta name="Keywords" content=""><meta name="meta:word-count" content="25790"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-01-10T08:23:00Z"><meta name="Word-Count" content="25790"><meta name="dcterms:created" content="2013-01-10T11:06:00Z"><meta name="dcterms:modified" content="2013-01-10T11:06:00Z"><meta name="Last-Modified" content="2013-01-10T11:06:00Z"><meta name="Last-Save-Date" content="2013-01-10T11:06:00Z"><meta name="meta:character-count" content="139271"><meta name="Template" content="Normal.dot"><meta name="meta:save-date" content="2013-01-10T11:06:00Z"><meta name="dc:title" content="(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)"><meta name="Application-Name" content="Microsoft Office Word"><meta name="modified" content="2013-01-10T11:06:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-01-10T11:06:00Z"><meta name="Last-Printed" content="2013-01-10T08:23:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2013-01-10T11:06:00Z"><meta name="xmpTPg:NPages" content="1"><meta name="resourceName" content="7-1-2013.doc"><meta name="Last-Author" content="k.arapi"><meta name="w:comments" content=""><meta name="Character Count" content="139271"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)</head>
<body>ΣΥΝΕΔΡΙΑΣΗ 7-1-2013		ΣΕΛ. 6
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ϞΗ΄
Δευτέρα  7 Ιανουαρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Άδεια απουσίας της Βουλευτή κ. Α. Μάνη-Παπαδημητρίου, σελ. 
2. Ανακοινώνεται ότι ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης με επιστολή του προς τον Πρόεδρο της Βουλής κ. Ευάγγελο Μεϊμαράκη γνωστοποιεί ότι οι Βουλευτές κ.κ. Ο. Βουδούρης και Π. Μουτσινάς τίθενται σήμερα εκτός της Κοινοβουλευτικής Ομάδας της Δημοκρατικής Αριστεράς, σελ. 
3. Ανακοινώνεται η υπ’ αριθμ. 3110 από 31 Δεκεμβρίου 2012 πρόταση που κατέθεσαν 72 Βουλευτές των Κοινοβουλευτικών Ομάδων της Νέας Δημοκρατίας, του Πανελλήνιου Σοσιαλιστικού Κινήματος και της Δημοκρατικής Αριστεράς για σύσταση Ειδικής Κοινοβουλευτικής Επιτροπής προς διενέργεια προκαταρκτικής εξέτασης, κατά το άρθρο 86 παράγραφος 3 του Συντάγματος, τα άρθρα 153 επ. του  Κανονισμού της Βουλής και το άρθρο 5 του ν. 3126/2003 «Ποινική Ευθύνη των Υπουργών», όπως αυτό τροποποιήθηκε με το άρθρο 2 του ν. 3961/2011, σχετικά με την υπόθεση της παράδοσης ψηφιακού δίσκου (CD) από το γαλλικό Υπουργείο Οικονομικών στις ελληνικές αρχές με περιεχόμενο ηλεκτρονικά αρχεία με ονόματα Ελλήνων καταθετών στην Τράπεζα HSBC της Ελβετίας («λίστα Lagarde») και για την ενδεχόμενη τέλεση των αδικημάτων της νόθευσης εγγράφου (άρθρο 242 παράγραφος 2 και 3 του Ποινικού Κώδικα) και της παράβασης καθήκοντος (άρθρο 259 του Ποινικού Κώδικα) από τον πρώην Υπουργό Οικονομικών κ. Γ. Παπακωνσταντίνου., σελ. 
4. Ανακοινώνεται ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το νόμο περί &quot;Ποινικής  ευθύνης των Υπουργών&quot;, όπως ισχύει, δικογραφία κατά του Υπουργού Οικονομικών κυρίου Ιωάννη Στουρνάρα, σελ. 
5. Ανακοινώνεται η υπ’ αριθμόν 36 από 7 Ιανουαρίου 2013 πρόταση, που κατέθεσαν ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς / Ενωτικού Κοινωνικού Μετώπου κ. Αλέξης Τσίπρας και εβδομήντα Βουλευτές του Κόμματός του για σύσταση ειδικής κοινοβουλευτικής επιτροπής προς διενέργεια προκαταρκτικής εξέτασης, κατά το άρθρο 86 παράγραφος 3 του Συντάγματος, τα άρθρα 153 του Κανονισμού της Βουλής και το άρθρο 5 του ν. 3126/ 2003 «Ποινική ευθύνη των Υπουργών», όπως αυτό τροποποιήθηκε με το άρθρο 2 του ν. 3961/2011 και για την ενδεχόμενη τέλεση των αδικημάτων, που αφορούν την υπόθεση της επονομαζόμενης «λίστας Lagarde» από τους: Α) κ. Γεώργιο Παπακωνσταντίνου, πρώην Υπουργό Οικονομικών, για την ενδεχόμενη τέλεση των αδικημάτων: α) της υπεξαγωγής εγγράφου από υπάλληλο (άρθρο 242 παράγραφος 2 και 3 του Ποινικού Κώδικα σε συνδυασμό με τα άρθρα 94 και 98 του Ποινικού Κώδικα) β) της απιστίας στην υπηρεσία (άρθρο 256 παράγραφος γ΄ υποπαράγραφος β΄ του Ποινικού Κώδικα) γ) της παράβασης καθήκοντος (άρθρο 259 του Ποινικού Κώδικα) και δ) της πλαστογραφίας (άρθρο 216 του Ποινικού Κώδικα), σελ. 
6. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση επίκαιρης επερώτησης Βουλευτών της Κοινοβουλευτικής Ομάδας του Συνασπισμού Ριζοσπαστικής Αριστεράς / Ενωτικού Κοινωνικού Μετώπου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα Προγράμματα Κοινωφελούς Εργασίας, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση σχεδίου νόμου: 
Οι Υπουργοί Περιβάλλοντος, Ενέργειας και Κλιματικής Αλλαγής, Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων κατέθεσαν σχέδιο νόμου &quot;Διατήρηση ενός ελάχιστου επιπέδου αποθεμάτων αργού πετρελαίου ή/και προϊόντων πετρελαίου και άλλες διατάξεις (Εναρμόνιση του εθνικού δικαίου προς την Οδηγία 2009/119/ΕΚ)&quot;, σελ. 

ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ.
ΝΑΚΟΣ Α.
ΟΜΙΛΗΤΕΣ

Α. Επί προσωπικού θέματος:
ΒΟΥΛΤΕΨΗ Σ. , σελ.
ΜΠΑΡΚΑΣ Κ. , σελ.

Β. Επί της επίκαιρης επερώτησης:
ΒΟΥΛΤΕΨΗ Σ. , σελ.
ΚΑΝΕΛΛΟΠΟΥΛΟΥ Μ. , σελ.
ΚΑΡΑΓΙΑΝΝΙΔΗΣ Χ. , σελ.
ΚΑΤΣΩΤΗΣ Χ. , σελ.
ΜΗΤΡΟΠΟΥΛΟΣ Α. , σελ.
ΜΠΑΡΚΑΣ Κ. , σελ.
ΟΙΚΟΝΟΜΟΥ Β. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΤΡΑΤΟΥΛΗΣ Δ. , σελ.
ΧΑΪΚΑΛΗΣ Π. , σελ.
ΧΑΡΑΛΑΜΠΙΔΟΥ Δ. , σελ.
ΧΑΤΖΗΛΑΜΠΡΟΥ Β. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ϞΗ΄
Δευτέρα 7 Ιανουαρίου 2013
Αθήνα, σήμερα στις 7 Ιανουαρίου 2013, ημέρα Δευτέρα και ώρα 18.05΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΑΘΑΝΑΣΙΟΥ ΝΑΚΟΥ.
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
Κυρίες και κύριοι συνάδελφοι, πρώτα απ’ όλα να ευχηθούμε καλή χρονιά, γόνιμη κοινοβουλευτικά. Χρόνια πολλά στους εορτάζοντες! Ο επερωτών Αντιπρόεδρος της Βουλής κ. Ιωάννης Δραγασάκης απουσιάζει. Του ευχόμαστε χρόνια πολλά. 
Παρακαλείται η κυρία Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από την κ. Δέσποινα Χαραλαμπίδου, Βουλευτή Α΄ Θεσσαλονίκης, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Δικηγορικός Σύλλογος Βόλου αιτείται την τροποποίηση του εδαφίου 23α του άρθρου 3 του ν. 4092/2012, που αφορά την άσκηση ένδικων βοηθημάτων κατά πράξεων των κτηματικών υπηρεσιών.
2) Οι Βουλευτές, Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ και Νομού Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία  ο Σύλλογος Γονέων και  Κηδεμόνων Γυμνασίου και Λυκείου Σκοπέλου Νομού Μαγνησίας εκφράζει την αγανάκτησή του για τα οξυμένα προβλήματα των σχολείων της περιοχής, που αφορούν κυρίως ελλείψεις σε εκπαιδευτικό προσωπικό.
3) Ο Βουλευτής Ξάνθης κ. ΑΛΕΞΑΝΔΡΟΣ ΚΟΝΤΟΣ κατέθεσε αναφορά με την οποία  η Ένωση Απόστρατων Αξιωματικών Στρατού-Παράρτημα Ξάνθης επισημαίνει τη δυσχερή οικονομική κατάσταση στην οποία έχουν περιέλθει τα  μέλη της εξαιτίας υπέρμετρων περικοπών στις συντάξεις τους.
4) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Επαγγελματική-Επιστημονική Ένωση Τεχνολογικής Εκπαίδευσης Μηχανικών αιτείται τη συνδρομή της πολιτείας για την προστασία των επαγγελματικών δικαιωμάτων των ελεύθερων επαγγελματιών μηχανικών ΤΕΙ.
5) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία  το Σωματείο των Εργαζομένων στα Κέντρα Πρόληψης της Χρήσης Εξαρτησιογόνων Ουσιών αιτείται την επίλυση θέματος που αφορά την επιχορήγηση των κέντρων πρόληψης για το οικονομικό έτος 2013.
6) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία  η Συντονιστική Επιτροπή Αποστράτων Ενόπλων Δυνάμεων και Σωμάτων Ασφαλείας Νομού Καρδίτσας αιτείται την επανεξέταση του θέματος της μείωσης των συντάξεων των αποστράτων των Ενόπλων Δυνάμεων και των Σωμάτων Ασφαλείας.
7) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία  η Πανελλήνια Ομοσπονδία Ιδιοκτητών Κέντρων Ξένων Γλωσσών και ιδιοκτήτες Κέντρων Ξένων Γλωσσών της Μυτιλήνης αιτούνται την τροποποίηση των διατάξεων του ν. 4093/2012 που αφορούν στις προϋποθέσεις στέγασης των φροντιστηρίων ξένων γλωσσών.
8) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Πανελλήνια Ομοσπονδία Συμβασιούχων Πυροσβεστών Πυρόσβεσης Διάσωσης αιτείται την επίλυση θεσμικών και οικονομικών αιτημάτων των μελών της.
9) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  το Δημοτικό Συμβούλιο Πόρου επισημαίνει την ανάγκη πλήρωσης θέσεων προσωπικού στο Κέντρο Υγείας Γαλατά και το υπαγόμενο σε αυτό Περιφερειακό Ιατρείο Πόρου.
10) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  ο Σύλλογος για την Κυστική Ίνωση αιτείται την επανεξέταση των πινάκων που καταρτίσθηκαν βάσει των αποφάσεων των τμημάτων, σχετικά με την εισαγωγή ατόμων με κυστική ίνωση σε ΑΕΙ και ΤΕΙ της χώρας.
11) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία  ο Σύλλογος Γονέων και  Κηδεμόνων Δημοτικού Σχολείου και  Νηπιαγωγείων Κάσου διαμαρτύρεται για την έλλειψη διδακτικού προσωπικού στο δημοτικό σχολείο του νησιού.
12) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Δήμος Μαλεβιζίου Νομού Ηρακλείου αιτείται την άμεση κάλυψη των κενών θέσεων εκπαιδευτικού προσωπικού στο Γυμνάσιο Τυλίσου.
13) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αφορά στις συνθήκες που επικρατούν στα κρατητήρια της Αστυνομικής Διεύθυνσης Ηλείας.
14) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε δημοσίευμα εφημερίδας το οποίο αφορά καταγγελία του Δήμου Χερσονήσου για την πληρωμή των δημοσίων έργων.
15) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμαρχος Μήλου Νομού Κυκλάδων αιτείται τον ορισμό νέων οργάνων της Δημοτικής Αρχής, λόγω αύξησης του πληθυσμού του νησιού.
16) Ο Βουλευτής Φθιώτιδας κ. ΒΑΣΙΛΕΙΟΣ ΚΥΡΙΑΚΑΚΗΣ κατέθεσε αναφορά με την οποία  οι κ.κ. Τριαντάφυλλος Κονιάκος, Ευστάθιος Δρόλαπας, Κρυσταλλία Γάτου-Καμπεράκη και Αργυρούλα Καμπεράκη αιτούνται την επίσπευση του διαχειριστικού ελέγχου του ιδρύματος «Στάλλειου-Γάτειου Γηροκομείου και Χρονίων Παθήσεων» της Άμφισσας του Νομού Φωκίδας.
17) Ο Βουλευτής Άρτης κ. ΧΡΗΣΤΟΣ ΓΚΟΚΑΣ κατέθεσε αναφορά με την οποία  η Δημοτική Ενότητα Αγνάντων και ο Δήμος Κεντρικών Τζουμέρκων του Νομού Άρτας αιτούνται την επίλυση του θέματος της στέγασης του Ταχυδρομικού Καταστήματος Αγνάντων για τη συνέχιση της εύρυθμης λειτουργίας του.
18) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία  οι εργαζόμενοι στην Αποκεντρωμένη Διοίκηση Θεσσαλίας-Στερεάς Ελλάδας, στην Αποκεντρωμένη Διοίκηση Μακεδονίας-Θράκης και στην Περιφέρεια Θεσσαλίας αιτούνται την εξαίρεση των μεταταγέντων από την ανώνυμη εταιρεία «ΕΛΛΗΝΙΚΗ ΒΙΟΜΗΧΑΝΙΑ ΖΑΧΑΡΗΣ» από τις διατάξεις του ν. 4093/2012 «περί διαθεσιμότητας».
19) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία  η πρόεδρος του Συνδέσμου Κοινωνικών Λειτουργών Ελλάδος παραθέτει τις προτάσεις της σχετικά με την ψυχιατρική μεταρρύθμιση και προτείνει λύσεις για την αποκατάσταση των προβλημάτων των εργαζομένων των Δομών.
20) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αναβολή διενέργειας παιδικών χειρουργείων στο Νοσοκομείο Καλαμάτας.
21) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο Δήμαρχος Μαλεβιζίου Νομού Ηρακλείου αιτείται την άμεση κάλυψη των κενών θέσεων  εκπαιδευτικού προσωπικού στο Γυμνάσιο Τυλίσου.
22) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία  η Ένωση Ειδικών Φρουρών Κρήτης επισημαίνει σειρά θεμάτων  που αντιμετωπίζει ο συγκεκριμένος κλάδος, μεταξύ των οποίων ο ελλιπής εξοπλισμός και ορισμένα διαρθρωτικά θέματα, και αιτείται την επίλυσή τους.
23) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  η Πανελλήνια Ένωση Εργαζομένων ΟΤΑ για την αναγνώριση προϋπηρεσίας σε επιχειρήσεις ΟΤΑ αιτείται την επίλυση, με νομοθετική ρύθμιση, του θέματος της αναγνώρισης προϋπηρεσίας σε επιχειρήσεις στις οποίες οι ΟΤΑ κατέχουν ποσοστό 50% τουλάχιστον του εταιρικού κεφαλαίου.
24) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Εθνική Ομοσπονδία Τυφλών παραθέτει τις προτάσεις της για την επίλυση αιτημάτων των ατόμων με προβλήματα όρασης που αφορούν τον τρόπο και το ποσοστό φορολόγησής τους.
25) Η Βουλευτής Κοζάνης κ. ΡΑΧΗΛ ΜΑΚΡΗ κατέθεσε αναφορά με την οποία  η κ. Βασιλική Χουλιάρα αιτείται την επίλυση του θέματός της που αφορά την εξαίρεσή της από την αναγνώριση του πτυχίου ΠΕ, κατά τη διαδικασία μετάταξης βάσει του ν. 3920/2011, και την παραμονή της στην κατηγορία ΔΕ.
26) Η Βουλευτής Κοζάνης κ. ΡΑΧΗΛ ΜΑΚΡΗ κατέθεσε αναφορά με την οποία  ο κ. Βασίλειος Τσούγκας εκφράζει τη διαμαρτυρία του για την απόφαση μείωσης του ποσοστού αναπηρίας του, γεγονός που έχει ως επακόλουθο την αδυναμία του να καλύψει την ιατροφαρμακευτική του περίθαλψη.
27) Η Βουλευτής Κοζάνης κ. ΡΑΧΗΛ ΜΑΚΡΗ κατέθεσε αναφορά με την οποία  το Κέντρο Προστασίας Καταναλωτών   εκφράζει την έντονη διαμαρτυρία του για τις επικείμενες αυξήσεις στα τιμολόγια της ΔΕΗ.
28) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία  ο Δήμος Ασπροπύργου Νομού Αττικής αιτείται την ανάκληση της απόφασης μεταφοράς του ΙΚΑ Ασπροπύργου στο ΙΚΑ Ελευσίνας.
29) Ο Βουλευτής Αρκαδίας κ. ΚΩΝΣΤΑΝΤΙΝΟΣ ΖΑΧΑΡΙΑΣ κατέθεσε αναφορά με την οποία  το Εργατοϋπαλληλικό Κέντρο Αρκαδίας καταγγέλλει τη μη καταβολή των αποδοχών και του επιδόματος αδείας, από το Λιγνιτικό Κέντρο Μεγαλόπολης, σε εργαζόμενους που εκτελούν εργασίες για λογαριασμό και σε συνεργασία  με  τη ΔΕΗ ΑΕ.
30) Η Βουλευτής Δωδεκανήσου κ. ΤΣΑΜΠΙΚΑ (ΜΙΚΑ) ΙΑΤΡΙΔΗ κατέθεσε αναφορά με την οποία  ο κ. Μιχαήλ Μηνογιάννης, τ. διευθυντής Σχολής Πλοιάρχων Ασπροπύργου αιτείται την επανεξέταση της σειράς αξιολόγησης για το ζήτημα της πρόσληψής του ως ωρομίσθιου καθηγητή, ειδικότητας πλοιάρχου.
31) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία  ο Δήμος Μαλεβιζίου Νομού Ηρακλείου αιτείται την άμεση κάλυψη των κενών θέσεων εκπαιδευτικού προσωπικού στο Γυμνάσιο Τυλίσου.
32) Ο Βουλευτής Σερρών κ. ΘΕΟΦΙΛΟΣ ΛΕΟΝΤΑΡΙΔΗΣ κατέθεσε αναφορά με την οποία  ο κ. Ιωάννης Καφεστίδης αιτείται ενημέρωσης για την πορεία του ενεργειακού επενδυτικού προγράμματος «Ήλιος» και για τα αποτελέσματα της επιτροπής Συντονισμού και του επενδυτικού συμβούλου.
33) Ο Βουλευτής Σερρών κ. ΘΕΟΦΙΛΟΣ ΛΕΟΝΤΑΡΙΔΗΣ κατέθεσε αναφορά με την οποία  ο Σύνδεσμος Υπαλλήλων του Οργανισμού Εγγείων Βελτιώσεων Ανατολικής Μακεδονίας-Θράκης αιτείται την επίλυση του θέματος χορήγησης των αδειών χρήσης νερού άρδευσης.
34) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε δημοσίευμα εφημερίδας το οποίο αναφέρεται σε πρόταση επιδότησης του κόστους μεταφοράς προϊόντων από τα νησιά του νότου της Ευρώπης προς τις χώρες της Ευρωπαϊκής Ένωσης, με σκοπό την προώθηση των κρητικών προϊόντων διατροφής.
35) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία   αιτείται την προσθήκη διατάξεων στο ν. 4019/2011, έτσι ώστε να παρέχεται στους ΟΤΑ  η δυνατότητα να σχεδιάζουν και να υλοποιούν αυτοτελώς τοπικά προγράμματα κοινωνικής οικονομίας και νεανικής επιχειρηματικότητας.
36) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία   αιτείται την επίλυση του θέματος της διακίνησης κενών ρυμουλκούμενων επί ΦΔΧ αυτοκινήτων-οχημάτων του ίδιου ιδιοκτήτη εντός των λιμένων.
37) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά με την οποία  ο Δήμος Σικυωνίων Νομού Κορινθίας αιτείται χρηματοδότησης για την αποκατάσταση των ζημιών που προκλήθηκαν στην πόλη του Κιάτου από την πρόσφατη θεομηνία.
38) Ο Βουλευτής Πρεβέζης κ. ΚΩΝΣΤΑΝΤΙΝΟΣ ΜΠΑΡΚΑΣ κατέθεσε αναφορά με την οποία  το Σωματείο Πρώην Εργαζομένων στα «ΚΛΩΣΤΗΡΙΑ ΠΡΕΒΕΖΗΣ Α.Ε.» εκφράζει τη διαμαρτυρία του για την κατάργηση της ειδικής επιδοματικής ενίσχυσης του ΟΑΕΔ και αιτείται την επίλυση θέματος που αφορά την αναγνώριση πλασματικού χρόνου ασφάλισης.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Διονυσία Φεραδούρου αιτείται την άμεση στήριξη της πολιτείας για την επίλυση του θέματος της νοσηλείας του υιού της σε θεραπευτικό κέντρο του εξωτερικού. 
40) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία  η Πανελλήνια Ομοσπονδία Πυροσβεστών Πυρόσβεσης Διάσωσης αιτείται τη χορήγηση επιδόματος επικίνδυνης και ανθυγιεινής εργασίας και την επίλυση εργασιακών θεμάτων του κλάδου.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επικινδυνότητα του οδικού δικτύου της Πάτρας, από τη βόρεια έξοδο της πόλης μέχρι την προβλήτα του Ρίου.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε απόφαση του Αναπληρωτή Υπουργού Ανάπτυξης, Ανταγωνιστικότητας, Υποδομών, Μεταφορών και Δικτύων κ. Σταύρου Καλογιάννη σχετικά με την καταβολή αποζημίωσης στον κατασκευαστή του έργου Ε65.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Εμπορικής και Τουριστικής Ανάπτυξης Ανατολικής Αιγιάλειας εκφράζει την αντίθεσή του στη λειτουργία των καταστημάτων τις Κυριακές.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Συντονιστική Διοικούσα Επιτροπή υπέρ Πολύτεκνων Οικογενειών παραθέτει τις προτάσεις της στις διατάξεις του επικείμενου φορολογικού νομοσχεδίου που αφορούν τις πολύτεκνες οικογένειες.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι κυρίες Μαριλένα Κερανάκη-Κωττάκη και Μαρίνα Γιαννούλη εκφράζουν την αντίθεσή τους στην περικοπή του επιδόματος των τρίτεκνων οικογενειών.
46) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Παναγιώτης Αλεβιζάκης παραθέτει τις προτάσεις του σχετικά με το άρθρο 81 του σχεδίου νόμου «Κώδικας Φορολογίας Εισοδήματος Φυσικών και Νομικών Προσώπων» που αφορά την απελευθέρωση του επαγγέλματος του ορκωτού ελεγκτή.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η ΕΚΟ-ΑΕΙ Νέας Δημοκρατίας παραθέτει τις προτάσεις της για την τροποποίηση διατάξεων του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού, που αφορούν μέλη ΔΕΠ των ΑΕΙ.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Παναγιώτης Ξυπολιάς αιτείται ενημέρωσης για το γεγονός ότι δεν εφαρμόζεται διάταξη του ν. 3075/2002 που αφορά συνταξιοδότηση εκπαιδευτικών του ΟΑΕΔ.
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανεξάρτητη Κίνηση Στρατιωτικών  αιτείται την πάταξη κάθε φαινομένου διαφθοράς τόσο στο Μετοχικό Ταμείο Στρατού όσο και γενικά  στη Δημόσια Διοίκηση.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύνδεσμος Παραγωγών Ενέργειας με Φωτοβολταϊκά αιτείται την έκπτωση της εισφοράς 25%-30% επί του τζίρου, από τα έσοδα των εταιρειών των παραγωγών ενέργειας με φωτοβολταϊκά.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Συνδικάτο Εργαζομένων ΙΓΜΕ παραθέτει τις προτάσεις του επί διατάξεων του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης που αφορούν τη συγχώνευση φορέων του δημοσίου.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Αποφοίτων Εθνικής Σχολής Δημόσιας Διοίκησης και Αυτοδιοίκησης παραθέτει τις προτάσεις της, που αφορούν μεταρρυθμίσεις μηδενικού δημοσιονομικού  κόστους, που αποσκοπούν στην εξυγίανση της Δημόσιας Διοίκησης και την αντιμετώπιση των διαρθρωτικών προβλημάτων.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Φαρμακευτικός Σύλλογος Αχαΐας επισημαίνει τα σοβαρά προβλήματα που αντιμετωπίζει ο κλάδος των φαρμακοποιών και αιτείται την επίλυσή τους.
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αβέβαιη τύχη του Μουσείου της «ACHAIA CLAUSS» στην πόλη της Πάτρας.
55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη διαμαρτυρία των κατοίκων της Πάτρας για τις εργασίες των συνεργείων συντήρησης της γραμμής του τρένου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2214/26-09-2012 ερώτηση του Βουλευτή κ. Δαβάκη Αθανασίου δόθηκε με το υπ’ αριθμ. Δ14Α 1159998 ΕΞ 2012/8-11-2012 έγγραφο  από τον Υφυπουργό Οικονομικών  η ακόλουθη απάντηση:
2. Στην με αριθμό 3213/22-10-2012 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. Β13-199/22-11-2012 έγγραφο  από τον Υφυπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα τα εξής:
Ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης με επιστολή του γνωστοποιεί στον Πρόεδρο της Βουλής ότι οι Βουλευτές κ.κ. Οδυσσέας Βουδούρης και Παρίσης Μουτσινάς τίθενται από σήμερα εκτός της Κοινοβουλευτικής Ομάδας της Δημοκρατικής Αριστεράς. 
(Η προαναφερθείσα επιστολή έχει ως εξής:
(Να μπει η σελ. 5)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Οι Υπουργοί Περιβάλλοντος, Ενέργειας και Κλιματικής Αλλαγής, Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων κατέθεσαν σχέδιο νόμου: «Διατήρηση ενός ελάχιστου επιπέδου αποθεμάτων αργού πετρελαίου ή/και προϊόντων πετρελαίου και άλλες διατάξεις (Εναρμόνιση του εθνικού δικαίου προς την Οδηγία 2009/119/ΕΚ)».
Παραπέμπεται στην αρμόδια Διαρκή Επιτροπή.
Κυρίες και κύριοι συνάδελφοι, έχω την τιμή να ανακοινώσω στο Σώμα την υπ’ αριθμόν 3110 από 31 Δεκεμβρίου 2012 πρόταση που κατέθεσαν εβδομήντα δύο Βουλευτές των Κοινοβουλευτικών Ομάδων της Νέας Δημοκρατίας, του Πανελλήνιου Σοσιαλιστικού Κινήματος και της Δημοκρατικής Αριστεράς για σύσταση ειδικής κοινοβουλευτικής επιτροπής προς διενέργεια προκαταρκτικής εξέτασης, κατά το άρθρο 86 παράγραφος 3 του Συντάγματος, τα άρθρα 153 επ. του  Κανονισμού της Βουλής και το άρθρο 5 του ν. 3126/2003 «Ποινική ευθύνη των Υπουργών», όπως αυτό τροποποιήθηκε με το άρθρο 2 του ν. 3961/2011, σχετικά με την υπόθεση της παράδοσης ψηφιακού δίσκου (CD) από το γαλλικό Υπουργείο Οικονομικών στις ελληνικές αρχές με περιεχόμενο ηλεκτρονικά αρχεία με ονόματα Ελλήνων καταθετών στην Τράπεζα HSBC της Ελβετίας («λίστα Λαγκάρντ») και για την ενδεχόμενη τέλεση των αδικημάτων της νόθευσης εγγράφου (άρθρο 242 παράγραφος 2 και 3 του Ποινικού Κώδικα) και της παράβασης καθήκοντος (άρθρο 259 του Ποινικού Κώδικα) από τον πρώην Υπουργό Οικονομικών κ. Γεώργιο Παπακωνσταντίνου.
 Η πρόταση θα καταχωρισθεί στα Πρακτικά της σημερινής συνεδρίασης, θα τυπωθεί και θα διανεμηθεί στους Βουλευτές και θα εγγραφεί σε ειδική ημερήσια διάταξη, όπως ορίζει ο Κανονισμός της Βουλής. 
(H προαναφερθείσα πρόταση έχει ως εξής:
(Να μπουν οι σελ. 8 έως 20)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριοι συνάδελφοι, εισερχόμεθα στην ημερήσια διάταξη των 
ΕΠΕΡΩΤΗΣΕΩΝ
θα συζητηθεί η υπ’ αριθμόν 25/19/3-12-2012 επίκαιρη επερώτηση δεκαοκτώ Βουλευτών της Κοινοβουλευτικής Ομάδας του ΣΥΡΙΖΑ-ΕΚΜ, των κ.κ. Χρήστου Καραγιαννίδη, Ευαγγελίας Αμμανατίδου-Πασχαλίδου, Ηρώς Διώτη, Ιωάννη Δραγασάκη, Παναγιώτας Δριτσέλη, Μαρίας Κανελλοπούλου, Παναγιώτη Κουρουμπλή, Δημητρίου Κοδέλα, Βασιλείου Κυριακάκη, Χρήστου Μαντά, Μαρίας Μπόλαρη, Αλεξίου Μητρόπουλου, Γεωργίου Πάντζα, Στεφάνου Σαμοΐλη, Δημητρίου Στρατούλη, Δέσποινας Χαραλαμπίδου, Βασιλείου Χατζηλάμπρου και Κωνσταντίνου Μπάρκα, προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα Προγράμματα Κοινωφελούς Εργασίας.
Ο Κοινοβουλευτικός Εκπρόσωπος των Ανεξάρτητων Ελλήνων κ. Τέρενς Κουίκ γνωστοποιεί στο Σώμα ότι για τη συζήτηση της σημερινής επίκαιρης επερώτησης ορίζεται ως Κοινοβουλευτικός Εκπρόσωπος ο Βουλευτής κ. Παύλος Χαϊκάλης. 
Επίσης, η Γραμματέας και Πρόεδρος του Κομμουνιστικού Κόμματος Ελλάδας κ. Αλέκα Παπαρήγα ορίζει ως Κοινοβουλευτικό Εκπρόσωπο για τη συζήτηση της σημερινής επίκαιρης επερώτησης τον Βουλευτή Β΄ Αθήνας κ. Χρήστο Κατσώτη. 
Επίσης, ο Πρόεδρος της Κοινοβουλευτικής Ομάδας του ΣΥΡΙΖΑ κ. Αλέξης Τσίπρας ορίζει ως εισηγητή τον κ. Χρήστο Καραγιαννίδη και ως Κοινοβουλευτικό Εκπρόσωπο τον κ. Δημήτρη Στρατούλη.</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Οι άλλες Κοινοβουλευτικές Ομάδες δεν έχουν Κοινοβουλευτικό Εκπρόσωπο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μένουν ως έχουν, οι γνωστοί. Δεν ορίζουν άλλον. Εδώ γίνεται τροποποίηση.
Το λόγο έχει ο πρώτος επερωτών Βουλευτής κ. Χρήστος Καραγιαννίδης για δέκα λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Ευχαριστώ, κύριε Πρόεδρε. Να ευχηθώ κατ’ αρχάς χρόνια πολλά σε όλους όσοι και όλες όσες παρίστανται.
Θα ήθελα να μοιραστώ κάποιες σκέψεις, εισαγωγικά, από έναν πολύ καλό μου φίλο, τον Χρήστο Λάσκο, που έχει γράψει για το συγκεκριμένο ζήτημα κάποια πράγματα. «Επειδή τον τελευταίο καιρό αναδύονται πολλοί επίδοξοι ιστοριογράφοι της πολύ πρόσφατης ιστορίας μας, θα ήθελα να πάρω λίγο τα πράγματα από την αρχή. Τι συνέβη στην καμπή του 2009-2010; Είχαμε τη συνωμοσία ενός στενού οικογενειακού κύκλου και των παρατρεχάμενών του, ώστε να ευνοηθούν συγκεκριμένα προσωπικά συμφέροντα; Όσο και αν δεν έχω σε εκτίμηση την οικογένεια Παπανδρέου από τον Γέρο των Δεκεμβριανών μέχρι τους μετέπειτα παπατζήδες, με αποκορύφωμα ασυνάρτητης ανοησίας και ιδιοτέλειας την τελευταία φουρνιά, δεν νομίζω πως ήταν αυτό που παίχτηκε, αν και η διάσταση αυτή δεν πρέπει να διαγραφεί εντελώς σ’ αυτόν τον καιρό των δεκάδων λιστών.
Μήπως, όμως, έφτανε αυτή η ασυνάρτητη ανοησία, η οποία θα συνέβαλλε σίγουρα στον ενστερνισμό της λάθος ανάλυσης των αιτιών της κρίσης, για να εξηγήσει αυτό το πράγμα; Δεν το πιστεύω, στο μέτρο που η αστική εξουσία είναι ένα πλέγμα πολύ ισχυρότερο από την κυβερνητική κορυφή, με άλλα λόγια το πραγματικό κόμμα της αστικής τάξης, το καπιταλιστικό κράτος ολόκληρο και ταυτοχρόνως είναι αυτό που κάνει κουμάντο με τη δική του δομική λογική».
Γι’ αυτό κιόλας πολλοί από εμάς πάντοτε επιμέναμε πως πρώτος στόχος μιας κοινωνικής αλλαγής είναι ο ριζικός μετασχηματισμός της κρατικής μηχανής ή η καταστροφή και η ανασύστασή της προς εξυπηρέτηση άλλων συμφερόντων, ξένων προς αυτών που εσείς υπηρετείτε. Εκτός και αν πιστεύετε πως στις φορολογικές δηλώσεις τύπου «Βγενόπουλος 18.200 ευρώ», «Κόκκαλης 26.700 ευρώ», «Μάνεσης 30.700 ευρώ», «Αλαφούζος 29.160 ευρώ», δεν λείπουν κάποια μηδενικά. Θα μπορούσαμε να τους δώσουμε μέχρι και επίδομα θέρμανσης!
Η πρόθεση, λοιπόν, να αντικατασταθούν οι εργαζόμενοι από τους απασχολήσιμους, η ιδέα των χαμηλών ασφαλιστικών εισφορών στους νέους μαζί με την «ευελφάλεια» και τις αριστείες, οι επιτελεσμένες ιδιωτικοποιήσεις σχεδόν όλων των περιουσιακών στοιχείων του ελληνικού δημοσίου, δηλαδή ο σκληρός πυρήνας του επελαύνοντος παγκοσμιοποιημένου καπιταλισμού, είναι συνδεδεμένα κατ’ εξοχήν με τα ονόματα των προκατόχων σας αλλά και τα δικά σας.
Στην πραγματικότητα, λοιπόν, αυτά που μας συμβαίνουν από το 2000 και μετά δεν είναι παρά η παροξυσμική συνέχεια σε πολύ ευνοϊκές για το κεφάλαιο συνθήκες αυτής της πάγιας ταξικής στρατηγικής. Το είπαν, άλλωστε, και πολλές φορές από μόνοι τους ότι, αν δεν υπήρχε μνημόνιο, θα έπρεπε να το εφεύρουμε. 
Όσο, μάλιστα, αφορά τον ίδιο τον κ. Βρούτση είναι αμέτρητες οι δηλώσεις που έχει κάνει από την ανάληψη των καθηκόντων του πως «ασχέτως μνημονίων η εργασιακή νομοθεσία οφείλει να απλοποιηθεί», κοινώς οι εργαζόμενοι και οι εργαζόμενες να γίνουν πιο ανταγωνιστικοί, δηλαδή πιο φθηνοί, πιο επισφαλείς και πιο εκμεταλλεύσιμοι. 
Υπήρξαν θαυμαστά αταλάντευτοι όλοι αυτοί που κυβέρνησαν αυτόν τον τελευταίο καιρό, όταν χρειάστηκε να ασκήσουν την πιο άγρια καταστολή απέναντι στους «προνομιούχους» συντεχνίτες των 500 ευρώ ή στους «τεμπέληδες της εύφορης πλατείας». 
Δεν επρόκειτο, λοιπόν, για συνομωσία ούτε για βλακεία. Στο δράμα μας δεν πρωταγωνιστεί ούτε ο Ρασπούτιν ούτε ο Άβερελ Ντάλτον. Γι’ αυτό και η λύση του δράματος δεν βρίσκεται στην προσπάθεια να πειστούν οι κυρίαρχοι διαμορφωτές των συνθηκών να ασκήσουν σωστή οικονομική πολιτική. Αυτό που έχουμε και στο οποίο είμαστε μέρος είναι μια πολύ σκληρή ταξική σύγκρουση.
Όλα τα παραπάνω τα αναφέρω για να τονίσω πως η εφαρμοζόμενη ακραία νεοφιλελεύθερη πολιτική έχει έναν κύριο στόχο, την εσωτερική υποτίμηση της εργασίας, όπως λέμε εμείς, την ανταγωνιστικότητα, όπως την αποκαλείτε εσείς. Τα Προγράμματα Κοινωφελούς Εργασίας το επιβεβαιώνουν περίτρανα σε όσους από εμάς θεωρούμε ότι αυτήν τη στιγμή διεξάγεται ένας ανελέητος ταξικός πόλεμος εναντίον των εργαζομένων και της νεολαίας.
Συγκεκριμένα, αυτά τα προγράμματα αποτελούν σύγκλιση τριών κεντρικών μνημονιακών πολιτικών: Πρώτον, της εκτόξευσης της ανεργίας σε πρωτοφανή επίπεδα, ώστε να έχουμε φθηνό εργατικό δυναμικό, δεύτερον, της αξιοσημείωτα συχνής αλλαγής του νομικού πλαισίου λειτουργίας των εταιρειών προσωρινής απασχόλησης, οι οποίες, μάλιστα, αυξήθηκαν υπερβολικά μέσα στα δύο χρόνια των μνημονίων και τρίτον, μόλις το 2011 με το ν. 4019, της θέσπισης κοινωνικών συνεταιριστικών επιχειρήσεων, που θεωρούν ότι το 90% των ανέργων είναι ευάλωτες πληθυσμιακές ομάδες.
Αυτά, μαζί με τη διεύρυνση του ρόλου και της λειτουργίας των μη κυβερνητικών οργανώσεων, δημιουργούν το πλαίσιο υλοποίησης των Προγραμμάτων Κοινωφελούς Εργασίας. 
Αυτά συμβαίνουν αυτήν την ώρα που, ενώ έχετε χρησιμοποιήσει κατά κόρον αυτήν την εργασιακή επίθεση, μας λέτε ότι το κάνετε για τη μείωση της ανεργίας. Προσπαθείτε, δηλαδή, να μεταφέρετε την ευθύνη για την ύπαρξη της ανεργίας στους ίδιους τους ανέργους και τους εργαζόμενους, λέγοντάς μας ότι η ανεργία οφείλεται στην αντίσταση των εργαζομένων στην περικοπή των μισθών και των δικαιωμάτων τους. Την ίδια στιγμή η λύση που προτείνετε στο πρόβλημα αυτό, που οι πολιτικές σας διόγκωσαν, είναι οι ενεργητικές πολιτικές απασχόλησης, όπως τα Προγράμματα Κοινωφελούς Εργασίας, προγράμματα, δηλαδή, επιχορηγούμενα από την Ευρωπαϊκή Ένωση μέσω του ΕΣΠΑ με τις ασφαλιστικές, όμως, εισφορές να πληρώνονται από τον ΟΑΕΔ, με χρήματα, δηλαδή, που έχουν κρατηθεί από τις ασφαλιστικές εισφορές των εργαζομένων -τζάμπα δουλειά, δηλαδή- χωρίς επίδομα άδειας, χωρίς επίδομα γάμου, παιδιών, σπουδών, τριετίας, χωρίς επιδόματα εορτών, με αμοιβή 25 ευρώ την ημέρα και όχι μεγαλύτερη από 625 ευρώ μηνιαίως, ανεξάρτητα από την ειδικότητα του εργαζομένου, ενώ, μάλιστα, συνιστά σχεδόν κανόνα οι εργαζόμενοι αυτοί μετά από μήνες δουλειάς να παραμένουν απλήρωτοι.
Πρόκειται για ένα εργασιακό καθεστώς, το οποίο ασχέτως επικοινωνιακού «περιτυλίγματος» δημιουργεί σχέσεις που υπάγονται στο δίκαιο του κατ’ επάγγελμα δανεισμού των εργαζομένων. Υπό την έννοια αυτή, ο άμεσος εργοδότης –ΕΠΑΑ, ΙΓΕ ή ΜΚΟ- δανείζει τον απασχολούμενο για ορισμένο χρονικό διάστημα στον έμμεσο εργοδότη, στο συμπράττοντα φορέα του στενού ή ευρύτερου δημοσίου φορέα, αποκομίζοντας και ο ίδιος χρηματικό όφελος από αυτήν τη διαμεσολάβηση, με σκοπό την εκτέλεση συγκεκριμένων καθηκόντων, όπως αυτά προβλέπονται στο μεταξύ των δύο εργοδοτών μνημόνιο συνεργασίας. Εμείς το λέμε μνημόνιο δουλείας.
Την τελευταία διετία, η βασική νομοθεσία περί τον κατ’ επάγγελμα δανεισμό εργαζομένων υπέστη σημαντική επιδείνωση στο πεδίο των εργασιακών δικαιωμάτων με διαδοχικές ρυθμίσεις, οι οποίες μετέτρεψαν την ευέλικτη αυτή μορφή απασχόλησης σε μορφή σύγχρονου δουλεμπορίου.
Ωστόσο το εν λόγω θεσμικό πλαίσιο, ιδίως έπειτα από την πρόσφατη ενσωμάτωση δυο σχετικών κοινοτικών οδηγιών στον εφαρμοστικό νόμο του δεύτερου μνημονίου, εμπεριέχει κάποιες ελάχιστες και επουσιώδεις προστατευτικές διατάξεις. 
Γι’ αυτόν, λοιπόν, το λόγο, οι οικονομικές και πολιτικές ελίτ συνέλαβαν έγκαιρα την ιδέα της «κοινωφελούς» εργασίας και της κοινωνικής –κατ’ εσάς- αγοραίας –κατ’ εμάς- επιχειρηματικότητας, για να κάμψουν ακόμη κι αυτά τα ελάχιστα όρια νομικής προστασίας. Δημιούργησαν, έτσι, ένα νέο πλαίσιο παραδανεισμού ανέργων κατά παρέκκλιση όχι μόνο του δικαίου που διέπει τον κατ’ επάγγελμα –ή έστω- κερδοσκοπικό δανεισμό, αλλά του συνόλου του Εργατικού Δικαίου, με ολίγη από την παλαιά δόξα των τοπικών συμφώνων απασχόλησης. 
Στις ειδικές αυτές οικονομικές ζώνες που διαμορφώνονται πλέον στο εσωτερικό της ρημαγμένης αγοράς εργασίας, οι επαχθείς και παράνομοι αντισυνταγματικοί όροι στις οικείες συμβάσεις ορισμένου χρόνου και στις υπουργικές αποφάσεις και εγκυκλίους προβλέπουν τα εξής:
Πρώτον, πλήρη ελευθερία μετακίνησης του δανεισμένου ανά πάσα στιγμή σε οποιονδήποτε ήθελε κριθεί αναγκαίο, στο πλαίσιο του μνημονίου συνεργασίας του άμεσου και έμμεσου εργοδότη. 
Απαλλαγή του εργοδότη από την επιβάρυνση εργοδοτικών εισφορών, οι οποίες μετακυλίονται στις πλάτες των υπολοίπων εργαζομένων μέσω του ΟΑΕΔ. 
Απαλλαγή των δυο εργοδοτών από το βάρος καταβολής του άμεσου εργασιακού κόστους, το οποίο καλύπτεται από το ΕΣΠΑ. 
Προσωρινή ή οριστική απαλλαγή του εργοδότη από την υποχρέωση καταβολής του μισθού-επιδόματος, εφόσον δεν έχει προηγουμένως καταβληθεί στη δανείστρια εταιρία η αναλογούσα επιχορήγηση από το ΕΣΠΑ. Αυτό έχει δημιουργήσει συγκεκριμένα προβλήματα, τα οποία έχουν δει το φως της δημοσιότητας το τελευταίο χρονικό διάστημα. 
Το πρόβλημα αυτό εντοπίζεται σε δεκάδες μη κυβερνητικές οργανώσεις που, ενώ πήραν έγκριση και πιστοποιήθηκαν για έργα ύψους εκατόν ογδόντα οχτώ εκατομμυρίων ευρώ, αποδείχθηκαν φούσκες. Κι όταν έφτασε η ώρα να καταθέσουν τα δικαιολογητικά τους, για να πάρουν τα χρήματα για να τα δώσουν στους εργαζόμενους, αποκαλύφθηκε ότι δεν είχαν ούτε καν ασφαλιστική και φορολογική ενημερότητα, ενώ σε άλλες περιπτώσεις δεν είχαν προσκομίσει ούτε παραστατικά δαπανών. 
Για να σας βοηθήσω στις προσπάθειες που κάνετε στο έργο της διαφάνειας, θα σας προσκομίσω δυο λίστες των μη κυβερνητικών οργανώσεων και των φορέων αυτών που διαχειρίζονται τα προγράμματα αυτά. Ελπίζω να έχουν καλύτερη τύχη από εκείνες τις λίστες που προσκομίστηκαν σε συναδέλφους σας συγκυβερνώντες.
Συγχωρέστε με, κύριε Υφυπουργέ, αν γίνομαι κακόπιστος απέναντί σας, αλλά νομίζω ότι όλη αυτή η αθρόα κάλυψη παγίων και διαρκών αναγκών στον ευρύτερο αλλά και στενό δημόσιο τομέα μέσω των Προγραμμάτων Κοινωφελούς Εργασίας έρχεται την ώρα που όχι μόνο έχετε παγώσει τις προσλήψεις στο δημόσιο που έχουν ολοκληρώσει τη διαδικασία του ΑΣΕΠ από το 2008, αλλά ταυτόχρονα απολύετε δημοσίους υπαλλήλους από αντίστοιχες θέσεις που καλύπτουν πια αναλώσιμοι -και συχνά απλήρωτοι- ωφελούμενοι από τα Προγράμματα της Κοινωφελούς Εργασίας. 
Ευχαριστώ πολύ.
(Στο σημείο αυτό ο Βουλευτής κ. Χρήστος Καραγιαννίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Κι εμείς ευχαριστούμε. 
Το λόγο έχει ο συνάδελφος κ. Αλέξης Μητρόπουλος για πέντε λεπτά.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κύριε Πρόεδρε.
 Κύριε Υπουργέ, στα πλαίσια του μνημονίου, ο νέος τύπος εργαζομένου είναι ο «εργαζόμενος φτωχός», ο «εργαζόμενος πένητας», ο «working poor», όπως λένε στην Αγγλία και στην Ευρώπη αυτήν τη νέα εργαζόμενη κατηγορία και είναι αυτός που θα ζει μόνιμα κάτω από τα όρια της φτώχειας.
Ο νέος τύπος ανέργου, κύριε Υπουργέ, θα είναι ο «άνεργος παρίας», που δεν θα έχει καμμία πιθανότητα εισόδου στην αγορά εργασίας. 
Ο νέος τύπος του μερικώς απασχολουμένου και του ενοικιαζόμενου εργαζόμενου θα είναι ο «εργαζόμενος λάστιχο», που θα τρέχει από εργοδότη σε εργοδότη, από τόπο σε τόπο, ώστε να εξασφαλίζει μια μπουκιά ψωμί, χωρίς να μπορεί να δημιουργήσει μια ατομική, οικογενειακή εστία. 
Ο νέος εξειδικευμένος εργαζόμενος -στο πλαίσιο του μνημονίου- θα είναι ο «εργαζόμενος χταπόδι», ο νέος τύπος που προωθείται και στο πλαίσιο της Ευρωπαϊκής Ένωσης, που με τις διάφορες εξειδικεύσεις του θα τρέχει αγχωμένος σε μια νέα και υποαμειβόμενη απασχόληση που θα του διαλύει τη ζωή.
Στo πλαίσιo του μνημονίου, κυρίως του δεύτερου και του τρίτου και σε όλα τα προσαρτώμενα κείμενα, δημιουργείται ένας νέος τύπος εργαζόμενου, ο «homo mnimonious», ο μνημονιακός άνθρωπος, το νέο υπόδειγμα ανθρώπου, ο οποίος θα έχει τις τρεις βασικές ειδικότητες. Θα είναι πρώτα φθηνός. Ο νέος κατώτατος μισθός, η αμφισβήτηση του κεντρικού λειτουργικού ρόλου της εθνικής γενικής συλλογικής σύμβασης, τα ιδιωτικά ελληνικά και ξένα γραφεία ευρέσεως εργασίας των φθηνών ημεδαπών και αλλοδαπών, η κατ’ ουσίαν κατάργηση του ΟΜΕΔ, η αχρήστευση των συλλογικών συμβάσεων, η μαζική στροφή σε ατομικές συμβάσεις με γενικευμένη flexicurity, ευελιξία, είναι το ιδανικό οικονομικοκοινωνικό νομικό πρότυπο για τους νέους εργαζόμενους στο πλαίσιο του μνημονίου. Η αμοιβή χαρτζιλίκι που θα παίρνουν θα επαρκεί για τη μετακίνηση σε άλλον τόπο, σε άλλον εργοδότη της ευέλικτης εργοδοσίας.
Το δεύτερο χαρακτηριστικό του μνημονιακού εργαζόμενου είναι ότι θα είναι ευέλικτος. Το σύστημα της σταθερής και ασφαλισμένης απασχόλησης, με ορατή την έξοδο στη σύνταξη, καταργείται. Ο οικογενειακός βίος καθίσταται αδύνατος, ο συλλογικός βίος καταστρέφεται και οι πολίτες, όσοι ευτυχήσουν να εργαστούν, ακόμα και στο πλαίσιο της ανεργιογόνας και μισθοκτόνας ανάπτυξης, θα απασχολούνται με ποικιλώνυμες μορφές ευέλικτης και άτυπης εργασίας. Ήδη οι μισές από τις νέες θέσεις είναι ευέλικτες. Στο μέλλον θα είναι οκτώ στις δέκα. Μόνο μια μικρή, ισχυρή μειοψηφία γύρω από την τεχνοδομή την εθνική και την ευρωπαϊκή θα έχει σταθερή και αξιοπρεπή εργασία και αμοιβή.
Και το τρίτο χαρακτηριστικό του μνημονιακού εργαζόμενου είναι ότι θα είναι ανασφαλής σε όλη του τη ζωή. Το βομβαρδισμένο κοινωνικό τοπίο, οι ευέλικτα και φθηνά εργαζόμενοι, θα περιφέρονται πλάνητες, εργαζόμενοι -χταπόδια, πένητες, ανασφαλείς, μόνοι, απορφανισμένοι από τη συλλογική προστασία- με περιοχές χωρίς συνδικάτα και συνδικαλιστική προστασία. Η μόνιμη ανασφάλεια για τη διατήρηση της κακοπληρωμένης θέσης θα δημιουργεί άγχος, σύγχυση, απόγνωση και η κοινωνική συνοχή θα διαρραγεί παντελώς. Αυτή η αγορά εργασίας δεν έχει μέλλον, κύριε  Υπουργέ. Η κοινωνία των φτωχών και προσοντούχων νέων εργαζομένων δεν οδηγεί πουθενά, κύριε  Υπουργέ. Το μνημόνιο πρέπει να καταγγελθεί άμεσα και να αφήσουν τις κοινωνίες να αναπτυχθούν ελεύθερα.
Θα ολοκληρώσω με το εξής. Αναζήτησα στο βιβλίο μου που εξέδωσα πριν λίγους μήνες «Στο έλεος του μνημονίου» ποιος πρωτομίλησε για την εργασιακή ειλωτεία και την οικονομική ειλωτεία. Ο πρόγονός μας, ο Θουκυδίδης. Προσέξτε πώς ορίζει τον εργαζόμενο που δουλεύει μόνο για να φάει: «Οι είλωτες…» -λέει ο Θουκυδίδης και αργότερα ο Αριστοτέλης και με αυτό τελειώνω, κύριε  Πρόεδρε- «…είναι πληθυσμοί κατακτημένων γαιών, κυρίως από τους Σπαρτιάτες, αυτόχθονες ή μη, που ως απόκτημα του κράτους του κατακτητή δουλεύουν στα χωράφια -ως αμοιβή έχουν μόνο το φαγητό τους- για λογαριασμό του αφέντη, στα οποία χωράφια ήταν προηγούμενοι κύριοι». Αλλά υπάρχει, λέει ο Θουκυδίδης, και οικονομική ειλωτεία. Βέβαια, λέει, είναι η οικονομική ειλωτεία, δηλαδή η περίπτωση ελευθέρων πολιτών που έγιναν δούλοι λόγω χρεών. 
Αυτό  το μοντέλο δεν οδηγεί πουθενά, κύριε  Υπουργέ. Μην επιχειρείτε να δημιουργήσετε έναν πληθυσμό που ο μισός θα είναι άνεργος και ο άλλος θα είναι στην ψευδοαπασχόληση της γενικευμένης υποαμοιβόμενης ευέλικτης εργασίας.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Κωνσταντίνος Μπάρκας για πέντε λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ευχαριστώ πολύ, κύριε  Πρόεδρε.
Κύριε  Υπουργέ, η επισφάλεια, η ενοικιαζόμενη εργασία και οι εργολαβικές εταιρείες που λειτουργούν με την ασυδοσία και την ατιμωρησία της μαφίας ήταν κάποτε η εξαίρεση, που με τα μνημόνιά σας καταφέρατε να την κάνετε κανόνα. 
Να σας θυμίσω εδώ την Κωνσταντίνα Κούνεβα, που χτυπήθηκε λόγω του τρόπου με τον οποίο επέλεξε να συμπεριφερθεί ως μετανάστρια, ως γυναίκα, ως καθαρίστρια, ως εργαζόμενη. Η διεκδίκηση δικαιωμάτων, η ανάδειξη των συνθηκών εργασίας και η κινητοποίησή της έγιναν η αιτία για να τιμωρηθεί παραδειγματικά.
Η ακραία βία της επίθεσης εναντίον της σε συνδυασμό με την ατιμωρησία των δραστών της αποσκοπούσε συνειδητά στο να δώσει η εξουσία σας ένα ηχηρό μήνυμα σε όλες τις γυναίκες και τους επισφαλείς εργαζομένους, να μην τολμούν να υπερβαίνουν τη θέση τους, αυτήν που σε κάθε χώρο εργασίας τούς επιτρέπεται από το σύστημά σας ως θεατή.
Το κράτος πλέον, κύριε Υπουργέ, είναι αυτό που ρίχνει βιτριόλι στους εργαζόμενους. Και τι κάνετε τώρα; Επεκτείνετε το σύγχρονο δουλεμπόριο σε όλο και περισσότερες κατηγορίες εργαζομένων. Με τον τρόπο αυτό εισάγετε ένα νέο καθεστώς των πεντάμηνων ενοικιαζόμενων εργαζομένων των 625 ευρώ. Δημιουργείτε ένα νέο καθεστώς οικονομικών ζωνών, αυτό των επισφαλών και πρόσκαιρα εργαζομένων. 
Πρόκειται πραγματικά για μια καινούργια μορφή της επίθεσης του κεφαλαίου ενάντια στον κόσμο της εργασίας. Και το ότι οι συμβάσεις αυτές υπογράφονται με ρήτρα την παραίτηση από τις προβλέψεις όποιων συλλογικών συμβάσεων ή της γενικής συλλογικής σύμβασης και το ότι οι εργαζόμενοι δεν αναφέρονται καν ως εργαζόμενοι, αλλά ως ωφελούμενοι, είναι ενδεικτικά της ιδεολογικής κατεύθυνσης αυτής της επίθεσης. Πιο συγκεκριμένα, το μοντέλο του ωφελούμενου, απασχολούμενου εργαζόμενου, απογυμνωμένου από τα θεμελιώδη εργασιακά δικαιώματα φαίνεται να προετοιμάζει σταδιακά το έδαφος όχι απλά για κοινωφελή, αλλά για εθελοντική εργασία. 
Και θα μας πείτε πάλι, κύριε Υπουργέ, ότι κινδυνολογούμε. Εμείς σας απαντάμε με τη δήλωση του πρώην Υφυπουργού Οικονομικών, Πέτρου Δούκα, που εισηγήθηκε τα «τάγματα ανέργων», ώστε ακόμα και οι τελειόφοιτοι του γυμνασίου και όλοι οι άλλοι να πάνε να δουλέψουν τσάμπα. Υιοθετείτε, κύριε Υπουργέ, αυτές τις δηλώσεις; Θα τις καταδικάσετε κάποτε; Και αν ναι, πότε;
Μεγάλος αριθμός εργαζομένων που είναι ήδη στα μισά των προγραμμάτων παραμένουν απλήρωτοι και δεν παίρνουν ούτε τα 625 ευρώ που δικαιούνται. Μετά την πεντάμηνη κοινωφελή απασχόλησή τους, οι εργαζόμενοι στα κοινωφελή προγράμματα χάνουν το δικαίωμα επιδότησης της ανεργίας, εφόσον το είχαν, ή δεν το τεκμηριώνουν. Αντίθετα, αποτελούν το σημείο σύγκλισης των τριών κεντρικών μνημονιακών πολιτικών, πρώτον, της εκτόξευσης της ανεργίας, δεύτερον, της θεσμοθέτησης της ενοικιαζόμενης εργασίας με τη δημιουργία των λεγόμενων εταιρειών προσωρινής απασχόλησης και τρίτον, μόλις το 2011, της θέσπισης των συνεταιριστικών επιχειρήσεων που θεωρούν πλέον το 90% των ανέργων ως ευάλωτες πληθυσμιακές ομάδες. 
Για τις μη κυβερνητικές οργανώσεις σάς τα είπε ο συνάδελφος και σύντροφος Καραγιαννίδης. Εγώ θα σας πω ότι όσες είναι χαρακτηρισμένες και μπορούν να δουλέψουν διαγκωνίζονται για το διόλου ευκαταφρόνητο ποσό των 8,5 εκατομμυρίων ευρώ που θα εισπράξουν ως προμήθεια για τη μεσιτεία τους.
Και επειδή βιάζομαι πάρα πολύ, μία από αυτές τις μη κυβερνητικές οργανώσεις είναι και η ΓΣΕΕ, η οποία είναι από τους μεγαλύτερους εμπλεκόμενους στα προγράμματα κοινωφελούς απασχόλησης. Σχεδόν είκοσι χιλιάδες άτομα εμπλέκονται στη ΓΣΕΕ.
Και τελειώνοντας, από το χορό του δουλεμπορίου, κύριε Υπουργέ, μόνο για Έλληνες με μεροκάματο 18 ευρώ, φυσικά δεν θα μπορούσε να λείψει και η Χρυσή Αυγή. Η Χρυσή Αυγή ίδρυσε μη κυβερνητική οργάνωση με την ονομασία «Όμιλος Ανεύρεσης Εργασίας Δοκιμαζόμενων Ελλήνων», η οποία λέει μέσα: «Είναι μια προσπάθεια μη κερδοσκοπικού χαρακτήρα με σκοπό την αλληλεγγύη και την υποστήριξη των ανέργων συμπατριωτών μας. Την ίδια ώρα», αναφέρεται πάλι στην ανακοίνωση, «που οι εργολάβοι, οι μεγαλοεργολάβοι, το ιδιωτικό και κρατικό κεφάλαιο προσφέρουν σχεδόν αποκλειστικά εργασία σε λαθρομετανάστες, η Χρυσή Αυγή στέκεται στο πλευρό του δοκιμαζόμενου Έλληνα».
Και εδώ πρέπει να μας απαντήσετε, κύριε Υπουργέ. Θα επιτρέψετε στη Χρυσή Αυγή να ανοίξει δουλεμπορικό γραφείο που σε λίγο καιρό θα νοικιάζει εργαζόμενους στο δημόσιο και στον ιδιωτικό τομέα της χώρας; 
Εμείς ως ΣΥΡΙΖΑ επιλέγουμε να αγωνιστούμε ενάντια στη νοικιασμένη ζωή. Διαλέγουμε να μη ζήσουμε σαν δούλοι, διότι η γενίκευση της ενοικίασης -αν συνεχιστεί η πολιτική σας- θα οδηγήσει στη δημιουργία μιας χαμένης γενιάς και μιας εξαθλιωμένης νεολαίας. Ο ΣΥΡΙΖΑ δεν θεωρεί ότι μπορεί να υπάρξει βελτίωση της ενοικίασης. Μπορεί και πρέπει να υπάρξει μόνο η άμεση κατάργησή της. Θέλουμε να σταματήσουμε τη λειτουργία όλων των εταιρειών ενοικίασης εργασίας, να υποχρεώσουμε όλους τους εργοδότες που έχουν προσλάβει ενοικιαζόμενους να τους προσλάβουν άμεσα οι ίδιοι. 
Η κρίση για την Αριστερά δεν θα λυθεί μέσα από την ενοικιασμένη ζωή, αλλά με επίθεση στις βασικές στρατηγικές του κεφαλαίου και με στήριξη του κόσμου της εργασίας.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η Βουλευτής Α΄ Θεσσαλονίκης κ. Δέσποινα Χαραλαμπίδου για πέντε λεπτά.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Πρόεδρε, κύριε Υφυπουργέ, οι αλλαγές που έχετε προωθήσει τα τελευταία χρόνια με τα μνημόνια έχουν δημιουργήσει ένα εργασιακό τοπίο ζούγκλας. Καταργώντας δικαιώματα και κατακτήσεις δεκαετιών, που κερδήθηκαν με αγώνες και θυσίες από την εργατική τάξη της χώρας μας, έχετε μετακυλήσει όλο το κόστος της οικονομικής κρίσης αποκλειστικά και μόνο στην εργατική τάξη. 
Δημιουργήσατε εργαζόμενους πολλών ταχυτήτων, εργαζόμενους με διαφορετική αμοιβή και σχέση εργασίας για την ίδια δουλειά, έχετε διαλύσει τις συλλογικές συμβάσεις και η Κυβέρνησή σας είναι προσωπικά ο εγγυητής της φτώχειας, αυτός δηλαδή που θα ορίζει από την 1η Απριλίου –σαν πρωταπριλιάτικο ψέμα ή αστείο- το βασικό κατώτατο μισθό, ο διατιμητής, αντί των προϊόντων, της εργασίας.
Ένα κραυγαλέο παράδειγμα αυτής της πολιτικής, που επιδιώκετε να γενικευτεί τόσο στον ιδιωτικό όσο και στο δημόσιο τομέα, αφορά την ενοικίαση εργαζομένων, η οποία ντύθηκε με τον παραπλανητικό τίτλο «Προγράμματα Κοινωφελούς Εργασίας», με τους μόνους που επωφελούνται να είναι οι μεσάζοντες της εργατικής τάξης, οι μη κυβερνητικές οργανώσεις, που ξεφύτρωσαν σαν τα μανιτάρια με την αναγγελία του συγκεκριμένου προγράμματος. 
Αυτά έχουν ως αποτέλεσμα ένα ξέφρενο πάρτι να έχει στηθεί σε βάρος των εργαζομένων αλλά και του κοινωνικού συνόλου και μάλιστα σήμερα που ήρθε η στιγμή -από την ολοκλήρωση κάποιων προγραμμάτων σε μια σειρά δήμων και περιφερειών της χώρας- να πληρωθούν οι εργαζόμενοι. Σήμερα λοιπόν μαθαίνουμε ότι δεκάδες από αυτές τις οργανώσεις έχουν αποδειχθεί φούσκες. 
Πολλές δεν διαθέτουν ασφαλιστική και φορολογική ενημερότητα, με συνέπεια οι εργαζόμενοι να παραμένουν απλήρωτοι και το Υπουργείο να δηλώνει ανίκανο να παρέμβει. Κατά τα άλλα, ο Υπουργός Εργασίας μόλις την προηγούμενη εβδομάδα με πολύ μεγάλη χαρά μάς ανακοίνωσε μια νέα παρτίδα από τέτοιου είδους «επιτυχημένα» προγράμματα. 
Έχουμε, λοιπόν, σήμερα το κράτος να προσπαθεί να μπαλώσει ανεπιτυχώς τις τρύπες που οι μνημονιακές κυβερνήσεις δημιούργησαν στο δημόσιο τομέα, τα νοσοκομεία, στους δήμους και στον ευρύτερο δημόσιο τομέα. Με την εφαρμογή των αντιασφαλιστικών νόμων και τη διάλυση των εργασιακών σχέσεων στο δημόσιο και τον ευρύτερο δημόσιο τομέα, οι ακραίες νεοφιλελεύθερες πολιτικές, που άσκησαν και το ΠΑΣΟΚ και η Νέα Δημοκρατία πριν από τα μνημόνια, ανάγκασαν σε μεγάλα κύματα συνταξιοδοτήσεων χιλιάδες εργαζόμενους. 
Με την εφαρμογή των μνημονιακών πολιτικών της νέας συγκυβέρνησης που οδηγούν σε απολύσεις εργαζομένων –θυσία για την τρόικα, τους ξένους δανειστές- πετύχατε διπλά αποτελέσματα. Από τη μια να καταρρεύσει η μεγάλη πλειοψηφία των δομών που εξυπηρετούσαν το κοινωνικό σύνολο και από την άλλη να τροφοδοτήσετε την τεράστια δεξαμενή των ανέργων που έχει δημιουργηθεί στη χώρα μας.
Κι έρχεστε σήμερα, με τα προγράμματα της υποτιθέμενης κοινωφελούς εργασίας, να διαχειριστείτε τη μαζική ανεργία που δημιουργήσατε προσλαμβάνοντας προσωρινούς εργαζόμενους με μηδέν δικαιώματα, ενώ τους χρησιμοποιείτε για να καλύψετε μέρος από τα τεράστια κενά. Αντί να προσλάβετε προσωπικό με ανθρώπινους, αξιοπρεπείς όρους εργασίας για τη στελέχωση θέσεων που αντιστοιχούν σε μόνιμες και διαρκείς λειτουργικές ανάγκες, καταφεύγετε στο απάνθρωπο μέτρο της ενοικίασης των εργαζομένων και μάλιστα νομιμοποιείτε το θεσμό των μεσαζόντων στο πεδίο της εργασίας. 
Κάνετε μεσάζοντες εργαζομένων αμφιβόλου ποιότητας και ανεξέλεγκτες ΜΚΟ, επαγγελματίες του εθελοντισμού και της φιλανθρωπίας, δημιουργώντας ένα σύγχρονο σκλαβοπάζαρο. Από κοντά βέβαια σ’ αυτήν την ιστορία και την προσπάθεια είναι και η πλειοψηφία της ΓΣΕΕ, που προωθεί πλέον εξόφθαλμα τη διάλυση των εργασιακών σχέσεων σε πλήρη αρμονία με τα κόμματα που τόσα χρόνια στήριζε.
Έτσι με τον τρόπο αυτόν ούτε τις ανάγκες των οργανισμών πραγματικά καλύπτετε ούτε λαμβάνετε ουσιαστικές πρωτοβουλίες για την αύξηση της απασχόλησης. 
Παράλληλα, κάποιοι έξυπνοι κερδίζουν, μεγαλώνοντας τον παρασιτικό τους ρόλο, βγάζοντας κέρδος ανάλογα με την προμήθεια των ανθρώπων. Είναι 5% στο κεφάλι σήμερα. Αύριο στα νέα προγράμματα πόσο; Τι κάνετε, λοιπόν; Αφού με τα μνημόνια και τη λιτότητα οδηγείτε την ανεργία σε πρωτοφανή για ειρηνική περίοδο επίπεδα, λέτε μετά στην ελληνική κοινωνία ότι για την ανεργία, τη φτώχεια, την εξαθλίωση δεν φταίνε τα αδιέξοδα ενός άδικου και σκληρά εκμεταλλευτικού συστήματος ούτε οι πολιτικές της ύφεσης.
Αντιμετωπίζετε τους ανέργους σαν ευάλωτη κοινωνική ομάδα και επικαλείστε μια ιδιότυπη και μονόπλευρη κοινωνική αλληλεγγύη μεταξύ των ανέργων και των έτσι κι αλλιώς επισφαλών εργαζομένων. Μονόπλευρη, γιατί αφήνετε στο απυρόβλητο τους εργοδότες, διευκολύνετε τις απολύσεις και μετά ζητάτε από τους ήδη εργαζόμενους -στη μεγάλη τους πλειοψηφία στον ιδιωτικό τομέα με επισφάλεια- να στηρίξουν τους ανέργους. Γι’ αυτό και απαλλάσσετε και τους μεσολαβητές και τους οργανισμούς από τις ασφαλιστικές εισφορές τις οποίες αναλαμβάνει ο ΟΑΕΔ. Μεταφέρετε, δηλαδή, το κόστος αντιμετώπισης της ανεργίας στο κοινωνικό σύνολο.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η Βουλευτής Αχαΐας κ. Μαρία Κανελλοπούλου έχει το λόγο.</ChairmanSpeech>
<Speech><Parlmember>ΜΑΡΙΑ ΚΑΝΕΛΛΟΠΟΥΛΟΥ</Parlmember>: Ευχαριστώ, κύριε Πρόεδρε.
Καλή χρονιά σε όλους! Μακάρι, βεβαίως, να χαιρόμασταν και να είχαμε αισιοδοξία όλοι όσοι μιλάμε πρώτοι σ’ αυτήν τη νέα χρονιά. Όμως, με έναν Πρωθυπουργό που για την ευημερία της χώρας επαφίεται στο Θεό, τα περιστέρια και τα ταξίδια στη Γερμανία, μάλλον ανησυχία μάς κατακλύζει παρά αισιοδοξία.
Κύριε Υφυπουργέ, η αισιοδοξία της ελληνικής οικογένειας, της ελληνικής επιχείρησης, της γειτονιάς, των χωριών εξανεμίζεται, όταν βλέπει τη νεολαία της είτε να μαραζώνει είτε να μεταναστεύει και -ακόμα χειρότερα- είτε να αυτοκτονεί. Με αφορμή τη σημερινή μας επίκαιρη επερώτηση, γι’ αυτούς τους νέους θέλω να μιλήσω, τους νέους μας τους οποίους προσβάλλετε καθημερινά με τις πολιτικές σας.
Αφού ξεκάνατε τα περήφανα γηρατειά, τους περήφανους απόμαχους της εργασίας, αφού ξεκάνατε και ένα σωρό ευπαθείς κοινωνικές ομάδες, τώρα τα βάζετε και με τη νιότη. Δεν φτάνει που φτάσατε με τις πολιτικές σας την ανεργία των νέων στο 50% και βάλε, δεν φτάνει που τους συκοφαντείτε καθημερινά ως κουκουλοφόρους, ταραξίες και χαλαστές, τους πετάτε τώρα μερικά φραγκοδίφραγκα. Τους πετάτε, δηλαδή, τα αποφάγια του μεγάλου οικονομικού πάρτι που έχουν στήσει στην Ελλάδα τα διεθνή κεφάλαια.
Αντί να δώσετε στους νέους δουλειά με μια μίνιμουμ αξιοπρέπεια, τους εγκλωβίζετε με προγράμματα τάχα κοινωφελούς εργασίας. Δεν θα μπω σε ιδιαίτερες τεχνικές λεπτομέρειες σχετικά με τα προγράμματα αυτά. Γι’ αυτό είναι αρμόδιοι οι λαμπροί εργατολόγοι σύντροφοί μου, οι λαμπροί επιστήμονες του ΣΥΡΙΖΑ. Θέλω μόνο να σταθώ στη φιλοσοφία, στην ουσία του προγράμματος.
Είναι, θα έλεγα, προγράμματα «ιδιωφελούς» εργασίας, γιατί η εργασία, κατά τη γνώμη μας, κυρίες και κύριοι, νεοφώτιστοι της κοινωνικής προσφοράς, ούτως ή άλλως είναι κοινωφελής ή, τουλάχιστον, θα έπρεπε, αρκεί ο εργαζόμενος να μη θεωρείται και να μην αντιμετωπίζεται σαν εχθρός. Κοινωφελής δεν είναι η εργασία που καταστρέφει τον εργαζόμενο, δεν είναι η εργασία όπου η ωφέλεια δεν μοιράζεται στην κοινωνία, όπου ο ίδιος ο εργαζόμενος δεν είναι αποδέκτης του κοινωφελούς έργου που παράγει.
Ποιος θα ωφεληθεί από ανθρώπους που εργάζονται ανασφάλιστοι, χωρίς άδεια, χωρίς πρόσβαση στην υγεία, χωρίς προοπτική, χωρίς συνέχεια, χωρίς όνειρα, χωρίς εργασιακή αξιοπρέπεια; Ξέρουμε καλά ότι τα προγράμματα που προτείνετε δεν είναι παροδικά, δεν είναι μια λύση ανάγκης, αλλά είναι το όραμά σας για την εργασία. Ή δωρεάν εργασία -να χαρεί και ο θαρραλέος κ. Δούκας, που το ξεστόμισε- ή εργασία με χαρτζιλίκι.
Δεν αναγκάζεστε να σπρώξετε χιλιάδες νέους σε εργασιακές συνθήκες Κίνας, αλλά πραγματοποιείτε τα πιο σκοτεινά σας όνειρα, γιατί και εσείς και εμείς ξέρουμε καλά πως τα ιδιωτικοποιημένα λιμάνια και οι ξεπουλημένες ΔΕΚΟ δεν μπορούν να λειτουργήσουν, δεν μπορούν να κερδοσκοπήσουν με ανθρώπους που ζητούν αξιοπρεπείς εργασιακές συνθήκες, δεν μπορούν να λειτουργήσουν με ανθρώπους που διεκδικούν πλήρη δικαιώματα. Την ίδια στιγμή που έχετε ανοίξει τη στρόφιγγα των απολύσεων στο δημόσιο που αιμορραγεί ακατάσχετα, ανακαλύψατε την κοινωφελή εργασία.
Εντάξει. Ωραία τα κάνετε, πολύ καλά. Εάν ήμουν σύμμαχός σας, θα όφειλα να σας πω συγχαρητήρια που καταφέρατε να πείσετε χιλιάδες νέους ότι τα δύο, τα τρία ή τα πέντε κατοστάρικα είναι καλύτερα από το τίποτα, αλλά βέβαια χωρίς αξιοπρέπεια, χωρίς προοπτική, χωρίς όνειρα. Μισή δουλειά, μισή ζωή, αλλά καλύτερη από τη λιμοκτονία. Έτσι πείθετε και τον κάτοχο της γκαρσονιέρας χωρίς πετρέλαιο και χωρίς ΔΕΗ ότι είναι πολύ καλύτερα, γιατί ο διπλανός του είναι άστεγος. Πάντα προς τα κάτω τα μέτρα σύγκρισης και πάντα τα προς τα πάνω να απαγορεύονται. 
Επειδή όμως, κύριε Υφυπουργέ, η ανάγκη γίνεται ιστορία, σας λέω πως τους νέους δεν τους έχετε πείσει. Τους αναγκάζετε και τους εκβιάζετε. Η ανάγκη, λοιπόν, θα γίνει ιστορία και πολύ σύντομα θα αναγκαστείτε να τραπείτε σε φυγή. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει για τρία λεπτά ο Βουλευτής Αχαΐας κ. Βασίλειος Χατζηλάμπρου.</ChairmanSpeech> 
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Κύριε Υπουργέ, σας είδα να δυσφορείτε όταν αναφέρονταν με τεκμηριωμένο τρόπο η φράση «απλήρωτη ειλωτική εργασία». Φαντάζομαι πως σκεφτήκατε ότι πρόκειται γι’ αυτές τις γνωστές υπερβολές του ΣΥΡΙΖΑ και ήσασταν έτοιμος να πείτε «μα, πού το βρήκατε αυτό;». Για να το βγάλετε στην άκρη, θα περίμενα η πρώτη σας κουβέντα όταν θα ανεβείτε στο Βήμα να είναι καταγγελία της πρότασης Δούκα –μεγάλος γκόλφερ, αλλά και Υφυπουργός της προηγούμενης κυβέρνησής σας- η οποία –προσέξτε πώς κλιμακώνεται- λέει ότι σήμερα πληρώνονται με 525 ευρώ και ότι ετοιμάζεστε να προτείνετε καινούργιες θέσεις εργασίας με τέσσερα κατοστάρικα. Και πάει και ένα βήμα πιο πέρα ο κύριος «γκόλφερ» και λέει «τσάμπα τελείως», γιατί αυτό είναι το φάρμακο στην κατάθλιψη. 
Και ρωτάω το εξής: Έχει δικαίωμα ο Υπουργός Εργασίας να βάζει το χέρι του στις συμβάσεις εργασίας και να τις κάνει κατώτερες της συλλογικής σύμβασης; Λέω, λοιπόν, και σκέφτομαι, αν είναι ο πρώτος που παρανομεί σ’ αυτό το επίπεδο, τι θα κάνει ο κάθε εργοδότης; 
Έχετε υποχρέωση απέναντι στους ανέργους ή αυτό που μπορούσατε να κάνετε ήταν να βρείτε τέλος πάντων κάποια ευρωπαϊκά προγράμματα, γιατί τα 525 ευρώ είναι καλύτερα από το τίποτα; Λιμοκτονεί κόσμος! Αυτό μπορούσατε να κάνετε ή έχετε άλλη υποχρέωση από το Σύνταγμα και θα πρέπει να αξιολογηθείτε γι’ αυτό; Πού δίνετε λογαριασμό; Δίνετε στην κοινωνία που πεινάει και ζορίζεται; Αξιολογείστε το εσείς με οικονομικά μέτρα. Δόθηκαν 250 δισεκατομμύρια στις τράπεζες. Αν το ενδιαφέρον σας είναι μια φορά για τους ανέργους –που θέλετε να σας το αναγνωρίσουμε, γιατί δεν είστε άπονος- πόσες φορές είναι για τους τοκογλύφους και τους τραπεζίτες; Και αν εκεί είναι μια υποχρέωση την οποία δεν μπορούμε να πάρουμε πίσω, όπως λέτε, γιατί υπάρχουν οι υπογραφές πρωθυπουργών, νομίζετε ότι θα μπορείτε να κρυφτείτε από τους πεινασμένους και τους άνεργους την επόμενη περίοδο; 
Αυτό γιατί θα έρθετε να πείτε αύριο: «Και ποιο είναι το πρόγραμμα του ΣΥΡΙΖΑ;» Ακριβώς αυτό: Να μη σπαταληθεί ούτε ένας παραγωγικός οικονομικός πόρος και να τελειώνουμε με τη γκρεμίλα του μνημονίου. Να μη σπαταληθεί ούτε ένας πόρος έξω από εκεί που έχουμε υποχρέωση. Kαι η πρώτη υποχρέωση είναι οι πολίτες της χώρας. Eίναι οι εργαζόμενοι της χώρας. Κανένας πόρος στο φαύλο κύκλο χρέους τοκογλύφων και διαρκούς οικονομικής πτώσης!
Αυτό είναι το πρόγραμμα του ΣΥΡΙΖΑ. Συνδυάζει δηλαδή μία άλλη Ελλάδα με το να φύγει αυτό το διεφθαρμένο πολιτικό σύστημα, το οποίο διαπλεκόμενο με επιχειρηματίες, ΜΚΟ και κανάλια μας δίνει αυτό το αποτέλεσμα κατάθλιψης. 
Αυτό είναι το φάρμακο του ΣΥΡΙΖΑ: Είναι η «απεύθυνση» στους ανέργους και στους νέους, για να τους πει: «Αυτή η χώρα σας ανήκει. Μη φεύγετε! Άλλοι είναι αυτοί που πρέπει να φύγουν.» 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος.
Δεκαπέντε λεπτά είναι αρκετά, κύριε Υπουργέ;</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Νομίζω ναι, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε. 
Κυρίες και κύριοι συνάδελφοι, πρώτα απ’ όλα εύχομαι καλή χρονιά σε όλες και σε όλους, υγεία, δύναμη, δημιουργική συμβολή στην προσπάθεια της χώρας να ξεφύγει από τα αδιέξοδά της, ανεξαρτήτως, βέβαια, οπτικής γωνίας. 
Όλοι μας πρεσβεύουμε θέσεις και επιχειρηματολογούμε γι’ αυτές. Θεωρώ ότι κοινή μας συνισταμένη είναι ότι όλοι αγωνιούμε η χώρα να πάει μπροστά. 
Άκουσα όντως τις τοποθετήσεις των συναδέλφων. Άκουσα τις ατάκες. Άκουσα τις αποστροφές. Άκουσα τους χαρακτηρισμούς. Δεν θα προσπαθήσω να τοποθετηθώ εφ’ όλης της ύλης, επί του μνημονίου –ας πούμε- ή επί του γενικού τοπίου  των εργασιακών σχέσεων. Πάγια θέση άλλωστε του Υπουργείου και δική μου απ’ αυτό το Βήμα είναι πως το καλύτερο φάρμακο για την ανάσχεση της ανεργίας είναι η μετατροπή της πορείας της οικονομίας από τη βαθιά παρατεταμένη ύφεση σε τροχιά ανάπτυξης και πως ό,τι και να κάνουμε από εκεί και πέρα, αν δεν συμβεί αυτό, θα είναι «ασπιρίνες», προσωρινές –αν θέλετε- προσπάθειες, ενδεχομένως και αποσπασματικές όχι για την τόνωση της απασχόλησης, αλλά για την ανάσχεση της ανεργίας. Όμως, οφείλουμε να το κάνουμε, ιδίως εμείς από το Υπουργείο Εργασίας. 
Τώρα, θα έλεγα ότι τα βάλατε όλα στο μπλέντερ και ό,τι βγει: εταιρίες προσωρινής απασχόλησης (ΕΠΑ), ειδικές οικονομικές ζώνες (ΕΟΖ), ΜΚΟ με πάρτυ αδιαφάνειας, γραφεία ευρέσεως εργασίας (ΙΓΕΕ). Ακόμη και τη Χρυσή Αυγή αναφέρατε. Έχω άλλωστε απαντήσει απ’ αυτό το Βήμα σε ερώτηση για τη δημιουργία γραφείων ευρέσεως εργασίας από πλευράς Χρυσής Αυγής. 
Σας θυμίζω πως είχα πει τότε ότι πρέπει να πληρούν τις νόμιμες προϋποθέσεις. Αν δεν τις πληρούν, παρανόμως υπάρχουν. Μάλιστα είχα πει σε μία αποστροφή του λόγου μου ότι αυτοί που κόπτονται για την τήρηση της νομιμότητας στη χώρα, πρέπει οι ίδιοι να δώσουν το καλό παράδειγμα, τηρώντας τις νόμιμες διαδικασίες, που –αν θυμάμαι καλά- είναι η λήψη της σχετικής άδειας λειτουργίας και η αναγγελία της στις αρμόδιες υπηρεσίες του Υπουργείου Εργασίας. Αν δεν υπάρχει, κακώς λειτουργεί και θα κλείσει, φυσικά. Το είχα πει αυτό. Δεν είχα διατυπώσει άλλη άποψη. 
Άκουσα και για την πρόταση Δούκα. Ο κ. Δούκας, προφανώς, εκφράζει προσωπικές του απόψεις. Ασφαλώς, δεν εκφράζει το Υπουργείο Εργασίας. Από εκεί και πέρα είναι έκφραση μιας προσωπικής άποψης και, βέβαια, ούτε οι απόψεις αυτές έχουν να κάνουν με τις σχεδιαζόμενες πολιτικές μας. 
Εν πάση περιπτώσει, εγώ θα προσπαθήσω να περιγράψω, δηλαδή να δώσω το περίγραμμα του θεσμού της κοινωφελούς εργασίας, επιχειρώντας παράλληλα να εκμαιεύσω και από εσάς μία θέση. Γιατί ως τώρα είδα σε σταθερή βάση άρσεις, όχι θέσεις. 
Ποια είναι η δική σας θέση; Να καταργήσουμε τα προγράμματα κοινωφελούς εργασίας; Ελάτε εδώ και πείτε το: «Καταργήστε τα!» Πείτε το ευθαρσώς. Ναι, είναι ένας θεσμός με προβλήματα. Όλοι οι θεσμοί, ιδίως οι καινοφανείς θεσμοί, αυτοί που εφαρμόζονται για πρώτη φορά στη χώρα, έχουν προβλήματα. Υπήρξαν και προβλήματα σχεδιασμού. Θα τα αναπτύξουμε. 
Πρέπει, όμως, ή δεν πρέπει να υπάρχουν; Έχουν κάποια κοινωνική ωφελιμότητα ή δεν έχουν; Έχουν κάποια χρησιμότητα όσον αφορά την τόνωση της απασχόλησης και την εκτέλεση έργων -έστω- και περιορισμένης εμβέλειας σε δήμους, στην τοπική αυτοδιοίκηση; Πείτε ότι δεν έχουν καμμία ωφελιμότητα και να καταργηθούν. Ελάτε εδώ και πείτε το στη δευτερολογία. Για να τοποθετηθώ και εγώ επ’ αυτού. Το περιμένω. 
Έρχομαι, λοιπόν, επί του παρόντος: Τι είναι και τι δεν είναι κοινωφελής εργασία; 
Οπωσδήποτε είναι μια ιδιαίτερη περίπτωση η απασχόληση εργαζομένων, για το περιορισμένο χρονικό διάστημα των πέντε μηνών. Είναι πρόγραμμα, κυρίες και κύριοι συνάδελφοι. 
Δεν είναι μόνο η θέση εργασίας, δεν είναι διορισμός, είναι πρόγραμμα. Είναι συγχρηματοδοτούμενο πρόγραμμα, με πόρους ΕΣΠΑ, που εντάσσεται στο επιχειρησιακό πρόγραμμα του Υπουργείου Απασχόλησης για την ανάπτυξη ανθρώπινου δυναμικού, το γνωστό ΕΠΑΝΑΔ. Ο τίτλος του προγράμματος αυτού είναι «Δημιουργία θέσεων απασχόλησης σε τοπικό επίπεδο μέσω προγραμμάτων κοινωφελούς χαρακτήρα». Ο σκοπός του είναι η ένταξη στην αγορά εργασίας έστω και για περιορισμένο χρονικό διάστημα πέντε μηνών, πενήντα επτά χιλιάδων ανέργων περίπου και μάλιστα ανέργων που έχουν να κάνουν με ειδικές ομάδες: Άνεργοι που δεν λαμβάνουν επίδομα ανεργίας, άνεργοι που προέρχονται από ευαίσθητες ομάδες του πληθυσμού, άνεργοι που απειλούνται περισσότερο από τον αποκλεισμό από την αγορά εργασία λόγω, ας πούμε, έλλειψης προσόντων, αγρότες που δεν διαθέτουν ή δεν δικαιούνται κάρτα ανεργίας με χαμηλό ατομικό εισόδημα. 
Δεν έχει σχέση αυτό το πρόγραμμα με το πλαίσιο των εργασιακών σχέσεων όπως έχει διαμορφωθεί κυρίως μετά τις τελευταίες εξελίξεις στο εργασιακό τοπίο συνολικά. 
Επίσης δεν υποκαθιστά πάγιες και διαρκείς ανάγκες στο δημόσιο ή στους οργανισμούς τοπικής αυτοδιοίκησης. Δεν έχει σχέση με εταιρείες προσωρινής απασχόλησης, τις λεγόμενες ΕΠΑ, αυτές που λέτε ότι νοικιάζουν εργαζόμενους. Δεν ξέρω τι κάνουν, πάντως δεν έχουν σχέση με τα προγράμματα κοινωφελούς εργασίας οι ΕΠΑ. Επίσης το πρόγραμμα δεν έχει σχέση με τα ιδιωτικά γραφεία ευρέσεως εργασίας, τα λεγόμενα ΙΓΕΕ. Άλλο το ένα άλλο το άλλο. Δεν έχει προκύψει ένταξη στο πρόγραμμα κοινωφελούς εργασίας μέσα από κάποιο ιδιωτικό γραφείο ευρέσεως εργασίας. Δεν υπάρχει καμμία εμπλοκή. Επομένως κατ’ αυτήν την έννοια δεν είναι ενοικίαση εργαζομένων. Ναι, εμπλέκονται οι ΜΚΟ. Θα εξηγήσω πώς. 
Εδώ υπάρχει ένα ζήτημα που μπαίνει εξαρχής στη συζήτηση γιατί επελέγησαν άραγε οι ΜΚΟ, όταν επελέγησαν περί το τέλος του 2009, αν θυμάμαι καλά, από την τότε ηγεσία του Υπουργείου Εργασίας. Οπωσδήποτε δεν είναι και οι πλέον πρόσφορες οργανώσεις για να εκτελέσουν αυτό το πρόγραμμα. Επελέγησαν διότι κατ’αρχάς, προκειμένου να ενταχθεί η χώρα σ’ αυτό το πρόγραμμα από πόρους του ΕΣΠΑ έπρεπε να χειριστούν το πρόγραμμα μη κερδοσκοπικοί φορείς. Οι ΜΚΟ είναι μη κερδοσκοπικοί φορείς. 
Επίσης επελέγησαν διότι οι ΜΚΟ από τη φύση τους λειτουργούν με εγγυήσεις καταστατικής κοινωνικής ευθύνης, αντίθετα με τους Οργανισμούς Τοπικής Αυτοδιοίκησης. Μην ξεχνάτε ότι και τα εργατικά κέντρα μέσω του Ινστιτούτου Εργασίας της ΓΣΕΕ επιλέχθηκαν ως φορείς εκτέλεσης υλοποίησης αυτού του προγράμματος. 
Επίσης υπήρξαν εγγυήσεις διαφάνειας στην επιλογή, μέσω του ΑΣΕΠ Όταν ανέκυψε το ζήτημα της διαφάνειας στις προσλήψεις, οπότε, όπως καταλαβαίνετε, δικαιολογείται και εξαρχής η επιλογή των ΜΚΟ, φανταστείτε τι θα γινόταν αν επιλέγονταν για παράδειγμα οι δήμοι, οι Οργανισμοί Τοπικής Αυτοδιοίκησης, τι επανάσταση θα γινόταν και πόσο θα αμφισβητούνταν σε κάθε βήμα, σε κάθε χιλιοστό της διαδικασίας η επιλογή των ωφελουμένων εργαζομένων αν γινόταν αυτό μέσα από τις δομές τις τοπικής αυτοδιοίκησης. Για να μην υπάρχουν, λοιπόν, ενστάσεις ή επιφυλάξεις, όπως η διαφάνεια, επελέγησαν αρχικά οι ΜΚΟ και μετά μπήκε και το ΕΣΠΑ σαν επιπλέον εγγυητής της διαφάνειας.
Πολύ αυστηρή η διαδικασία επιλογής, όπως καταλαβαίνετε, βάσει συγκεκριμένης μοριοδότησης και βέβαια νομίζω ότι από εκεί και πέρα δεν χωράει καμμία αμφιβολία πως παρά το γεγονός ότι δημιουργήθηκαν επιπρόσθετες καθυστερήσεις στην τελική υλοποίηση των προγραμμάτων, λόγω ακριβώς της εμπλοκής του ΑΣΕΠ και των διαδικασιών του, τελικά δεν υπήρξαν ενστάσεις ή εν πάση περιπτώσει, ακόμα και ενστάσεις να υπήρξαν, πάλι αυτές πηγαίνουν να κριθούν μέσα από τις δομές του ΑΣΕΠ. Επομένως, διευθετήθηκε το ζήτημα έτσι ώστε να μην υπάρχει καμμία πελατειακή σχέση μέσα από τις διαδικασίες ένταξης στο πρόγραμμα κοινωφελούς εργασίας. 
Ως προς τη συμμετοχή επελέγησαν εκατόν δεκαέξι φορείς και τριακόσια δεκαοχτώ έργα με συνολικό προϋπολογισμό περίπου 185 εκατομμύρια ευρώ. Έχουν ήδη πληρωθεί είτε από τη διαδικασία πληρωμής της πρώτης φάσης, δηλαδή της πρώτης δόσης είτε από τη διαδικασία πληρωμής της δεύτερης δόσης, που ήδη είναι σε εξέλιξη αυτή την ώρα, περίπου 70 εκατομμύρια ευρώ. 
Η ένταξη στο πρόγραμμα ξεκίνησε το Δεκέμβριο του ’11 και η λήξη είναι στις 31 Δεκεμβρίου του 2013, επομένως έχουμε έναν ακόμη χρόνο μέσα στον οποίο θα «τρέξουν» τα Προγράμματα Κοινωφελούς Εργασίας. 
Με δύο λόγια, ως διαδικασία δηλαδή, εδώ έχουμε τη μη κυβερνητική οργάνωση που επιλέγει τους ωφελούμενους, η οποία μη κυβερνητική οργάνωση βέβαια προσδιορίζεται και ως «δικαιούχος φορέας». Έχουμε το ΑΣΕΠ το οποίο επικυρώνει τις προσλήψεις των ωφελουμένων με τις γνωστές εγγυήσεις διαφάνειας και αντικειμενικότητας. Έχουμε τους δήμους, τους Οργανισμούς Τοπικής Αυτοδιοίκησης, οι οποίοι ως συμπράττοντες, τελικοί φορείς, απασχολούν τους ωφελούμενους σε έργα κυρίως τοπικής εμβέλειας, έργα τα οποία είναι απαραίτητα και τα οποία έχουν ανάγκη αυτή τη στιγμή οι φορείς τοπικής αυτοδιοίκησης, οι οποίοι εξαρχής είχαν δηλώσει ότι δεν μπορούν να τους πληρώσουν και να τους απασχολήσουν ως μόνιμα εργαζομένους. Επομένως, έπρεπε να βρεθεί λύση. 
Τέλος, έχουμε και τις δομές της κεντρικής διοίκησης, δηλαδή το Υπουργείο Εργασίας και το Υπουργείο Ανάπτυξης που διαχειρίζεται, ως γνωστόν, τους πόρους του ΕΣΠΑ, που αφ’ενός επιβεβαιώνουν τους καταλόγους των ωφελουμένων -και είναι μια επίπονη και θα έλεγα κοπιώδης διαδικασία, με κάποιες σχετικές καθυστερήσεις, όπως θα πω και παρακάτω- και βέβαια παρακολουθούν τις φάσεις εκτέλεσης του έργου και τελικά προβαίνουν στις πληρωμές που φθάνουν στους τελικούς ωφελούμενους. Και παρεμπιπτόντως, δεν είναι δύο και τρία και τέσσερα κατοστάρικα, γιατί κατά βάση οι ωφελούμενοι εργαζόμενοι στα Προγράμματα Κοινωφελούς Εργασίας αμείβονται με μισθό 625 ευρώ το μήνα, που είναι πάνω από τον κατώτατο μισθό της χώρας. 
Επομένως, οι ΜΚΟ προβαίνουν και στις τελικές πληρωμές. Για παράδειγμα, για να πληρώσουμε αυτήν τη στιγμή τη δεύτερη φάση, δηλαδή την εξόφληση του προγράμματος, προϋπόθεση είναι να έχουμε αφ’ενός υλοποίηση του 40% του φυσικού αντικειμένου, δεδομένου ότι πρόκειται για έργο και όχι για μόνιμη θέση εργασίας, και επίσης να έχει καλυφθεί το 100% των αναγγελιών προσλήψεων. Αυτό είναι πάρα πολύ δύσκολο, ιδίως όταν είναι δεδομένο ότι έχουν υπάρξει πολλές επικαλύψεις, αφού διάφοροι πρώην άνεργοι, οι οποίοι προσπαθούν να ενταχθούν στο πρόγραμμα αυτό, κάνουν αίτηση σε όλους τους φορείς της περιφέρειας που «τρέχουν» Προγράμματα Κοινωφελούς Εργασίας με αποτέλεσμα να υπάρχει πρόβλημα στην επικάλυψη των προσλήψεων με αυτόν τον τρόπο. Πρόσφατα πήραμε την απόφαση προκειμένου να εξοφληθούν οι απασχολούμενοι, να απαλειφθεί αυτή η πρόβλεψη του νόμου και τελικά –ενδεχομένως- να μείνουν και θέσεις εργασίας που δεν θα καλυφθούν. Πήραμε όμως την απόφαση. Γιατί είχαμε ένα δίλημμα: ή θα το πηγαίνουμε εις το διηνεκές, με αποτέλεσμα να μένουν απλήρωτοι οι εργαζόμενοι και φυσικά να εξοργίζονται περισσότερο, διότι είναι εύλογος ο εκνευρισμός τους όταν καθυστερούν οι πληρωμές -πρώην άνεργοι είναι και νέοι εργαζόμενοι σε προγράμματα προσωρινής απασχόλησης περιορισμένου χρόνου- ή θα έπρεπε να κάνουμε κάτι γι’ αυτό. 
Επιλέξαμε, λοιπόν, να κλείσουν οι κατάλογοι και έτσι να πάμε και σε εξόφληση όσο πιο γρήγορα μπορούμε. Και αυτό, όπως καταλαβαίνετε, έχει να κάνει και με τη συνέπεια των ΜΚΟ στην προσκόμιση των δικαιολογητικών. 
Ποια είναι τα προβλήματα; Για να δούμε και τι καλύτερο μπορούμε να κάνουμε, ενδεχομένως, σ’ έναν νέο σχεδιασμό αυτών των προγραμμάτων στο μέλλον.  Τα προβλήματα εγώ τα κατατάσσω στις εξής κατηγορίες:
Τα πρώτα έχουν να κάνουν με τη διαχειριστική επάρκεια των φορέων, δηλαδή των μη κυβερνητικών οργανώσεων. Δεν μπορείτε να με πείσετε ό,τι και να πείτε -το καταλαβαίνουμε όλοι αυτό νομίζω- ότι, για παράδειγμα, όσον αφορά τον Όμιλο Θαλασσίων Αθλημάτων Νέας Καρβάλης, μια παραθαλάσσια κωμόπολη στην εκλογική μου περιφέρεια, ήξεραν οι άνθρωποι που τον δημιούργησαν ότι κάποια στιγμή θα εκτελούν πληρωμές στα Προγράμματα Κοινωφελούς Εργασίας. Δεν είχαν τις υποδομές, δεν είχαν την τεχνογνωσία γι’ αυτό. Πήραν κάποια στοιχειώδη διαχειριστική επάρκεια, προσέλαβαν και προσωπικό ειδικά για να διεκπεραιώσουν τις πληρωμές. 
Κατά την άποψή μου, σχεδόν κάθε μη κυβερνητική οργάνωση που «τρέχει» Προγράμματα Κοινωφελούς Εργασίας έχει προσλάβει και ένα, δύο άτομα προκειμένου να διεκπεραιωθούν οι πληρωμές των ωφελουμένων, που είναι κάποιες δεκάδες χιλιάδες εργαζομένων. Δεν θα μπορούσαν να τις διεκπεραιώσουν αυτές τις πληρωμές οι δήμοι με το υπάρχον προσωπικό τους. Υπάρχει όμως ζήτημα ως προς τη διαχειριστική επάρκεια φορέων που δεν δημιουργήθηκαν από τη φύση τους, από το καταστατικό τους, για να «τρέχουν» Προγράμματα Κοινωφελούς Εργασίας. 
Ως προς τη φορολογική και ασφαλιστική ενημερότητα -άκουσα για «φούσκες» και τα λοιπά- αυτή η προσκόμιση φορολογικής και ασφαλιστικής ενημερότητας ήταν προϋπόθεση για την επιλογή των ΜΚΟ ως δικαιούχων υλοποίησης Προγραμμάτων Κοινωφελούς Εργασίας. Αν δεν την είχε η ΜΚΟ, δεν θα μπορούσε να επιλεγεί. 
Επομένως, δεν ισχύει ζήτημα έλλειψης φορολογικής ασφαλιστικής ενημερότητας, κυρίες και κύριοι συνάδελφοι. Υπήρξαν βέβαια αδυναμίες ως προς το σχεδιασμό και την υλοποίηση του προγράμματος, ίσως διότι το πρόγραμμα αυτό εκπονήθηκε κάτω από την πίεση, αν θέλετε, μιας παρατεταμένης προεκλογικής περιόδου που είχε δημιουργηθεί στο τέλος του 2010 και επομένως έγινε με μια βιασύνη. Πώς αποτυπώνεται αυτό; Στο ότι αυτήν τη στιγμή υπάρχουν προγράμματα που έχουν «τρέξει», έχουν σχεδόν διεκπεραιωθεί και εργαζόμενοι, ωφελούμενοι που μένουν απλήρωτοι. Εκεί να δούμε πώς θα το σχεδιάσουμε καλύτερα. Έχουμε πολλή δουλειά να κάνουμε.
Η εμπλοκή του ΑΣΕΠ έγινε καθυστερημένα, όταν ανέκυψαν ζητήματα διαφάνειας στην επιλογή των ωφελουμένων και βέβαια, είχε ως αποτέλεσμα επιπλέον καθυστερήσεις, γιατί πρόκειται για μία χρονοβόρα διαδικασία. Όμως, προσφέρει εξειδικευμένα κριτήρια πλήρωσης θέσεων των ωφελουμένων και οπωσδήποτε βοηθάει στη διαφάνεια και την αντικειμενικότητα της διαδικασίας αυτής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
 Θα τελειώσω σ’ ένα λεπτό, κύριε Πρόεδρε, αν μου επιτρέψετε, με την περιγραφή των προβλημάτων, για να αφήσω και κάποια επιπλέον ζητήματα ίσως για τη δευτερολογία μου.
Άλλη μία κατηγορία προβλημάτων: Οι αδυναμίες ως προς την επικάλυψη θέσεων σε τοπικό επίπεδο όταν ο ίδιος υποψήφιος υποβάλλει αίτηση σε όλους τους φορείς. Το ξαναείπα. Αναγκαστήκαμε να κόψουμε αυτόν το γόρδιο δεσμό προκειμένου να πληρωθούν τελικά όλοι οι ωφελούμενοι.
Τέλος οι πληρωμές, βασικό στοιχείο και βέβαια ένα βασικό στοιχείο που δημιουργεί επιπρόσθετο κλυδωνισμό. Καταλαβαίνω ότι όταν προέρχεσαι από την ανεργία και μάλιστα ανεργία για μεγάλο χρονικό διάστημα, το να αναλαμβάνεις εργασία κάπου, έστω και σ’ ένα έργο τοπικής εμβέλειας σε οργανισμούς τοπικής αυτοδιοίκησης, όπως για παράδειγμα στον καθαρισμό ενός δήμου, και να μένεις απλήρωτος τους τρεις πρώτους μήνες από ένα πεντάμηνο, είναι ένα στοιχείο που δημιουργεί, θα έλεγα, οργή. Το καταλαβαίνω. 
Αυτήν τη στιγμή γίνεται ό,τι καλύτερο για να επισπευστούν οι πληρωμές σε όλη τη χώρα. Αυτήν τη στιγμή στο Υπουργείο Εργασίας υπάρχουν είκοσι ένας υπόλογοι που διεκπεραιώνουν πληρωμές. Είναι απλοί δημόσιοι υπάλληλοι με έναν επιπλέον φόρτο να διεκπεραιώσουν. Οι είκοσι ένας υπόλογοι πρέπει να πληρώσουν τριακόσια δεκαοκτώ έργα. 
Υπάρχουν και προβλήματα ως προς την ολοκληρωμένη, εμπεριστατωμένη και τεκμηριωμένη υποβολή των δικαιολογητικών από τις ΜΚΟ. Αν δεν υποβληθούν όλα, δεν μπορούν να προχωρήσουν σε πληρωμές. Οι καθυστερήσεις, δηλαδή, οφείλονται και στην αυξημένη τυπικότητα με την οποία οι υπόλογοι, νέοι υπάλληλοι του Υπουργείου Εργασίας χωρίς μεγάλη εμπειρία, οφείλουν να κάνουν τις πληρωμές, δηλαδή εξονυχιστικά να ελέγξουν τους κατάλογους των ωφελουμένων και να προχωρήσουν στις πληρωμές των εκατομμυρίων ευρώ. Όπως καταλαβαίνετε, όταν διαχειρίζεσαι εκατομμύρια ευρώ οπωσδήποτε πρέπει να προσέχεις πάρα πολύ και να επιδεικνύεις μία επιπλέον τυπικότητα στη διαδικασία πληρωμής.
Ως προς τα αποτελέσματα, από τα τριακόσια δεκαοκτώ έργα έχουν υποβάλει αίτηση για την πρώτη δόση διακόσια δέκα. Έχει ήδη καταβληθεί η πρώτη δόση σε εκατόν εξήντα. Έχει ξεκινήσει και η καταβολή της δεύτερης δόσης. Έχουν υποβάλει αίτηση για τη δεύτερη δόση ενενήντα έργα και έχουν αποσταλεί προς πληρωμή εβδομήντα πέντε βεβαιώσεις. Για τις υπόλοιπες αναμένονται συμπληρωματικά δικαιολογητικά. Το πρόγραμμα έχει μέχρι στιγμής πληρώσει προς τους δικαιούχους φορείς περίπου 70 εκατομμύρια ευρώ και «τρέχει» και το 2013. 
Αυτά τα στοιχεία σας τα δίνω για να προσπαθήσω να σας κάνω να καταλάβετε, να σας πείσω ότι πρόκειται για ένα πρόγραμμα –όχι μόνιμη θέση εργασίας, επαναλαμβάνω, έχει σημασία αυτό- το οποίο συνολικά έχει κάποια χρησιμότητα, έχει κάποια κοινωνική ωφελιμότητα, ιδίως για τις τοπικές κοινωνίες. Υπάρχουν ζητούμενα, υπάρχουν προβλήματα. Οπωσδήποτε το πρώτο, το βασικότερο απ’ αυτά –και νομίζω ότι θα συμφωνήσουμε όλοι- είναι κάποιος ωφελούμενος, αυτός που δουλεύει, να πληρώνεται ταυτόχρονα με την εργασία του. 
Όμως, ξέρετε, επειδή έχουμε να κάνουμε με έργο, πρέπει να υλοποιηθεί ένα μέρος αυτού του έργου και μετά να προσφύγουμε στο ΕΣΠΑ για να γίνει η εκταμίευση του πόρου και να πληρωθεί. Μακάρι οι ΜΚΟ, ας πούμε ο όμιλος θαλασσίων αθλημάτων της κωμόπολης που περιέγραψα, να είχαν αποθεματικά έτσι ώστε να πλήρωναν τους ωφελούμενους, έστω και λίγες δεκάδες απ’ αυτούς, μέχρι να προσφύγουν στο ΕΣΠΑ και να εκταμιευθούν οι σχετικοί πόροι. Όμως από τη φύση τους οι μη κυβερνητικές οργανώσεις δεν θα μπορούσαν να το κάνουν αυτό.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Υφυπουργού)
 Όμως –και τελειώνω- λύνει η κοινωφελής εργασία έστω και μερικώς, έστω και αποσπασματικά προβλήματα απασχόλησης στην τοπική κοινωνία.
Εξασφαλίζει κάποιους πόρους, έστω και για κάποιο περιορισμένο χρονικό διάστημα, στα ασφαλιστικά ταμεία. Λύνει τα χέρια της τοπικής αυτοδιοίκησης. Γι’ αυτό και ζητάνε μετ’ επιτάσεως οι δήμοι να συνεχιστεί ως προς τις εκτελέσεις έργων τοπικής ή βραχυχρόνιας εμβέλειας. Τονώνει σε δύσκολες εποχές και την τοπική αγορά. 
Συνεπώς, πρέπει να συνεχιστεί. Όμως η συνέχισή του προϋποθέτει καλύτερο σχεδιασμό και την απάλειψη κάποιων προβλημάτων που έχουν ανακύψει.
Από εκεί και πέρα, κάποια ειδικά ζητήματα θα τα αναπτύξω στη δευτερολογία μου.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε.
Η Βουλευτής κ. Άννα Μάνη Παπαδημητρίου ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η Βουλή ενέκρινε τη ζητηθείσα άδεια.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ-ΕΚΜ, κ. Δημήτριος Στρατούλης.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ πολύ, κύριε Πρόεδρε.
Άκουσα με προσοχή πριν τον Υπουργό να μας αναφέρει ότι στα προγράμματα κοινωφελούς εργασίας δεν έχουμε ενοικίαση εργαζομένων αλλά κανονική εργασία. Διαφωνούμε ριζικά με το τι είναι αυτή η σχέση. Ακόμη και ένας πρωτοετής φοιτητής της Νομικής μπορεί να απαντήσει. Είναι ο συνδυασμός δύο αντεργατικών, απάνθρωπων μορφών απασχόλησης, αφ’ ενός μεν προσωρινής εργασίας διάρκειας πέντε μηνών και αφ’ ετέρου ενοικίασης εργαζομένων. 
Προσλαμβάνουν αυτούς τους άνεργους οι μη κυβερνητικές οργανώσεις, αστικές μη κερδοσκοπικές εταιρίες και διάφορα σωματεία και δομές της ΓΣΕΕ –και δυστυχώς με απόφαση της πλειοψηφίας της- και αμέσως μετά τους ενοικιάζουν έναντι αμοιβής 5% της δαπάνης του κάθε προγράμματος, σε φορείς του στενού ή ευρύτερου δημόσιου τομέα και της τοπικής αυτοδιοίκησης.
Εάν αυτό δεν είναι ενοικίαση εργαζομένων, τι είναι; Νομίζω ότι είναι ο κλασικός τύπος ενοικίασης εργαζομένων. Πρόκειται δηλαδή για κανονικό και σύγχρονο -και βάσει υπουργικών αποφάσεων- δουλεμπόριο πενήντα επτά χιλιάδων διακοσίων ανέργων, το οποίο δυστυχώς έχει νομιμοποιήσει και η πλειοψηφία της ΓΣΕΕ με συμμετοχή δικών της δομών σε πολλά από αυτά τα προγράμματα. Δυστυχώς έχει εμπλέξει και το Ινστιτούτο Εργασίας της ΓΣΕΕ -που είναι ένας μελετητικός οργανισμός με μεγάλο κύρος στην ελληνική κοινωνία- παρά τη ριζική διαφωνία τότε για τις αποφάσεις που πάρθηκαν και από μένα και από τον εκπρόσωπο του ΠΑΜΕ, όταν ήμουν Αντιπρόεδρος του Ινστιτούτου Εργασίας της ΓΣΕΕ.
Κύριε Πρόεδρε, στην πράξη οι δανεικοί εργαζόμενοι της προσωρινής απασχόλησης των πέντε μηνών της κοινωφελούς εργασίας δεν έχουν κανένα δικαίωμα ως εργαζόμενοι. Δεν έχουν το δικαίωμα να διαπραγματευτούν το μισθό τους με τον πραγματικό εργοδότη τους. Δεν έχουν το δικαίωμα να συνδικαλιστούν ή μεταξύ τους ή στο συνδικάτο του φορέα στον οποίο δανείζονται. Δεν έχουν την προστασία του εργατικού δικαίου ούτε καν τον στοιχειώδη έλεγχο των επιθεωρήσεων εργασίας για το εάν τηρείται η εργατική νομοθεσία. 
Οι απασχολούμενοι σε αυτά τα προγράμματα κοινωφελούς εργασίας όταν παραβιάστηκε η εργατική νομοθεσία, προσέφυγαν σε επιθεωρήσεις εργασίας και τους δόθηκε η εξής απάντηση: «δεν είστε με σχέση εργασίας». 
Εάν αυτοί δεν είναι με σχέση εξηρτημένης εργασίας, ποιοι άλλοι είναι; Όλα τα στοιχεία της εξηρτημένης εργασίας τα έχουν. Έχουν χώρο εργασίας, που τους αναγκάζει ο εργοδότης τους να εργάζονται. Έχουν μισθό, που παίρνουν από τον εργοδότη. Έχει δοθεί διευθυντικό δικαίωμα στον εργοδότη του να τους δίνει εντολές πώς θα δουλέψουν και άλλη μία σειρά πράγματα που περιγράφει η εργατική νομοθεσία. 
Κύριε Υπουργέ, πρέπει τάχιστα να συνεννοηθείτε με το Σώμα Επιθεωρητών Εργασίας ώστε να καλύπτονται από την εργατική νομοθεσία αυτοί οι εργαζόμενοι και από ελέγχους των ΣΕΠΕ. Εργάζονται με πολύ χειρότερους όρους από τους μόνιμους εργαζόμενους του φορέα, στον οποίο τους «δανείζουν» οι ΜΚΟ και οι άλλες μη κερδοσκοπικές εταιρείες. Εργάζονται σ’ ένα χώρο με διαφορετικούς όρους εργασίας και διαφορετικούς μισθούς από τους κανονικούς εργαζόμενους σ’ αυτόν το χώρο κατά παράβαση της συνταγματικής αρχής της ίσης μεταχείρισης, ενώ την ασφάλισή τους την επιβαρύνεται ο ΟΑΕΔ, δηλαδή οι υπόλοιποι εργαζόμενοι που δίνουν εισφορές στον ΟΑΕΔ και όχι οι εργοδότες τους, οι φορείς που παίζουν το ρόλο των εργοδοτών τους. 
Επίσης, δεν προβλέπεται δικαίωμα αυτών των «δανεικών» εργαζομένων της κοινωφελούς εργασίας να απολαμβάνουν από το δημόσιο φορέα στον οποίο τους «δανείζουν» οι ΜΚΟ το σύνολο του εργασιακού καθεστώτος που ισχύει σ’ αυτούς τους φορείς για όλους τους κανονικούς, τους μόνιμους εργαζόμενους τους είτε είναι συλλογικές συμβάσεις εργασίας είτε είναι εσωτερικοί κανονισμοί εργασίας. 
Ως εκ τούτου, κύριε Υπουργέ, ενισχύεται το φαινόμενο των πολλαπλών ταχυτήτων αμοιβής και συνθηκών εργασίας ανάμεσα στο προσωπικό του ίδιου του φορέα, πράγμα το οποίο κατακερματίζει αυτό το προσωπικό, την υπηρεσιακή του συνοχή, τη συναδελφική του αλληλεγγύη, κυρίως όμως υπονομεύει την ίδια την ποιότητα και την επάρκεια των υπηρεσιών που προσφέρουν αυτοί οι δημόσιοι ή κοινωνικοί φορείς στον πολίτη.
Από τα παραπάνω προκύπτει ότι ουσιαστικά η εμπλοκή των μη κυβερνητικών οργανώσεων στα προγράμματα κοινωφελούς εργασίας που συνίσταται, όπως είπα πριν, στο «δανεισμό» απ’ αυτά ανέργων σε άλλους φορείς του δημοσίου, λειτουργεί κατά τη δική μας γνώμη –και όχι μόνο- σε βάρος βασικών ανθρωπίνων δικαιωμάτων που απορρέουν από το άρθρο 23 και από το άρθρο 4 της οικουμενικής διακήρυξης των δικαιωμάτων του ανθρώπου. 
Επίσης, αυτή η μορφή απασχόλησης, η «ενοικίαση» εργαζομένων, προσβάλλει βάναυσα την προσωπικότητα των «δανειζομένων» και αντίκειται στα περί προστασίας της προσωπικότητας και της εργασίας άρθρο 2 παράγραφος 1 και αντίστοιχα άρθρο 22 του ελληνικού Συντάγματος, με αποτέλεσμα να τίθεται θέμα αντισυνταγματικότητας των σχετικών αποφάσεων του Υπουργού Εργασίας για τα προγράμματα κοινωφελούς εργασίας αλλά και των μνημονίων συνεργασίας που υπογράφουν οι μη κυβερνητικές οργανώσεις με τους φορείς του δημοσίου ή τους κοινωνικούς φορείς στους οποίους «δανείζουν» αυτούς τους ανέργους.
Για όλους τους παραπάνω λόγους ο ΣΥΡΙΖΑ – Ενωτικό Κοινωνικό Μέτωπο, θεωρεί ότι η «ενοικίαση» εργαζομένων σε όλες μα όλες τις μορφές της και στο δημόσιο αλλά και στον ιδιωτικό τομέα, αποτελεί όχι απλά μία νέα μορφή υπερεκμετάλλευσης των εργαζομένων αλλά στην ουσία μία μορφή σύγχρονης ομηρίας των εργαζομένων και των ανέργων, σύγχρονης σκλαβιάς. 
Γι’ αυτό κατά τη γνώμη μας, η «ενοικίαση» εργαζομένων σ’ όλες της τις μορφές πρέπει να καταργηθεί. Υπονομεύει το δικαίωμα των εργαζομένων και των ανέργων για πλήρη και σταθερή απασχόληση και τους μετατρέπει ουσιαστικά σε προσωρινά απασχολούμενους ή ημιαπασχολούμενους εργαζόμενους-«λάστιχο», όπως είπαν και οι προηγούμενοι συνάδελφοι ομιλητές του ΣΥΡΙΖΑ. 
Κύριε Υπουργέ, αυτό δεν το λέμε μόνο εμείς. Γι’ αυτό υπάρχει και συγκεκριμένο πόρισμα ανεξάρτητης αρχής, της εθνικής επιτροπής δικαιωμάτων του ανθρώπου, που στις 4-7-2002 με απόφασή της κάλεσε την ελληνική Κυβέρνηση, να επανεξετάσει τη στάση της όσον αφορά τη νομιμοποίηση όλων των μορφών «ενοικίασης» εργαζομένων επειδή αυτή η μορφή απασχόλησης, αντιβαίνει σε διεθνείς συμβάσεις και σε συνταγματικές διατάξεις. Ακόμα, λοιπόν, και η ανεξάρτητη αρχή το έχει πει αυτό το πράγμα. 
Είναι γνωστό ότι ο ΣΥΡΙΖΑ – Ενωτικό Κοινωνικό Μέτωπο, το δίκτυο συνδικαλιστών της Ριζοσπαστικής Αριστεράς, άλλες ταξικές, συνδικαλιστικές παρατάξεις, πρωτοβάθμια σωματεία, αγωνιστικά τμήματα του συνδικαλιστικού κινήματος, αντιτίθενται σ’ αυτήν τη μορφή «ενοικίασης» εργαζομένων. Θεωρούμε και επιμένουμε ότι οι εποχικές ή συγκυριακές ανάγκες της παραγωγής ή της παροχής υπηρεσιών και η ανάγκη αντιμετώπισης της υψηλής ανεργίας που δημιουργούν οι μνημονιακές πολιτικές, δεν αντιμετωπίζονται με τέτοια προγράμματα ανακύκλωσης της ανεργίας και με απάνθρωπα προγράμματα «ενοικίασης» των εργαζομένων. Αυτά, αντιμετωπίζονται μόνο με πλήρη και σταθερή εργασία. 
Κύριε Υπουργέ, κύριοι της Κυβέρνησης, οι άνεργοι δεν είναι ποδήλατα, οι άνεργοι δεν είναι σπίτια, οι άνεργοι δεν είναι μαγαζιά, για να μπορείτε να τους «ενοικιάζετε». Είναι άνθρωποι που έχουν ανάγκες για αξιοπρεπή εργασία, για αξιοπρεπή αμοιβή και για αξιοπρεπή ζωή.
Λέτε ότι έχουμε αυτά τα προγράμματα για να αντιμετωπίσουμε τη μεγάλη ανεργία. Πώς όμως δημιουργήθηκε η μεγάλη ανεργία; Ήρθε από τον ουρανό; Η Κυβέρνηση της τριμερούς μνημονιακής συνεργασίας, με τα προγράμματα προσωρινής και ενοικιαζόμενης κοινωφελούς εργασίας, δεν αντιμετωπίζει το πρόβλημα της ανεργίας, που δημιουργούν οι μνημονιακές σας πολιτικές. Απλά το ανακυκλώνει, το μοιράζει σε περισσότερους ανέργους, οι οποίοι μετά το τέλος των πεντάμηνων προγραμμάτων επανέρχονται σε κατάσταση ανεργίας.
Επίσης, δεν αντιμετωπίζεται η ανεργία με τα νέα προγράμματα τα οποία θα εξαγγείλετε την επόμενη Πέμπτη, πάλι προσωρινής απασχόλησης και μάλιστα με μισθό –το διαφήμισε κιόλας ο Υπουργός Εργασίας χθες σε όλα τα μέσα ενημέρωσης- 460 ευρώ το μήνα εάν ο άνεργος έχει πτυχίο ή μεταπτυχιακό και 400 ευρώ το μήνα εάν δεν έχει πτυχίο. Μα, είναι δυνατόν ο μισθός νέων ανθρώπων να είναι 400 ευρώ το μήνα και να κάνετε και διαφήμιση ως Κυβέρνηση; Αυτό είναι το μέλλον των παιδιών μας; Η ανεργία και η απασχόλησή τους με 400 ευρώ;
Το ενδιαφέρον της Κυβέρνησης για τους ανέργους με αυτά τα προγράμματα κατά τη γνώμη μας είναι υποκριτικό. Και είναι υποκριτικό, γιατί η τρικομματική Κυβέρνηση διατηρεί και σήμερα την απόφαση του Υπουργικού Συμβουλίου, την πράξη του Υπουργικού Συμβουλίου με αριθμό 6/28/2/2012 σύμφωνα με την οποία, τα επιδόματα ανεργίας μειώθηκαν από 461 ευρώ σε 361 ευρώ. Πώς ενδιαφέρεστε για τους ανέργους, όταν δεν τους είχατε διασφαλίσει ούτε αυτό το ελάχιστο επίδομα ανεργίας; Και μάλιστα, δεν τήρησε, κύριε Υπουργέ, η τρικομματική Κυβέρνησή σας την προγραμματική της δέσμευση και την προγραμματική συμφωνία των τριών κομμάτων (ΝΔ-ΠΑΣΟΚ-ΔΗΜΑΡ), ότι θα αυξήσετε το επίδομα ανεργίας κατά ένα χρόνο ακόμα, δηλαδή από ένα να πάει δύο, και να δώσετε το επίδομα ανεργίας και στους αυτοαπασχολούμενους, όταν αναγκάζονται να κλείσουν τα μαγαζιά τους και δεν βρίσκουν άλλη δουλειά. 
Επίσης, οι ευθύνες της Κυβέρνησης για την ανεργία είναι μεγάλες, όχι  μόνο από την εφαρμογή των μνημονιακών πολιτικών που παράγουν ύφεση αλλά και από το γεγονός ότι έχουν αποθρασύνει τους εργοδότες να κάνουν απολύσεις. Τους δώσατε κατώτερο μισθό μειωμένο κατά 22% και κατά 32% για τους νέους. Τους επιδοτήσατε τις εργοδοτικές ασφαλιστικές εισφορές. Τους δώσατε τη δυνατότητα να έχουν πιο φθηνές και πιο εύκολες απολύσεις. Με όλο αυτό το αντεργατικό νομοθετικό πλέγμα που τους δώσατε, τους αποθρασύνατε όχι μόνο να προχωρούν σε μαζικές απολύσεις αλλά και με την απειλή των απολύσεων, να αναγκάζουν τους εργαζόμενους να δέχονται εργασιακές σχέσεις και, μισθούς κυριολεκτικά γαλέρας, ενώ έχουν μετατρέψει τις επιχειρήσεις τους από χώρους εργασίας σε στρατόπεδα εργασίας. 
Η Κυβέρνηση, το μόνο που κάνει είναι «να πουλά φύκια για μεταξωτές κορδέλες», μιλώντας γι’ αυτά τα προγράμματα κοινωφελούς εργασίας και για τα άλλα παρόμοιας φιλοσοφίας προγράμματα που θα εξαγγείλετε, ενώ στην ουσία κάνει τον τροχονόμο στις απολύσεις και διευκολύνει με τις πολιτικές της την αύξηση της ανεργίας. Μάλιστα, κύριε Υπουργέ, δίνετε το θάρρος και το θράσος σε επίλεκτα στελέχη της Νέας Δημοκρατίας όπως είναι ο κ. Δούκας, να δηλώνει ότι πρέπει να γίνουν τάγματα εθελοντικής απλήρωτης εργασίας για τους ανέργους. 
Η αύξηση της ανεργίας που προκαλούν οι μνημονιακές και υφεσιακές σας πολιτικές, έχουν φέρει την ανεργία σε επίπεδα που είχε η χώρα μας μετά από εθνικές καταστροφές, μετά το 1922, μετά την Κατοχή και τον εμφύλιο πόλεμο. Ειδικά τα πρωτοφανή ποσοστά ανεργίας των νέων αποτελεί, κύριε Υπουργέ, κατά τη γνώμη μας ντροπή και αίσχος. Το 60% των νέων μέχρι είκοσι πέντε ετών είναι άνεργοι. Είναι ντροπή και αίσχος για την Ελλάδα, για τα μνημόνια, για τις μνημονιακές κυβερνήσεις από το 2009 μέχρι σήμερα. Και με το νέο μνημόνιο, με σφαγιασμό μισθών, με σφαγιασμό συντάξεων, με νέες φορομπηχτικές πολιτικές θα αυξήσετε παραπέρα την ύφεση, θα φτάσετε την ανεργία στο 35%, όπως λέει το Ινστιτούτο Εργασίας της ΓΣΕΕ και θα μεγαλώσετε ακόμα αυτή τη μεγάλη κοινωνική τραγωδία που βιώνει ο ελληνικός λαός.
Δεν αντιμετωπίζεται η ανεργία, κύριε Υπουργέ, με μερεμέτια και πολιτικές φιλανθρωπίας και χαρτζιλικιού, όπως είναι αυτά τα προγράμματα κοινωφελούς εργασίας και τα άλλα που θα εξαγγείλετε σε λίγες μέρες. Η ανεργία αντιμετωπίζεται όταν φύγει η σημερινή Κυβέρνηση που εφαρμόζει μνημονιακές πολιτικές, όταν έρθει μία κυβέρνηση της Αριστεράς, η οποία θα ακυρώσει τα μνημόνια της καταστροφής και θα τα αντικαταστήσει με μία πολιτική ανάπτυξης, παραγωγικής ανασυγκρότησης της χώρας και πρώτο μέλημα θα έχει να δημιουργήσει νέες θέσεις εργασίας και να κρατήσει τα νιάτα στην πατρίδα μας, για να συμβάλλουν στην οικονομική και κοινωνική ανασυγκρότηση της χώρας και σε ένα μέλλον για τους Έλληνες και τις Ελληνίδες με εργασία, αξιοπρέπεια, κοινωνική δικαιοσύνη και αλληλεγγύη. 
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Σοφία Βούλτεψη, Κοινοβουλευτική Εκπρόσωπος της Νέας Δημοκρατίας για έξι λεπτά.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ πολύ, κύριε Πρόεδρε.
Σε σχέση  με τη συζητούμενη σήμερα επίκαιρη επερώτηση έχω να πω ότι δεν είμαστε εδώ για να λύσουμε το πρόβλημα της ανεργίας σ’ αυτήν τη συζήτηση. Το πρόβλημα της ανεργίας δεν λύνεται με αυτόν τον τρόπο. Αυτό που συζητούμε είναι ένα συγκεκριμένο πρόγραμμα. Η χώρα μαστίζεται από βαθιά ανεργία. Αυτό είναι, πράγματι, το μεγάλο πρόβλημα της χώρας, η μεγάλη αιμορραγία. Πολιτικές αβελτηρίες και συντεχνιακές παθογένειες χρόνων αποβιομηχάνισαν τη χώρα και  ουδείς μπορεί να ισχυριστεί σήμερα εδώ ότι αύριο το πρωί μπορεί να βρει κάτι παραπάνω από ένα εκατομμύριο δουλειές για αντίστοιχους ανέργους. 
Συζητούμε, λοιπόν, ένα συγκεκριμένο πρόγραμμα το οποίο επιδοτεί η Ευρωπαϊκή Ένωση. Είναι συγχρηματοδοτούμενο. Το ερώτημα είναι αν το θέλουμε ή όχι. Προφανώς, όταν η Ελλάδα ανέλαβε να φέρει σε πέρας αυτό το πρόγραμμα με τον τρόπο που ζήτησε η Ευρωπαϊκή Ένωση υπήρξαν στρεβλώσεις, προβλήματα, βιαστικές δουλειές. Αν το ζητούμενο είναι να δούμε πώς θα το βελτιώσουμε στο μέλλον, να το συζητήσουμε. Αν το ζητούμενο είναι να μην υπάρχει αυτό το πρόγραμμα, πρέπει να το μάθουμε. 
Ο αγαπητός συνάδελφος, διένειμε κείμενο με το ονόματα των μη κυβερνητικών οργανώσεων. Έχω και εγώ άποψη για τις μη κυβερνητικές οργανώσεις. Ούτως ή άλλως και εγώ δεν θα συμφωνούσα, αλλά αυτό είναι το πρόγραμμα που έβαλε η Ευρωπαϊκή Ένωση, με κάποια κριτήρια. Ξέροντας, δηλαδή, ότι κατά καιρούς έχουν κατασπαταληθεί κονδύλια και δεν έχουν ωφεληθεί οι άνεργοι. Έχουν γίνει έρευνες στην Ευρωπαϊκή Ένωση απ’ όπου προκύπτει ότι ενώ η Ευρωπαϊκή Ένωση έχει επιδοτήσει την εργασία, ουσιαστικά δεν ωφελήθηκαν ποτέ οι άνεργοι. Βρήκαν ίσως αυτόν τον τρόπο τώρα. Δεν το κανονίσαμε εμείς. Αν δεν τα παίρναμε εμείς, αυτά τα χρήματα θα πήγαιναν σε μια άλλη χώρα. Και μάλιστα ίσως σε χώρα με μικρότερη ανεργία από τη δική  μας. 
Βλέπω όμως εδώ ότι υπάρχουν μη κυβερνητικές οργανώσεις-το διένειμε ο ίδιος ο συνάδελφος, ο εισηγητής του ΣΥΡΙΖΑ- ανάμεσα στις οποίες η ΓΣΕΕ, η ΓΣΕΒΕΕ, δηλαδή οργανώσεις, οι οποίες είναι σημαντικές και σπουδαίες. Μάλιστα -το είπε και ο κ. Στρατούλης- εκείνη την περίοδο που έγινε αυτό ήταν ο ίδιος αντιπρόεδρος του Ινστιτούτου Εργασίας της ΓΣΕΕ. Και εδώ, για όλες τις περιφέρειες της χώρας υπάρχει το όνομά σας, κύριε Στρατούλη.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Δυστυχώς.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Το δυστυχώς όμως δεν αρκεί.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Υπάρχει σαν προεδρείο αλλά έχουμε διαφωνήσει δημόσια, Στρατούλης και Ποντικός, με δήλωση δημόσια.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ακούστε. Το είπατε. Διαφωνήσατε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία Βούλτεψη, μην αρχίσουμε.</ChairmanSpeech>  
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν συνεχίζω. 
Εσείς είπατε ότι είναι απάνθρωπο, ότι παραβιάζει ανθρώπινα δικαιώματα, ότι είναι σκλαβοπάζαρα, ότι υπάρχει μια απάνθρωπη συμπεριφορά, επειδή θα πάνε πέντε μήνες οι άνθρωποι να πάρουν 625 ευρώ. 
Όταν διαφωνώ με κάτι, δεν κρατάω την καρέκλα.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Έχω παραιτηθεί πριν από οκτώ μήνες, κυρία Βούλτεψη.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν έχει σημασία. Εδώ είναι το όνομά σας παντού.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Στρατούλη, δεν σας διέκοψε κανείς.</ChairmanSpeech>  
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Απλά για να το ξέρει.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>:  Εδώ είναι το όνομά σας παντού. Για να διανεμηθεί και να είναι το όνομά σας εδώ, πάει να πει ότι όταν ετέθη το θέμα δεν παραιτηθήκατε επί τόπου για το σκλαβοπάζαρο. Παραιτηθήκατε προφανώς αφού βγήκατε Βουλευτής.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Μα τι λέτε, κυρία Βούλτεψη! Στο διοικητικό συμβούλιο αναφέρεται.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μα, εδώ είναι το όνομά σας παντού.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Είναι και παντού η δήλωσή μου ότι διαφωνούμε.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν έχει σημασία. Όταν διαφωνούμε με κάτι, παραιτούμαστε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Στρατούλη, έχει το δικαίωμα να λέει αυτά που θέλει η κ. Βούλτεψη. 
Έχετε δευτερολογία.</ChairmanSpeech>  
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Έτσι κάνετε εσείς, κυρία Βούλτεψη; Επειδή διαφωνούμε με τις βάρβαρες πολιτικές σας πρέπει να φύγουμε και από τη Βουλή;</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Τι σχέση έχει τώρα αυτό που λέτε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Παρακαλώ, κύριε Στρατούλη.  Έχετε δευτερολογία. Θα απαντήσετε σε αυτά που  λέει η κ. Βούλτεψη. Αν είναι δυνατόν!</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ακούστε να δείτε, η χώρα θα πάει μπροστά, όταν σταματήσουμε να κατηγορούμε ο ένας τον άλλον και αν προσπαθήσουμε να βγάλουμε το κεφάλι μας από το νερό. 
Δεν ξέρω αν έχουν έρθει τίποτα δουλειές από την Αργεντινή του Περόν. Ο περονισμός κυριαρχεί αυτήν τη στιγμή. Σας ενημερώνω, αν δεν το ξέρετε. Το κόμμα που επισκεφθήκατε ήταν το περονικό. Δεν ξέρω αν φέρατε δουλειές από την Αργεντινή. Όμως εδώ η χώρα, θα βγει από την περιπέτεια όταν θα υπάρξουν θέσεις εργασίας μέσω της παραγωγικότητας. Εδώ συζητάμε, τώρα αυτήν την ώρα που μιλάμε, να μπορέσουμε να αναπτύξουμε τον τουρισμό, να κάνουμε μια βιομηχανία, να κάνουμε πέντε πράγματα. 
Αυτό είναι ένα συγκεκριμένο πρόγραμμα. Εσείς δεν το θέλετε αυτό το πρόγραμμα; Διότι εγώ αντιλαμβάνομαι ότι υπάρχουν και συνιστώσες οι οποίες –ο ΣΥΡΙΖΑ- δεν θέλουν να είμαστε στην Ευρωπαϊκή Ένωση. Εξάλλου, είχαν πανηγυρίσει κάποιες από αυτές τις συνιστώσες όταν συνετρίβη ο ΣΥΡΙΖΑ στις τελευταίες ευρωεκλογές. Και είπαν ότι, εμείς παλεύουμε για να βγούμε από την Ευρωπαϊκή Ένωση. 
Αντιλαμβάνομαι, λοιπόν, ότι υπάρχει μία διαπάλη σε αυτό. 
Αυτό, όμως, δεν μπορεί να γίνει στην καμπούρα κανενός. Εκεί έξω υπάρχουν ένα εκατομμύριο άνθρωποι. Βγείτε και ρωτήστε τους έναν – έναν. «Θες να πας για πέντε μήνες, να πάρεις 625 ευρώ το μήνα, να ασχοληθείς με κάτι, από το να κάθεσαι στο σπίτι σου; Μπορεί εκεί να σε κρατήσουν, μπορεί να σε γνωρίσει κάποιος μέσα από αυτήν την κοινωνικοποίησή σου και να βρεις μία άλλη δουλειά.» Όλοι θα σας πουν «ναι». Δεν θα σας πει κανείς «όχι, δεν θέλω να πάω, γιατί είναι απάνθρωπο να πάω να πάρω 625 ευρώ». Άρα, λοιπόν, για τι πράγμα συζητάμε; 
Εάν έχετε –και τελειώνω με τούτο- τρόπο να βρείτε αύριο το πρωί εργασία σε όλους τους ανθρώπους, ειλικρινά σας το λέω είμαστε όλοι μαζί σας. Δεν υπάρχει θέμα σε αυτό. Εσείς, όμως, στη διακήρυξη της πανελλαδικής σας συνδιάσκεψης λέτε ότι, βεβαίως μία κυβέρνηση της Αριστεράς δεν μπορεί να λύσει όλα τα προβλήματα, που είναι συσσωρευμένα, από τη μία στιγμή στην άλλη. Και λέτε, επίσης, ότι είστε έτοιμοι να αναμετρηθείτε με τη χειρότερη έκβαση. Ε, λοιπόν, εμείς δεν είμαστε έτοιμοι να αναμετρηθούμε με τη χειρότερη έκβαση. Διότι φαίνεται ότι υπονοείτε πως υπάρχει και άλλη, χειρότερη έκβαση, που θα έρθει επί των ημερών σας.
Μιλάμε, λοιπόν, για ένα συγκεκριμένο πρόγραμμα. Αν μπορούμε να βοηθήσουμε αυτό να βελτιωθεί, να βοηθήσουμε. Αν δεν μπορούμε, ας σιωπήσουμε κι ας βρούμε κάτι άλλο για να ασχοληθούμε.
(Χειροκροτήματα)</Speech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Κενή όσο…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Παρασκευή Χριστοφιλοπούλου, Βουλευτής Υπολοίπου Αττικής, ως Κοινοβουλευτική Εκπρόσωπος του ΠΑΣΟΚ για έξι λεπτά.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Πρόεδρε, ευχαριστώ. Επιτρέψτε μου στην αρχή ένα σχόλιο επί του κοινοβουλευτικού ήθους και ύφους της συζήτησης.
Κύριε συνάδελφε, χειροκροτήσατε την κ. Βούλτεψη και την είπατε «κενή». Πριν από λίγο, άκουσα τον πρωτομιλούντα να αναφέρεται σε έναν πρώην Πρωθυπουργό της Ελλάδας, το Γιώργο Παπανδρέου. Μπορεί κανείς να διαφωνήσει με επιλογές του, μπορεί να διαφωνήσει πολιτικά, μπορεί να κατακρίνει πολιτικά αλλά το «ανοησία», «ασυναρτησία» και «ιδιοτέλεια» δεν είναι κοινοβουλευτικού ήθους και ύφους που θα έπρεπε. Σας επιστρέφω τους χαρακτηρισμούς.
Πάμε τώρα στην ουσία. Ένα πρόγραμμα κοινωφελούς εργασίας είναι πράγματι, κύριε Υπουργέ, μία νέα πραγματικότητα για την Ελλάδα. Δεν νομίζω ότι είναι πρόγραμμα ενοικίασης εργαζομένων. Είναι ένα πρόγραμμα, βεβαίως, το οποίο έχει έναν φορέα ο οποίος διαμεσολαβεί. Να το δούμε αυτό. Να το εξετάσουμε. Η κ. Βούλτεψη είπε ότι είναι θέμα Ευρωπαϊκής Ένωσης. 
Ενδεχομένως, κύριε Υπουργέ, στη διαπραγμάτευση να μπει το θέμα, να υπάρχει κάποιος άλλος φορέας που να διευκολύνει αυτό. 
Εγώ, όμως σας ερωτώ, ερωτώ τους επερωτώντες. Θέλετε να συνεχίσει; Διότι αν, πράγματι, θέλετε να συνεχίσει, να δούμε τι είναι. Δεν είναι μόνιμη απασχόληση. Κι αν έχετε τη συνταγή, πράγματι, για μόνιμες δουλειές, όπως είπε το αρχικό σας πρόγραμμα -εκατό χιλιάδες προσλήψεις στο δημόσιο- να μας την πείτε κι εμάς. Και όπως είπε και η συνάδελφός μου πριν, ελάτε να το κάνετε εάν πάρετε την εντολή του ελληνικού λαού.
Εγώ, όμως, θα αναφερθώ στο Δημοσθένη διότι: «Δει δη χρημάτων ω Άνδρες Αθηναίοι και άνευ τούτων ουδέν εστί γενέσθαι των δεόντων». Πού θα βρείτε τα χρήματα; Θα σας τα δανείσει η Αργεντινή; Θα σας τα δανείσει η Βραζιλία; Διότι η Βραζιλία, απ’ όσο ξέρω, στο Διεθνές Νομισματικό Ταμείο έκανε μεγάλη φασαρία για να πάρουμε –αν πάρουμε- τα χρήματα που πήρε αυτή η Κυβέρνηση, για να διατηρήσει τη χώρα ζωντανή μέσα στην Ευρώπη, με όλες τις δυσκολίες και όλη τη δοκιμασία την οποία περνάει ο ελληνικός λαός.
Κύριε Στρατούλη, συμμερίζομαι το πάθος σας για τη σωστή εργασιακή ασφάλεια και για τις μόνιμες προσλήψεις. Πολύ ωραία. Πάρα πολύ ωραία! Και μετά ξυπνήσαμε; 
Η ανεργία θα χτυπηθεί αν αναδιαρθρώσουμε την παραγωγική βάση της χώρας, αν επιστρέψει η χώρα στην παραγωγή, αν αφήσουμε πλέον αυτόν το δημόσιο τομέα, τον χαλαρό, τον πλαδαρό, ο οποίος παρήγαγε μέχρι τώρα θέσεις εργασίας διά του δανεισμού. Κι εδώ ενέχεται το πολιτικό σύστημα στο σύνολό του. Και αυτοί που κυβερνήσαμε και όσοι δεν κυβέρνησαν. Κυρίως, όμως, αυτοί που κυβέρνησαν. Για να έχουμε αυτήν τη στιγμή τη δυνατότητα στο Κοινοβούλιο να κάνουμε αυτοκριτική. Διότι και αυτό είναι στην πεμπτουσία της δημοκρατίας.
Φτάσαμε, λοιπόν, εδώ που φτάσαμε κι ενεχόμεθα έναντι των επόμενων γενιών. Αυτό, λοιπόν, το πρόγραμμα δεν είναι τίποτα άλλο παρά μία γέφυρα. Κι εγώ θέλω να το βελτιώσουμε. Η δική μου άποψη, είναι ότι πρέπει να το βελτιώσουμε. Δεν είναι παρά μία γέφυρα, μία μεταβατική κατάσταση, όπου μέσα από τον εθελοντισμό, που πληρώνεται ως κοινωφελής εργασία, μπορούμε πράγματι να βοηθήσουμε, μέσα από δημόσιους φορείς, ανθρώπους να πάρουν 625 ευρώ. Πολύ απλά, να προσφέρουν εργασία για ένα χρονικό διάστημα, να την προσφέρουν με τρόπο όσο το δυνατόν διαφανή, διότι μεσολαβεί το ΑΣΕΠ και να μπορούμε, πράγματι, να δούμε αν αυτό μπορεί να μας βοηθήσει στη μετάβαση. 
Ποια μετάβαση; Να χτιστεί η παραγωγική Ελλάδα, να έρθουν επενδύσεις, να επιστρέψει η ανάπτυξη, να δημιουργηθούν πραγματικές θέσεις εργασίας και να αποκατασταθεί το ευρωπαϊκό κεκτημένο στις εργασιακές σχέσεις. Αυτός είναι ο στόχος μας, κύριε Υπουργέ. Ο στόχος είναι να αποκατασταθεί το ευρωπαϊκό κεκτημένο στις εργασιακές σχέσεις με την ανάκαμψη και την ανάπτυξη. 
Εν τω μεταξύ, ας δούμε τρόπους να βελτιώσουμε αυτά τα προγράμματα. Με την ευκαιρία θα ήθελα να σας πω ότι υπάρχει κι ένας άλλος θεσμός που νομοθετήθηκε κι αυτός πριν ορισμένους μήνες από την προηγούμενη κυβέρνηση κι αφορά την κοινωνική επιχειρηματικότητα. Να δούμε πώς μπορούμε στην Ελλάδα που πασχίζει να σταθεί στα πόδια της, η Ελλάδα της κρίσης, που όμως ξέρει να παλεύει, πως σε τοπικό επίπεδο μπορούμε να βοηθήσουμε την ανάπτυξη μορφών κοινωνικής επιχειρηματικότητας με πόρους του ΕΣΠΑ, έτσι ώστε να βοηθηθεί, πραγματικά, τοπικά η κάθε κοινωνία. Δεν θα αντικαταστήσουν το κράτος ούτε τις δομές πρόνοιας που αυτή τη στιγμή δοκιμάζονται, όμως μπορούν να προσφέρουν και να βοηθήσουν. 
Θέλοντας μ’ αυτά να πω ότι ούτε να μηδενίσουμε θεσμούς και προγράμματα θέλουμε, γιατί περί προγραμμάτων πρόκειται. Κι αν θέλετε, να κάνουμε μικροπολιτική, σας άκουσα να έχετε πολύ μένος με τη ΓΣΕΕ, ας πούμε η ΓΣΕΒΕΕ, δεν σας ενοχλεί που μπήκε σ’ αυτά τα προγράμματα; Ή επειδή η ΓΣΕΒΕΕ είναι εργοδοτική οργάνωση καλώς μπήκε και η ΓΣΕΕ που εκπροσωπεί τους εργαζομένους κακώς μπήκε; 
Η ΓΣΕΒΕΕ, λοιπόν, καλώς κάνει ό,τι κάνει, δικαιούται να το κάνει ή όποιος είναι εργοδοτικός φορέας! Με συγχωρείτε πολύ, η ΓΣΕΒΕΕ και το ξέρετε πολύ καλά, εκπροσωπεί και πάρα πολύ σκληρά εργαζόμενους αυτοαπασχολούμενους Έλληνες. Πολύ εύκολα βάζετε ταμπέλες, όπως πολύ εύκολα βάζετε ταμπέλες σε Πρωθυπουργούς, όπως πολύ εύκολα βάζετε ταμπέλες σε κάποιους οι οποίοι έχουν μπουκάλια και ρόπαλα στο σπίτι τους και τους βαφτίζετε «νέους που ζητούν εργασία». Εμείς δεν θέλουμε τέτοιους νέους. Θέλουμε νέους που προσφέρουν κοινωφελή εργασία και αύριο πρέπει να χτίσουμε μία Ελλάδα που θα έχουν πραγματικές δουλειές με ανάπτυξη, επενδύσεις και επιστροφή στην παραγωγή. 
(Χειροκροτήματα)</Speech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Με συγχωρείτε, κυρία Χριστοφιλοπούλου, το «και μετά ξυπνήσατε» είναι πολιτικό ήθος;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Πώς θα γίνει, κύριε συνάδελφε;</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Και ο κ. Στρατούλης το άκουσε, συνάδελφος είναι, αλλά δεν μίλησε.</Speech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Το «και μετά ξυπνήσατε» είναι πολιτικό ήθος, κυρία Χριστοφιλοπούλου;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ, κύριε συνάδελφε. Αν θέλετε, υπάρχει το Περιστύλιο. 
Το λόγο έχει ο κ. Παύλος Χαϊκάλης, Κοινοβουλευτικός Εκπρόσωπος των Ανεξάρτητων Ελλήνων για έξι λεπτά.</ChairmanSpeech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ, κύριε Πρόεδρε.
Αγαπητοί συνάδελφοι, κατ’ αρχάς θα ήθελα να πω ότι είμαστε σύμφωνοι ως προς το ερώτημα που έθεσε η κ. Βούλτεψη και η κ. Χριστοφιλοπούλου, στο ότι εμείς θέλουμε να βελτιώσουμε το πρόγραμμα και δεν θέλουμε να το καταργήσουμε. Το δικαίωμα στην εργασία είναι ιερό, ιερή όμως είναι και η αξιοπρέπεια του εργαζόμενου, αξιοπρέπεια που έχει καταπατηθεί με τους απασχολούμενους σ’ αυτά τα προγράμματα, με μισθούς που κινούνται στα όρια της φτώχειας χωρίς βασικά εργατικά δικαιώματα όμως, ενώ υπάρχει μισθολογικός διαχωρισμός, ανάλογα με τα προσόντα του κάθε εργαζομένου κι όλοι μπαίνουν στο ίδιο τσουβάλι. 
Συμφωνώ με αυτό που είπε ο κ. Στρατούλης. Έγινε χθες γνωστό ότι η Κυβέρνηση δίνει το αστρονομικό ποσό των 460 ευρώ σε πτυχιούχους και 400 ευρώ σε δευτεροβάθμιας εκπαίδευσης ενώ η Επιτροπή Κοινωνικών Δικαιωμάτων του Συμβουλίου της Ευρώπης, έκρινε ότι οι ρυθμίσεις που υιοθετήθηκαν από την ελληνική Κυβέρνηση το 2010, σχετικά με τη μείωση του κατώτατου μισθού για τους εργαζόμενους κάτω των είκοσι πέντε ετών στα 510 ευρώ, αντιβαίνουν τον ευρωπαϊκό κοινωνικό χάρτη και πρέπει να απαλειφθούν. 
Επίσης, επειδή αναφέρθηκε το ποσό των 625 ευρώ, οι ασφαλιστικές κρατήσεις που δίνονται από τον ΟΑΕΔ είναι 25 ευρώ την ημέρα. Συνεπώς, δεν είναι 625 ευρώ αλλά περίπου 525 ευρώ μεικτά. 
Σαν να μην έφταναν όλα αυτά, υπάρχει και η πρακτική, του κανένας να μην πληρώνεται στην ώρα του. Κάποιοι εργαζόμενοι, τώρα στις γιορτές, πληρώθηκαν για τους μήνες Σεπτέμβριο και Οκτώβριο και άλλοι για τους μήνες Οκτώβριο και Νοέμβριο, ενώ υπήρχαν απλήρωτοι ακόμη και από το καλοκαίρι.
Κύριε Υπουργέ, ήθελα να ρωτήσω το εξής. Γιατί δεν υπάρχει ένας κεντρικός συντονισμός, που να εξασφαλίζει την έγκαιρη καταβολή των δεδουλευμένων στους δικαιούχους; Αυτό είναι το πρώτο ερώτημα. 
Το δεύτερο ερώτημα, τίθεται από την κατάσταση που επικράτησε στην ανατολική Αττική. Συγκεκριμένα, οι πληρωμές των εργαζομένων μέχρι τις 24 Δεκεμβρίου δεν μπορούσαν να πραγματοποιηθούν, λόγω απουσίας του υπολόγου του έργου στο Υπουργείο Εργασίας. Πήγε, δηλαδή, ο άνθρωπος διακοπές και «πάγωσε» το σύστημα.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Αντικαταστάθηκε…</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>:  Φταίει, δηλαδή, ο εργαζόμενος που πήρε κάποιος άνθρωπος την άδειά του; Δεν πρέπει να υπάρχει ένας μηχανισμός;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Και αντικαταστάθηκε από εμάς, ώστε να αναλάβει άλλος Υπουργός. Θα τα πω στη δευτερολογία μου.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>:  Έπρεπε όμως κάποιος, να φροντίσει οι πληρωμές να γίνουν στην ώρα τους. 
Επίσης, υπάρχει καθυστέρηση και στον ΟΑΕΔ για την καταβολή των ασφαλιστικών εισφορών. 
Επιπλέον ερωτήματα τίθενται, όταν κανείς αναλογιστεί την αναγκαιότητα κάλυψης αυτών των θέσεων. Αυτές οι θέσεις είναι πάγιες ή εποχικές; Σίγουρα, όταν αυτά τα προγράμματα «τρέχουν» καθ’ όλην τη διάρκεια του έτους, τότε δεν εξυπηρετούν μόνο εποχικές ανάγκες. Γιατί τότε, λοιπόν, απολύετε εργαζομένους που κάθονται για πέντε μήνες, μετά πάνε σε επτάμηνο αναμονή και δεν μπορούν να επαναπροσληφθούν; Γιατί δεν λειτουργείτε, σύμφωνα με τις ανάγκες του δημόσιου τομέα προς όφελός του αλλά ανοίγετε την πόρτα σε ιδιωτικά κεφάλαια, για να αναλάβουν ενεργό ρόλο στη διαχείριση του δημόσιου πλούτου; 
Η χώρα δεν μπορεί να πάει μπροστά με μεσοβέζικες λύσεις, που ούτε εξασφαλίζουν την ομαλή λειτουργία των κατά τόπους δημοτικών επιχειρήσεων αλλά ούτε και τους εργαζόμενους, που μετά από πέντε μήνες αφήνονται στο έλεος της μοίρας τους, εφόσον για επτά μήνες δεν μπορούν να επαναπροσληφθούν και άρα είναι αμφίβολο αν θα μπορούν να πάρουν κάποιο επίδομα ανεργίας. 
Ερωτώ. Γιατί να μην μπορεί κάποιος να επαναπροσληφθεί αλλά πρέπει να περιμένει επτά μήνες για να ξανακάνει αίτηση; Μήπως για να μη δικαιούται επίδομα ανεργίας ή για να εξυπηρετούνται οι υπόλοιποι, όσοι ψηφοφόροι απέμειναν της συγκυβέρνησης; Θα πρέπει, δηλαδή, κάθε πέντε μήνες να εκπαιδεύουμε κάποιον άλλον για νέο εργαζόμενο; Ποια είναι η συνέχεια του κράτους; Και μη μου πείτε ότι έτσι αποφεύγονται οι ρουσφετολογικές προσλήψεις, γιατί με τις αδιαφανείς διαδικασίες που διενεργούνται μέσω των ΜΚΟ, δεν νομίζω ότι εξασφαλίζεται κάτι τέτοιο.
Αυτό που χρειάζεται στο στενό και ευρύτερο δημόσιο τομέα, είναι οργανογράμματα έγκυρα και επικαιροποιημένα, με ξεκάθαρες αρμοδιότητες, πάντα σύμφωνα με τις ανάγκες του εκάστοτε δημόσιου ή ιδιωτικού φορέα, τα οποία θα τηρούνται ευλαβικά και θα δημιουργήσουν μια σταθερή βάση για την περαιτέρω βελτίωση και ανάπτυξη των εν λόγω φορέων, με πολλαπλά οφέλη για τους ίδιους τους φορείς, τους εργαζομένους σε αυτά και βέβαια τους πολίτες. 
Για το θέμα των ΜΚΟ, είπατε ότι πρέπει να υπάρξει διαφάνεια και γι’ αυτό ζητείται η ασφαλιστική ενημερότητα. Αυτές τις μέρες, όμως, μάθαμε ότι υπάρχουν ΜΚΟ, οι οποίες δεν έχουν ούτε ασφαλιστική ούτε φορολογική ενημερότητα, με αποτέλεσμα να μη μπορούν να πληρώσουν τους εργαζομένους. Είναι δυνατόν; Παρουσιάστηκε αυτό το φαινόμενο…</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Είχαν επιλεγεί …</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Δημοσιεύτηκε, όμως. Αυτό είναι θέμα προς έρευνα. Αποφασίζει το κράτος να ξεκινήσει, χωρίς να έχει δει τις προϋποθέσεις; Εσείς λέτε ότι υπάρχουν. Ωραία, γιατί όμως παρουσιάζονται όλα αυτά; Ας μην πάμε και στην περίπτωση, όπου ήδη σχηματίζονται ΜΚΟ –γιατί υπάρχει και αυτή η καταγγελία- μόνο γι’ αυτό το αποτέλεσμα, για να πάρουν τη δουλειά, όπως λέμε. 
Συνεπώς, η νομιμότητα και η διαφάνεια των ΜΚΟ είναι υπό συζήτηση.
Επίσης, είναι απορίας άξιο το γεγονός ότι ενώ πολλές ΜΚΟ δεν έχουν ασφαλιστική και φορολογική ενημερότητα, αδυνατούν να πληρώσουν τους εργαζόμενους, λαμβάνουν την επιχορήγηση του 5% ανά θέση απασχόλησης σαν επιβράβευση για το, υποτίθεται, δύσκολο έργο το οποίο φέρουν εις πέρας.
Το 2013, σύμφωνα με μνημονιακές υποχρεώσεις της χώρας, είκοσι πέντε χιλιάδες συμπολίτες μας θα χάσουν τις δουλειές τους. Προφανώς, σκοπός της συγκυβέρνησης θα είναι μέσα από αυτά τα κοινωφελή προγράμματα ή με παρεμφερή προγράμματα, να δημιουργήσει ένα αντιστάθμισμα στον υπό κατάρρευση δημόσιο τομέα, ο οποίος με ελλείψεις είκοσι πέντε χιλιάδων εργαζομένων δεν θα μπορεί να αντεπεξέλθει στις αναγκαίες λειτουργίες του. Αυτό το γνωρίζετε και το αποκρύπτετε από τον ελληνικό λαό. Σκοπεύετε, δε, να χρησιμοποιήσετε αυτές τις μεθοδεύσεις, για να ξεγελάσετε τους πολίτες ότι δήθεν το κράτος μεριμνά, βρίσκει εργασία σε άνεργους συμπολίτες μας και μειώνει την ανεργία. Είναι μία καλοστημένη προπαγάνδα.
Εκείνο που έχει σημασία, είναι ότι υπάρχουν πολλές καταγγελίες για τον τρόπο που λειτουργούν. Αναφέρω το παράδειγμα των εργαζομένων που προσελήφθησαν μέσω ΜΚΟ στους Δήμους Βύρωνα και Ηλιούπολης, οι οποίοι είναι απλήρωτοι πάνω από δυόμιση μήνες και υποστηρίζουν ότι οι διάφορες ΜΚΟ, όπως είπα, συμμετέχουν μόνο για να πάρουν το 5%.
Το συνδικάτο ΟΤΑ της Λάρισας και το εργατικό κέντρο του νομού, διεκδικούν την άμεση καταβολή των δεδουλευμένων, άμεση ασφάλιση όλων των εργαζομένων και να μην αποδοθεί το 5% στη χρηματοδότηση του προγράμματος, αλλά να δοθεί στους εργαζόμενους. Στα προγράμματα κοινωφελούς εργασίας, αυτό το 5% ισοδυναμεί με αμοιβή κοντά στα 10 εκατομμύρια ευρώ, τα οποία θα μοιραστούν όλες οι ΜΚΟ είτε καταφέρουν να εμφανίσουν δικαιολογητικά, για να εισπράξουν το ποσό που αναλογεί στο έργο που έχουν υλοποιήσει είτε όχι. 
Αν δεν θέλετε, κύριε Υπουργέ και κύριοι της Κυβέρνησης να ακούσετε την Αντιπολίτευση, ακούστε τουλάχιστον τους εργαζόμενους αυτής της χώρας που αγωνίζονται καθημερινά και σε αυτούς στηριζόμαστε για τη βελτίωση της κατάστασης. Αυτά που ζητούν είναι τα αυτονόητα. Είναι το ελάχιστο που ένα κράτος δικαίου θα πρέπει να τους προσφέρει. Μην τους παραγκωνίζετε και δώστε όλα τα βασικά που χρειάζονται, για να αντεπεξέλθουν σε αυτή τη λαίλαπα που έχετε εξαπολύσει εναντίον όλων των Ελλήνων.
Σας ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Χρήστος Κατσώτης για έξι λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>:  Η συγκυβέρνηση της Νέας Δημοκρατίας του ΠΑΣΟΚ και της ΔΗΜΑΡ, όπως και η προηγούμενη, τσακίζουν το λαό για τα κέρδη των μονοπωλίων με τα αλλεπάλληλα αντιλαϊκά μέτρα, που είναι μόνιμου χαρακτήρα. Στα τάρταρα οι μισθοί, τα εργατικά και λαϊκά δικαιώματα, για την ανταγωνιστικότητα του κεφαλαίου! Επτακόσιες πενήντα χιλιάδες θέσεις εργασίας χάθηκαν τα τελευταία χρόνια και βέβαια, καλύπτει την πλειοψηφία του λαού, που ήδη είναι σε εξαθλίωση, να μη χρησιμοποιεί ξύλα για να θερμαίνεται, γιατί επιβαρύνει το περιβάλλον. Τους λέτε δηλαδή, να πεθάνουν από το κρύο.
 Αυτό το σύστημα, η δικτατορία των μονοπωλίων, γίνεται όλο και πιο επιθετικό, όλο και πιο βάρβαρο, όλο και πιο επικίνδυνο για την ίδια τη ζωή της εργατικής τάξης του λαού. Αυτό το σύστημα όποιος δεν το αμφισβητεί, το υπηρετεί. Αυτό το σύστημα δεν συμπληρώνεται, ανατρέπεται. 
Η σημερινή συζήτηση για το πρόγραμμα κοινωφελούς εργασίας δεν μπορεί να περιοριστεί σε αυτά καθαυτά τα προγράμματα και τα όποια προβλήματα. Τα προγράμματα αυτά ήρθαν να υποβοηθήσουν και να προωθήσουν την πολιτική ενίσχυση της κοινωνικής οικονομίας και της κοινωνικής επιχειρηματικότητας, με βάση και το ν. 4019/2011, που ψήφισε η Κυβέρνηση του ΠΑΣΟΚ, υλοποιώντας κατευθύνσεις της Ευρωπαϊκής Ένωσης.
Το συγκεκριμένο πρόγραμμα καταδεικνύει το πραγματικό πρόσωπο της κοινωνικής οικονομίας. Η πολυδιαφημισμένη εξασφάλιση της απασχόλησης δεν είναι τίποτε άλλο, παρά πέντε μήνες δουλειάς, με ελάχιστα εργασιακά δικαιώματα, ενώ συγχρόνως αξιοποιείται και για να παρακαμφθούν οι συλλογικές συμβάσεις εργασίας, αλλά και άλλες διατάξεις που προστατεύουν την εργασία, όπως παραδείγματος χάριν τα βαρέα και ανθυγιεινά επαγγέλματα στους οικοδόμους. Όλοι οι εργαζόμενοι σε αυτό το πρόγραμμα λαμβάνουν τον ίδιο πενιχρό μισθό πείνας, πολύ κάτω από τη συλλογική σύμβαση εργασίας για μία μεγάλη κατηγορία εργαζομένων, όπως είναι οι οικοδόμοι -γιατί δεν είναι η συλλογική σύμβαση εργασίας των οικοδόμων, κύριε Υπουργέ, 625 ευρώ- και βεβαίως υπολείπεται ακόμη και από αυτήν την αμοιβή του ανειδίκευτου εργάτη. Ακόμη και αυτό το ευτελές επίδομα, εκτός των άλλων, το καθυστερείτε για αρκετούς μήνες. 
Η Κυβέρνηση, αφού απέλυσε χιλιάδες εργαζόμενους από τους οργανισμούς τοπικής αυτοδιοίκησης και σχεδιάζει την απόλυση και άλλων, με βάση τις δεσμεύσεις της, τους αντικαθιστά με νέους που θα εργάζονται με ανύπαρκτες εργασιακές σχέσεις. Θα βρίσκονται σε συνεχή εργασιακή ομηρία. 
Με αυτά τα προγράμματα, οι κοινωνικές παροχές και υπηρεσίες σταματούν να παρέχονται από το κράτος. Οι μόνιμοι εργαζόμενοι απολύονται και θα επαναπροσληφθούν σε νεοπαγείς επιχειρήσεις κοινωνικής επιχειρηματικότητας, όπως για παράδειγμα η «Βοήθεια στο Σπίτι». Στόχος η ελάφρυνση του κράτους από περιττά έξοδα, για την κερδοφορία του κεφαλαίου.
Ιδιαίτερο ρόλο διαδραματίζουν οι ΜΚΟ. Σε αυτό το Πρόγραμμα των 280 εκατομμυρίων ευρώ πήραν μέρος εκατόν εβδομήντα τέσσερις. Σε μία σειρά από περιοχές το συγκεκριμένο Πρόγραμμα ανατέθηκε απευθείας σε ΜΚΟ, οι οποίες «ενοικίασαν» τους εργαζόμενους στο δημόσιο και στους ΟΤΑ, φυσικά «με το αζημίωτο», 5% στο Πρόγραμμα.
Ο ρόλος του κράτους θα είναι η χρηματοδότηση προς τις εταιρείες που θα αναλάβουν αυτές τις κοινωνικές παροχές, με στόχο την υποτυπώδη κάλυψη των αναγκών των φτωχότερων εξαθλιωμένων ομάδων του πληθυσμού, που δεν θα έχουν τη δυνατότητα να αγοράσουν αυτές τις υπηρεσίες.
Χαρακτηριστικά παραδείγματα είναι η νέα σειρά από δραστηριότητες που ξεπηδούν σαν μανιτάρια σε ολόκληρη την Ελλάδα και περιλαμβάνουν κοινωνικά ιατρεία, φαρμακεία, παντοπωλεία, ξενώνες αστέγων και κακοποιημένων παιδιών και μία σειρά από άλλες μορφές. Οργανώνονται από διάφορους φορείς, κυρίως όμως από δήμους και ΜΚΟ και εδώ η στήριξη του ΣΥΡΙΖΑ σε όλα αυτά είναι εμφανής. 
Η προώθηση της εμπορευματοποίησης αυτών των υπηρεσιών θα οδηγήσει σε μεγάλη αύξηση του κόστους τους για τα λαϊκά εισοδήματα, αφού, παρά τις -ας πούμε- αγαθές προθέσεις και την όποια εθελοντική εργασία, ένα σημαντικότατο τμήμα του κόστους αυτών των υπηρεσιών που μέχρι τώρα καλύπτονταν από τον κρατικό προϋπολογισμό θα επιβαρύνει πλέον τους εργαζόμενους. Από την άλλη, η ελάφρυνση του κρατικού προϋπολογισμού δεν θα μεταφραστεί σε οτιδήποτε θετικό για τους εργαζόμενους, αλλά θα αξιοποιηθεί για νέες φοροελαφρύνσεις και επιδοτήσεις προς το μεγάλο κεφάλαιο. Η πολιτική αυτή στοχεύει στη διαχείριση του εκρηκτικού προβλήματος της ανεργίας, επιδιώκοντας να υποκρύψει το πρόβλημα μέσα από τη δημιουργία μιας νέας μεγάλης κατηγορίας απασχολουμένων σε επιχειρήσεις κοινωνικής οικονομίας, που θα αμείβονται με μισθούς πείνας, θα εργάζονται περιστασιακά, αλλά δεν θα καταγράφονται στους ανέργους. 
Τι λέει όμως ο ΣΥΡΙΖΑ που φέρνει σήμερα για συζήτηση τα προγράμματα κοινωφελούς εργασίας; Ποια είναι η κριτική που κάνει στην αντεργατική Κυβέρνηση; Λέει ότι την ιδέα αυτή της κοινωφελούς εργασίας τη συνέλαβαν οι οικονομικές και πολιτικές ελίτ. Αποκρύβει ότι είναι πολιτική της Ευρωπαϊκής Ένωσης. Αποκρύβει ότι ο ίδιος συμφωνεί με την κοινωνική οικονομία, αλλά απλά ασκεί κριτική στο προωθούμενο σχέδιο της Ευρωπαϊκής Ένωσης για την κοινωνική οικονομία, γιατί αποκλίνει από την καθαρή κοινωνική οικονομία και εισάγει το κέρδος «από την πίσω πόρτα». Μήπως όμως η καθαρή κοινωνική οικονομία στη βάση της δεν αποτελεί μια διαχειριστική επιλογή που κινείται στη γραμμή της διασφάλισης της ανταγωνιστικότητας των μονοπωλίων; Για παράδειγμα, τα αλληλέγγυα ιατρεία προσφέρουν με εξαιρετικά χαμηλό κόστος για το κεφάλαιο -αφού αξιοποιούν την εθελοντική εργασία και ελαφρύνουν τον προϋπολογισμό του κράτους από δαπάνες- μια σειρά από υπηρεσίες, που χωρίς αυτές η διευρυμένη αναπαραγωγή του κεφαλαίου είναι αδύνατη.</Speech>
<Speech><Parlmember>ΜΑΡΙΑ ΚΑΝΕΛΛΟΠΟΥΛΟΥ</Parlmember>: Δεν πληρώνονται.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ακούστε τις ευθύνες σας. Παρουσιάζεστε ότι είστε με την απολύτως μη κερδοσκοπική δραστηριότητα στην κοινωνική οικονομία. Δεν μπορεί να υπάρξει κοινωνικός σκοπός μέσα στον καπιταλισμό, που να μην υπηρετεί την αναπαραγωγή του κεφαλαίου. Η οικονομική δραστηριότητα στο σύνολό της έχει σαν στόχο τη διασφάλιση της καπιταλιστικής κερδοφορίας. Η δωρεάν εργασία των εθελοντών σε επιχειρήσεις κοινωνικής οικονομίας ισοδυναμεί με δωρεάν εργασία για το κεφάλαιο. Ισχυρίζεστε ότι τα προγράμματα κοινωφελούς εργασίας αποτελούν σημείο σύγκλισης τριών κεντρικών μνημονιακών πολιτικών, της εκτόξευσης της ανεργίας, της συχνής εναλλαγής του νομικού πλαισίου λειτουργίας των εταιρειών προσωρινής απασχόλησης, οι οποίες αυξήθηκαν υπερβολικά στα δύο χρόνια και ότι ο νόμος για την κοινωνική οικονομία και κοινωνική επιχειρηματικότητα θεωρεί το 90% των ανέργων ως ευάλωτες πληθυσμιακές ομάδες. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Μα, η ανεργία είναι σύμφυτη με τον καπιταλισμό. Αυτό, γιατί το αποκρύβετε; Η ανεργία και χωρίς τα μνημόνια ήταν στα ύψη. Η βαθιά καπιταλιστική κρίση την αύξησε με εφιαλτικούς ρυθμούς. Η καταστροφή των παραγωγικών δυνάμεων είναι μεγάλη: οι εργαζόμενοι κατ’ αρχήν που βαδίζουν στην απόλυτη εξαθλίωση και μέρος του κεφαλαίου που καταστρέφεται. Φαίνεται ότι δεν διαφωνείτε με το θεσμό των εταιρειών προσωπικής απασχόλησης που είναι εργαλείο του κεφαλαίου για την κατάργηση κάθε εργατικού δικαιώματος, αλλά και για την αλλαγή του νομικού πλαισίου για τον αριθμό τους. Δεν διαφωνείτε, όπως φαίνεται, με το νόμο για την κοινωνική οικονομία και την κοινωνική επιχειρηματικότητα που έρχεται να διαλύσει κάθε κοινωνική υπηρεσία προς την εργατική τάξη, αλλά με το αν θεωρούνται ευάλωτοι το 90% των ανέργων ή όχι.
Η προώθηση της κοινωνικής οικονομίας, της κοινωφελούς εργασίας είναι ένα ακόμα εργαλείο προώθησης της ανταγωνιστικότητας των μονοπωλίων. Ο καπιταλισμός είναι το σύστημα του κεφαλαίου και ολόκληρη η παραγωγή υποτάσσεται σε αυτό. Μοναδική διέξοδος για την ικανοποίηση των λαϊκών αναγκών είναι η κατάργηση του κεφαλαίου ως σχέση παραγωγής και του κέρδους ως έννοιας και ως ιστορικής κοινωνικής κατηγορίας, που δεν μπορεί να γίνει παρά μόνο με την κοινωνικοποίηση του συνόλου των συγκεντρωμένων μέσων παραγωγής και την ανάπτυξή τους με επιστημονικό κεντρικό σχεδιασμό και εργατικό έλεγχο. Αυτό προϋποθέτει ανατροπή της πολιτικής εξουσίας του κεφαλαίου, προϋποθέτει τη λαϊκή εξουσία, που είναι η μόνη που θα οδηγήσει την κοινωνία στην πραγματική ευημερία.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Κοινοβουλευτικός Εκπρόσωπος της ΔΗΜΑΡ κ. Βασίλειος Οικονόμου έχει το λόγο για έξι λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Να ευχηθώ καλή χρονιά σε όλους και καλές κοινοβουλευτικές εργασίες για τη χρονιά αυτή!
Η επερώτηση που καταθέτει ο ΣΥΡΙΖΑ έχει μεγάλο ενδιαφέρον, κατά την άποψή μου, γιατί βγάζει στην επιφάνεια ένα θέμα το οποίο υφέρπει. Είναι ένα ζήτημα το οποίο απασχολεί πάρα πολύ κόσμο και πάρα πολλούς δήμους -πιάνουμε τους δήμους, κύριε Υπουργέ, γιατί οι δήμοι έχουν μπει δυνατά σ’ αυτήν την ιστορία- και έχουν γίνει πολλές συζητήσεις επί του θέματος. 
Μην είμαστε πολύ επιφυλακτικοί όχι επειδή το φέρνει ο ΣΥΡΙΖΑ, πρέπει σώνει και καλά να είμαστε απέναντι. Εδώ πρέπει να μπούμε στην ουσία του ζητήματος. Γιατί το λέω αυτό; Η κοινωφελής εργασία, αυτά τα Προγράμματα, δηλαδή νομίζω ότι κανείς δεν διαφωνεί ότι από τη στιγμή που είναι ευρωπαϊκά προγράμματα ότι πρέπει να γίνουν. Καλό για τη χώρα είναι, έρχονται χρήματα, δημιουργείται μία κινητικότητα και στον εργασιακό τομέα και έρχονται πόροι στη χώρα μας.
Διάβασα και την επερώτηση του ΣΥΡΙΖΑ και απ’ ότι βλέπω το κόμμα της Αξιωματικής Αντιπολίτευσης δεν βάζει ουσιαστικά θέμα να σταματήσουν αυτά τα Προγράμματα. Βάζουν θέμα στο πώς θα γίνουν καλύτερα ή τέλος πάντων οι εργασιακοί όροι να γίνουν πιο αποδεκτοί σε σχέση με την Εθνική Σύμβαση Εργασίας. 
Εγώ, να σας πω την αλήθεια, συμφωνώ. Δεν έχω καμμία αντίρρηση. Και εμείς σαν Δημοκρατική Αριστερά κυρίαρχα βάζουμε τα ζητήματα της τήρησης της εργατικής νομοθεσίας και θεμάτων που αφορούν την προστασία του εργαζόμενου.
Η συζήτηση που γίνεται το τελευταίο διάστημα πάνω σ’ αυτά τα Προγράμματα είναι μεγάλη. Πρώτον, έχουν μπει στο παιχνίδι οι ΜΚΟ. Σας άκουσα στην επιχειρηματολογία σας, κύριε Υπουργέ. Βέβαια, δεν είναι δικό σας έργο αυτό το Πρόγραμμα. Ειλικρινά σας μιλάω, έτσι όπως εξελίσσεται και ανοίγει το ζήτημα αυτών των μη κερδοσκοπικών, επιχειρήσεων ή οργανισμών -πώς να το πούμε;- ακούμε και βλέπουμε πράγματα και θάματα μπροστά μας. Δηλαδή, μην πάμε στο άλλο άκρο.
Αμφισβητούμε ότι ένας δήμος μπορεί να κάνει αντικειμενικές προσλήψεις, να εφαρμόσει το ΑΣΕΠ. Και καλά κάνουμε και το αμφισβητούμε, γιατί μέχρι στιγμής «τα έργα και οι ημέρες» πολλών δήμων και δημάρχων είναι αυτά που μας κάνουν να είμαστε πολύ επιφυλακτικοί. Δεν ξέρω, όμως, αν είναι φερέγγυος και αντικειμενικός οργανισμός, που μπορεί να κάνει τις αντικειμενικές προσλήψεις, έτσι ώστε να σπάσει το πελατειακό σύστημα, μια ΜΚΟ.
Ειλικρινά σας μιλάω, εγώ το ψάχνω πάρα πολύ στον τομέα των δεκαοχτώ δήμων της περιφέρειας Αττικής στην οποία πολιτεύομαι. Και όποιοι δήμαρχοι –και το λέω εδώ στο Βήμα  για να το ακούνε, γιατί το ακούνε- δεν έχουν εφαρμόσει το ΑΣΕΠ σ’ αυτές τις προσλήψεις..</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Παίρνουν τα λεφτά.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Να πάρουν τα λεφτά, γιατί θέλουμε τα κονδύλια να έρχονται, αλλά θέλουμε και την αξιοπρέπεια και την αξιοπιστία και το σεβασμό απέναντι στα παιδιά και στους ανθρώπους που πάνε να πιάσουν δουλειά, διότι έχω μηνύματα ότι δεν έχουν γίνει πολύ καλά όλες οι προσλήψεις. Και σας το λέω εδώ. Έχετε ακούσει και εσείς;</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Σωστό. Είναι πιθανό.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Άρα, κύριε Υπουργέ, είπατε ότι μπαίνει το ΑΣΕΠ στη μέση –και σωστά μπαίνει- αλλά μην θεωρείτε ότι το ΑΣΕΠ διασφαλίζει πλήρως αυτή την υπόθεση.
Και ξέρετε γιατί το λέω;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Το ΑΣΕΠ μπήκε, όταν διαμαρτυρήθηκε για τον τρόπο..</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Έτσι μπράβο. Μπήκε, λοιπόν, το ΑΣΕΠ στη μέση. Λίγο μαζεύτηκε η κατάσταση. Θα παρακαλούσα, όμως, πάρα πολύ το Υπουργείο Εργασίας -έχω εμπιστοσύνη και σε σας και στον εορτάζοντα Υπουργό, του Αϊ Γιαννιού σήμερα να είσαστε άτεγκτοι σε φαινόμενα όπου κάποιοι παραβλέπουν αυτές τις διαδικασίες του ΑΣΕΠ.
Οι μη κυβερνητικές οργανώσεις δεν έχουν δώσει καλά δείγματα γραφής και μάλιστα, έρχονται πολλά πράγματα στην επιφάνεια. Εγώ θεωρώ ότι πρέπει να γίνει αυστηρός έλεγχος σε αυτό το επίπεδο. Το Πρόγραμμα είναι έτσι όπως είναι, λειτουργεί με αυτό τον τρόπο που λειτουργεί, δεν μπορούμε να κάνουμε κάτι. Δεν νομίζω να υπάρχει εδώ πολιτική δύναμη ή πολιτικό κόμμα, το οποίο θα πει να σταματήσουμε το Πρόγραμμα, αλλά όλοι συμφωνούν να πάρουμε τα λεφτά. 
Καταλαβαίνω και κατανοώ τον προβληματισμό –είναι και δικός μας προβληματισμός- όταν δεν τηρούνται οι όροι και το πλαίσιο της Εθνικής Σύμβασης Εργασίας, αλλά δεν είναι θέσεις εργασίας για εμάς. Τα παλιά προγράμματα λέγαμε, ήταν προγράμματα επιμόρφωσης. Εξελίχθηκαν μέσα από τις συμπεριφορές διαφόρων και έγιναν ο προθάλαμος των διορισμών. Τα ξέρουμε αυτά τώρα. Τα έχουμε φάει ουκ ολίγες φορές. Αυτό να μη γίνει ξανά.
Εγώ, κύριε Στρατούλη, συμφωνώ απόλυτα να είναι πεντάμηνα. Τέρμα! Να μην είναι η πίσω πόρτα μόνιμων διορισμών ξανά στους δήμους και στο δημόσιο. Κάποιοι θα ρωτήσουν, δεν θα δώσεις διέξοδο στα παιδιά και στους νέους ανθρώπους; Όχι, δεν είναι εκεί το θέμα. Δεν θα δώσω διέξοδο με αυτόν τον τρόπο. Πρέπει να έχει τη δυνατότητα μια πολιτεία, μια κυβέρνηση, μια συγκροτημένη πολιτεία να δώσει δυνατότητες μέσα από τις παραγωγικές της δομές, μέσα από το αναπτυξιακό της πρόγραμμα, να φτιάξει θέσεις εργασίας και όχι με αυτά τα «πασαλείμματα» όπου δίνουμε μια «ασπιρίνη» στο νέο άνθρωπο και τον ξεγελάμε και τον κοροϊδεύουμε πρόσκαιρα. Βλέπω κάποιους κυρίους, οι οποίοι κάνουν το πολιτικό τους «παζάρι» μέσα από αυτές τις υποθέσεις.
Εμείς είμαστε πολύ επιφυλακτικοί. Δεν λέμε «όχι» στα προγράμματα. Θέλω να καταγράψετε τη δική μας επιφύλαξη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Νομίζω ότι ήταν μία ωφέλιμη επερώτηση αυτή, όπως κατατέθηκε, διότι πρέπει να έχουμε τα μάτια μας «δεκατέσσερα», επειδή είναι η εποχή που όλα πέφτουν. Έχουμε υποχώρηση, ύφεση και έκπτωση πολλών αξιών. Η εργατική νομοθεσία έχει δεχθεί τεράστια πλήγματα αυτά τα δυόμισι χρόνια. Τα δικαιώματα του εργαζομένου έχουν υποστεί τεράστια πίεση. 
Εδώ, εμείς αυτά τα προγράμματα δεν τα θεωρούμε ως θέσεις εργασίας, αλλά ως θέσεις επιμόρφωσης. Είναι ευρωπαϊκά προγράμματα, τα οποία πρέπει η ελληνική πολιτεία να τα αξιοποιεί. Όμως, δεν πρέπει να είναι η «κερκόπορτα» για να αλλάξουν οι εργασιακές σχέσεις, κάτι που εμείς δεν το δεχόμαστε και δεν πρέπει να είναι η «κερκόπορτα» για να ξαναστηθεί το πελατειακό «δόρυ», με το οποίο κάποιοι δήμαρχοι και κάποιοι προύχοντες κάνουν τις πελατειακές και τις παραπολιτικές τους σχέσεις, αυτές που μας έφθασαν εδώ πέρα που μας έφθασαν, μετά από τόσα χρόνια και βλέπουμε σήμερα οι δήμοι να μην μπορούν να «σταθούν στα πόδια τους». 
Σας το λέω γιατί έχω ασχοληθεί και λίγο με την Τοπική Αυτοδιοίκηση τα τελευταία δυόμισι χρόνια και βλέπω τα τεράστια προβλήματα. Δεν μπορεί κανένας δήμος αυτήν τη στιγμή να «σταθεί στα πόδια του». «Μπάζει» από πενήντα μεριές κάθε δήμος. Αναρωτιέμαι εγώ πώς θα ασκήσουν την πολιτική τους, όταν δεν υπάρχει ισοσκελισμένος προϋπολογισμός και όταν μειώνονται τα κονδύλια και αναρωτιέμαι αν θα αναγκαστεί πάλι ο δήμος να προσφύγει σε δημοτικά τέλη, δηλαδή ουσιαστικά πάλι σε φορολογία εις βάρος των πολιτών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Άρα, από αυτά τα προγράμματα διατηρούνται ορισμένες υπηρεσίες των δήμων. Λέω «ειδικά των δήμων», το εστιάζω, γιατί στις άλλες δεν έχει πέσει το βάρος, καθώς είναι οι δήμοι που προσπαθούν να καλύψουν αδυναμίες λειτουργίας τους από την μείωση των πόρων τους, μέσω αυτού του προγράμματος και έχουν γίνει πολλές προσλήψεις –ας τις πούμε προσλήψεις, για μένα δεν θεωρούνται προσλήψεις- μέσω αυτού του προγράμματος κοινωνικής εργασίας.
Παρακαλώ πολύ να γίνει ο έλεγχος, να γίνει η σωστή πρόσληψη των ανθρώπων αυτών και, δεύτερον, το καινούριο πρόγραμμα που φέρνετε -που για μένα είναι ένα καλό πρόγραμμα- το εθνικό σύμφωνο για την απασχόληση των νέων, ογδόντα χιλιάδων θέσεων, φυσικά να μην είναι με τους όρους αυτού του προγράμματος. 
Όμως, επειδή θα έλθει η ώρα να το συζητήσουμε, εμείς υπεύθυνα σαν Δημοκρατική Αριστερά, θα σας θέσουμε τις δικές μας προτάσεις για το πως μπορεί να δομηθεί ένα τέτοιο πρόγραμμα-σύμφωνο απασχόλησης για τους νέους με όρους αξιοπρέπειας, διαφάνειας και διάρκειας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι,  έχω να κάνω δύο σημαντικές ανακοινώσεις.
Πρώτον, έχω την τιμή να ανακοινώσω στο Σώμα ότι ο Υπουργός  Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και του ν. 3126/ 2003 «Ποινική ευθύνη των Υπουργών», όπως ισχύει, δικογραφία κατά του Υπουργού Οικονομικών κ. Ιωάννη Στουρνάρα.
Κυρίες και κύριοι συνάδελφοι, επίσης, έχω την τιμή να ανακοινώσω στο Σώμα την υπ’ αριθμόν 36 από 7 Ιανουαρίου 2013 πρόταση, που κατέθεσαν ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αλέξης Τσίπρας και εβδομήντα Βουλευτές του Κόμματός του για σύσταση ειδικής κοινοβουλευτικής επιτροπής προς διενέργεια προκαταρκτικής εξέτασης, κατά το άρθρο 86 παράγραφος 3 του Συντάγματος, τα άρθρα 153 του Κανονισμού της Βουλής και το άρθρο 5 του ν. 3126/ 2003 «Ποινική ευθύνη των Υπουργών», όπως αυτό τροποποιήθηκε με το άρθρο 2 του ν. 3961∕2011 και για την ενδεχόμενη τέλεση των αδικημάτων, που αφορούν την υπόθεση της επονομαζόμενης «λίστας Λαγκάρντ» από τους: 
Α) κ. Γεώργιο Παπακωνσταντίνου, πρώην Υπουργό Οικονομικών, για την ενδεχόμενη τέλεση των αδικημάτων:
α) της υπεξαγωγής εγγράφου από υπάλληλο (άρθρο 242 παράγραφος 2 και 3 του Ποινικού Κώδικα σε συνδυασμό με τα άρθρα 94 και 98 του Ποινικού Κώδικα)
β) της απιστίας στην υπηρεσία (άρθρο 256 παράγραφος γ΄ υποπαράγραφος β΄ του Ποινικού Κώδικα)
γ) της παράβασης καθήκοντος (άρθρο 259 του Ποινικού Κώδικα) και
δ) της πλαστογραφίας (άρθρο 216 του Ποινικού Κώδικα)
Β) Κύριο Ευάγγελο Βενιζέλο, Πρόεδρο της Κοινοβουλευτικής Ομάδας του Πανελλήνιου Σοσιαλιστικού Κινήματος, πρώην Υπουργό Οικονομικών για την  ενδεχόμενη τέλεση των αδικημάτων:
α) Της υπεξαγωγής εγγράφου από υπάλληλο (άρθρο 242 παράγραφος 2 και 3 του Ποινικού Κώδικα, σε συνδυασμό με τα άρθρα 94 και 98 του Ποινικού Κώδικα)
β) Της απιστίας στην υπηρεσία (άρθρο 256 περ. γ’ υποπερ. β’ του Ποινικού Κώδικα)
γ) Της παραβίασης καθήκοντος (άρθρο 259 του Ποινικού Κώδικα) 
Η πρόταση θα καταχωρισθεί στα Πρακτικά της σημερινής συνεδρίασης, θα τυπωθεί και θα διανεμηθεί στους Βουλευτές και θα εγγραφεί σε ειδική ημερησία διάταξη, όπως ορίζει ο Κανονισμός της Βουλής.
(Στο σημείο αυτό κατατίθεται η προαναφερθείσα πρόταση για τη συγκρότηση Ειδικής Κοινοβουλευτικής Επιτροπής, η οποία έχει ως εξής: 
(Να φωτογραφηθούν οι σελ. 112-153)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Συνεχίζουμε με τις δευτερολογίες των επερωτώντων Βουλευτών.
Το λόγο έχει ο κ. Χρήστος Καραγιαννίδης για πέντε λεπτά.</ChairmanSpeech> 
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Ευχαριστώ, κύριε Πρόεδρε.
 Θα ήθελα να ξεκινήσω με ένα σχόλιο γι’ αυτά που είπε η κ. Χριστοφιλοπούλου. 
Μαθήματα ηθικής από ένα κόμμα, του οποίου ο επίδοξος ηγέτης του κατοικοεδρεύει στον Κορυδαλλό –αναφέρομαι στον κ. Τσοχατζόπουλο- από ένα κόμμα, του οποίου ο πρώην Υπουργός Οικονομικός αντιμετωπίζει ποινικές ευθύνες μαζί με τον Πρόεδρό του τον κ. Βενιζέλο εγώ προσωπικά δεν δέχομαι. 
Δεν είναι δυνατόν, ένα κόμμα, το οποίο έχει φτάσει στο 12% -και πολύ πιθανόν να εξαφανιστεί στις επόμενες εκλογές- να μας δίνει μαθήματα ηθικής και κοσμιότητας. Οι πρωτεργάτες αυτών των πολιτικών έχουν εξαφανιστεί πολιτικά, γιατί ο κόσμος τους έστειλε στα σπίτια τους. 
Δεύτερον, μου προξενεί ιδιαίτερα αλγεινή εντύπωση να ποινικοποιείται πολιτικά η κοινωνική αλληλεγγύη των κοινωνικών ιατρείων και φαρμακείων από το ΚΚΕ. Δυστυχώς, ξεχνάμε την ιστορία μας. Όταν λέγαμε ότι το ΕΑΜ έσωσε τον κόσμο από την πείνα, έκανε ακριβώς αυτό το πράγμα. 
Άκουσα ότι τα κοινωνικά ιατρεία ευνοούν το κεφάλαιο. Έχουμε χάσει τελείως την επαφή με την πραγματικότητα. Γι’ αυτό έχετε αποκοπεί πλήρως από ο λαϊκό κίνημα και δεν έχετε επαφή με αυτά που συμβαίνουν στην Ελλάδα σήμερα. 
Οι δομές αλληλεγγύης ενισχύουν και την αντίσταση των εργαζομένων, και τη διάθεση αυτών των ανθρώπων να αγωνιστούν για ένα καλύτερο αύριο. Κυρίως, ενισχύουν την αντιπαράθεση με το σύστημα εξουσίας. Εάν εσείς αυτά τα αντιλαμβάνεστε ως βοήθεια στο κεφάλαιο, τότε μάλλον λάθος αναλυτικά εργαλεία έχετε. 
Κύριε Υπουργέ, έχω να σας αναφέρω κάποιες καταγγελίες: Η μη κυβερνητική οργάνωση «Αλληλεγγύη Κρήτη» απειλεί με απόλυση όποιους τολμήσουν να απεργήσουν και μόνο όσοι δουλεύουν έξι μέρες θα πληρώνονται εξακόσια είκοσι πέντε ευρώ.
Οι εργαζόμενοι πενταμηνίτες στο Δήμο Σαλαμίνας υποχρεώνονται να δουλεύουν Σάββατο ή Κυριακή, δηλαδή, έξι μέρες τη βδομάδα. 
Η ΑΜΚΕ για την αντιμετώπιση της φτώχειας βάζει τους υποψήφιους εργαζόμενους να υπογράψουν υπεύθυνη δήλωση ότι δεν ανήκουν σε σωματεία. 
Υπάρχει καταγγελία –και μάλιστα μπορούμε να σας τη φέρουμε εγγράφως- ότι μετά από αίτημα στα κεντρικά γραφεία της Επιθεώρησης Εργασίας, οι υπεύθυνοι και ο Γενικός Γραμματέας τους είπαν ότι αυτοί οι εργαζόμενοι δεν υπόκεινται σε αυτές τις διαδικασίες. Οπότε, τι ακριβώς είναι; Οι εργαζόμενοι αυτοί όμως, υπογράφουν σύμβαση εργασίας. Τι γίνεται και η Επιθεώρηση Εργασίας τους απαντάει με αυτόν τον τρόπο; 
Αυτά τα ΕΠΑ και ΙΓΕΕ είναι αποτελέσματα των πολιτικών σας. Έχετε φτάσει, δηλαδή, να δημιουργείτε γραφεία ευρέσεως εργασίας –όπου είναι ο ευγενικός τίτλος του δουλεμπορίου- και λέτε ότι αυτό είναι νόμιμο. Χαρήκαμε πολύ. Είναι νόμιμο. Αυτό όμως, δεν σημαίνει ότι δεν είναι και δουλεμπορικό. Το ότι είναι νόμιμο δεν σημαίνει ότι είναι και καλό ή δίκαιο. Και να μη φθάσουμε στην παλιά ρήση με το ηθικό και το δίκαιο. 
Τέταρτον, πανηγυρίζετε, γιατί πληρώνονται αυτοί οι εργαζόμενοι εξακόσια είκοσι πέντε ευρώ, ενώ ο κατώτατος μισθός έχει φθάσει στα πεντακόσια ογδόντα πέντε ευρώ. Αυτός είναι ο κοινωνικός αυτοματισμός και ο κοινωνικός κανιβαλισμός. Προχωρώντας το αυτό και προεκτείνοντάς το, φτάνουμε και στη ναζιστική πρόταση του κ. Δούκα, αυτού του «βιοπαλαιστή», να δουλεύουν τσάμπα οι εργαζόμενοι για να μην έχουν άγχος και για να μη στεναχωριούνται. Μετά θα πάμε και στα τάγματα εργασίας. Είναι γνωστό το που οδήγησε αυτό πριν πενήντα χρόνια. 
Θα ήθελα, επίσης, να κάνω μια ερώτηση. Ο κ. Αρβανιτόπουλος σε ένα νομοσχέδιο που βρίσκεται στη Διαρκή Επιτροπή και θα έρθει και στην Ολομέλεια, προτείνει να εργάζονται εθελοντικά οι καθηγητές στο εξωτερικό για να καλύψουν τις ανάγκες, γιατί δεν υπάρχουν λεφτά. 
Μια ερώτηση θα κάνω για το τι γίνεται με αυτούς τους εργαζόμενους, αν θα κολληθούν ένσημα, αν αυτό το χρονικό διάστημα που δούλεψαν στα πεντάμηνα ισχύει και ως εργασία με ένσημα, δηλαδή αν αναγνωρίζεται. 
Και επίσης, να πω και για την Ευρωπαϊκή Ένωση, γιατί μάλλον ο κ. Κατσώτης δεν μας άκουσε καλά. Εμείς θεωρούμε ότι αυτή η κατάσταση είναι πολιτικές προσπάθειες της Ευρωπαϊκής Ένωσης να αλλοιωθεί η εργασία και να μετατραπεί σε απασχόληση, που είναι ένα τελείως διαφορετικό πράγμα και σε αυτές τις προσπάθειες της Ευρωπαϊκής Ένωσης εμείς είμαστε αντίθετοι και διαφωνούμε. Δεν λέμε επ’ ουδενί, το δικαίωμα που κατοχυρώνεται συνταγματικά και από το ελληνικό κράτος στην εργασία να μετατραπεί σε χόμπι, όπως είναι η απασχόληση. 
Επίσης, να τελειώσω με κάτι που είπε και η κ. Βούλτεψη. Εσείς είπατε ότι προτείνετε να κάνουμε μια κουβέντα για βελτίωση αυτών των Προγραμμάτων. Μα, τα επόμενα Προγράμματα που έρχονται, θα είναι με δυσχερέστερους όρους και με λιγότερα λεφτά. Τι ακριβώς έχετε καταφέρει έχοντας αυτό που ζήσαμε με τα πεντάμηνα; Δηλαδή, τι ακριβώς βελτιώνεται, σε σχέση με το προηγούμενο Πρόγραμμα, με αυτό που θα έρθει μετά;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κωνσταντίνος Μπάρκας έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, εγκαλείτε συνεχώς το ΣΥΡΙΖΑ να καταδικάσει, να κάνει και να ράνει. Σας ρωτήσαμε, λοιπόν, να διαφωνήσετε ή να συμφωνήσετε με τη δήλωση του κ. Δούκα. Εσείς αυτό που μας είπατε είναι ότι είναι μια προσωπική του άποψη -καλά κάνει και την έχει- και ότι δεν αναφέρεται στο Υπουργείο και ότι δεν είναι σχέδιο του Υπουργείου. Θα τη διαβάσω πάλι, λοιπόν, και θέλω να την καταδικάσετε ή να συμφωνήσετε.
Ο κ. Δούκας, λοιπόν, λέει…
Κυρία Βούλτεψη, μην φεύγετε. Θα αναφερθώ σε λιγάκι για εσάς.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Με απειλείτε;</Speech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Όχι, καθίστε. Τώρα αναφέρομαι στον κύριο Υπουργό.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Έχω μια υποχρέωση της Βουλής.</Speech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ο κ. Δούκας, λοιπόν, καλεί τα τάγματα ανέργων να δουλέψουν χωρίς να πληρώνονται, να δουλέψουν τσάμπα. Τι λέτε πάνω σε αυτό;
Αποκαλείτε συνεχώς τους εργαζόμενους ως ωφελουμένους. Είναι ενάμισι εκατομμύριο άνεργοι, κύριε Υπουργέ. Είναι κρίμα, είναι ψυχές, είναι άνθρωποι που έχουν σπουδάσει, έχουν διπλωματικά, έχουν διδακτορικά. Να μην τους λέτε ωφελουμένους. Είναι άνεργοι, είναι τέλος πάντων πενταμηνίτες εργαζόμενοι. Μην τους λέτε ωφελουμένους. Έτσι τους λένε οι μη κυβερνητικές οργανώσεις με τις οποίες συνεργάζεστε. 
Και εν πάση περιπτώσει, το δεύτερο ερώτημα είναι το εξής: Πόσα λεφτά κερδίζουν αυτές οι μη κυβερνητικές οργανώσεις από αυτό το πρόγραμμα; Πόσα λεφτά είναι αυτό το 5% που κερδίζουν; Θα μπορούσε να αποφευχθεί; Μας είπατε ότι έχετε βάλει ορισμένα κριτήρια για την επιλογή των μη κυβερνητικών οργανώσεων και είναι δύο τα κριτήρια, τα οποία είναι γελοιωδέστατα. Δεν είναι κριτήρια αυτά. Είναι εάν έχουν φορολογική ενημερότητα κ.λπ..
Κυρία Βούλτεψη, επειδή έχετε πιάσει στασίδι στα «πρωινάδικα», να μην εγκαλείτε το ΣΥΡΙΖΑ για περιορισμούς. Να ψαχτείτε μέσα στην παράταξή σας. Επειδή έκανα αυτό το λάθος σήμερα να κοιτάξω τι λέγατε προ εξαμήνου και εφταμήνου και πριν από κανένα χρόνο για το μνημόνιο και τώρα μου έχετε γίνει αυτή η οποία όχι απλά υπερασπίζεται το μνημόνιο, αλλά σαν να το γράψατε το μνημόνιο…</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Τι μου λέτε; Αυτό δεν είναι επιχείρημα.</Speech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Να μην πιάνετε στο στόμα σας το Συνασπισμό Ριζοσπαστικής Αριστεράς, κυρία Βούλτεψη. 
Εμείς, κυρία Βούλτεψη, αγωνιζόμαστε για τους εργαζόμενους. Εσείς αγωνίζεστε για το κεφάλαιο, αγωνίζεστε για τα ιδιωτικά σχολεία, για τους πλούσιους για τους επιχειρηματίες. Εμείς αγωνιζόμαστε για τον απλό Έλληνα.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Εσείς; Λογοκρισία θα κάνεις; Ό,τι θέλω θα λέω.</Speech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Καμμία λογοκρισία. Σας μιλάω στον πληθυντικό, θα μου μιλάτε στον πληθυντικό. 
Εγώ δεν σας διέκοψα καθόλου. Επειδή σας έχω δει να πιάνετε στασίδι και η μόνη σας έννοια είναι να κατηγορείτε…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ. Κυρία Βούλτεψη, θα πάρετε επί προσωπικού το λόγο.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Χωρίς Βουλευτές του ΣΥΡΙΖΑ είναι τα στασίδια;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ συνεχίστε, κύριε Μπάρκα.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μόνη μου πάω; Δεν είναι Βουλευτής του ΣΥΡΙΖΑ; Δεν είναι ο κ. Στρατούλης;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα πάρετε το λόγο επί προσωπικού.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Θα μιλήσω επί προσωπικού;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ναι, βεβαίως. Αφήστε τον κ. Μπάρκα τώρα να τελειώσει.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Θα σας παρακαλούσα, κυρία Βούλτεψη, να προσέχετε αυτά που λέτε και να απαντάτε πάνω στα ουσιώδη, σε αυτά που σας ρωτάμε. Εάν δεν ξέρετε, μην το κάνετε. Να απαντάτε για τις μη κυβερνητικές οργανώσεις, να απαντάτε για την κοινωφελή εργασία, να απαντάτε για το ενάμισι εκατομμύριο ανέργων. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Βούλτεψη έχει το λόγο.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, ο συνάδελφος ανάλωσε όλη του την ομιλία για να σχολιάσει αυτό που λέω εγώ και για να  μου πει τι να λέω. Εγώ δεν απαγόρευσα σε κανέναν σε αυτήν την Αίθουσα να πει κάτι. Επομένως, το θεωρώ τελείως απαξιωτικό αυτό. Δεν είπα εγώ τι να λέει ο καθένας. 
Όταν μιλάτε για στασίδι, τι εννοείτε; Βουλευτές του ΣΥΡΙΖΑ δεν πηγαίνουν στην τηλεόραση; Είστε κομμένοι από την τηλεόραση; Δεν υπάρχει παράθυρο, τραπέζι χωρίς Βουλευτές του ΣΥΡΙΖΑ και χωρίς στελέχη του ΣΥΡΙΖΑ. Τι είναι αυτά που λέτε τώρα; 
Εν πάση περιπτώσει, όταν θέλετε να πείτε κάτι, να μιλάτε γι’ αυτό που θέλετε να πείτε και όχι γι’ αυτό που λέει ο άλλος. Εγώ δεν ήρθα να πω ποιος πιάνει στασίδι, τι κάνει ο ένας και τι ο άλλος. 
Με συγχωρείτε, κύριε Πρόεδρε, αλλά κάποτε σε αυτήν την Αίθουσα πρέπει πλέον να καταλάβουμε ορισμένα πράγματα. Άκουσα ότι προηγουμένως ο συνάδελφος δίπλα σας όταν κατέβηκα από το Βήμα με χειροκρότησε μόνος του και με είπε «κενή». Εγώ δεν το άκουσα γιατί ήμουν στο Βήμα. Αυτό όμως πια ξεπερνάει κάθε όριο! 
Εγώ τους ζήτησα συγκεκριμένα πράγματα να μου πούνε εάν έφεραν λεφτά και δουλειές από την Αργεντινή, εάν πρόκειται να είναι καλύτερα τα πράγματα, αν θα βρούνε δουλειές σε ένα εκατομμύριο ανέργους κ.λπ. Το «κενή» και όλα αυτά επιστρέφονται σε εσάς που πραγματικά μπορεί να είστε κενοί, να λέτε ψέματα και να είστε οι επόμενοι «λεφτά υπάρχουν».</Speech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Μπάρκα, έχετε το λόγο για ένα λεπτό.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Κυρία Βούλτεψη, δεν είχα αναφερθεί σε εσάς καθόλου. Σηκωθήκατε να φύγετε και γυρίσατε και με χλευάζατε.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μα, τι λέτε;Πού το είδατε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Κύριε Πρόεδρε, πραγματικά δεν είχα σκοπό να ασχοληθώ με την κ. Βούλτεψη. Είχα θέσει κάποια ερωτήματα στον κύριο Υπουργό και φεύγοντας η κ. Βούλτεψη από την Αίθουσα χλεύασε την ομιλία μου και αυτά που έλεγα, θεωρώντας ότι δεν είναι σωστά. Πρόβλημά της.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μα, τι είναι αυτά; Είστε ψεύτης.</Speech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ξεπερνάω αυτά που είπε για το σύντροφο και συνάδελφο Διαμαντόπουλο …</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Τι είχα πει; Με είπε «κενή»; Τι ξεπερνάτε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Βούλτεψη, σας παρακαλώ να τελειώνουμε. 
Ολοκληρώστε, κύριε Μπάρκα.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Κύριε Πρόεδρε, έχω αποδείξει και έχει αποδείξει η Κοινοβουλευτική Ομάδα του ΣΥΡΙΖΑ ότι δεν επιτίθεται κατ’ αυτόν τον τρόπο σε κανέναν. Εμείς αφήνουμε τους συναδέλφους να μιλήσουν …</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Το συνεχίζετε; Δεν ντρέπεστε πια καθόλου;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ, να τελειώσουμε.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Είπε τη λέξη «κενή», κύριε Πρόεδρε. Και ύστερα λέει ότι εμείς χλευάζουμε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα δοθούν εξηγήσεις.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Εγώ μίλησα για την ελευθερία της γνώμης. Δεν τον χλεύασα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θεωρώ λήξαν το θέμα.
Η κ. Χαραλαμπίδου έχει το λόγο.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Πρόεδρε, επειδή το ζήτημα των όσων εργάζονται στα Προγράμματα Κοινωφελούς Εργασίας, είναι πάρα πολύ σοβαρό, εμείς προσπαθήσαμε σήμερα μέσα από την ερώτηση που καταθέσαμε να αναδείξουμε τα προβλήματα των εργαζομένων και τη φιλοσοφία του ίδιου του προγράμματος. 
Αντί για μια συγκεκριμένη απάντηση, για μια επιχειρηματολογία από τη μεριά των άλλων κομμάτων, καταλήξαμε να συζητάμε για πράγματα που δεν απασχολούν καθόλου το πλαίσιο της ερώτησης και νομίζω ότι αυτό δεν είναι καλό και δεν τιμά τις Κοινοβουλευτικές Ομάδες, ιδίως αυτές οι οποίες συμμετέχουν στην τρικομματική Κυβέρνηση.
Κύριε Υφυπουργέ, από τη συζήτηση, μέχρι τώρα τουλάχιστον, με εξαίρεση αυτά που είπα προηγουμένως, νομίζω ότι καταδείχθηκε με τον πλέον περίτρανο τρόπο ότι με την εφαρμογή αυτών των προγραμμάτων εντατικοποιείται η εκμετάλλευση των εργαζόμενων στο όνομα της απασχόλησης περιοδικής χρονικής διάρκειας των ανέργων. 
Δεύτερον, με την υποχρέωση του ΟΑΕΔ να καλύπτει τις ασφαλιστικές εισφορές, ουσιαστικά έρχεται το ίδιο το κράτος να θεσμοθετήσει επίσημα την εισφοροδιαφυγή των εργοδοτών. 
Τρίτον, νομίζω ότι αποδείξαμε ότι αυτή η μορφή απασχόλησης, τα λεγόμενα Προγράμματα Κοινωφελούς Εργασίας αποτελούν μία επαίσχυντη μορφή δανεισμού των εργαζομένων. 
Τέταρτον, με την εφαρμογή αυτών των προγραμμάτων διαμορφώνεται ένα εργασιακό καθεστώς στα όρια του κοινωνικού αποκλεισμού. Τα προγράμματα αυτά όχι μόνο δεν αντιμετωπίζουν τη μαζική ανεργία, που έχει εκτιναχθεί σε ουράνια ύψη, αλλά κατασπαταλούνται κοινοτικοί και εθνικοί πόροι για να διαβρωθεί η τυπική εργασία και το πλέγμα των εργατικών δικαιωμάτων. 
Τα προγράμματα αυτά, επειδή έχουν προσανατολισμό στο πεδίο των κοινωνικών υπηρεσιών, πετυχαίνουν με την υλοποίησή τους να αναπληρώνουν πρόχειρα και εντελώς προσωρινά θέσεις κανονικής εργασίας. Μειώνουν το μισθό των εργαζομένων γιατί ο μισθός που καταβάλλεται είναι πάγιο, 625 ευρώ, ανεξάρτητα από τα προσόντα που μπορεί να έχει ο εργαζόμενος, ανεξάρτητα από την ειδικότητά του ή από την προϋπηρεσία του. 
Δεν αμβλύνουν ούτε στο ελάχιστο το πρόβλημα της ανεργίας, γιατί οι εργαζόμενοι που συμμετέχουν στα προγράμματα δεν αποκτούν καμμία περαιτέρω εξειδίκευση και δεν αναβαθμίζονται οι δεξιότητές τους γιατί στη μεγάλη τους πλειοψηφία απασχολούνται σε βοηθητικές εργασίες. 
Μέσω των προγραμμάτων παρακάμπτεται και η ελάχιστη νομική δέσμευση για την προστασία των εργαζομένων, μιας που -όπως αναφέρθηκε ήδη από άλλο Βουλευτή του ΣΥΡΙΖΑ- το ΣΕΠΕ για το οποίο έχετε την ευθύνη εσείς, ως Υπουργείο Εργασίας, δηλώνει αναρμοδιότητα να εξετάσει καταγγελίες των εργαζομένων σ’ αυτά τα προγράμματα.
Και όπως πάρα πολύ ωραία περιέγραψε και ο εκπρόσωπος από τη ΔΗΜΑΡ, έτσι λέμε και εμείς –και συμφωνούμε σ’ αυτό- ότι σε αυτά τα προγράμματα υπάρχουν έντονα τα στοιχεία του ρουσφετιού και της διαμόρφωσης ενός ρουσφετολογικού μηχανισμού με το πάρτι των ΜΚΟ. 
Εμείς, σαν ΣΥΡΙΖΑ, κύριε Υφυπουργέ, υποστηρίζουμε ότι με τέτοιου είδους προγράμματα, όπως αυτά που περιγράψαμε, το μόνο που γίνεται είναι να μοιράζεται η φτώχεια μεταξύ των ανέργων και να κερδίζουν οι μεσάζοντες. Δεν αντιμετωπίζεται η ανεργία. 
Τα προγράμματα αυτά είναι ενδεικτικά των αντιλήψεων και των συμφερόντων που υπηρετείτε και όλοι οι εργαζόμενοι σήμερα, όπως και η μεγάλη πλειοψηφία της ελληνικής κοινωνίας έχουν κατανοήσει ότι η Κυβέρνηση που εκπροσωπείτε έχει ένα και μοναδικό στόχο, να εξυπηρετεί να συμφέροντα της εργοδοσίας και των τοκογλύφων δανειστών της χώρας μας. 
Γι’ αυτό το λόγο πιστεύουμε ότι έχετε καταδικαστεί στη συνείδηση του λαού μας και ότι δεν θα αργήσει η ώρα που ο λαός της χώρας μας θα στείλει και τα κόμματά σας, αλλά και τις πολιτικές αυτές, στο περιθώριο.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Χατζηλάμπρου για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Κύριε Υπουργέ, προσπαθήσαμε όσο μπορούσαμε να αναδείξουμε πολιτική ουσία μέσα από αυτήν την ερώτηση. Γι’ αυτό θελήσαμε να εκμαιεύσουμε το σχέδιό σας, γιατί μας είπατε ότι δεν συμπίπτει ο σχεδιασμός σας με τη ρήση του κ. Δούκα.
Σκέφτομαι το σχεδιασμό σας και λέω το εξής: Είπατε ότι δεν θα υπάρξουν οριζόντιες μειώσεις και όμως είχαμε. Είπατε ότι θα στηρίξετε τα ασφαλιστικά ταμεία και αυτά ληστεύτηκαν . Επίσης είπατε για σύνταξη στα 67 χρόνια. 
Προσπαθήσαμε, λοιπόν, να καταλάβουμε ποιο είναι το σχέδιό σας και στο επίπεδο της ανεργίας. Είπατε ότι θα βρούμε προγράμματα και ότι αυτοί δεν είναι κανονικοί εργαζόμενοι, δουλεύουν σε προγράμματα. Το λέει αυτό ο Υπουργός Εργασίας σε μία χώρα που δίνει ένα μήνυμα. 
Μπορεί, πρέπει, θέλετε –εμείς το θέλουμε- να ελπίζει αυτός ο κόσμος στη δικαιοσύνη και αυτή η χώρα να ξαναπάει μπροστά; Αυτό σημαίνει ότι πρέπει να δούμε κάπως αλλιώς όλα αυτά τα μίζερα πραγματάκια που τα φέρνετε ως λύσεις. Προσπαθήσαμε, λοιπόν, να εκμαιεύσουμε το πρόγραμμά σας. 
Αντί γι’ αυτό μας μιλήσατε σαν να είσαστε ένας από τους υπαλλήλους διαχείρισης του προγράμματος και μας ρωτήσατε ξανά τι θα κάνει ο ΣΥΡΙΖΑ. Ο ΣΥΡΙΖΑ μεγάλωσε το θέμα της συζήτησης και έβαλε μέσα όλα τα λεφτά και αυτά που πάνε στους τοκογλύφους λόγω υπογραφών και αυτά που πάνε στους τραπεζίτες. Δεν μπορεί να συζητηθεί αλλιώς το θέμα για το οποίο μιλάμε. Και ξαναεπιμένετε. Τα θέλει τα προγράμματα ή δεν τα θέλει;
Ποιος πεινασμένος δεν θέλει εκείνη τη στιγμή τα 525 ευρώ, τα οποία αύριο, στο επόμενο πρόγραμμα θα τα κάνετε 400 ευρώ; Προσέξτε, σας βοήθησε η Κοινοβουλευτική Εκπρόσωπος της Νέας Δημοκρατίας, η οποία είπε μια περίεργη λεξούλα, ότι αυτοί που πάνε να δουλέψουν θα κάνουν και γνωριμίες με τους ανθρώπους που είναι εργοδότες εκεί. Με ποιους, δηλαδή; Με τους δήμους; Με τα νοσοκομεία; Με ποιους;
Ετοιμάζεστε να τα περάσετε και στον ιδιωτικό τομέα αυτά. Προσέξτε: εκεί είναι η σύμπτωση με τις ακρότητες του κ. Δούκα. Εκεί είναι η σύμπτωση, που λέει ότι θα κάνουν γνωριμίες οι εργαζόμενοι με νέα αφεντικά. Το λέει ακριβώς έτσι. Δεν σας βοήθησε. Απλά, παρουσίασε πιο καθαρά ποια είναι η σκέψη σας για την επόμενη μέρα.
Και κάτι τελευταίο σχετικά με το αν φέραμε ή δεν φέραμε απασχόληση από την Αργεντινή ή από τη Βραζιλία κ.λπ. Λέω ότι κάθε φορά που έβγαινε έξω κάποιος από τα Υπουργεία, ερχόταν πίσω και έφερνε νέες απολύσεις, νέες δεσμεύσεις της χώρας, νέες απολύσεις για το δημόσιο ή στα διάφορα φόρα του εξωτερικού ακούγαμε για το πόσο τεμπέληδες και για το πόσο απατεώνες είναι οι Έλληνες.
Αυτή τη φορά, αυτή η επαφή έγινε με αγωνιζόμενους λαούς οι οποίοι είχαν και μια λέξη συμπαράστασης για τον αγωνιζόμενο λαό της Ελλάδας. Αυτή είναι η διαφορετική στάση που έχουμε εμείς από τη στάση που έχετε εσείς, όταν βγαίνετε έξω. Είναι η στάση ενός υπαλλήλου και η στάση κάποιων οι οποίοι είναι αξιοπρεπέστατοι και θέλουν να αλλάξουν σελίδα στην Ελλάδα και να οικοδομήσουν κάτι διαφορετικό. Σε αυτό είμαστε μαζί όχι μόνο με αυτούς οι οποίοι κατάφεραν να πάρουν το «ωφέλιμα», αλλά και αυτούς οι οποίοι δεν έχουν τη δυνατότητα να βρεθούν ούτε καν στο «ωφέλιμα», γιατί; Δεν απέδειξαν πόσο περισσότερο καιρό είναι στην ανεργία ή πόσο πιο φτωχοί είναι. Και είναι κριτήριο αυτό για να φτάσει ένας άνθρωπος σε δουλειά!!!
Λέμε για τη νεολαία ότι η μόνη λύση που έχει είναι να αγωνιστεί να κρατηθεί στη χώρα και να βάλει μπροστά την παραγωγική ανασυγκρότηση και κάτι σαν και αυτούς που είπαν αυτές τις κουβέντες να τους πάει στην άκρη. Επειδή δεν λογοδότησαν κάποτε για αυτά που έκαναν, μας λένε πώς γίνεται. Αφέθηκαν και δεν λογοδότησαν. Υφυπουργός Οικονομίας, περίοδος 2005-2007, για παράδειγμα. Λέμε ότι από πράξεις, χειρισμούς και αμέλειες φτάσαμε τη χώρα εδώ. Αντί να ζητήσουμε εμείς το λόγο, μας λέει τι θα κάνει η νέα γενιά και πώς πρέπει να δουλεύουν ενάντια στην κατάθλιψη.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Στρατούλης έχει το λόγο για έξι λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, νομίζω ότι ο κύριος Υπουργός ήρθε εδώ, έκανε μια αντιπαράθεση με συγκεκριμένα επιχειρήματα, παρ’ ότι εμείς διαφωνούμε με τον τρόπο με τον οποίο τα εξέθεσε. Όμως, υπήρξαν παρεμβάσεις, όπως της Κοινοβουλευτικής Εκπροσώπου της Νέας Δημοκρατίας που νομίζω ότι δεν τιμούν το επίπεδο της συζήτησης: Άκρατος λαϊκισμός, προσωπικές επιθέσεις και για την ταμπακιέρα τίποτα, για το θέμα για το οποίο έκανε ερώτηση  ο ΣΥΡΙΖΑ.
Επομένως εγώ συνεχίζω τη συζήτηση με επιχειρήματα, όπως και οι υπόλοιποι Κοινοβουλευτικοί Εκπρόσωποι των κομμάτων, ανεξάρτητα από τις διαφωνίες που έχουμε και τα κόμματα, αλλά και η Αντιπολίτευση με την Κυβέρνηση. Τουλάχιστον, όμως, κρατάμε ένα επίπεδο επιχειρημάτων.
Το πρώτο που ήθελα να πω είναι το εξής. Μας μπήκε το βασικό ερώτημα, το αν θέλουμε αυτά τα Προγράμματα Κοινωφελούς Εργασίας ή όχι. Είναι σαφές από την κουβέντα, η οποία έγινε ότι εμείς, αφ’ ενός μεν είμαστε ριζικά αντίθετοι με τη φιλοσοφία αυτών των προγραμμάτων και το εξηγήσαμε γιατί. Κατά δεύτερον, εμείς δεν έχουμε καμμία αντίρρηση σε τέτοιες περιόδους κρίσης, φτώχειας, απόγνωσης, οικονομικής εξουθένωσης μεγάλων τμημάτων του λαού μας και με ενάμιση εκατομμύριο ανέργους δεν θα λέγαμε ποτέ όχι να υπάρχουν έστω και μέτρα ανακούφισης των ανέργων, έστω και για συγκεκριμένες περιόδους. Το ζήτημα, όμως, είναι ότι αυτό γίνεται με βάση αυτά τα προγράμματα, δηλαδή με το πώς εφαρμόζεται η φιλοσοφία τους, το περιεχόμενό τους και με βάση τις κατευθύνσεις που δίνει η Ευρωπαϊκή Ένωση σ’ αυτά τα προγράμματα. 
Και, βεβαίως, συμφωνούμε, κύριε Κατσώτη, ότι είναι κατευθύνσεις που δεν ωφελούν την πλήρη και σταθερή απασχόληση ούτε τα συμφέροντα των εργαζομένων. Μία φιλανθρωπία πάνε να δώσουν σ’ αυτούς τους οποίους οδηγούν στην ανεργία με τις πολιτικές τους, τις οποίες επιβάλλουν και στην Ελλάδα ή με τις οποίες συμφωνούν οι ελληνικές μνημονιακές κυβερνήσεις. Οδηγούν στην ανεργία ενάμισι εκατομμύριο συνανθρώπους μας και συμπολίτες μας και έρχονται μετά σαν φιλανθρωπία, σαν ένα δίκτυο προστασίας κ.λπ. σε αυτούς που έκαναν άνεργους, δήθεν να τους πετάξουν ένα ξεροκόμματο. 
Τα προγράμματα Κοινωφελούς Εργασίας για την ανακούφιση των ανέργων είναι αδιέξοδα όταν, πρώτον, οδηγούν τους ίδιους τους άνεργους σε εξανδραποδισμό, σε μεγάλη παραβίαση της εργατικής νομοθεσίας, του Συντάγματος και των διεθνών συμβάσεων, ενώ παράλληλα τους οδηγούν σε σύγχρονες μορφές σκλαβιάς. 
Δεύτερον, βεβαίως και θα πρέπει να υπάρχουν μέτρα ανακούφισης των ανέργων. Όμως, για να αντιμετωπιστεί ριζικά το πρόβλημα, θα πρέπει πάντα αυτά να συνδυάζονται με αναπτυξιακές πολιτικές, οι οποίες να δημιουργούν νέες θέσεις εργασίας και να δίνουν ένα φως στο τούνελ της ανεργίας και της οικονομικής εξαθλίωσης. Και τέτοια πράγματα δεν τα έχουμε σήμερα, αλλά ούτε και μπορούμε να τα έχουμε με εφαρμογή των πολιτικών των μνημονίων που δημιουργούν ύφεση, αυξάνουν την ανεργία και δεν δίνουν περιθώρια για αναπτυξιακές πολιτικές. 
Επειδή, λοιπόν, ερωτηθήκαμε σχετικά με Αργεντινές, Βραζιλίες κ.λπ. από την Κοινοβουλευτική Εκπρόσωπο της Νέας Δημοκρατίας, εμείς λέμε ότι έχουμε καθαρή πολιτική και για το πρόβλημα της χώρας, αλλά και για την αντιμετώπιση της ανεργίας. 
Εμείς, λοιπόν, λέμε ότι για να αντιμετωπιστεί και το μεγαλύτερο πρόβλημα των προβλημάτων σήμερα στη χώρα μας, η ανεργία, θα πρέπει να καταργηθούν τα μνημόνια -τελεία και παύλα!- και να αντικατασταθούν από ένα πρόγραμμα ανάπτυξης και παραγωγικής ανασυγκρότησης της χώρας που θα δημιουργεί θέσεις εργασίας. 
Και επειδή μας ρωτήσατε πώς θα χρηματοδοτηθεί ένα τέτοιο πρόγραμμα, σας απαντάμε ότι αυτά τα έχουμε πει. Τα λέει το πρόγραμμά μας και η πολιτική μας. Θα χρηματοδοτηθεί από τη σκληρή διαπραγμάτευση που θα κάνουμε για τη διαγραφή του μεγαλύτερου μέρους του χρέους. Τόκοι και χρεολύσια που θα εξοικονομηθούν θα πάνε για την ανάπτυξη της χώρας. 
Επίσης, θα χρηματοδοτηθεί από ένα άλλο εθνικοποιημένο, κοινωνικοποιημένο τραπεζικό σύστημα το οποίο θα χρηματοδοτεί την ανάπτυξη της χώρας και θα στηρίζει την κοινωνία. 
Ένα τέτοιο πρόγραμμα θα προέλθει, επίσης, από μία άλλη φορολογική πολιτική που θα συγκεντρώνει πόρους από τους πλούσιους και από όλους αυτούς της οικονομικής ολιγαρχίας που βρίσκονται όχι μόνο στη λίστα Λαγκάρντ, αλλά και σε διάφορες άλλες λίστες, που την εποχή που πεινάει ο λαός μας και σφαγιάζονται οι μισθοί και οι συντάξεις του, αυτοί και πάλι κέρδιζαν από την καταλήστευσή του αυτά τα δύσκολα χρόνια του μνημονίου και έβγαζαν τα χρήματά τους σε ασφαλή καταφύγια χωρίς να φορολογηθούν και από μια σειρά άλλα μέτρα. 
Αυτούς, λοιπόν, τους πόρους τους οποίους θα εξοικονομήσει μια κυβέρνηση της Αριστεράς που θα είναι σε άλλη κατεύθυνση από τη σημερινή μνημονιακή, θα τους διαθέσει για να στηρίξει τις δημόσιες επενδύσεις, τις κοινωνικές επενδύσεις στις υποδομές και σε άλλους παραγωγικούς τομείς, αλλά και τις ιδιωτικές επενδύσεις, εφόσον εντάσσονται σε ένα πλαίσιο ανάπτυξης της χώρας και σε ένα πλαίσιο δημιουργίας συγκεκριμένων και με χρονοδιάγραμμα νέων θέσεων εργασίας. 
Επίσης, με αυτούς τους πόρους θα στηρίξουμε τις μικρομεσαίες επιχειρήσεις, όπως και τομείς και κλάδους της οικονομίας μας που έχουν συγκριτικά πλεονεκτήματα. Θα στηρίξουμε κοινωνικές πολιτικές για την υγεία, την παιδεία και την πρόνοια, που με τη σειρά τους θα δημιουργήσουν θέσεις εργασίας και θα γίνουν προσλήψεις για να καλυφθούν τα κενά σ’ αυτές τις κοινωνικές πολιτικές. 
Και θα πάρουμε μέτρα για το σταμάτημα των ασύδοτων και γενικευμένων απολύσεων και, βεβαίως, θα δημιουργήσουμε έναν ΟΑΕΔ που θα είναι εργαλείο για τη δημιουργία νέων θέσεων εργασίας και για την καταπολέμηση της ανεργίας. Θα δημιουργηθεί ένας ενιαίος δημόσιος ΟΑΕΔ τριμερώς χρηματοδοτούμενος και από το κράτος που σήμερα δεν βάζει ούτε 1 ευρώ τσακιστό. Όσα δίνουν οι εργοδότες και οι εργαζόμενοι, θα πρέπει με τη σειρά του να δίνει και το κράτος για να χρηματοδοτεί τον ΟΑΕΔ και τα προγράμματά του. 
Και, βεβαίως, θα υπάρξουν προγράμματα του ΟΑΕΔ όχι μερικής, επισφαλούς και προσωρινής εργασίας, όχι προγράμματα όπως αυτά της κοινωφελούς εργασίας που είναι προσωρινά και εμπεριέχουν και την «ενοικίαση» που είναι η πιο απάνθρωπη μορφή εργασίας, αλλά προγράμματα του ΟΑΕΔ που θα χρηματοδοτούν τη δημιουργία νέων θέσεων εργασίας αλλά πλήρους και σταθερής εργασίας και απασχόλησης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και στο πρόγραμμά μας για την αντιμετώπιση της ανεργίας έχουμε και μέτρα στήριξης των ανέργων. Μέχρι να αντιμετωπιστεί ριζικά το πρόβλημα της ανεργίας από μία αριστερή κυβέρνηση και τις αναπτυξιακές της πολιτικές, πρέπει να στηριχθούν οι άνεργοι. Και οι άνεργοι θα πρέπει να στηριχθούν όχι μόνο αύριο από μία αριστερή κυβέρνηση, αλλά και σήμερα με αύξηση του επιδόματος ανεργίας και με τη χρονική επιμήκυνσή του, με μέτρα οικονομικής και κοινωνικής στήριξης, με διαγραφή πολύ μεγάλου μέρους ή και ολόκληρων των δανείων τους προς τις τράπεζες και με μια σειρά από άλλα κοινωνικά μέτρα. 
Έχουμε καταθέσει πρόταση νόμου στη Βουλή γι’ αυτά τα πράγματα. Δύο προτάσεις νόμου. Δυστυχώς, παρ’ ότι η Κυβέρνηση υποκρίνεται ότι ενδιαφέρεται για τους ανέργους και εφαρμόζει τα Προγράμματα Κοινωνικής Εργασίας, (προσωρινής και ενοικιαζόμενης εργασίας) δεν ψήφισε τις προτάσεις νόμου του ΣΥΡΙΖΑ για την ανακούφιση των ανέργων. Ούτε παλαιότερα ψήφισε την πρότασή του για το τριανταπεντάωρο και τη μείωση του χρόνου εργασίας που θα δημιουργούσε και ακόμη μπορεί να δημιουργήσει ή να διασώσει διακόσιες χιλιάδες θέσεις εργασίας. 
Για όλους αυτούς τους λόγους εμείς επιμένουμε, κύριε  Πρόεδρε, ότι με αυτήν την Κυβέρνηση και με αυτές τις μνημονιακές πολιτικές τις οποίες εφαρμόζει όχι μόνο δεν θα αντιμετωπιστεί η ανεργία, αλλά θα γίνει ακόμη μεγαλύτερη. Θα  φθάσει σύμφωνα με εκτιμήσεις του Ινστιτούτου Εργασίας της  ΓΣΕΕ σε ένα εκατομμύριο επτακόσιες πενήντα χιλιάδες ανέργους, εφόσον συνεχιστούν αυτές οι πολιτικές και εφαρμοστούν τα μέτρα του τρίτου μνημονίου. 
Γι’ αυτό με κάθε τρόπο στηρίζουμε τους αγώνες του λαού, που με τους δικούς του αγώνες και με την ψήφο του μπορεί να φύγει αυτή η Κυβέρνηση, να ανοίξει ο δρόμος για μια κυβέρνηση της Αριστεράς, που, όπως είπαμε θα ακυρώσει τα μνημόνια, θα φέρει αναπτυξιακό πρόγραμμα, που προτεραιότητά του θα έχει την αντιμετώπιση της φτώχειας, την αναδιανομή των εισοδημάτων υπέρ των φτωχότερων στρωμάτων, τη δημιουργία νέων θέσεων εργασίας και την καταπολέμηση της ανεργίας. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ- ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε. 
Το λόγο έχει ο κύριος Υπουργός για επτά λεπτά, με ανοχή.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Μπαίνω στον πειρασμό να απαντήσω στη δευτερολογία του Κοινοβουλευτικού Εκπροσώπου του ΣΥΡΙΖΑ, που μας είπε τη λύση σε όλα αυτά: Δεν θα πληρώσουμε. Θα καταγγείλουμε το μνημόνιο. Θα γλιτώσουμε τα λεφτά που θα πληρώναμε στους «Κουτόφραγκους» που μας δανείζουν, για να υπάρχει χρηματοδότηση για την κάλυψη των βασικών αναγκών της χώρας και αυτά που θα γλιτώσουμε θα τα ρίξουμε στην αγορά, στις μικρομεσαίες επιχειρήσεις, στα προγράμματα για τη στήριξη της απασχόλησης. 
Εγώ θα αποφύγω να σας απαντήσω, κύριε Στρατούλη, για να επικεντρωθώ στην επερώτησή σας για τα προγράμματα κοινωφελούς εργασίας, που πραγματικά είναι ενδιαφέρουσα. Σε λίγο χρόνο θα αναπτύξω τρία-τέσσερα σημεία που θίχθηκαν και τα οποία νομίζω ότι χρήζουν κάποιας ανάλυσης. 
Άκουσα για απάνθρωπες πολιτικές απασχόλησης, για δουλεμπόριο κ.λπ., που καταλύουν εντελώς τα εργασιακά δικαιώματα των ωφελουμένων.</Speech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Τι είναι αυτά που λέτε;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): «Ωφελούμενους» τους χαρακτηρίζει το πρόγραμμα, κύριε Μπάρκα. Πώς θα γίνει; Συμμετέχουν σε ένα πρόγραμμα τόνωσης της απασχόλησης έστω και περιορισμένης χρονικής διάρκειας. Ωφελούμενοι είναι.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Δεν μπορείτε να πείτε αυτήν την κουβέντα!</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τι να κάνουμε; Σε θέματα ορολογίας  δεν συμπίπτουμε. Εσείς ας πούμε αποκαλείτε τα παρασκευαστήρια μολότοφ «χώρους κοινωνικής συνεστίασης». Τι να κάνουμε δηλαδή; 
(Θόρυβος – διαμαρτυρίες από την πτέρυγα του ΣΥΡΙΖΑ- ΕΚΜ)
Διαφέρουμε στον προσδιορισμό της ορολογίας. Εντάξει τώρα. Τι να κάνουμε; Δεν θα συμφωνούμε σε όλα. Ωφελούμενοι πάντως είναι.</Speech> 
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Του Λαυρεντιάδη εσείς του σφίγγατε το χέρι.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όχι, εγώ, κύριε συνάδελφε! Όχι εγώ του Λαυρεντιάδη. Όλα κι όλα. Τέλος πάντων. Άλλο θέμα. Πολύ γρήγορα φεύγετε από το ένα θέμα στο άλλο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι διάλογο, κύριε Υπουργέ! Προχωράμε.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν είναι της παρούσης ο κ. Λαυρεντιάδης.</Speech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ούτε η μολότοφ είναι της παρούσης!</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εν πάση περιπτώσει, είναι θέμα ορολογίας, όπως σας είπα, και σύμπτωσης. 
Είναι ωφελούμενοι, διότι συμμετέχουν σε ένα πρόγραμμα, έστω και περιορισμένου χρόνου απασχόλησης. Θυμίζω ότι το πρόγραμμα αυτό είχε ξεκινήσει πιλοτικά στην Καστοριά, για να στηριχθεί σε τοπικό επίπεδο μία δοκιμαζόμενη οικονομική δραστηριότητα εκείνης της περιοχής και συγκεκριμένα η βιομηχανία γούνας. Απ’ αυτό ανέκυψε ανάγκη να στηριχθούν κάποιες ομάδες εργαζομένων σε δοκιμαζόμενες τοπικές οικονομίες. Πιλοτικά μάς προέκυψε η Καστοριά και στην πορεία, μέσα απ’ αυτό…</Speech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Δεν έχει δουλέψει ούτε ένας, κύριε Υπουργέ, στην Καστοριά!</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Σύμφωνοι! Από εκεί ξεκίνησε η πιλοτική εφαρμογή. Εξελίχθηκε σε κάτι άλλο. Διότι η κοινωφελής εργασία δεν απασχολεί συγκεκριμένους εργαζόμενους σε συγκεκριμένες βιοτεχνίες. Το ξέρω, διότι το παρακολούθησα  σε τοπικό επίπεδο. Από τη στιγμή που μπήκαν μέσα οι Οργανισμοί Τοπικής Αυτοδιοίκησης σαν συμπράττοντες φορείς και η διαδικασία επιλογής μέσω ΑΣΕΠ, τότε άλλαξε το πράγμα και πήγε σε ένα γενικό πρόγραμμα τόνωσης της απασχόλησης. 
Επιλέχθηκαν οι ΜΚΟ για τους λόγους που σας είπα. Εξηγούμαι, για να μην παρεξηγούμαι. Εγώ δεν είμαι υπέρμαχος των ΜΚΟ. Ούτε λέω ότι δεν υπάρχει κανένα ζήτημα διαφάνειας ή αδιαφάνειας ΜΚΟ. Υπάρχουν και μάλιστα πολλά. Όμως, οι ΜΚΟ που επελέγησαν, για να τρέξουν τα προγράμματα κοινωφελούς εργασίας, επελέγησαν με πολύ αυστηρές προϋποθέσεις, κάποιες από τις οποίες ήταν και η προσκόμιση φορολογικής και ασφαλιστικής ενημερότητας.</Speech> 
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Όλες.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όχι μόνον αυτές.</Speech>
<Speech><Parlmember>ΧΡΗΣΤΟΣ  ΚΑΤΣΩΤΗΣ</Parlmember>: Όπως ο Ξυνίδης.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ο Ξυνίδης δεν έχει καμμία σχέση με αυτό! Δεν είναι ΜΚΟ, κύριε συνάδελφε. Πάλι ψαρεύετε σε θολά νερά. Να ξεχωρίζουμε το ένα από το άλλο. Τα βάλαμε όλα στο μπλέντερ. Τα βάλαμε όλα στο μπλέντερ και άιντε!</Speech>
<Speech><Parlmember>ΧΡΗΣΤΟΣ  ΚΑΤΣΩΤΗΣ</Parlmember>: …(δεν ακούστηκε)</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τέλος πάντων. 
Οι εργαζόμενοι δεν μπορούμε να ισχυριζόμαστε ότι είναι χωρίς δικαίωμα. Όπως σας είπα, διαβάζω από ένα υπόδειγμα σύμβασης εργασίας ορισμένου χρόνου –φυσικά το όνομα δεν έχει καμμία σημασία ούτε πρέπει και να το αναφέρω- το εξής: 
Εδώ πέρα η συγκεκριμένη μη κυβερνητική οργάνωση ως εργοδότης και ο συγκεκριμένος εργαζόμενος αποδέχονται ότι ο ένας προβαίνει σε σύμβαση μίσθωσης εργασίας ορισμένου χρόνου με τον εργαζόμενο για συγκεκριμένο χρονικό διάστημα χωρίς δυνατότητα ανανέωσης έως τη λήξη. Επίσης, ο εργοδότης θα απασχολεί τον εργαζόμενο με την ιδιότητά του –αναφέρεται η συγκεκριμένη- με σχέση εργασίας ιδιωτικού δικαίου ορισμένου χρόνου διάρκειας πέντε μηνών χωρίς δυνατότητα ανανέωσης μετά τη λήξη του προγράμματος επιδότησης. Ο αντισυμβαλλόμενος θα παρέχει τις υπηρεσίες του και τα λοιπά και τα λοιπά. Η σχέση εργασίας του αντισυμβαλλόμενου είναι ορισμένου χρόνου. Το μηνιαίο μισθολογικό κόστος ανέρχεται στο ποσό το συγκεκριμένο, 625 ευρώ, όσο είναι για όλους, και οι ασφαλιστικές εισφορές εργοδότη και εργαζόμενου, των μισθωτών στο σύνολό τους, θα καλυφθούν από ειδικό πρόγραμμα απασχόλησης του ΟΑΕΔ.</Speech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: …(Δεν ακούστηκε)</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Θα επικολλούνται και ένσημα, κύριε Καραγιαννίδη. Είναι πλήρης η ασφαλιστική κάλυψη μέσω ΟΑΕΔ. Αλλά ο ΟΑΕΔ επιχορηγείται και από τον κρατικό προϋπολογισμό.</Speech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Ο ΟΑΕΔ…</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Ισχύει. 
Από εκεί και πέρα, όπως σας είπα, ειπώθηκαν πολλά για τις μη κυβερνητικές οργανώσεις. Τα πράγματα είναι πολύ συγκεκριμένα: Το ύψος των έμμεσων δαπανών των μη κυβερνητικών οργανώσεων ανέρχεται στο ανώτατο επίπεδο, maximum δηλαδή, σε ποσοστό 5% των άμεσων δαπανών της πράξης. Δεν είναι δηλαδή μέρος της αμοιβής του εργαζόμενου. Έχουμε περίπου 180.000.000 συνολικό προϋπολογισμό για το έργο. Το 5% είναι 9.000.000, κάπου τόσα, τα οποία διασπείρονται όμως σε εκατοντάδες, γύρω στις τριακόσιες μη κυβερνητικές οργανώσεις, όπως σας είπα, ή μάλλον σε τριακόσια τόσα έργα. Και με το δεδομένο ότι δεν θα απορροφηθεί τελικά όλος ο προϋπολογισμός του προγράμματος -αφού, όπως σας είπα στη πρωτολογία, πήραμε μια απόφαση εκείνη την ώρα και αποφασίσαμε να σταματήσουμε, να μη συνεχιστεί το πρόγραμμα, ώστε να εξοφληθούν οι εργαζόμενοι που έχουν ήδη ενταχθεί σ’ αυτό, αφού υπάρχουν και πολλές επικαλύψεις- είναι δεδομένο ότι το τελικό ποσό που θα διανεμηθεί στις μη κυβερνητικές οργανώσεις για την κάλυψη των έμμεσων δαπανών τους δεν θα είναι 9.000.000. Θα είναι αρκετά λιγότερα, θα έλεγα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Και, βέβαια, οι δαπάνες αυτές έχουν να κάνουν με τις πράξεις -αν θέλετε- που έχουν να κάνουν με την υλικοτεχνική υποδομή σε επίπεδο υλοποίησης του προγράμματος. Κάποιος προσέλαβε έναν - δύο εργαζομένους για να κάνουν μισθοδοσία στους ωφελούμενους του Προγράμματος Κοινωφελούς Εργασίας. Έγιναν κινήσεις, αναλήφθηκαν υποχρεώσεις από πλευράς των μη κυβερνητικών οργανώσεων. Αυτές έχουν ένα συγκεκριμένο κόστος. Εδώ έχει υπάρξει μη κυβερνητική οργάνωση, η οποία ήρθε στο Υπουργείο και ζήτησε επιπλέον λεφτά, γιατί δεν της καλύπτουν αυτά που υπάρχουν από το συγκεκριμένο προϋπολογισμό, ώστε να κάνει όλες τις απαιτούμενες ενέργειες.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τελειώνω, κύριε Πρόεδρε.
Συμφωνήσαμε -και έχει σημασία αυτό- ότι το βασικό πρόβλημα στην εκτέλεση Προγραμμάτων Κοινωφελούς Εργασίας είναι η καθυστέρηση των πληρωμών. Αυτό θα πρέπει να το δούμε με μεγάλη προσοχή, αν είναι να υπάρξει νέος σχεδιασμός άλλων Προγραμμάτων Κοινωφελούς Εργασίας. 
Οι καθυστερήσεις οφείλονται σε δύο παράγοντες:
Από τη μία, στην αυξημένη - αν θέλετε - τυπικότητα την οποία επιδεικνύουν οι υπόλογοι των πληρωμών, νέοι δημόσιοι υπάλληλοι οπωσδήποτε χωρίς εμπειρίες και με αυξημένο φόρτο -αν θέλετε- καθήκοντος, αφού έχουν να πληρώσουν αρκετά εκατομμύρια. 
Είπε ο κ. Χαϊκάλης -αν δεν κάνω λάθος- ότι υπήρξαν περιπτώσεις υπαλλήλων που έλειπαν σε άδεια. Ναι, όποτε διαπιστώσαμε ότι κάποιος υπάλληλος υπόλογος έλειπε σε άδεια και παρουσίασε καθυστέρηση κάποια πληρωμή κάποιου έργου, προβαίναμε σε εύλογο χρόνο στην αντικατάστασή του, ώστε να έρθει άλλος και να μπει σε ρυθμούς να πληρώσει. Κάναμε αρκετές αντικαταστάσεις, για να διευκολύνουμε και να επισπεύσουμε τους ρυθμούς των πληρωμών. 
Επίσης, ο δεύτερος λόγος καθυστέρησης ήταν η απειρία των μη κυβερνητικών οργανώσεων, καθότι το πρόγραμμα είναι πρωτότυπο και οπωσδήποτε κάθε πρωτότυπο παρουσιάζει  προβληματάκια τα οποία, εν πάση περιπτώσει, στην πορεία πρέπει να εξομαλυνθούν. Πολλές φορές οι μη κυβερνητικές οργανώσεις δεν ήταν συνεπείς στην έγκαιρη υποβολή των πολλών δικαιολογητικών ή άλλες φορές κατατίθενταν αποσπασματικά σε μια και δύο και τρεις δόσεις και, εν πάση περιπτώσει, αυτό συνεπάγεται καθυστερήσεις.  
Υπάρχουν ΜΚΟ οι οποίες έχουν υπάρξει συνεπείς και έχουν εξοφλήσει τους δικαιούχους του προγράμματος και υπάρχουν ΜΚΟ οι οποίες ακόμα προσπαθούν να συγκεντρώσουν τα δικαιολογητικά για να πληρωθεί η πρώτη δόση του έργου. Επομένως, αυτό δεν έχει να κάνει πάντα με τους υπολόγους και το Υπουργείο. Ευελπιστούμε στην πορεία, αν τελικά επιλεγούν οι ΜΚΟ σε μελλοντική ενδεχομένως φάση του προγράμματος αυτού, να είναι όλοι πιο συνεπείς όσον αφορά τις υποχρεώσεις τους.
Τέλος –και με αυτό ολοκληρώνω- πρόσφατα η Γενική Διεύθυνση Συνθηκών και Υγιεινής Εργασίας του Υπουργείου Απασχόλησης έχει εκδώσει εγκύκλιο για την εφαρμογή διατάξεων ασφάλειας και υγείας των εργαζομένων στα προγράμματα κοινωφελούς χαρακτήρα, στα προγράμματα δηλαδή κοινωφελούς εργασίας, προκειμένου να εξασφαλιστεί, όσον αφορά τους δικαιούχους, ότι θα υπάρξει πλήρης συμμόρφωση με τις σχετικές διατάξεις του νόμου, όσον αφορά την ασφάλεια και την υγιεινή στην εργασία. Επομένως, όπως καταλαβαίνετε, οι δικαιούχοι έχουν λάβει αυτήν την εγκύκλιο και από εκεί και πέρα θεωρώ ότι θα υπάρξει συμμόρφωση.
Τέλος, έχει ασκηθεί και το υπέρτατο, αν θέλετε, για πολλούς δικαίωμα της απεργίας. Για μένα υπέρτατο δικαίωμα εργασίας είναι η είσπραξη του μισθού και εκεί πρέπει οπωσδήποτε να κάνουμε καλύτερη δουλειά, ώστε αυτοί οι εργαζόμενοι για λίγους μήνες να πληρώνονται έγκαιρα. Όμως, από τη στιγμή που έχουν ακόμα πρόσβαση και στην άσκηση του δικαιώματος της απεργίας οι εργαζόμενοι στα Προγράμματα Κοινωφελούς Εργασίας, νομίζω ότι είναι ακραία υπερβολή να λέμε ότι έχουν καταστρατηγηθεί όλα τα εργασιακά δικαιώματα.
(Στο σημείο αυτό κτυπάει παρατεταμένα το κουδούνι λήξεως του χρόνου ομιλίας του κυρίου Υφυπουργού)
Να δούμε, λοιπόν, πώς θα συνεχιστεί αυτό το πρόγραμμα με βελτιώσεις, γιατί υπάρχουν προβληματάκια, και πώς θα δοθούν ανάσες τόνωσης στην απασχόληση σ’ αυτούς τους δύσκολους καιρούς.
Σε αυτήν την προσπάθεια πρέπει όλοι, νομίζω, να συνεισφέρουμε με τις προτάσεις μας, για να πάμε σε μία καλύτερη εκδοχή.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε.
Κυρίες και κύριοι συνάδελφοι, κηρύσσεται περαιωμένη η συζήτηση επί της υπ’ αριθμόν 25/19/3-12-2012 επίκαιρης επερώτησης Βουλευτών της Κοινοβουλευτικής Ομάδας του ΣΥΡΙΖΑ - ΕΚΜ προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα Προγράμματα Κοινωφελούς Εργασίας.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 20.47’ λύεται η συνεδρίαση για αύριο ημέρα Τρίτη 8 Ιανουαρίου 2013 και ώρα 18.00΄, με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
Τελευταία Αποθήκευση:10/1/2013 10:30:00 πμ
Εκτυπώθηκε:10/1/2013 10:23:00 πμ</body>
</html>