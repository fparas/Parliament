<html><head><meta name="cp:revision" content="2"><meta name="date" content="2013-12-02T08:22:00Z"><meta name="Company" content="OTS"><meta name="meta:word-count" content="11065"><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-11-28T10:40:00Z"><meta name="Word-Count" content="11065"><meta name="dcterms:created" content="2013-12-02T08:22:00Z"><meta name="dcterms:modified" content="2013-12-02T08:22:00Z"><meta name="Last-Modified" content="2013-12-02T08:22:00Z"><meta name="Last-Save-Date" content="2013-12-02T08:22:00Z"><meta name="meta:character-count" content="59752"><meta name="Template" content="Normal"><meta name="meta:save-date" content="2013-12-02T08:22:00Z"><meta name="Application-Name" content="Microsoft Office Word"><meta name="modified" content="2013-12-02T08:22:00Z"><meta name="Edit-Time" content="1800000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-12-02T08:22:00Z"><meta name="Last-Printed" content="2013-11-28T10:40:00Z"><meta name="meta:last-author" content="e.gouma"><meta name="Creation-Date" content="2013-12-02T08:22:00Z"><meta name="xmpTPg:NPages" content="63"><meta name="resourceName" content="25-11-2013.doc"><meta name="Last-Author" content="e.gouma"><meta name="Character Count" content="59752"><meta name="Page-Count" content="63"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="63"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 25-11-2013		ΣΕΛ. 5
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΛΣΤ΄
Δευτέρα 25 Νοεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
3. Ανακοινώνεται ότι τη συνεδρίαση παρακολουθούν μαθητές από το Ελληνικό Κολλέγιο Θεσσαλονίκης, σελ. 
4. Ανακοινώνεται ότι με την υπ&apos; αριθμόν 11256/7510 από 22 Νοεμβρίου 2013 απόφαση του Προέδρου της Βουλής κ. Ευάγγελου Μεϊμαράκη, συγκροτήθηκαν οι προβλεπόμενες από το άρθρα 31Α, 31Β και 31Γ του Κανονισμού της Βουλής, Ειδικές Διαρκείς Επιτροπές, σελ. 
5. Ανακοινώνεται ότι ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Αλέξης Τσίπρας και 71 Βουλευτές του κόμματός του κατέθεσαν πρόταση για σύσταση Εξεταστικής Επιτροπής, σύμφωνα με τα άρθρα 68 παρ. 2 του Συντάγματος και 144 επ. του Κανονισμού της Βουλής, που θα διερευνήσει τα γεγονότα που σχετίζονται με την επιζήμια παραχώρηση των Ναυπηγείων Σκαραμαγκά σε ιδιωτικά επιχειρηματικά συμφέροντα, με τις επιζήμιες για τα Ελληνικά Ναυπηγεία ΑΕ συμβάσεις Β12/2000 και Β21/2002, με την επιζήμια για τα Ελληνικά Ναυπηγεία Α.Ε. κατάρτιση και υλοποίηση της Εκτελεστικής Συμφωνίας ανάμεσα στο Ελληνικό Δημόσιο, τα Ελληνικά Ναυπηγεία ΑΕ, την Howaldtswerke-Deutsche Werft (HDW), την ThyssenKrupp Marine Systems AG και την Abu Dhabi Mar LLC (ADM), η οποία κυρώθηκε με το Νόμο 3885/2010 «Κύρωση των Συμβάσεων που αφορούν το μέλλον των Ελληνικών Ναυπηγείων ΑΕ», και τέλος με την εξασφάλιση των θέσεων εργασίας καθώς και τα προγράμματα των υποβρυχίων του Πολεμικού Ναυτικού, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Ανακοίνωση του δελτίου αναφορών και ερωτήσεων της Τρίτης 26 Νοεμβρίου 2013, σελ. 
2. Συζήτηση επικαίρων ερωτήσεων:
α) Προς τον Υπουργό Υποδομών, Μεταφορών και Δικτύων, σχετικά με την ένταξη στο ΕΣΠΑ του έργου αναβάθμισης του ραντάρ προσέγγισης του Αεροδρομίου Χανίων, σελ. 
β) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την καθυστέρηση στην έκδοση της &quot;πράξης βεβαίωσης παράβασης&quot; της Ειδικής Υπηρεσίας Επιθεωρητών Περιβάλλοντος για το έργο κατασκευής της &quot;Ολοκληρωμένης Εγκατάστασης Διαχείρισης Αποβλήτων&quot; στο &quot;Μαύρο Βουνό&quot; Γραμματικού, σελ. 
γ) Προς τον Υπουργό Οικονομικών, σχετικά με τα δημοσιεύματα περί αδήλωτων ποσών που μεταφέρθηκαν στο εξωτερικό από εταιρίες τύπου &quot;Western Union&quot;, σελ. 
 δ) Προς τον Υπουργό Υγείας:
 i. σχετικά με τη μετάταξη δεκαπέντε υγειονομικών υπαλλήλων από τη Θεσσαλονίκη στην Αθήνα, σελ. 
ii. σχετικά με τους ελέγχους στο Μητροπολιτικό Κοινωνικό Ιατρείο Ελληνικού και το Ιατρείο των &quot;Γιατρών του Κόσμου&quot;, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση πρότασης νόμου: 
Ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Αλέξης Τσίπρας και Βουλευτές του κόμματος του κατέθεσαν πρόταση νόμου: &quot;Σύμφωνο ελεύθερης συμβίωσης&quot;, σελ. 

ΠΡΟΕΔΡΕΥΟΥΣΑ
ΚΟΛΛΙΑ-ΤΣΑΡΟΥΧΑ Μ. , σελ.

ΟΜΙΛΗΤΕΣ

Α. Επί διαδικαστικού θέματος:
ΚΟΛΛΙΑ-ΤΣΑΡΟΥΧΑ Μ. , σελ.

Β. Επί των επικαίρων ερωτήσεων:
ΒΟΛΟΥΔΑΚΗΣ Μ. , σελ.
ΓΕΩΡΓΙΑΔΗΣ Σ. , σελ.
ΚΑΛΑΦΑΤΗΣ Σ. , σελ.
ΚΑΠΕΡΝΑΡΟΣ Β. , σελ.
ΚΑΤΡΙΒΑΝΟΥ Β. , σελ.
ΚΩΝΣΤΑΝΤΙΝΙΔΗΣ Θ. , σελ.
ΜΑΥΡΑΓΑΝΗΣ Γ. , σελ.
ΠΑΝΤΖΑΣ Γ. , σελ.
ΧΡΥΣΟΧΟΪΔΗΣ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΛΣΤ΄
Δευτέρα 25 Νοεμβρίου 2013
Αθήνα, σήμερα στις 25 Νοεμβρίου 2013, ημέρα Δευτέρα και ώρα 18.00΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ.
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 26 Νοεμβρίου 2013.
Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 1344/5-9-2013 ερώτηση του Βουλευτή Λέσβου της Νέας Δημοκρατίας κ. Παύλου Βογιατζή προς τον Υπουργό Αγροτικής Ανάπτυξης και Τροφίμων, σχετικά με τις επιλέξιμες βοσκήσιμες γαίες στη Λέσβο και στη Λήμνο, βάσει του Σχεδίου Δράσης του «ΟΠΕΚΕΠΕ». 
2. Η με αριθμό 2477/8-10-2013 ερώτηση της Βουλευτού Β΄ Αθηνών του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Όλγας-Νάντιας Βαλαβάνη προς τον Υπουργό Οικονομικών, σχετικά με τα Παιδικά Χωριά SOS Ελλάδος. 
3. Η με αριθμό 897/3-10-2013 αναφορά του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Παιδείας και Θρησκευμάτων, σχετικά με τις συνέπειες της διαθεσιμότητας των σαράντα εννιά διοικητικών υπαλλήλων του Πανεπιστημίου Κρήτης. 
4. Η με αριθμό 2054/26-9-2013 ερώτηση του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Παιδείας και Θρησκευμάτων, σχετικά με τη μετατροπή του κτηρίου που κατασκευάστηκε για να στεγαστεί το 13ο Γυμνάσιο σε αστυνομικό τμήμα στην Αυλίζα Αχαρνών. 
5. Η με αριθμό 2928/21-10-2013 ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με τις συνέπειες του αποχαρακτηρισμού εκατομμυρίων στρεμμάτων βοσκοτόπων στους μικρομεσαίους κτηνοτρόφους.
Β. ΑΝΑΦΟΡΕΣ-ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 2451/8-10-2013 ερώτηση του Βουλευτή Β΄ Αθηνών του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα ισχύοντα εισοδηματικά κριτήρια για τη χορήγηση του επιδόματος μακροχρόνιας ανεργίας.
Κυρίες και κύριοι συνάδελφοι, πριν εισέλθουμε στη συζήτηση των επίκαιρων ερωτήσεων θα ήθελα να κάνω μία αναφορά στην Παγκόσμια Ημέρα Εξάλειψης της Βίας κατά των Γυναικών. 
Δεν θα αναφερθώ στο θέμα, απλώς ήθελα να το μνημονεύσω, για να πω ότι η εξάλειψη της βίας κατά των γυναικών είναι ένα ακόμα στοιχείο της προσπάθειας που πρέπει να κάνει ο πολιτισμός μας και η κοινωνία μας και μάλιστα μέσα στο πλαίσιο της σοβούσας κρίσης, όπου φαίνεται ότι υπάρχουν περισσότερα περιστατικά βίας κατά των γυναικών και των παιδιών.
Πιστεύω ότι η μόρφωση και η παιδεία είναι αυτές που θα δημιουργήσουν τα εχέγγυα για να αρχίσει να απομειώνεται το φαινόμενο αυτό, αλλά φοβούμαι, όπως είπα και πριν, ότι, αντί να απομειώνεται, αυξάνει. 
Έτσι, λοιπόν, ευχόμαστε η ελληνική κοινωνία να ανταποκριθεί θετικά στην προσπάθεια των γυναικών. Πάντως αυτό εξαρτάται από τις γυναίκες, οι οποίες πρέπει να σπάσουν τη σιωπή τους, να βρουν το θάρρος και να πουν το πρόβλημά τους, για να μπορέσουν να το αντιμετωπίσουν οι παράγοντες εκείνοι οι οποίοι πρέπει να βρίσκονται σε κάθε ευνομούμενη κοινωνία, σε κάθε ευνομούμενη πολιτεία. 
Κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 269/19-11-2013 επίκαιρη ερώτηση πρώτου κύκλου του Βουλευτή Χανίων της Νέας Δημοκρατίας κ. Μανούσου Βολουδάκη προς τον Υπουργό Υποδομών, Μεταφορών και Δικτύων, σχετικά με την ένταξη στο ΕΣΠΑ του έργου αναβάθμισης του ραντάρ προσέγγισης του Αεροδρομίου Χανίων.
Έχετε το λόγο, κύριε συνάδελφε.</ChairmanSpeech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, η επέκταση του Αεροδρομίου των Χανίων είναι το μεγαλύτερο και σημαντικότερο έργο υποδομών στην Κρήτη αυτήν τη στιγμή, της οποίας βασικό πρόβλημα είναι ακριβώς οι ελλείψεις υποδομών. Πρέπει, λοιπόν, το έργο να γίνει σωστά και εντός του χρονοδιαγράμματος.
Μετά την κατάθεση της ερώτησής μου, ανέκυψαν ορισμένα θέματα, στα οποία οφείλω να κάνω σύντομη αναφορά. Το βασικότερο είναι ότι ορισμένοι επιχειρούν να δημιουργήσουν ανησυχίες ή υπάρχουν ανησυχίες σχετικά με τη συνέχιση της χρηματοδότησης του έργου. 
Πρέπει, κύριε Υπουργέ, από το Βήμα αυτό με τον πιο σαφή και κατηγορηματικό τρόπο να διαβεβαιώσετε ότι δεν υπάρχει κανένα θέμα με τη χρηματοδότηση του έργου, ότι αυτή είναι διασφαλισμένη ως την ολοκλήρωσή του από το ΕΣΠΑ και μάλιστα ότι θα είναι ως την ολοκλήρωσή του στο τομεακό πρόγραμμα του Υπουργείου σας, χωρίς να επιβαρύνει κατ’ ουδέναν τρόπο το ΠΕΠ Κρήτης. 
Έρχομαι τώρα στο ζήτημα που έθεσα με την ερώτησή μου. Το έργο της επέκτασης του αεροδρομίου αφορά κτήρια. Καλά είναι αυτά, αλλά δεν φτάνουν. Τα κτήρια από μόνα τους δεν φέρνουν τουρισμό. Μία ουσιαστική αναβάθμιση του Αεροδρομίου των Χανίων προϋποθέτει επέκταση της πίστας κι εγκατάσταση σύγχρονου ραντάρ προσέγγισης. 
Αυτά έπρεπε να έχουν γίνει πρώτα στην πραγματικότητα, κύριε Υπουργέ. Σήμερα ο μέγιστος αριθμός των προσγειώσεων που μπορούν να γίνουν είναι πέντε την ώρα. Ένα σύγχρονο ραντάρ προσέγγισης μπορεί να επιτρέψει ως δώδεκα προσγειώσεις την ώρα. Μπορεί δηλαδή να κάνει δυνατό το διπλασιασμό της τουριστικής κίνησης κατά την περίοδο αιχμής. 
Καταλαβαίνουμε όλοι τι σημαίνει αυτό για την τοπική αλλά και για την εθνική οικονομία. Όταν το έργο της επέκτασης του κτηρίου, κύριε Υπουργέ, φτάνει τα 110 εκατομμύρια ευρώ ως προϋπολογισμός, είναι αδιανόητο να μη διαθέσετε τα 4 περίπου εκατομμύρια, σύμφωνα με τους υπολογισμούς των δικών σας υπηρεσιών, που χρειάζονται για να δοθεί αυτή η ουσιαστική δυνατότητα αύξησης της κίνησης.
Σε περίπτωση, κύριε Υπουργέ, -απευκταία- που δεν προχωρήσετε σε εγκατάσταση ενός σύγχρονου ραντάρ προσέγγισης και στην επέκταση της πίστας του αεροδρομίου, η κτηριακή επέκταση καθίσταται άνευ ουσιαστικής σημασίας, καθώς το αεροδρόμιο δεν θα μπορεί να δεχθεί περισσότερες πτήσεις από σήμερα. Θα φτιάξουμε, δηλαδή, ένα μεγάλο και ευρύχωρο κτήριο, για να υποδεχόμαστε τον ίδιο αριθμό επισκεπτών.
Είμαι βέβαιος ότι δεν θα αφήσετε να συμβεί αυτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Στην επίκαιρη ερώτηση θα απαντήσει ο Υπουργός κ. Μιχάλης Χρυσοχοΐδης.
Έχετε το λόγο, κύριε Υπουργέ.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ, κυρία Πρόεδρε.
Το Αεροδρόμιο των Χανίων είναι ένα από τα αεροδρόμια της χώρας τα οποία τα τελευταία χρόνια γνωρίζουν μια πολύ μεγάλη επιβατική ανάπτυξη. Φέτος, μάλιστα, η ανάπτυξή του και η αύξηση των αφιξαναχωρήσεων ήταν πάρα πολύ σημαντική. Νομίζω ότι έχουμε μία θεαματική αύξηση, της τάξεως του 20% και πλέον, και αυτό, βεβαίως, σημαίνει παραπέρα ότι απαιτούνται όλες εκείνες οι αναγκαίες υποδομές, προκειμένου το Αεροδρόμιο των Χανίων να μπορεί και να υπηρετήσει αυτές τις ανάγκες, αλλά να τις υπηρετήσει και με ασφάλεια.
Μάλιστα, όπως ξέρετε, η εκμετάλλευση αυτού του αεροδρομίου, μαζί με μια ομάδα άλλων δέκα περίπου αεροδρομίων, είναι προς ιδιωτικοποίηση για τους επόμενους μήνες, μετά το διαγωνισμό τον οποίο έχει προκηρύξει το ΤΑΙΠΕΔ.
Εδώ, λοιπόν, έχουμε δύο ζητήματα, όπως τα έθεσε ο κύριος συνάδελφος. Το ένα ζήτημα αφορά στις υποδομές. Αυτή τη στιγμή υπάρχει ένα έργο σε εξέλιξη.
Κύριε συνάδελφε, θέλω να σας διαβεβαιώσω ότι η χρηματοδότηση θα είναι απρόσκοπτη και το έργο θα ολοκληρωθεί με βάση τη μελέτη η οποία υπάρχει, έτσι ώστε να αποκτηθούν όλες εκείνες οι αναγκαίες υποδομές, προκειμένου να λειτουργεί το αεροδρόμιο. Προβλέπεται, επίσης, η επέκταση του δαπέδου στάθμευσης των αεροσκαφών, ένα έργο το οποίο έχει συμπεριλάβει στην πρότασή της η Πολιτική Αεροπορία, προϋπολογισμού 15 εκατομμυρίων ευρώ περίπου -υποβλήθηκε πρόταση από την ΥΠΑ και θα ενταχθεί στο δικό μας πρόγραμμα προσπελασιμότητας-, ούτως ώστε να μεγαλώσει το αεροδρόμιο, να μεγαλώσει ο χώρος στάθμευσης των αεροπλάνων λόγω των αναγκών του.
Βεβαίως, ως προς αυτό που είπατε, το ζήτημα της κάλυψης θα γίνει με ένα σύστημα επιτήρησης, το οποίο θα δώσει τη δυνατότητα στο αεροδρόμιο να έχει έναν πλήρη και ασφαλή έλεγχο της αεροναυτιλίας στην περιοχή και στην προσέγγιση του αεροδρομίου.
Εδώ, λοιπόν, πρέπει να σας πω ότι είμαστε σε πολύ καλό δρόμο. Στο Ενιαίο Πρόγραμμα Προμηθειών του 2013 υπάρχει η πρόβλεψη για 1.250.000 ευρώ για ένα σύστημα το οποίο υπερέχει έναντι του συνήθους συστήματος ραντάρ, διότι πρόκειται για σταθμό εδάφους μη περιστρεφόμενο, με χαμηλότερο κόστος συντήρησης και με το μικρότερο δυνατό αντίκτυπο στην τοπική κοινωνία.
Συνεπώς θέλω να σας πω ότι όλες τις προϋποθέσεις για την ανάπτυξη του αεροδρομίου, των υποδομών του, αλλά και τους κανόνες για την ασφάλεια της αεροναυτιλίας στην περιοχή, όλα αυτά προσπαθούμε να τα διασφαλίσουμε μέσα από την παρέμβαση που κάνουμε μέσα από τα προγράμματά μας.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Υπουργέ.
Μπορείτε να δευτερολογήσετε, κύριε Βολουδάκη.</ChairmanSpeech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, με ιδιαίτερη ικανοποίηση σημειώνω την ανακοίνωσή σας για τη χρηματοδότηση της επέκτασης του χώρου στάθμευσης των αεροπλάνων. Σημειώνω θετικά και την αναφορά σας στην ανάγκη του συστήματος επιτήρησης, όπως λέτε, και το ότι έχει ενταχθεί στο Ενιαίο Πρόγραμμα Προμηθειών.
Περιμένουμε, κύριε Υπουργέ, να ενταχθεί στο ΕΣΠΑ, για να ξέρουμε ότι έχει χρηματοδότηση αυτό. Δεν αρκεί η ένταξη στο Ενιαίο Πρόγραμμα Προμηθειών και το γνωρίζετε αυτό καλύτερα από εμένα. Θα επανέλθω στο θέμα και περιμένω τη θετική σας απάντηση.
Κάνατε μία αναφορά στο ζήτημα της αποκρατικοποίησης, το οποίο μού επιβάλλει επίσης να αναφερθώ σε ένα θέμα εκτός του ίδιου του αντικειμένου της ερώτησης.
Η αποκρατικοποίηση στην Κρήτη, κύριε Υπουργέ, προωθείται με τρόπο, κατά τη γνώμη μου, λανθασμένο και αυτό γιατί έχουμε δύο αεροδρόμια, εκ των οποίων αποκρατικοποιείται το ένα. Παραμένει κρατικό το υπάρχον Αεροδρόμιο του Ηρακλείου και αποκρατικοποιείται το Αεροδρόμιο των Χανίων. Αυτό δημιουργεί την εύλογη ανησυχία ότι το αεροδρόμιο που παραμένει κρατικό θα μπορεί να έχει μετά από πολιτικές παρεμβάσεις -τις γνωστές, που ξέρουμε στην πατρίδα μας- ενδεχομένως ευνοϊκή μεταχείριση σε κάποιες περιπτώσεις, με αποτέλεσμα να δημιουργεί ή να επιτείνει περιφερειακές ανισότητες και ανισορροπίες.
Είναι παλιό το θέμα αυτό, η Βουλή το ψήφισε το 2011, χωρίς ούτε να ληφθούν μέτρα από την τότε κυβέρνηση, αλλά ούτε και από τη Βουλή να τεθεί θέμα διασφάλισης ότι δεν θα προκύπτουν τέτοιες περιφερειακές ανισορροπίες. Όμως, αυτό, κύριε Υπουργέ, πρέπει να διορθωθεί. Ή και τα δύο πρέπει να είναι κρατικά ή και τα δύο ιδιωτικά. Πρέπει να συζητήσουμε και το ένα και το άλλο. Όμως, το ένα μισό της Κρήτης να έχει μία αντιμετώπιση και το άλλο μισό να έχει διαφορετική είναι κάτι που και λάθος είναι και δεν μπορεί να γίνει αποδεκτό.
Θέλω να κάνω μια σύντομη αναφορά σε ένα ακόμα ζήτημα που έχει προκύψει το τελευταίο διάστημα. Έχουν δημιουργηθεί ζητήματα μεταξύ εργολάβου και υπεργολάβων, τα οποία ασφαλώς δεν είναι δική σας δουλειά. Πρέπει όμως οι υπηρεσίες σας εντός του πλαισίου της αρμοδιότητάς τους να παρακολουθούν το θέμα, ούτως ώστε να μη δημιουργηθούν καθυστερήσεις στο μέλλον. Να διασφαλισθεί ότι το έργο θα προχωρήσει όπως πρέπει, στο χρόνο που πρέπει. 
Επιμένω για πολλά, κύριε Υπουργέ, γιατί αυτός ο τόπος περιμένει από τον τουρισμό. Το Αεροδρόμιο των Χανίων –όπως πολύ σωστά αναφέρατε και ο ίδιος- παρουσιάζει διαρκή, αλματώδη άνοδο. Η πολιτεία πρέπει να διασφαλίσει ότι αυτή η αλματώδης άνοδος θα συνεχιστεί και ότι θα γίνεται με τέτοιο τρόπο που να δημιουργεί πραγματικές προϋποθέσεις ανάπτυξης και ευημερίας για την περιφερειακή και την τοπική οικονομία, οι οποίες διαχέονται σε όλη τη χώρα. Μέσα στις συνθήκες της κρίσης δεν έχουμε τη δυνατότητα να αφήσουμε τέτοιες ευκαιρίες να πάνε χαμένες. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρούχα</Parlmember>): Και εμείς ευχαριστούμε.
Κύριε Υπουργέ, μπορείτε και εσείς να δευτερολογήσετε.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Κατ’ αρχάς και πάλι θέλω να σας διαβεβαιώσω ότι η χρηματοδότηση και των υποδομών και των εξαρτημάτων αεροναυτιλίας, των ραντάρ κ.λπ. θα είναι απρόσκοπτη και θα ενταχθεί στο νέο πρόγραμμα του ΕΣΠΑ, το οποίο -όπως γνωρίζετε- θα οριστικοποιηθεί σε ενάμιση περίπου μήνα από τώρα. 
Άρα σας διαβεβαιώνω ότι ζήτημα χρηματοδότησης δεν θα τεθεί. Θα τεθούν ζητήματα επιτάχυνσης -θα έλεγα- της απορρόφησης και βέβαια της ένταξης της επέκτασης του δαπέδου στάθμευσης των αεροσκαφών. 
Δεύτερον, θέλω να διασκεδάσω τις ανησυχίες σας για το θέμα αυτού του δυϊσμού που είπατε ότι θα υπάρχει στην Κρήτη, δηλαδή ένα αεροδρόμιο που θα είναι κρατικό και ένα άλλο ιδιωτικό, των Χανίων. Θέλω να σας πω, κατ’ αρχάς, ότι το Αεροδρόμιο του Ηρακλείου είναι το δεύτερο αεροδρόμιο στη χώρα και δυστυχώς δεν υπάρχουν slots, δεν υπάρχουν, δηλαδή, άδειες προσγείωσης για ορισμένες περιόδους. Έτσι, πολλές φορές το Αεροδρόμιο Ηρακλείου αναγκάζει αεροπλάνα να έρχονται δύο και τρεις η ώρα τη νύχτα. Άρα τέτοιο ζήτημα ανταγωνισμού δεν υφίσταται. Θα έλεγα ότι τα Χανιά μπορούν να λειτουργούν και συμπληρωματικά ως προς το Ηράκλειο. Μιλάμε, επαναλαμβάνω, για έξι έως επτά εκατομμύρια επιβάτες τους οποίους αυτήν τη στιγμή εξυπηρετεί αυτό το Αεροδρόμιο του Ηρακλείου, το οποίο έχει τεράστια προβλήματα υποδομών και εξυπηρέτησης, όπως ξέρετε. Άρα σε καμμία περίπτωση δεν τίθεται τέτοιο ζήτημα. 
Η δεύτερη απάντησή μου είναι ότι σε τέσσερα έως πέντε χρόνια δεν θα υφίσταται πλέον το Αεροδρόμιο «ΝΙΚΟΣ ΚΑΖΑΝΤΖΑΚΗΣ» και υπάρχει το νέο, ιδιωτικό πια ή με έναν τρόπο παραχωρησιακό Αεροδρόμιο του Καστελλίου, κύριε συνάδελφε, για το οποίο σάς ανακοινώνω, κύριε συνάδελφε, ότι σε δύο περίπου μήνες θα βγάλουμε «στον αέρα» το διαγωνισμό. 
Τρίτον, οι ιδιώτες οι οποίοι είναι πολύ μεγάλες επιχειρήσεις, είναι, δηλαδή, αεροπορικοί διαχειριστές που θα αναλάβουν το αεροδρόμιο είναι προφανές ότι θα κάνουν ό,τι είναι δυνατόν, προκειμένου να καταστήσουν το αεροδρόμιο ελκυστικό. Είμαι δε βέβαιος ότι οι αφιξαναχωρήσεις στο Αεροδρόμιο των Χανίων θα αυξηθούν πολύ περισσότερο το επόμενο χρονικό διάστημα, όταν πλέον η διαχείριση του αερολιμένα θα ανήκει στους επιχειρηματίες. 
Τέλος, θέλω να σας πω ότι εξασφαλίζουμε μέσα από τη σύμβαση μεταξύ των μελλοντικών παραχωρησιούχων του Αεροδρομίου Χανίων και όλων των περιφερειακών αεροδρομίων και του ελληνικού δημοσίου όλους εκείνους τους πόρους, προκειμένου να υπάρχει διαρκής συντήρηση και ανάπτυξη των υποδομών στα περιφερειακά αεροδρόμια. 
Ευχαριστώ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρούχα</Parlmember>): Και εμείς ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Πρόεδρος της Κοινοβουλευτικής Ομάδας του ΣΥΡΙΖΑ- Ενωτικού Κοινωνικού Μετώπου κ. Αλέξης Τσίπρας και σαράντα πέντε Βουλευτές του κόμματός του κατέθεσαν πρόταση νόμου: «Σύμφωνο ελεύθερης συμβίωσης».
Παραπέμπεται στην αρμόδια Διαρκή Επιτροπή.
Επίσης, έχω την τιμή να ανακοινώσω στο Σώμα ότι με την υπ’ αριθμόν 11256/7510 από 22 Νοεμβρίου 2013 απόφαση του Προέδρου της Βουλής, συγκροτήθηκαν οι προβλεπόμενες από τα άρθρα 31Α, 31Β και 31Γ του Κανονισμού της Βουλής Ειδικές Διαρκείς Επιτροπές.
Η σχετική απόφαση θα καταχωρισθεί στα Πρακτικά της σημερινής συνεδρίασης.
(Η προαναφερθείσα απόφαση έχει ως εξής:
(Να μπουν οι σελ. 16-19)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η τέταρτη με αριθμό 285/19-11-2013 επίκαιρη ερώτηση πρώτου κύκλου του Βουλευτή Α΄ Θεσσαλονίκης του Λαϊκού Συνδέσμου-Χρυσή Αυγή κ. Αντωνίου Γρέγου προς τον Υπουργό Εξωτερικών, σχετικά με την πίεση της Γερμανίας προς την Ελλάδα για συμβιβασμό στο θέμα της ονομασίας των Σκοπίων, δεν θα συζητηθεί λόγω κωλύματος του κυρίου Υπουργού και διαγράφεται.
Επίσης, η πέμπτη με αριθμό 275/19-11-2013 επίκαιρη ερώτηση πρώτου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Ανάπτυξης και Ανταγωνιστικότητας, σχετικά με την αντιμετώπιση της ακρίβειας των βασικών ειδών πρώτης ανάγκης, δεν θα συζητηθεί λόγω κωλύματος του κυρίου Υπουργού και διαγράφεται.
Επίσης, η πρώτη με αριθμό 270/19-11-2013 επίκαιρη ερώτηση δευτέρου κύκλου του Βουλευτή Ηλείας της Νέας Δημοκρατίας κ. Ανδρέα Μαρίνου προς τον Υπουργό Υποδομών, Μεταφορών και Δικτύων, σχετικά με την κατασκευή του έργου «Ολυμπία Οδός» χωρίς αλλαγή φυσικού αντικειμένου, δεν θα συζητηθεί λόγω κωλύματος του κυρίου Υπουργού και διαγράφεται.
Εισερχόμαστε τώρα στη συζήτηση της δεύτερης με αριθμό 278/19-11-2013 επίκαιρης ερώτησης πρώτου κύκλου του Βουλευτή Νομού Αττικής του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Γεωργίου Πάντζα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την καθυστέρηση στην έκδοση της πράξης βεβαίωσης παράβασης της Ειδικής Υπηρεσίας Επιθεωρητών Περιβάλλοντος για το έργο κατασκευής της «Ολοκληρωμένης Εγκατάστασης Διαχείρισης Αποβλήτων» στο «Μαύρο Βουνό» Γραμματικού.
Ορίστε, κύριε Πάντζα, έχετε το λόγο για δύο λεπτά.</ChairmanSpeech>
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Ευχαριστώ, κυρία Πρόεδρε. 
Κύριε Υπουργέ, χαίρομαι που είστε εδώ, ενώ πολλοί συνάδελφοί σας δεν ήρθαν να απαντήσουν στις ερωτήσεις συναδέλφων.
Έχουν περάσει σχεδόν δύο χρόνια από τότε που η Ειδική Υπηρεσία Επιθεωρητών Περιβάλλοντος εξέδωσε την έκθεση μερικού ελέγχου για την «Ολοκληρωμένη Εγκατάσταση Διαχείρισης Αποβλήτων» (ΟΕΔΑ) βορειοανατολικής Αττικής στη θέση «Μαύρο Βουνό» Γραμματικού. 
Σ’ αυτό το χρονικό διάστημα και σύμφωνα με τις προβλεπόμενες διαδικασίες, η εν λόγω υπηρεσία του ΥΠΕΚΑ θα έπρεπε να είχε προχωρήσει στην έκδοση της τελικής πράξης βεβαίωσης παράβασης. 
Δυστυχώς, όμως, κύριε Υπουργέ, διαπιστώνω ότι μέχρι και σήμερα δεν έχει εκδοθεί αυτή η πράξη, παρ’ όλο που τους τελευταίους μήνες έχουν πραγματοποιηθεί διαβήματα, παραστάσεις διαμαρτυρίας, ερωτήσεις στη Βουλή, η επίσκεψη κλιμακίου της Επιτροπής Αναφορών του Ευρωπαϊκού Κοινοβουλίου, καταγγελίες ότι μετά από κάθε βροχόπτωση η παραλία στο Σέσι πλημμυρίζει από τόνους λάσπης που προέρχονται από τα εργοτάξια του έργου.
Σήμερα, η πρακτική σας έχει ενισχύσει τη διάχυτη υποψία των τοπικών κοινωνιών και των τοπικών φορέων αλλά και της Κοινοβουλευτικής Ομάδας του ΣΥΡΙΖΑ, ότι οι διαπιστωμένες παραλείψεις από τα πρόδηλα σφάλματα του έργου τείνουν να συγκαλυφθούν. 
Το ερώτημα, λοιπόν, είναι απλό. Για ποιο λόγο εδώ και δύο χρόνια δεν έχει εκδοθεί η πράξη βεβαίωσης παράβασης;
Μάλιστα, για να σας προλάβω, κύριε Υπουργέ, θα σας έλεγα να μην επικαλεστείτε τη δικαιολογία που μου δώσατε σε ερώτηση που σας κατέθεσα πριν από τρεις μήνες για το ίδιο θέμα, ότι δηλαδή λόγω της φύσης και της δυσκολίας της υπόθεσης τα αποτελέσματα του ελέγχου θα ανακοινωθούν το προσεχές διάστημα γιατί, όπως σας είπα, έχουν περάσει δύο χρόνια και η δικαιολογία αυτή τείνει να γίνει ανέκδοτο.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πάντζα.
Στην ερώτηση του κυρίου συναδέλφου θα απαντήσει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Σταύρος Καλαφάτης.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κυρία Πρόεδρε. 
Κύριε συνάδελφε, κυρίες και κύριοι συνάδελφοι, η Ειδική Υπηρεσία Επιθεωρητών Περιβάλλοντος του ΥΠΕΚΑ, γνωστή ως ΕΥΕΠ, μετά από μία δεκαετία λειτουργίας έχει πλέον εδραιωθεί στη συνείδηση των πολιτών, των ελεγχόμενων και των υπηρεσιών του δημοσίου και του ιδιωτικού τομέα, ως αξιόπιστη και αποτελεσματική υπηρεσία περιβαλλοντικού ελέγχου. Κύρια αρμοδιότητα αυτής της υπηρεσίας, της ΕΥΕΠ, είναι ο έλεγχος και η παρακολούθηση της εφαρμογής της κείμενης περιβαλλοντικής νομοθεσίας και της τήρησης των περιβαλλοντικών όρων που επιβάλλονται για την πραγματοποίηση έργων και δραστηριοτήτων.
Η ιδιαιτερότητα της ΕΥΕΠ σε σχέση με άλλες υφιστάμενες υπηρεσίες περιβαλλοντικών επιθεωρήσεων των κρατών-μελών της Ευρωπαϊκής Ένωσης έγκειται ακριβώς στο ότι δεν εμπλέκεται στη διαδικασία της αδειοδότησης. Αυτό ακριβώς είναι και το στοιχείο που αποτελεί το συγκριτικό της πλεονέκτημα, όσον αφορά την άσκηση της αποστολής της με ανεξάρτητο και αντικειμενικό τρόπο. 
Από κανέναν δεν αμφισβητείται το υψηλό συναίσθημα ευθύνης των επιθεωρητών περιβάλλοντος και η σημασία του έργου τους, που βασίζεται στη διαφάνεια, στην ίση μεταχείριση των ελεγχόμενων, στην ελεύθερη πρόσβαση των πολιτών στην περιβαλλοντική ενημέρωση και στην ενεργό συμμετοχή τους. Στο πλαίσιο της επιζητούμενης αυτής ενεργού συμμετοχής των πολιτών, η ΕΥΕΠ διενήργησε αυτοψίες και ελέγχους κατόπιν καταγγελιών κατοίκων της περιοχής στο υπό κατασκευήν έργο στο οποίο αναφέρεστε.
Η ΕΥΕΠ, κύριε συνάδελφε, αξιολόγησε το σύνολο των στοιχείων, όπως άλλωστε είχε υποχρέωση να πράξει. Έτσι, αξιολογήθηκαν επιπλέον των ευρημάτων που προέκυψαν κατά τις αυτοψίες και τα στοιχεία που προσκομίστηκαν από το φορέα υλοποίησης του έργου καθώς και τα στοιχεία που τέθηκαν υπ’ όψιν των επιθεωρητών από τους καταγγέλλοντες.
Στις 18 Ιανουαρίου 2012 εκδόθηκε η προβλεπόμενη από τη διαδικασία επιθεώρησης έκθεση μερικού ελέγχου τήρησης των περιβαλλοντικών όρων και της περιβαλλοντικής νομοθεσίας. Στην εν λόγω έκθεση και κλήση σε απολογία απάντησαν και κατέθεσαν υλικό και απόψεις η διευθύνουσα υπηρεσία και ο ανάδοχος κατασκευής του έργου στους οποίους απευθύνεται η έκθεση ως κατά νόμο υπεύθυνους.
Στο χρονικό διάστημα που μεσολάβησε, περιήλθαν σε γνώση της ΕΥΕΠ νεώτερα στοιχεία. Η ΕΥΕΠ κρίνει σκόπιμο να αξιολογήσει τα νέα στοιχεία που έχει στη διάθεσή της, ενώ παράλληλα συνεχίζει να παρακολουθεί με επιτόπιες επισκέψεις τη συμπεριφορά του εκτελούμενου έργου. 
Η ΕΥΕΠ έχει υποχρέωση, κυρίες και κύριοι συνάδελφοι, να λάβει υπ’ όψιν και να αξιολογήσει κάθε στοιχείο που της παρέχεται και κάθε στοιχείο που συλλέγει η ίδια κατά τις αυτοψίες, προκειμένου να διαπιστώσει απερίσπαστη και κατά αντικειμενική κρίση εάν συντρέχουν οι προϋποθέσεις του νόμου για την έκδοση πράξης βεβαίωσης παράβασης.
Δεν χωρεί, δεν μπορεί και δεν πρέπει να υπάρξει οποιαδήποτε παρέμβαση της πολιτικής ηγεσίας στο έργο των επιθεωρητών. Το θεσμικό πλαίσιο που διέπει τη λειτουργία της Επιθεώρησης Περιβάλλοντος δεν παρέχει καμμιά τέτοια δυνατότητα, δεδομένου ότι οι διοικητικές πράξεις, δηλαδή η έκθεση ελέγχου και η πράξη βεβαίωσης -ή μη- παράβασης υπογράφονται από την υπηρεσιακή ιεραρχία της ΕΥΕΠ και μόνο εφόσον αυτή εκδοθεί, συντάσσεται η σχετική εισήγηση. 
Θα συμφωνήσω απόλυτα μαζί σας ότι η υπόθεση αυτής της διαρκούς ή αέναης επιθεώρησης πρέπει κάποια στιγμή να κλείσει. Νομίζω ότι θα συμφωνήσετε και εσείς μαζί μου πως οποιαδήποτε παρέμβαση στο έργο των επιθεωρητών περιβάλλοντος και η άσκηση πίεσης από όπου και αν προέρχεται και με οποιαδήποτε δικαιολογία ή ακόμα και πρόσχημα -είτε αυτό είναι η προστασία του περιβάλλοντος, είτε η αγωνία των κατοίκων, είτε η καταγγελλόμενη, όπως την περιγράφετε και τη διατυπώσατε και εδώ πριν από λίγο, «προσπάθεια συγκάλυψης»- θα πρέπει πάση θυσία να αποφεύγεται από όλους.
Η τελική έκβαση της υπόθεσης αφορά αποκλειστικά τις δικαστικές αρχές και στο βαθμό που γνωρίζω, διοικητικές πράξεις για το επίμαχο έργο εκτέθηκαν κατ’ επανάληψη στα ανώτατα δικαστικά σώματα και μέχρι σήμερα υπάρχουν μόνο θετικές αποφάσεις του ΣτΕ επί σχετικών προσφυγών.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Υπουργέ.
Έχετε το λόγο, κύριε Πάντζα, για να δευτερολογήσετε.</ChairmanSpeech>
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Κύριε Υπουργέ, δεν υπάρχει καμμία δικαιολογία για τη μεγάλη αυτή καθυστέρηση. Επαναλαμβάνω ότι έχουν περάσει δύο ολόκληρα χρόνια. 
Είναι μεγάλο το διάστημα, κύριε Υπουργέ, προκειμένου να εξεταστούν τα όποια νέα στοιχεία έχουν προκύψει. Είναι μεγάλη η καθυστέρηση και το μόνο που αναδεικνύει είναι η κωλυσιεργία της διοίκησης, με δική σας βέβαια ευθύνη, προκειμένου να γίνει το έργο. 
Θα ήθελα να σας θυμίσω ότι στις 18 Σεπτέμβρη η επιτροπή αναφορών επισκέφθηκε τον επίμαχο χώρο και είδε αυτά που φαίνονται διά γυμνού οφθαλμού και τα οποία δεν μπορούν να ανατραπούν με καμμία επιστημονική μελέτη. Δεν μπορούν να εξαφανιστούν ρέματα με επιστημονικές αλχημείες. 
Η πράξη αυτή εκθέτει τη χώρα συνολικά, κύριε Υπουργέ, και πρέπει να συνειδητοποιήσετε ότι όσα χρήματα και αν έχουν διατεθεί για την κατασκευή του εν λόγω έργου, η ζημιά για το περιβάλλον είναι καταστροφική. 
Η ζημιά για τις επόμενες γενιές θα είναι πολλαπλάσια. Φτάνει να πάτε σήμερα μια βόλτα από την παραλία του Σέσι για να δείτε τους τόνους λάσπης που έχουν προέλθει από το εργοστάσιο και έχουν καταλήξει στη θάλασσα. Πού είναι, λοιπόν, οι κατασκευές ή οι εγγυήσεις, αν θέλετε, για την πρόληψη και αντιμετώπιση τυχόν επιβλαβών συνεπειών για το περιβάλλον; Διότι αυτό διαβεβαιώνετε, κύριε Υπουργέ, στην Επιτροπή Αναφορών του Ευρωπαϊκού Κοινοβουλίου με έγγραφο της κ. Γιαννακοπούλου, η οποία είναι Γενική Γραμματέας του Υπουργείου σας. Διαβεβαιώνετε, δηλαδή, ότι εγγυάστε για την πρόληψη τυχόν επιβλαβών συνεπειών για το περιβάλλον και ότι ο ΧΥΤΑ Γραμματικού θα είναι έτοιμος να λειτουργήσει σε ενάμιση μήνα από τώρα. 
Σας καταθέτω ορισμένες φωτογραφίες, κύριε Υπουργέ, οι οποίες είναι πρόσφατες και είναι από τις τελευταίες μεγάλες νεροποντές. Θα ήθελα να δώσετε προσοχή σ’ αυτά που σας λέω, προκειμένου να καταλάβετε του λόγου το αληθές. 
(Στο σημείο αυτό ο Βουλευτής κ. Γεώργιος Πάντζας καταθέτει για τα Πρακτικά το προαναφερθέν έγγραφο και τις προαναφερθείσες φωτογραφίες, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αφού σας κατέθεσα τις φωτογραφίες από τον Ευβοϊκό κόλπο μετά από τις τελευταίες νεροποντές, όπως σας είπα, θα ήθελα να σας πω ότι πρόκειται για εικόνες οι οποίες ή είναι ψεύτικες, κύριε Υπουργέ και το πόρισμα των επιθεωρητών ανυπόστατο ή παραπλανάτε για δεύτερη φορά την επιτροπή αναφορών με ό,τι αυτό συνεπάγεται. 
Κλείνω, λέγοντας τα εξής. Την ολιγωρία και τις ευθύνες σας για το έργο αλλά και για όλες τις παράνομες χωματερές που οι κυβερνήσεις ΠΑΣΟΚ και Νέας Δημοκρατίας δημιούργησαν, πλουτίζοντας κάποιοι σε βάρος του Έλληνα πολίτη, και που σήμερα τις χρησιμοποιείτε ως επιχείρημα, πάτε σήμερα να τις ξεπλύνετε με ένα άλλο περιβαλλοντικό, οικονομικό και κοινωνικό έγκλημα και σκάνδαλο, με ένα άλλο κατασκευαστικό σκάνδαλο που ανάγεται στη μεγάλη μπίζνα των σκουπιδιών με μία πολιτική επιλογή η οποία μέσω των ΣΔΙΤ ανοιγοκλείνει το μάτι στα μεγάλα επενδυτικά σχήματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Η πράξη, βεβαίως, της παράβασης θα έπρεπε να έχει εκδοθεί εδώ και πάρα πολύ καιρό. Έχετε μια ευθύνη και εσείς, κύριε Υπουργέ, αλλά περισσότερο την έχει συνολικά η συγκυβέρνησή σας. Ζείτε σε ένα μικρόκοσμο, αλλά δυστυχώς για εσάς, η ελληνική κοινωνία καταλαβαίνει και αντιλαμβάνεστε απόλυτα τις προθέσεις αυτής της συγκυβέρνησης. 
Κύριε Υπουργέ, σας παρακαλώ να ρίξετε μια ματιά στις φωτογραφίες και στο έγγραφο που σας έχω καταθέσει και δεν χρειάζεται να πούμε τίποτα άλλο. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε συνάδελφε. 
Το λόγο έχει ο κύριος Υπουργός.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κατ’ αρχάς, κύριε συνάδελφε, θα ήθελα να πω ότι συμμερίζομαι απόλυτα την αγωνία σας και το έμπρακτο ενδιαφέρον που επιδεικνύετε, κάτι που είναι βεβαίως αυτονόητο και με τη σημερινή συζήτηση. Βεβαίως και θα δω και προσωπικά τα στοιχεία τα οποία καταθέσατε μόλις τώρα στη Βουλή. 
Ωστόσο, πρέπει να πω ότι με την πάροδο των ετών, τόσο η ελληνική κοινωνία όσο και η ελληνική διοίκηση ωριμάζει, ενημερώνεται και ευαισθητοποιείται περισσότερο και βεβαίως είναι πολύ σημαντικό να υπάρχει ένας κοινωνικός διάλογος από τον οποίο τελικά όλοι κερδίζουν. 
Η πολιτεία δεν διεκδικεί το αλάθητο, κύριε συνάδελφε. Όμως, από την άλλη πλευρά δεν είναι δυνατόν να σύρεται αέναα στην ανακύκλωση επιχειρημάτων συνεχούς αμφισβήτησης των πράξεών της και των πρωτοβουλιών της. Όπου τα στοιχεία καταδεικνύουν αδιαμφισβήτητα προβλήματα, αυτά πρέπει να αντιμετωπίζονται βεβαίως, και υπάρχουν και οι τρόποι και τα μέσα και η βούληση. Αυτό που σε κάθε περίπτωση πρέπει να συνυπολογίζεται είναι εντέλει οι συνέπειες στο περιβαλλοντικό ισοζύγιο από την πιθανή ακύρωση υποδομών που έχουν σχεδιαστεί για να εξυπηρετήσουν υπαρκτές και επείγουσες ανάγκες στην αλυσίδα διαχείρισης των αποβλήτων των εξυπηρετούμενων περιοχών. 
Σκοπός μας είναι εντέλει η ανάπτυξη ενός περιβάλλοντος βιώσιμης οικονομίας, διασφαλίζοντας παράλληλα την τήρηση της κοινοτικής και εθνικής νομοθεσίας, την περιβαλλοντική προστασία και την υγεία των πολιτών. Η διεξαγωγή ελέγχων σε έργα και δραστηριότητες που έχουν αδειοδοτηθεί περιβαλλοντικά, ώστε να διαπιστωθεί αν υπάρχει συμμόρφωση στους όρους που θέτουν οι αρμόδιες υπηρεσίες, τόσο κατά τη φάση κατασκευής όσο και στη φάση λειτουργίας τους, αποτελεί πράγματι ασφαλιστική δικλείδα για την προώθηση της προστασίας του περιβάλλοντος. 
Η επικρατούσα αντίληψη για τη λειτουργία των αρχών περιβαλλοντικών επιθεωρήσεων σχετίζεται άμεσα με τη δυναμική που εμπεριέχουν οι έλεγχοι και οι επιθεωρήσεις, εφόσον βασίζονται στην ορθή και αμερόληπτη κρίση των επιθεωρητών, στην πλήρη ενημέρωση των ενδιαφερομένων και στην υπόδειξη εναλλακτικών προτάσεων επέμβασης, με γνώμονα κυρίως την επίτευξη συμμόρφωσης και όχι την ακύρωση ή τιμωρία ή οικονομική εξόντωση των δραστηριοτήτων. 
Η πολιτεία, κύριε συνάδελφε, ήδη έχει κάνει σοβαρά και τολμηρά βήματα, λαμβάνοντας αυστηρά μέτρα για την αποτελεσματική προστασία του περιβάλλοντος με νέα ισχυρά νομοθετήματα για την περιβαλλοντική αδειοδότηση μέσω του Ποινικού Δικαίου, συνδέοντας την οικονομική ανάπτυξη με την υψηλή περιβαλλοντική προστασία και την κοινωνική συνοχή σε μία συγκεκριμένη και ολοκληρωμένη προσπάθεια που στοχεύει στην επίτευξη της αειφόρου ανάπτυξης.
Στην περίπτωση του έργου του ΧΥΤΑ στη θέση «Μαύρο Βουνό» Γραμματικού ήδη έχουν εκπονηθεί προσχέδια πράξης βεβαίωσης παράβασης για τον κύριο και τον ανάδοχο κατασκευής του έργου, τα οποία αξιολογούνται από την ιεραρχία της Ειδικής Υπηρεσίας Επιθεωρητών Περιβάλλοντος σε συνδυασμό με τα πλέον πρόσφατα ευρήματα τα οποία περιήλθαν στην υπηρεσία. 
Συνεπώς, φρονώ ότι βρισκόμαστε πράγματι στο τελικό στάδιο. Και πολύ σύντομα θα πληροφορηθούμε την τελική κρίση της ανεξάρτητης –το επαναλαμβάνω, της ανεξάρτητης- αρμόδιας Αρχής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Κύριε συνάδελφε, είναι εκπεφρασμένη με πολλούς και ποικίλους τρόπους η βούληση του Υπουργείου μας –αλλά, αν θέλετε, και εμού προσωπικά- να προχωρήσουμε στην εφαρμογή της ολοκληρωμένης διαχείρισης των αστικών αποβλήτων με την πρόληψη, την επαναχρησιμοποίηση και την ανακύκλωση αυτών στο πλαίσιο μιας ολοκληρωμένης πολιτικής περιβαλλοντικής προστασίας. Σκοπός αυτής της στρατηγικής δεν είναι η μηδενική λύση, δηλαδή να μην εγκαθίστανται ποτέ και πουθενά έργα διαχείρισης αποβλήτων, αλλά η διασφάλιση της κατασκευής και της λειτουργίας των υποδομών αυτών προς εξυπηρέτηση των κοινωνικών αναγκών με σαφείς και ανάλογους των πιθανών επιπτώσεων περιβαλλοντικούς όρους, με παρακολούθηση, ελέγχους και συνέπειες. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Το «πολύ σύντομα» εάν το προσδιορίζατε πόσο σύντομα είναι, θα ήταν πολύ χρήσιμο.</Speech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Στην απάντησή μου ανέφερα με ποιον τρόπο λειτουργεί η υπηρεσία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εισερχόμεθα τώρα στη συζήτηση της τρίτης με αριθμό 287/19-11-2013 επίκαιρης ερώτησης πρώτου κύκλου του Βουλευτή Β΄ Αθηνών των Ανεξάρτητων Ελλήνων κ. Βασιλείου Καπερνάρου προς τον Υπουργό Οικονομικών, σχετικά με τα δημοσιεύματα περί αδήλωτων ποσών που μεταφέρθηκαν στο εξωτερικό από εταιρίες τύπου «WESTERN UNION». 
Ο συνάδελφος κ. Καπερνάρος έχει το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σας ευχαριστώ, κυρία Πρόεδρε.
Κύριε Υφυπουργέ, επιγραμματικά την είδηση τη δημοσιεύει η έγκριτη εφημερίδα «ΤΟ ΠΑΡΟΝ». Μέχρι που να διαβάσουμε το τι γίνεται γύρω από αυτές τις υποθέσεις, ως συνήθως οι πιο ανενημέρωτοι Βουλευτές του πλανήτη που είμαστε εμείς, οι Βουλευτές του ελληνικού Κοινοβουλίου, δεν γνωρίζαμε ότι πολλά δισεκατομμύρια ευρώ -όπως λέει «ΤΟ ΠΑΡΟΝ»- αδήλωτα φεύγουν παράνομα έξω από εταιρείες τύπου «WESTERN UNION». Και συνεχίζει η καλή εφημερίδα: «Κατά ημιεπίσημους υπολογισμούς το ύψος τους ανέρχεται στα 44 δισεκατομμύρια ευρώ». Να επαναλάβω μην τυχόν και δεν το πιστεύω ο ίδιος, 44 δισεκατομμύρια ευρώ! 
Με δεδομένη τη συνεχή οικονομική αφαίμαξη που κάνατε στους Έλληνες πολίτες και τον ενδελεχή έλεγχο ακόμα και των τραπεζικών τους λογαριασμών για φορολογικούς λόγους, που έχετε τη δυνατότητα με διάφορες διατάξεις οποτεδήποτε να ανοίγετε τους λογαριασμούς τους για φορολογικούς λόγους -και καλά κάνετε- εδώ γιατί δεν κάνατε κάτι; Εδώ, δεν τολμάτε; Εδώ, δεν μπορείτε; Εδώ, δεν είστε ικανοί; Φεύγουν χρήματα από λαθρομετανάστες και μη λαθρομετανάστες, εάν θέλετε νόμιμους και παράνομους, χωρίς κανείς να ελέγξει πόθεν προέρχονται. Εάν χρειαστεί ένας Έλληνας να αγοράσει κάτι, ένα στρέμμα γης, αμέσως «πόθεν έσχες». Αυτούς γιατί δεν τους ρωτάει κανείς «πόθεν έσχες»; Πόθεν οικονόμησε αυτά που μέσω αυτών των εταιρειών στέλνει οπουδήποτε είναι η πατρίδα του; 
Εν πάση περιπτώσει, επειδή πολλές καταγγελίες αναφέρουν ότι δεν υπάρχει έλεγχος της διαδικασίας απόκτησης των προαναφερθέντων ποσών από τους αποστέλλοντες, παράνομους και μη, μετανάστες, σας ρωτάμε. Ποιες οι εισπράξεις από τη φορολόγηση των ως άνω εμβασμάτων και ποια η πρόβλεψη για εισπράξεις το επόμενο οικονομικό έτος;
Βέβαια, όσον αφορά τον έλεγχο αυτών των εταιρειών τύπου «WESTERN UNION», αυτό είναι ένα άλλο θέμα. Και σας ερωτώ. Πότε προτίθεστε να λάβετε νομοθετική πρωτοβουλία για τη βελτίωση των ελέγχων σε τέτοιου είδους εταιρείες; Και επίσης, εάν γνωρίζετε ότι ισχύει αυτό το ιλιγγιώδες ποσό των 44 δισεκατομμυρίων ευρώ που φεύγει από τη χώρα μας ανεπιστρεπτί;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστώ, κύριε συνάδελφε. 
Θα απαντήσει ο Υφυπουργός Οικονομικών κ. Γεώργιος Μαυραγάνης. 
Ορίστε, κύριε Υφυπουργέ, έχετε τον λόγο.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κυρία Πρόεδρε, κύριε Βουλευτά, κατ’ αρχάς, θα πρέπει να διακρίνουμε δύο κατηγορίες από αυτές τις εκροές συναλλάγματος, τις οποίες είπατε. Η πρώτη κατηγορία είναι η εντελώς παράνομη. Αυτό γίνεται είτε μέσα από απόκρυψη σε αυτοκίνητα είτε έχουμε τη μέθοδο, την οποία είπατε, εκτός του καθαρά τραπεζικού συστήματος. 
Όσον αφορά τον παράνομο τρόπο εκροής, στις αρμοδιότητες της τελωνειακής υπηρεσίας εντάσσεται ο έλεγχος των ρευστών διαθεσίμων. Μέσα από ένα λεπτομερές υπηρεσιακό σχέδιο, με κατευθυντήριες οδηγίες για τον τρόπο διεξαγωγής των ελέγχων και το 2012, υπήρχαν δεσμεύσεις ρευστών διαθεσίμων, το μεγαλύτερο μέρος των οποίων ήταν σε αλλοδαπούς. Και κατά το τρέχον έτος, το 2013, οι τελωνειακές αρχές προέβησαν σε δέσμευση μετρητών, τα οποία προέρχονταν από παράνομη εισαγωγή ή εξαγωγή συναλλάγματος. 
Πάμε τώρα στον τρόπο στον οποίο αναφερθήκατε, δηλαδή στην αποστολή εμβασμάτων μέσω ιδρυμάτων πληρωμών και εταιρειών διαμεσολάβησης κεφαλαίων. Στο πλαίσιο της στρατηγικής που έχει χαράξει το Υπουργείο Οικονομικών για την καταπολέμηση της φοροδιαφυγής εφαρμόζεται το πληροφοριακό σύστημα «ΕΛΕΓΞΙΣ». Με βάση αυτό γίνεται ανάλυση κινδύνου με συγκεκριμένα κριτήρια και οι έχοντες παραβατική συμπεριφορά στοχεύονται και αποστέλλονται κατά προτεραιότητα στις ελεγκτικές υπηρεσίες για τη διενέργεια τακτικού ελέγχου. 
Κατά τη διενέργεια τακτικού ελέγχου σε μία επιχείρηση απ’ αυτές που πραγματοποιεί συναλλαγές μέσω διαδικτύου κατασχέθηκε αρχείο με στοιχεία αποστολέων εξερχομένων από τη χώρα εμβασμάτων, χωρίς τη διαμεσολάβηση του τραπεζικού συστήματος «ΔΙΑΣ». 
Το αρχείο αυτό περιλάμβανε ένα μεγάλο πλήθος εγγραφών εμβασμάτων, εκ των οποίων ταυτοποιήθηκε ένα μεγάλο ποσοστό από τη Γενική Γραμματεία Πληροφοριακών Συστημάτων. Από την επεξεργασία του εν λόγω αρχείου προέκυψε ότι υπάρχουν συγκεκριμένες δυσχέρειες, διότι η πληροφόρηση δεν είναι η επαρκέστερη, όπως μερικές πληροφορίες σχετικά με το νόμισμα και με τον παραλήπτη συναλλαγής. 
Παρ’ όλα αυτά, οι υπηρεσίες στοχεύουν στον έλεγχο των υποθέσεων με τα μεγαλύτερα ποσά εμβασμάτων απ’ αυτές τις περιπτώσεις. Επίσης, το ΣΔΟΕ ερευνά δύο υποθέσεις αποστολής εμβασμάτων στο εξωτερικό μέσω ιδρυμάτων πληρωμών και σε εκτέλεση παραγγελίας του εισαγγελέα του οικονομικού ενεργείται σχετική προκαταρκτική εξέταση, η οποία δεν έχει περαιωθεί έως σήμερα. 
Στη συνέχεια, στη δευτερολογία μου θα σας απαντήσω για το τραπεζικό κομμάτι.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κύριε Καπερνάρο, μπορείτε να δευτερολογήσετε.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Υφυπουργέ, απαντάτε σε επίκαιρη ερώτηση ενός Βουλευτή, ο οποίος σας έχει ένα νούμερο και σας λέει ότι στην εφημερίδα «ΤΟ ΠΑΡΟΝ», αναφέρεται από ημιεπίσημες πληροφορίες το ποσό των 44 δισεκατομμυρίων. Έναντι αυτού, εσείς ποσό δεν είπατε. Αναφερθήκατε σε δύο περιπτώσεις και σε άλλη μία που έχει διαταχθεί από τον εισαγγελέα κ.λπ.. 
Πόσα έχετε καταλάβει; Τους έχετε καταλάβει εν τω γίγνεσθαι; Πήγατε, λοιπόν, να πείτε «Εδώ, κύριοι, στέλνετε χρήματα στην πατρίδα σας. Πού τα βρήκατε; Πού εργαζόσασταν;»; Τους ρωτήσατε αν είχαν άδεια παραμονής, αν είναι εγγεγραμμένοι σε ασφαλιστικό ταμείο, εάν εάν κ.λπ.. Εξετάσατε εάν, με λίγα λόγια, νομίμως αυτοί παραμένουν στη χώρα μας και νομίμως κέρδισαν αυτά τα χρήματα τα οποία στέλνουν στην πατρίδα τους; Αυτό ρωτώ. 
Λέω, λοιπόν. Εν όψει της ψηφίσεως του προϋπολογισμού, ενδιαφερθήκατε να δείτε πώς αυτά τα χρήματα φεύγουν στο εξωτερικό, μέχρι αυτού του ιλιγγιώδους ποσού; Η εφημερίδα τολμάει και αναγράφει ποσό. Εσείς δεν μας είπατε ποσό. Μας λέτε ότι θα γίνει και ότι ερευνώνται. Από πότε ερευνώνται; Αποτέλεσμα έχουμε; 
Πρόκειται για 44 δισεκατομμύρια! Εδώ υπάρχουν Έλληνες, οι οποίοι για 2.000 έως 3.000 ευρώ, δηλαδή για όποια μικρά ποσά διασύρονται –γνωρίζετε πώς- καλούνται σε προκαταρκτικές εξετάσεις ή είναι σιδηροδέσμιοι και οδηγούνται στον ανακριτή ή στον εισαγγελέα. 
Εδώ, έχετε ψηφίσει νόμο που λέει ότι κάποιος ο οποίος έρχεται από το εξωτερικό, αποκτά άδεια παραμονής αρκεί με 250.000 ευρώ να αγοράσει ένα διαμέρισμα. Και χωρίς «πόθεν έσχες». 
Σας ερωτούμε. Έναντι αυτού κάνατε κάποια σύλληψη -όπως λέγαμε για τη λίστα Λαγκάρντ- για κάποιο ποσό το οποίο αδικαιολογήτως εξήχθη στο εξωτερικό; Αυτό ρωτάμε.
Πραγματικά σας τιμά που αποδέχεστε και παραδέχεστε ότι το κράτος εδώ είναι ξέφραγο αμπέλι, ότι γίνονται εκνομίες, παρανομίες και ότι με παράνομο τρόπο κινείται χρήμα από την Ελλάδα προς όποιο μέρος του πλανήτη. Τι θα κάνουμε όμως; Θα ανεχόμαστε, θα ανέχεστε τη συνέχιση αυτής της κατάστασης;
Και επαναλαμβάνω την τελευταία μου ερώτηση. Γνωρίζετε τα ποσά, αφού έγιναν έλεγχοι όπως λέτε; Και πώς ανοίγετε τους λογαριασμούς των Ελλήνων εδώ και δεκατρία χρόνια; Πόσα χρόνια ερευνήσατε; Από πότε αρχίσατε; Μέχρι τώρα τι απέφερε αυτή η προσπάθειά σας όσον αφορά τις έρευνες;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Και κάτι άλλο, κύριε Υπουργέ. Πως είναι δυνατόν, ακόμα και εκκινούμενοι από πλευράς στοιχειώδους ενδιαφέροντος για την εισφοροδιαφυγή -εδώ κινδυνεύουν τα ασφαλιστικά μας ταμεία- να μη συγκινείστε και να φτάσετε στο σημείο εκείνο μόνο και μόνο για να σταματήσει η εισφοροδιαφυγή; Εδώ έχουν απισχνασθεί, έχουν αφυδατωθεί τα ασφαλιστικά ταμεία κι αυτοί έρχονται, δουλεύουν λαθραία, παίρνουν λαθραία χρήματα και τα στέλνουν λαθραίως στις πατρίδες τους. Και εσείς μας λέτε ότι ερευνάτε!
Και κάτι άλλο. Όσον αφορά τα 44 δισεκατομμύρια ή και λιγότερα –όσα είναι- πώς θα δικαιολογηθείτε; Αυτήν τη στιγμή, δημοσιεύονται αυτά τα ποσά στον Τύπο κι εσείς δεν έχετε γνώση για τι ποσά μιλάμε και τι ποσόν έχει αποφέρει η έρευνά σας.
Σας ευχαριστώ πολύ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε.
Ο κύριος Υπουργός έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κυρία Πρόεδρε, κύριε Βουλευτά, η Ελλάδα δεν είναι ξέφραγο αμπέλι. Εσείς επιθυμείτε να την παρουσιάσετε έτσι.
Αυτές οι ενέργειες που σας ανέφερα -και η έρευνα του οικονομικού εισαγγελέα και η έρευνα του ΣΔΟΕ αλλά και η στόχευση, αυτή που επίσης σας ανέφερα, μέσα από τις Υπηρεσίες της Γενικής Γραμματείας Δημοσίων Εσόδων στη συγκεκριμένη περίπτωση- αποδεικνύουν ότι η Κυβέρνηση αυτή δεν βλέπει απλώς ένα φαινόμενο, αλλά επεμβαίνει. Βεβαίως, τα αποτελέσματα στις ενέργειες αυτές δεν μπορούν να γίνουν ορατά μέσα σε μία ημέρα. Πλέον, όμως, έχει καθιερωθεί μία νοοτροπία διαφορετική, από αυτό που ίσχυε για πολλά χρόνια. Δηλαδή, πλέον υπάρχει έλεγχος και συνεπώς η Ελλάδα δεν είναι ξέφραγο αμπέλι.
Θα ήθελα, όμως, να σας δώσω και για το δεύτερο κομμάτι τις ερώτησής σας μερικά στοιχεία σε σχέση με το νομικό καθεστώς που διέπει αυτές τις εταιρείες και την εποπτεία από την Τράπεζα της Ελλάδος. 
Μετά από γραπτή ενημέρωση που βεβαίως είχαμε από την αρμόδια Διεύθυνση Εποπτείας του πιστωτικού συστήματος της Τραπέζης της Ελλάδος, το πλαίσιο της προληπτικής εποπτείας που διέπει την ίδρυση και λειτουργία των ιδρυμάτων πληρωμών, είναι μέσα από το ν.3862 για την προσαρμογή της ελληνικής νομοθεσίας στις οδηγίες 2007/64, 2007/44 και 2010/16 που αφορούν υπηρεσίες πληρωμών και την κατ’ εξουσιοδότηση αυτού εκδοθείσα πράξη του Διοικητή της Τράπεζας της Ελλάδος 2628 της 30ης Σεπτεμβρίου 2010.
Οι πράξεις του Διοικητή της Τράπεζας της Ελλάδος 2577/2006, 2651/2012 αφορούν τα συστήματα εσωτερικού ελέγχου και τα υποβαλλόμενα στην Τράπεζα της Ελλάδος στοιχεία και πληροφορίες των εποπτευόμενων ιδρυμάτων, συμπεριλαμβανομένων και των ιδρυμάτων πληρωμών. 
Επιπλέον, τα ιδρύματα πληρωμών, υπόκεινται σε υποχρεώσεις δέουσας επιμέλειας και γενικότερα πρόληψης της νομιμοποίησης εσόδων από παράνομες δραστηριότητες που προκύπτουν από το ν.3691/2008, για την πρόληψη και καταστολή νομιμοποίησης εσόδων και τον κανονισμό 1781/2006 του Ευρωπαϊκού Κοινοβουλίου και του Συμβουλίου της 15ης Νοεμβρίου 2006. 
Η Τράπεζα της Ελλάδος, ασκεί τις εκ των ανωτέρω αρμοδιότητές της στα ιδρύματα πληρωμών που έχουν την έδρα τους στην Ελλάδα, καθώς και σε ιδρύματα τρίτων χωρών, που παρέχουν υπηρεσίες μέσω εγκατάστασής τους στην Ελλάδα. Στα ιδρύματα πληρωμών κρατών-μελών του ευρωπαϊκού οικονομικού χώρου που λειτουργούν μέσω υποκαταστημάτων ή αντιπροσώπων, η εποπτεία ασκείται κατά κύριο λόγο από την εποπτική αρχή της χώρας καταγωγής, σε συνεργασία, όμως, με την Τράπεζα της Ελλάδος, ως εποπτικής αρχής της χώρας υποδοχής. 
Ο έλεγχος των εποπτευόμενων αυτών ιδρυμάτων, πραγματοποιείται μέσω των στοιχείων και πληροφοριών που αυτά υποβάλλουν σε περιοδική βάση, όσο και μέσω του επιτόπιου ελέγχου της τήρησης του κανονιστικού πλαισίου. Σε περίπτωση, δε, που εντοπίζονται παραβάσεις της κείμενης νομοθεσίας επιβάλλονται διορθωτικά μέτρα και πρόστιμα. 
Ως προς τα ειδικότερα μέτρα δέουσας επιμέλειας -νομίζω ότι το γνωρίζετε- πρέπει τα ιδρύματα πληρωμών να επαληθεύουν την ταυτότητα του αποστολέα του εμβάσματος και την τήρηση σχετικού αρχείου, προκειμένου για συναλλαγή άνω των 1.000 ευρώ. Για άνω των 15.000 ευρώ, απαιτείται η πλήρης πιστοποίηση και επαλήθευση της ταυτότητας του πελάτη, διεύθυνση κατοικίας, τηλέφωνο, ασκούμενο επάγγελμα και πραγματική διεύθυνση, ΑΦΜ καθώς και η συλλογή πληροφοριών για το σκοπό και τη σκοπούμενη φάση των συναλλαγών ή δραστηριοτήτων του πελάτη. 
Μέσα από αυτό το πλαίσιο, στοχεύονται οι έλεγχοι και προχωράει η έρευνα, όπως σας ανέφερα και στο πρώτο τμήμα της απάντησής μου.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εκ του αποτελέσματος κρινόμαστε, όμως, όλοι μας.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ορίστε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν μιλάω σε εσάς, κύριε Καπερνάρο. Γενικά το είπα. Εκ του αποτελέσματος κρινόμαστε όλοι μας.
Εισερχόμαστε στη συζήτηση της έκτης με αριθμόν 281/19-11-2013 επίκαιρης ερώτησης πρώτου κύκλου του Βουλευτή Α΄ Θεσσαλονίκης του Κομουνιστικού Κόμματος Ελλάδας κ. Θεοδοσίου Κωνσταντινίδη προς τους Υπουργούς Υγείας και Διοικητικής Μεταρρύθμισης και Ηλεκτρονικής Διακυβέρνησης, σχετικά με τη μετάταξη δεκαπέντε υγειονομικών υπαλλήλων από τη Θεσσαλονίκη στην Αθήνα.
Το λόγο έχει ο κ. Θεοδόσιος Κωνσταντινίδης.</ChairmanSpeech>
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, η ερώτησή μας αφορά τους δεκαπέντε υγειονομικούς υπαλλήλους της Θεσσαλονίκης που τέθηκαν σε διαθεσιμότητα στις 3 Σεπτεμβρίου 2013. Οι συγκεκριμένοι υπάλληλοι υπηρετούσαν πάνω από είκοσι, είκοσι πέντε χρόνια σε νοσοκομεία της Θεσσαλονίκης που καταργήθηκαν. Βλέπετε, υπάρχουν και παράπλευρες απώλειες από την κατάργηση των νοσοκομείων. Τα νοσοκομεία αυτά θυμίζω ήταν, το «Παναγία», το «Ειδικών Παθήσεων», το «Αφροδισίων και Δερματικών Νόσων». 
Όπως πολύ καλά γνωρίζετε, κύριε Υπουργέ, είχε ζητηθεί αρχικά από όλους τους υπαλλήλους που ήταν σε διαθεσιμότητα, να δηλώσουν προτίμηση για την τοποθέτησή μόνο σε τρία νοσοκομεία της Θεσσαλονίκης. Συγκεκριμένα στο «ΑΧΕΠΑ», το «Ιπποκράτειο» και το «Θεαγένειο». Στη συνέχεια, αυτή η κατεύθυνση ανατράπηκε με απόφαση του Υπουργού Διοικητικής Μεταρρύθμισης και Ηλεκτρονικής Διακυβέρνησης και ζητήθηκε από τους υγειονομικούς να δηλώσουν όλα τα νοσοκομεία όλης της χώρας. 
Το τελικό αποτέλεσμα αυτής της διαδικασίας, είχε ως κατάληξη μία κατάφορη αδικία σε βάρος των δεκαπέντε. Λόγω του ότι έλαβαν χαμηλή μοριοδότηση -όχι επειδή είχαν ελλιπή προσόντα αλλά εξαιτίας του ότι προσλήφθηκαν στο δημόσιο πριν τη δημιουργία του ΑΣΕΠ από την πολιτεία- τιμωρήθηκαν, προφανώς, ετεροχρονισμένα γι’ αυτό. 
Το αποτέλεσμα αυτό οδήγησε στο να τοποθετηθούν σε νοσοκομεία της Αττικής. 
Σήμερα και μετά από διάφορες διαβουλεύσεις, οι συγκεκριμένοι εργαζόμενοι δουλεύουν μέσα σε νοσοκομεία της Θεσσαλονίκης, μέσω μίας λεγόμενης «ανοιχτής μετακίνησης». Στο σημείο αυτό, θα θέλαμε μία διευκρίνιση τι σημαίνει «ανοιχτή μετακίνηση» και σε πόσο βάθος χρόνου μπορεί να οδηγήσει. 
Το τελικό ερώτημα, κύριε Υπουργέ, είναι αν, όπως έχετε υποσχεθεί στη Θεσσαλονίκη, θα πράξετε κάτι για να μείνουν αυτοί οι δεκαπέντε υγειονομικοί στο χώρο των νοσοκομείων της Θεσσαλονίκης.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Θα απαντήσει ο Υπουργός Υγείας κ. Άδωνις Γεωργιάδης.
Έχετε το λόγο, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ, κυρία Πρόεδρε.
Προ περίπου μίας εβδομάδας ή παραπάνω, είχα απαντήσει σε ανάλογη ερώτηση της Βουλευτού των Ανεξάρτητων Ελλήνων της κ. Γιαταγάνα. Τότε είχα πει ότι για τους δύο πρώτους, είχαν ήδη εκδοθεί οι σχετικές αποφάσεις για την τρίμηνη απόσπασή τους στη Θεσσαλονίκη και εκκρεμούσε για τους υπολοίπους δεκατρείς. Σήμερα, έχουν ολοκληρωθεί και για τους δεκαπέντε οι σχετικές διαδικασίες. Άρα, κανένας δεν μετακινήθηκε. Παρέλαβαν τη θέση τους στην Αθήνα και αυτομάτως τους μετακινήσαμε πάλι πίσω στη Θεσσαλονίκη. 
Με το νομοσχέδιο που καταθέτουμε σε περίπου δέκα μέρες, θα δώσουμε το δικαίωμα να γίνουν οι θέσεις τους στη Θεσσαλονίκη μόνιμες. 
Θα πω ότι η μετακίνησή τους από τη Θεσσαλονίκη στην Αθήνα δεν έγινε κατόπιν αποφάσεως του Υπουργείου Υγείας αλλά μέσα από τη διαδικασία της μοριοδοτήσεως του ΑΣΕΠ στο πλαίσιο της κινητικότητας-διαθεσιμότητας.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Κωνσταντινίδης έχει το λόγο.</ChairmanSpeech>
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Ασφαλώς και αυτό είναι μία επιτυχία που πιστεύουμε ότι οφείλεται στην άσκηση πίεσης αλλά και στο δίκαιο αίτημα που διατύπωσαν και οι δεκαπέντε και συνολικά οι φορείς που συμπαραστάθηκαν σ’ αυτούς τους εργαζόμενους. 
Κύριε Υπουργέ, υπάρχουν ωστόσο ορισμένα εμπόδια που πρέπει να προσέξετε. Αυτή η διαδικασία πρέπει να ολοκληρωθεί και να μην αρχίσουν οι αντίστροφες παρενέργειες. Εμείς κατανοούμε πολύ καλά ότι αυτό το προσωπικό τελικά λείπει από τα νοσοκομεία της Αττικής, με βάση τις μετακινήσεις και τις αποφάσεις που πάρθηκαν προηγούμενα. Απ’ όσο ξέρουμε, εκκρεμεί η συγκρότηση του υπηρεσιακού συμβουλίου, το οποίο πρέπει τελικά να γνωμοδοτήσει και υπάρχουν ορισμένες διοικητικές πράξεις οι οποίες πρέπει να γίνουν για να ολοκληρωθεί με επιτυχία αυτή η διαδικασία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε συνάδελφε, σέβομαι το ενδιαφέρον σας και πολύ καλά κάνετε που καταθέτετε ερωτήσεις. Πρέπει να σας πω ότι εμείς τις αποφάσεις και τις εξαγγελίες μας τις είχαμε κάνει δημοσίως πριν και από την πρώτη ερώτηση. Η ερώτηση της κ. Γιαταγάνα είχε γίνει στις αρχές Νοεμβρίου. 
Όταν είχα πάει στο Νοσοκομείο «Παπαγεωργίου», για να υποδεχθώ τον Παναγιότατο Οικουμενικό Πατριάρχη Βαρθολομαίο στα τέλη Οκτωβρίου, είχαν ζητήσει να με δουν αυτοί οι δεκαπέντε και τους είδα στο Νοσοκομείο «Παπαγεωργίου» και κάναμε και σχετικές δηλώσεις στις κάμερες ότι δεσμεύομαι να κάνω αυτήν τη διαδικασία. Άρα η απόφασή μου, δεν ήταν αποτέλεσμα κοινοβουλευτικής πιέσεως αλλά είχε προηγηθεί.
Θα πω κάτι για τη διαδικασία. Φαντάζεστε να κάναμε την κινητικότητα και τη διαθεσιμότητα εμείς, χωρίς να εμπλέξουμε το ΑΣΕΠ; Θα μέναμε έκθετοι στην κατηγορία του καθενός εξ υμών ότι «ο Γεωργιάδης έβαλε αυτούς που ήθελε». Για να μην έχουμε, λοιπόν, αυτόν τον κίνδυνο, όλη η διαδικασία έγινε μέσω ΑΣΕΠ. Η γνώμη του ΑΣΕΠ είναι συγκεκριμένη, η μοριοδότηση είναι συγκεκριμένη. Κάποιοι δήλωσαν από την Αθήνα ότι θέλουν να μετακινηθούν στη Θεσσαλονίκη και επειδή οι θέσεις που είχαμε βάλει στο σύστημα ήταν συγκεκριμένες, για καθέναν που ανέβαινε στη Θεσσαλονίκη και είχε περισσότερα μόρια, αυτομάτως ένας κατέβαινε στην Αθήνα και έτσι έγινε η διαδικασία. Στην πραγματικότητα, στη Θεσσαλονίκη έχουμε πολύ περισσότερα κενά και σ’ αυτά τα κενά, έχουμε ήδη τοποθετήσει αυτούς τους ανθρώπους. Σας είπα ότι η λήξη της διοικητικής διαδικασίας είναι θέμα κάποιων εβδομάδων με βάση τα νέα μέτρα και το υπηρεσιακό συμβούλιο ήδη συγκροτείται.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε τον κύριο Υπουργό.
Θα συζητηθεί η δεύτερη με αριθμό 279/19-11-2013 επίκαιρη ερώτηση δευτέρου κύκλου της Βουλευτού Β΄ Αθηνών του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Βασιλικής Κατριβάνου προς τον Υπουργό Υγείας, σχετικά με τους ελέγχους στο Μητροπολιτικό Κοινωνικό Ιατρείο Ελληνικού και το Ιατρείο των «Γιατρών του Κόσμου».
Κυρία συνάδελφε, έχετε το λόγο.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Ευχαριστώ, κυρία Πρόεδρε.
Κύριε Υπουργέ, στις 24 Οκτωβρίου καταθέσαμε την ερώτηση. Λείπατε σε ταξίδι κι έτσι την επανακαταθέσαμε. 
Όταν έμαθα ότι άνθρωποι του ΕΟΦ, μαζί με δικαστικό λειτουργό και με υπαστυνόμο της Δίωξης Ναρκωτικών, μπήκαν μέσα στα κοινωνικά ιατρεία του Ελληνικού αλλά και των «Γιατρών του Κόσμου» για να κάνουν έρευνα και έλεγχο για διακίνηση ναρκωτικών ουσιών, πρέπει να σας ομολογήσω ότι αισθάνθηκα και οργή και ντροπή και αγανάκτηση. Έχουμε επισκεφθεί αυτούς τους χώρους και κάνουν εκπληκτική δουλειά. Σκέφτηκα ότι αντί η πολιτεία να κάνει το αυτονόητο και αυτό που οφείλει, δηλαδή να στηρίζει αυτές τις δομές, κάνει ακριβώς το αντίθετο, πράγμα που αποσκοπεί στη σπίλωσή τους, στην υπονόμευσή τους και στον εκφοβισμό. 
Πρόσφατα ο Πρόεδρος του ΕΟΠΥΥ έκανε λόγο για 3.068.000 ανασφάλιστους. Υπάρχουν αντίστοιχα άρθρα και στις εφημερίδες «ΒΗΜΑ» και στην «ΚΑΘΗΜΕΡΙΝΗ». Το νούμερο αυτό είναι εφιαλτικό γιατί δεν μιλάμε για αριθμούς, αλλά μιλάμε για ανθρώπους. Αυτά τα ιατρεία που έχουμε επισκεφθεί, καθώς και άλλα, πραγματικά αποτελούν «νησίδες» ανθρωπιάς που σώζουν ζωές, «νησίδες» αντίστασης και αυτοοργάνωσης, οι οποίες δείχνουν ένα μοντέλο και για το μέλλον. 
Το Κοινωνικό Ιατρείο του Ελληνικού ακόμα δεν έχει κλείσει δύο χρόνια λειτουργίας. Μέσα σ’ αυτά τα δύο χρόνια έχει δει δεκαεπτά χιλιάδες ανθρώπους. Στα ιατρεία των «Γιατρών του Κόσμου» εξετάζονται καθημερινά εκατό με εκατόν πενήντα άνθρωποι στην Αθήνα, ενενήντα στη Θεσσαλονίκη και εξήντα στην Πάτρα. 
Όπως σας είπα, ως ΣΥΡΙΖΑ επισκεφθήκαμε αρκετές φορές τα ιατρεία και είδαμε την εκπληκτική δουλειά που κάνουν. Είδαμε ανθρώπους ανασφάλιστους αλλά και ασφαλισμένους που δεν μπορούν να πληρώσουν τη συμμετοχή τους στο φάρμακο. Είδαμε Έλληνες και μετανάστες.
Είδαμε καρκινοπαθείς που δεν μπορούν να βρουν τα φάρμακά τους ή να κάνουν τις εξετάσεις τους και τους παραπέμπουν από εκεί. Μάθαμε για τα γάλατα που δίνονται από το ιατρείο, καθώς τα παιδιά είναι υποσιτισμένα γιατί οι γονείς δίνουν τη μισή δόση. Και εκεί γίνεται μία φοβερή δουλειά, συλλέγουν γάλατα. Μάθαμε για τα εμβόλια που κάνουν στα παιδιά οι «Γιατροί του Κόσμου». Γιατί ένα εκατομμύριο παιδιά είναι χωρίς εμβόλια, σύμφωνα με στοιχεία που μας έδωσαν. 
Μας είπαν στο Ιατρείο του Ελληνικού ότι δίνουν φάρμακα και βοηθάνε την Ογκολογική Κλινική του «Σωτηρία», του «Μεταξά» και άλλων νοσοκομείων που τους ζητάνε φάρμακα. Με το που μπήκαμε μέσα, διαβάσαμε αναρτημένο στον τοίχο ένα συγκλονιστικό γράμμα ενός ανθρώπου –ονομάζεται Νίκος Μούζος- που εξυπηρετήθηκε από το Ιατρείο και το οποίο λέει: «Ήμουν νεκρός και αναστήθηκα. Η ζωή μου και της οικογένειάς μου άλλαξε και άρχισε να ξαναβρίσκει και πάλι νόημα, μέσα σε όλο αυτό που βιώνει ο κόσμος». 
Σε αυτό το πλαίσιο, κύριε Υπουργέ, σας ρωτάμε: Βάσει ποιας διαδικασίας προχώρησε ο ΕΟΦ και η Δίωξη στους παραπάνω ελέγχους; 
Είχατε πει εκείνη την ημέρα ότι δεν ενημερωθήκατε. Αφού δεν ενημερώθηκε το Υπουργείο σας –όπως λέτε- αναρωτιόμαστε πώς μια οποιαδήποτε κακόβουλη καταγγελία ενεργοποιεί τέτοια έρευνα; Ποιες εξηγήσεις δόθηκαν μετά από την αρχή που διεξήγαγε αυτήν την έρευνα; 
Σκοπεύετε, επί της ουσίας, να συνδράμετε στο έργο αυτών των κοινωνικών ιατρείων και πώς θα ενισχύσετε το πολύτιμο έργο τους; Ευτυχώς που υπάρχουν.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε. 
Πριν δώσω το λόγο στον κύριο Υπουργό, κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Πρόεδρος της Κοινοβουλευτικής Ομάδας του ΣΥΡΙΖΑ –Ενωτικού Κοινωνικού Μετώπου κ. Αλέξης Τσίπρας και εβδομήντα ένας Βουλευτές του κόμματός του κατέθεσαν πρόταση για σύσταση εξεταστικής επιτροπής, σύμφωνα με τα άρθρα 68 παράγραφος 2 του Συντάγματος και 144 επ. του Κανονισμού της Βουλής, που θα διερευνήσει τα γεγονότα που σχετίζονται με την επιζήμια παραχώρηση των Ναυπηγείων Σκαραμαγκά σε ιδιωτικά επιχειρηματικά συμφέροντα, με τις επιζήμιες για τα Ελληνικά Ναυπηγεία Α.Ε. συμβάσεις Β12/2000 και Β21/2002, με την επιζήμια για τα Ελληνικά Ναυπηγεία Α.Ε. κατάρτιση και υλοποίηση της Εκτελεστικής Συμφωνίας ανάμεσα στο ελληνικό δημόσιο, τα Ελληνικά Ναυπηγεία Α.Ε., την Howaldtswerke-Deutsche Werft (HDW), την ThyssenKrupp Marine Systems AG και την Abu Dhabi Mar LLC (ADM), η οποία κυρώθηκε με το ν.3885/2010 «Κύρωση των Συμβάσεων που αφορούν το μέλλον των Ελληνικών Ναυπηγείων ΑΕ», και, τέλος, με την εξασφάλιση των θέσεων εργασίας καθώς και τα προγράμματα των υποβρυχίων του Πολεμικού Ναυτικού. 
Η πρόταση αυτή θα καταχωριστεί στα Πρακτικά της σημερινής συνεδρίασης, θα τυπωθεί και θα διανεμηθεί στους κυρίους Βουλευτές, όπως προβλέπει ο Κανονισμός. 
(Η προαναφερθείσα πρόταση καταχωρίζεται στα Πρακτικά και έχει ως εξής:
(Να μπουν οι σελ. 57-70)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, έχετε το λόγο.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ, κυρία Πρόεδρε. 
Θα αφήσω ασχολίαστη την προηγούμενη αναφορά σας στην ανακοίνωση, με πολύ μεγάλο κόπο λόγω της ημέρας και λόγω της υποθέσεως των φαρμάκων. Γιατί καμμιά φορά δεν ελέγχονται μόνο τα κυβερνητικά κόμματα αλλά και της Αξιωματικής Αντιπολιτεύσεως.
Έρχομαι, κυρία συνάδελφε, να απαντήσω επί της ουσίας, παρ’ όλο που είχατε ξανακάνει την ερώτηση και σας είχα απαντήσει από το Βήμα την ημέρα της επίκαιρης επερωτήσεως του ΣΥΡΙΖΑ για την κατάσταση στα νοσοκομεία. Ίσως δεν ήμουν αρκετά ευκρινής για να το καταλάβετε. 
Η διαδικασία εμπλοκής του Εθνικού Οργανισμού Φαρμάκου σε σχετικές έρευνες είναι τυπική, προβλεπομένη εκ του νόμου. Τι γίνεται όταν υπάρχει μία καταγγελία; Στην προκειμένη περίπτωση υπήρξε μία επώνυμη καταγγελία -και τη καταθέτω για τα Πρακτικά, όπου υπάρχει το ονοματεπώνυμο και το τηλέφωνο της καταγγέλλουσας- στα τέλη Ιουλίου, στο Υπουργείο Προστασίας του Πολίτη. 
(Στο σημείο αυτό ο Υπουργός Υγείας κ. Σπυρίδων-Άδωνις Γεωργιάδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όταν υπάρχει μία καταγγελία η οποία ερευνάται από την αρμόδια Υπηρεσία –και συγκεκριμένα ερευνήθηκε από το Τμήμα Διώξεως Ναρκωτικών του Υπουργείου Δημοσίας Τάξεως- αυτή αξιολογείται και κάποια στιγμή αποφασίζει η αρμόδια Διεύθυνση Διώξεως Ναρκωτικών να προχωρήσει στην έρευνα. Όταν η καταγγελία αφορά, λοιπόν, ναρκωτικά τυπικά εκ του νόμου προσκαλείται πάντοτε ο ΕΟΦ, που είναι ο μόνος πιστοποιημένος από το κράτος Οργανισμός για να κάνει το σχετικό έλεγχο. 
Ο ΕΟΦ απαγορεύεται να ενημερώνεται για το πού πηγαίνει -δεν ενημερώνεται, δηλαδή, ποτέ- για να αποφεύγονται τυχόν διαρροές, δηλαδή να μειώνεται ο κίνδυνος της διαρροής που θα μπορούσε ενδεχομένως να καταστρέψει την έρευνα και να διασώσει πιθανούς εμπόρους ναρκωτικών. Άρα, όταν πηγαίνει ο ΕΟΦ, ποτέ δεν ξέρει πού πηγαίνει. Αυτό το ξέρει μόνο ο ασκών την έρευνα, που είναι το Τμήμα Διώξεως Ναρκωτικών του Υπουργείου Δημοσίας Τάξεως. 
Το ίδιο συνέβη και τη συγκεκριμένη μέρα. Ο ΕΟΦ εκλήθη από το Τμήμα Διώξεως Ναρκωτικών του Υπουργείου Δημοσίας Τάξεως, βάσει της επωνύμου καταγγελίας, την οποία ήδη σας έχω καταθέσει, για να πάει να κάνει τον έλεγχο. Αφού διενεργήθηκε ο έλεγχος, την ίδια μέρα ο ΕΟΦ έβγαλε δελτίο Τύπου, το οποίο επίσης καταθέτω στα Πρακτικά. Πιθανόν να διέλαθε της προσοχής σας. 
(Στο σημείο αυτό ο Υπουργός Υγείας κ. Σπυρίδων-Άδωνις Γεωργιάδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Είπε, λοιπόν: «πήγαμε εκεί και δεν βρήκαμε απολύτως τίποτα παράνομο». 
Όπως καταλαβαίνετε, λοιπόν, η εμπλοκή του Υπουργείου Υγείας και εμού προσωπικώς εις αυτή την ιστορία είναι μηδενική. Παρά ταύτα χρειάστηκε να υφίσταμαι την επόμενη μέρα, αγαπητή κυρία συνάδελφε, από το γνωστό διαδικτυακό τόπο left.gr, από την εφημερίδα «ΑΥΓΗ», από τον σταθμό «Στο κόκκινο» ασταμάτητες αναφορές για το προσωπικό μου μένος εναντίον των κοινωνικών ιατρείων που με οδήγησαν να κάνω τον σχετικό έλεγχο εις το Κοινωνικό Ιατρείο του Ελληνικού. 
Δεν χρεώνω σε εσάς τα σχετικά σχόλια. Θεωρώ ότι είστε γενικά καλόπιστη. Γι’ αυτό και φαντάζομαι ότι την Τετάρτη θα ψηφίσετε «ΝΑΙ» στην τροπολογία για τη μείωση της τιμής των φαρμάκων και δεν θα μείνετε στο «ΟΧΙ» που άκριτα είπε το κόμμα σας και μπορεί να σας χρεώσει αύριο τα μύρια όσα. Έρχομαι και σας λέω ότι η εμπλοκή του Υπουργείου Υγείας, εμού προσωπικώς και του ΕΟΦ είναι μηδενική. Η εμπλοκή μας αφορά μόνον όσο ορίζει ο νόμος να συνδράμουμε τις αρχές διώξεως ναρκωτικών. Για τα ιατρεία εν γένει θα σας απαντήσω στη δευτερολογία μου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Κυρία Κατριβάνου, μπορείτε να δευτερολογήσετε.</ChairmanSpeech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Κατ’ αρχάς θα ξεκινήσω με μια πολύ μικρή παρατήρηση για τη σημερινή «Γεωργιάδα» που βλέπουμε στις τηλεοράσεις. Αυτό που ξέρουμε είναι αυτό που βιώνει ο κόσμος. Ο κόσμος δεν μπορεί να βρει τα φάρμακά του. Τα πληρώνει από την τσέπη του. Αναγκάζεται να διακόψει τη θεραπεία του, με φοβερές επιπτώσεις στην υγεία του και τώρα και μακροπρόθεσμα. 
Το πρόβλημα με την πολιτική τιμών που προωθείτε αυτήν τη στιγμή είναι ότι τα προωθείτε χωρίς ιατρικό και φαρμακευτικό σχέδιο, με βάση λογιστικούς υπολογισμούς -είναι ο λόγος για τον οποίον σας υπονομεύει η τρόικα- και χωρίς έναν σχεδιασμό πραγματικά για τη δημόσια υγεία και το φάρμακο. 
Μας λέτε ότι αυτή ήταν μια τυπική διαδικασία. Όμως δεν ζητήσατε συγγνώμη. Δεν πήρατε τηλέφωνο να δείτε τι γίνεται. Θα συνεχίζετε μια οποιαδήποτε τέτοια πρακτική που σπιλώνει το φοβερό έργο που έχουν αυτές οι δομές; Θα πάτε να τις επισκεφθείτε; Θα τις ενισχύσετε; Και πραγματικά τι θα κάνετε για όλους τους ανασφάλιστους, για όλους τους ανθρώπους που δεν έχουν πρόσβαση αυτήν τη στιγμή, που δεν μπορούν να αντεπεξέλθουν και αυτοί και οι οικογένειές τους και βρίσκονται σε τρομερή αγωνία; 
Την αγωνία που βιώνει ο κόσμος τη βλέπουμε καθημερινά. Γι’ αυτήν την αγωνία είναι φοβερά υπεύθυνη η Κυβέρνησή σας, γιατί είναι ένας οδοστρωτήρας απέναντι και στην υγεία και στην παιδεία. Όταν κάνουμε επίσκεψη σ’ αυτές τις δομές παίρνουμε ελπίδα γιατί βλέπουμε εκατοντάδες εθελοντές να προσφέρουν φανταστική βοήθεια στους ανθρώπους αυτούς. Εμπλέκονται ενεργά στις δομές αυτές και βοηθάνε. Ουσιαστικά δίνουν ένα μοντέλο για το πώς μπορεί με λίγα χρήματα να γίνει μια ουσιαστική δημόσια υγεία με βάση τις ανάγκες του ανθρώπου και όχι με βάση το κόστος και το κέρδος.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Φυσικά θα ψηφίσουμε «ΟΧΙ» στην τροπολογία.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Συγχαρητήρια! 
Ας πάρουμε τα πράγματα από την αρχή για τη «Γεωργιάδα». 
Ακούστε, κυρία συνάδελφε. Πράγματι έτσι είναι δυστυχώς. Η κατάσταση είναι πάρα πολύ δύσκολη για τους συμπολίτες μας. Το να τους πουλάνε οι βιομήχανοι τα φάρμακα φθηνότερα είναι καλύτερο για τους φτωχούς ανθρώπους. 
Άρα εσείς, ένα κόμμα της ριζοσπαστικής Αριστεράς, όπως αυτοτιτλοφορείστε, προφανώς θα έπρεπε στη Βουλή να εκπροσωπείτε περισσότερο τις αγωνίες και το πορτοφόλι των φτωχών και απόρων παρά των βιομηχάνων. Αυτό κάπου το ξέχασε ο ΣΥΡΙΖΑ στην πορεία. Θα έρθει η ώρα που θα μας το εξηγήσει λίγο καθαρότερα. 
Εγώ θα επιμείνω.</Speech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Δεν μπορείτε να τα λέτε αυτά!</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Τα λέω όπως είναι. Εγώ ξέρω τι πιέσεις έχω δεχθεί από τους βιομηχάνους για να μην περάσω αυτήν την τροπολογία. 
Σας αφιερώνω και το πρωτοσέλιδο της εφημερίδας «Η ΠΡΑΣΙΝΗ» του Σαββάτου. 
Όσον αφορά στο «συγγνώμη» που είπατε, για το Κοινωνικό Ιατρείο, μάλλον έχουμε διαφορετική αντίληψη για την τήρηση του νόμου. 
Δεν χρωστώ καμμία συγγνώμη επειδή τήρησα το νόμο. Αύριο αν γίνει επώνυμη καταγγελία κατά εμού, θα πρέπει να έρθει να γίνει έλεγχος στο γραφείο μου. Τι θα πω στην Υπηρεσία, «μην κάνετε έλεγχο», ενώ αυτό προβλέπει ο νόμος;</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Για το στιγματισμό, κύριε Υπουργέ…</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Συγγνώμη θα μου λέγατε να ζητήσω εάν δεν είχα τηρήσει το νόμο και εάν δεν είχα φροντίσει να βγάλω αμέσως δελτίο Τύπου, την ίδια μέρα, από τον ΕΟΦ, ακριβώς για την περίπτωση του στιγματισμού. Αν κάποιος πρέπει να ζητήσει συγγνώμη, εφόσον η καταγγελία εκρίθη ψευδής, είναι η κυρία που σας έχω δώσει το ονοματεπώνυμο και το τηλέφωνό της για να τη ρωτήσετε. 
Ξεκαθαρίζω, όμως, το εξής. Οποτεδήποτε το Τμήμα Διώξεως Ναρκωτικών της Ελληνικής Αστυνομίας ζητήσει συνδρομή του ΕΟΦ για να ελεγχθεί ο οποιοσδήποτε βάσει μια καταγγελίας που η Ελληνική Αστυνομία έχει κρίνει ως αναγκαία προς διερεύνηση, ο νόμος θα τηρείται και η έρευνα θα γίνεται. 
Πρέπει να καταλάβετε κάποτε στο ΣΥΡΙΖΑ ότι το να κάνουμε σε κάποιον έρευνα δεν σημαίνει ότι τον κατηγορούμε. Σημαίνει, όμως, ότι πρέπει να τηρήσουμε τη διαδικασία και από αυτήν δεν εξαιρείται κανένας. 
Τώρα, θα μου επιτρέψετε να πω και κάτι ακόμα. Το είχα πει και στην ομιλία μου, αλλά πάλι διέλαθε την προσοχή σας. Εγώ, ως Υπουργός, έχω αλλάξει την παραδοσιακή τακτική προκατόχων μου. Εγώ, πράγματι, πηγαίνω στα ιατρεία αυτά. Πήγα ο ίδιος τη δεύτερη μέρα της θητείας μου στο Κοινωνικό Ιατρείο του Ιατρικού Συλλόγου Αθηνών, έκανα ταξίδι στη Θεσσαλονίκη για να δω ένα αντίστοιχο κοινωνικό ιατρείο, έχω συμμετάσχει σε καμπάνιες ραδιοφωνικών και τηλεοπτικών σταθμών υποστήριξης τέτοιου είδους προσπαθειών και δεν χρειάζομαι την υπόδειξη της Αξιωματικής Αντιπολιτεύσεως για να το κάνω. Το κάνω από μόνος μου. Αυτό δεν σημαίνει ότι επειδή τα κάνω όλα αυτά πρόκειται να παρανομήσω σε ενδεχόμενη διαδικασία ελέγχου από την Ελληνική Αστυνομία. Άρα, μάλλον, τα έχετε μπερδέψει. 
Όσον αφορά, δε, την ψήφο σας την Τετάρτη -και αυτό το λέω όχι προς τον ΣΥΡΙΖΑ, αλλά προς εσάς προσωπικά- θα σας συνοδεύει μία ζωή εάν ψηφίσετε «ΟΧΙ».</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Η καταστροφή της δημόσιας υγείας θα συνοδεύει εσάς μία ζωή!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία συνάδελφε, σας παρακαλώ.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα με αναγκάσετε να απαντήσω, γιατί δηλώσατε ότι θα ψηφίσετε «ΟΧΙ».
Το βασικό σας επιχείρημα είναι ότι θα χάσουν λεφτά οι Έλληνες φαρμακοβιομήχανοι. Θα έπρεπε να ξέρετε δύο πράγματα:
Πρώτον, ότι από τη μείωση της δαπάνης που προσδοκούμε να έχουμε, τα ¾ είναι από τις πολυεθνικές εταιρείες και μόνο το ¼ είναι από την ελληνική φαρμακοβιομηχανία, δηλαδή από το κομμάτι που αναφέρεται στα γενόσημα. Όλο το άλλο είναι τα on patent και τα off patent φάρμακα. Άρα η κατηγορία σας δεν ισχύει.
Δεύτερον και κυριότερο, αγαπητή κυρία συνάδελφε: Το να είναι οι τιμές στην Ελλάδα παρόμοιες με την υπόλοιπη Ευρώπη, αυτό θα έπρεπε ο ΣΥΡΙΖΑ να μας εγκαλεί γιατί δεν το έχουμε κάνει τόσα χρόνια, όχι να έρχεται και να μας λέει να μην το κάνουμε, εκπροσωπώντας εδώ τη βιομηχανία. 
Εγώ πραγματικά θέλω να δηλώσω ότι, αν όντως έχετε αμφιβολία ως προς τη στάθμιση της τροπολογίας, είμαι στη διάθεσή σας να με καλέσετε αύριο στην Κουμουνδούρου και να σας την εξηγήσω γραμμή- γραμμή, για να καταλάβετε ότι όλα αυτά τα οποία ισχυρίζεστε ή δεν τα έχετε καταλάβει καλά ή κάποιοι σας έχουν παραπληροφορήσει. Δεν θέλω να πιστέψω ότι εσείς προσωπικά έχετε μπει σε αυτό το «ΟΧΙ», γινόμενη -όπως ενδεχομένως άλλοι στο κόμμα σας- εκπρόσωπος Τύπου των φαρμακοβιομηχάνων. 
Ευχαριστώ πολύ.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Κύριε Γεωργιάδη, μη μας λέτε εμάς εκπροσώπους Τύπου των φαρμακοβιομηχάνων. Έχουν βγει άρθρα…</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Η ψήφος σας θα το δείξει.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχουν διανεμηθεί τα Πρακτικά της Τετάρτης 23 Οκτωβρίου 2013 και της Πέμπτης 24 Οκτωβρίου 2013 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς τα Πρακτικά της Τετάρτης 23 Οκτωβρίου 2013 και της Πέμπτης 24 Οκτωβρίου 2013 επικυρώθηκαν.
Η τρίτη με αριθμό 286/19-11-2013 επίκαιρη ερώτηση δευτέρου κύκλου του Βουλευτή Β΄ Θεσσαλονίκης του Λαϊκού Συνδέσμου - Χρυσή Αυγή κ. Πολύβιου Ζησιμόπουλου προς τους Υπουργούς Εθνικής Άμυνας και Ναυτιλίας και Αιγαίου, σχετικά με την αξιοποίηση του κατασχεμένου φορτίου όπλων στη Ρόδο, δεν θα συζητηθεί λόγω κωλύματος του κυρίου Υπουργού και διαγράφεται.
Επίσης, η τέταρτη με αριθμό 282/19-11-2013 επίκαιρη ερώτηση δευτέρου κύκλου του Βουλευτή Λαρίσης του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Παιδείας και Θρησκευμάτων, σχετικά με την ανάγκη κάλυψης των κενών στη δευτεροβάθμια και πρωτοβάθμια εκπαίδευση με διορισμούς μόνιμων εκπαιδευτικών, δεν θα συζητηθεί λόγω κωλύματος του κυρίου Υπουργού και διαγράφεται.
Ολοκληρώθηκε η συζήτηση των επίκαιρων ερωτήσεων.
Πριν πούμε ότι λύεται η συνεδρίαση θα ήθελα να πω στα παιδιά που ήδη λαμβάνουν θέση στα άνω δυτικά θεωρεία ότι μόλις τώρα ολοκληρώνεται η συνεδρίαση, αγαπητά παιδιά. Ξεναγηθήκατε στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερωθήκατε για την ιστορία του κτηρίου και τον τρόπο οργάνωσης και λειτουργίας της Βουλής. Είστε τριάντα πέντε μαθητές και μαθήτριες και δύο εκπαιδευτικοί από το Ελληνικό Κολλέγιο Θεσσαλονίκης.
Η Βουλή σάς καλωσορίζει. 
Σήμερα είναι μια μέρα που γίνεται ο κοινοβουλευτικός έλεγχος, για να κάνουμε ένα μικρό μάθημα για τον Κανονισμό της Βουλής. Διάφοροι συνάδελφοι κάνουν ερωτήσεις και έρχεται ο αρμόδιος Υπουργός και απαντά, όπως είδατε πριν, όσοι προλάβατε, τον κ. Γεωργιάδη, που απαντούσε σε μια ερώτηση της κυρίας συναδέλφου για τα θέματα που αφορούν την υγεία. Αυτό γίνεται δύο και τρεις φορές μέσα στην εβδομάδα. Υπάρχει και η άλλη διαδικασία όπου η Ολομέλεια συνεδριάζει και νομοθετεί.
Σας εύχομαι καλή πρόοδο. Να είστε καλά!
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 19.09΄ λύεται η συνεδρίαση για αύριο, ημέρα Τρίτη 26 Νοεμβρίου 2013 και ώρα 18.00΄, με αντικείμενο εργασιών του Σώματος: κοινοβουλευτικό έλεγχο, συζήτηση αναφορών και ερωτήσεων. 
Ο</Speech> ΠΡΟΕΔΡΟΣ                                           ΟΙ ΓΡΑΜΜΑΤΕΙΣ
Τελευταία Αποθήκευση:	2/12/2013 10:05:00 πμ	Από:	K.arapi
Εκτυπώθηκε:	28/11/2013 12:40:00 μμ</body>
</html>