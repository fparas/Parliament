<html><head><meta name="cp:revision" content="2"><meta name="date" content="2014-09-22T09:17:00Z"><meta name="Company" content="OTS"><meta name="Keywords" content=""><meta name="meta:word-count" content="57473"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="57473"><meta name="dcterms:created" content="2014-09-22T09:17:00Z"><meta name="dcterms:modified" content="2014-09-22T09:17:00Z"><meta name="Last-Modified" content="2014-09-22T09:17:00Z"><meta name="Last-Save-Date" content="2014-09-22T09:17:00Z"><meta name="meta:character-count" content="310359"><meta name="Template" content="Normal"><meta name="meta:save-date" content="2014-09-22T09:17:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2014-09-22T09:17:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-09-22T09:17:00Z"><meta name="meta:last-author" content="Μαρίνη Αθανασία"><meta name="Comments" content=""><meta name="Creation-Date" content="2014-09-22T09:17:00Z"><meta name="xmpTPg:NPages" content="293"><meta name="resourceName" content="10-9-2014.doc"><meta name="Last-Author" content="Μαρίνη Αθανασία"><meta name="w:comments" content=""><meta name="Character Count" content="310359"><meta name="Page-Count" content="293"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="293"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>293
ΣΥΝΕΔΡΙΑΣΗ 10/9/2014
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΣ 2014
ΣΥΝΕΔΡΙΑΣΗ ΛΕ ΄
Τετάρτη  10 Σεπτεμβρίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μέλη Ουγγρικής αντιπροσωπείας ταχυδρομικών, σελ. 
3. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Πέμπτης 11 Σεπτεμβρίου 2014, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση επί της αρχής, των άρθρων και του συνόλου των σχεδίων νόμων του Υπουργείου Εξωτερικών:
    α) «Κύρωση του Μνημονίου Συνεννόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Αραβικής Δημοκρατίας της Αιγύπτου για συνεργασία σε θέματα Ευρωπαϊκής  Ένωσης», σελ. 
    β) «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ανατολικής Δημοκρατίας της Ουρουγουάης για οικονομική συνεργασία», σελ. 
    γ) «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Νοτίου Αφρικής περί Οικονομικής Συνεργασίας», σελ. 
    δ) «Κύρωση της Εσωτερικής Συμφωνίας μεταξύ των Αντιπροσώπων των Κυβερνήσεων των κρατών μελών της Ευρωπαϊκής  Ένωσης, συνελθόντων στο πλαίσιο του Συμβουλίου, για τη χρηματοδότηση της βοήθειας της Ευρωπαϊκής  Ένωσης, βάσει του πολυετούς δημοσιονομικού πλαισίου, για την περίοδο 2014 έως 2020, δυνάμει της Συμφωνίας εταιρικής σχέσης ΑΚΕ-ΕΕ, καθώς και για τη χορήγηση χρηματοδοτικής ενίσχυσης στις υπερπόντιες χώρες και εδάφη για τις οποίες ισχύει το τέταρτο μέρος της Συνθήκης για τη λειτουργία της Ευρωπαϊκής  Ένωσης και του Δευτέρου Πρακτικού Διόρθωσης με το επισυναπτόμενο σ’ αυτό Πρωτόκολλο Διόρθωσης, ως Παράρτημα», σελ. 
2. Συζήτηση επί της αρχής, των άρθρων και των τροπολογιών του σχεδίου νόμου του Υπουργείου Υγείας: ««Γενικές διατάξεις για τη δημιουργία συστήματος αμοιβών νοσοκομείων - σύσταση και καταστατικό της εταιρείας με την επωνυμία «Εταιρεία συστήματος αμοιβών νοσοκομείων ανώνυμη εταιρεία» - Προσαρμογή στο Εθνικό Δίκαιο της Οδηγίας 2012/39/ΕΕ της επιτροπής της 26ης Νοεμβρίου 2012 για την τροποποίηση της Οδηγίας 2006/17/ΕΚ»», σελ. 
3. Κατάθεση Εκθέσεων Διαρκούς Επιτροπής:
Η Διαρκής Επιτροπή Μορφωτικών Υποθέσεων καταθέτει τις Εκθέσεις της στα σχέδια νόμων του Υπουργείου Πολιτισμού και Αθλητισμού:
    α) Κύρωση του Πρωτοκόλλου μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τουρκίας για την παρεμπόδιση και πρόληψη της παράνομης εισαγωγής, εξαγωγής, διακίνησης και μεταβίβασης κυριότητας πολιτιστικών αγαθών, σελ. 
    β) Κύρωση της Συμφωνίας Πολιτιστικής Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης του Κράτους του Κατάρ, σελ. 
    γ) Κύρωση του Πρωτοκόλλου Αθλητικής Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τουρκίας, σελ. 
ΠΡΟΕΔΡΕΥΟΝΤΕΣ
ΔΡΙΒΕΛΕΓΚΑΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΤΡΑΓΑΚΗΣ Ι. , σελ.
ΟΜΙΛΗΤΕΣ

Α. Επί διαδικαστικού θέματος:
ΓΕΩΡΓΙΑΔΗΣ Σ. , σελ.
ΔΡΙΒΕΛΕΓΚΑΣ Ι. , σελ.
ΔΡΙΤΣΑΣ Θ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΣΤΡΑΤΟΥΛΗΣ Δ. , σελ.
ΤΡΑΓΑΚΗΣ Ι. , σελ.

Β. Επί των σχεδίων νόμων του Υπουργείου Εξωτερικών:
ΚΑΝΕΛΛΗ Γ. , σελ.
ΚΟΥΚΟΥΤΣΗΣ Δ. , σελ.
ΚΟΥΡΚΟΥΛΑΣ Δ. , σελ.
ΤΡΙΑΝΤΑΦΥΛΛΟΥ Μ. , σελ.

Γ. Επί του σχεδίου νόμου του Υπουργείου Υγείας:
ΑΗΔΟΝΗΣ Χ. , σελ.
ΒΑΛΑΒΑΝΗ  Ό. , σελ.
ΒΛΑΧΒΕΗΣ Μ. , σελ.
ΒΟΡΙΔΗΣ Μ. , σελ.
ΓΑΪΤΑΝΗ Ι. , σελ.
ΓΕΛΑΛΗΣ Δ. , σελ.
ΓΕΩΡΓΙΑΔΗΣ Σ. , σελ.
ΔΕΡΜΙΤΖΑΚΗΣ Κ. , σελ.
ΔΡΙΒΕΛΕΓΚΑΣ Ι. , σελ.
ΔΡΙΤΣΑΣ Θ. , σελ.
ΖΑΧΑΡΙΑΣ Κ. , σελ.
ΖΕΡΔΕΛΗΣ Ι. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΙΚΙΛΙΑΣ Β. , σελ.
ΚΟΥΚΟΥΤΣΗΣ Δ. , σελ.
ΚΟΥΝΤΟΥΡΑ  Έ. , σελ.
ΚΟΥΤΣΟΥΚΟΣ Γ. , σελ.
ΚΡΕΜΑΣΤΙΝΟΣ Δ. , σελ.
ΚΥΡΙΤΣΗΣ Γ. , σελ.
ΛΑΜΠΡΟΥΛΗΣ Γ. , σελ.
ΛΕΟΝΤΑΡΙΔΗΣ Θ. , σελ.
ΛΥΚΟΥΡΕΝΤΖΟΣ Α. , σελ.
ΜΑΚΡΗ Ρ. , σελ.
ΜΙΧΑΛΑΚΗΣ Ν. , σελ.
ΜΙΧΕΛΑΚΗΣ Ι. , σελ.
ΞΑΝΘΟΣ Α. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΠΑΔΗΜΗΤΡΙΟΥ Γ. , σελ.
ΣΗΦΟΥΝΑΚΗΣ Ν. , σελ.
ΣΤΡΑΤΟΥΛΗΣ Δ. , σελ.
ΧΑΪΚΑΛΗΣ Π. , σελ.
ΧΑΡΔΟΥΒΕΛΗΣ Γ. , σελ.
ΨΥΧΑΡΗΣ Α. , σελ.

ΠΡΑΚΤΙΚΑ ΒΟΥΛΗΣ
ΙE΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ B΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2014
ΣΥΝΕΔΡΙΑΣΗ ΛΕ΄
Τετάρτη 10 Σεπτεμβρίου 2014
Αθήνα, σήμερα στις 10 Σεπτεμβρίου 2014, ημέρα Τετάρτη και ώρα 10.14΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Γ΄ σύνθεση) για να συνεδριάσει υπό την προεδρία του Γ΄ Αντιπροέδρου αυτής κ. ΧΡΗΣΤΟΥ ΜΑΡΚΟΓΙΑΝΝΑΚΗ. 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, αρχίζει η συνεδρίαση. 
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 9-9-2014 εξουσιοδότηση του Τμήματος (Γ΄ σύνθεση) επικυρώθηκαν με ευθύνη του Προεδρείου τα Πρακτικά της ΛΔ΄ συνεδριάσεώς του, της Τρίτης 9 Σεπτεμβρίου 2014 σε ό,τι αφορά την ψήφιση στο σύνολο των σχεδίων νόμων: α) «Κύρωση του Πέμπτου Πρωτοκόλλου για τα Εκρηκτικά Κατάλοιπα Πολέμου στη Σύμβαση για απαγόρευση ή περιορισμό χρήσης Ορισμένων Συμβατικών Όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα». β) «Κύρωση της Συμφωνίας για την ίδρυση Διεθνούς Ακαδημίας κατά της Διαφθοράς ως Διεθνούς Οργανισμού». γ) «Τροποποίηση του ν. 927/1979 (Α΄ 139) και προσαρμογή του στην απόφαση-πλαίσιο 2008/913/ΔΕΥ της 28ης Νοεμβρίου 2008, για την καταπολέμηση ορισμένων μορφών και εκδηλώσεων ρατσισμού και ξενοφοβίας μέσω του ποινικού δικαίου (L 328) και άλλες διατάξεις».
Επίσης, επικυρώθηκαν τα Πρακτικά των συνεδριάσεων της Παρασκευής 11 Ιουλίου 2014, της Τρίτης 22 Ιουλίου 2014, της Τετάρτης 23 Ιουλίου 2014 και της Πέμπτης 24 Ιουλίου 2014)
Κυρίες και κύριοι συνάδελφοι, έχω την τιμή να ανακοινώσω στο Τμήμα το δελτίο επίκαιρων ερωτήσεων της Πέμπτης 11 Σεπτεμβρίου 2014:
1.  Η με αριθμό 68/8-9-2014 επίκαιρη ερώτηση του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα δημοσιεύματα περί μείωσης των κύριων συντάξεων και ενοποίησης των ασφαλιστικών ταμείων.
2. Η με αριθμό 67/8-9-2014 επίκαιρη ερώτηση του Βουλευτή Σερρών του Λαϊκού Συνδέσμου-Χρυσή Αυγή κ. Αρτέμιου Ματθαιόπουλου προς τους Υπουργούς Οικονομικών και Ανάπτυξης και Ανταγωνιστικότητας, σχετικά με τη χρηματοδότηση και το δανεισμό των επιχειρήσεων από τις ελληνικές τράπεζες.
3. Η με αριθμό 69/8-9-2014 επίκαιρη ερώτηση της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Ανάπτυξης και Ανταγωνιστικότητας, σχετικά με την καθυστέρηση στη δημιουργία μόνιμου μηχανισμού επίλυσης του μη εξυπηρετούμενου ιδιωτικού χρέους από το Κυβερνητικό Συμβούλιο Διαχείρισης Ιδιωτικού Χρέους (ΚΥΣΔΙΧ).
4. Η με αριθμό 70/8-9-2014 επίκαιρη ερώτηση της Βουλευτού Β΄ Πειραιώς του Κομμουνιστικού Κόμματος Ελλάδας κ. Διαμάντως Μανωλάκου προς τον Υπουργό Υγείας, σχετικά με το κλείσιμο του Μαιευτικού-Γυναικολογικού Τμήματος στο «Τζάνειο» Νοσοκομείο.
Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Κύριοι συνάδελφοι, θα κάνω μία πρόταση προς το Τμήμα. Έχουμε τέσσερεις συμβάσεις του Υπουργείου Εξωτερικών. Συμφωνείτε –και απαιτείται συμφωνία όλων, εννοείται- να γίνει ενιαία συζήτηση; 
Θα εκφωνήσω τις συμβάσεις και επειδή σύμφωνα με το άρθρο που εισάγονται, άρθρο 108 του Κανονισμού της Βουλής, μπορεί να μιλήσει μόνο όποιος έχει αντίρρηση, θα έχει ασφαλώς άνεση χρόνου όποιος έχει αντίρρηση να αναπτύξει τις αντιρρήσεις του επί μίας, δύο, τριών ή όσων συμβάσεων υπάρχει αντίρρηση. 
Συμφωνεί το Τμήμα με την πρόταση;</Speech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Τμήμα συνεφώνησε ομοφώνως. 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση του Μνημονίου Συνεννόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Αραβικής Δημοκρατίας της Αιγύπτου για συνεργασία σε θέματα Ευρωπαϊκής Ένωσης».
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ανατολικής Δημοκρατίας της Ουρουγουάης για οικονομική συνεργασία».
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Νοτίου Αφρικής περί Οικονομικής Συνεργασίας».
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση της Εσωτερικής Συμφωνίας μεταξύ των Αντιπροσώπων των Κυβερνήσεων των κρατών μελών της Ευρωπαϊκής Ένωσης, συνελθόντων στο πλαίσιο του Συμβουλίου, για τη χρηματοδότηση της βοήθειας της Ευρωπαϊκής Ένωσης, βάσει του πολυετούς δημοσιονομικού πλαισίου, για την περίοδο 2014 έως 2020, δυνάμει της Συμφωνίας εταιρικής σχέσης ΑΚΕ-ΕΕ, καθώς και για τη χορήγηση χρηματοδοτικής ενίσχυσης στις υπερπόντιες χώρες και εδάφη για τις οποίες ισχύει το τέταρτο μέρος της Συνθήκης για τη λειτουργία της Ευρωπαϊκής Ένωσης και του Δευτέρου Πρακτικού Διόρθωσης με το επισυναπτόμενο σ’ αυτό Πρωτόκολλο Διόρθωσης, ως Παράρτημα».
Τα νομοσχέδια ψηφίστηκαν στη Διαρκή Επιτροπή κατά πλειοψηφία με τη διαδικασία του άρθρου 108 του Κανονισμού της Βουλής, δηλαδή, μπορούν να λάβουν τον λόγο όσοι έχουν αντίρρηση επί των κυρώσεων των εν λόγω συμφωνιών.
Από τους Ανεξάρτητους Δημοκρατικούς Βουλευτάς και συγκεκριμένα, από το Γραμματέα έχουμε μια επιστολή προς το Προεδρείο, με την οποία μας γνωρίζουν ότι στις προηγούμενες συμβάσεις που ανέφερα ορίζεται εκ μέρους των Ανεξάρτητων Δημοκρατικών Βουλευτών ειδικός αγορητής ο Βουλευτής Δράμας κ. Χρήστος Αηδόνης. Επίσης, από το ΚΚΕ ορίζεται Κοινοβουλευτικός Εκπρόσωπος η Βουλευτής κ. Λιάνα Κανέλλη.
Στην πρώτη και στη δεύτερη από τις συμφωνίες τις οποίες ανέγνωσα προηγουμένως υπήρξαν αντιρρήσεις, τουλάχιστον στην επιτροπή και παρακαλώ, όποιος θέλει μπορεί να πάρει τον λόγο τώρα. Θα πάμε με τη σειρά, ξεκινώντας από τον ΣΥΡΙΖΑ.</ChairmanSpeech>
<Speech><Parlmember>ΜΑΡΙΑ ΤΡΙΑΝΤΑΦΥΛΛΟΥ</Parlmember>: Εγώ θα μιλήσω μόνο για την τελευταία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όπως βλέπω, θέλουν να ομιλήσουν αρκετοί. Θα πάμε, όπως είπα, με την κοινοβουλευτική τάξη.
Η Βουλευτής του ΣΥΡΙΖΑ κ. Τριανταφύλλου έχει τον λόγο.</ChairmanSpeech>
<Speech><Parlmember>ΜΑΡΙΑ ΤΡΙΑΝΤΑΦΥΛΛΟΥ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, θα μιλήσω για την τελευταία σύμβαση, για την εσωτερική συμφωνία μεταξύ των αντιπροσώπων των κρατών μελών της Ευρωπαϊκής Ένωσης και των χωρών της ΑΚΕ, Αφρικής, Καραϊβικής και Ειρηνικού και των υπερπόντιων χωρών. Ως προς τα υπόλοιπα, είχαμε δώσει θετική ψήφο στις δύο πρώτες συμφωνίες και είχαμε ψηφίσει «παρών» και θα επιμείνουμε στη διμερή σύμβαση με την Αίγυπτο.
Σε σχέση, λοιπόν, με αυτήν την εσωτερική συμφωνία μεταξύ των αντιπροσώπων των κρατών μελών της Ευρωπαϊκής Ένωσης για τη χρηματοδότηση ουσιαστικά της βοήθειας προς τις χώρες ΑΚΕ και τις υπερπόντιες χώρες, θα επιμείνουμε στο «παρών» -το λέω εξαρχής- και θέλω να τονίσω δύο-τρία σημεία τα οποία είχαμε θέσει και στην επιτροπή.
Ξεκινώντας από την αρχή, δηλαδή, τις τέτοιου είδους συμφωνίες και δεν μιλώ για τη χρηματοδότηση αλλά για τις συμφωνίες που γίνονται μεταξύ της Ευρωπαϊκής Ένωσης και των χωρών ΑΚΕ -αναφέρομαι στη Συμφωνία του Κοτονού και τις υπόλοιπες συμφωνίες που έχουν γίνει μετά τη δεκαετία του 1960- τις είχαμε καταψηφίσει, όταν έρχονταν στη Βουλή και φέτος και παλαιότερα, ακριβώς γιατί είχαμε πει ότι διαφωνούμε με αυτό το αναπτυξιακό μοντέλο που εγκαθιδρύθηκε τελικά σε αυτές τις χώρες. Είχαμε πει ότι, κατά την άποψή μας, αυτές τις χώρες αμέσως μετά την αποικιοκρατία έπρεπε να τις βοηθήσουμε να έχουν ισχυρές κρατικές δομές και όχι αυτό που εγκαθιδρύθηκε.
Είχαμε επιμείνει στο εξής: Ως προς το σχέδιο νόμου που συζητούμε σήμερα, τη χρηματοδότηση δηλαδή της βοήθειας της Ευρωπαϊκής Ένωσης προς τις χώρες ΑΚΕ βάσει του πολυετούς δημοσιονομικού πλαισίου, είχαμε πει ότι πάμε στο «παρών» ακριβώς γιατί δεν διαφωνούμε στο να δίνονται χρήματα, αν χρειάζεται. Μιλάμε βέβαια για ένα μεγάλο ποσό, μεγαλύτερο από την προηγούμενη βοήθεια και μιλάμε για μια πολύ δύσκολη περίοδο. Είχαμε πει ότι είναι πάρα πολύ λογικό να θέλουμε να έχουμε μια αποτίμηση πού πάνε τα χρήματα.
Τέτοια αποτίμηση δεν υπήρξε, δηλαδή, υπήρξε μια αναφορά δική σας, κύριε Υπουργέ. Μιλήσατε για αξιολόγηση προγραμμάτων που υπάρχουν και γίνονται σε εξαντλητικό βαθμό. Στην πραγματικότητα, όμως, κάτι απτό δεν ακούσαμε.
Βέβαια, κάναμε και την εξής αναφορά. Είχαμε πει στο Κεφάλαιο 1, στο άρθρο 6, ότι αναφέρονται οι πόροι που προορίζονται για τις δαπάνες της επιτροπής σχετικά με το Ευρωπαϊκό Ταμείο Ανάπτυξης και αναφέρεται και ποιες δαπάνες της επιτροπής καλύπτονται.
Υπάρχει μία σωρεία δραστηριοτήτων που αναφέρονται αλλά είχαμε πει ότι λείπει η έννοια του απολογισμού. Είχαμε αναφερθεί και την προηγούμενη φορά στη χρηματοδότηση, ακριβώς γιατί ένα μέρος αυτής της χρηματοδότησης δίνεται από τη χώρα μας και θα θέλαμε να δούμε πως ακριβώς γίνεται η αποτίμηση, δηλαδή πού πηγαίνουν τα χρήματα.
Λέω ξανά ότι κατά την άποψή μας μία αναπτυξιακή πολιτική γι’ αυτές τις χώρες σημαίνει ότι θα πρέπει να υπάρξουν ισχυρές κρατικές δομές που θα οργανώσουν την οικονομία, την ανάπτυξη, την υγεία, την παιδεία και θα ενισχύσουν τους θεσμούς, τη δημοκρατία, τις ελευθερίες και τα ανθρώπινα δικαιώματα.
Εδώ, προφανώς εννοείται ότι στο παρόν σχέδιο νόμου υπάρχει μία σωστή διαπίστωση. Το είχαμε πει και παλαιότερα. Η σωστή διαπίστωση είναι ότι όπου υπάρχει φτώχεια και εξαθλίωση, υπάρχουν συνάμα φαινόμενα βίας, μετανάστευσης, εξαθλίωσης, κ.λπ.. Αυτό το δεχόμαστε, αλλά δεν βλέπουμε να υπάρχει ένας απολογισμός, για να οδηγηθούμε στο αν θα υπάρξει και μία θετική αποτίμηση για όλα αυτά.
Κάναμε στην επιτροπή –θα την κάνω και σήμερα- μία αναφορά που είναι ενδεικτική. Σύμφωνα με στοιχεία του Παγκόσμιου Οργανισμού Τροφίμων, ο αριθμός των ανθρώπων που πεινούν και που βρίσκονται σε ένδεια, πράγματι, μειώνεται. Ωστόσο, υπάρχουν περίπου οκτακόσια εβδομήντα εκατομμύρια άνθρωποι που εξακολουθούν να πεινούν και είναι αρνητικά τα μηνύματα κυρίως από την υποσαχάρια Αφρική. Καταλαβαίνετε ότι αυτό είναι ευθέως αντίθετο μ’ αυτό που μας είπατε, δηλαδή ότι τα χρήματα αυτά πραγματικά πηγαίνουν εκεί που πρέπει. Στην Υποσαχάρια Αφρική όλο και περισσότερο πλήττονται άνθρωποι από την πείνα και τις ασθένειες –κυρίως από το AIDS- και εδώ θα πρέπει να υπάρχει μία συνάφεια ανάμεσα στα ποσά που δίνονται και στις δράσεις και τα αποτελέσματά τους. 
Αυτή η συνάφεια, λοιπόν, δεν υπάρχει. Τουλάχιστον εμείς δεν τη βλέπουμε. Η πραγματικότητα δείχνει –και με επίσημους αριθμούς από οργανισμούς, όπως ο FAO του ΟΗΕ- ότι τα αποτελέσματα είναι άσχημα. Είναι, επίσης, ξεκάθαρο γενικότερα στην περιοχή κυρίως της Υποσαχάριας Αφρικής –και όχι μόνο- ότι υπάρχει μία συσχέτιση της βαθιάς οικονομικής κρίσης και της έντασης των στρατιωτικών εκστρατειών. 
Εμείς λέμε –και το είχαμε πει ξανά- ότι υπάρχει νεοαποικιοποίηση της Αφρικής σε νομισματικό, οικονομικό, στρατιωτικό επίπεδο και υπάρχουν και πρόσφατα παραδείγματα. Επίσης, είναι μία πραγματικότητα ότι πάρα πολλοί λαοί της Αφρικής βιώνουν μία καρικατούρα δημοκρατίας που αρκετές φορές επιβάλλεται, υποστηρίζεται και χειραγωγείται από κάποιες ευρωπαϊκές πρωτεύουσες.
Θα επιμείνουμε, λοιπόν, στο «παρών», γιατί λέω ξανά ότι δεν θέλω να υπάρξει μία υποψία ότι αρνούμαστε να δώσουμε χρηματοδότηση σε ανθρώπους που τη χρειάζονται. Όμως, ειλικρινά, θα σας πούμε ξανά ότι αν δεν έχουμε αποτίμηση και με βάση τα δεδομένα που αναφέραμε και που μας δίνονται από επίσημους διεθνείς οργανισμούς, ουσιαστικά θα λέγαμε ότι υπάρχει μία βοήθεια στην εκμετάλλευση και τίποτα άλλο.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κύριε Πρόεδρε, θα μπορούσα να έχω τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μισό λεπτό, κύριε Κουκούτση.
Κύριοι συνάδελφοι, από το Λαϊκό Σύνδεσμο-Χρυσή Αυγή εστάλη επιστολή στο Προεδρείο, με την οποία μας ενημερώνουν ότι για τη σημερινή συνεδρίαση με θέμα ημερήσιας διάταξης τη συζήτηση των τεσσάρων σχεδίων νόμων του Υπουργείου Εξωτερικών ορίζεται ειδικός αγορητής ο Βουλευτής Μεσσηνίας Δημήτριος Κουκούτσης και Κοινοβουλευτικός Εκπρόσωπος ο Βουλευτής Σερρών Αρτέμιος Ματθαιόπουλος.
Επίσης, από τη Γραμματεία της Κοινοβουλευτικής Ομάδας των Ανεξαρτήτων Ελλήνων εστάλη επιστολή, με την οποία ορίζεται ως ειδικός αγορητής τόσο επί των συμβάσεων, όσο και επί του νομοσχεδίου που ακολουθεί του Υπουργείου Υγείας ««Γενικές διατάξεις για τη δημιουργία συστήματος αμοιβών νοσοκομείων - σύσταση και καταστατικό της εταιρείας με την επωνυμία «Εταιρεία Συστήματος Αμοιβών Νοσοκομείων Ανώνυμη Εταιρεία» - Προσαρμογή στο Εθνικό Δίκαιο της οδηγίας 2012/39/ΕΕ της Επιτροπής της 26ης Νοεμβρίου 2012 για την τροποποίηση της Οδηγίας 2006/17/ΕΚ»», η Βουλευτής κ. Έλενα Κουντουρά και Κοινοβουλευτικός Εκπρόσωπος ο Βουλευτής κ. Παύλος Χαϊκάλης.
Ορίστε, κύριε Κουκούτση, έχετε τον λόγο. Ο χρόνος είναι ενδεικτικός. Είπαμε ότι υπάρχει άνεση χρόνου.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Θα αναφερθώ σε όλες μαζί τις συμβάσεις, κύριε Πρόεδρε.
Οι συμβάσεις που συζητούμε είναι συμβάσεις οι οποίες είναι ήδη σε ισχύ και αφορούν την οικονομική συνεργασία με χώρες, όπως η Αίγυπτος, η Ουρουγουάη, η Νότια Αφρική και οι οποίες κατατίθενται σήμερα στο Τμήμα για κύρωση. Είναι συμβάσεις τυποποιημένες που θέτουν ένα γενικό πλαίσιο συνεργασίας σε οικονομικά ζητήματα. 
Βέβαια, το κακό είναι ότι δεν έχουν ένα συγκεκριμένο πλαίσιο, δεν προβλέπουν συγκεκριμένες δράσεις. Ουσιαστικά, αποτελούν τυπικές συμβάσεις για τις οποίες απλώς θα λέμε ότι σαν χώρα έχουμε κάνει την τάδε κίνηση, την τάδε συμφωνία –ποια συμφωνία δηλαδή!- με τη Νότια Αφρική και οποιαδήποτε άλλη χώρα. 
Η Ελλάδα δεν έχει σημαντικές οικονομικές συναλλαγές με αυτές τις χώρες. Παραδείγματος χάριν, τώρα με την Αίγυπτο ποια είναι η οικονομική μας συναλλαγή; Όταν θέλουμε να εξοντώσουμε τους πατατοπαραγωγούς της χώρας μας, εισαγάγουμε πατάτα χείριστης κατάστασης από την Αίγυπτο.
Είναι αλήθεια ότι αυτές οι συμβάσεις δεν αλλάξαν κάτι, αν και έχουν υπογραφεί εδώ και πάρα πολλά χρόνια. Το σημαντικό για εμάς είναι να γίνονται κινήσεις και ενέργειες με χώρες που έχουμε σημαντικές οικονομικές σχέσεις και υπάρχουν και περιθώρια για περαιτέρω ανάπτυξη των διμερών σχέσεων σε αυτό το επίπεδο. Ειδάλλως ποιο το νόημα τέτοιων συμφωνιών ουσιαστικά τυπικών που παραμένουν στα χαρτιά;
Όμως, θα σας διαβάσω ένα χθεσινό δημοσίευμα, ένα μικρό απόσπασμα: «Ζημία τουλάχιστον 50 εκατομμυρίων ευρώ έχει μέχρι τώρα υποστεί από το ρωσικό εμπάργκο η ελληνική οικονομία, σύμφωνα με τις πιο συντηρητικές εκτιμήσεις στελεχών της αγοράς. Φρούτα, ψάρια, ιχθυοκαλλιέργειες, εταιρείες μεταφορών, κυριολεκτικά γονάτισαν. Είναι τομείς όπου επιμερίζονται, βέβαια, οι ζημιές, με προοπτική να αυξηθούν, καθώς μόλις τώρα για κάποια από αυτά τα προϊόντα αρχίζει η εξαγωγική σεζόν». 
Η ζημιά που έγινε από την κρίση στις ελληνορωσικές σχέσεις δεν διορθώνεται ούτε με εκατό συμβάσεις από αυτές που έχουμε μπροστά μας σήμερα για κύρωση. Η Κυβέρνηση, δυστυχώς, ελαφρά τη καρδία, συμμετείχε στις κυρώσεις κατά της Ρωσίας χωρίς να αντιτάξει ούτε λόγο μα ούτε και κάποια πρόταση. Σύρθηκε σε μία επιζήμια για τη χώρα μας κατάσταση, μόνο και μόνο για να αποδείξει για ακόμα μια φορά ότι είναι φερέφωνο, ότι είναι his master’s voice, βάζοντας για μια ακόμη φορά τα συμφέροντα του λαού μας σε δεύτερη μοίρα.
Γι’ αυτό δεν βλέπουμε κανένα λόγο να ψηφίσουμε κάποια από αυτές τις συμβάσεις.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.
Τον λόγο έχει η κ. Μακρή από τους Ανεξάρτητους Έλληνες.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Όσον αφορά τη κύρωση του Μνημονίου Συνεννόησης με την Αίγυπτο, θα θέλαμε συγκεκριμένες διευκρινίσεις. Όπως γνωρίζουμε, στην Αίγυπτο υπάρχει σημαντικό ελληνικό στοιχείο που ζει εκεί και οι δεσμοί μας με τον αιγυπτιακό λαό είναι μακροχρόνιοι. 
Βέβαια, με τη χώρα αυτή γειτονεύουμε και περνά κατά καιρούς πολιτική αστάθεια. Συνεπώς, θα μας απασχολήσουν στο μέλλον κάποια θέματα γεωπολιτικού και οικονομικού ενδιαφέροντος, ειδικότερα στον τομέα της ενέργειας και όσον αφορά στη χάραξη της ΑΟΖ.
Για την Ευρωπαϊκή Ένωση οι σχέσεις της με την Αίγυπτο είναι εξίσου σημαντικές. Κι έχοντας στο μυαλό μας ότι έχει λεχθεί από τον κύριο Πρωθυπουργό η φράση «ευρωπαϊκή ΑΟΖ και όχι ελληνική ΑΟΖ», θα πρέπει να δούμε το θέμα σε όλες τις διαστάσεις του. 
Θα πρέπει εδώ να εκμεταλλευτούμε την περίσταση για να κατοχυρώσουμε τα ζητήματα τα οποία εγείρονται, όπως αυτό με την ΑΟΖ της Κύπρου. Δεν βλέπουμε, όμως, η Κυβέρνηση να χρησιμοποιεί αυτές τις ευκαιρίες προς όφελος του εθνικού συμφέροντος.
Γι’ αυτούς τους λόγους επιφυλασσόμαστε και στη συγκεκριμένη σύμβαση θα ψηφίσουμε «παρών».
Για τις χώρες ΑΚΕ, Αφρικής, Καραϊβικής και Ειρηνικού, δεν θα ήμασταν αρνητικοί. Ωστόσο, τίθενται ορισμένοι προβληματισμοί, κυρίως οικονομικής διάστασης. 
Γνωρίζουμε ότι είμαστε υποχρεωμένοι να παρέχουμε αναπτυξιακή βοήθεια μέσω του ΕΤΑ της Ευρωπαϊκής Ένωσης με ένα ποσό γύρω στα 420 εκατομμύρια ευρώ, όπως μας είπατε, για την επταετία 2014-2020, που υπολογίζεται στο ποσοστό του ΑΕΠ μας. 
Υπάρχει, λοιπόν, μία πολύ σημαντική οικονομική επιβάρυνση την οποία θα φορτωθεί ο Έλληνας πολίτης και οι προϋπολογισμοί μας, ενώ θα μπορούσε να χρησιμοποιηθεί για την ελάφρυνση από τα βάρη των φορολογουμένων ή έστω για ανάπτυξη κοινωνικών παροχών στις ευάλωτες ομάδες τα επόμενα δύσκολα χρόνια που προοιωνίζονται.
Θα πρέπει να γνωρίζουμε αν υφίστανται τουλάχιστον κάποια ανταποδοτικά οφέλη απ’ αυτήν τη συμφωνία. Για παράδειγμα, αυτές οι χώρες τοποθετούνται θετικά προς εμάς στα εθνικά θέματα, όπως για παράδειγμα τα Σκόπια και η Κύπρος; Έχει γίνει σχετική μελέτη για το πως μπορεί η χώρα μας να αναπτύξει οργανωμένα οικονομικές σχέσεις με αυτές τις χώρες και να τοποθετηθεί ισχυρά στις τοπικές αγορές τους, ώστε να έχει πολλαπλάσια οικονομικά οφέλη από αυτήν την αναπτυξιακή βοήθεια που καλείται να συνεισφέρει; 
Με βάση, λοιπόν, τα παραπάνω, είμαστε επιφυλακτικοί και ψηφίζουμε «παρών» και σ’ αυτήν τη σύμβαση. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία Ραχήλ. 
Ορίστε, κυρία Κανέλλη, έχετε τον λόγο.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κύριε Πρόεδρε, τοποθετηθήκαμε αναλυτικά στην επιτροπή. Επομένως, δεν θα μείνω στις λεπτομέρειες αλλά στο χαρακτηριστικά πολιτικό κομμάτι και των τεσσάρων συμβάσεων με την επισήμανση ότι το Κομμουνιστικό Κόμμα Ελλάδας καταψηφίζει και τις τέσσερις. 
Αυτές οι συμβάσεις έχουν συγκεκριμένες διαφοροποιήσεις επί της ουσίας. Δεν θα διαφωνήσω. Είναι τυποποιημένες. Όμως, το θέμα είναι τι καταδεικνύουν. Θα προσπαθήσω να το πω λαϊκά για να καταλάβει και ο κόσμος που ακούει συνέχεια να ψηφίζουμε συμβάσεις και συμβάσεις και αναρωτιέται αν είναι κακό να ψηφίζεις συμβάσεις. Τι κακό έχει, για παράδειγμα, να συνεργαστούμε με την Ουρουγουάη; Τι κακό έχει να συνεργαστούμε με τη Νότια Αφρική; Τι κακό έχει να συνεργαστούμε με την Αίγυπτο και ακόμα περισσότερο γιατί να μη συνεργαστούμε και με τις υπερπόντιες χώρες και να τις χρηματοδοτήσουμε μαζί με τους υπόλοιπους Ευρωπαίους; Τρέχουν τα χρήματα από τις τσέπες των Ευρωπαίων και έχει λυθεί και το πρόβλημα του κοινωνικού κράτους! Δεν ξέρουν που να βάλουν τα λεφτά οι Ευρωπαίοι εργαζόμενοι! Γιατί, λοιπόν, να μη στείλουμε και στις υπερπόντιες χώρες και στην Υποσαχάρια Αφρική; Εδώ είναι και η ουσία του πράγματος. Όλη αυτή η κατάσταση θυμίζει λαϊκά το «όπου γάμος και χαρά –δηλαδή όπου πόλεμος και συμφορά- η Βασίλω –η Ευρωπαϊκή Ένωση εν προκειμένω και η Ελλάς από δίπλα- πρώτη»! «Όπου γάμος και χαρά η Βασίλω πρώτη»! Απίστευτο πράγμα, δηλαδή! Πάτε και λέτε στον κόσμο ότι θα στείλετε λεφτά και θα κάνετε στην Υποσαχάρια Αφρική. Και τι λέτε, δηλαδή; Ότι θα έχει βόρειο Σουδάν και νότιο Σουδάν, ανατολικό Νταρφούρ και δυτικό Νταρφούρ.
Στη Λιβύη αυτήν τη στιγμή Έλληνας εφοπλιστής έχει στείλει μεγάλο σκάφος για να συνεδριάζει η Βουλή. Αυτήν τη δημοκρατία κάναμε στη Λιβύη! Συνεδριάζει η Βουλή, λέει, σε ένα σκάφος της ΑΝΕΚ, της ΑΝΕΛ, ούτε και ξέρω ποιου είναι. Στείλαμε, λέει, ένα μεγάλο αεροπλανοφόρο. Τι στείλαμε; Τίποτα δεν στείλαμε. Ένα φορτηγό στείλαμε, ένα φέριμποτ. Και έχετε τη «δημοκρατική» κυβέρνηση της Λιβύης, όταν η Λιβύη είναι κομμένη στα τρία. Στη Βεγγάζη δεν περνάει κουνούπι. Γεμίσαμε τουρισμό από Λίβυους. Αυτό δεν λέγατε; Λέγατε «γιατί να έρχεται ο γιος του Καντάφι στη Μύκονο, ο κακούργος με τα λεφτά;». Να έρθουν οι Λίβυοι. Γεμίσαμε Λίβυους τουρίστες. Μόνο η Ιταλία που είναι απέναντι έχει εκατό χιλιάδες δυστυχισμένους μετανάστες από τη Λιβύη που σκυλοπνίγονται. Όμως, η Ιταλία έχει πάρει τα πετρέλαια εκεί. Αυτό θέλουμε να πούμε. 
Θα κάνουμε ναυπηγοεπισκευαστικές εργασίες και θα συνεργαστούμε με την Ουρουγουάη στη ναυπήγηση; Και τα λέτε αυτά εδώ μέσα; Τα λέτε και μάλιστα τα λέτε ανερυθριάστως! Τα λέτε στη ναυπηγοεπισκευαστική ζώνη, τα λέτε τώρα εδώ! Τα λέτε για το Ναυπηγείο της Σύρου! Δεν μπορεί, αυτοί που μας ακούνε θα σηκωθούν κάποια στιγμή! Όμως, δεν τα ακούνε αυτά, γιατί αυτά δεν περνάνε προς τα έξω. Δεν περνάνε αυτά, όπως δεν περνάει και το πραγματικό πρόβλημα των ροδάκινων. Δεν ήταν ανάγκη να γίνει εμπάργκο για να υπάρχει πρόβλημα για το μικρομεσαίο παραγωγό των ροδάκινων. 
Στην Ευρωπαϊκή Ένωση, λοιπόν, περισσεύουν χρήματα. Γιατί; Για να κάνει ιμπεριαλιστικές οικονομικές παρεμβάσεις. Έρχεστε, λοιπόν, εδώ με μία φόρμα τυποποίησης και παίρνετε κάθε φορά την έγκριση, σαν ένα είδος κηδεμονίας, σαν να ζητάτε την άδεια για το αν μπορεί να απουσιάσει το παιδί από το σχολείο. 
Έρχεται, λοιπόν, η ελληνική Κυβέρνηση, το ελληνικό Κοινοβούλιο μέσω του οποίου μας ζητάτε την άδεια για να παρέμβετε. Λέτε να μην ξέρουμε τι κρύβεται πίσω από την οικονομική διπλωματία; Να σας τη φέρω έτσι, ολόκληρη και ολοστρόγγυλη μπροστά σας; Πώς να μη σας τη φέρω, δηλαδή; Στο υπό ίδρυση τώρα κουρδικό κράτος; Αμ, δεν έχετε πάει και εκεί για να ξέρετε. Εγώ που έχω πάει σε περασμένες δεκαετίες, ξέρω πως τύπωνε ο Μπαρζανί και ο Ταλαμπανί νομίσματα στο ιρακινό Κουρδιστάν -λευκά από τη μία μεριά και με τη μούρη του από την άλλη- επί Σαντάμ Χουσεΐν και πιο πριν! 
Πού οδηγεί η οικονομική διπλωματία; Σε ISIS οδηγεί, σε χρηματοδότηση. Παίρνεις τα ροδάκινα, σου βγαίνει όπλο. Πας τάχα μου δήθεν να προασπίσεις τα ελληνικά συμφέροντα κάτω στη Σομαλία και σου βγαίνει κάτι άλλο. Στέλνεις εκεί παιδιά, στέλνεις και μεροκάματα. Στέλνεις παιδιά που δεν έχουν δουλειά και αντί να τα κάνεις πορτιέρηδες στην Αθήνα, τα στέλνεις κάτω να φυλάνε τα καράβια. Και μόλις το κάνεις αυτό, γεμίζει η Αθήνα και θέλεις άλλα παιδιά εκεί, τάχα μου δήθεν για να σώσουν την Αθήνα από το Σομαλό που έρχεται εδώ και πουλάει CD. 
Η χώρα έχει γίνει ένα είδος υποποδίου, σπιρουνιού –σπιρούνι είναι!- σε μια ευρωπαϊκή μπότα ιμπεριαλιστικής επέκτασης στα πλαίσια των ανταγωνισμών. 
Σε εκείνη πια την Αφρική βαρέθηκα να ακούω για τις πυραμίδες, για τις σφίγγες, όλα αυτά τα πολύ ωραία που μπορεί να μας συνδέουν με τις Θήβες –όχι με τη Θήβα, από την οποία μπορεί να περάσει η τουρκική πατάτα, να «βαφτιστεί» ελληνική και να μοιραστεί στην ελληνική αγορά, μιλάω για τις Θήβες της Αιγύπτου. Είναι ωραίο πράγμα η Ιστορία να καταφεύγει σε αυτήν και οι σφίγγες, αλλά δεν μπορείς να κρατάς και τον ελληνικό λαό στο μυστήριο.
Και οι τέσσερις συμφωνίες, άμα τις δείτε στο βάθος τους δεν έχουν να προσφέρουν τίποτα ούτε στο λαό της Ουρουγουάης, πολλώ μάλλον της Νότιας Αφρικής. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Πεθάναμε από τον τουρισμό. Θα φύγουν όλοι οι Έλληνες εργαζόμενοι να πάνε σαφάρι στη Νότιο Αφρική. Μα το σαφάρι στη Νότια Αφρική, είναι εναντίον των εργαζομένων στα ορυχεία, τους σκοτώνουν εκεί ενενήντα-ενενήντα, πενήντα-πενήντα, εκατό-εκατό. Έχουμε ανάγκη εισαγωγής διαμαντιών, πέφτει το εμπόριο; Σας την πετάξαμε τη σπόντα, ωμά σας την πετάξαμε. Φάρμακο και όπλα είναι η Νότιος Αφρική, κυρίως φάρμακο και όπλα. Για τα φάρμακα θα μιλάτε μετά από λίγο.
Επομένως, ένα τμήμα του ελληνικού κεφαλαίου και η ελληνική Κυβέρνηση, τα ευρωπαϊκά μονοπώλια πρέπει να βρουν τρόπους να προωθήσουν. Ε, για να κρατήσουμε και τα προσχήματα της δημοκρατίας, κάνουμε διμερείς συμφωνίες. Θα πήξουμε από Ουρουγουανούς τουρίστες και θα εξάγουμε εμείς στην Ουρουγουάη τουρίστες! 
Καράβια θα φτιάχνουμε. Μωρέ, δεν έχετε φέρει μισό καράβι! Το ελληνικό εφοπλιστικό κεφάλαιο δεν έχει φέρει μισό καράβι να φτιαχτεί εδώ γιατί είναι ακριβά τα μεροκάματα. Μισό καράβι! Αυτό που διατίθεται τώρα κάτω, για να συνεδριάσει η Κυβέρνηση, είναι συνάρτηση της δεκαπλάσιας αύξησης τα τελευταία χρόνια των ακτοπλοϊκών συγκοινωνιών στην Ελλάδα. 
Επομένως, τουλάχιστον να πέφτει η κουρτίνα της υποκρισίας ότι αυτό το μεγάλο ευρωπαϊκό κράτος που λέγεται Ελλάς, με άλλες μεγάλες ευρωπαϊκές και μη χώρες και εκτός κυρίως της Ευρώπης, υπογράφει συμφωνίες. Δεν προβλέπουν τίποτα αυτά. Λύνουν τα χέρια στους εμπορικούς αντιπροσώπους, σε εκπροσώπους των συμφερόντων μιας πολύ συγκεκριμένης τάξης, που την ξέρουμε ποια είναι και δεν είναι η εργατική, και στο μεγάλο κεφάλαιο, για να γίνεται μπίζνα, για να δουλεύει η ελεύθερη αγορά, να παίζουμε με το φάρμακο. Θα είναι ισραηλινό ή θα είναι νοτιοαφρικανικό, θα είναι άσπρο ή θα είναι μαύρο; Αυτή είναι η ουσία. 
Και ερχόμαστε εμείς εδώ πέρα, πάτε και συμφωνάτε -σας το λέω έτσι λαϊκά, όπως τα λέει ο κόσμος- τις υπογράφετε, τις θέτετε σε εφαρμογή και έρχεστε εδώ για έγκριση εις το Κοινοβούλιο των κηδεμόνων μιας αορίστου και απροσδιορίστου ταξικής δημοκρατίας, η οποία είναι ασφυκτική για τους ευρωπαϊκούς λαούς, για τους λαούς της Αφρικής, για χίλια δυο. Όπου έχετε εξάγει τέτοια συμφωνία έχει ανεβεί η φτώχεια κάθετα, έχει μεγαλώσει η ψαλίδα τεράστια και κυρίως έχει χυθεί αίμα, για τους λόγους αυτούς, ελαφρότατα επεξηγηματικούς, για τους οποίους δεν έχουμε κάνει ποτέ μια σοβαρή συζήτηση. Επιμένουμε και θα επιμένουμε είτε το θέλετε είτε όχι -δεν μας νοιάζει αν θα μας πείτε ότι επαναλαμβανόμαστε, ότι είμαστε έτσι και αλλιώς και αλλιώτικα- ότι δεν μπορεί να πηγαίνει ένα κράτος να υπογράφει συμφωνίες χωρίς να ενημερώνει το Κοινοβούλιο. Εάν θέλει να το κάνει αλλάξτε τα όλα και να μην έρχεστε να παίρνετε έγκριση. Από τη στιγμή που θέλετε έγκριση δεν μπορείτε να έρχεστε κατόπιν εορτής να παίρνετε έγκριση δύο χρόνια μετά, τρία χρόνια μετά, πέντε χρόνια μετά. Μας μετατρέπετε σε μαριονέτες εμάς τους Βουλευτές και το Κοινοβούλιο και κάνετε μια δημοκρατία του θεαθήναι. Ούτε στα μπουλούκια δεν γινόταν αυτό. Τα μπουλούκια κάτι προσέφεραν κιόλας, φθηνό εισιτήριο. Μπουλούκι είμαστε; 
Έρχεστε εδώ, πάτε κι υπογράφετε με τη Νότιο Αφρική, κάθονται οι δημοσιογράφοι και γράφουν «πω, πω», κόπτεται ο κόσμος «Παναγία μου, αυτούς που σκοτώσανε». Και ερχόμαστε εμείς εδώ και μιλάμε για τη Νότιο Αφρική. Και μετά θυμόμαστε πού είχαμε ρίζες εδώ, ποιος ήταν Έλληνας εκεί, πού είναι θαμμένος ο Μέγα Αλέξανδρος, επιστρατεύουμε την Ιστορία.
Μάλλιασε η γλώσσα μου και σας το ξαναλέω μέχρι να πεθάνω. Προσφυγή στην Ιστορία κάνει κάποιος και διερμηνεύει στα μέτρα του το παρελθόν, για να βολεύεται για το παρόν, για να παίρνει δόξες που δεν του ανήκουν, συνέχειες που δεν του ανήκουν γιατί δεν τις υπηρέτησε. Όταν θέλετε να πάτε στην Ιστορία να πάτε για να διδαχθείτε για το μέλλον. Μόνον έτσι ερμηνεύεται η Ιστορία. Ως τροχιοδεικτικό και αναλυτικό εργαλείο για το μέλλον και όχι για να δικαιολογείτε τα εγκλήματα του παρόντος με θαύματα του παρελθόντος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε. 
Υπάρχει κάποιος άλλος συνάδελφος, ο οποίος θα ήθελε τον λόγο; Κανείς. 
Κύριε Υπουργέ, θέλετε να πάρετε τον λόγο; Πόσο χρόνο θέλετε;</ChairmanSpeech>
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Πέντε λεπτά μόνο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε τον λόγο.</ChairmanSpeech> 
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Άκουσα με προσοχή τους ομιλητές και τα μαθήματα ιστορίας της κυρίας Κανέλλη. Επιτρέψτε μου να αρχίσω με μερικά μαθήματα συνταγματικής τάξης. 
Το Σύνταγμά μας προβλέπει ότι η εκτελεστική εξουσία υπογράφει τις διεθνείς συμβάσεις και μετά έρχονται στη Βουλή για κύρωση. Αυτή είναι μία διαδικασία, η οποία ισχύει στα περισσότερα –αν όχι σε όλα- κοινοβουλευτικά δημοκρατικά κράτη. Δεν είναι κάποιου είδους προσβολή. Δεν είναι κάτι καινούργιο. Απορώ, γιατί ξαφνικά η κ. Κανέλλη ανακάλυψε ότι προσβάλλουμε το Κοινοβούλιο, επειδή τηρούμε το Σύνταγμα!</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Δεν είναι μάθημα  ιστορίας! Είναι μάθημα  ερμηνείας της ιστορίας!</Speech> 
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Το Σύνταγμα είναι ξεκάθαρο: «Η εκτελεστική εξουσία διαπραγματεύεται και θεσμοθετεί από τότε που δημιουργήθηκε το κράτος».</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Με αρχές του Συντάγματος έχω κάθε δικαίωμα να διαφωνώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ να μη διακόπτετε! Κυρία Κανέλλη, παρακαλώ!</ChairmanSpeech>
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Δεν υπάρχει καμμία δημοκρατία όπου το κοινοβούλιο να διαπραγματεύεται. Διαβάστε πρώτα το Σύνταγμα και μετά ελάτε να δούμε τα άλλα!</Speech>
<Speech><Parlmember>ΛΙΑΝΑ  ΚΑΝΕΛΛΗ</Parlmember>: Λάστιχο το έχετε κάνει το Σύνταγμα, όταν πρόκειται για τα οικονομικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Κανέλλη, σας παρακαλώ!</ChairmanSpeech> 
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Για όλες τις διεθνείς  συμβάσεις ισχύει αυτό, ακόμη και για την προσχώρησή μας στην Ευρωπαϊκή Ένωση, την οποία δεν τη θέλετε.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Μαθήματα συνταγματικής υποταγής από την Κυβέρνηση που το έχει κάνει «καλτσοδέτα» δεν δέχομαι!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το είπατε και ακούστηκε. Ευχαριστούμε. 
Θα συνεχίσετε, κύριε Υπουργέ;</ChairmanSpeech> 
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Ακόμη και οι πολύ σοβαρότερες συμβάσεις απ’ αυτές που παρουσιάζουμε σήμερα στο Κοινοβούλιο, όπως η προσχώρησή μας στην Ευρωπαϊκή Ένωση, που –το σέβομαι- το Κομμουνιστικό  Κόμμα Ελλάδος δεν δέχεται ότι είναι κάτι θετικό και αυτή πρώτα έγινε αντικείμενο διαπραγμάτευσης, υπεγράφη και μετά ήρθε η επικύρωση στο ελληνικό και στα άλλα κοινοβούλια. Έτσι γίνεται σε όλες τις δημοκρατικές πολιτισμένες χώρες.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν σας το απαγορεύει το Σύνταγμα. Σας το επιτρέπει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριοι συνάδελφοι! Για ποιο λόγο τώρα να υπάρχει αυτή η ένταση; Υπάρχει λόγος;</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Υπάρχει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μια κύρωση συμβάσεως είναι. Δεν είναι τίποτα.</ChairmanSpeech> 
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Είναι πάγια διαδικασία με βάση το Σύνταγμα. 
Κλείνω αυτήν την παρένθεση. Εγώ δεν εξεπλάγην απ’ αυτά στα οποία ανεφέρθη η κ. Κανέλλη. Είναι η πάγια πολιτική τους, την οποία τη σεβόμαστε. Όμως, εκπλήσσομαι βλέποντας έναν υφέρποντα αντιευρωπαϊσμό στα άλλα κόμματα της Αντιπολίτευσης. Συγκεκριμένα αναφέρομαι στο ΣΥΡΙΖΑ και στους Ανεξάρτητους Έλληνες. 
Ο μεν ΣΥΡΙΖΑ, με την κ. Τριανταφύλλου προσπαθεί με τρόπο –θα έλεγα- ατελέσφορο να δικαιολογήσει την αρνητική στάση του για το θέμα της Συμφωνίας ΑΚΕ – ΕΕ, λέγοντας ότι προωθεί ένα μοντέλο ανάπτυξης και ότι υπονομεύει τις κρατικές δομές. 
Δεν είστε καλά ενημερωμένη, κυρία Τριανταφύλλου. Πρόχειρα, ενδεικτικά σας αναφέρω ότι πάρα πολλά προγράμματα της Ευρωπαϊκής Ένωσης  για τις...</Speech>
<Speech><Parlmember>ΜΑΡΙΑ ΤΡΙΑΝΤΑΦΥΛΛΟΥ</Parlmember>: Διαβάστε το καλύτερα!</Speech>
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Αφήστε  με να ολοκληρώσω. Εγώ  σας άκουσα. 
Υπάρχουν πάρα πολλά προγράμματα. Τυχαία έχω μπροστά μου τις τελευταίες  αποφάσεις για την ενίσχυση βιωσιμότητας εθνικού δικτύου μεταφορών στην Ουγκάντα. Δίνεται έμφαση στη σύνδεση με γειτονικές χώρες με πλωτές οδούς. Αποκατάσταση  βασικών κοινωνικών υπηρεσιών:. Είκοσι επτά εκατομμύρια για την Κεντρική Αφρικανική Δημοκρατία. Δεν είναι αληθές αυτό που λέγεται, ότι αυτά τα χρήματα, αυτή η αναπτυξιακή βοήθεια  πηγαίνει στον ιδιωτικό τομέα. Βεβαίως, η οικονομία  είναι ιδιωτική. Όμως, χρειάζονται κρατικές δομές, οι οποίες είναι πολύ αδύναμες σε πάρα πολλές απ’ αυτές τις χώρες. 
Άκουσα από την κ. Μακρή για τα ανταποδοτικά οφέλη. Βεβαίως, υπάρχουν ανταποδοτικά οφέλη, και άμεσα και έμμεσα. Τα άμεσα, αν θέλετε, είναι ότι οι ελληνικές εταιρείες έχουν τη δυνατότητα  να συμμετέχουν στην υλοποίηση αυτών των προγραμμάτων, βέβαια μέσα  από μια διαδικασία ανταγωνιστική. Τα έμμεσα οφέλη είναι προφανή. 
Η Ελλάδα, ως μέλος της Ευρωπαϊκής Ένωσης μπορεί να μιλάει με άλλο ειδικό βάρος με αυτές τις χώρες είτε πρόκειται για πολιτική είτε για οικονομική διπλωματία. 
Ενδεικτικά αναφέρω –δεν είναι χώρα που εντάσσεται στην ομάδα χωρών του ΑΚΕ- πως προχθές ήμουν στην Τυνησία και κατορθώσαμε μέσα από παρέμβαση δική μας, ελληνική αλλά και με τη βοήθεια των Βρυξελλών να αρθούν κάποιοι φόροι, οι οποίοι εμπόδιζαν τις εξαγωγές μαρμάρου και άλλων δομικών υλικών στην Τυνησία.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Και ήρθε  η «άνοιξη» στην Τυνησία!</Speech>
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Έλαβα μάλιστα και συγχαρητήρια επιστολή από το Σύλλογο Παραγωγών Μαρμάρου  Μακεδονίας-Θράκης. Ίσως αυτό να μην το είχαμε πετύχει, αν δεν είχαμε και την υποστήριξη της Ευρωπαϊκής Ένωσης. Άρα, υπάρχουν σαφή διπλωματικά, οικονομικά πλεονεκτήματα από τη συμμετοχή μας στην αναπτυξιακή βοήθεια.
Αξιολόγηση, κυρία Τριανταφύλλου, γίνεται -και γίνεται με πολύ συστηματικό τρόπο- όλων των προγραμμάτων. Δεν μπορώ αυτήν τη στιγμή ούτε ενδεικτικά να σας πω για την αξιολόγηση προγραμμάτων δισεκατομμυρίων. Αυτά, όμως, είναι προσβάσιμα στο διαδίκτυο. Νομίζω ότι η Ευρωπαϊκή Ένωση έχει κατορθώσει να έχει ένα πολύ ανεπτυγμένο σύστημα υλοποίησης της αναπτυξιακής βοήθειας. Ένας από τους λόγους που η Ευρωπαϊκή Ένωση -την οποία κατακρίνετε για κάθε κακό, λες και πριν από τη Συνθήκη της Ρώμης δεν υπήρχε ούτε πόλεμος ούτε φτώχεια- πήρε το βραβείο Νόμπελ, μεταξύ των άλλων, είναι διότι είναι ο πρώτος δωρητής αναπτυξιακής βοήθειας. Και λυπάμαι που το κόμμα σας, το οποίο κανονικά θα έπρεπε να προωθεί την αλληλεγγύη και το διεθνισμό, κατηγορεί την Ευρωπαϊκή Ένωση για την αναπτυξιακή βοήθεια. Νομίζω ότι πρόκειται για πολύ κοντόφθαλμη αντιμετώπιση μιας πάρα πολύ επιτυχημένης και προοδευτικής, θα έλεγα, πολιτικής της Ευρωπαϊκής Ένωσης.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Διεθνισμό το λένε αυτό τώρα; Θα ξεχάσουμε και τα ελληνικά μας, κύριε Προέδρε!</Speech>
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Συγγνώμη;</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Τον ιμπεριαλισμό τον βαφτίζετε διεθνισμό για να μπορέσετε να τα βγάλετε πέρα με τη συζήτηση;</Speech>
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Ο διεθνισμός δεν είναι αποκλειστικό προνόμιο της Αριστεράς, κυρία Κανέλλη. Όλοι -και η Ευρωπαϊκή Ένωση και η Ελλάδα- είμαστε υπέρ της αλληλεγγύης των λαών. Και δεν είναι ανάγκη να είναι κανείς Αριστερός ή μαρξιστής για να προωθεί την αλληλεγγύη των λαών. Αλλά εμείς το κάνουμε και πράξη, όχι μόνο στα λόγια.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κύριε Υπουργέ…</Speech>
<Speech><Parlmember>ΔΗΜΗΤΡΗΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Και το κάνουμε και πριν έρθει η αταξική κοινωνία.
Όσον αφορά, τώρα, ορισμένες ερωτήσεις.
Η κ. Μακρή είπε ότι δεν αξιοποιούμε τις σχέσεις μας με τρίτες χώρες, με την Αίγυπτο, για θέματα όπως είναι η ΑΟΖ. Θα διαφωνήσω. Με την Αίγυπτο έχουμε αναπτύξει τα τελευταία χρόνια -τους τελευταίους μήνες θα έλεγα- εξαιρετικές σχέσεις. Υπάρχουν πάρα πολλές συναντήσεις σε ανώτατο πολιτειακό επίπεδο, σε επίπεδο Προέδρου Δημοκρατίας, σε επίπεδο Πρωθυπουργού, σε επίπεδο Υπουργού Εξωτερικών και εδώ και στη Νέα Υόρκη πέρυσι, μαζί με την Κύπρο. Έχουμε εξαιρετική σχέση με την Αίγυπτο, την οποία, μάλιστα, προωθούμε συστηματικά. Όμως, η μεγαλύτερη απόδειξη ότι αξιοποιούμε τη διπλωματία και την εξωτερική πολιτική για το θέμα της ΑΟΖ, είναι η μεγάλη επιτυχία της Ελληνικής Προεδρίας, όπου κατορθώσαμε να βάλουμε μέσα στην πρώτη απόφαση για πολιτική θαλάσσιας ασφάλειας την ΑΟΖ. Διαβάστε τα αποτελέσματα της Συνάντησης Κορυφής του Ιουνίου, με την οποία έκλεισε η Ελληνική Προεδρία, για να δείτε ότι για πρώτη φορά η Ευρωπαϊκή Ένωση μιλάει για πολιτική ασφάλειας, η οποία θα αποκτήσει πολύ πιο συγκεκριμένη μορφή στη διάρκεια της ιταλικής Προεδρίας. Μέσα εκεί μιλάμε και για ΑΟΖ.
Ευχαριστώ πολύ.</Speech>
<Speech><Parlmember>ΜΑΡΙΑ ΤΡΙΑΝΤΑΦΥΛΛΟΥ</Parlmember>: Κύριε Πρόεδρε, μπορώ να έχω τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν προβλέπεται, κυρία Τριανταφύλλου.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου των σχεδίων νόμων του Υπουργείου Εξωτερικών:
Η ψήφισή τους θα γίνει χωριστά.
«Κύρωση του Μνημονίου Συνεννόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Αραβικής Δημοκρατίας της Αιγύπτου για συνεργασία σε θέματα Ευρωπαϊκής Ένωσης».
Ερωτάται το Τμήμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΜΑΡΙΑ ΤΡΙΑΝΤΑΦΥΛΛΟΥ</Parlmember>: Κατά πλειοψηφία.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο του  Υπουργείου Εξωτερικών: «Κύρωση του Μνημονίου Συνεννόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Αραβικής Δημοκρατίας της Αιγύπτου για συνεργασία σε θέματα Ευρωπαϊκής Ένωσης» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 34α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ανατολικής Δημοκρατίας της Ουρουγουάης για οικονομική συνεργασία».
Ερωτάται το Τμήμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο του Υπουργείου Εξωτερικών «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ανατολικής Δημοκρατίας της Ουρουγουάης για οικονομική συνεργασία» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 35α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Νοτίου Αφρικής περί Οικονομικής Συνεργασίας».
Ερωτάται το Τμήμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο του Υπουργείου Εξωτερικών: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Νοτίου Αφρικής περί Οικονομικής Συνεργασίας» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 36α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): «Κύρωση της Εσωτερικής Συμφωνίας μεταξύ των Αντιπροσώπων των Κυβερνήσεων των κρατών-μελών της Ευρωπαϊκής Ένωσης, συνελθόντων στο πλαίσιο του Συμβουλίου, για τη χρηματοδότηση της βοήθειας της Ευρωπαϊκής Ένωσης, βάσει του πολυετούς δημοσιονομικού πλαισίου, για την περίοδο 2014 έως 2020, δυνάμει της Συμφωνίας εταιρικής σχέσης ΑΚΕ-ΕΕ, καθώς και για τη χορήγηση χρηματοδοτικής ενίσχυσης στις υπερπόντιες χώρες και εδάφη, για τις οποίες ισχύει το τέταρτο μέρος της Συνθήκης για τη λειτουργία της Ευρωπαϊκής Ένωσης και του Δεύτερου Πρακτικού Διόρθωσης με το επισυναπτόμενο σ’ αυτό Πρωτόκολλο Διόρθωσης, ως Παράρτημα».
Ερωτάται το Τμήμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΜΑΡΙΑ ΤΡΙΑΝΤΑΦΥΛΛΟΥ</Parlmember>: Κατά πλειοψηφία.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο του Υπουργείου Εξωτερικών, «Κύρωση της Εσωτερικής Συμφωνίας μεταξύ των Αντιπροσώπων των Κυβερνήσεων των κρατών-μελών της Ευρωπαϊκής Ένωσης, συνελθόντων στο πλαίσιο του Συμβουλίου, για τη χρηματοδότηση της βοήθειας της Ευρωπαϊκής Ένωσης, βάσει του πολυετούς δημοσιονομικού πλαισίου, για την περίοδο 2014 έως 2020, δυνάμει της Συμφωνίας εταιρικής σχέσης ΑΚΕ-ΕΕ, καθώς και για τη χορήγηση χρηματοδοτικής ενίσχυσης στις υπερπόντιες χώρες και εδάφη, για τις οποίες ισχύει το τέταρτο μέρος της Συνθήκης για τη λειτουργία της Ευρωπαϊκής Ένωσης και του Δεύτερου Πρακτικού Διόρθωσης με το επισυναπτόμενο σ’ αυτό Πρωτόκολλο Διόρθωσης, ως Παράρτημα» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 38α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Τμήμα παρέσχε τη ζητηθείσα εξουσιοδότηση.
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Υγείας: «Γενικές διατάξεις για τη δημιουργία Συστήματος Αμοιβών Νοσοκομείων - Σύσταση και Καταστατικό της Εταιρείας με την επωνυμία «Εταιρεία Συστήματος Αμοιβών Νοσοκομείων Ανώνυμη Εταιρεία» - Προσαρμογή στο εθνικό δίκαιο της Οδηγίας 2012/39/ΕΕ της Επιτροπής της 26ης Νοεμβρίου 2012 για την τροποποίηση της Οδηγίας 2006/17/ΕΚ».
Η Διάσκεψη των Προέδρων αποφάσισε στη συνεδρίασή της, της 4-9-2014, τη συζήτηση του νομοσχεδίου σε μία συνεδρίαση.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, θα ήθελα τον λόγο επί της διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Δρίτσα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, πράγματι η Διάσκεψη των Προέδρων έχει αποφασίσει τη συζήτηση αυτού του νομοσχεδίου σε μία συνεδρίαση, παρά το γεγονός ότι δεν κατανοώ γιατί και η Διάσκεψη των Προέδρων υποτίμησε τόσο πολύ αυτό το νομοσχέδιο που έχει μεν ένα θέμα -έχει και ένα δεύτερο με την τροπολογία του κυρίου Υπουργού που ενσωματώθηκε- αλλά έχει και πληθώρα άρθρων, πάρα πολύ μεγάλο όγκο τεχνικών λεπτομερειών που παίζουν σημαντικό ρόλο και ούτως ή άλλως αυτό το νομοσχέδιο χρειαζόταν να συζητηθεί σε δύο τουλάχιστον συνεδριάσεις.
Μετά από αυτό και παρά το γεγονός ότι ο κύριος Υπουργός, ο κ. Βορίδης, στην πρώτη συνεδρίαση της επιτροπής είπε ότι πολιτική του Υπουργείου είναι να μη φέρνει καινούργιες τροπολογίες και κάθε νέα τροπολογία του Υπουργείου του να την εισαγάγει ως ξεχωριστό νομοσχέδιο -δεν μπορεί, όμως, να δεσμευτεί για τη συνολική κυβερνητική πρωτοβουλία- έχουμε ορυμαγδό κυβερνητικών πρωτοβουλιών με σημαντικές τροπολογίες και για τον ΕΝΦΙΑ και για θέματα του Υπουργείου Εθνικής Αμύνης που αφορούν την αμυντική βιομηχανία και ακόμα-ακόμα και για θέματα του Υπουργείου Υγείας, για το «Ερρίκος Ντυνάν», που όπως θυμόμαστε ανάλογο θέμα είχε συζητηθεί αυτοτελώς και είχε μπει στη διαδικασία της Ολομέλειας του Κοινοβουλίου. Πέραν τούτων, πληθώρα τροπολογιών, ων ουκ έστι τέλος.
Ως εκ τούτου, είναι σαφέστατο, κύριε Πρόεδρε, νομίζω -είναι στην κοινή λογική και όχι στη δική μας άποψη- ότι μία συνεδρίαση καθόλου δεν επαρκεί για να διεκπεραιωθεί στοιχειωδώς η συζήτηση και να αναπτυχθούν οι προτάσεις, οι προβληματισμοί, οι ενστάσεις, οι συμφωνίες, οι διαφωνίες για όλα αυτά.
Ζητούμε, λοιπόν, να υπάρξει και δεύτερη συνεδρίαση και να κατανεμηθεί ο χρόνος ως μία συζήτηση επί της αρχής και επί των άρθρων, ως σύνολο εν πάση περιπτώσει για το νομοσχέδιο του Υπουργείου Υγείας και μια συνεδρίαση για όλα τα άλλα, διότι αποτελούν, πραγματικά, πολλά επίπεδα και είναι τροπολογίες πολλών και διαφορετικών Υπουργείων με διαφορετικές θεματολογίες και άρα και με διαφορετικές ανάγκες προσέγγισης.
Ευχαριστώ.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember>: Κύριε Πρόεδρε, παρακαλώ τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Γεωργιάδη.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember>: Κύριε Πρόεδρε, ευχαριστώ πολύ.
Διαφωνώ με την πρόταση του ΣΥΡΙΖΑ, κυρίως διότι μέσα στη σημερινή συζήτηση υπάρχει ως γνωστόν και η τροπολογία για τον ΕΝΦΙΑ, που είναι σημαντικό να ψηφιστεί για να πάρουν οι άνθρωποι, οι οποίοι με τη σημερινή τροπολογία δικαιούνται εκπτώσεις και αλλαγές στο φόρο και διορθώσεις, αυτά τα οποία δικαιούνται. Εάν υπάρξει καθυστέρηση ως προς αυτό, θα υπάρξει καθυστέρηση σε όλη τη διαδικασία.
Αυτό που θα μπορούσε να γίνει και νομίζω ότι είναι λογικό, είναι να υπάρξει κάποια ανοχή ως προς τη λήξη της συνεδρίασης, έτσι ώστε να υπάρχει ο χρόνος για να τοποθετηθούν όλοι οι συνάδελφοι. 
Η Διάσκεψη των Προέδρων, όμως, αποφάσισε μία συνεδρίαση και δεν υπάρχει λόγος να αλλάξουμε όλο το πρόγραμμα της Βουλής εξαιτίας αυτού. Μπορεί να πάρει παράταση χρόνου η σημερινή συνεδρίαση.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, όντως η Διάσκεψη των Προέδρων αποφάσισε να είναι μία η συνεδρίαση. Εάν, όμως, έχουμε μεγάλο αριθμό σε εγγραφές συναδέλφων και εάν ο χρόνος ο οποίος μπορεί να διατεθεί σήμερα –που μπορεί να πάει μέχρι αργά- δεν επαρκεί, τότε θα εξετάσουμε και το ενδεχόμενο δεύτερης συνεδρίασης. 
Η συζήτηση, όμως, θα είναι ενιαία, κύριε Δρίτσα, διότι διαφορετικά δεσμευόμαστε εκ των προτέρων για δύο συνεδριάσεις. 
	Επομένως, η συζήτηση θα είναι ενιαία επί της αρχής, των άρθρων, του συνόλου και των τροπολογιών και εφόσον εγγραφούν τόσοι συνάδελφοι ώστε να απαιτείται και δεύτερη συνεδρίαση, να μην έχετε καμμία αμφιβολία ότι θα γίνει και δεύτερη συνεδρίαση.</ChairmanSpeech>
	<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, μου επιτρέπετε;</Speech>
	ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εγώ προσπαθώ να συμβιβάσω τις δύο θέσεις. Άνεση από τη μία πλευρά και από την άλλη καταλαβαίνω το γεγονός ότι πρέπει να προχωρήσει αυτή η τροπολογία.
	Ορίστε, κύριε Δρίτσα.</ChairmanSpeech>
	<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα μιλήσω γι’ αυτό. 
Επισημαίνω ότι είναι πάρα πολύ δύσκολο οι Βουλευτές, οι εισηγητές, οι ειδικοί αγορητές και οι Κοινοβουλευτικοί Εκπρόσωποι να λειτουργούν σε τόσα πολλά θεματικά επίπεδα. Δεν γίνεται. Δεν επαρκεί ούτε ο χρόνος ούτε η δυνατότητα οργάνωσης της παρέμβασης. Την ίδια στιγμή, αύριο και μεθαύριο το Τμήμα δεν έχει συνεδρίαση. 
	Επομένως, το επιχείρημα του κ. Γεωργιάδη ότι πρέπει να τρέξουν, να σωθούν από αυτές τις τροπολογίες –όλος ο ελληνικός λαός περιμένει να σωθεί από τον ΕΝΦΙΑ, τρομάρα μας!- ακόμα και βάσιμο να είναι, υπάρχει η αυριανή μέρα. Είναι πολύ απλό.</Speech>
	<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, παρακαλώ μου δίνετε τον λόγο;</Speech>
	ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα σας δώσω τον λόγο στη συνέχεια, επειδή έχει ζητήσει να τοποθετηθεί η Κοινοβουλευτική Εκπρόσωπος της ΔΗΜΑΡ, η κ. Αικατερινάρη.
	Ορίστε, κυρία συνάδελφε.</ChairmanSpeech>
	<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Πρόεδρε, νομίζω ότι κι εσείς καταλαβαίνετε την ανάγκη ότι χρειαζόμαστε πολύ περισσότερο χρόνο, μετά από την προσθήκη πολλών τροπολογιών και ιδιαίτερα των τροποποιήσεων της τελευταίας στιγμής, χθες το βράδυ, στον ΕΝΦΙΑ. 
Ο κ. Δρίτσας έχει δίκιο ως προς το εξής: Πραγματικά οι Βουλευτές δεν μπορούν να οργανώσουν και το χρόνο τους και το κείμενό τους για όλα αυτά τα εντελώς ετερόκλητα αλλά πολύ σοβαρά, θέματα. Νομίζω ότι πρέπει να εξετάσετε το θέμα των δύο διακριτών συνεδριάσεων. Έχουμε και το απόγευμα και αύριο Πέμπτη στη διάθεσή μας δεν υπάρχει κάτι στο Τμήμα. Υπάρχει, δηλαδή, η δυνατότητα. 
Αυτό που λέτε, κύριε Γεωργιάδη, ότι δεν θα προχωρήσουμε στον ΕΝΦΙΑ που περιμένει ο κόσμος,  αυτό είναι ένα άλλο θέμα, ένα θέμα κριτικής κατά πόσο ο ΕΝΦΙΑ βελτιώνει ή όχι –να μην μπούμε στην ουσία- αυτά που αναμένουν οι πολίτες. 
Νομίζω, λοιπόν, ότι πρέπει να είναι διακριτές, γιατί όλοι μας, ακόμα και οι Κοινοβουλευτικοί Εκπρόσωποι, θα μπορούμε να οργανώσουμε καλύτερα τις ομιλίες μας και τις τοποθετήσεις μας. 
	Ευχαριστώ.</Speech>
	ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Γεωργιάδη, έχετε τον λόγο για λίγο, όμως, γιατί χάνουμε χρόνο σε βάρος της συζήτησης.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, ένα λεπτό μόνο. 
Κατ’ αρχάς, θα ήθελα να κάνω ένα σχόλιο. Κύριε Δρίτσα, βεβαίως πάρα πολύς κόσμος περιμένει διόρθωση. Αν του έχει έρθει ένα εκκαθαριστικό με εκατοντάδες χιλιάδες ευρώ να πληρώσει και περιμένει να γίνει η διόρθωση, να του έλθει το σωστό εκκαθαριστικό, αγωνιά και θέλει και να ψηφιστεί. Άρα, δεν ισχύει αυτό που λέτε. 
Πρέπει, να σας πω ότι η πρόταση του Προεδρείου δεν μπορεί να μας βρίσκει όλους συμφώνους. Τι λέμε; Αν υπάρχει τόσο μεγάλη εγγραφή Βουλευτών, αν δηλαδή, πράγματι, ο χρόνος που μπορεί να δοθεί σήμερα εξαντληθεί, να το δούμε, κύριε Πρόεδρε. Δεν μπορούμε να στερήσουμε από κανέναν τον λόγο. Αν, όμως, δεν υπάρχει αυτός ο αριθμός και απλώς πάμε για κωλυσιεργία, τότε ποιος ο λόγος; 
Άρα, μία ενιαία συζήτηση, όπως είπατε, κύριε Πρόεδρε, και αν, πράγματι, η Βουλή έχει τόσο μεγάλο ενδιαφέρον στο χρόνο, να το δούμε. Όμως, σε ενιαία συζήτηση.</Speech>
	ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Λοιπόν, ας ξεκινήσουμε τώρα και βλέπουμε στην πορεία.</ChairmanSpeech>
	<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, δεν έχουμε κανένα λόγο να κωλυσιεργήσουμε.</Speech> 
	ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εγώ θα δίνω και άνεση χρόνου -όσο τουλάχιστον προεδρεύω- και οι συνάδελφοι στη συνέχεια, για να αναπτύσσονται τα θέματα. 
Τον λόγο έχει ο εισηγητής της Νέας Δημοκρατίας, ο κ. Βλάχβεης.</ChairmanSpeech>
	<Speech><Parlmember>ΜΕΝΕΛΑΟΣ ΒΛΑΧΒΕΗΣ</Parlmember>: Ευχαριστώ πολύ κύριε Πρόεδρε.
	Κύριε Υπουργέ, κυρίες και κύριοι συνάδελφοι, για την υλοποίηση των μεταρρυθμίσεων και των αναγκαίων διαρθρωτικών αλλαγών στο χώρο της υγείας απαιτείται διαμόρφωση ενός καθολικού συστήματος διαχείρισης και κατανομής των δημοσιονομικών πόρων μεταξύ των δημόσιων νοσοκομείων και των ιδιωτικών νοσηλευτικών ιδρυμάτων. 
Η δημιουργία ενός συστήματος ομοιογενών διαγνωστικών ομάδων, ως συστήματος κατανομής αμοιβών, μπορεί να οδηγήσει στη σταθεροποίηση των δαπανών για νοσοκομειακές υπηρεσίες στην Ελλάδα. Οι πόροι θα διανέμονται πιο δίκαια στους παρόχους υπηρεσιών, από τη στιγμή που ένα αφομοιωμένο και ώριμα λειτουργικά σύστημα ομοιογενών ομάδων δημιουργεί ροή χρημάτων στα νοσοκομεία ανάλογα με τις υπηρεσίες και τα χαρακτηριστικά τους, δηλαδή επεμβάσεις, σοβαρότητα ασθένειας κ.λπ..
Ο στόχος είναι να σταματήσει να υφίσταται το κίνητρο της διενέργειας επιπλέον και περιττών διαγνωστικών εξετάσεων και να δοθούν τα κίνητρα στα νοσοκομεία για την παροχή καλύτερης ποιότητας και μεθόδων υπηρεσιών. Ομοίως, η ανάγκη για προσφορά οικονομικότερων υπηρεσιών θα ενταχθεί στο σύνολό της μέσω της διενέργειας διαγωνισμών για την προμήθεια φαρμάκων και ιατρικών υλικών. Αυτά τα μέτρα οδηγούν σε σημαντικό βαθμό στην επάρκεια των παρεχόμενων ιατρικών υπηρεσιών. 
Τα νοσοκομεία από μακροοικονομική άποψη είτε θα αναγκαστούν να μειώσουν τη δαπάνη των παρεχόμενων υπηρεσιών στους πολίτες, είτε, εάν η δαπάνη τους διατηρηθεί στα ίδια επίπεδα, θα υποχρεωθούν σε δραστική βελτίωση της ποιότητας των υπηρεσιών τους και ταυτόχρονα θα επιτραπεί η καλύτερη δυνατή χρήση των υφιστάμενων οικονομικών πόρων. Σαν αποτέλεσμα, θα δύναται να επιτευχθεί ένα καλύτερο επίπεδο υπηρεσιών.
	Το σχέδιο νόμου που συζητάμε έρχεται να καλύψει τις ανάγκες του συστήματος αλλά και να διορθώσει ανεπάρκειες. Με την προοπτική αυτή, ξεκινά πιλοτικά η εφαρμογή ενός προγράμματος ενοποιημένων νοσηλειών, τα ΚΕΝ. Στόχος είναι η ανάπτυξη του σύγχρονου συστήματος κοστολόγησης για τη σύναψη συμβάσεων με βάση μελλοντικές συμβάσεις-«πακέτα» μεταξύ του ΕΟΠΥΥ και του ΕΣΥ. Στη κατεύθυνση αυτή η Κυβέρνηση αξιολογεί υφιστάμενα διεθνή παραδείγματα με παρόμοια προγράμματα. 
Για το σκοπό αυτό, εισάγεται στο χώρο της υγείας το σύστημα αμοιβών νοσοκομείων, το λεγόμενο ΣΑΝ. Είναι ένα καθολικό σύστημα κατανομής αμοιβών οικονομικών πόρων μεταξύ νοσοκομείων, δημόσιων και ιδιωτικών. Το σύστημα αυτό λειτουργεί βάσει των ειδικών χαρακτηριστικών των υπηρεσιών που παρέχονται για την εισαγωγή, διάγνωση και θεραπεία των ασθενών. Το ΣΑΝ θα περιλαμβάνει όλες τις παρεχόμενες ιατρικές υπηρεσίες. Εξαιρούνται η νοσηλεία σε ψυχιατρικά νοσοκομεία και η περίθαλψη σε εξωτερικά ιατρεία νοσοκομείων και στα κέντρα αποκατάστασης. 
	Το ΣΑΝ, θα τεθεί σε δοκιμαστική εφαρμογή την 1η Ιουνίου του 2015 σε ορισμένα νοσοκομεία πιλοτικά και από την 1η Ιανουαρίου του 2016 μέχρι το τέλος του έτους σε όλα τα δημόσια νοσοκομεία και στα ιδιωτικά νοσηλευτικά ιδρύματα. Ως ημερομηνία καθολικής εφαρμογής του ορίζεται η 1η Ιανουαρίου του 2017. 
	Για τη δημιουργία και τη διαρκή ανάπτυξη του ΣΑΝ, όλα τα δημόσια νοσοκομεία και τα ιδιωτικά νοσηλευτικά ιδρύματα υποχρεούνται να αποστείλουν σε ηλεκτρονική μορφή αρχείο με τα στοιχεία των ασθενών και τα ιατρικά και διοικητικά δεδομένα από το φάκελο νοσηλείας, όπως δεδομένα εισαγωγής, αίτιο εισαγωγής, εξιτήριο και όλα τα γενικά δεδομένα. Τα αρχεία νοσηλείας περιέχουν όλα τα αναγκαία στοιχεία όπως ΑΜΚΑ, ΑΦΜ κ.λπ.. 
Ειδικότερα για τα δημόσια νοσοκομεία, αυτά οφείλουν να αποστείλουν και τα στοιχεία κόστους νοσηλείας ανά περιστατικό ασθενούς. Όλα τα στοιχεία αυτά θα εισάγονται για επεξεργασία σε ηλεκτρονικό υπολογιστή, θα σταθμίζονται και θα εκτιμώνται. 
	Για τον ίδιο λόγο, ακόμα και ο ΕΟΠΥΥ ως αυτοτελές νομικό πρόσωπο και κύριος φορέας αγοράς υπηρεσιών υγείας υποχρεώνεται να αποστέλλει σε τακτική βάση τα δεδομένα των ασφαλισμένων του. 
	Η τήρηση του αρχείου αυτού και η επεξεργασία των δεδομένων υπόκειται στους περιορισμούς των διατάξεων του ν. 2472/1997 για την προστασία των προσωπικών δεδομένων. 
Προκειμένου να διενεργηθούν όλα τα αναγκαία βήματα, έχει κριθεί απαραίτητη και προβλέπεται στο παρόν νομοσχέδιο η δημιουργία ενός διακριτού φορέα ο οποίος θα λειτουργεί χάρη του δημόσιου συμφέροντος και θα αναλάβει την υλοποίηση του έργου της δημιουργίας και λειτουργίας του συστήματος αμοιβών νοσοκομείων. Ο φορέας αυτός θα φέρει την επωνυμία «Εταιρεία Συστήματος Αμοιβών Νοσοκομείων Ανώνυμη Εταιρεία», ΕΣΑΝ Α.Ε. 
	Με το παρόν σχέδιο νόμου προβλέπεται η δυνατότητα συμμετοχής στην «ΕΣΑΝ Α.Ε.» και συλλογικών οργάνων ιδιωτών και παρόχων υπηρεσιών υγείας σε ποσοστό μέχρι 20%. Στο δημόσιο θα παραμείνει το 51% των μετοχών, ενώ το υπόλοιπο 29% θα μπορεί να αποκτηθεί από φορείς του δημοσίου. Με τον τρόπο αυτό διασφαλίζεται η βιωσιμότητα του συγκεκριμένου συστήματος κατανομής αμοιβών μέσω της συμμετοχής όλων των εμπλεκόμενων φορέων, ιδιωτικών και δημόσιων, στη διαμόρφωση, ανανέωση και μελλοντική διαχείρισή του. 
Με την πλήρη λειτουργία της «ΕΣΑΝ Α.Ε.» και την πλήρη ένταξη στο σύστημα αμοιβών νοσοκομείων, όλων των δημόσιων νοσοκομείων, θα δημιουργηθεί ένας τεράστιος χάρτης παρεχόμενων νοσοκομειακών, ιατρικών και φαρμακευτικών υπηρεσιών στον πολίτη, με τεράστιο όφελος για τον ίδιο.
Η δημοσίευση αυτών των δεδομένων για την ενημέρωση των πολιτών θα παίξει σημαντικό ρόλο για την επιλογή του νοσοκομείου από τους ασθενείς στο μέλλον. Οι εκθέσεις ποιότητας του νοσοκομείου που θα προέρχονται από τα δεδομένα αυτά θα επιτρέπουν στους ασθενείς να συγκρίνουν διάφορα νοσοκομεία ως προς τις παρεχόμενες υπηρεσίες τους. Η προοπτική αυτή θα προωθήσει τον ανταγωνισμό μεταξύ των νοσοκομείων και παράγει έτσι ένα όφελος για τον τομέα της υγείας στο σύνολό της. 
Τέλος, με συμπληρωματική τροπολογία που κατατέθηκε για λόγους διασφάλισης του δημόσιου συμφέροντος και προστασίας της δημόσιας υγείας παρατείνεται η ισχύς της παραγράφου 1 του άρθρου 36 και το άρθρο 37 του ν. 4238/2014. Με την προτεινόμενη παράταση τακτοποιούνται επιμέρους επιτακτικές εκκρεμότητες των νοσοκομείων για προμήθειες και υπηρεσίες, τα οποία έχουν διενεργηθεί και παρασχεθεί αντίστοιχα στα νοσοκομεία. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Κυρίες και κύριοι συνάδελφοι, με επιστολή η Χρυσή Αυγή μάς γνωρίζει ότι στη σημερινή συζήτηση ορίζεται αγορητής ο Βουλευτής Μεσσηνίας κ. Δημήτριος Κουκούτσης και Κοινοβουλευτικός Εκπρόσωπος ο Βουλευτής Σερρών κ. Αρτέμιος Ματθαιόπουλος. Επίσης, με επιστολή της Δημοκρατικής Αριστερά μάς γνωρίζεται ότι για τη σημερινή συζήτηση ορίζεται ειδικός αγορητής ο Βουλευτής Τρικάλων κ. Γεώργιος Κυρίτσης και Κοινοβουλευτικός Εκπρόσωπος η Βουλευτής Θεσσαλονίκης κ. Ασημίνα Ξηροτύρη. Ωσαύτως, με επιστολή από την Κοινοβουλευτική Ομάδα του ΚΚΕ μας γνωρίζεται ότι ειδικός αγορητής στη σημερινή συνεδρίαση ορίζεται ο κ. Λαμπρούλης Γεώργιος. Τέλος, από το ΠΑΣΟΚ μας γνωρίζεται ότι Κοινοβουλευτικός Εκπρόσωπος κατά τη συζήτηση του νομοσχεδίου σήμερα ορίζεται ο Βουλευτής κ. Δημήτριος Κρεμαστινός και ειδικός αγορητής ο Βουλευτής κ. Ιωάννης Κουτσούκος. 
Τον λόγο έχει ο εισηγητής του ΣΥΡΙΖΑ κ. Κωνσταντίνος Ζαχαριάς. 
Ορίστε, κύριε συνάδελφε, έχετε τον λόγο για δεκαπέντε λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Κύριε Πρόεδρε, κυρίες και κύριοι συνάδελφοι, πέρασαν ήδη επτά μήνες από τη ψήφιση του νόμου για την πρωτοβάθμια φροντίδα υγείας και τη δημιουργία του ΠΕΔΥ, επτά μήνες για να επιβεβαιωθεί η θέση μας για μια βαθιά νεοφιλελεύθερη παρέμβαση απορρύθμισης της δημόσιας πρωτοβάθμιας περίθαλψης, προς την κατεύθυνση μάλιστα της πλήρους διάλυσής της. 
Επικαλούμενη υπαρκτά προβλήματα και δυσλειτουργίες, όπως ο κατακερματισμός της πρωτοβάθμιας φροντίδας, η Κυβέρνηση ψήφισε μια κρυφή ατζέντα νεοφιλελεύθερης συρρίκνωσης του δημόσιου τομέα, ατζέντα περικοπών και ιδιωτικοποιήσεων. 
Σήμερα, οι πολίτες έχουν ευκολότερη πρόσβαση στις δομές τις πρωτοβάθμιας φροντίδας υγείας; Βρίσκουν ευκολότερα γιατρό; Συμμετέχουν λιγότερα με ίδιες δαπάνες; Μειώθηκαν οι σπατάλες; Τι έγινε με τους εργαζόμενους και πώς εντάχθηκε το ιατρικό και λοιπό επιστημονικό προσωπικό στο σύστημα υγείας; Πότε θα αξιολογήσει η Κυβέρνηση το πρωτοβάθμιο εθνικό δίκτυο υγείας στην αξιοθρήνητη αυτή εκδοχή του; Πότε θα κοινοποιήσει τα αποτελέσματα της αξιολόγησης; 
Ο λαός μας, οι ασθενείς, διαπιστώνουν καθημερινά τη διάλυση του ΠΕΔΥ και καλούνται να επωμιστούν ολόκληρο το βάρος των ιατρικών πράξεων και επεμβάσεων. Εξάλλου, με μεγαλόπνοες διακηρύξεις η Κυβέρνηση διατείνεται ότι μειώνει δραστικά τη φαρμακευτική δαπάνη. Αποκρύπτει, όμως, ότι ένα μεγάλο μέρος της μετακινήθηκε σε βάρος των ασθενών, που καλούνται να συμμετέχουν σήμερα με πάνω από 30% στην δαπάνη των φαρμάκων από 9% πριν από πέντε χρόνια. 
«Η Κυβέρνηση σκοτώνει τη πρόληψη», λέει ο τίτλος της χθεσινής «Εφημερίδας των Συντακτών», την οποία καταθέτω για τα Πρακτικά και αναφέρεται στη κοινή υπουργική απόφαση της 18ης Αυγούστου που συσχετίζει τη συνταγογράφηση και εκτέλεση διαγνωστικών εργαστηριακών εξετάσεων με την κλινική ωφελιμότητα και τη δαπάνη που απαιτούν. 
(Στο σημείο αυτό ο Βουλευτής κ. Κωνσταντίνος Ζαχαριάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όταν όμως οι ανάγκες των ανθρώπων υπερβαίνουν τους κλειστούς προϋπολογισμούς του ΕΟΠΥΥ, πώς γίνεται η διαχείριση; Και πώς προχωράει η Κυβέρνηση σε κυριολεκτικά δολοφονικές περικοπές; Παρεμβαίνοντας από τη μια ξεδιάντροπα και αντιεπιστημονικά στη θέσπιση δήθεν πρωτοκόλλων και κατευθυντηρίων οδηγιών, δήθεν τεκμηριωμένης ιατρικής, χωρίς γνώμη του ΚΕΣΥ, χωρίς γνώμη του Πανελλήνιου Ιατρικού Συλλόγου, των ιατρικών εταιρειών, χωρίς τεκμηρίωση, αναφερόμενη και αντιγράφοντας πρακτικές τις περισσότερες φορές ενός και μόνο επιστημονικού αλλοδαπού φορέα. Παρεμβαίνοντας ενδεικτικά και πιλοτικά στις ομάδες των συνηθέστερων -προς το παρόν- και ευκολότερα αντιμετωπίσιμων κακοηθειών και παθολογικών συμπτωμάτων, συσχετίζοντας ρατσιστικά τη συνύπαρξη χρονίων νόσων.
Είστε ευτυχής, κύριε Υπουργέ, όταν στην κοινή υπουργική απόφαση αναφέρεται ότι το τρίπλεξ καρδιάς και αορτικού τόξου -και μάλιστα χωρίς τεκμηρίωση και με απόφαση του ΚΕΣΥ προ δεκαεπταετίας- προβλέπει έλεγχο της καρδιάς πέντε χρόνια μετά από αορτοστεφανιαία παράκαμψη και δύο χρόνια μετά από αγγειοπλαστική; Όταν προβλέπει δοκιμασία τραχηλικού επιχρίσματος κατά Παπανικολάου κάθε τρία χρόνια, αποκλείοντας τις γυναίκες μικρότερες των είκοσι ενός ετών και μεγαλύτερες των εξήντα πέντε, ανεξάρτητα από την έναρξη και τη συνέχιση της σεξουαλικής ζωής, ανεξάρτητα από τα συμβάματα που μπορεί εν τω μεταξύ να παρουσιάσουν; Όταν, κυρίως, αποκλείει της μαστογραφίας γυναίκες που πάσχουν από βαρέα χρόνια νοσήματα, όπως συμφορητική καρδιακή ανεπάρκεια και νεφρική ανεπάρκεια; Η Κυβέρνηση πραγματικά σκοτώνει με ένα λόγο την πρόληψη.
Έτσι, λοιπόν, από τη νεοφιλελεύθερη λαίλαπα, δεν θα ξέφευγε και η δευτεροβάθμια περίθαλψη υγείας. Το σημερινό νομοσχέδιο για τη δημιουργία εταιρείας διαχείρισης των αμοιβών των νοσοκομείων με ένα πλαίσιο κοστολόγησης και χρηματοδότησης που υπακούει στο δίπολο κόστος-όφελος αποτυπώνει και θεσμικά τη νεοφιλελεύθερη παρέμβαση. Ο έλεγχος, η αξιολόγηση, οι αποφάσεις χρηματοδότησης και ανακατανομής ανθρώπινων και οικονομικών πόρων, κυρίως η χάραξη πολιτικών υγείας εκχωρούνται μέσω της εταιρείας ΕΣΑΝ στην αγορά υγείας.
Εσείς ο ίδιος, κύριε Υπουργέ, σε χθεσινή συνέντευξή σας αναφερθήκατε στις πιέσεις που θα δεχτούν τα μικρά περιφερειακά νοσοκομεία από αυτόν τον ασύδοτο ανταγωνισμό και μάλιστα λέτε ότι είναι ανοιχτό αυτό το ενδεχόμενο. 
Άρα, λοιπόν, το νομοσχέδιο αποτελεί μια τομή που επιβεβαιώνει τη δραματική στροφή στην ιδιωτικοποίηση της δευτεροβάθμιας φροντίδας υγείας, την απόσυρση του δημοσίου από τη χρηματοδότηση, από τον έλεγχο, από τη χάραξη πολιτικής. Αποσύρεται από τη μια μεριά το δημόσιο και αναδύονται οι ιδιωτικές πρωτοβουλίες σε όλη την έκταση της δευτεροβάθμιας φροντίδας. Το κράτος, δεν εγγυάται πια την υγεία των πολιτών, όπως και το Σύνταγμα ορίζει. Στη χώρα μας, που υποφέρει από την οικονομική κρίση, που έχει τρία εκατομμύρια -και πλέον- ανασφάλιστων πολιτών, το βασικότερο ανθρώπινο δικαίωμα στην υγεία θα υπακούει σε δημοσιονομικές προτεραιότητες και πλαφόν.
Ο κύριος Υπουργός υπόσχεται ένα ουδέτερα αξιακό σύστημα κοστολόγησης. Δεν υπάρχουν όμως ουδέτερες πολιτικές, όταν στον υπολογισμό του κόστους του νοσηλίου, περιλαμβάνεται πέραν των κλινικών και εργαστηριακών πράξεων και υλικών και το ιατρικό μισθολόγιο, οι δαπάνες πάγιων επενδύσεων και οι δαπάνες ιατροτεχνολογικού εξοπλισμού. Σε αυτήν την περίπτωση το νοσήλιο βαρύνει κατευθείαν και χρεώνει τα ασφαλιστικά ταμεία και όχι το κράτος και το δημόσιο προϋπολογισμό. 
Μηδενίζονται, δηλαδή, οι κοινωνικές παροχές για τις οποίες φορολογούνται εξάλλου οι πολίτες και τα επιπρόσθετα βάρη των ταμείων χρεώνονται τελικά στους ασθενείς αποτελώντας έναν επιπλέον σημαντικό φόρο.
Με το νομοσχέδιο, αρχίζουν οι διαφοροποιήσεις που φέρνουν τα μέτρα προσαρμογής. Έτσι, τα δημόσια νοσοκομεία, στα οποία απ’ ό,τι ξέρουμε λόγω υπερχρέωσης δεν εξοφλούνται οι χρεώσεις των ασφαλιστικών ταμείων, δεν στηρίζονται αποτελεσματικά από τον κρατικό προϋπολογισμό και καταλήγουν σε δραματική υποχρηματοδότηση.
Επίσης, τα δημόσια νοσοκομεία δεν μπορούν να προμηθευτούν σύγχρονα ιατροτεχνολογικά μέσα, δεν μπορούν να κάνουν προσλήψεις, υστερούν σε παροχή υπηρεσιών και μάλιστα εξειδικεύσεων, θα υστερήσουν τελικά και στην «ανεξάρτητη» αξιολόγηση της ΕΣΑΝ, θα υστερήσουν στα φύλλα ποιότητας και θα στερηθούν ακόμη περισσότερο από την ανακατανομή ανθρώπινων και οικονομικών πόρων.
Από την άλλη ο ιδιωτικός τομέας έχει πολύ περισσότερες δυνατότητες. Μπορεί να προσλαμβάνει, να χρεώνει παράλληλες πληρωμές, να επενδύει σε νέες τεχνολογίες, να διαχειρίζεται τους πελάτες του με ένα και μοναδικό σκοπό, το κέρδος. Είναι απαράδεκτο να μεταλλάξουμε βίαια το δημόσιο νοσοκομείο σε επιχείρηση με μόνο στόχο την επιχειρηματική δραστηριότητα, τον ανταγωνισμό με τα άλλα δημόσια και ιδιωτικά νοσοκομεία κυρίως με τη συμπίεση του μισθολογικού κόστους.
Το αξιακά ουδέτερο σύστημα του κυρίου Υπουργού δεν μένει, λοιπόν, μόνο στην κοστολόγηση, δεν επιμένει καν στη σύσταση της εταιρείας. Θεωρεί λεπτομέρεια το μετοχολόγιο και τον πλειοψηφικό έλεγχο των μετοχών εν προκειμένω, για αυτό και πολύ εύκολα υποχώρησε σε αλλαγές επουσιώδεις, γιατί και την πολιτική υποστήριξη διαθέτει η απροκάλυπτα νεοφιλελεύθερη μεταρρύθμιση που επιχειρείται και το σύστημα διαθέτει ενσωματωμένο μηχανισμό ιδιωτικοποίησης και ανακατανομής των πόρων.
Το σύστημα στηρίζεται στα κλειστά ενοποιημένα νοσήλια, τα ΚΕΝ, και την ενισχυμένη εκδοχή τους, τα DRGs, τις διαγνωστικά δηλαδή ομοειδείς ομάδες ασθενειών. Με την τιμολόγηση – κοστολόγηση βάσει των κλειστών ενοποιημένων νοσηλίων το αποτέλεσμα στηρίζεται στον αριθμό των ημερών νοσηλείας και τις εγκεκριμένες θεραπευτικές πράξεις.
Σημειώνουμε εδώ για άλλη μια φορά τη βαθιά ρατσιστική αντίληψη που είχε παρεισφρήσει και χρέωνε κατά παράβαση του Χάρτη των Θεμελιωδών Δικαιωμάτων της Ευρωπαϊκής Ένωσης νοσήλια επί τον συντελεστή 2,09 -δηλαδή διπλάσια νοσήλια- τους πολίτες της Ευρωπαϊκής Ένωσης και των τρίτων χωρών, δηλαδή τους μετανάστες με χαρτιά ή χωρίς χαρτιά. Η υπερδιπλάσια αυτή χρέωση, εξακολουθεί και σήμερα να στιγματίζει διεθνώς την όποια αντίληψη ανθρώπινης ισότητας απέναντι στον κίνδυνο της υγείας και της ζωής και σας καλώ, κύριε Υπουργέ, να την αποσύρετε άμεσα.
Τα DRGs, στηρίζονται στον υπολογισμό του μέσου κόστους ανά διαγνωστική κατηγορία ανά ασθενή και έτσι δημιουργούν άμεσα κίνητρα για λιγότερες και πιο ακριβές θεραπευτικές πράξεις, για μείωση των ημερών νοσηλείας με όλες τις αρνητικές συνέπειες στην υγεία των ασθενών. 
Επιπλέον, οδηγούν, όπως είπαμε, σε συμπίεση του μισθολογικού κόστους που είναι βασικός παράγοντας στη διαμόρφωσή τους. Άρα, θα έχουμε και μείωση των αποδοχών των γιατρών που οδηγεί σε επιπλέον χρεώσεις τους ασθενείς στα απεχθή και καταδικαστέα «φακελάκια» και στα δημόσια και στα ιδιωτικά νοσοκομεία.
Η διαφοροποίηση και η ελαστική εφαρμογή του μισθολογίου όλων των εργαζομένων στα νοσοκομεία, διαφοροποιεί ενδεχόμενα στο μέλλον και τις συμβάσεις του ιατρικού μισθολογίου ανά ειδικότητα, ανά ιατρική πράξη, ανά νοσοκομείο. Κυρίως, όμως, η συμπερίληψη του κόστους του ιατρικού μισθολογίου, θα εκτινάξει στα ύψη κατά 50% τουλάχιστον το ημερήσιο κόστος του νοσηλίου, όπως δέχεται και η επιτροπή που έχει συστήσει το Υπουργείο για τη μελέτη των ΚΕΝ από τον καθηγητή τον κ. Μανιαδάκη.
Υπάρχει μια εγγενής αντίφαση στην εφαρμογή των συστημάτων ταξινόμησης και κοστολόγησης, η ομαδοποίηση των ασθενών από την μια, ο κατακερματισμός του ίδιου του ασθενή από την άλλη, που χάνει την απαραίτητη ολιστική αντιμετώπιση στα νοσοκομεία. Οι κανόνες της οικονομίας της υγείας πολλές φορές προκαλούν, επιβάλλουν στυγνή εφαρμογή των συστημάτων τιμολόγησης και κοστολόγησης με σκοπό την αποτύπωση κόστους – οφέλους.
Είναι μία εκτίμηση κατά τη γνώμη μας φορτισμένη πολιτικά που οδηγεί κατευθείαν σε επιλογές επιχειρηματικής δραστηριότητας τα νοσοκομεία. 
Τα ελληνικά συστήματα τιμολόγησης – κοστολόγησης που εισάγει το νομοσχέδιο, είναι ακριβή αντίγραφα των αντίστοιχων γερμανικών. Όμως, η γερμανική εμπειρία -όπως καταγράφεται από σημαντικούς φορείς της δημόσιας υγείας της χώρας- μετά από δεκατέσσερα χρόνια αναφέρεται σε μία αυστηρά οικονομίστικη αντίληψη με μείωση των ημερών νοσηλείας, με «αιματηρά», όπως ονομάζονται, εξιτήρια πριν την ώρα τους, αύξηση των χειρουργικών επεμβάσεων -για παράδειγμα αύξηση των αρθροπλαστικών κατά 9% και των αρθροπλαστικών γόνατος κατά 75%- συμπίεση του μισθού των εργαζομένων με αύξηση των ωρών εργασίας, κυνήγι, με ένα λόγο, του κέρδους σε περιβάλλον άγριου ανταγωνισμού. 
Όσον αφορά τη χώρα μας, αξίζει να σημειωθεί η αναβάθμιση σε ισότιμους εταίρους των ιδιωτικών κλινικών και στην τελευταία και οριστική εκδοχή του νομοσχεδίου και των ασφαλιστικών εταιρειών. «Επειδή υπάρχουν», δήλωσε ο κύριος Υπουργός. Γιατί όμως, επειδή υπάρχουν, να διαμορφώνουν σώνει και καλά τις πολιτικές υγείας; Γιατί να έχουν άμεση πρόσβαση στα ευαίσθητα προσωπικά και ιατρικά δεδομένα των ασθενών, όπως ρητά αναφέρει ο νόμος των ασφαλιστικών εταιρειών; 
Τώρα, στο νομοσχέδιο υπάρχουν και τα άρθρα 2 και 5, που προβλέπουν την παράδοση του συνόλου των στοιχείων των ευαίσθητων προσωπικών δεδομένων των ασθενών, όλων των οικονομικών στοιχείων των νοσοκομείων, της πρωτοβάθμιας περίθαλψης και της ηλεκτρονικής συνταγογράφησης στην ιδιωτική αυτή εταιρεία. Έχω να πω ότι δεν αναφέρεται ούτε μία φορά στην έκταση του νομοσχεδίου η Ανεξάρτητη Αρχή για την Προστασία των Δεδομένων. Αναφέρεται ο σχετικός νόμος αλλά δεν αναφέρεται η αρχή, πράγμα που το εντοπίζει σε ένα βαθμό και η έκθεση της Επιστημονικής Επιτροπής της Βουλής. Είναι πάρα πολύ σημαντικό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα ήθελα λίγο χρόνο ακόμα, κύριε Πρόεδρε. 
Αναφέρεται ότι παραδίδεται το σύνολο των προσωπικών στοιχείων των φακέλων των ασθενών. Και πού παραδίδεται; Παραδίδεται σε μία εταιρεία που συμμετέχουν οι ασφαλιστικές εταιρείες, οι οποίες έχουν άμεσο όφελος από την πρόσβαση αυτή στα ευαίσθητα προσωπικά δεδομένα. 
Εμείς, ως ΣΥΡΙΖΑ, καταψηφίζουμε το νομοσχέδιο επί της αρχής και επί των άρθρων, που αφορούν τη δημιουργία της εταιρείας και τη διαχείριση των αμοιβών. Θέλουμε τα συστήματα κοστολόγησης ως επικουρικά εργαλεία. Θέλουμε δημοκρατικό προγραμματισμό στην κατάρτιση του προϋπολογισμού, καθολική δωρεάν πρόσβαση στους ασφαλισμένους και ανασφάλιστους, σε κάθε άνθρωπο σε αυτήν τη χώρα. Θέλουμε υγεία για όλους και απελευθέρωση επιτέλους από τον ασφυκτικό κλοιό, το ασφυκτικό πλαίσιο του 6% στο ακαθάριστο εισόδημα που καθιέρωσε το μνημόνιο. 
Από κει και πέρα, υπάρχουν τα άρθρα 11 και 12, τα οποία υπερψηφίζουμε για την κύρωση της ευρωπαϊκής οδηγίας και το άρθρο 13, που αποτελούσε μία τροπολογία για την Εθνική Σχολή Δημόσιας Υγείας και στην οποία δηλώνουμε παρόντες.
Γιατί; Γιατί παρ’ όλο που θέλουμε την Εθνική Σχολή Δημόσιας Υγείας σαν ένα εργαλείο παραγωγής στελεχών της δημόσιας υγείας, παρ’ όλο που θέλουμε να υπάρχει αυτοτελής και οικονομικά και διοικητικά Εθνική Σχολή Δημόσιας Υγείας, δεν μπορούμε να κατανοήσουμε γιατί ακόμα διατηρείται αυτό το υβρίδιο, γιατί δεν προχωρούμε σε ανωτατοποίηση, σύμφωνα όμως με τους κανόνες των ανώτατων εκπαιδευτικών ιδρυμάτων, γιατί βάζουμε δίδακτρα στα μεταπτυχιακά των στελεχών της δημόσιας υγείας, γιατί μέσα παρεμβαίνει την τελευταία στιγμή άρθρο, το οποίο διαιωνίζει τη μετατόπιση στελεχών από την κεντρική υπηρεσία του Υπουργείου στην Εθνική Σχολή Δημόσιας Υγείας και έτσι την καπελώνει, την έχει υπό τη συνεχή εποπτεία του με αδιαφανείς όρους, γιατί γίνονται διακρίσεις και φωτογραφικές συμπεριφορές απέναντι σε ομάδες εργαζομένων, που πρέπει να εξασφαλιστεί, πραγματικά, η εργασία τους με την αλλαγή του οργανογράμματος του Υπουργείου αλλά όχι με φωτογραφικό τρόπο.
Από εκεί και πέρα, οι τροπολογίες, υπουργικές και βουλευτικές, είναι πολλές. Θα ήθελα να πω, αναφερόμενος στην τροπολογία για το «Ερρίκος Ντυνάν», σχετικά με την παροχή φορολογικής ενημερότητας, ότι για έκτη φορά έρχεται αυτή η ρύθμιση, για έκτο εξάμηνο, για την αντιμετώπιση δήθεν εξαιρετικά επειγουσών και απρόβλεπτων αναγκών. 
Επιτέλους, πρέπει να λήξει αυτή η ιστορία, πρέπει να βγει στην επιφάνεια όλη η τριγωνική αμαρτωλή σχέση μεταξύ «Ελληνικού Ερυθρού Σταυρού», Νοσοκομείου «Ερρίκος Ντυνάν» και Νοσοκομείου «Ερυθρός Σταυρός». Πρέπει να υπάρξει διαφάνεια και τιμωρία των υπευθύνων που κατάντησαν ένα ίδρυμα μη κερδοσκοπικό σε αυτήν τη δεινή οικονομικά θέση, να χρωστάει εκατοντάδες εκατομμύρια. Πρέπει το ίδρυμα αυτό να αξιοποιηθεί προς χάρη του ελληνικού δημόσιου συστήματος υγείας, πράγμα που έχουμε υποστηρίξει όλες τις προηγούμενες φορές. 
Για την τροπολογία 1800, που αφορά τη ρύθμιση της Ανεξάρτητης Αρχής Ενέργειας και του ΔΕΣΦΑ, πιστεύουμε ότι με αυτήν δίνεται η δυνατότητα να αναστέλλεται η άσκηση των δικαιωμάτων της ψήφου μιας κάθετα ολοκληρωμένης επιχείρησης, από την άλλη όμως ενισχύονται οι υπερεξουσίες της ΡΑΕ και ασκείται, όπως ξέρουμε, από αυτήν, με αυθαίρετο και αναποτελεσματικό τρόπο έξω από κάθε κοινωνικό και κοινοβουλευτικό έλεγχο, η δυνατότητά της. Γι’ αυτό, καταψηφίζουμε την τροπολογία. 
Για τη μεταφορά των μαθητών στην τροπολογία 1802 δίδεται με αυτήν μια μερική λύση. Θα συμφωνούσαμε για τη φετινή χρονιά, παρ’ όλο που δεν είμαστε υπέρ των διαπραγματεύσεων αλλά υπέρ μιας σταθερής και μόνιμης λύσης του ζητήματος. 
Από την άλλη, κύριε Υπουργέ, αποκλείονται τα μουσικά και τα καλλιτεχνικά σχολεία, ένα μεγάλο μέρος των ΕΠΑΣ και ΕΠΑΛ, και κυρίως σχολεία της περιφέρειας διαφόρων χωριών, τα οποία δεν τηρούν τις χιλιομετρικές αποστάσεις. Σε νομούς που έχουν ένα μουσικό σχολείο, δεν μπορούν τα παιδιά να μεταφερθούν δωρεάν και γι’ αυτό πρέπει να γίνει άμεσα η ρύθμιση. 
Η βουλευτική τροπολογία του ΣΥΡΙΖΑ για τα κέντρα πρόληψης, πρέπει επιτέλους να εισαχθεί. Πιστεύω, κύριε Υπουργέ, ότι θα έχετε πάρει την εισήγηση του Γενικού Λογιστηρίου του Κράτους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ολοκληρώνω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μπορούμε να δείξουμε κάποια ανοχή αλλά όχι να δώσουμε και τον διπλάσιο χρόνο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Θα τελειώσω άμεσα. 
Πρέπει να δοθεί λύση, γιατί οι εργαζόμενοι στα κέντρα πρόληψης είναι απλήρωτοι για μήνες και πρέπει επιτέλους να αποκατασταθούν με ενιαίο μισθολόγιο παρόμοιο του δημοσίου. 
Οι τροπολογίες του κ. Κοντογιάννη σχετικά με τους αγγειοχειρουργούς και θωρακοχειρουργούς, τους γενικούς χειρουργούς που λειτουργούν έτσι, πιστεύουμε ότι θα πρέπει να αντιμετωπιστούν με το νομοσχέδιο που θα φέρετε για την ιατρική εκπαίδευση. Πάντως, δεν αναφέρεται ούτε ο αριθμός τους ούτε πού υπηρετούν. 
Για τους παραιτηθέντες γιατρούς του ΕΣΥ -επίσης του κ. Κοντογιάννη- δεν αναφέρεται ο αριθμός τους και νομίζω ότι δεν μπορεί να συζητηθεί. 
Εντέλει η τροπολογία του ΕΝΦΙΑ, πιστεύουμε ότι αποτυπώνει όλη την αμηχανία και το αδιέξοδο της Κυβέρνησης και της ασκούμενης σήμερα πολιτικής. Πιστεύουμε ότι αυτή η πολιτική δεν μπορεί να έχει αποτέλεσμα, δεν μπορεί να δώσει λύσεις στον ελληνικό λαό. Πρέπει να ανατραπεί, πρέπει άμεσα να φύγει αυτή η Κυβέρνηση, η οποία προχωράει σε ρυθμίσεις ιδιωτικοποίησης όλων των δημόσιων φορέων, προχωράει στην ιδιωτικοποίηση της δημόσιας περίθαλψης, πράγμα που είναι καταστροφικό. 
Ο ΣΥΡΙΖΑ, δεσμεύεται να αποκαταστήσει την καθολική πρόσβαση στη δημόσια περίθαλψη. Δεσμεύεται να αποσύρει τους νόμους που έχουν τέτοιες προβλέψεις, να αποσύρει τους νόμους που επιβαρύνουν κάθετα τους ώμους του ελληνικού λαού. 
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ)</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, θα ήθελα τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Δρίτσα, έχετε τον λόγο.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Η επιμέλεια και η φροντίδα που δείχνει πάντα ο εισηγητής μας και συνάδελφος, κ. Ζαχαριάς, ανέδειξε ακριβώς το θέμα που θέσαμε πριν. 
Τουλάχιστον, ζητώ από τον κύριο Υπουργό να ενημερώσει το Τμήμα τώρα ή όσο γίνεται γρηγορότερα, ποιες τροπολογίες από τις πάρα πολλές που υπάρχουν, προτίθεται να αποδεχτεί. Τουλάχιστον, να έχει μία λειτουργικότητα η συζήτηση και να μη χαθούμε άλλο γιατί είναι πάρα πολλά τα θέματα.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Να ενημερώσω, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε τον λόγο, αν και ακόμα και αν ο Υπουργός πει ότι δεν κάνει δεκτή μία τροπολογία, δεν απαγορεύεται σε κανέναν να κρατήσει το δικαίωμα να τοποθετηθεί.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Όχι, βέβαια.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Πλην αυτονοήτως των υπουργικών τροπολογιών, για τις οποίες δεν τίθεται ζήτημα βεβαίως, από πλευράς βουλευτικών τροπολογιών επιφυλάσσομαι για μία, κύριε Πρόεδρε. Δεν την βλέπω τώρα κατατεθειμένη, παρ’ ότι με έχουν ενημερώσει ότι πρόκειται να κατατεθεί. Για να συνεννοούμαστε, είναι μία τροπολογία που προωθείται από το Υπουργείο Άμυνας και θα την υπογράψουν συνάδελφοί μας. Αφορά το ζήτημα της εξοφλήσεως ληξιπροθέσμων οφειλών στρατιωτικών νοσοκομείων. Αυτή είναι η τροπολογία. Δεν την έχω δει αλλά μου έχουν πει ότι είναι στο σώμα των τροπολογιών. Θα έρθει ως βουλευτική τροπολογία. Από τις ήδη κατατεθειμένες τροπολογίες βουλευτών, δεν θα κάνω κάποια αποδεκτή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει η ειδική αγορήτρια των Ανεξαρτήτων Ελλήνων, κ. Κουντουρά.</ChairmanSpeech>
<Speech><Parlmember>ΕΛΕΝΑ ΚΟΥΝΤΟΥΡΑ</Parlmember>: Ευχαριστώ πολύ, κύριε Πρόεδρε.
Οι Ανεξάρτητοι Έλληνες, πιστεύουμε ότι θα πρέπει το κράτος να παρέχει δωρεάν δημόσιες δομές και υπηρεσίες υγείας και περίθαλψης σε ένα αξιοπρεπές επίπεδο εξίσου σε όλους τους πολίτες τους και ειδικά στους οικονομικά αδύναμους, δηλαδή στους άνεργους και στους ανασφάλιστους. Αυτό πίστευε και η Νέα Δημοκρατία, που σήμερα κυβερνά με το ΠΑΣΟΚ, όταν δεν ασκούσε τις μνημονιακές πολιτικές. 
Στα προγράμματά μας προτείνουμε μάλιστα και ένα εναλλακτικό μοντέλο παροχής υπηρεσιών υγείας, το οποίο θα στηρίζεται στην πρόληψη, πράγμα το οποίο στήριζε και η Νέα Δημοκρατία πριν ξεκινήσει τις μνημονιακές πολιτικές. Αυτό το μοντέλο, σε βάθος χρόνου θα αποφέρει φυσικά και τη μείωση του οικονομικού κόστους που το κράτος αναζητά. 
Τα αποτελέσματα των πολιτικών αυτών, των μνημονιακών εγκληματικών πολιτικών τα βιώνει καθημερινά ο Έλληνας πολίτης και δεν έχει ούτε τη στοιχειώδη περίθαλψη που δικαιούται, σε πολλές περιπτώσεις χάνει τη ζωή του, επειδή δεν μπορεί να αντεπεξέλθει οικονομικά σε μία έκτακτη ανάγκη νοσοκομειακής φροντίδας. Παραδείγματος χάριν, κύριε Υπουργέ, κλείνετε νοσοκομεία, κλείνετε κέντρα υγείας, κάποια από αυτά υπολειτουργούν, λείπουν κρεβάτια από τις εντατικές, λείπει προσωπικό, είναι απλήρωτο το προσωπικό, δεν πληρώνονται οι υπερωρίες. Κάπως έτσι βλέπουμε και το πλεόνασμα το οποίο έρχεται, γιατί όταν δεν πληρώνετε, φυσικά σας περισσεύουν. Το χειρότερο από όλα είναι ότι δεν ακούτε τους φορείς, δεν συνεργάζεστε με γιατρούς, με φαρμακοποιούς, με εργαζόμενους, όπως είναι το ΚΕΣΥ, ο Πανελλήνιος Ιατρικός Σύλλογος. Υπάρχει μια ελλιπής ενημέρωση γενικότερα για την πρόληψη. 
Η αναμόρφωση και η βελτίωση του συστήματος υγείας έτσι όπως τη διαφημίζετε, θέλω να σας θυμίσω ότι περιλαμβάνει μεταξύ άλλων τα εξής. 3 ευρώ χρέωση για το τηλεφώνημα για ραντεβού στα ιατρεία του ΕΟΠΥΥ, ποσό που καρπώνονται οι ιδιωτικές τηλεφωνικές εταιρείες, οι οποίες είχαν το θράσος να σου πουν ότι με ένα τηλεφώνημα δεν μπορείς να κλείσεις δύο ή τρία ραντεβού για εσένα ή και το παιδί σου.
Πρέπει να κάνεις τρία διαφορετικά τηλεφωνήματα, προκειμένου να πάρουν αυτά τα 3 ευρώ. 
Βάλατε –ο προκάτοχός σας, ο οποίος απ’ ότι καταλαβαίνω, είναι εδώ και θα μιλήσει σήμερα- 5 ευρώ στις επισκέψεις στα εξωτερικά ιατρεία του ΠΕΔΥ. Επίσης, επιβάρυνση στους ασθενείς με ολόκληρη τη διαφορά τιμής των φαρμάκων που φθάνει από 40% έως 70%. Οι μισές εξετάσεις έχουν βγει από τον ΕΟΠΥΥ, άσχετα εάν οι ασφαλισμένοι πλήρωναν όλη τους τη ζωή πολύ μεγάλα ποσά προκειμένου να μπορούν να έχουν δωρεάν αυτές τις εξετάσεις.
Πριν από δύο χρόνια –προσωπική μου εμπειρία- έχασα τον πατέρα μου από γεράματα. Έμεινα στο νοσοκομείο περίπου ένα μήνα. Με θλίψη μου σας ανακοινώνω ότι έπρεπε να παίρνω τις πετσέτες, τα σεντόνια να τα πλένω στο σπίτι, να αγοράζω τα φάρμακα και να γράφουν το όνομα του για να του τα δώσουν, ώστε να μην τα πάρει κάποιος άλλος, να φέρνω γάζες, να είμαι εκεί γιατί υπήρχε μόνο μία νοσοκόμα για σαράντα άτομα στο θάλαμο. Και όχι μόνο εγώ αλλά όλοι όσοι μας ακούν έχουν βιώσει κάτι παρεμφερές. Και φυσικά ως αποτέλεσμα οι οικογένειες δανείζονται, χρεώνονται για να μπορέσει να πληρώσει όλες αυτές τις εξετάσεις, οι οποίες είχαν βγει από τον ΕΟΠΥΥ και στη δική μας περίπτωση ήταν το 70%.
Επίσης, προχθές ανακοινώθηκε μία μορφή πλαφόν και σε άλλες διαγνωστικές εξετάσεις, που μέχρι σήμερα θεωρούσαμε πολύ σοβαρές, δηλαδή της πρόληψης, όπως είναι του καρκίνου, το τεστ ΠΑΠ, του προστάτη, οι μαστογραφίες. 
Έχω τη χαρά να είμαι πρόεδρος της Europa Donna Hellas, μιας Μη Κυβερνητικής Οργάνωσης με έδρα το Μιλάνο, η οποία έχει ψήφισμα στο Ευρωπαϊκό Κοινοβούλιο. Είναι μία μη κυβερνητική οργάνωση που δεν πήρε ποτέ 1 ευρώ από κρατικές χορηγίες και που συνεργάζεται και με άλλες πολύ σοβαρές μη κυβερνητικές οργανώσεις εδώ στην Ελλάδα για τον καρκίνο του μαστού, όπως είναι το «Άλμα Ζωής». Η Europa Donna Hellas στόχο της έχει να διεκδικήσει καλύτερες υπηρεσίες υγείας για ασθενείς με καρκίνο του μαστού.
Έχω κάνει και αίτηση στον Πρόεδρο της Βουλής προκειμένου να γίνει μία υποεπιτροπή κάτω από την Επιτροπή Κοινωνικών Υποθέσεων Υγείας και το έχω συζητήσει και με τον κ. Μεϊμαράκη κα με τον κ. Κρεμαστινό. Δεν χρειάζονται χρήματα. Χρειάζονται, όμως, οι απόψεις και η ενημέρωση ακόμα και όλων των Βουλευτών για ένα τόσο σοβαρό θέμα το οποίο αντιμετωπίζει κάθε ελληνική οικογένεια, γιατί, όπως πολύ καλά ξέρετε όλοι σας, όταν μία μητέρα, μία αδερφή, μία θεία, μία γιαγιά νοσεί, όλη η οικογένεια μουδιάζει.
Γι’ όλα αυτά, λοιπόν, τα οποία δεν τα αντιμετωπίζετε με τον τρόπο που θα έπρεπε, για ένα κράτος δικαίου που έχει κοινωνικό και δημόσιο χαρακτήρα στη δημόσια υγεία, καταλήγουμε στο ότι όποιος δεν έχει χρήματα, παρακαλάει το θεό να μην αρρωστήσει. 
Με τη σύσταση, λοιπόν, της εταιρείας «Συστήματος Αμοιβών Νοσοκομείων ΕΣΑΝ Α.Ε. », αφαιρείτε τη χάραξη και την επίβλεψη των πολιτικών υγείας από το κράτος και δίνετε σε μία εταιρεία, την οποία βαφτίζετε μη κερδοσκοπικού χαρακτήρα –αλλά προφανώς δεν είναι μία ΔΕΚΟ- να υλοποιήσει το «Ενιαίο Σύστημα Αμοιβών Νοσοκομείων, ΕΣΑΝ», το οποίο βασίζεται στο σύστημα διαγνωστικών ομοιογενών ομάδων, το DRG που εφαρμόζεται στη Γερμανία από το 2004.
Αλήθεια, πώς καταλήξατε σε αυτό το σύστημα; Το σύστημα αμοιβών νοσοκομείων θα διαμορφώνει το κλειστό ενοποιημένο νοσήλιο στα νοσοκομεία και θα καθορίζει την τιμολόγηση των υπηρεσιών, την αξιολόγηση των νοσοκομείων, την αξιολόγηση των γιατρών και του άλλου προσωπικού, τη διαχείριση ιατρικών πληροφοριών, ακόμα και αν αυτές εμπίπτουν στη νομοθεσία του απορρήτου, την κατανομή αμοιβών και χρηματοδότησης με βάση την αξιολόγηση από την ίδια την εταιρεία. Εδώ τα πράγματα δεν είναι τόσο απλά και ούτε απλοποιούνται.
Έτσι, με τη χρήση του αλγόριθμου DRG, η «ΕΣΑΝ Α.Ε.» θα συλλέγει τα κοστολογικά δεδομένα για φάρμακα, υλικά και μισθούς εργαζομένων από τους δημόσιους και ιδιωτικούς φορείς νοσοκομειακής και ιατροφαρμακευτικής περίθαλψης.
Μα αυτά τα στοιχεία, δεν τα έχετε και σήμερα από τις αρμόδιες υπηρεσίες του Υπουργείου σας ή εν πάση περιπτώσει δεν μπορείτε να τα ζητήσετε; 
Δημιουργείται μία νέα ανώνυμη εταιρεία με μετοχικό κεφάλαιο που ουσιαστικά θα διαχειρίζεται διαθέσιμους πόρους για την υγεία, κρατική χρηματοδότηση, ασφαλιστικά ταμεία, χρήματα και αγορά υπηρεσιών και θα τους κατανέμει κατά το δοκούν στα ιδιωτικά και δημόσια νοσοκομεία.
Η «ΕΣΑΝ Α.Ε.», λοιπόν, θα έχει αρμοδιότητες στα δημόσια νοσοκομεία, στον ΕΟΠΥΥ και τις ιδιωτικές κλινικές και θα έχει πόρους από τις υπηρεσίες που θα προσφέρει σε αυτούς. Φυσικά θα λειτουργεί και θα αποφασίζει με κριτήριο το κέρδος και κανένα κοινωνικό προσανατολισμό. Η εταιρεία αυτή, θα μπορεί να χαρακτηρίζει ζημιογόνο ένα νοσοκομείο και άρα άχρηστο, oπότε αυτό δεν θα χρηματοδοτείται και θα υπολειτουργεί όσο αντέχει. Έτσι τα δημόσια νοσοκομεία, θα οδηγηθούν στο να χάσουν το δημόσιο χαρακτήρα τους και το κοινωνικό τους ρόλο και τα ιδιωτικά θα καθορίζουν τις τιμές και τους όρους του ανταγωνισμού, τελικά με τραγικό οικονομικό αποτέλεσμα στους Έλληνες πολίτες. 
Πιστεύουμε ότι η αλλαγή αυτή στον τρόπο λειτουργίας της δημόσιας νοσοκομειακής περίθαλψης, θα οδηγήσει πολλούς οικονομικά αδύναμους συνανθρώπους μας σε αφάνταστη ταλαιπωρία και σε καταστάσεις κινδύνου της ζωής τους. Η αλλαγή αυτή θα οδηγήσει στη λήψη διοικητικών αποφάσεων, που θα ρίξουν στην ανεργία πολλούς εργαζόμενους στους τομείς της δημόσιας υγείας. Είναι άλλη μία κίνηση που ενισχύει το ξεπούλημα και της υγείας στους ιδιώτες και θεμελιώνει με νόμο τη φιλοσοφία μόνο του κέρδους και της υπηρεσίας νοσοκομειακής περίθαλψης. 
Είμαστε αντίθετοι σε κάθε νομοθέτημα που αντιμετωπίζει τη δημόσια υγεία μόνο με ιδιωτικοοικονομικά κριτήρια και στόχο το κέρδος. Θεωρούμε ότι ένα κράτος θα πρέπει να προσφέρει στους πολίτες του υπηρεσίες υγείας, όπως και παιδείας και λογικά να ξοδεύει και να δίνει παραπάνω και όχι να κερδίζει απ’ αυτά εις βάρος των πολιτών. 
Όσον αφορά, λοιπόν, αυτήν την ανώνυμη εταιρεία με ιδιώτες που θα αξιολογούν τα νοσοκομεία με οικονομικά καθαρά κριτήρια και θα χάσει τον κοινωνικό και το δημόσιο χαρακτήρα η υγεία, καταψηφίζουμε αυτό το νομοσχέδιο και επί της αρχής και επί των άρθρων. 
Όσον αφορά τις τροπολογίες, συμφωνούμε για την τροπολογία με αριθμό 1799, την 1801, την 1802 και διαφωνούμε με την τροπολογία του ΔΕΣΦΑ και του ΕΝΦΙΑ. Περισσότερες λεπτομέρειες θα σας πει και ο Κοινοβουλευτικός μας Εκπρόσωπος και οι ομιλητές μας.
Ευχαριστώ πάρα πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και εμείς ευχαριστούμε.
Τον λόγο έχει ο κύριος Υπουργός για μια νομοθετική βελτίωση.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Ευχαριστώ, κύριε Πρόεδρε.
Αναδιατυπώνουμε την υποπαράγραφο 4 της παραγράφου α του άρθρου μόνου της με αριθμό κατάθεσης 1739/139/21-8-2014 τροπολογίας του Υπουργείου Υγείας στο νομοσχέδιο που αφορά στην ΕΣΔΥ. Έχει ενσωματωθεί αυτή βεβαίως πλέον στο άρθρο του νομοσχεδίου, επομένως τι αλλάζει εδώ; 
Σε ό,τι αφορά το ζήτημα της επιλογής διδακτικού και ερευνητικού προσωπικού της ΕΣΔΥ χρησιμοποιείται μία διατύπωση, η οποία είναι κατ’ αναλογία των παραγράφων 1 και 2 του άρθρου 19 του νόμου για τα ΑΕΙ. Επειδή, λοιπόν, εκρίθη ότι η έννοια του «κατ’ αναλογία» αφήνει ένα κενό ως προς το είδος της αναλογικής εφαρμογής, η διατύπωση που γίνεται εδώ είναι πλέον περιγραφική, οπότε, πράγματι, διατυπώνεται  με τρόπο που θα διαβάσω τώρα, η διαδικασία ώστε να μη μένει κανένα περιθώριο αναλογικής ερμηνείας. Όμως, στην ουσία είναι μία αναλογική εφαρμογή.
Έτσι, λοιπόν, προστίθεται παράγραφος ως εξής: «Η επιλογή και εξέλιξη των μελών του διδακτικού προσωπικού γίνεται από ειδική επταμελή επιτροπή η οποία απαρτίζεται από εξωτερικά και εσωτερικά μέλη. Τουλάχιστον τρία μέλη της επιτροπής είναι εξωτερικά μέλη. Τα εξωτερικά μέλη της επιτροπής είναι καθηγητές ή αναπληρωτές καθηγητές ΑΕΙ ή ερευνητές ερευνητικών ιδρυμάτων αντίστοιχων βαθμίδων και της ίδιας ή ανώτερης βαθμίδας με την υπό κρίση θέση και με επιστημονικό έργο στο ίδιο ή, αν δεν υπάρχει, σε συναφές γνωστικό αντικείμενο με εκείνο της υπό κρίση θέσης.
Τα εσωτερικά μέλη της επιτροπής προέρχονται από τους κατέχοντες τις θέσεις των δύο ανωτέρων βαθμίδων διδακτικού προσωπικού της σχολής, όπως αυτές ορίζονται στον εκάστοτε ισχύοντα οργανισμό της σχολής, με επιστημονικό έργο στο ίδιο ή, αν δεν υπάρχει, σε συναφές γνωστικό αντικείμενο με εκείνο της υπό κρίσης θέσης. Τα εξωτερικά και τα εσωτερικά μέλη της επιτροπής αναπληρώνονται από ίσο αριθμό εξωτερικών και εσωτερικών μελών αντίστοιχα. Τα μέλη της επιτροπής επιλέγονται από μητρώα εξωτερικών και εσωτερικών μελών, τα οποία καταρτίζονται και επικαιροποιούνται κάθε δύο έτη ανά γνωστικό αντικείμενο από τα εκάστοτε διοικητικά όργανα της σχολής. Στο μητρώο εξωτερικών μελών εγγράφονται καθηγητές και αναπληρωτές καθηγητές από ΑΕΙ, καθώς και αντιστοίχων βαθμίδων ερευνητές ερευνητικών ιδρυμάτων. Στο μητρώο εσωτερικών μελών εγγράφονται οι κατέχοντες τις θέσεις των δύο ανωτέρων βαθμίδων διδακτικού προσωπικού της σχολής, όπως αυτές ορίζονται στον εκάστοτε ισχύοντα οργανισμό της. Τα μέλη της Επιτροπής ορίζονται και δημοσιοποιούνται με αιτιολογημένη απόφαση από τα εκάστοτε όργανα της διοίκησης της σχολής. Για θέσεις οι οποίες τελούν υπό πλήρωση κατά τη δημοσίευση του παρόντος, ισχύουν οι προβλέψεις του παρόντος αναφορικά με τον τρόπο συγκρότησης της επιτροπής επιλογής.» 
Άρα, εφαρμόζεται η διάταξη αυτή. Το τονίζω για να μπούμε λίγο τη συζήτηση, γιατί μπορεί να φαίνεται πολύ τεχνικό. Στην πραγματικότητα, μία διαδικασία η οποία ήταν κλειστής επιλογής στο εσωτερικό της σχολής, ανοίγει με εσωτερικούς και εξωτερικούς, που πρόκειται να αξιολογούν το προσωπικό της σχολής, και αυτό ισχύει από τώρα. Ουσιαστικά, η διαδικασία αυτή ξεκινά άμεσα με την ψήφιση του νομοσχεδίου. 
Την καταθέτω για τα Πρακτικά. 
(Στο σημείο αυτό ο Υπουργός Υγείας κ. Μαυρουδής Βορίδης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να καταχωρισθούν οι σελ. 85 έως 86)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο ειδικός αγορητής της Χρυσής Αυγής κ. Κουκούτσης.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κύριε Πρόεδρε. 
Κύριε Πρόεδρε, θέλω να σας πω και κάτι off the record, θέλω να με προφυλάξετε από τον κ. Καραθανασόπουλο. Προχθές δήλωσε ότι δεν θα αφήσει στην Πάτρα ρουθούνι δεξιό, θα μας σφάξει όλους! Στον Μελιγαλά -λέει- έγινε μισή δουλειά! «Γουρούνια», μας έβριζε. Έχουμε φοβηθεί, τρέμουμε. Τζάμπα μαγκιές σε εμάς!</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ασχολήσου με την τσόχα και άσε το ΚΚΕ! Ασχολήσου με τα «κόκαλα»!</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Όχι με το ΚΚΕ, με εσένα συγκεκριμένα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ!</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Είναι ντροπή σου! Τζάμπα μάγκα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, συνεχίστε με το νομοσχέδιο.
Κι εσείς, κύριε Καραθανασόπουλε, μη δίνετε συνέχεια.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Με το παρόν νομοσχέδιο θεσπίζεται το σύστημα αμοιβών νοσοκομείων στον χώρο της υγείας. Πρόκειται για ένα καθολικό σύστημα κατανομής αμοιβών, οικονομικών πόρων, μεταξύ νοσοκομείων, δημοσίων και ιδιωτικών, επί τη βάσει ειδικών χαρακτηριστικών του και υπηρεσιών εισαγωγής, διάγνωσης και θεραπείας ασθενών. Πρόκειται για το σύστημα αμοιβών νοσοκομείων, το ΣΑΝ, το οποίο είχε προαναγγείλει για το ελληνικό δημόσιο σύστημα υγείας ο τέως Υπουργός ο κ. Γεωργιάδης, και το προωθεί τώρα ο νυν Υπουργός και ο Αναπληρωτής Υπουργός, ο κ. Βορίδης και ο κ. Γρηγοράκος. 
Εισάγεται το σύστημα των διαγνωστικών ομάδων, το DRG, που κυρίως αναφέρεται στο κόστος της ιατρικής θεραπείας και παροχής υπηρεσιών. Ανάλογα με το κόστος θεραπείας, μπαίνουν σε μια λίστα οι ασθένειες, δηλαδή ουσιαστικά κατευθύνονται σε μια ιατρική που χάνει τον ουμανιστικό χαρακτήρα της και λαμβάνει υπ’ όψιν μόνο την κερδοφορία. Ουσιαστικά, βήμα το βήμα, προγραμματίζεται η σταδιακή υποχώρηση του κράτους στον τομέα της υγείας. 
Η εν λόγω εταιρεία μεριμνά για τη συλλογή των αντίστοιχων αρχείων κόστους νοσηλείας από ιδιωτικές κλινικές. Επίσης, καθιερώνεται η υποχρέωση αποστολής, σε τακτική βάση, αρχείων ασθενών από τον ΕΟΠΥΥ και τα υπόλοιπα ασφαλιστικά ταμεία στην «ΕΣΑΝ Α.Ε.» Η εν λόγω εταιρεία υποτίθεται ότι θα λειτουργεί χάριν του δημοσίου συμφέροντος. Αυτό έχει πολλά ερωτηματικά, γιατί δεν μπορούμε να ξέρουμε και με όλα όσα έχουμε δει ότι έχουν γίνει στο παρελθόν και με άλλες ανώνυμες εταιρείες και το πώς ξεκίνησαν και πού κατέληξαν. Η εταιρεία αυτή θα υπάγεται στο νομοθετικό πλαίσιο που διέπει τις ΔΕΚΟ και στις ρυθμίσεις περί ανωνύμων εταιρειών, θα τελεί υπό τον έλεγχο και την εποπτεία του Υπουργού Υγείας και θα έχει ως έργο τη δημιουργία, τη διαχείριση και την επικαιροποίηση, σε ετήσια βάση, του συστήματος αμοιβών νοσοκομείων. 
Απ’ ό,τι όλα δείχνουν, θα οδηγηθούμε στον απάνθρωπο ανταγωνισμό μεταξύ ασθενών του ΕΟΠΥΥ που φέρουν κέρδη, επικερδών ασθενών, έναντι εκείνων που αποτελούν μείον για τα νοσοκομεία, δίνοντας σωρηδόν εξιτήρια ακόμα και σε μη τελείως ιάσιμες περιπτώσεις.
Επίσης, υψηλή είναι η συμμετοχή των ασθενών στη νοσηλεία και στην εκτέλεση συνταγών, αλλά και στο δικαίωμα για επίσκεψη σε συμβεβλημένο ιατρό του ΕΟΠΥΥ, ακόμα και η σταθερή κατά κεφαλήν εισφορά σε όλους για το δημόσιο σύστημα υγείας, ανεξαρτήτως εισοδήματος.
Η εταιρεία θα έχει μετοχικό κεφάλαιο ενός εκατομμυρίου ευρώ, το οποίο διαιρείται σε είκοσι χιλιάδες ονομαστικές και μεταβιβάσιμες μετοχές των 50 ευρώ, με τη συμμετοχή του ελληνικού δημοσίου, των δημοσίων νοσοκομείων, των ασφαλιστικών ταμείων και κάποιων ιδιωτικών κλινικών. Για όλα αυτά, όμως, ποιος αποφασίζει, με τι όρους και πού φθάνουν οι αρμοδιότητές τους; Θα υπάρχει μόνο ένα πενταμελές εποπτικό συμβούλιο για πέντε χρόνια που θα επιλέγεται από τον Υπουργό. Άραγε, το Υπουργείο Υγείας δεν διαθέτει τους τεχνοκράτες και τα όργανα για τη χάραξη πολιτικής, έστω και με το γραφειοκρατικό μοντέλο που έχουμε συνηθίσει; Η ουσία είναι ότι στο άμεσο μέλλον και άλλες τέτοιες ανώνυμες εταιρείες θα εμπλακούν για άλλες λειτουργίες του συγκεκριμένου Υπουργείου, κάτι που θα έχει ως αποτέλεσμα την ολική του εκχώρηση τελικά στον ιδιωτικό τομέα.
Πρόκειται για ένα ακόμα συγκεντρωτικό μοντέλο που προφανώς θα μοιάζει στον ΕΟΠΥΥ, ο οποίος όμως έχει αποτύχει παταγωδώς και που μόνο προβλήματα έχει δημιουργήσει. Επίσης, σίγουρα δεν μπορούν να συγκριθούν μεταξύ τους ιατρικές πράξεις, μεταξύ ιδιωτικών και δημόσιων νοσοκομείων, γιατί έχουν εντελώς διαφορετική δομή, εντελώς διαφορετική οργάνωση, λειτουργία και κυρίως, διαφορετική φιλοσοφία. Η τιμολόγηση άραγε από πού θα προκύπτει, με ποια δεδομένα; Aκόμη μία απορία που έχουμε είναι: πώς θα βρεθεί το προσωπικό και -το κυριότερο- τα νοσοκομεία θα έχουν τον απαραίτητο μηχανολογικό και ηλεκτρονικό εξοπλισμό για όλες αυτές τις αλλαγές που προβλέπεται να γίνουν;
Τώρα, το εάν θα γίνουν, αυτό θα το δούμε στο άμεσο μέλλον και δεν γνωρίζουμε επίσης, εάν έχει γίνει πρόβλεψη για τις μεταφράσεις των νομοσχεδίων, όπως έρχονται από τα Αγγλικά στα Ελληνικά στα περισσότερα νομοσχέδια που είναι προς ψήφιση στην ελληνική Βουλή. Το έχουν προβλέψει και αυτό;
Κυρίες και κύριοι συνάδελφοι, είναι κοροϊδία να πιστεύουμε ότι ένα υποβαθμισμένο κρατικό νοσοκομείο, περιφερειακό για παράδειγμα, θα αντέξει την πίεση και τον αθέμιτο ανταγωνισμό ενός ιδιωτικού επιχειρηματικού κολοσσού στο χώρο της υγείας. Έχουν περάσει περίπου τέσσερα χρόνια από τότε που έχει βαρέσει το καμπανάκι, όπως μας είχατε πει, ότι η χώρα πτωχεύει, καταρρέει, ότι όλα διαλύονται και βλέπουμε ότι παρ’ όλες τις διαρθρωτικές κινήσεις-αλλαγές που γίνονται αποτελέσματα δεν έχουν έλθει και αντίθετα έχουμε πάρει και στον τομέα της υγείας την κάτω βόλτα.
Σε δημόσια νοσοκομεία κάποιοι πληρώνουν εδώ και δεκαετίες τα ασφαλιστικά τους ταμεία προκειμένου να μπορέσουν να έχουν την περίθαλψη που υποτίθεται ότι τους είχε υποσχεθεί το ελληνικό κράτος και που στην πραγματικότητα δεν υφίσταται. Η πραγματικότητα στα ελληνικά δημόσια νοσοκομεία αυτήν τη στιγμή είναι τραγική: Ελλείψεις σε προσωπικό, ελλείψεις σε εξοπλισμό, σε αναλώσιμα, στα πάντα.
Το κόστος συμμετοχής των ασφαλισμένων έχει ανέβει δραματικά σε σημείο που η συμμετοχή πια των Ελλήνων πολιτών στα ταμεία σε όλες τις μορφές -όταν πάνε και στα φάρμακα και αλλού- έχει ξεπεράσει κάθε προηγούμενο και βλέπουμε ότι δεν θα μπορέσει το εν λόγω νομοσχέδιο να φέρει κάποιες ουσιαστικές αλλαγές. Η κατάσταση είναι τραγική από όποιον τομέα και αν το πιάσει κάποιος και θα έπρεπε ήδη να έχουν λυθεί βασικά ζητήματα τέσσερα χρόνια τώρα, πέραν των υπολοίπων «διορθωτικών ή διαρθρωτικών» αλλαγών που υποτίθεται ότι κάνετε.
Στην προκειμένη περίπτωση, όπως αναπτύχθηκε και στην επιτροπή και όπως είχε πει και ο κ. Χαϊκάλης, νομίζω, «ο πληρώνων ζει σε αυτήν τη χώρα, ο μη πληρώνων θα πεθάνει».
Θα ήθελα να αναφερθώ και στις τροπολογίες.
Η τροπολογία του Υπουργείου Υγείας, η με αριθμό 1739, είναι ηλίου φαεινότερον ότι είναι μία καθαρά φωτογραφική διάταξη και αναφερόμαστε στη διάταξη του άρθρου 3 της παρούσης. Σε μία Ελλάδα που η αναμονή για ειδικότητα φθάνει και τα δέκα έτη, που νέοι επιστήμονες γεμάτοι διάθεση για εργασία ξεσπιτώνονται και φεύγουν στο εξωτερικό, η Κυβέρνηση λύνει το πρόβλημα για τους εκατοντάδες γιατρούς σε αναμονή, επιλέγοντας τρεις, τέσσερις, πέντε μόνιμους υπαλλήλους νομικού προσώπου δημοσίου δικαίου ιατρούς -δεν θα μπορούσε να είναι περισσότεροι- για να τους τοποθετεί για απόκτηση ειδικότητας με απόφαση του αξιότιμου κυρίου Υπουργού Υγείας, καθ’ όλα «αξιοκρατικά» και «νομότυπα». Την καταψηφίζουμε.
Έρχομαι στην τροπολογία υπ’ αριθμόν 1329 στο νομοσχέδιο του Υπουργείου Υγείας. Συνεχίζετε την απαράδεκτη και αντικοινοβουλευτική συνήθεια να φέρνετε άσχετες τροπολογίες σε άσχετα νομοθετήματα. Χαιρόμαστε να σας κάνουμε παρατηρήσεις για την τήρηση των κοινοβουλευτικών ηθών και δεν θα κουραζόμαστε να το κάνουμε όσο εσείς επιμένετε να κυβερνάτε σαν να απευθύνεστε σε κατοίκους «Μπανανίας» και όχι σε πολίτες χώρας της Ευρωπαϊκής Ένωσης.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ ) 
Ποτέ δεν ισχυριστήκαμε άλλωστε ότι το φόρτε σας είναι η ηθική, αλλά εσείς τα έχετε ξεπουλήσει όλα. Μπορεί να δικαιολογήσει κανείς την τροπολογία που αναφέρεται στην άρση των συνεπειών του νόμου, αφαίρεση άδειας οδήγησης, κυκλοφορίας, πινακίδων κ.λπ., όταν κάποιος είναι ανασφάλιστος, όταν πληρώσει εκ των υστέρων το διοικητικό πρόστιμο. Προς στιγμήν θεώρησα ότι εισηγητής της τροπολογίας είναι ο κ. Λιάπης, αλλά ύστερα θυμήθηκα ότι δεν ανήκει πια στην Κοινοβουλευτική σας Ομάδα. Το πνεύμα του, όμως, φαίνεται, παραμένει ενεργό και παράγει αποτελέσματα. Είστε τόσο εκτός πραγματικότητας ώστε να πιστεύετε ότι θα υπάρξει έστω κι ένας από εκείνους που για διάφορους λόγους, κυρίως οικονομικούς, άφηναν ανασφάλιστο το όχημά τους ο οποίος θα πάει τώρα να το ασφαλίσει. Τι λόγο θα έχει όταν ξέρει ότι αφού θα τον συλλάβουν θα μπορεί να άρει τις βαριές συνέπειες πληρώνοντας το πρόστιμο; Τι καλύτερο δώρο για τους παράνομα κυκλοφορούντες; 
Νομικά και ηθικά η τροπολογία αυτή είναι απαράδεκτη και χωρίς καμμία λογική. Επικίνδυνη είναι, αφού επιτυγχάνει το αντίθετο ακριβώς αποτέλεσμα από αυτό που υποτίθεται ότι επιδιώκει, δηλαδή τη συμμόρφωση των πολιτών με μία αναγκαστική διάταξη, όπως είναι η υποχρέωση ασφάλισης των αυτοκινήτων. 
Όπως γνωρίζουν καλά όσοι από εσάς είναι νομικοί, η βεβαιότητα για την επιβολή μιας μέτριας σε αυστηρότητα ποινής είναι πολύ πιο αποδοτική από την πιθανότητα επιβολής μιας δρακόντειας ποινής που όμως δεν επιβάλλεται ποτέ. Αυτό κάνετε. Αφού αυστηροποιήσατε υπέρμετρα τον ΚΟΚ τώρα σιγά-σιγά τον μαζεύετε, γιατί ανακαλύψατε ότι δεν λειτουργεί έτσι όπως είχατε φανταστεί. Είναι η προχειρότητα σε όλο της το μεγαλείο. Σας καλούμε να την αποσύρετε άμεσα γιατί τα προβλήματα που θα δημιουργήσετε από την πληθώρα ανασφάλιστων αυτοκινήτων, ιδίως από αυτοκίνητα αλλοδαπών με πλαστές πινακίδες τα περισσότερα, θα είναι τόσα πολλά που σύντομα θα χρειαστεί να νομοθετήσετε πάλι. Προφανώς και την καταψηφίζουμε.
Με την επόμενη τροπολογία ρυθμίζονται θέματα μεταφοράς μαθητών των δημοτικών σχολείων για το σχολικό έτος 2014-2015 για τις περιπτώσεις που οι διαγωνισμοί δεν έχουν ολοκληρωθεί. Από αυτό εδώ το Βήμα όταν νομοθετικά είχατε υπαγάγει την αρμοδιότητα στις περιφέρειες σάς είχαμε τονίσει εγκαίρως ότι δεν έχει καμμία απολύτως σημασία ποιος θα έχει την ευθύνη όταν δεν καθορίζετε το νομικό πλαίσιο και τη χρηματοδότηση. Τίποτα από αυτά δεν φαίνεται να σας ενδιαφέρει παρά μόνο να περνάτε διατάξεις κατ’ εξαίρεση, ώστε να αναλαμβάνουν όπως πάντα το μεταφορικό έργο οι «ημέτεροι». Έτσι παρέχετε τη δυνατότητα στις περιφέρειες στις περιπτώσεις που υπάρχουν δρομολόγια που δεν έχουν διατεθεί, να αναλαμβάνουν το μεταφορικό έργο κατ’ εξαίρεση της κείμενης νομοθεσίας και μάλιστα χωρίς καν τη δημοσίευση της προκήρυξης. 
Με ποιον τρόπο θα γίνεται η ανάθεση αυτού του μεταφορικού έργου και ποια ακριβώς είναι η επείγουσα ανάγκη που σας επιβάλλει μια τέτοια μεθόδευση; Η αιτιολογική έκθεση δεν λέει τίποτα για επείγουσα ανάγκη, ούτε προκύπτει κάτι τέτοιο από την τροπολογία. Μήπως να ανατρέξουμε στον τρόπο με τον οποίο χειρίζεστε συνολικά το μεταφορικό έργο, με τη σκανδαλώδη εύνοια που επιφυλάσσετε σε ορισμένους ιδιώτες σε σχέση με άλλους και τον τρόπο με τον οποίο καταργείτε εμμέσως τον ελεύθερο ανταγωνισμό; Υπάρχουν πολλές καταγγελίες στο αρμόδιο Υπουργείο Μεταφορών. Έχουν βγει πορίσματα, ειδικά για τα πάρτι που γίνονται με τα ΚΤΕΛ, αλλά κανείς δεν θίγει το θέμα, απλά για ψηφοθηρικούς λόγους. Θα έρθει η στιγμή που θα προσκομίσουμε συγκεκριμένα στοιχεία –δεν είναι τώρα η ώρα- από συγκεκριμένους θεσμικούς φορείς που γνωρίζουν πάρα πολύ καλά τα των μεταφορών. Καταψηφίζουμε και αυτή την τροπολογία.
Και τώρα ας έρθουμε στην τροπολογία που φέρνετε για μια ακόμη φορά για το «Ερρίκος Ντυνάν», με την οποία δίνετε για μια ακόμη φορά φορολογική και ασφαλιστική ενημερότητα κατ’ εξαίρεση των προβλεπομένων.
Έχει καταντήσει κοροϊδία. Από το καλοκαίρι του 2012 είναι η πέμπτη ή η έκτη φορά που εισάγετε την ίδια τροπολογία, με νέα κάθε φορά εξάμηνη παράταση. Έχουμε πει κατ’ επανάληψη ότι με το να κάνουμε ότι δεν βλέπουμε το πρόβλημα, αυτό δεν θα εξαφανιστεί. Είμαστε υπέρ μίας μόνιμης λύσης για το «Ερρίκος Ντυνάν», μιας λύσης υπέρ της δημόσιας υγείας και  των εργαζομένων σε αυτό. Με τις εξάμηνες παρατάσεις απλά «χορεύουμε» γύρω από το πρόβλημα χωρίς να το ακουμπάμε. 
Θα την καταψηφίσουμε, γιατί είχαμε πει την τελευταία φορά ότι είναι η τελευταία φορά που την ψηφίσαμε τότε. Πλέον, δεν χωράει άλλη αναβολή.
Χθες το βράδυ, κατέθεσε η Κυβέρνηση τροπολογία σχετικά με τον περιβόητο ΕΝΦΙΑ. Ενώ τον φόρο τον υπερψήφισαν και με τα δυο τους χέρια οι Βουλευτές της συγκυβέρνησης, μετά τις έντονες αντιδράσεις του κόσμου έτρεξαν να ζητήσουν αλλαγές οι ίδιοι. Με την τροπολογία αυτή βλέπουμε τις αλλαγές που προτείνατε. Μία αλλαγή είναι η ελάχιστη μείωση -σε επίπεδο εμπαιγμού- για τα κενά και μη ηλεκτροδοτούμενα ακίνητα. Επίσης, εξαιρούνται από την καταβολή του ΕΝΦΙΑ οι ιδιοκτήτες ακινήτων σε κάποιες συγκεκριμένες περιοχές, όπως οι περιοχές που υπέστησαν ζημίες από τον πρόσφατο σεισμό στην Κεφαλλονιά. Αυτό μας έλειπε!
Εμείς, ως Χρυσή Αυγή, έχουμε εκφράσει συγκεκριμένη θέση από την πρώτη μέρα αυτού του σήριαλ με τον ΕΝΦΙΑ. Πρόκειται για έναν απαράδεκτο και άδικο φόρο, που στην ουσία επιδιώκει την κατάσχεση της ακίνητης περιουσίας των αδυνάμων, των πολλών. Η επένδυση στη γη, στον τόπο σου, με ένα ακίνητο για να στεγάσεις την οικογένειά σου επί της ουσίας ποινικοποιείται. Για εμάς δεν έχει διαφορά αν σου επιτάξουν το σπίτι φιλελεύθεροι, κομμουνιστές, αν είναι Κολωνάκι ή στη Δραπετσώνα. Δεν έχει καμμία σχέση μ’ εμάς. Ο ΕΝΦΙΑ ως φόρος είναι απαράδεκτος και τροπολογίες σαν αυτή που φέρατε δεν αλλάζουν την ουσία. Η ελάχιστη μείωση στα μη ηλεκτροδοτούμενα ακίνητα είναι απλώς μία ασπιρίνη.
Καλούμε την Κυβέρνηση να καταργήσει τον νόμο και να ξεκινήσει διαδικασίες ώστε να καταρτίσει, σε συνεννόηση με τους αρμόδιους φορείς, έναν δίκαιο και αναλογικό φόρο επί της ακίνητης περιουσίας.
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε συνάδελφε.
Ο κ. Γεώργιος Κυρίτσης, ειδικός αγορητής από τη Δημοκρατική Αριστερά, έχει τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Ευχαριστώ, κυρία Πρόεδρε.
Λυπάμαι που λείπει ο Υπουργός, γιατί ήθελα να του δώσω συγχαρητήρια για τη διατριβή του πάνω στον κοινωνικό δαρβινισμό. Εάν εφαρμοστεί αυτό το νομοσχέδιο, θα δικαιώσουμε τον Δαρβίνο, ο οποίος λέει ότι επιβιώνει το ισχυρότερο είδος. Ας τα πάρουμε, λοιπόν, τα πράγματα με τη σειρά.
Η σύσταση της Εταιρείας Συστημάτων Αμοιβών Νοσοκομείων προβλέπεται από το σημερινό νομοσχέδιο. Είναι μία πράξη της Κυβέρνησης με ξεκάθαρη στόχευση: την περαιτέρω ιδιωτικοποίηση του τομέα υγείας. Επ’ αυτού δεν χωράει καμμία αμφισβήτηση, γιατί αυτό σκοπεύετε, αυτό επιδιώκετε, δηλαδή την ιδιωτικοποίηση της υγείας.
Όμως, πριν αρχίσω να μιλάω για το νομοσχέδιο οφείλω να αναφερθώ στις νέες οδηγίες του ΕΟΠΥΥ για τη διενέργεια διαγνωστικών εξετάσεων, οι οποίες ξεπερνούν κάθε λογική ή μάλλον -κάνω λάθος- είναι πιστές σε μία πολύ γνωστή και συγκεκριμένη λογική: στη λογική των οριζόντιων περικοπών. 
Η πολιτική της Κυβέρνησης σε μισθούς, συντάξεις βρίσκεται σε πλήρη αντιστοίχιση με την πολιτική της στον χώρο της υγείας και μάλιστα στον ευαίσθητο τομέα της πρόληψης. Ακολουθείτε διαφορετικές λογικές. Η πρόληψη είναι αυτή που δεν κοστίζει στο κράτος. Έπρεπε ο Υπουργός την πρόληψη να την κάνει υποχρεωτική -κάθε χρόνο να πηγαίνουν, ας πούμε, να κάνουν εξετάσεις- γιατί όταν διαγνωστεί μία ασθένεια, από εκεί και πέρα, αρχίζουν τα πολλά λεφτά.
Θα ρωτήσει, βεβαίως, ο κύριος Υπουργός: «Δεν πρέπει να υπάρξει εξορθολογισμός στις διαγνωστικές εξετάσεις»; Θα του απαντήσω: «Βεβαίως, ναι». Θα πρέπει να βρούμε, λοιπόν, έναν τρόπο για να σταματήσουν οι περιττές σπατάλες στον χώρο της υγείας.
Λέει: «Ναι, η απάντησή μου είναι θετική.» 	Όμως, τι θεωρείτε περιττό; Το τεστ ΠΑΠ ανά έτος είναι περιττό; Η μαστογραφία; Οι εξετάσεις για τον καρκίνο του προστάτη είναι περιττές; 
Με τις νέες ρυθμίσεις εσείς καταργείτε επί της ουσίας την πρόληψη. Οι προληπτικές εξετάσεις θεωρούνται πολυτέλεια μόνο για λίγους -γι’ αυτό μίλησα πριν για το Δαρβίνο- και μάλιστα, όταν η πρόοδος στην Ιατρική επιτρέπει όλο και περισσότερο την έγκαιρη διάγνωση. Και αυτό το αποκαλούμε εμείς εξοικονόμηση ή περιορισμό της σπατάλης; 
Προσωπικά το θεωρώ αδιανόητο. Και σας καλώ, εάν και δεν είναι εδώ ο κύριος Υπουργός, να ανατρέψετε αυτήν την απαράδεκτη απόφαση και να δείτε με ρεαλισμό και σοβαρότητα το ζήτημα της πρόληψης. Δείτε τι γίνεται στη Σουηδία και σε άλλα κράτη. Είναι υποχρεωτικές οι προληπτικές εξετάσεις. 
Εμείς θα πάμε στη λογική που άκουσα από τον κύριο Υπουργό, ότι η Αμερικανική Εταιρεία Ογκολόγων έχει πια τη δυνατότητα να διαβλέπει για πέντε χρόνια μπροστά; Εκτός εάν θέλετε να αφήσουμε την πρόληψη στο «Θεό των Ελλήνων», όπως είπε και ο Αντιπρόεδρος, ότι προστατεύει ο «Θεός των Ελλήνων» τη χώρα και θα αφήνει μόνο να κυβερνάει ο Σαμαράς και ο Βενιζέλος. Αλλιώς, όποιος άλλος έρθει να κυβερνήσει, η χώρα θα καταστραφεί! Εάν περάσουμε σε μεταφυσικά επίπεδα, κακώς συζητάμε σήμερα για Ιατρική. 
Κυρίες και κύριοι συνάδελφοι, τα τελευταία χρόνια πράγματι επιχειρήθηκε μια τεράστια προσαρμογή των οικονομικών στο χώρο της υγείας. Όμως, καμμία ρύθμιση δεν έγινε προς όφελος των ασθενών και των νοσοκομείων. Οι πολίτες πληρώνουν ακριβά τις ασφαλιστικές τους εισφορές, δεινοπαθούν στις ουρές, πληρώνουν ολοένα και μεγαλύτερη συμμετοχή στην ασφαλιστική τους κάλυψη. 
Την ίδια ώρα τα δημόσια νοσοκομεία αντιμετωπίζουν προβλήματα επιβίωσης, υποστελέχωση, ανεπάρκεια υποδομών, μειωμένους προϋπολογισμούς, έλλειψη φαρμάκων και υλικών. Επιτέλους, κάποια στιγμή θα πρέπει να αλλάξουμε τη λογική με την οποία βλέπουμε τον τομέα της υγείας. Δεν θα πρέπει να υπάρξουν παρεμβάσεις που θα οδηγήσουν σε ποιοτική αναβάθμιση των υπηρεσιών προς τους πολίτες;
Σε αυτό το ζοφερό κλίμα που περιέγραψα πριν, συζητούμε σήμερα το νομοσχέδιο που προβλέπει τη σύσταση της «ΕΣΑΝ Α.Ε.». Μέτοχοι της ΕΣΑΝ είναι ο εκάστοτε Υπουργός Υγείας, ο ΕΟΠΥΥ, τα ασφαλιστικά ταμεία, νοσοκομεία του δημοσίου, αλλά και ιδιωτικές κλινικές. Όλοι οι προαναφερθέντες θα διαμορφώνουν το νέο καθολικό σύστημα κατανομής αμοιβών και ιδιωτικών πόρων, στη βάση των ειδικών χαρακτηριστικών των υπηρεσιών εισαγωγής, διάγνωσης και θεραπείας ασθενών που παρέχουν. 
Ήδη από τις συνεδριάσεις της αρμόδιας επιτροπής δήλωσα την αντίθεσή μας στο νομοσχέδιο. Η σύσταση και λειτουργία της ΕΣΑΝ οδηγεί με μαθηματική ακρίβεια στην περαιτέρω ιδιωτικοποίηση των υπηρεσιών υγείας και στη μεταφορά πόρων από τον κρατικό προϋπολογισμό στα ιδιωτικά νοσοκομεία. 
Κυρία Υφυπουργέ, κατά την επεξεργασία του νομοσχεδίου, θέσατε όριο στο ανώτατο ποσοστό, το οποίο θα διαθέτει κάθε μέτοχος στην εταιρεία. Θωρήσατε ότι έτσι διασφαλίζεται ο κρατικός έλεγχος της ΕΣΑΝ. Όμως, το πρόβλημα δεν είναι αυτό. Είναι ότι τα ιδιωτικά νοσοκομεία θα είναι ισότιμα με τα κρατικά, με τον ΕΟΠΥΥ, με τον Υπουργό Υγείας. Αυτή είναι μια επιλογή που βρίσκεται σε πλήρη αντιστοιχία με τη «νεοφιλελεύθερη» πολιτική και νοοτροπία της Κυβέρνησης. 
Η ΕΣΑΝ υπονομεύει τη λειτουργία της δημόσιας υγείας, όταν θα έπρεπε να την ενισχύσουμε και ενισχύει τον ιδιωτικό τομέα, στον οποίο μεταφέρει ισότιμα και χωρίς εχέγγυα κονδύλια από τον κρατικό προϋπολογισμό και τα ασφαλιστικά μας ταμεία. Αυτό θα οδηγήσει στον ανταγωνισμό δημόσιων και ιδιωτικών νοσοκομείων, με ό,τι συνεπάγεται αυτό για τον τρόπο λειτουργίας και βέβαια για τους ασθενείς. 
Την ίδια ώρα η πολιτεία στερεί από τον εαυτό της τα εργαλεία για να θέσει προτεραιότητες στον τομέα υγείας. 
Πάμε τώρα στο νομοσχέδιο που προσδιορίζει το DRG με βάση το γερμανικό σύστημα.
Εδώ θέλω να κάνω μία παρατήρηση: Το Υπουργείο έχει στα χέρια του έκθεση επιτροπής, η οποία είχε εισηγηθεί την υιοθέτηση του αυστραλιανού συστήματος. Θα ήθελα να ξέρω, λοιπόν, για ποιους λόγους η Κυβέρνηση προτίμησε το γερμανικό και όχι το αυστραλιανό σύστημα.
Προσωπικά φοβάμαι ότι το σύστημα θα μετατραπεί σε εργαλείο περικοπών, η δημόσια υγεία θα μπει για άλλη μια φορά στον αυτόματο πιλότο, ο υπολογισμός και ο χειρισμός των ιατρικών περιστατικών θα γίνεται με γνώμονα το κόστος και θα παραγνωρίζονται οι πραγματικές ανάγκες των ασθενών. 
Για παράδειγμα, για κάθε περιστατικό θα αναλογεί συγκεκριμένος προϋπολογισμός. Εάν ξεπεραστεί το κόστος, θα επιβαρύνεται ο ασθενής. Ιδού ο Δαρβίνος! 
Επιπλέον, η εξίσωση του τρόπου καταβολής των αμοιβών στα ιδιωτικά και δημόσια νοσοκομεία θα έχει ως αποτέλεσμα να επικρατήσουν στη δημόσια υγεία επιχειρηματικά ή λογιστικά κριτήρια, με ό,τι αυτό συνεπάγεται. 
Τώρα, όμως, θα ήθελα να αναφερθώ και σε μια θετική ρύθμιση -για να μη λέτε ότι τα βλέπουμε όλα μαύρα- του νομοσχεδίου που αφορά την Εθνική Σχολή Δημόσιας Υγείας. Ως χώρα έχουμε ασθενική παράδοση στη δημόσια υγεία την οποία θα πρέπει να ενισχύσουμε. Η ρύθμιση του νομοσχεδίου βρίσκεται, βέβαια, προς τη σωστή κατεύθυνση, καθώς ανοίγει το δρόμο για να λυθούν εμπόδια που προκύπτουν από την εφαρμογή του αντίστοιχου νόμου του 1994. Ελπίζω η ρύθμιση να μη μείνει στα χαρτιά για άλλη μια φορά, αλλά να εφαρμοστεί. 
Επίσης, θα ήθελα να αναφερθώ και στην τροπολογία του ΣΥΡΙΖΑ με γενικό αριθμό 1770 και ειδικό 141 για τα κέντρα πρόληψης. Ως Δημοκρατική Αριστερά έχουμε και εμείς καταθέσει τρεις φορές σχετική τροπολογία με στόχο να μη γίνουν αναδρομικές κρατήσεις στο προσωπικό των κέντρων πρόληψης, σε αυτούς που θα υπαχθούν στο ενιαίο μισθολόγιο. Όμως, παρά τις δεσμεύσεις του Υπουργείου, το θέμα εξακολουθεί να βρίσκεται σε εκκρεμότητα και θα πρέπει να ρυθμιστεί άμεσα. Θα πρέπει, λοιπόν, κυρία Υφυπουργέ, να την κάνετε δεκτή αυτήν την τροπολογία. 
Κλείνοντας, κυρίες και κύριοι συνάδελφοι, η Δημοκρατική Αριστερά καταψηφίζει το συγκεκριμένο νομοσχέδιο. Είναι αδιανόητο να συναινέσουμε στην πλήρη ιδιωτικοποίηση της υγείας. Το νομοσχέδιο βάζει άλλο ένα λιθαράκι στην κατεδάφιση του κοινωνικού κράτους, το οποίο οφείλουμε όλοι να προστατεύσουμε.
Θέλω τώρα να αναφερθώ και σε κάποιες τροπολογίες. Με αυτές τις τροπολογίες μας έχετε τρελάνει. Εδώ υπάρχουν εντελώς άσχετες τροπολογίες, τις οποίες ούτε καν τις καταλαβαίνουμε! 
Όσον αφορά την τροπολογία για τη μεταφορά μαθητών δημοσίων σχολείων, λέμε «ναι». Ωστόσο, θα έπρεπε το ζήτημα να είχε ήδη ρυθμιστεί. Την προηγούμενη βδομάδα μιλούσαμε εδώ για την παιδεία. Γιατί δεν μπήκε τότε το θέμα της μεταφοράς και μπαίνει μετά, σε ένα άλλο νομοσχέδιο για την υγεία; Αυτές είναι οι προχειρότητες που λέμε. 
Όσον αφορά στα ανασφάλιστα οχήματα, είναι ένα γενικό μπουρδούκλωμα. Αυτό θέλει ένα ξεκαθάρισμα, «μπαίνεις σε αυτό αν πληρώσεις, ξαναπαίρνω πίσω, ποιο παίρνω» κ.λπ.. Δεν έχουμε αντίρρηση, βέβαια, για τα ανασφάλιστα, γιατί και εμάς μας έχουν χτυπήσει δυο, τρεις φορές και έχουν εξαφανιστεί γιατί δεν ήταν ασφαλισμένα τα οχήματά τους. Όμως, πρέπει να δούμε λίγο τι κάνουν και οι ασφαλιστικές εταιρείες με τα ασφάλιστρά τους και όλα αυτά. 
Για το «Ερρίκος Ντυνάν» δεν θέλω καν να αναφέρω κάτι, γιατί έχω βαρεθεί.  Αυτό έρχεται, μπαίνει, βγαίνει. Είναι απίστευτη ιστορία. Σε πιάνει νευρικό γέλιο. Πόσες φορές έχει έρθει αυτό; Μιλάμε για το «Ντυνάν», ξαναμιλάμε για το «Ντυνάν». Ας δοθεί μια ουσιαστική λύση στα προβλήματα αυτού του νοσοκομείου! 
Τώρα, όσον αφορά τις βουλευτικές τροπολογίες: 
Στην τροπολογία του ΣΥΡΙΖΑ είπαμε «ναι».
Όσον αφορά την τροπολογία με γενικό αριθμό 1790 και ειδικό 142 για τη χορήγηση της συναφούς χειρουργικής, αγγειοχειρουργικής αν έχουν προϋπηρεσία άνω των επτά ετών, όλες αυτές είναι γενικώς και αορίστως, άσχετες με το νομοσχέδιο. 
Έχουμε εδώ τροπολογία για τα Ελληνικά Αμυντικά Συστήματα. Αν μπορούμε πραγματικά να πάρουμε τα Συστήματα και να τα φέρουμε στην υγεία, να καθίσουμε να κουβεντιάσουμε.
Την τροπολογία για τα Ελληνικά Αμυντικά Συστήματα μέσα σε ένα νομοσχέδιο για την υγεία –ένας χώρος που βράζει αυτήν τη στιγμή- δεν μπορώ να κατανοήσω γιατί την έχουν φέρει.
Προλαβαίνω να πω και δύο κουβέντες για τον ΕΝΦΙΑ. Θεωρώ το φόρο αυτό εντελώς άδικο. Είναι ένας φόρος που θα καταπέσει στα δικαστήρια γιατί φορολογεί την κατοχή, δεν φορολογεί το εισόδημα.
Κυρία Υφυπουργέ, να σας φέρω ένα παράδειγμα: Θα τολμούσατε εσείς, εάν έχετε 1 εκατομμύριο στην τράπεζα να έρθει το κράτος να φορολογήσει το κεφάλαιο; Φορολογεί την απόδοση του κεφαλαίου. Και καλά κάνει. Έρχεται, όμως, και φορολογεί την κατοχή ενός σπιτιού που δεν σου αποδίδει τίποτα. Φορολογεί το κεφάλαιο. Αυτό είναι εξωπραγματικό! Γι’ αυτό λέμε ότι φέρατε τροπολογίες οι οποίες δεν λένε τίποτα απολύτως, δεν αλλάζουν το νόημα. Και δεν το αλλάζουν γιατί η λογική ήταν πάντα: «Θέλω τρία διακόσια. Βουρ στον πατσά και ό,τι αρπάξουμε, απ’ όπου τα πάρουμε!» Δεν μπορεί να είναι λογική αυτή φορολογικού συστήματος. Βεβαίως, η συνάδελφος η κ. Ξηροτύρη, που είναι ειδική σε αυτό, θα σας τα αναλύσει.
Για εμάς αυτό το νομοσχέδιο για τον ΕΝΦΙΑ πρέπει να πάει πίσω. Πρέπει να σταματήσει εδώ. Να καθίσουν πολλοί σοβαροί άνθρωποι –το είπα και την προηγούμενη φορά- και να δούμε τι φορολογείται από αυτό, τι είναι περιουσία, τι είναι ανάγκη. 
Τώρα το «Έχεις 80 και μετά 150, αλλά έχεις ένα αυτοκίνητο και μετά ο θείος σου, σού άφησε και ένα χωράφι επάνω στον Προφήτη Ηλία, άρα δεν δικαιούσαι» δεν είναι σοβαρά πράγματα για σοβαρό κράτος. 
Πάρτε το πίσω αυτό το νομοσχέδιο. Θεωρώ ότι θα υπάρχει κοινωνική έκρηξη. Δεν μπορείτε να φανταστείτε τι σημαίνει για κάποιον που δεν μπορεί να πληρώσει τίποτα, να του έρχεται και ένα τέτοιο χαρτί στο κεφάλι. 
Σας είπα τι πιστεύουμε για το νομοσχέδιο για την υγεία. Θα το καταψηφίσουμε. Όλα τα άλλα -και για τον ΕΝΦΙΑ- θα σας τα εξηγήσει καλύτερα η κ. Ξηροτύρη.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κυρίτση.
Τον λόγο έχει ο κ. Γεώργιος Λαμπρούλης ειδικός αγορητής του Κομμουνιστικού Κόμματος Ελλάδας.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κυρία Πρόεδρε.
Εκ των προτέρων να ζητήσουμε και την ανοχή στο χρόνο, γιατί πρέπει να πούμε και δύο λόγια και για τις τροπολογίες, τουλάχιστον για όσες αφορούν το Υπουργείο Υγείας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, υπάρχουν πολλοί εγγεγραμμένοι. Η ημέρα είναι πιεσμένη.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατανοώ και τους συναδέλφους. Θα προσπαθήσω να είμαι εντός χρόνου, αλλά εάν χρειαστεί, ζητώ την ανοχή σας εκ των προτέρων.
Κυρίες και κύριοι συνάδελφοι, κατά τη γνώμη μας το κύριο περιεχόμενο του νομοσχεδίου που φέρνει προς ψήφιση η Κυβέρνηση, είναι η δημιουργία ενός ενιαίου συστήματος αμοιβών των δημόσιων νοσοκομείων και των ιδιωτικών κλινικών. Βασικό σημείο της ρύθμισης που προωθείται, είναι να διαμορφώσει το κόστος των υπηρεσιών υγείας, στη βάση του οποίου θα αγοράζουν τις υπηρεσίες από τα δημόσια νοσοκομεία και τις ιδιωτικές κλινικές ο ΕΟΠΥΥ, τα ασφαλιστικά ταμεία και οι ιδιώτες. Γι’ αυτόν το σκοπό προβλέπει την ίδρυση της «ΕΣΑΝ Α.Ε.» με το γνωστό μετοχικό κεφάλαιο που αναγράφεται στο κείμενο του νομοσχεδίου: Δημόσια νοσοκομεία, ασφαλιστικά ταμεία και το Υπουργείο Υγείας ως μετόχους. 
Εμείς, ανεξάρτητα από τη νομική μορφή της εταιρείας -γιατί και στην επιτροπή ακούστηκαν διάφορες απόψεις, εάν θα πρέπει να είναι Α.Ε. ή εάν θα είναι νομικό πρόσωπο δημοσίου δικαίου ή οτιδήποτε άλλο- θέτουμε το ζήτημα -εκεί θα πρέπει να υπάρχει προβληματισμός και εκεί εστιάζεται η επιχειρηματολογία μας- στο περιεχόμενο της λειτουργίας αυτής καθαυτής της ανώνυμης εταιρείας, που θα έχει να κάνει με την επεξεργασία, τη μελέτη και την παρακολούθηση του εργαλείου τιμολόγησης των νοσηλευτικών υπηρεσιών, των κλειστών ενοποιημένων νοσηλίων στο πλαίσιο του συστήματος DGR κ.λπ..
Κατά τη γνώμη μας πρόκειται για ακόμη ένα μέτρο -και εργαλείο παράλληλα- που υπηρετεί μία συγκεκριμένη κατεύθυνση: Την παραπέρα εφαρμογή των αντιδραστικών αναδιαρθρώσεων στην υγεία. Και αποτελεί, βεβαίως, αναγκαίο βήμα για την προσαρμογή του συστήματος υγείας στις γενικότερες καπιταλιστικές αναδιαρθρώσεις στο χώρο αυτόν. Μάλιστα, για το ίδιο το σύστημα αποτελεί μεν εκσυγχρονισμό, αλλά ήδη έχει καθυστερήσει η υλοποίηση αυτού του βήματος.
Οι αναδιαρθρώσεις, εξάλλου, αποτελούν μέρος της στρατηγικής της Ευρωπαϊκής Ένωσης και του κεφαλαίου για την επίτευξη της ανταγωνιστικότητας της καπιταλιστικής οικονομίας. 
Ανάλογα, βέβαια, μέτρα –και είναι γνωστό αυτό- με αυτά που προωθούνται στο συγκεκριμένο νομοσχέδιο έχουν εφαρμοστεί εδώ και χρόνια και σε άλλες χώρες της Ευρωπαϊκής Ένωσης, όπως στη Γερμανία, την Αυστρία κ.λπ., αλλά και τις ΗΠΑ και την Αυστραλία.
Συνεπώς, δεν είναι, ενδεχομένως, μνημονιακή υποχρέωση της χώρας, αλλά αναγκαία προσαρμογή, αναγκαίο βήμα για το ίδιο το σύστημα, την ίδια την καπιταλιστική ανάπτυξη.
Εξάλλου, έχουν ήδη παρθεί μία σειρά μέτρων στην κατεύθυνση προσαρμογής του κρατικού συστήματος υγείας στους κανόνες της αγοράς, με την εφαρμογή των κλειστών ενοποιημένων νοσηλίων, την ολοήμερη λειτουργία των νοσοκομείων, τη δημιουργία του ESY.Net και άλλα. 
Έτσι σήμερα επιχειρείται ένα παραπάνω βήμα, μία επιπλέον θεσμική παρέμβαση στο σύστημα υγείας, προκειμένου να προωθηθεί η περαιτέρω στρατηγική προσαρμογή της λειτουργίας των δημόσιων μονάδων υγείας ως επιχειρήσεις υγείας, δημόσιες και ιδιωτικές, ανταγωνιστικές μεταξύ τους, στο πλαίσιο ενιαίων κανόνων που θεσπίζει το επιτελικό κράτος, από τις οποίες, βεβαίως, οι εργαζόμενοι θα αγοράζουν ανάλογα με την οικονομική τους δυνατότητα. 
Ο κύριος στόχος που υπηρετείται είναι τα δημόσια νοσοκομεία να γίνουν οικονομικά αυτοδύναμα και αυτοχρηματοδοτούμενα -αυτός, εξάλλου, είναι και ο στόχος της στρατηγικής ως το 2020- να λειτουργούν με βάση την ανάπτυξη και την ενίσχυση της επιχειρηματικής τους λειτουργίας. Από αυτήν την επιχειρηματική λειτουργία και μέσω του ανταγωνισμού θα εξασφαλίζουν τους ανάλογους οικονομικούς πόρους μέσω των συμβάσεων με τον ΕΟΠΥΥ και με τα άλλα ασφαλιστικά ταμεία. 
Παράλληλα, από το πόσο ανταγωνιστικά θα είναι, θα εξαρτάται ή όχι η συνέχιση της λειτουργίας τους, η ανάπτυξη ή το κλείσιμο κλινικών και ιατρικών τμημάτων κ.λπ..
Έτσι, το ίδιο το καπιταλιστικό κράτος, αφού αποτινάζει από πάνω του την υποχρέωση και ευθύνη που έχει για τη λειτουργία και την ανάπτυξη των νοσοκομείων, αυτά μπαίνουν στην αγορά για εύρεση πελατών προκειμένου να επιβιώσουν. Όποια νοσοκομεία δεν φέρουν αρκετά έσοδα, απλά δεν θα πληρώνουν, για παράδειγμα, τους εργαζόμενους, θα κλείνουν ή θα συγχωνεύουν τμήματα ή και ολόκληρες νοσοκομειακές μονάδες.
Έτσι, άλλωστε, λειτουργούν –δεν είναι κρυφό αυτό, είναι γνωστό τοις πάσι- όλες οι καπιταλιστικές επιχειρήσεις. Στον καπιταλισμό όλες οι επιχειρήσεις έτσι λειτουργούν. 
Και παραδείγματα τέτοιων αρνητικών εξελίξεων σε ό,τι αφορά στο χώρο της υγείας με νοσοκομεία που λειτουργούν με όρους αποδοτικότητας ως αυτόνομες οικονομικά μονάδες, έχουμε από άλλες χώρες της Ευρωπαϊκής Ένωσης, που εκεί δεν είχαν, για παράδειγμα, μνημόνιο. Διότι πολλές φορές ακούγεται και αυτή η επιχειρηματολογία, ότι είναι μνημονιακή δέσμευση. Δεν λέω για το συγκεκριμένο, αλλά γενικά. 
Στη Γαλλία δεν εφαρμόστηκε αυτή η πολιτική στο χώρο της υγείας, με αποτέλεσμα να κλείνουν μαιευτικές κλινικές, οι οποίες πραγματοποιούν λιγότερους από τριακόσιους τοκετούς ετησίως; Και οι χειρουργικές κλινικές της ίδιας χώρα οφείλουν, σύμφωνα με τις ρυθμίσεις Σαρκοζί του 2007 κι εντεύθεν, να μην πέφτουν κάτω από τις χίλιες πεντακόσιες χειρουργικές επεμβάσεις τον χρόνο. Ειδάλλως, κοστίζουν, δεν μπορούν να λειτουργήσουν και τις κλείνουν. 
Έτσι, λοιπόν, στη βάση αυτής της κατεύθυνσης και μέσω του νομοσχεδίου, επιδιώκεται τα σημερινά νοσήλια να προσαρμοστούν στο πραγματικό κόστος λειτουργίας του νοσοκομείου, στα οποία να συμπεριλαμβάνεται και η μισθοδοσία το προσωπικού. Διότι στα νοσοκομεία, αυτήν τη στιγμή, δεν συνυπολογίζεται στα νοσήλια το κόστος εργασίας, ενώ στον ιδιωτικό τομέα είναι ενσωματωμένο.
Ήδη, λοιπόν, έχουν γίνει βήματα στην κατεύθυνση αυτή με την εφαρμογή των ΚΕΝ, από το 2012, σε δημόσιο και ιδιωτικό τομέα. 
Σήμερα, λοιπόν, έρχεται η Κυβέρνηση και λέει, όπως αναφέρεται και στην εισηγητική έκθεση του νόμου, ότι ο τρόπος αποζημίωσης των νοσοκομείων δεν επαρκεί, γιατί στα ΚΕΝ δεν υπολογίζεται η αμοιβή ανά υπηρεσία, αλλά το μέσο κόστος των συγκεκριμένων ομοειδών κατηγοριών σε εθνικό επίπεδο. 
Επίσης, δεν θεωρείται επαρκής η διαφοροποίηση των ιδιαίτερα υψηλού κόστους υπηρεσιών από τις οικονομικότερες.
Παράλληλα, τα νέα μέτρα που αφορούν τη χρηματοδότηση των νοσοκομείων, παίρνουν σαν δεδομένο την απαλλαγή του κράτους από την όποια υποχρέωση είχε στη χρηματοδότηση των δημόσιων νοσοκομείων. Εξάλλου, τα τελευταία χρόνια έχει περιοριστεί το κράτος στην κάλυψη των ελλειμμάτων των νοσοκομείων, που προέρχονταν, βεβαίως, από την ήδη ανεπαρκή, ελλιπέστατη κρατική χρηματοδότηση, υποχρηματοδότηση.
Συνεπώς, εμείς λέμε ότι το μόνο σίγουρο είναι πως και από την εξέλιξη αυτή και από το συγκεκριμένο νομοσχέδιο οι εργαζόμενοι και τα φτωχά λαϊκά στρώματα δεν πρόκειται να έχουν κανένα όφελος, γιατί; Δείτε το. Οι «δωρεάν» -αυτές που καλύπτουν στους ασφαλισμένους μέσω της ασφάλειάς τους- παροχές από τον ΕΟΠΥΥ μειώνονται διαρκώς τα τελευταία χρόνια. Μέσω του Κανονισμού Παροχών έχουν γίνει ήδη άγριες περικοπές στους ασφαλισμένους. Δεν χρειάζεται να τα αριθμήσουμε. Ενδεικτικά αναφέρω το επίδομα τοκετού, αυτά που είδαν πρόσφατα το φως της δημοσιότητας και άλλες περικοπές που έγιναν το προηγούμενο διάστημα με το τεστ ΠΑΠ, με τις εξετάσεις για το θυρεοειδή, για τον προστάτη κ.λπ..
Οι παροχές, επίσης, συνδέονται με την οικονομική κατάσταση του ΕΟΠΥΥ, η οποία, λόγω της μείωσης των ασφαλιστικών εισφορών και της κρατικής υποχρηματοδότησης, επιδεινώνεται διαρκώς. Έτσι, στη βάση του να είναι βιώσιμος και ο ΕΟΠΥΥ και τα νοσοκομεία, αυτό θα έχει σαν αποτέλεσμα να υπάρχει διαρκής πίεση και τάση για μείωση των εξετάσεων που καλύπτονται από τον ΕΟΠΥΥ, όπως επίσης και για να αυξάνονται και οι εξετάσεις που θα επιβαρύνουν τα νοσοκομεία, τους ασθενείς. Θα ενισχυθεί ακόμα περισσότερο η συμμετοχή των ασφαλισμένων στο κόστος νοσηλείας όχι μόνο για τους παραπάνω λόγους, αλλά και στις περιπτώσεις που γίνεται υπέρβαση των καθορισμένων πλαφόν. Σε αυτήν την κατεύθυνση, βεβαίως, θα συμβάλουν και τα ιατρικά πρωτόκολλα.
Στο πλαίσιο δε του ανταγωνισμού είναι βέβαιο ότι θα συμπιεστούν ακόμα περισσότερο οι μισθοί των εργαζομένων και στον ιδιωτικό και στο δημόσιο τομέα. Θα επιχειρηθεί νέα αφαίρεση εργασιακών δικαιωμάτων, προκειμένου να μειωθεί το κόστος και να είναι ανταγωνιστικά τα δημόσια νοσοκομεία και οι ιδιωτικές κλινικές, αλλά και μεταξύ τους τα κατ’ όνομα δημόσια νοσοκομεία θα έχουν την ίδια μοίρα, θα ανταγωνίζονται το ένα το άλλο. Στόχος η κρατική ευθύνη να περιορίζεται όλο και περισσότερο στο ελάχιστο πακέτο παροχών και σε αυτή την κατεύθυνση σαν εργαλείο θα αξιοποιηθεί η λεγόμενη «αξιολόγηση» των νοσοκομειακών μονάδων και του προσωπικού που ήδη προωθείται και στα νοσοκομεία από την Κυβέρνηση.
Με βάση το νομοσχέδιο, στη βάση δηλαδή της διαμόρφωσης, όπως διατείνεται και επιχειρηματολογεί η Κυβέρνηση, του κόστους μέσω της δημιουργίας αυτής της ανώνυμης εταιρείας, ότι θα πρέπει να καταγραφεί αυτό το κόστος, θα μου επιτρέψετε να πω το εξής, διότι αυτό εκφράστηκε στην επιτροπή. Δηλαδή, θα πρέπει να γίνει αυτή η Α.Ε.; Εμείς είμαστε ξεκάθαροι για το πού πάει το πράγμα. Θα μπορούσε να γίνει μία υπηρεσία στο Υπουργείο -επιστήμονες έχουμε, επιστημονικό δυναμικό υπάρχει- και να καθίσει να βγάλει το κοστολόγιο, αν είναι μόνο στη λογική του να ξέρουμε το κόστος. Δεν είναι αυτό, όμως!
Έτσι, λοιπόν, η Κυβέρνηση κρύβει ότι με το ένα χέρι κόβει παροχές υγείας προς τη λαϊκή οικογένεια, τους εργαζόμενους και τους συνταξιούχους και με το άλλο χέρι δίνει απλόχερα επιδοτήσεις, φοροαπαλλαγές και φοροελαφρύνσεις σε τραπεζίτες, βιομήχανους και εφοπλιστές. Έτσι, τις περικοπές των δημόσιων δαπανών για την υγεία τις βαπτίζει «εξορθολογισμό», «νοικοκύρεμα» και ισχυρίζεται ότι θα γλιτώσει το φορολογούμενο πολίτη από περιττές και αλόγιστες δαπάνες.
Τα ίδια προπαγανδιστικά επιχειρήματα χρησιμοποιήθηκαν απ’ όλες τις κυβερνήσεις, τουλάχιστον την τελευταία δεκαετία. Στόχος είναι η ενοχοποίηση ακόμη και αυτών των ανεπαρκών κρατικών παροχών που πρέπει να περικοπούν, διότι το κράτος πρέπει να εξασφαλίσει τα παντός είδους κίνητρα προς τους επιχειρηματικούς ομίλους.
Αποτέλεσμα αυτού του «νοικοκυρέματος» είναι να αυξάνονται ραγδαία οι ιδιωτικές δαπάνες υγείας, οι πληρωμές για φάρμακα, θεραπείες, εξετάσεις κ.λπ.. Ό,τι δεν καλύπτουν οι κατ’ όνομα δημόσιες δαπάνες υγείας, ό,τι δηλαδή γλιτώνει ο φορολογούμενος, σύμφωνα με την κυβερνητική προπαγάνδα, το πληρώνει πολλαπλάσια ως ασθενής, άμεσα, από την τσέπη του, όταν και όπως μπορεί.
Γι’ αυτό, λοιπόν, έχουν αυξηθεί οι ασθενείς που αναγκάζονται να μην πηγαίνουν στο γιατρό, αφού δεν έχουν να πληρώσουν, που επιλέγουν να αγοράζουν φάρμακα χωρίς συνταγή ή και να υποθεραπεύονται. Επίσης, σημαντικό και με τραγικές συνέπειες είναι το ζήτημα της αύξησης των καταστροφικών δαπανών για την υγεία, που σημαίνει τι; Ξεπουλά ο άλλος τα πάντα, προκειμένου να έχει τις απαιτούμενες υπηρεσίες υγείας, για να σώσει τη ζωή του πολλές φορές. Αυτά, λοιπόν, τα λέμε σύμφωνα και με τα στοιχεία τα οποία είδαν το φως της δημοσιότητας στα τέλη του χρόνου.
Δείτε, για παράδειγμα, τι έγινε στο φάρμακο –και όχι μόνο, ενδεικτικά το αναφέρουμε- δηλαδή το πώς υπήρχε μεσοσταθμική αύξηση του φαρμάκου μέσα σε μία τριετία. Στην ουσία αυξήθηκε η συμμετοχή των ασθενών, δηλαδή η άμεση καταβολή. Αυξήθηκε στο 29% ή όχι; Μάλιστα, συνεχίζει να υπάρχει ραγδαία αύξηση. Στο τέλος του 2014 θα ξεπεράσει το 30% και με υπολογισμούς θα φθάσει το 33% και το 34%. 
Επιβεβαιώνεται, λοιπόν, από τις ίδιες τις εξελίξεις ότι για να έχει αποτελέσματα η λαϊκή πάλη, να βάζει εμπόδια στην εφαρμογή των αντιλαϊκών μέτρων στην υγεία και να αποσπά και ορισμένες κατακτήσεις, πρέπει να συνδέει τον αγώνα με την προοπτική ανατροπής του καπιταλιστικού τρόπου οργάνωσης της παραγωγής και όλης της κοινωνίας. Οι τεράστιες δυνατότητες που δημιουργεί ο κοινωνικά παραγόμενος πλούτος, οι κατακτήσεις της επιστήμης και της τεχνολογίας στον τομέα της υγείας, η ύπαρξη ενός μεγάλου αριθμού εξειδικευμένου υγειονομικού προσωπικού δεν μπορούν να αξιοποιηθούν για την ικανοποίηση των σύγχρονων λαϊκών αναγκών στην υγεία, όσο υποτάσσονται στο καπιταλιστικό κέρδος.
Λύστε το ζήτημα των τεράστιων ελλείψεων στα νησιά και στην περιφέρεια σε γιατρούς, νοσηλευτές και σε μονάδες υγείας. Εσείς προσπαθείτε να δίνετε το τυράκι κάθε φορά με κάποια κίνητρα για να δελεάσετε ενδεχομένως προσωπικό, εργαζόμενους, νοσηλευτές. Για να πάνε πού και με τι συνθήκες εργασίας;
Έτσι, λοιπόν, η αναζήτηση λύσεων για τα λαϊκά προβλήματα στον τομέα της υγείας με άλλο τρόπο διαχείρισης εντός της Ευρωπαϊκής Ένωσης, όπως προβάλλει ο ΣΥΡΙΖΑ αλλά και τα άλλα κόμματα του ευρωμονόδρομου και με τα μονοπώλια να κάνουν κουμάντο, όχι μόνο δεν λύνει τα προβλήματα, αλλά οδηγεί στην επιδείνωσή τους, ενώ παράλληλα δεν χειραφετεί αλλά εγκλωβίζει το κίνημα στις επιλογές του κεφαλαίου.
Κυρίες και κύριοι συνάδελφοι, δηλώσαμε και στην επιτροπή ότι σ’ αυτό το νομοσχέδιο δεν έχει νόημα, κατά τη γνώμη μας –αυτή είναι η θέση μας- η συζήτηση και η τοποθέτηση κατ’ άρθρον, αλλά η συνολική απόρριψη και καταψήφισή του. Μπροστά σ’ αυτές τις εξελίξεις για τις οποίες έγκαιρα έχει προειδοποιήσει το Κομμουνιστικό Κόμμα, εμείς καλούμε το λαό και τους εργαζόμενους –όχι μόνο τους υγειονομικούς, αλλά την πλειοψηφία των εργαζομένων που βιώνει αυτήν τη βάρβαρη πολιτική- να δυναμώσουν την πάλη τους για την ανατροπή αυτής της πολιτικής. 
Πρέπει να δυναμώσει η πάλη όλων των εργαζομένων και του λαού, για να καταργηθεί η επιχειρηματική δράση στην υγεία και να κατακτηθεί ένα αποκλειστικά κρατικό και δωρεάν σύστημα υγείας και πρόνοιας που θα χρηματοδοτείται πλήρως και επαρκώς από τον κρατικό προϋπολογισμό. Πρέπει να δυναμώσει η λαϊκή πάλη, για να καταργηθούν άμεσα όλες οι πληρωμές που δίνουν οι εργαζόμενοι, οι αυτοαπασχολούμενοι και οι αγρότες για την υγεία, δηλαδή ασφαλιστικές εισφορές, συμμετοχή στα φάρμακα και άλλα.
Επιτρέψτε μου, κυρία Πρόεδρε, να κάνω αναφορά και σε δύο-τρεις τροπολογίες. Σε ό,τι αφορά στην τροπολογία με γενικό αριθμό 1739, αυτή έχει τρία άρθρα, ένα εκ των οποίων είναι και αυτό που αφορά την Εθνική Σχολή Δημόσιας Υγείας. Εμείς συμφωνούμε, για παράδειγμα, στα άρθρα 2 και 3. Όμως, διαφωνούμε στο άρθρο 1. Γι’ αυτό δηλώνουμε «παρών». Να είμαστε ξεκάθαροι. Διαφωνούμε όχι μόνο για τις αλλαγές που συντελούνται εδώ –που είμαστε αντίθετοι σε σχέση με το άρθρο 1 για τη Εθνική Σχολή Δημόσιας Υγείας- αλλά ακόμα και για τη λογική λειτουργίας Εθνικής Σχολής Δημόσιας Υγείας. Τι παράγει η Εθνική Σχολή Δημόσιας Υγείας; Παράγει, βεβαίως, πτυχιούχους επιστήμονες. Όμως, αυτοί τι θα κάνουν; Θα αποτελέσουν πολύτιμα εργαλεία στην κατεύθυνση υλοποίησης μέσα από τον κρατικό μηχανισμό αυτής της πολιτικής. Τέτοια άτομα θα δημιουργήσετε. Εξάλλου, τέτοια στελέχη θέλετε.
Σε ό,τι αφορά στο «Ερρίκος Ντυνάν», είπε κάποιος συνάδελφος ότι αυτή είναι η έκτη φορά. Αυτό δεν το λέμε επειδή είναι η έκτη φορά. Βεβαίως, καταθέτουμε την άποψή μας ότι η σημερινή κατάσταση στο νοσοκομείο «Ερρίκος Ντυνάν» είναι ακριβώς αποτέλεσμα αυτής της επιχειρηματικής δράσης και του ανταγωνισμού που στηρίζει τόσο η σημερινή Κυβέρνηση όσο και οι προηγούμενες κυβερνήσεις.
Τι αποδεικνύεται στην πράξη; Το καταθέτουμε ξανά. Αποδεικνύεται στην περίπτωση του «Ερρίκος Ντυνάν» η χρεωκοπία της «μεικτής οικονομίας» –όπως έλεγαν κάποιοι- η οποία αποτελεί το όχημα που οδηγεί στην πλήρη επιχειρηματική δράση. Θυμίζουμε ότι όλες οι προηγούμενες κυβερνήσεις πρωτοστατούσαν στη διαφήμισή του ως νοσοκομείο πρότυπης λειτουργίας που πρέπει να το μιμηθούν και τα υπόλοιπα του δημόσιου τομέα. Για να δούμε και μέσα στο νομοσχέδιο, αλλά και συνολικά από την πολιτική σας, πόσο θα λειτουργούν τα νοσοκομεία με τον υποτιθέμενο δημόσιο χαρακτήρα.
Εμείς έχουμε καταθέσει επανειλημμένως τη θέση μας και για αυτές τις τροπολογίες που αφορούν το νοσοκομείο «Ερρίκος Ντυνάν», που είναι να πληρωθούν οι εργαζόμενοι όλα τα δεδουλευμένα και να εξασφαλιστεί η απρόσκοπτη πληρωμή των μισθών κάθε μήνα, να πληρώσει άμεσα ο εργοδότης όλες τις ασφαλιστικές εισφορές και το νοσοκομείο να περάσει στο κράτος 100%, να λειτουργήσει με χρηματοδότηση από τον κρατικό προϋπολογισμό, να στελεχωθεί με μόνιμο προσωπικό πλήρους και αποκλειστικής απασχόλησης και να παρέχει εντελώς δωρεάν όλες τις υπηρεσίες σε όλους, χωρίς όρους και προϋποθέσεις. 
Επίσης, αυτή η ρύθμιση όντως έρχεται κατ’ επανάληψη, χωρίς να έχει βέβαια αλλάξει η κατάσταση. Και αυτό που επικαλείται πάντα η Κυβέρνηση, αν θέλετε, τα δυο τουλάχιστον τελευταία χρόνια με τις απανωτές αυτές τροπολογίες που φέρνει, είναι η διασφάλιση του δημοσίου συμφέροντος. Έτσι εσείς θα διασφαλίσετε το δημόσιο συμφέρον, απαξιώνοντας ένα νοσοκομείο με υποδομές, με εξειδικευμένο προσωπικό, με μέσα κ.λπ. που θα μπορούσαν να αξιοποιηθούν; Τα απαξιώνετε και είναι αυτή τη στιγμή σε αδράνεια με αποτέλεσμα να στερείται –να το πω έτσι- υπηρεσίες υγείας ο ίδιος ο λαός, με λεφτά του οποίου έγινε και το «Ερρίκος Ντυνάν», αλλά και τα άλλα νοσοκομεία.
Κλείνω, κυρία Πρόεδρε, -και ευχαριστώ για την ανοχή- με την κατάθεση μιας θέσης σ&apos; ό,τι αφορά την τροπολογία που ήρθε για τον ΕΝΦΙΑ. Τόσο λοιπόν και οι αλλαγές και στον ΕΝΦΙΑ -που τελικά παρέμεινε στην ουσία άθικτος- όσο και η συζήτηση για φοροελαφρύνσεις -αυτές που τέλος πάντων αναφέρονται και στην τροπολογία- αποτελούν κατά τη γνώμη μας το δόλωμα για να αποσπάσει η Κυβέρνηση τη λαϊκή ανοχή σε μια πολιτική που φέρνει νέα αντιλαϊκά ισοδύναμα και ανατροπές στο εισόδημα, στις συντάξεις, στις εργασιακές σχέσεις. Από αυτό το μέτρο αυτός που θα βγει ωφελημένος είναι το ίδιο το κεφάλαιο, ο μοναδικός κερδισμένος, αφού αυτό που επιδιώκετε και μέσω του ΕΝΦΙΑ, αλλά και με την πολιτική που ακολουθείτε είναι η συνεχής αφαίμαξη του λαϊκού εισοδήματος, προκειμένου να  δοθούν φοροαπαλλαγές, επιδοτήσεις στο μεγάλο κεφάλαιο.
Ευχαριστώ, κυρία Πρόεδρε, για την ανοχή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να είστε καλά, κύριε συνάδελφε.
Ο κ. Χρήστος Αηδόνης, ειδικός αγορητής των Ανεξάρτητων Δημοκρατικών Βουλευτών, έχει τον λόγο.</ChairmanSpeech>
<Speech><Parlmember>ΧΡΗΣΤΟΣ ΑΗΔΟΝΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, πριν σχολιάσω την ουσία του νομοσχεδίου, θα ήθελα να αναφέρω μια πρόσφατη απόφαση του κυρίου Υπουργού που έχει να κάνει με την κατάργηση τακτικών και προληπτικών εξετάσεων. Είδα κάποιες δηλώσεις του κυρίου Υπουργού ότι είναι μόνο «μπούσουλας» για τους γιατρούς και όχι μέτρο ελέγχου για κατασταλτικές κυρώσεις και ομολογώ ότι μου δημιουργήθηκε σύγχυση. Γιατί; Το 2012 οι δαπάνες του ΕΟΠΥΥ για εξετάσεις ανέρχονται στα 300 εκατομμύρια ευρώ, το 2013, μέσα σε ένα χρόνο, στα 500 εκατομμύρια ευρώ, το πρώτο εξάμηνο του 2014 στα 340 εκατομμύρια ευρώ και στο τέλος του έτους στα 700 συν εκατομμύρια ευρώ. Άρα, σε αυτήν τη χώρα συνεχίζει να γίνεται πάρτι. 
Όταν λοιπόν στην Ελλάδα των δέκα εκατομμυρίων έχουμε πέντε φορές περισσότερες μαγνητικές τομογραφίες απ’ ό,τι έχει η Γερμανία των 70 εκατομμυρίων –δεν ξέρω και ακριβώς πόσοι είναι- εδώ υπάρχει η χώρα των τρελών! Ή υπάρχει η χώρα των πολύ μεγάλων τρωκτικών που δεν καταλαβαίνουν ότι αυτή η χώρα έχει προβλήματα. Δεν μπορούμε να τα ανεχόμαστε ως ελληνική Βουλή αυτά τα προβλήματα και να ακούμε γελοίες ανακοινώσεις ιατρικών συλλόγων που επικαλούνται δήθεν επιστημονικά κριτήρια. Αυτήν την αθλιότητα πρέπει να την τελειώσουμε. Από τον ελληνικό λαό στερούμε τους πόρους, από κανέναν άλλον. 
Και άκουσα εδώ αρκετούς παραλογισμούς για δήθεν προστασία μιας πρόληψης, όταν βάζουμε έναν περιορισμό σε κάποιους βασικούς κανόνες. Δεν μπορώ να καταλάβω πραγματικά την οπισθοχώρηση του Υπουργού. Υπάρχουν δεδομένα τα οποία δεν μπορεί να τα αρνηθεί κανείς. 
Το πάρτι, κυρίες και κύριοι συνάδελφοι, σε αυτήν την χώρα πρέπει να τελειώσει και θα τελειώσει όταν οι δικές μας φωνές ορθώσουν το ανάστημά τους απέναντι σε συντεχνιακά συμφέροντα, τα οποία συνεχίζουν να λυμαίνονται τον κόπο και τον μόχθο του ελληνικού λαού. 
Δεν μπορεί σε αυτήν τη χώρα να ξοδεύονται 300 εκατομμύρια ευρώ το 2012 και σε αυτήν τη χώρα πάλι το 2014 να πηγαίνει στα 700 εκατομμύρια ευρώ και να λέμε ότι δεν τρέχει τίποτα και να λέμε ότι αυτό γίνεται για να παρέχουμε υψηλή ποιότητα υγείας και πρόληψης στον Έλληνα φορολογούμενο. Αυτά είναι αστεία πράγματα. Οι αριθμοί είναι αμείλικτοι.
Εκείνο το οποίο πρέπει να κάνουμε, λοιπόν, εδώ μέσα είναι να ορθώσουμε –το επαναλαμβάνω για άλλη μια φορά- το ανάστημά μας και να πούμε συγκεκριμένα πράγματα. Αν δεν λάβει τέλος το πάρτι της διαφθοράς στο χώρο της υγείας που χρέωσε τον ελληνικό λαό, δυστυχώς η Ελλάδα θα αναπαράγει τις παθογένειές της και θα συνεχίζει τα προβλήματα και στο μέλλον θα βρεθεί πάλι αντιμέτωπη με μία πιθανολογούμενη χρεοκοπία. Πρέπει, λοιπόν, να υπάρχουν κανόνες και δεν χρειάζονται οπισθοχωρήσεις για να χαϊδεύουμε αυτιά. Πρέπει να είμαστε πολύ συγκεκριμένοι. 
Τώρα σε ό,τι αφορά το κομμάτι που αφορά το νομοσχέδιο, συζητάμε ένα πολύ ενδιαφέρον θέμα που αφορά την κοστολόγηση στον τομέα υγείας και την αναγκαία προσπάθεια εξορθολογισμού. Ένα θέμα είναι και αυτό που ανέφερα πριν από λίγο. 
Σύμφωνα, λοιπόν, με υπολογισμούς –για να καταλάβει και ο καθένας τι έχει γίνει- που έχουν δει κατά καιρούς το φως της δημοσιότητας, κατά τη δεκαετία 2000-2009 η υγεία κόστισε στην οικονομία περίπου 50 δισεκατομμύρια ευρώ σε σπατάλη, διαφθορά και παραοικονομία και συνεχίζει να στοιχίζει. Αν αναλογιστεί κανείς και το δημοσιονομικό έλλειμμα που προστέθηκε στο χρέος κατά την τραγική αυτή δεκαετία, αντιλαμβάνεται εύκολα το μέγεθος της κατασπατάλησης του πλούτου του ελληνικού λαού. 
Το συμπέρασμα, λοιπόν, που προκύπτει είναι ότι αν μόνο ο τομέας της υγείας λειτουργούσε με πειθαρχία, ορθολογισμό, οργάνωση και εντιμότητα, η Ελλάδα δεν θα βρισκόταν σήμερα στο βάθος μιας πρωτόγνωρης κρίσης που έχει ισοπεδώσει την ελληνική κοινωνία. Γι’ αυτό, κυρίες και κύριοι συνάδελφοι, πρέπει να τελειώσει η υπόθεση του «χαϊδεύουμε αυτιά και καταστάσεις». Δεν μπορεί να συνεχιστεί.
Μέσα στη διετία 2010-2011 υπήρξε μια τεράστια προσπάθεια που έβαλε τέλος στο πάρτι των «τρωκτικών» και δημιουργήθηκαν ορισμένες βασικές προϋποθέσεις επιτυχίας για την εξασφάλιση ενός βιώσιμου συστήματος υγείας. Δεν επικαλούμαι ότι λύθηκαν τα προβλήματα. Δεν επικαλούμαι ότι τώρα ξαφνικά δεν υπάρχουν θέματα στον τομέα της υγείας. Όμως, μπήκαν οι βάσεις πάνω στις οποίες υπάρχει τροχιοδρόμηση. Η μείωση της φαρμακευτικής δαπάνης, η ίδρυση του ΕΟΠΥΥ, η συνένωση δυνάμεων στο χώρο της υγείας αλλά και μια σειρά από άλλες επιλογές που έγιναν, είναι κεκτημένα πάνω στα οποία μπορούμε να χτίσουμε ένα σταθερό πυλώνα δημόσιας υγείας. Πάνω σ’ αυτόν τον πυλώνα και μ’ αυτήν την τροχιοδρόμηση θα πάμε στο μέλλον, όποιος και να κυβερνήσει, όποια ιστορία και αν θέλει να πει. Αυτά είναι πράγματα που έχουν κατακτηθεί και πάνω σ’ αυτά θα προχωρήσουμε στις πολιτικές υγείας. Οι πρακτικές με τις οποίες δισεκατομμύρια πήγαιναν στο βρόντο ανήκουν στο παρελθόν και κανείς δεν μπορεί να αναπολεί αυτό το παρελθόν. Και η αναπόληση αυτού του παρελθόντος είναι το παράδειγμα που αρχικά ανέφερα στην τοποθέτησή μου, δηλαδή ότι οι φωνές σήμερα που ενισχύουν τη διαδικασία της κατασπατάλησης είναι φωνές που αναπολούν ένα παρελθόν που έχει καταδικαστεί από τον ελληνικό λαό. Δεν υπάρχει πια πουθενά. 
Κανείς μας, λοιπόν, δεν μπορεί να επιτρέψει να αφήσουμε πάλι την υγεία να βυθίσει τη χώρα στο χάος, όπως έγινε τη δεκαετία του 2000 και ειδικότερα την τραγική εξαετία 2004-2009, όπου οι αριθμοί υπάρχουν για όλους. Είναι δημοσιευμένοι και μπορεί εύκολα κανείς να δει ποια ήταν η οικονομική πραγματικότητα και πώς εξελίχθηκε. 
Τα κεκτημένα που περιέγραψα πρέπει να διαφυλαχθούν, να ενισχυθούν και να συμπληρωθούν, ώστε να χτίσουμε ένα πραγματικό σύγχρονο σύστημα υγείας σε αρμονία με τις ανάγκες της κοινωνίας και τις δυνατότητες της οικονομίας, κάτι που δεν πρέπει να ξεχνάμε ποτέ. Όλοι θέλουμε να είμαστε πάροχοι, αλλά δεν μπορούμε να είμαστε πάροχοι πια. Πάνω σ’ αυτό το οποίο υπάρχει πρέπει να σχεδιάζουμε για να καλύπτουμε τις ουσιαστικές ανάγκες και να μην αφήνουμε τον κόσμο στο περιθώριο. Διότι όταν επιτρέπουμε κατασπατάληση 400 εκατομμυρίων ευρώ σε μια διετία, ουσιαστικά είναι σαν να λέμε στον Έλληνα ασθενή «εσύ, φίλε, δεν έχεις δικαίωμα στην υγεία». Και αυτό το λέμε στον πραγματικό Έλληνα ασθενή και όχι σ’ αυτόν που συναλλάσσεται με τα μικρά συμφέροντα για να ενισχυθεί η τσέπη ενός γιατρού. Μιλάμε για τον πραγματικό ασθενή. Τότε, όμως, θα τον προστατέψουμε.
Βέβαια, παρά τις μεγάλες προσπάθειες το ελληνικό σύστημα υγείας με βάση στοιχεία του τελευταίου εξαμήνου κρίνετε ακόμα πανάκριβο και αναποτελεσματικό. Το μείγμα ενός παθογενή κρατισμού και ενός ανεξέλεγκτου ιδιωτικού τομέα συνεχίζει να παράγει τερατογενέσεις. 
Βρισκόμαστε, λοιπόν, στην πρώτη δεκάδα του κόστους υγείας παγκοσμίως, πρώτοι στην Ευρώπη στην αναλογία φαρμακείων ανά πληθυσμό, πρώτοι στη θέση σε γιατρούς, οδοντιάτρους, σε μαγνητικές, σε αξονικές τομογραφίες, πρώτοι σε καισαρικές τομές, σε κατανάλωση αντιβιοτικών, σε υπέρβαρα παιδιά, δεύτεροι στο κάπνισμα, στα τροχαία, πολύ υψηλά σε κατανάλωση ποτών, ναρκωτικών και πάρα πολύ υψηλή φαρμακευτική δαπάνη με πολύ χαμηλή παραγωγή φαρμάκων. 
Απέναντι σε όλα αυτά, λοιπόν, το ζητούμενο είναι να υπάρξει ένα αληθινό δημόσιο σύστημα υγείας με εισαγωγή των στοιχείων της διαφάνειας και του ανταγωνισμού, έτσι ώστε να μειωθεί το κόστος και να γίνει καλύτερο γι’ αυτόν που πρέπει να υπηρετεί πάντα, δηλαδή τον ασθενή. Αυτό για να γίνει χρειάζεται ένα ισχυρό ρυθμιστικό πλαίσιο, όπου η συνύπαρξη του δημόσιου και του ιδιωτικού τομέα θα λειτουργεί θετικά για τους ασθενείς. 
Ο στόχος πρέπει να είναι η εξασφάλιση της καλύτερης δυνατής πρόσβασης σε ποιοτικές υπηρεσίες, ειδικά για τους ευπαθείς ασθενείς. Για να γίνει όμως, αυτό πρέπει το δημόσιο να παρεμβαίνει στην αγορά των δημόσιων και ιδιωτικών υπηρεσιών υγείας ως ρυθμιστής, να καθορίζει κανόνες επαρκούς λειτουργίας, να μετράει την παραγωγικότητα και την αποτελεσματικότητα των υπηρεσιών, να καθορίζει ενιαίο τιμολογιακό πλαίσιο και να συνδέει την αμοιβή με την ποιότητα.
Δίνω ένα παράδειγμα: Δεν είναι δυνατόν σε ένα νοσοκομείο ένας γιατρός να κάνει πενήντα χειρουργεία και στο ίδιο νοσοκομείο, στον ίδιο χώρο, ένας άλλος γιατρός της ίδιας ειδικότητας να μην κάνει κανένα και αυτός να μην μπορεί να κριθεί και να μην μπαίνει σε μια διαδικασία, που έχει να κάνει με τη διαδικασία του πώς αυτός ανεβάζει το κόστος μιας υπόθεσης; Αυτά δεν μπορεί να συνεχιστούν, πρέπει να τελειώσουν. Είναι τόσο απλά αυτά που συμβαίνουν γύρω μας που χρειάζεται μια απλή λογική να έρθει να τα αντιμετωπίσει για να μπορέσει να δώσει λύσεις. 
Η σημερινή, λοιπόν, επιλογή για την οποία συζητάμε διαμορφώνει ένα νέο ρυθμιστικό πλαίσιο για τη κοστολόγηση στις μονάδες υγείας, που εξασφαλίζει τον αναγκαίο εξορθολογισμό. Η ανάγκη μείωσης του κόστους στις δαπάνες της υγείας είναι κάτι σίγουρα που δεν μπορεί να αφήνει κανέναν αδιάφορο. 
Κάποιες χώρες όπως η Γερμανία, της οποίας το μοντέλο αντιγράφουμε, ήδη από το 2004, έχουν προχωρήσει νομοθετικά στη καθιέρωση ενός νέου συστήματος κοστολόγησης του νοσοκομειακών υπηρεσιών. Τα DRG για τα οποία συζητάμε, δηλαδή οι διαγνωστικώς σχετιζόμενες  ομάδες, εφαρμόζονται πλέον  σχεδόν σε όλα τα νοσοκομεία τους. Σύμφωνα με αυτό το σύστημα, όλα τα νοσοκομεία είναι υποχρεωμένα να χρησιμοποιούν προκαθορισμένες τιμές σε όλα τους τα τιμολόγια. Οι επίσημα προκαθορισμένες τιμές ισχύουν για όλους τους ασθενείς, ανεξάρτητα εάν έχουν ιδιωτική ή δημόσια ασφάλιση. Εάν δεν έχουν ασφάλιση ή αν εάν είναι ασθενείς που έχουν έρθει από το εξωτερικό για να υποβληθούν σε μια συγκεκριμένη ιατρική διαγνωστική ή χειρουργική πράξη, η τήρηση του νόμου είναι αυστηρή και δίνει τη δυνατότητα να εκτιμηθεί με ακρίβεια το νοσοκομειακό κόστος. 
Αρχικά το γερμανικό σύστημα χώριζε τις νοσοκομειακές δραστηριότητες σε περίπου δεκαοκτώ κατηγορίες.  Χρειάστηκε αρκετός χρόνος για να φτάσουμε και να καθορίσουμε υποκατηγορίες ανάλογα με την ειδική διάγνωση σε ιατρικές πράξεις που έγιναν κατά τη διάρκεια της παραμονής των ασθενών στο νοσοκομείο μέσω των διαγνώσεων και πιθανών επιπλοκών. 
Με αυτόν τον τρόπο δηλαδή, κύριοι συνάδελφοι, δημιουργήθηκαν οκτακόσιες υποκατηγορίες στις οποίες χορηγήθηκε ένας συγκεκριμένος κωδικός. Για κάθε υποκατηγορία, λοιπόν, υπάρχει ένας κωδικός, που ο κάθε πολίτης ξέρει ποιο είναι το κόστος. 
Σε αυτήν τη χώρα είναι τόσο δύσκολο να γίνει αυτό το πράγμα, αφού υπάρχουν διεθνή στάνταρ, τα οποία διαμορφώνουν κανόνες που είναι πάνω σε επιστημονικά δεδομένα υποστηριζόμενα; Σε αυτήν τη χώρα γιατί δεν μπορεί να γίνει αυτό;  Και αυτό είναι το νεοφιλελεύθερο και δεν είναι σοσιαλιστικό; Εγώ θεωρώ ότι είναι η πιο σοσιαλιστική πολιτική που θα μπορούσε να γίνει αύριο το πρωί, γιατί αποδίδει δικαιοσύνη. Και η αρχή η οποία έχει να κάνει με την ισονομία και ισοπολιτεία είναι αυτή. Όταν αποδίδεις δικαιοσύνη και αντιμετωπίζεις όλους το ίδιο, τότε εφαρμόζεις κάποιες αρχές σταθερές. Και δεν μπορώ να καταλάβω τις αντιδράσεις οι οποίες υπάρχουν για κάτι, το οποίο είναι ορθή πρακτική και έχει δημιουργήσει δίκαια αποτελέσματα.
Αντιλαμβάνομαι μια σειρά από ενστάσεις που σχετίζονται με το κομμάτι που έχει να κάνει με το αν θα το κάνει μια ιδιωτική εταιρεία. Τις αντιλαμβάνομαι αυτές τις ενστάσεις. Έχουν να κάνουν με την εκχώρηση ενός κομματιού του δημοσίου στον ιδιωτικό τομέα. 
Στο Υπουργείο Υγείας διετέλεσα Υφυπουργός. Πιστεύετε, αγαπητοί μου συνάδελφοι, ότι το Υπουργείο Υγείας με τις διευθύνσεις του θα μπορέσει να στήσει αυτήν την υπόθεση και να έχει αποτελέσματα; Ειλικρινά το πιστεύει κανείς; Αν το πιστεύετε, εύχομαι σε αυτούς που το πιστεύουν να δοθεί η δυνατότητα να δοκιμάσουν την πραγματικότητα, για να δουν ότι συζητάμε για πράγματα τα οποία δεν έχουν σχέση με την πραγματικότητα! Κανένα δημόσιο κομμάτι που αφορά τη διοικητική του κατάσταση σήμερα δεν μπορεί να εφαρμόσει αυτήν την υπόθεση. 
Θα μου πείτε: Αυτό είναι καλό; Όχι, φυσικά, αλλά αυτή είναι η πραγματικότητα. Θα περιμένουμε πότε θα κάνουμε ένα «καλό» δημόσιο, για να πάμε να κάνουμε μια ορθή πολιτική;  Θα συνεχίσουμε δηλαδή την καταστροφή, για να λέμε «Ξέρετε κάτι, αυτό είναι ένας δημόσιος πυλώνας και δεν μπορεί να εκχωρηθεί;»  ή θα δούμε την πραγματικότητα και θα την αντιμετωπίσουμε; Γιατί οι αλήθειες υπάρχουν γύρω μας και δεν μπορούμε να κρυβόμαστε πίσω από καμμία ιδεοληψία για όλες αυτές τις αλήθειες που υπάρχουν γύρω μας. 
Θεωρώ, λοιπόν, ότι η συγκεκριμένη πρακτική η οποία υιοθετείται σήμερα από το Υπουργείο Υγείας είναι σε μία ορθή κατεύθυνση και αποδίδει δικαιοσύνη, την οποία απαιτεί πια ο Έλληνας φορολογούμενος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε. 
Σε σχέση με τις τροπολογίες, θα  σχολιάσω την τροπολογία που αφορά το «Ερρίκος Ντυνάν». Μου θυμίζει τις ρυθμίσεις των Ποδοσφαιρικών Ανωνύμων Εταιρειών, όπου κάθε φορά ερχόμαστε στη Βουλή και λέμε ότι αυτή είναι η τελευταία φορά που  θα δώσουμε ασφαλιστική και φορολογική  ενημερότητα για τον τάδε λόγο. Άρα, το «Ερρίκος Ντυνάν» καλό είναι να το μετατρέψουμε σε μια ανώνυμη ποδοσφαιρική εταιρεία, για να μπορούμε, έχοντας τη διαδικασία που αφορά το κομμάτι της συναίνεσης του λαού, να δίνουμε αυτήν τη δυνατότητα, δηλαδή να συνεχίσει να τρέχει αυτή η τεράστια παθογένεια στο σύστημα υγείας. Αποδεικνύεται ότι σε έναν ιδιωτικό τομέα υγείας, όταν δεν υπάρχει έλεγχος, γίνεται πια ό,τι θέλεις! Γιατί δεν είχε έλεγχο και γι’ αυτό έγινε «ό,τι θέλεις». 
Τις υπόλοιπες τροπολογίες δεν θα τις σχολιάσω. Θα μείνω μόνο σε μία που αφορά τον ΕΝΦΙΑ. Η ανάγκη  μιας ορθολογικής φορολογικής πολιτικής  αποτελεί  σίγουρα προτεραιότητα και η αναθεώρηση προηγουμένων οικονομικών επιλογών που κρίθηκαν άδικες και αναποτελεσματικές πρέπει να είναι επιλογή. Μια τέτοια επιλογή ήταν και συνεχίζει να είναι ο ΕΝΦΙΑ, για τον οποίο είχα επισημάνει ότι απαιτεί έναν εξωφρενικό οικονομικό στόχο που θα δημιουργήσει μια υπερφορολόγηση δυσβάσταχτη για τον ελληνικό λαό. Και τότε καταψήφισα και τώρα θα καταψηφίσω. 
Σήμερα παρακολουθώ την επικαιρότητα και χαίρομαι που έχουν πυκνώσει οι γραμμές των κριτών της επιλογής του ΕΝΦΙΑ.  Είχα επισημάνει την αδυναμία των παραγόντων του Υπουργείου  να εισηγηθούν ορθές οικονομικές επιλογές για τη διεύρυνση των εσόδων. Αυτοί οι ίδιοι οι παράγοντες συνεχίζουν να απολαμβάνουν τη ζεστασιά του συγκεκριμένου Υπουργού ή του κάθε Υπουργού, γιατί, δυστυχώς, είναι εκείνοι οι οποίοι επί σειρά ετών μας έχουν οδηγήσει σε απίστευτες  γκάφες, οι οποίες έχουν κοστίσει στον ελληνικό λαό. 
Σήμερα, λοιπόν, βλέπουμε πού έχει οδηγήσει αυτή η άγνοια: Σε μια επιλογή φορολόγησης που στερείται κοινής λογικής και φέρνει φυσικά την Κυβέρνηση σε αδιέξοδο. Το πρόβλημα της χώρας, δυστυχώς, συνεχίζει να παραμένει η αποσπασματικότητα και εκείνο που θα ήθελα να πω εγώ είναι ότι δεν μπορεί να χαθεί πια άλλος χρόνος με άθλιες επιλογές.
Ο συγκεκριμένος νόμος παρήγαγε μια σειρά από αδικίες, μια τεράστια επιβάρυνση. Πολλοί  σήμερα μιλούν για παραλογισμό, για ανοησία,  για προχειρότητα. Η συγκεκριμένη τροπολογία δεν απαντά στο πρόβλημα, γιατί απλώς αρκείται σε οριακές παρεμβάσεις και ως εκ τούτου είναι βέβαιο πως όταν μία πολιτεία δεν αντιλαμβάνεται τι ακριβώς συμβαίνει γύρω της και τι ακριβώς συμβαίνει στην κοινωνία είναι, δυστυχώς, μοιραίο να έρθει το τέλος.
(Χειροκροτήματα από την πτέρυγα των Ανεξάρτητων Δημοκρατικών Βουλευτών)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ. 
Κλείνοντας με τους εισηγητές, ειδικούς αγορητές, τον λόγο θα πάρει ο κ. Ιωάννης Κουτσούκος από το ΠΑΣΟΚ.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κυρία Πρόεδρε. Ευχαριστώ και τους συναδέλφους που μου επέτρεψαν αυτήν την παρέκκλιση από τη σειρά των ομιλητών.
Αγαπητοί συνάδελφοι, έχουμε μιλήσει πολλές φορές σε αυτήν την Αίθουσα –και πιστεύω ότι διευκόλυνε τη συζήτηση ο μόλις κατελθών από το Βήμα αγαπητός συνάδελφος κ. Αηδόνης –για τις σπατάλες στο χώρο της υγείας. «Πάρτι» το έχουν ονομάσει άλλοι, «πιράνχας» το έλεγε ο κ. Αλέκος Παπαδόπουλος. Και άλλες εκφράσεις έχουν ακουστεί κατά καιρούς. Και βρεθήκαμε την περίοδο της κρίσης και της ανάγκης να μαζέψουμε πλέον τα οικονομικά της χώρας μπροστά σε μεγάλα προβλήματα, που έπρεπε να αντιμετωπίσουμε. Και προσπαθήσαμε να τα αντιμετωπίσουμε με πράξεις απαγορευτικού διοικητικού χαρακτήρα. Και τα καταφέραμε, προκαλώντας βεβαίως μεγάλες αντιδράσεις κυρίως από εκείνους, προς τους οποίους κατευθύνονταν τα χρήματα του ελληνικού λαού και των ασφαλιστικών ταμείων μέσα από την παραοικονομία της υγείας. Τα στοιχεία για την εκρηκτική αύξηση της φαρμακευτικής δαπάνης την περίοδο 2004-2009, αλλά και η αύξηση των κάθε λογής διαγνωστικών και άλλων ιδιωτικών κέντρων το αποδεικνύουν περίτρανα. Το αποδεικνύει, εξάλλου, περίτρανα το γεγονός ότι αυτοί, οι οποίοι είχαν μετατρέψει το σύστημα παροχής πρωτοβάθμιας και δευτεροβάθμιας φροντίδας υγείας στους Έλληνες πολίτες σε σύστημα για να πλουτίζουν, ήταν οι πρώτοι που αντέδρασαν. Και αντέδρασαν σκληρά. Και δεν αναφέρομαι –για να μην παρεξηγηθώ- στους σκληρά εργαζόμενους γιατρούς του Εθνικού Συστήματος Υγείας, τους υπερασπιστές, τους οποίους πρέπει να τιμούμε, ανεξάρτητα από πολιτικά και ιδεολογικά κριτήρια, γιατί μπορεί να έχουν πολύ διαφορετικές απόψεις για τις εξελίξεις.
Κυρίες και κύριοι συνάδελφοι, η προσπάθεια αυτού του συμμαζέματος βεβαίως πέρναγε μέσα και από μία μεγάλη αντίφαση: Ενώ υποτίθεται ότι έπρεπε να κάνουμε την περιστολή των δαπανών για να έρθουμε τουλάχιστον στον μέσο όρο των ανεπτυγμένων χωρών της Ευρώπης, ταυτόχρονα με άλλες πράξεις επιτρέπαμε την αλόγιστη ανάπτυξη αυτού του ιδιωτικού τομέα της υγείας. Μου το θύμισε ο κ. Αηδόνης που κατέβηκε από το Βήμα, ότι είχαμε καταθέσει ερώτηση προς τον Υπουργό Υγείας ως Βουλευτές του ΠΑΣΟΚ να μας πει, για παράδειγμα, γιατί κατήργησε τα κριτήρια, με βάση τα οποία αδειοδοτούντο διάφορα κέντρα που κατά κύριο λόγο αξιοποιούν την αδυναμία του δημοσίου να παρέχει μαγνητικές τομογραφίες κι έτσι φύτρωσαν σαν μανιτάρια γύρω από τα δημόσια νοσοκομεία.
Δεν μπορεί, από τη μία μεριά, να διαπιστώνεις το ξεχείλωμα των δαπανών και την ανάγκη νοικοκυρέματος και από την άλλη, να επιτρέπεις την προκλητή ζήτηση ασύστολα και μετά να έρχεσαι, βεβαίως, να παίρνεις μέτρα και να βάζεις κανόνες. Αυτά καλά τα κάνεις, βάζοντας κανόνες, βάζοντας δείκτες. Γιατί δεν μπορεί να κάνουμε ορισμένες εξετάσεις, όταν δεν τις χρειαζόμαστε. Η επιστήμη έχει τοποθετηθεί, οι επιστημονικές εταιρείες, για το πότε ένας ασθενής χρειάζεται να κάνει τη μία ή την άλλη εξέταση. Ταυτόχρονα, όμως, πρέπει να αυστηροποιήσεις και το πλαίσιο και τους ελέγχους, μέσα από τους οποίους αναπτύσσονται και λειτουργούν αυτές οι μονάδες του ιδιωτικού τομέα. Εκτός κι αν έχεις την αντίληψη –που δεν την έχει κανείς μέσα στην Αίθουσα, εκτός ίσως από το ΚΚΕ- ότι πρέπει να καταργήσουμε τον ιδιωτικό τομέα της παροχής υπηρεσιών υγείας.
Είμαστε σε μια κοινωνία που ακόμα και με την πιο προοδευτική σοσιαλδημοκρατική άποψη που εγώ υποστηρίζω, θα υπάρχει πέραν του δημόσιου εθνικού συστήματος πρωτοβάθμιας και δευτεροβάθμιας και ένας ιδιωτικός τομέας, ο οποίος θα λειτουργεί με κανόνες ρυθμιστικούς που τους βάζει το κράτος. 
Άλλη άποψη είναι να καταργήσουμε εντελώς την επιχειρηματικότητα, την παροχή υπηρεσιών υγείας από ιδιώτες. Τέτοια άποψη δεν έχω ακούσει εγώ και ιδίως δεν την έχω ακούσει από το κόμμα που διεκδικεί να γίνει αύριο κυβέρνηση, το κόμμα της Αξιωματικής Αντιπολίτευσης.
Κατά συνέπεια όταν έρχεται ένα νομοθέτημα που επιχειρεί πράξεις που αναγκαστήκαμε να κάνουμε στο παρελθόν μέσω του κλειστού νοσηλίου, να τις επιστημονικοποιήσει και να τις μετρήσει με διεθνή στάνταρ, όπως αυτά έχουν αναπτυχθεί σε άλλες χώρες μετά από μελέτες πολλών ετών, με βάση δεδομένα της επιστήμης της υγείας και των οικονομικών της υγείας, δεν μπορεί να είσαι από την αρχή αντίθετος. Δεν νομίζω ότι υπάρχει σύστημα το οποίο θα αμείβει αυτές τις πράξεις χωρίς κοστολόγηση. Άρα, από θέση αρχής θα μπορούσε κάποιος να το αποδεχτεί αυτό και να προτείνει διάφορες διορθωτικές παρεμβάσεις, αν έχει διαφορετική επιστημονική άποψη. Να είναι αντίθετος, είναι επικίνδυνο έως λαοπλάνο.
Με ποιον τρόπο μπορείς να το οργανώσεις αυτό; Μπορείς να το οργανώσεις μέσα από τις υπηρεσίες του κράτους, δηλαδή του Υπουργείου Υγείας, ή μέσα από μια άλλη μορφή, ένα νομικό πρόσωπο ιδιωτικού δικαίου ή και μια ανώνυμη εταιρεία που επιχειρεί το παρόν νομοσχέδιο.
Η πολιτική ηγεσία επέλεξε να μας φέρει μια ανώνυμη εταιρεία. Στη συζήτηση στην επιτροπή ο εισηγητής μας ο κ. Ρήγας, είχε εκφράσει πολύ σοβαρές αντιρρήσεις για το γεγονός ότι οι μετοχές αυτής της ανώνυμης εταιρείας θα ήταν μεταβιβάσιμες, μια λογική που εμπεριέχει τη λογική του κέρδους. Γιατί κάποιος να θέλει να αγοράσει μετοχές; Κάτι περιμένει απ’ αυτό. Εκτός και εάν εμπεριέχει την άλλη λογική της συμμετοχής των ενδιαφερομένων, δηλαδή αυτών που πουλούν υπηρεσίες υγείας, οι οποίοι πρέπει να οργανωθούν και να συμμετέχουν στο διάλογο και στη διαδικασία εκτίμησης του κόστους. 
Αυτό βεβαίως θα μπορούσες να το κάνεις και με άλλο τρόπο, με συμμετοχή δηλαδή στο διοικητικό ή στο εποπτικό συμβούλιο. Από την ώρα, όμως, που επιλέγεται να συμμετάσχουν, εάν οργανωθούν και εάν το ζητήσουν, με την μορφή παραχώρησης μετοχών, τότε δεν θα έπρεπε σε καμμία περίπτωση να τους δώσεις τη δυνατότητα να αποκτήσουν τον έλεγχο αυτής της εταιρείας, η οποία πρέπει να είναι υπό το δημόσιο έλεγχο και να παίζει ρυθμιστικό ρόλο. Αυτό κάνει η βελτιωμένη ρύθμιση που έφερε ο κύριος Υπουργός, δίνοντας μόνο το 20% σε ιδιώτες, δίνοντας τη δυνατότητα το υπόλοιπο 29% να πάει σε νομικά πρόσωπα δημοσίου δικαίου και σε φορείς του δημοσίου και κρατώντας το 51% για το δημόσιο, λέγοντας επίσης ότι στο βαθμό που οι άλλοι οι οποίοι έχουν αγοράσει μετοχές θέλουν κάποια στιγμή να τις μεταβιβάσουν, θα πρέπει υποχρεωτικά να τις μεταβιβάσουν στο δημόσιο.
Έτσι, νομίζω, ότι δημιουργείται ένα σύστημα όπου μας παρέχει εγγυήσεις για τον τρόπο με τον οποίο θα προχωρήσουμε στην κοστολόγηση των ιατρικών πράξεων με επιστημονικά δεδομένα και για το δημόσιο σύστημα υγείας αλλά κυρίως και για τους ιδιώτες.
Η συζήτηση για την κοστολόγηση είναι πολύ μεγάλη, γιατί είπα και στη δεύτερη ανάγνωση στην επιτροπή ότι πέραν της μισθοδοσίας του προσωπικού υπάρχουν τα ζητήματα που συνδέονται με τις δαπάνες και τις πάγιες εγκαταστάσεις, όπου το μεν δημόσιο τα βάζει από τον κρατικό προϋπολογισμό -από το Πρόγραμμα Δημοσίων Επενδύσεων ή από ευρωπαϊκά προγράμματα- ο δε ιδιώτης από την τσέπη του, γιατί προσδοκά να κερδίσει. Άρα, στην απόσβεση υπολογίζει και το κομμάτι του κέρδους. Αυτό είναι μια μεγάλη θεωρητική συζήτηση, που δεν ξέρω εάν πρέπει ή μπορούμε να την κάνουμε τώρα. Επαναλαμβάνω, όμως, ότι πρέπει να έχουμε ένα σύστημα μέτρησης. Δεν υπάρχει καμμία κοσμοθεωρία που να λέει «δεν έχω σύστημα μέτρησης και πληρώνω χωρίς να ξέρω τι μου κοστίζει». Δεν την έχω ακούσει τουλάχιστον.
Άρα, επί της αρχής νομίζω ότι πρέπει να ψηφιστεί το νομοσχέδιο και δεν κατανοώ τις αντιδράσεις στο βαθμό, μάλιστα, που οι κίνδυνοι ή οι φόβοι που είχαμε εκφράσει και εμείς για την ανώνυμη εταιρεία διασκεδάζονται με τις βελτιώσεις που έγιναν.
Κυρία Υπουργέ, θέλω να κάνω μία παρατήρηση στη διάταξη για την Εθνική Σχολή Δημόσιας Υγείας και συγκεκριμένα όσον αφορά τη μεταφορά του προσωπικού. Δεν καλύπτει όλο το προσωπικό, δηλαδή αυτό που υπηρετεί σήμερα και στα νοσοκομεία, αλλά αναφέρει μόνο αυτό που υπηρετεί στην Κεντρική Υπηρεσία. Νομίζω ότι είναι παράλειψη και πρέπει να το δείτε. Θα σας το δώσω. 
Επειδή, λοιπόν, το θέμα έχει εξαντληθεί, να μιλήσω για τις τροπολογίες, διότι από ό,τι κατάλαβα, κυρία Πρόεδρε, θα μιλήσουμε και για τις τροπολογίες. Βέβαια, δεν βλέπω τους αρμόδιους Υπουργούς κι αυτό είναι ένα έλλειμμα στην κοινοβουλευτική μας τάξη. Θα μιλήσω, λοιπόν, πολύ επιγραμματικά. 
Όσον αφορά το «Ερρίκος Ντυνάν» το έχουμε ξαναδεί το έργο. Αυτή η παράσταση πρέπει να τελειώνει με κάποιον τρόπο.
ΡΑΕ και ΔΕΣΦΑ: Πρέπει να βρούμε την ασφαλιστική δικλίδα που θα εξασφαλίζει τη χώρα μας από τον ενεργειακό κίνδυνο, διότι ζούμε σε μία ταραγμένη περίοδο. Άρα, η ρύθμιση για τη ΡΑΕ είναι σωστή παρ’ όλο που εγώ προσωπικά βλέπω τη ΡΑΕ πολύ χλωμή και αδύναμη να κάνει παρεμβάσεις σε τόσο μεγάλα ενεργειακά ζητήματα που παίζονται τον τελευταίο καιρό. 
Μεταφορά μαθητών: Το έχουμε ξαναδεί το έργο, τέτοια περίοδο να έρχονται ρυθμίσεις γιατί δεν έχουν αποδώσει οι διαγωνισμοί και πρέπει να υπάρχει μία ρύθμιση. Διότι άκουσα την καινούργια Περιφερειάρχη Αττικής –έναν συνεργάτη της- που είπε: «Εμένα δεν με νοιάζουν οι διαγωνισμοί, εγώ θα τα αναθέσω με πρόχειρες διαδικασίες». Τι νομίζει ότι κληρονόμησε; Μαγαζί;</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ο Αντιπεριφερειάρχης το είπε.</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Μαγαζί;</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Πώς είπατε;</Speech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Βρήκατε τώρα και λέτε επιχειρήματα!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ο Σγουρός έκανε διεθνή διαγωνισμό. Και τώρα λένε ότι θα τα κάνουν με πρόχειρο τρόπο...</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεχίστε, κύριε Κουτσούκο.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Έρχομαι στον ΕΝΦΙΑ: Χθες το βράδυ κατατέθηκε η τροπολογία για να την ψηφίσουμε σήμερα. Εγώ, αγαπητοί συνάδελφοι, θέλω να σας θυμίσω ότι όταν ψηφίστηκε το νομοσχέδιο έγινε μία πολύ μεγάλη συζήτηση. Επειδή οι μνήμες εξασθενούν με την πάροδο του χρόνου, θέλω να σας πω ότι το ΠΑΣΟΚ από την αρχή είχε τοποθετηθεί λέγοντας πως ένας δίκαιος φόρος περιουσίας είναι αυτός που αθροίζει το σύνολο της περιουσίας, που έχει αφορολόγητο και χαμηλούς συντελεστές. Την πρόταση αυτήν την κατέθεσε η Αντιπροσωπεία μας στο Υπουργείο Οικονομικών, που επισκέφθηκε τον κ. Στουρνάρα και το επιτελείο του. Μας είπε ότι δεν γίνεται, διότι αυτή η χώρα, δυστυχώς, δεν έχει Περιουσιολόγιο και δεν μπορεί να αποτιμήσει το σύνολο της περιουσίας. Μπήκαμε, λοιπόν, σε μία πολιτική διαπραγμάτευση που είχε σαν στόχο να πληρώσουν λιγότερο τα ακίνητα που είχαν επιβαρυνθεί με το ΕΕΤΗΔΕ -με δεδομένο ότι και το κόμμα που έχει την κύρια ευθύνη για την Κυβέρνηση, όταν ήταν Αντιπολίτευση, είχε πει ότι θα το καταργήσει- και να διευρύνουμε τη φορολογική βάση με μία ελαφρά επιβάρυνση των αγροτεμαχίων και των οικοπέδων. Μας έδωσε το Υπουργείο παραμετρικά δεδομένα, με βάση τα οποία ψηφίσαμε το νόμο και τότε είχα πει ως εισηγητής ότι έχουμε εμπιστοσύνη στις υπηρεσίες και στα παραμετρικά δεδομένα, αλλά δυστυχώς αποδείχθηκε ότι με άλλα δεδομένα ψηφίσαμε το νόμο και με άλλα εφαρμόστηκε. 
Ερχόμαστε, λοιπόν, σήμερα να κάνουμε διορθώσεις οι οποίες θα αντιμετωπίσουν ένα μέρος των προβλημάτων. Διότι έπρεπε να ξέρουν πως η διαδικασία προσδιορισμού των αντικειμενικών αξιών, με ευθύνη όσων έφθασαν τα σχέδια των οικισμών μέχρι τα αμπέλια και τα λιοστάσια, έπρεπε να έχει αντιμετωπιστεί από τους αρμόδιους εφόρους και τις αρμόδιες υπηρεσίες. Έπρεπε να ξέρουν ότι η ρύθμιση για το αφορολόγητο, τις εκπτώσεις και τις απαλλαγές, που είναι νομοθετημένη, μπορούσε να εφαρμοστεί μέσα από το ηλεκτρονικό σύστημα της Γενικής Γραμματείας Πληροφοριακών Συστημάτων του Υπουργείου. 
Επίσης, έπρεπε να ξέρουν πως μερικά ζητήματα που τα είχαμε κουβεντιάσει εδώ θα τα έβρισκαν μπροστά τους, όπως για παράδειγμα το συμπληρωματικό φόρο στα φυσικά πρόσωπα. Σας θυμίζω ότι τις παραγωγικές εγκαταστάσεις των αγροτών και των επιχειρήσεων τις έχουμε απαλλάξει από το συμπληρωματικό φόρο, αλλά επικρατούσε μία αντίληψη ότι όλοι πρέπει να γίνουν νομικά πρόσωπα για να τύχουν της απαλλαγής, λες και ο τσοπάνης μπορεί να γίνει νομικό πρόσωπο. 
Αυτά είναι προβλήματα που δεν τα αντιμετωπίζει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου δύο-τρία λεπτά, κυρία Πρόεδρε.
Επίσης, τα κριτήρια που μπαίνουν για την εφαρμογή της απαλλαγής σ’ αυτούς που δεν έχουν εισοδήματα, νομίζω ότι θα δημιουργήσουν αδικίες. Δηλαδή, το ποσό των ογδόντα χιλιάδων ως εκτίμηση της αξίας του ακινήτου θεωρώ ότι είναι πολύ χαμηλό, αν λάβουμε υπ’ όψιν το πού είναι σήμερα οι αντικειμενικές αξίες. Καταλαβαίνω ότι πρέπει να μπει ένα πλαφόν, γιατί δεν μπορεί να έχεις μία αμύθητη ακίνητη περιουσία και να ζητάς την έκπτωση, αλλά αυτό να μην δημιουργήσει καινούργιες αδικίες.
Επίσης, είναι σωστή η ρύθμιση για τα μη ηλεκτροδοτούμενα ακίνητα. Θυμίζω ότι είχαμε ψηφίσει μετά και από δική μας επιμονή τη ρύθμιση για την έκπτωση στα ακίνητα τα οποία είναι ακόμα στη φάση της κατασκευής και δεν έχουν ολοκληρωθεί, η οποία και αυτή δεν υλοποιήθηκε για τεχνικούς –φαντάζομαι- λόγους, αλλά αυτά είναι απλά πράγματα. Εξάλλου, όταν ψηφίζεις ένα νόμο, υπάρχει αρκετός χρόνος για τις υπηρεσίες να ερευνήσουν όλα τα πεδία της εφαρμογής του.
Αγαπητοί συνάδελφοι –τώρα δεν είναι κανείς από το Υπουργείο, καμμιά φορά μιλάμε και σε ώτα μη ακουόντων- ένας επιχειρηματίας, ένας άνθρωπος της αγοράς, όταν είναι να στείλει το λογαριασμό στον πελάτη, δεν τσεκάρει το τιμολόγιο; Το στέλνει έτσι; Μία στοιχειώδης προσομοίωση αν είχε γίνει, θα έβλεπε κανείς ότι ενώ είχες ψηφίσει ένα νόμο για να βεβαιώσεις ένα άλφα ποσό, τελικά βεβαίωνες ένα ποσό άλφα συν άλλα πεντακόσια εκατομμύρια. Άρα, κάπου έχεις λάθος, άρα κάπου πρέπει να το διορθώσεις εσωτερικά πριν στείλεις το λογαριασμό στον πολίτη, γιατί άντε μάζεψέ το τώρα. Εν πάση περιπτώσει, γίνονται ορισμένες διορθώσεις.
Υπάρχουν άλλα θέματα που δεν καλύπτονται, όπως αυτά που σας ανέφερα και που δεν ξέρω αν έχουμε περιθώριο να τα διορθώσουμε. Άρα, πρέπει να τα ψηφίσουμε αυτά. 
Όποιος, επικαλούμενος την αρχική του θέση, δεν θα ψηφίσει αυτές τις βελτιωτικές ρυθμίσεις, πρέπει να μας πει εάν στο μυαλό του έχει ή δεν έχει το γεγονός ότι τα σύγχρονα κράτη έχουν φόρους περιουσίας. Πόσο φόρο περιουσίας; Μισό τοις εκατό; 0,2%; Ποιο είναι το ύψος των φόρων που θα εισπράττει; Παραδείγματος χάριν, ο κ. Τσίπρας αύριο στη Θεσσαλονίκη θα κάνει εξαγγελίες κοστολογημένες. Εγώ, λοιπόν, περιμένω να μας πει: «Έχουμε δαπάνες ανελαστικές, προσωπικό, ενοίκια, λογαριασμούς, υγεία, παιδεία τόσο, έσοδα, άμεσοι φόροι τόσο, φυσικά-νομικά πρόσωπα, έχουμε έμμεσους, ΦΠΑ, χαρτόσημα κ.λπ., και φόρους περιουσίας» και να μου δώσει το λογαριασμό, για να ξέρει ο Έλληνας πολίτης, αλλιώς «ψαρεύουμε σε θολά νερά» και πουλάμε και αγοράζουμε με βάση τον πόνο του ελληνικού λαού.
Αγαπητοί συνάδελφοι, δίκαιος φόρος δεν υπάρχει, ιδίως όταν υπάρχει κρίση και όταν δεν υπάρχουν εισοδήματα.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε.
Κυρίες και κύριοι συνάδελφοι, μόλις τελείωσε η Διάσκεψη των Προέδρων και λήφθηκε η απόφαση η συζήτηση του νομοσχεδίου να κρατήσει σήμερα μέχρι τις 17.00΄ και να συνεχιστεί αύριο, μετά τον κοινοβουλευτικό έλεγχο. 
Εισερχόμαστε τώρα στον κατάλογο των εγγεγραμμένων ομιλητών. 
Διατυπώνω μία παράκληση εκ μέρους δύο συναδέλφων από το κόμμα των Ανεξαρτήτων Ελλήνων, την κ. Μακρή και τον Κοινοβουλευτικό Εκπρόσωπο κ. Χαϊκάλη, να προηγηθούν γιατί έχουμε τη βραδινή ομιλία του Πάνου Καμμένου και καταλαβαίνετε τις υποχρεώσεις που έχουν οι Βουλευτές.
Τον λόγο έχει ο κ. Λυκουρέντζος και θα ακολουθήσει η κ. Μακρή.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Ευχαριστώ, κυρία Πρόεδρε.
Θα ήθελα να κάνω μία παρατήρηση: Θα έπρεπε να είναι εδώ εκπρόσωπος της πολιτικής ηγεσίας του Υπουργείου Οικονομικών. Είχε δίκιο ο συνάδελφος κ. Κουτσούκος. Θέτω κι εγώ αυτό το θέμα. Πρέπει να έλθει κάποιος το συντομότερο δυνατό για να ακούσει τις παρατηρήσεις των συναδέλφων Βουλευτών γι’ αυτήν τη σοβαρή τροπολογία σχετικά με τον ΕΝΦΙΑ.
Το δεύτερο το οποίο θέλω αμέσως να δηλώσω είναι τη μεγάλη μου ικανοποίηση για το γεγονός ότι έρχεται να ψηφιστεί αυτό το νομοσχέδιο. Και αυτό γιατί τρεις πολιτικές ηγεσίες της σημερινής Κυβέρνησης, της Κυβέρνησης του Αντώνη Σαμαρά, πιστέψαμε, επιμείναμε, εργαστήκαμε για να φτάσουμε στο σημερινό αποτέλεσμα, δηλαδή να έχουμε μπροστά μας ένα νόμο ο οποίος έρχεται να μεταρρυθμίσει τις υφιστάμενες διαδικασίες για την κοστολόγηση στον τομέα της υγείας των ασθενών και της θεραπείας την οποία ακολουθούν. 
Χρειάζεται αυτή η μεταρρύθμιση, διότι έχουμε απέναντί μας ένα αδιαφανές και σπάταλο κράτος. Έχουμε μια αδίστακτη ιδιωτική πρωτοβουλία η οποία χρηματοδοτείται από το κράτος. Δεν θα αδικήσω την ιδιωτική πρωτοβουλία για τις σημαντικές της επιδόσεις με τις οποίες κερδίζει κύρος η χώρα, εξίσου σημαντικές με αυτές των καθηγητών μας, των ιατρών στο Εθνικό Σύστημα Υγείας, αλλά εν πάση περιπτώσει, πρέπει να αντιληφθούμε ότι με αυτές τις μεταρρυθμίσεις θα επιτύχουμε κάθε ευρώ να πιάνει τόπο, κάτι που είναι πολύ σημαντικό. 
Βασίζεται στη μεθοδολογία των διαγνωστικών, ομοιογενών ομάδων, τα DRG’s. Για αυτά αλλά και για άλλους τομείς της υγείας συγκροτήσαμε την πολυπληθή ομάδα εργασίας, την «Health in Action». Με τη συμμετοχή Ελλήνων και Ευρωπαίων συναδέλφων τεχνοκρατών αξιοποιήσαμε τη συνυπογραφή την οποία είχε κάνει ο κ. Λοβέρδος, ο προηγούμενος συνάδελφος Υπουργός με την Task Force και τη Γερμανία για να μας υποστηρίξουν στο επίπεδο της τεχνογνωσίας. Και χαίρομαι γιατί είναι παρών ο κ. Χρυσόστομος Γούναρης και επικεφαλής η κ. Ανδριανάκη –που είναι και δημόσιος υπάλληλος- δύο στελέχη που εργάστηκαν με πάθος κοντά στις πολιτικές ηγεσίες για να επιτύχουμε τις μεταρρυθμίσεις στην υγεία. 
Είναι σημαντικό το ότι υπάρχει συνέχεια στο Υπουργείο Υγείας. Μπορεί να αλλάζουν οι Υπουργοί και οι Υφυπουργοί, αλλά υπάρχει συνέχεια στην πολιτική, αυτό που χρειάζεται ο τόπος επιτέλους. 
Με όλο το σεβασμό και την εκτίμηση που σας έχω αγαπητέ συνάδελφε κύριε Ζαχαριά από την Αρκαδία –μαζί εκλεγόμαστε- μην ξεμπερδεύετε με μία λέξη «νεοφιλελεύθερη επίθεση», «νεοφιλελευθερισμός». Θέλετε να δούμε το πρόβλημα στην ουσία; Μακάρι να υπήρχε φιλελεύθερη πολιτική στα νοσοκομεία. 
Υπάρχει ο απόλυτος κρατισμός. Μόνο σε κομμουνιστικά καθεστώτα συμβαίνουν αυτά. Θέλουμε να πάρουμε έναν επικουρικό ιατρό στο Παναρκαδικό Νοσοκομεία και πρέπει να υπογράψει ο Υπουργός. Τι την έχουμε τη Διοίκηση του Παναρκαδικού; Για επικουρικούς ιατρούς να αποφασίζει ο Υπουργός για τους επικουρικούς νοσηλευτές να αποφασίζει ο Υπουργός και το ΑΣΕΠ. Σε ποια εποχή είμαστε; Είμαστε στην εποχή της διαφάνειας, της απολύτου τεχνολογίας, αν θέλουμε και αν πιστεύουμε σε αυτό. 
Πρέπει να ενισχυθούν, κυρία Υπουργέ, με αρμοδιότητες οι διοικήσεις των νοσοκομείων. Πρέπει να πάμε σε απόλυτη φιλελευθεροποίηση του συστήματος, ναι, γιατί μόνο τότε θα χτυπήσουμε τα συμφέροντα στη βάση τους. Διότι ο manager του νοσοκομείου θα νοιάζεται να επιτύχει σημαντικές επιδόσεις. 
Μου έλεγε Έλληνας φίλος, μέλος του Διοικητικού Συμβουλίου του νοσοκομείου των Βρυξελλών ότι αν υπάρξει μια υπέρβαση 15.000 ευρώ ή 18.000 ευρώ στο μηνιαίο προϋπολογισμό, σημαίνει συναγερμός στο νοσοκομείο. Και εμείς ανεχόμαστε εδώ αυτό που γίνεται επί δεκαετίες: Την αδιαφάνεια, τα προγράμματα προμηθειών που δεν ξέρω αν φτάσανε στο 2011 ή στο 2010, -όταν ήμουν εγώ ήταν κάνα δυό χρόνια πίσω- αντί να έχουμε τις προμήθειες των νοσοκομείων, την κοστολόγηση των υπηρεσιών των νοσοκομείων σε πραγματικό χρόνο. Αυτό είναι αλλαγή, φιλελευθεροποίηση και μεταρρύθμιση. Μακάρι με τα πορίσματα του «health in action» -γιατί και αυτά τα είχαμε συμπεριλάβει να συζητηθούν- να προχωρήσουμε σε αυτό το αποτέλεσμα. 
Δηλαδή τι να κάνουμε; Να καταριόμαστε εδώ και να λέμε «νεοφιλελεύθερη επίθεση» και την ίδια ώρα να συντηρούνται τα συμφέροντα, να συντηρείται η αδιαφάνεια; Ποιους προστατεύουμε; 
Εάν δε, η πολιτική υπηρεσία του Υπουργείου επιχειρήσει να κάνει αυτά τα οποία εισηγούμαι, να ξέρετε ότι θα είναι μαζί, απέναντι στην Κυβέρνηση, πρώτον, οι «μεγαλοκαθηγητάδες» οι οποίοι έχουν υπό την ιδιοκτησία τους τις κλινικές. Το ξέρετε ή δεν το ξέρετε; Το ξέρετε. Και θα είναι απέναντί της και όλο το σύστημα υγείας. Γιατί; Γιατί θα υπάρχει το επιχείρημα «νεοφιλελευθερισμός», «θα θιγούν τα δικαιώματα». 
Ποια δικαιώματα; Μακάρι να είχαμε φιλελευθερισμό, όπως έγινε στις τηλεπικοινωνίες. Δημιουργήθηκαν ή χάθηκαν θέσεις εργασίας; Έχουμε καλύτερες υπηρεσίες, ναι ή όχι; Έχουμε. 
Τα επιχειρήματά μου, λοιπόν, είναι αυτά. Εύχομαι να υλοποιηθούν τα πορίσματα του «Health in Action» και σας επαινώ γι’ αυτό το οποίο κάνετε.
Θα αναφερθώ τώρα πολύ σύντομα στην υπόθεση των τροπολογιών. ΕΝΦΙΑ: Καταθέσαμε εγκαίρως, τον Ιούλιο, ερώτηση οι Βουλευτές της Νέας Δημοκρατίας. Αποδιοργανώνεται η μεσαία τάξη από την υπερφορολόγηση. Είναι αλήθεια αυτό. Από την άλλη πλευρά, υπάρχει μια πραγματικότητα η οποία λέει ότι πρέπει να αντιμετωπιστεί η έκτακτη ανάγκη της χώρας. Κανείς δεν αισθάνεται άνετος ούτε στην εκλογική του περιφέρεια ούτε στο σπίτι του όταν είναι απέναντι σε αυτήν την υπερφορολόγηση. Όμως, όπως σωστά είπε ο κ. Κουτσούκος, πρέπει να απαντήσουμε εδώ με μολύβι και χαρτί πόσα εισπράττουμε, από πού και τι δαπανούμε στην Ελλάδα, διότι η υπόθεση του ξέφρενου δανεισμού έχει τελειώσει.
Θέλω λοιπόν, αν το ακούν από το Υπουργείο Οικονομικών, να λάβουν το εξής υπ’ όψιν: στην εξουσιοδότηση που δίνουν -παράγραφος 2 της τροπολογίας- στη Γενική Γραμματέα Δημοσίων Εσόδων, να λάβει αυτή υπ’όψιν της την περίπτωση των κληροδοτημάτων και των ιδρυμάτων. 
Υπάρχει το κληροδότημα «Γεωργουλή», για παράδειγμα –με πληροφορούν από την Αρκαδία- το οποίο έχει κοστολογηθεί τριάμισι εκατομμύρια και πρέπει να καταβάλλει είκοσι πέντε χιλιάδες ευρώ φόρο. Τα ιδρύματα «Σακελλαρίου» και «Τσάκαλου» θα κλείσουν διότι δεν μπορούν να ανταποκριθούν στην υπερφορολόγηση. Πρέπει δηλαδή ο κύριος Υπουργός να αντιληφθεί ότι πρέπει για ιδρύματα, κληροδοτήματα, τα οποία δεν έχουν την οικονομική δυνατότητα, να εξουσιοδοτήσει τη Γενική Γραμματέα και να εξεταστούν κατά περίπτωση. Είναι ιδρύματα με κοινωφελές έργο, με υποτροφίες κ.λπ..
Τέλος, κυρία Πρόεδρε, θα ήθελα να πω μία φράση για το «Ερρίκος Ντυνάν». Καταλαβαίνω τη δυσχερή θέση στην οποία βρίσκεται η πολιτική ηγεσία -ήμουν κι εγώ σε αυτό το πόστο. Όπως αν δεν ψηφιστεί η τροπολογία του ΕΝΦΙΑ θα κληθούμε να πληρώσουμε με το βαρύτερο τίμημα που υπάρχει, έτσι και αν δεν ψηφιστεί αυτή η τροπολογία δεν θα πληρώνονται οι εργαζόμενοι. Όμως, όσον αφορά το «Ερρίκος Ντυνάν», κυρίες και κύριοι, οι Υπουργοί φεύγουν από το Υπουργείο, το πρόβλημα παραμένει και παραμένει και η ατιμωρησία, δυστυχώς. 
Γι’ αυτό η μόνη λύση είναι να επισπευσθεί το συντομότερο δυνατό -με επισπεύδουσα Αρχή την Τράπεζα η οποία έχει στην κατοχή της το μεγάλο δάνειο- η διαδικασία και να προχωρήσουμε στη σύμπραξη δημόσιου και ιδιωτικού τομέα με την ευρεία έννοια -διότι είναι μη κερδοσκοπικός οργανισμός, αλλά εν πάση περιπτώσει αυτή είναι η λύση- ούτως ώστε να αποκτήσει διοίκηση το νοσοκομείο, να μην ανησυχούν οι εργαζόμενοι και να προσφέρει υπηρεσίες υψηλού επιπέδου όπως μπορεί.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Λυκουρέντζο.
Η κ. Ραχήλ Μακρή έχει τον λόγο.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κυρία Πρόεδρε.
Η συγκυβέρνηση κατέθεσε το νομοσχέδιο «Γενικές διατάξεις για τη δημιουργία συστήματος αμοιβών νοσοκομείων- σύσταση και καταστατικό της εταιρείας με την επωνυμία «Εταιρεία Συστήματος Αμοιβών Νοσοκομείων ανώνυμη εταιρεία» κ.λπ.. Η συγκυβέρνηση θέτει το τελειωτικό κι οριστικό τέλος στη δημόσια υγεία. Αποκαλύπτεται, πλέον, ότι το μόνο που την ενδιαφέρει είναι να ενισχύσει τους κρατικοδίαιτους ιδιώτες που δεν μπορούν απλά να ανταγωνιστούν το δημόσιο τομέα. 
Αφήσατε τα νοσοκομεία χωρίς γιατρούς, χωρίς νοσηλευτές, τους στερήσατε τα φάρμακα, τους πήρατε τα ασθενοφόρα κι όμως αυτά συνεχίζουν χάρη στο φιλότιμο ορισμένων εργαζομένων να κάνουν τη δουλειά τους. Ωστόσο, σε αυτά τα νοσοκομεία -τα χωρίς γιατρούς- της Φλώρινας, της Κοζάνης, των Γρεβενών, της Πτολεμαϊδας, φροντίσατε να διορίσετε διοικητές νοσοκομείων που δεν είχαν πτυχίο. Τι είχαν όμως; Είχαν πλαστογραφήσει πτυχία που δεν τους ανήκαν και διέθεταν συστατική επιστολή από το σημερινό Υφυπουργό Μεταφορών κ. Μιχάλη Παπαδόπουλο που βεβαίωνε την άμεμπτη ηθική τους. 
Αυτή είναι η άμεμπτη ηθική του κομματικού σωλήνα της «ΠΑΣΟΚ-Ελιάς» και της νέας «Πολιτικής Άνοιξης», με παιδιά του κομματικού σωλήνα που ωρύονται περί δεξιών και αριστερών προκειμένου να διχάσουν την κοινωνία και να ωθήσουν τους Έλληνες πολίτες σε ακρότητες και νοσηρά φαινόμενα.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Η ανεπάρκειά σας γεννά ψέματα. Τα ψέματα έχουν ανάγκη τα κανάλια της διαστρέβλωσης. Τα κανάλια έχουν ιδιοκτήτες που απαιτούν την αποδόμηση των κρατικών δομών για να μεγιστοποιήσουν τα κέρδη τους. 
Για όλα αυτά η Κυβέρνηση, που έχει ως βασική αποστολή την παροχή υγείας και παιδείας προς όλους τους πολίτες, τι ακριβώς κάνει; Υποτάσσεται. Υποτάσσεται στα συμφέροντα! Όχι, όμως, στα συμφέροντα του λαού. Δεν σας νοιάζουν οι άνεργοι. Δεν σας ενδιαφέρουν οι άποροι. Δεν μεριμνάτε για τους αδύναμους. Όσοι έχουν λεφτά, θα ζήσουν. Οι υπόλοιποι δεν χρειάζονται στην Ελλάδα του κ. Σαμαρά και του κ. Βενιζέλου. Πόσο πιο ξεκάθαρα να μας το πείτε; 
Μετατρέπετε τα νοσοκομεία σε κερδοσκοπικούς οργανισμούς. Για να επιβιώνουν οι εργαζόμενοι, θα πρέπει να βάζουν το μαχαίρι στο λαιμό του αρρώστου και της οικογενείας του για να εξασφαλίζουν τα λεφτά της νοσηλείας. Πρώτα το χρήμα, μετά οι άνθρωποι. Εύγε, κύριε Υπουργέ! Πραγματικά με εκπλήσσει ότι ακολουθείτε τα βήματα του κατήφορου στην ολισθηρή ατραπό που χάραξε ο προκάτοχός σας. 
Αποτελεί βασική υποχρέωση της πολιτείας να μεριμνά για την υγεία των πολιτών της. Όχι των πλούσιων πολιτών της, αλλά των πολιτών της που συνεισφέρουν χωρίς διακρίσεις στα δημόσια βάρη ανάλογα με τις δυνάμεις τους κατά το Σύνταγμα. 
Αποτελεί ντροπή να πεθαίνει μια νεαρή κοπέλα στην Κοζάνη, γιατί δεν υπήρχε ασθενοφόρο να την μεταφέρει σε απόσταση είκοσι λεπτών. Ασθενοφόρο δεν υπήρχε, γιατί η ψύχωση του κ. Γεωργιάδη και του κ. Μητσοτάκη διέλυσαν τα ασθενοφόρα των κέντρων υγείας, τα ασθενοφόρα των νοσοκομείων και διέλυσαν και το ΕΚΑΒ. Ήταν πολύ απασχολημένοι με το να διορίζουν κολλητούς με συστατικές για άψογο ήθος! 
Αποτελεί ντροπή για τη χώρα οι κάτοικοι των ακριτικών περιοχών, όπως της δυτικής Μακεδονίας, να αναζητούν ιατρικές υπηρεσίες σε γειτονικές χώρες και οι κάτοικοι των νησιών να πηγαίνουν στην Τουρκία, γιατί η Ελλάδα κυβερνάται από ανθρώπους που νοιάζονται μόνο για τα χρήματα που βγάζει ένα νοσοκομείο. Μα, κανένα νοσοκομείο σε ακριτική περιοχή λίγων κατοίκων δεν βγάζει τα λεφτά του. 
Τι πρέπει να γίνει, λοιπόν; Πρέπει να εγκαταλείψουμε τους ανθρώπους που μένουν σε ακριτικές περιοχές, επειδή αυτό δεν συμφέρει τον ιδιώτη για να επενδύσει; Μήπως να τα δώσουμε καλύτερα στους Τούρκους, στους Σκοπιανούς; 
Είναι σκάνδαλο να έχουν ξοδευτεί εκατομμύρια του ελληνικού λαού για να ευαισθητοποιήσουμε τις γυναίκες να κάνουν τεστ Παπανικολάου μια φορά το χρόνο ή το εξάμηνο, ανάλογα με το ιατρικό ιστορικό τους, να κάνουν μαστογραφίες και τους άντρες να ελέγχουν τον προστάτη τους και εσείς να δηλώνετε ότι δεν τιμωρείτε τον ασθενή, γιατί ο περιορισμός αφορά όταν δεν έχει διαγνωστεί κάτι, για εξετάσεις βέβαια που αποτελούν όπλα για την πρόληψη του καρκίνου. Κάθε χρόνο πεντακόσιες οκτώ χιλιάδες γυναίκες πεθαίνουν από καρκίνο του μαστού. Οι δείκτες επιβίωσης ξεκινούν από το 80% σε προηγμένα βέβαια κράτη, όπως αυτά της Δυτικής Αμερικής, της Σουηδίας και της Ιαπωνίας και 40% στις χώρες χαμηλού εισοδήματος. 
Ποια είναι η αιτία; Η διάγνωση στις χώρες χαμηλού εισοδήματος γίνεται σε προχωρημένο πλέον στάδιο της νόσου. Είπαμε να βοηθήσετε αυτούς οι οποίοι σας χρηματοδοτούν, αλλά εσείς ξεπεράσατε κάθε όριο ξεδιαντροπιάς και ξεπεσμού. Πέρα από το ανοσιούργημα, που ονομάζετε νομοσχέδιο, έχετε διολισθήσει για άλλη μια φορά στην πρακτική των τροπολογιών επί παντός επιστητού, από οχήματα μέχρι ακίνητα και ένα ξεπούλημα βέβαια στη μέση για να δέσει το γλυκό.
Σχετικά με την τροπολογία με γενικό αριθμό 1800 και ειδικό 147 παρατηρούμε ότι ικανοποιείτε πλήρως τις απαιτήσεις των Ευρωπαίων που σπεύδουν να εξασφαλίσουν τα συμφέροντά τους. Σπεύδουν, δηλαδή, να εξασφαλίσουν την απρόσκοπτη παροχή φυσικού αερίου στις χώρες τους και τη δυνατότητα διαβούλευσης της ΡΑΕ μαζί τους για να μπορούν να παίρνουν εντολές. 
Τα ελληνικά συμφέροντα, βέβαια, ποιος τα εξασφαλίζει; Κανείς. Αντίθετα, εσείς σπεύδετε να ικανοποιήσετε τις απαιτήσεις της Ευρωπαϊκής Επιτροπής και να ξεπουλήσετε μια εταιρεία που αξίζει πάνω από 1 δισεκατομμύριο ευρώ για 400 εκατομμύρια ευρώ, στο 1/3 δηλαδή της αξίας της. Και από αυτά, βέβαια, θα πάρετε τα μισά, αφού τα 200 εκατομμύρια θα τα πάρει ο κ. Λάτσης, στον οποίο έχετε εκποιήσει βέβαια πιο πριν τα Ελληνικά Πετρέλαια που κατέχουν το 35% της ΔΕΣΦΑ σύμφωνα με δημοσιευμένα στοιχεία.
Άρα, το ελληνικό δημόσιο θα πουλήσει τη ΔΕΣΦΑ για λιγότερα χρήματα από αυτά που θα χάσει αν ο νέος ιδιοκτήτης δεν πληρώσει τα δάνεια που έχει εγγυηθεί το ελληνικό δημόσιο. Γι’ αυτό φέρνετε και αυτήν την τροπολογία στα θερινά Τμήματα. Το μόνο που σας απομένει είναι να βάλετε μία ταμπέλα έξω από τη ΔΕΣΦΑ: «Πάρε κόσμε, ο Σαμαράς τρελάθηκε για άλλη μία φορά και χαρίζει ακόμα μία επιχείρηση του ελληνικού λαού που δεν του ανήκει».
 (Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
 Κύριε Πρόεδρε, ένα λεπτό ακόμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα σας δώσω μόνο ένα λεπτό.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: Για τις λοιπές τροπολογίες τι να πούμε; Πέρα από την παραδοχή αποτυχίας μίας Κυβέρνησης σε διατεταγμένη αποστολή ξεπουλήματος, αποτύχατε να φέρετε σε πέρας τη μεταφορά των μαθητών και πετάτε το μπαλάκι στις περιφέρειες. 
Φτωχοποιήσατε τους Έλληνες που δεν μπορούν να πληρώσουν την ασφάλεια του αυτοκινήτου τους. Σε αυτούς τους πολίτες παρουσιάζεστε καλοί, επιστρέφοντας το δίπλωμά τους αν πληρώσουν το πρόστιμο. Ουσιαστικά εξυπηρετείτε τις ασφαλιστικές εταιρείες, στις οποίες δεν θα είχαν ανάγκη να ασφαλιστούν αυτοί που έχασαν τις πινακίδες και το δίπλωμά τους. Αυτή είναι η έννοια της κοινωνικής πρόνοιας; 
Για το «Ερρίκος Ντυνάν» βέβαια και τον «Ελληνικό Ερυθρό Σταυρό» παρέχετε ασφαλιστικές ενημερότητες. 
Θα κλείσω με τη μέγιστη παραδοχή αποτυχίας του ΕΝΦΙΑ. Δεν θα σας πω τα αυτονόητα, ότι τιμωρείτε την ιδιοκτησία και παίρνετε τα σπιτάκια του κοσμάκη. Θα σας καλέσω μόνο να θυμηθείτε τι λέγατε για το φόρο πριν λίγους μήνες που ψηφίζατε το νόμο επιβολής του, με πόση θέρμη τον υπερασπιζόσασταν και πόσο σοφό τον βρίσκατε. Όταν έφτασαν τα εκκαθαριστικά στους πολίτες, αναζητούσατε τους εξωγήινους που επέβαλαν το φόρο και φτάσατε σε ακρότητες, ζητώντας να παραιτηθούν οι υπεύθυνοι. Όμως, εσείς είστε οι υπεύθυνοι και μέχρι σήμερα κανείς από εσάς δεν έχει παραιτηθεί. Τώρα, με μία τροπολογία που γράφτηκε στο πόδι, προσπαθείτε να διασκεδάσετε τις εντυπώσεις. Τουλάχιστον, φροντίστε να διορθώσετε τις ακραίες αδικίες. 
Γι’ αυτό, στο πλαίσιο αυτό, σας επισημαίνω την αδικία η οποία συντελείται σε βάρος των κατοίκων της δυτικής Μακεδονίας, των προς μετεγκατάσταση οικισμών, όπως αυτών της Ποντοκώμης, της Μαυροπηγής, των Αναργύρων. Σας καταθέτω κείμενο τροπολογίας, πρόταση, την οποία δεν έχω καταθέσει στο παρόν νομοσχέδιο, καθώς ούτε γνώριζα, ούτε θα μπορούσα να γνωρίζω ότι θα φέρνατε εκπρόθεσμη τροπολογία για τον ΕΝΦΙΑ. Σας ζητώ να τη συμπεριλάβετε άμεσα μέσω νομοτεχνικής βελτίωσης στις διατάξεις του παρόντος νομοσχεδίου. 
Σας το καταθέτω στα Πρακτικά.
 (Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά την προαναφερθείσα πρόταση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής) 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κλείνω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όλο κλείνετε, κυρία συνάδελφε.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: «Το ιδανικό μου δεν είναι να πλουτίσω ούτε να ζήσω ευτυχής, αλλά να εργαστώ, να δράσω, να δημιουργήσω, να κάμω κάτι τι αντάξιο ενός ανθρώπου ηθικού και δυνατού», είχε πει ο Γεώργιος Παπανικολάου, αυτός ο μεγάλος Έλληνας ερευνητής που έσωσε τις ζωές εκατομμυρίων γυναικών. Γι’ αυτόν τον Έλληνα, λοιπόν, εμείς αισθανόμαστε υπερήφανοι ως Έλληνες. Το αντίθετο, βέβαια, αισθανόμαστε για όλους εσάς. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Τμήμα ότι τη συνεδρίασή μας παρακολουθούν από τα νότια θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι δύο μέλη Ουγγρικής αντιπροσωπείας ταχυδρομικών, οι οποίοι φιλοξενούνται στη χώρα μας από την Πανελλήνια Ομοσπονδία Σωματείων Ταχυδρομικών, την ΠΟΣΤ. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει τώρα ο Κοινοβουλευτικός Εκπρόσωπος των Ανεξάρτητων Ελλήνων, κ. Παύλος Χαϊκάλης.</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ, κύριε Πρόεδρε.
Κυρία Υπουργέ, κύριε Πρόεδρε, κυρίες και κύριοι συνάδελφοι, κάποτε με το καλό, όταν θα αποκτήσουμε την κυριαρχία σε αυτόν τον τόπο, θα πρέπει να κοιτάξουμε με μία σοβαρότητα την πολιτισμική δυναμική των λέξεων που κρύβονται πίσω από τους τίτλους του κάθε Υπουργείου. 
Δηλαδή, κατ’ εμέ, το Υπουργείο Υγείας κρύβει από πίσω του πολιτισμικά την έννοια της αλληλεγγύης, το Υπουργείο Παιδείας την έννοια της γνώσης και της καλλιέργειας, το Υπουργείο Εθνικής Άμυνας την άμυνα και την ισχύ. Και η ισχύς είναι δυναμισμός και κρύβεται πίσω από την άμυνα. Διότι μία χώρα με άμυνα ισχυρή, έχει η ίδια ισχυρή παρουσία στο διεθνή χώρο. Βέβαια, είναι και η δικαιοσύνη, απ’ όπου υπάρχει η ομαλή πορεία της χώρας μέσα στον κοινωνικό βίο. 
Γιατί τα λέω αυτά; Διότι κάποτε πρέπει να ξεφύγουμε από αυτές τις στενές έννοιες κόστους-ωφέλειας, οι οποίες υπάρχουν μέσα σε κάθε Υπουργείο, να κοιτάξουμε τι κοστίζει και τι ωφελεί. Δεν μπορούμε να τα βλέπουμε όλα οικονομικά. Δεν γίνεται να τα βλέπουμε όλα οικονομικά. 
Από την άλλη, δεν είμαι αυτός ο οποίος υποστηρίζει ότι αυτό το ανεξέλεγκτο πάρτι γύρω από το θέμα της υγείας πρέπει να συνεχιστεί. Κανείς δεν το θέλει αυτό το πράγμα. Γιατί, όμως, έχει συμβεί αυτό το πάρτι; Διότι είναι γνωστό ότι όλοι οι φορείς οι οποίοι ασχολούνται με τα ιατρικά νοσήλια έβαζαν υψηλότερες τιμές, γιατί το κράτος δεν πλήρωνε. Και έλεγαν: «Βάζουμε παραπάνω, ανεξέλεγκτα τις τιμές, γιατί όταν έρθει κάποια στιγμή μετά από χρόνια το Υπουργείο να μας πει, «Τι οφείλουμε εδώ πέρα;», θα μας κάνει την έκπτωση του 15%, 20% ή 30%. Άρα, αφού το έχουμε υπερτιμολογήσει με 50%, θα βγάλουμε και ένα 20%». Αυτή είναι η διαφορά. 
Είναι ένα παζάρι, το οποίο ανέχεται το κράτος χρόνια. Αυτή η δουλειά γίνεται. Γι’ αυτό φτάσαμε σε αυτό το επίπεδο. 
Άκουσα τον κ. Αηδόνη -και τον πρώην Υπουργό τον κ. Λυκουρέντζο- ο οποίος έλεγε: «Είναι κανείς ο οποίος αμφισβητεί ότι το Υπουργείο Υγείας δεν μπορεί μόνο του να κάνει τις διαδικασίες;» Βεβαίως! Το Υπουργείο Υγείας μπορούσε να κάνει μόνο του όλη αυτή τη διαδικασία. Οι ΔΥΠΕ τι δουλειά κάνουν; Θα μπορούσαν αυτές να διενεργήσουν όλες τις εργασίες, να ψάξουν να βρουν ακριβώς τα μοντέλα τα οποία υπάρχουν στο εξωτερικό και μπορούν να ισχύσουν εδώ, σύμφωνα με τις οικονομικές δυνατότητες των Ελλήνων και να μην χρειαστεί να φτάσουμε σε ένα σημείο ώστε σήμερα να μιλάμε για ανώνυμες εταιρείες, για ΔΕΚΟ. 
Εδώ ουσιαστικά κλείναμε τις ΔΕΚΟ, πουλήσαμε τη ΔΕΗ, και τώρα ξαφνικά φτιάχνουμε καινούργια ΔΕΚΟ, η οποία θα στοιχίσει και ένα εκατομμύριο ευρώ. Θα υπάρξουν και μετοχές, οι οποίες θα πάνε στον ιδιώτη γιατί είναι μεταβιβάσιμες. Και αυτό τι σημαίνει; Παραχώρηση της δημόσιας υγείας ανεξέλεγκτα πια, γιατί -λέει- το ελληνικό δημόσιο δεν μπορεί να το κάνει. Γιατί δεν μπορεί να το κάνει; Ποιοι είναι στο ελληνικό δημόσιο; Είναι άχρηστοι; Δεν είναι άνθρωποι τεχνοκράτες; Δεν είναι άνθρωποι ικανοί; Οι ιδιώτες τι διαφορά έχουν από τους υπάλληλους του δημοσίου; 
Μη φτάσουμε σε σημείο να ακυρώσουμε το ίδιο το δημόσιο. Γιατί ο κύριος Υπουργός έλεγε ότι ξαφνικά χρειάζεται υπουργική απόφαση για να διορίσουμε έναν στο Παναρκαδικό Νοσοκομείο και δεν μπορεί να το κάνει ο διοικητής; Ποιος όρισε αυτούς τους κανονισμούς; Ποιος επέβαλε αυτούς τους νόμους; Ο ίδιος ο Υπουργός! Ποιος θα ελέγχει το διοικητικό συμβούλιο της εταιρείας; Ο Υπουργός! Δηλαδή, ο Υπουργός και οι ιδιώτες από εκεί θα καθορίζουν τις τιμές. Ο νοών νοείτω.  
Σύσταση Εταιρείας Συστήματος Αμοιβών Νοσοκομείων. Η εταιρεία αυτή θα υλοποιήσει το ενιαίο σύστημα αμοιβών νοσοκομείων, το οποίο θα διαμορφώνει το κλειστό ενοποιημένο νοσήλιο στα νοσοκομεία, λαμβάνοντας κοστολογικά δεδομένα για φάρμακα, θεραπείες, αλλά και μισθούς γιατρών και εργαζομένων από τους δημόσιους και ιδιωτικούς φορείς νοσοκομειακής και ιατροφαρμακευτικής περίθαλψης. Αυτή η εταιρεία θα αξιολογεί και ουσιαστικά θα διαχειρίζεται διαθέσιμους πόρους για την υγεία από κρατική χρηματοδότηση, ασφαλιστικά ταμεία, χρήματα από αγορά υπηρεσιών, τους οποίους πόρους θα διανέμει με επιχειρηματικά κριτήρια στα ιδιωτικά και δημόσια νοσοκομεία. 
Η «ΕΣΑΝ Α.Ε.», λοιπόν, θα αξιολογεί και θα λαμβάνει αποφάσεις με κριτήριο το κέρδος και κανένα κοινωνικό προσανατολισμό. Η εταιρεία αυτή θα χαρακτηρίζει ζημιογόνο ένα νοσοκομείο, άρα άχρηστο, οπότε δεν θα το χρηματοδοτεί και θα το απαξιώνει και στο τέλος θα το οδηγεί σε κλείσιμο. 
Τι θα γίνει, όμως, σε περιπτώσεις περιφερειακών νοσοκομείων ή θεραπευτηρίων που εξυπηρετούν πολίτες που ζουν μακριά από τα μεγάλα αστικά κέντρα; Πώς θα δικαιολογούνται οι δυσλειτουργίες και οι λειτουργικές δαπάνες τέτοιων μονάδων, που εκτός των υπηρεσιών υγείας που παρέχουν, αποτελούν κι ένα παράγοντα οικονομικής ανάπτυξης της περιοχής; Μιλάω για την οποιοδήποτε χι περιφέρεια. Με καθαρά επιχειρηματικά κριτήρια μια τέτοια μονάδα θα πρέπει να κλείσει, αφού ο συντελεστής «κόστος ανά ασθενή» θα είναι υψηλός. 
Λέτε ότι με ΚΥΑ μπορεί ο Υπουργός να αποφασίζει οικονομικές ενισχύσεις. Στα μαύρα χρόνια των μνημονίων πιστεύετε ότι θα βρεθεί Υπουργός Οικονομικών ο οποίος θα δώσει πρόσθετη χρηματοδότηση; Τι γίνεται, δε, με τους άπορους και τους ανασφάλιστους, τους οποίους τα νοσοκομεία θα αντιμετωπίζουν ως ανεπιθύμητους; Τι θα γίνεται με αυτούς που θα χρειαστούν επιμήκυνση των νοσηλίων, λόγω επιπλοκών ή με την επιτάχυνση της αποθεραπείας, ώστε μια μονάδα νοσηλείας να εμφανίζεται πιο παραγωγική; 
Κυρία Υπουργέ, παιχνίδια με την υγεία του κόσμου νομίζω ότι δεν πρέπει να γίνονται. Ο κύριος Υπουργός μίλησε για τις ογκολογικές μονάδες, σχετικά με το θέμα της πρόβλεψης του καρκίνου. Εμείς οι Ανεξάρτητοι Έλληνες είμαστε πραγματικά υπέρ της πρόβλεψης. Και είμαστε κάθετοι ότι η πρόβλεψη στην υγεία αποτελεί και οικονομικό παράγοντα, διότι έτσι μπορείς να προβλέψεις πολλά πράγματα. 
Είμαστε και υπέρ των πρωτοκόλλων θεραπείας, τα οποία περιμένουμε πότε θα εφαρμοστούν, γιατί ακολουθούν όλα τα μοντέλα του εξωτερικού εκτός από αυτά που είναι ουσιαστικά. Φέραμε το γερμανικό τώρα. Δεν πάμε στο αγγλικό που υπάρχουν τα πρωτόκολλα θεραπείας. Παραδείγματος χάριν, συνάδελφός μου βρέθηκε για τρεις μέρες νοσηλείας στο Λονδίνο και όταν ξαφνικά βγήκε και είπε «τι οφείλω;», της απάντησαν «δεν οφείλετε τίποτα, γιατί είστε πάνω από εξήντα ετών». Έχουν φτάσει σε αυτό το επίπεδο! Σ’ εμάς, όποιος πάνω από εξήντα ετών -για να μην πω και πιο κάτω-  δεν έχει χρήματα, βλέπει τα ραδίκια ανάποδα! Με βάση τα παραπάνω είμαστε αντίθετοι σε κάθε νομοθέτημα που τοποθετείται για τη δημόσια υγεία. 
Θα ήθελα να επιστήσω την προσοχή στο άρθρο 2, όπου ορίζεται ότι όλα τα δημόσια νοσοκομεία και ιδιωτικές κλινικές υποχρεώνονται να αποστέλλουν σε ηλεκτρονική μορφή αρχείο με τα στοιχεία των ασθενών και τα ιατρικά και διοικητικά δεδομένα από το φάκελο νοσηλείας τους, ΑΜΚΑ και ΑΦΜ. Αυτό, βέβαια, έρχεται σε πλήρη αντίθεση με την προστασία των προσωπικών δεδομένων αλλά και το ιατρικό απόρρητο. Πόσο ασφαλή είναι αυτά τα στοιχεία σε περίπτωση που το πλειοψηφικό πακέτο μετοχών της εταιρείας θα πέσει σε ιδιώτες; Αυτό είναι κάτι στο οποίο περιμένουμε μια απάντηση. 
Καταψηφίζουμε, λοιπόν, το νομοσχέδιο επί της αρχής και σε όλα τα άρθρα του. 
Με την τροπολογία με γενικό αριθμό 1799, για τον επαναπροσδιορισμό του τρόπου κυρώσεων από ανασφάλιστα οχήματα, συμφωνούμε. 
Με την τροπολογία με γενικό αριθμό 1801 σχετικά το ίδρυμα «Ερρίκος Ντυνάν» και το σωματείο «Ελληνικός Ερυθρός Σταυρός» συμφωνούμε, αφού ρυθμίζει θέματα που θα εξυπηρετήσουν τελικά τους εργαζόμενους, τους φορείς αυτούς. Και ελπίζω να μην ξαναδούμε τροπολογία για το «Ερρίκος Ντυνάν».
Για την τροπολογία με γενικό αριθμό 1802, περί μεταφοράς μαθητών δημοσίων σχολείων, επίσης συμφωνούμε, ώστε να δοθεί λύση στο πρόβλημα που παρουσιάζεται σε κάποιες περιφέρειες. 
Όσο για τον ΕΝΦΙΑ είμαστε κατά. Το ακούσατε πριν και δια στόματος της κ. Μακρή. Είμαστε ενάντια σ’ αυτόν το νόμο, ο οποίος είναι αντισυνταγματικός. Το βράδυ στην ομιλία του ο Πρόεδρος των Ανεξάρτητων Ελλήνων στη Διεθνή Έκθεση Θεσσαλονίκης θα εξηγήσει για την αντισυνταγματικότητα και την παρανομία αυτού του  νόμου, ο οποίος έχει καθαρά εισπρακτικό χαρακτήρα και θα καλέσουμε όλους τους Έλληνες, όσο μπορούν και είναι εφικτό, να μην πληρώσουν αυτόν το φόρο. Από κει και πέρα, οποιαδήποτε τροπολογία ή άρθρο φέρνετε για τον ΕΝΦΙΑ, για μας αποτελεί στοιχείο αδιαφορίας. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και εμείς ευχαριστούμε. 
Τον λόγο έχει ο κ. Μιχαλάκης.</ChairmanSpeech> 
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Ευχαριστώ, κύριε Πρόεδρε. 
Κατ’ αρχάς, θα ήθελα να υπενθυμίσω ότι το νομοσχέδιο που συζητάμε προβλέπει την Εταιρεία Συστήματος Αμοιβών Νοσοκομείων Ανώνυμη Εταιρεία και όχι εταιρεία κοστολόγησης στον τομέα της υγείας. Αυτό, βέβαια, ήταν το προπέτασμα, το κάλυμμα, γιατί το παρόν νομοσχέδιο δεν είναι ούτε ανώδυνο ούτε ουδέτερο, ούτε ασήμαντο, έτσι όπως θέλησαν οι εισηγητές της Νέας Δημοκρατίας και του ΠΑΣΟΚ να μας το περάσουν. 
Πρώτα και κύρια, έχει σαφή ιδεολογικό προσανατολισμό, πολιτικούς στόχους και εξυπηρετεί συγκεκριμένα οικονομικά συμφέροντα. Όλα τα άλλα έπονται. Το νομοσχέδιο αυτό ουσιαστικά στοχεύει στη συρρίκνωση του κοινωνικού κράτους, στην αναδιανομή των δημοσιονομικών πόρων για την υγεία προς τα μεγάλα επιχειρηματικά συμφέροντα που δραστηριοποιούνται στο χώρο της υγείας και καραδοκούν, ενώ το Υπουργείο Υγείας αφήνεται απλώς σε ένα ρόλο επόπτη, σε ένα ρόλο θεατή. 
Σήμερα θα δημιουργηθεί μια ανώνυμη εταιρεία, με πρόσχημα την ανάγκη να κοστολογήσει τις ανάγκες στη δευτεροβάθμια φροντίδα υγείας, υπερασπιζόμενη υποτίθεται το δημόσιο συμφέρον. Ωστόσο, αυτή η εταιρεία θα έχει στα χέρια της και πολιτική και οικονομική εξουσία. Είναι σαφές ότι ο σκοπός της είναι άλλος. 
Τρεις είναι ο κύριοι στόχοι. Πρώτον, όπως το νομοσχέδιο αναφέρει, αυτή η ανώνυμη εταιρεία θα διαχειρίζεται –δίκαια άραγε;- τους δημοσιονομικούς πόρους προς τα δημόσια νοσοκομεία και τις ιδιωτικές κλινικές. Προτίθεται, δηλαδή, να αποκαταστήσει την αδικία που γινόταν μέχρι τώρα από την κατανομή των χρημάτων του ΕΣΥ εις βάρος των ιδιωτικών συμφερόντων στο χώρο της υγείας. Κατ’ αυτόν τον τρόπο, τώρα και τα ιδιωτικά συμφέροντα αντιμετωπίζονται ισότιμα, όπως είπα και  προηγουμένως. 
Με αυτόν τον τρόπο, έχουμε μια μεγάλη αναδιανομή των δημοσιονομικών πόρων υπέρ των ολίγων. Εάν λάβουμε υπ’ όψιν μας ότι οι δαπάνες των νοσοκομείων του ΕΣΥ το 2010 ήταν 2.613.000.000, το 2011 ήταν 2.445.000.000, το 2012 ήταν 2.030.000.000, για υλικά, φάρμακα και υπηρεσίες, είναι σαφές ότι είχαμε μια μεγάλη συρρίκνωση –και έχουμε- των δαπανών για τη δημόσια δευτεροβάθμια υγεία, πόσο μάλλον τώρα, που την πίτα θα την μοιράζεται και ο ιδιωτικός τομέας που δραστηριοποιείται στο χώρο της δευτεροβάθμιας φροντίδας υγείας.
Δεύτερος στόχος. Η πολιτική της ανώνυμης εταιρείας θα ευνοήσει τον ανταγωνισμό, δήθεν για την καλύτερη παροχή υπηρεσιών υγείας. Και μόνο η λέξη «ανταγωνισμός» -και όχι «συναγωνισμός» ή «άμιλλα»- λέξη φορτισμένη με αρνητική σημασία, λέξη επιθετική, ωστόσο λέξη αγαπημένη του νεοφιλελεύθερου καπιταλισμού, για τίποτε καλό δεν προϊδεάζει, παρά μόνο αποκαλύπτει ότι η υγεία παύει να είναι κοινωνικό αγαθό και γίνεται εμπόρευμα. 
Ο ανταγωνισμός, τον οποίο προτάσσετε ως ζητούμενο, θα δημιουργήσει μια πραγματική κόλαση στο χώρο της υγείας. Πέρα από τον υπάρχοντα ανταγωνισμό στις ιδιωτικές δομές, μεταξύ δηλαδή των μεγάλων επιχειρηματικών κύκλων και των μικρών ιδιωτικών κλινικών, θα προκληθεί και ένας ανελέητος ανταγωνισμός και στο δημόσιο τομέα μεταξύ κλινικών και νοσοκομείων, αλλά και μεταξύ των δημόσιων νοσοκομείων, που θα έχουν απομείνει και των μεγάλων ιδιωτικών κλινικών. 
Επακόλουθο των παραπάνω θα είναι και το κλείσιμο δημόσιων νοσοκομείων και βεβαίως και μικρών ιδιωτικών κλινικών. Σε αυτό το σημείο έχει ενδιαφέρον να δούμε σε τι κατάσταση βρίσκονται τα δημόσια νοσοκομεία. Είναι υποστελεχωμένα και με μεγάλες ελλείψεις στα υλικά. Σύμφωνα με τα στοιχεία της ΟΕΝΓΕ, έξι χιλιάδες γιατροί λείπουν από τα νοσοκομεία μας και πάνω από είκοσι χιλιάδες νοσηλευτικό προσωπικό.
Ήδη τρεις χιλιάδες γιατροί έχουν συνταξιοδοτηθεί τα τελευταία τρία χρόνια, χωρίς να προστεθεί κανείς μόνιμος γιατρός, παρά μόνο επικουρικοί, με βάση το γνωστό αποτυχημένο μοντέλο του επικουρικού γιατρού και παρά τις εξαγγελίες του Υπουργού ότι θα προσληφθούν εννιακόσιοι γιατροί σε μόνιμες θέσεις, οι οποίοι βέβαια δεν αρκούν με τίποτα να καλύψουν τις ανάγκες που υπάρχουν στο χώρο της υγείας.
Πάντα θύμα θα είναι ο ασθενής, ο οποίος θα ψάχνει ποιος ουσιαστικά χρηματοδοτείται από την ανώνυμη εταιρεία, η οποία θα παρέχει ένα ελάχιστο πακέτο χρημάτων και το υπόλοιπο θα το βάζει από την τσέπη του. Ο δρόμος για τις μεγάλες ιδιωτικές ασφάλειες ανοίγει διάπλατα. Και αυτό είναι το επόμενο βήμα, που θα ολοκληρώσει τις καταστροφικές σας πολιτικές. 
Τρίτο, όλη αυτή τη διαχείριση και την πολιτική στο χώρο της υγείας θα τη χαράζει αυτή η ανώνυμη εταιρεία και -όπως είπαμε- το Υπουργείο θα έχει απλώς το ρόλο του επόπτη. Το κράτος, λοιπόν, αποσύρεται από το σχεδιασμό και την υλοποίηση αυτού του μοναδικού κοινωνικού αγαθού που λέγεται υγεία. Θέλετε στην ουσία να αφήσετε τον κόσμο να πεθάνει, για να εξυπηρετηθούν τα ιδιωτικά και μόνο συμφέροντα.
Τέλος, λίγα λόγια όσον αφορά το υγειονομικό μοντέλο που θα εφαρμόσουμε, υποτίθεται. Έγινε μακροσκελής αναφορά και συζήτηση για τα διάφορα μοντέλα, το γερμανικό, το αυστραλιανό, το καναδέζικο κ.λπ.. Καλό είναι να γίνονται τέτοιες αναφορές και συζητήσεις και να ανταλλάσσουμε τις απόψεις μας. Το να λέμε, όμως, ότι θα εφαρμόσουμε το τάδε ή το δείνα μοντέλο στη χώρα μας, που αυτή τη στιγμή βρίσκεται σε ανθρωπιστική και υγειονομική κρίση, μπορεί να χαρακτηριστεί τουλάχιστον παράλογο, για να αποφευχθεί η οργή και το γέλιο.
Για να σοβαρευτούμε, εμείς χρειαζόμαστε έναν καινούριο σχεδιασμό υγείας στο σύνολό της, που να ανταποκρίνεται σε πρώτη φάση στις τραγικές κοινωνικές και οικονομικές συνθήκες, που με ευθύνη σας δημιουργήθηκαν στη χώρα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω με μία φράση, κύριε Πρόεδρε.
Χρειαζόμαστε μια άλλη φιλοσοφία που να βασίζεται στη δημόσια και δωρεάν φροντίδα υγείας από τη μια μεριά και την ποιοτικά αναβαθμισμένη και υψηλού επιπέδου υγεία από την άλλη, με μότο την επιστημονική αρχή ότι δεν εξετάζουμε την αρρώστια, αλλά τον άρρωστο.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε, κύριε συνάδελφε.
Τον λόγο έχει ο συνάδελφος κ. Σηφουνάκης.</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember>: Κύριε Πρόεδρε, κύριοι συνάδελφοι, για το νομοσχέδιο του Υπουργείου Υγείας το οποίο συζητάμε σήμερα νομίζω κυρίως οι Βουλευτές γιατροί είναι εκείνοι, οι οποίοι έχουν σαφώς τον πρώτο λόγο. Και νομίζω ότι οι προτάσεις ή αν θέλετε η κριτική που ακούστηκε, έχει βάση. Από την άλλη την πλευρά, βεβαίως, πάντοτε –τα τελευταία τουλάχιστον πέντε χρόνια- το Υπουργείο Υγείας και μέσω του Υπουργείου Οικονομικών προτάσσει το συνολικό κόστος της δαπάνης, δηλαδή πόσο αυτή αυξάνεται ή πόσο μειώνεται. Υπό αυτήν την έννοια, προχωράμε και στις όποιες αλλαγές γίνονται.
Κάποιοι μπορούν να το κατανοήσουν και κάποιοι άλλοι όχι. Νομίζω ότι η Υφυπουργός, που είναι σήμερα εδώ, επειδή υπήρξε και απλή Βουλευτής, αντιλαμβάνεται τουλάχιστον αυτά που ακούγονται.
Επειδή, απ’ ό,τι κατάλαβα, η απόφαση για τη συζήτηση είναι να ολοκληρωθεί σήμερα, σύμφωνα με την απόφαση της Διασκέψεως των Προέδρων, εμένα μου κάνει εντύπωση, μια τροπολογία για τον ΕΝΦΙΑ τόσο σημαντική…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Σηφουνάκη, δεν σας διακόπτω, αλλά αποφασίσαμε να πάει και αύριο, επειδή είναι αρκετοί ομιλητές.</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember>: Εντάξει. Τότε αλλάζει, εφόσον είναι έτσι. Γιατί θα έπρεπε να υπάρχει κάποιος εκπρόσωπος του Υπουργείου Οικονομικών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ναι, τα συζητούμε ενιαία.</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember>: Το Δεκέμβριο του 2013 ψηφίσαμε, παρά τις όποιες επιμέρους ενστάσεις είχαμε, το νέο φόρο για τα ακίνητα, τον ΕΝΦΙΑ, έχοντας τη ρητή διαβεβαίωση από την ηγεσία του Υπουργείου Οικονομικών ότι πρόκειται για ένα δικαιότερο από το ισχύον μέχρι τότε σύστημα φορολόγησης, που σε καμμιά περίπτωση δεν θα επέφερε πρόσθετες δαπάνες και δεν θα επιβάρυνε τα χαμηλότερα και μεσαία στρώματα.
Δυστυχώς, τα εκκαθαριστικά που ήρθαν σε χιλιάδες φορολογούμενους μέσα στο καλοκαίρι διέψευσαν παταγωδώς τις προσδοκίες, ακόμη και όσων από εμάς, καλόπιστα, παρά τις διατυπωμένες μας διαφωνίες, ψηφίσαμε τότε τον ΕΝΦΙΑ. 
Στην τοποθέτησή μου στην Ολομέλεια της Βουλής στις 19-12-2013 –την καταθέτω και παρακαλώ, κύριε Πρόεδρε, να διανεμηθεί στους συναδέλφους Βουλευτές- έφερα παραδείγματα και προσπάθησα, όπως και άλλοι συνάδελφοι του ΠΑΣΟΚ, να πείσω ότι οι υπολογισμοί ήταν λάθος και στην ουσία ο όλος σχεδιασμός ήταν στον αέρα. 
(Στο σημείο αυτό το ο Βουλευτής κ. Νικόλαος Σηφουνάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πριν από περίπου ένα μήνα, στις 25-8-2014 –μόλις είχε ξεσπάσει ο σάλος και οργή όσων έλαβαν το «μπουγιουρντί»- με επιστολή μου προς τον Πρόεδρο του Πασόκ και εν’ όψει της αλλαγής ορισμένων πραγμάτων –κακώς κειμένων- του ΕΝΦΙΑ, επεσήμανα ότι για να αντιμετωπιστεί το κλίμα της δικαιολογημένης οργής, που έχει προκληθεί στην κοινωνία λόγω των επιβαρύνσεων και των αδικιών του ΕΝΦΙΑ σε χιλιάδες πολίτες οι οποίοι δεν διαθέτουν τη φοροδοτική ικανότητα να ανταποκριθούν στις παράλογες νέες υποχρεώσεις, θα πρέπει να γίνουν ριζικές αλλαγές. Αλλαγές προς την κατεύθυνση πρώτον και κυριότερο –το πιο ουσιαστικό- αναπροσαρμογής των αντικειμενικών τιμών των ακινήτων, ώστε ο υπολογισμός του ΕΝΦΙΑ να γίνει επί πραγματικών και όχι επί πλασματικών αξιών. Δεύτερον, να τύχουν απαλλαγής ή έστω σημαντικής έκπτωσης τα ακίνητα τα οποία την τελευταία πενταετία δεν έχουν αποφέρει κανένα εισόδημα. Απαλλαγή για ακίνητα που δεν ηλεκτροδοτούνται και τα οποία δεν πλήρωναν ούτως ή άλλως χαράτσι μέσω της ΔΕΗ. Ειδική μέριμνα, παραδείγματος χάριν, για εκπτώσεις, περισσότερες δόσεις κ.λπ. για φορολογούμενους που έχουν κόκκινα δάνεια και έχουν υποστεί μεγάλη μείωση του μισθού τους τα τελευταία χρόνια.
 Σημείωνα, επίσης, ότι οι αδικίες του ΕΝΦΙΑ προφανώς και δεν αίρονται με τη χρονική μετάθεση ή τη χρονική επιμήκυνση καταβολής των δόσεων, αλλά ούτε με παρεμβάσεις που θα έχουν περιορισμένο εύρος εφαρμογής. 
Τα μέτρα που ανακοινώθηκαν και που περιλαμβάνει η τροπολογία δυστυχώς επιβεβαιώνουν τις ανησυχίες μου. Διότι περιορίζονται σε αναπροσαρμογή του τρόπου υπολογισμού της φορολογητέας αξίας για τα εκτός αντικειμενικού συστήματος οικόπεδα και μόνο, αφήνοντας ανέγγιχτο το παράλογο και εμβαλωματικό σήμερα καθεστώς των αντικειμενικών σε όλες τις περιοχές της χώρας, γεγονός που αυτόματα επιβαρύνει όλους τους ιδιοκτήτες.
Ξαφνικά, βαφτίζονται «μεγαλοϊδιοκτήτες» όσοι στην πραγματικότητα έχουν ακίνητα με αξίες καταβαραθρωμένες, ακίνητα που αδυνατούν ακόμα και να τα ρευστοποιήσουν, να τα πουλήσουν, δεν αγοράζει κανείς, δεν υπάρχει κανένα ενδιαφέρον. Κι είναι απορίας άξιο για ποιον λόγο το Υπουργείο Οικονομικών ενώ έχει αναγνωρίσει το πρόβλημα, εδώ και χρόνια, και τα δύο τελευταία χρόνια οι Βουλευτές που στηρίζουν την Κυβέρνηση ζητούσαν να έρθει έγκαιρα το σχετικό νομοσχέδιο κατετέθη τελικά τον Δεκέμβριο του 2013 και απεδείχθη αντιφατικό, πρόχειρο, στην καλύτερη των περιπτώσεων, επιεικέστατα, άδικο. 
Η υποσχόμενη για το 2016, απ’ ό,τι άκουσα από τα χείλη του Υπουργού, μείωση των αντικειμενικών αξιών προκαλεί εισέτι τη μήνιν των πολιτών, αφού είναι έτος εκλογών, τουλάχιστον κατά το Σύνταγμα. Η τροπολογία, λοιπόν, δεν λύνει το πρόβλημα, γιατί χορηγείται ένα μικρό ποσοστό έκπτωσης 20% στα κενά, μη ηλεκτροδοτούμενα ακίνητα, υπό περιοριστικά μάλιστα εισοδηματικά και περιουσιακά κριτήρια και με την προϋπόθεση τα μη ηλεκτροδοτούμενα ακίνητα να είναι κενά καθ’ όλη τη διάρκεια του 2013. Δηλαδή, αν ένα ακίνητο ήταν νοικιασμένο ή είχε ρεύμα για κάποιο διάστημα το 2013, έστω και για μια μέρα, ο ιδιοκτήτης του δεν δικαιούται έκπτωση. Η έκπτωση αυτή, μάλιστα, δίνεται ειδικά για το 2014, χωρίς να ξεκαθαρίζεται τι θα ισχύσει το 2015. 
Επομένως, η επιβάρυνση για χιλιάδες ιδιοκτήτες με κενά, μη ηλεκτροδοτούμενα ακίνητα, παρά την όποια έκπτωση σε κάποιους απ’ αυτούς, είναι δεδομένη και παράλογη. Για παράδειγμα, ξενοίκιαστη μονοκατοικία εκατόν πενήντα τετραγωνικών επιφανείας, με τιμή ζώνης 750 έως 1000 ευρώ και παλαιότητας δεκατριών ετών, με δύο προσόψεις, που δεν ηλεκτροδοτήθηκε το 2013, θα πληρώσει μειωμένο ΕΝΦΙΑ 416 ευρώ, ενώ στο χαράτσι της ΔΕΗ πλήρωνε μηδέν. 
Η διεύρυνση, ακόμα περισσότερο, των κριτηρίων που πρέπει συσσωρευτικά να ισχύσουν, προκειμένου κάποιος να δικαιούται έκπτωση ή απαλλαγή από τον ΕΝΦΙΑ, καθώς πλέον προστίθεται και η συνολική αξία της ακίνητης περιουσίας, βγάζει εκτός πολλούς φορολογούμενους. Έτσι, για οικονομικά ασθενείς δεν θα λαμβάνεται υπ’ όψιν μόνο το εισοδηματικό κριτήριο των 9.000 ευρώ για τον άγαμο και τα τετραγωνικά μέτρα των ακινήτων να μην υπερβαίνουν τα εκατόν πενήντα αλλά και η αξία της περιουσίας που διαθέτουν. Δηλαδή η απαλλαγή του 50% δεν θα δίδεται εάν η αντικειμενική αξία της ακίνητης περιουσίας υπερβαίνει τις 85.000 ευρώ για τους άγαμους και τις 150.000 ευρώ για τους έγγαμους. 
Επιστρατεύονται, επίσης, και τα τεκμήρια διαβίωσης, τα οποία αποκλείουν έναν μεγάλο αριθμό. Δεν προλαβαίνω, δυστυχώς, να ολοκληρώσω. Θέλω, πάντως, να κλείσω φέρνοντας ένα παράδειγμα. Είναι κρίμα για ένα ζευγάρι με ένα παιδί και ετήσιο συνολικό εισόδημα 6.000 ευρώ, με ένα διαμέρισμα ογδόντα τετραγωνικών μέτρων, αντικειμενικής αξίας 100.000 ευρώ και ένα ΙΧ χίλια τριακόσια κυβικά, επταετίας, η εφορία να προσδιορίζει το εισόδημα με βάση τα τεκμήρια διαβίωσης στο πολύ υψηλότερο επίπεδο των 11.420 ευρώ. Έτσι, επειδή το τεκμαρτό εισόδημα είναι μεγαλύτερο του εισοδηματικού ορίου των 11.000 ευρώ για την έκπτωση του 50%, τελικά θα πρέπει να πληρώσουν όλο το ποσό. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε. 
Η παράταση, βεβαίως, του χρόνου αποπληρωμής δεν είναι επίσης τίποτα. Εγώ, κύριε Πρόεδρε και κύριοι συνάδελφοι, λυπάμαι, αλλά προσωπικά, για δεύτερη φορά δεν θα συναινέσω σε αλλαγές που δεν λύνουν το πρόβλημα και εν τέλει δημιουργούν -και δικαίως- ένα αίσθημα εμπαιγμού στους φορολογούμενους πολίτες. Δεν ξέρω αν θα φτάσω στο σημείο να αναπολήσω το ΕΕΤΗΔΕ, όπως πολλοί συνάδελφοι έχουν πει -το είπε και προχθές και ο Πρόεδρος του ΠΑΣΟΚ στη Θεσσαλονίκη- αλλά δεν θα συνηγορήσω στη συνέχιση μιας τέτοιας εξόφθαλμης αδικίας. Γι’ αυτό είμαι αντίθετος με την τροπολογία, έτσι όπως έχει, εκτός εάν βελτιωθεί. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.
Τον λόγο έχει ο συνάδελφος κ. Δερμιτζάκης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ</Parlmember>: Κυρίες και κύριοι συνάδελφοι, σήμερα, σχεδόν πέντε χρόνια μετά την επιβολή του μνημονίου στον ελληνικό λαό, οι αρνητικές συνέπειες που βιώνει ο λαός μας έχουν ξεπεράσει τα όρια των αντοχών του. Η επίθεση στα εισοδήματα, μισθούς, συντάξεις, η τεράστια φοροεπιδρομή, η εφεύρεση συνεχώς νέων μεθόδων και τρόπων για να αφαιμάσσουν το εισόδημα των εργαζομένων, των μισθωτών, των μικρομεσαίων, η απαξίωση, η διάλυση του δημόσιου τομέα, το ξεπούλημα του δημόσιου πλούτου, η υπακοή συνεχώς στις απαιτήσεις των δανειστών έχουν οδηγήσει το λαό μας σε απόγνωση.
Η πολιτική της λιτότητας που επέβαλαν στην πατρίδα μας, μέσω των πρόθυμων μνημονιακών κυβερνήσεων, η κ. Μέρκελ και οι δανειστές μας, έχει προκαλέσει τεράστια καταστροφή στο λαό. Η διάλυση των μικρομεσαίων επιχειρήσεων, η έλλειψη επενδύσεων, το ρήμαγμα της υπαίθρου, τα πλήγματα στον αγροτικό κόσμο δεν αφήνουν περιθώρια ούτε για λεονταρισμούς της Κυβέρνησης ούτε είναι δυνατόν να ξεγελάσετε πλέον κανέναν. Τα κοινωνικά αγαθά, που πρωτίστως πρέπει να απολαμβάνει ο πολίτης, της υγείας, της παιδείας, της εργασίας, όπως οφείλει να παράσχει κάθε ευνομούμενη πολιτεία, έχουν στην κυριολεξία ισοπεδωθεί. Ιδιαίτερα ο ευαίσθητος χώρος της υγείας ήταν αυτός που στοχοποιήθηκε εξ αρχής, αυτός που χτυπήθηκε ιδιαίτερα.
Οι προθέσεις από την αρχή ήταν ξεκάθαρες: Η διάλυση του ΕΣΥ -το οποίο σημειωτέον, παρ’ όλες τις δυσλειτουργίες και τον κατακερματισμό που εμφάνιζε, είχε έναν ανθρωποκεντρικό προσανατολισμό- η συρρίκνωση, η απαξίωση των νοσοκομείων και η εκχώρηση του σημαντικού αυτού κοινωνικού αγαθού στους ιδιώτες, στα μεγάλα ιδιωτικά συμφέροντα. Η υγεία γίνεται εμπόρευμα και κάποιοι κερδίζουν από αυτή την ιστορία σε βάρος των πολιτών. Το κοινωνικό κράτος διαλύεται.
 Επιτρέψτε μου μια αναφορά στην ιδιαίτερη πατρίδα μου, στο Νομό Λασιθίου, έναν ακριτικό απομονωμένο νομό, με άθλιο οδικό δίκτυο. Πλήρης υποβάθμιση. Υποστελέχωση σε ιατρικό, νοσηλευτικό και διοικητικό προσωπικό σε όλα ανεξαιρέτως τα νοσοκομεία. Τεράστιες ελλείψεις σε απαραίτητα υλικά. Οι κλινικές παραμένουν κλειστές εντελώς ή υπολειτουργούν. Στην απομονωμένη Σητεία -όσοι την έχετε επισκεφθεί θα ξέρετε πώς μπορεί να φτάσει κανείς, μέσα από ποιο οδικό δίκτυο- δεν υπάρχει καρδιολόγος. Στην Ιεράπετρα δεν λειτουργεί παθολογική και άλλες κλινικές. Στον Άγιο Νικόλαο όλες οι κλινικές εμφανίζουν σημαντικές ελλείψεις σε γιατρούς. Αυτά είναι τα αποτελέσματα των πολιτικών σας. 
Αναρωτήθηκε προχθές –ρητορικά, βέβαια- ο κ. Γεωργιάδης στη συνεδρίαση της επιτροπής γιατί στην Ελλάδα έχει θεριέψει ο ιδιωτικός τομέας στο χώρο της υγείας. Αυτή είναι η απάντηση, κύριε Γεωργιάδη. Η δική σας πολιτική διαλύει τη δημόσια υγεία. Παραχωρεί και γιγαντώνει την παρουσία του ιδιωτικού τομέα σε αυτόν τον ευαίσθητο χώρο. Όμως, επαναλαμβάνω, η υγεία είναι κοινωνικό αγαθό, δεν είναι εμπόρευμα, αλλά αδυνατείτε να το κατανοήσετε, γιατί υπηρετείτε την πιο ακραία εκδοχή του βάρβαρου νεοφιλελευθερισμού, που αγνοεί τον άνθρωπο και τις πραγματικές του ανάγκες και υπηρετεί μονάχα τις ανάγκες των αγορών και των τραπεζιτών. 
Αναρωτιέται εύλογα ο οποιοσδήποτε καλόπιστος πολίτης: Ενώ όλα αυτά συμβαίνουν, δεν χρειάζεται ένα σύστημα κοστολόγησης που θα βάλει φραγμό σε όλο αυτό το πάρτι που είχε στηθεί και ήταν δημιούργημα των πολιτικών σας στο χώρο της υγείας με τη διαφάνεια και τον διορισμό των «ημετέρων»; Μια τακτική που και σήμερα ακολουθείται. Εγώ δεν είδα κάποιον να τιμωρείται ή να οδηγείται στα δικαστήρια από αυτούς που εκτίναξαν το κόστος περίθαλψης στα ύψη από τις προμήθειες στα νοσοκομεία ή από αυτούς που ήταν στις επιτροπές που έδιναν τις υψηλότερες τιμές στην Ευρώπη στα φάρμακα, επιβαρύνοντας τα ασφαλιστικά ταμεία και τους ασφαλισμένους.
Βεβαίως, λοιπόν, χρειάζεται ένα σύστημα κοστολόγησης, με διαφάνεια και έλεγχο. Όμως, γιατί αυτό πρέπει να γίνει από μια ανώνυμη εταιρεία που συμμετέχουν σε μεγάλο βαθμό τα ιδιωτικά συμφέροντα και θα στοιχίσει στον Έλληνα πολίτη αρκετά χρήματα και θα χρηματοδοτείται από τα ασφαλιστικά ταμεία; Το νομοσχέδιο για την ΕΣΑΝ Α.Ε. αυτό ακριβώς υπηρετεί: Δημιουργεί εκείνο το πλαίσιο κοστολόγησης και χρηματοδότησης των δημόσιων νοσοκομείων που χρειάζεται μια ιδιωτικοποιημένη αγορά υγείας. 
Πίσω από τις φαινομενικά αγνές σας προθέσεις κρύβεται επιμελώς για άλλη μια φορά σε ένα ιδιαίτερο, σημαντικό και ευαίσθητο τομέα η νεοφιλελεύθερη ακραία βαρβαρότητα που υπηρετεί το δόγμα της περιστολής των δαπανών και τη ρήση «λεφτά δεν υπάρχουν για την υγεία». 
Τα αποτελέσματα αυτού του μοντέλου θα είναι τα εξής: Πρώτον, αύξηση των ακριβών και γρήγορων περιστατικών, με στόχο την επαρκή χρηματοδότηση και τη θετική αξιολόγηση των θεραπευτηρίων ως παραγωγικά νοσοκομεία. Θα έχουμε αύξηση αυτών, που και άλλοι συνάδελφοι ονόμασαν «αιματηρά εξιτήρια», με μειώσεις του χρόνου παραμονής των ασθενών στο νοσοκομείο, με επικίνδυνες επιπτώσεις για την ίδια τους τη ζωή. 
Δεύτερον, εφόσον συμπεριλαμβάνεται και η μισθοδοσία του ιατρικού προσωπικού, αυτό σημαίνει μπόνους αποδοτικότητας. Άρα, για να επιβιώσει ένα νοσοκομείο, θα επιδιώκεται ή θα προκαλείται ζήτηση υπηρεσιών υγείας. 
Τρίτον, ο ανταγωνισμός είναι, έτσι κι αλλιώς, άνισος με την υπάρχουσα κατάσταση ανάμεσα σε ιδιωτικά και δημόσια νοσοκομεία. Ιδιαίτερα, μάλιστα, τα μικρά επαρχιακά υποστελεχωμένα και με ανεπαρκή εξοπλισμό νοσοκομεία θα οδηγηθούν αυτόματα σε κλείσιμο. Οι ιδιωτικοί όμιλοι που καραδοκούν είναι έτοιμοι να εισβάλλουν παντού, αφού ιδιαίτερα στα χρόνια του μνημονίου τα δημόσια νοσοκομεία δεν έχουν εξοπλιστεί με σύγχρονα όργανα και τεχνολογία. Τα περισσότερα, όπως ανέφερα, υπολειτουργούν, ενώ αντίθετα τα ιδιωτικά βιώνουν μέρες δόξας ως αποτέλεσμα της πολιτικής σας. 
Τέταρτον, θα αυξηθούν οι υψηλού κόστους θεραπείες -αναφέρθηκε και από τον εισηγητή μας- παραδείγματος χάριν οι αρθροπλαστικές, με συνολική αύξηση τελικά των παρεχόμενων υπηρεσιών. 
Και πέμπτον, και πολύ σημαντικό για εμάς, δεν πρέπει να αγνοηθεί το γεγονός ότι η άσκηση πιέσεων για μείωση του εργατικού κόστους θα επιφέρει απολύσεις και μειώσεις μισθών και θα αναγκάσει τους γιατρούς να επιδοθούν στο κυνήγι των ακριβών περιστατικών. 
Κυρίες και κύριοι συνάδελφοι,  ο στόχος της Κυβέρνησης είναι προφανής: δραματική μείωση των δαπανών για την υγεία, μετακύληση του κόστους στις πλάτες των πολιτών -γι’ αυτό άλλωστε έχει πολλαπλασιαστεί και η συμμετοχή των ασφαλισμένων στα φάρμακα, παρ’ όλο που έχει κατακλυστεί με γενόσημα η ελληνική αγορά- πλαφόν σε εργαστηριακές και διαγνωστικές εξετάσεις, ακόμα και σε εγχειρισμένους ασθενείς που έχουν υποβληθεί σε by-pass -το triplex θα μπορεί να γίνεται κάθε πέντε χρόνια!- ενώ μία γυναίκα, ακόμα κι αν έχει σοβαρό πρόβλημα, θα μπορεί να κάνει test Παπανικολάου κάθε τρία χρόνια!</Speech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Δεν ισχύει αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
<Speech><Parlmember>ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ</Parlmember>: Τελειώνω, κύριε Πρόεδρε. Δείξτε λίγη ανοχή. Στον προηγούμενο ομιλητή δώσατε τρία λεπτά και έχετε δείξει, σχετικά, μία ανοχή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Να ζητάτε ένα λεπτό για να σας στο δίνω. Μην το παίρνετε από μόνος σας, παραμερίζοντας το Προεδρείο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ</Parlmember>: Ευχαριστώ, κύριε Πρόεδρε.   
Έτσι, φέρατε, λοιπόν,  τη διάλυση του ΕΣΥ και την εισβολή των ιδιωτών στο σύστημα περίθαλψης με ό,τι αυτό συνεπάγεται. 
Το ερώτημα είναι το εξής: Στην κατάσταση και στην οικονομική εξαθλίωση που έχετε οδηγήσει το λαό μας, εν μέσω ανθρωπιστικής κρίσης και ενώ χιλιάδες συμπολίτες μας βρίσκουν καταφύγιο στα κοινωνικά ιατρεία και στα κοινωνικά φαρμακεία που αναπτύσσονται σε κάθε πόλη και χωριό της Ελλάδας, πώς είναι δυνατόν να ανταπεξέλθει ο μαρτυρικός και χιλιοπληγωμένος λαός μας σε αυτό τον απίστευτο Γολγοθά που τον οδηγείτε; 
Η λύση είναι μία και την γνωρίζετε. Γι’ αυτό προσπαθείτε να επιμηκύνετε τον χρόνο παραμονή σας στην Κυβέρνηση, γαντζωμένοι στις καρέκλες της εξουσίας. Η λύση είναι μία και πλησιάζει. Η ανατροπή αυτής της επικίνδυνης συγκυβέρνησης, η νίκη του ΣΥΡΙΖΑ, που θα σηματοδοτήσει την αλλαγή αυτής καταστροφικής πολιτικής και θα φέρει ξανά την ελπίδα και την αισιοδοξία στο λαό μας.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ</Parlmember>: Θα ήθελα να πω και δύο κουβέντες για τον ΕΝΦΙΑ. Πιστεύω πως δεν με αφήνετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αφήστε το. Αφού κάτσατε και κάνατε μόνο πολιτικές αναλύσεις , αφήστε τα υπόλοιπα.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ</Parlmember>: Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει ζητήσει ο Αναπληρωτής Υπουργός Εσωτερικών, κ. Λεονταρίδης για την τροπολογία με γενικό αριθμό 1802 και με ειδικό αριθμό 149. 
Ορίστε, έχετε τον λόγο για τρία λεπτά.</ChairmanSpeech>
<Speech><Parlmember>ΘΕΟΦΙΛΟΣ ΛΕΟΝΤΑΡΙΔΗΣ</Parlmember> (Αναπληρωτής Υπουργός Εσωτερικών): Ευχαριστώ τον κύριο Πρόεδρο, που λόγω κατεπείγουσας ανάγκης, μού δίνει το λόγο για την ανάπτυξη των θέσεών μου επί αυτής της τροπολογίας, που είναι η τροπολογία με γενικό αριθμό 1802 και με ειδικό αριθμό 149 και στην οποία έγιναν  και κάποιες νομοτεχνικές βελτιώσεις, οι οποίες μπορούν να μοιραστούν στο Τμήμα και να δοθούν και στο Προεδρείο. 
Όσον αφορά στο θέμα της τροπολογίας, η τροπολογία αυτή κατέστη αναγκαία λόγω των σημαντικών καθυστερήσεων από την πλευρά των περιφερειών στη διαδικασία της μεταφοράς των μαθητών για το σχολικό έτος που αρχίζει αύριο, παρά τις αλλεπάλληλες υπομνήσεις του Υπουργείου από την αρχή του έτους γι’ αυτά τα οποία έπρεπε να γίνουν. 
Συγκεκριμένα, από το Φεβρουάριο το Υπουργείο Εσωτερικών με έγγραφα που έστειλε προς όλους τους περιφερειάρχες ζητούσε την επίσπευση των διαγωνιστικών διαδικασιών για την ανάθεση του έργου της μεταφοράς των μαθητών σύμφωνα με την ΚΥΑ 24001/2013, τονίζοντάς τους ότι εν’ όψει των δεσμεύσεων της χώρας απέναντι στην Ευρωπαϊκή Ένωση η μεταφορά θα έπρεπε να γίνει αποκλειστικά σύμφωνα με τις διατάξεις της ΚΥΑ αυτής, δηλαδή χωρίς παράταση των ήδη υφιστάμενων τότε συμβάσεων.
Στο σημείο αυτό επισημαίνω ότι οι παρατάσεις αυτές οι οποίες δίνονταν συστηματικά τα τελευταία χρόνια, έρχονται σε πλήρη αντίθεση με την ενωσιακή νομοθεσία και για τον λόγο αυτό η χώρα βρίσκεται σε διαδικασία παράβασης για τις παρατάσεις από το 2010 και μετά και πρέπει μέχρι αύριο να απαντήσει στην πρώτη προειδοποιητική επιστολή της Ευρωπαϊκής Επιτροπής.
Ακολούθησε είκοσι μέρες μετά, δηλαδή το Μάρτιο, δεύτερη επιστολή από το Υπουργείο Εσωτερικών προσωπικά σε κάθε έναν περιφερειάρχη, με την οποία ζητείτο να μας ενημερώσει για το στάδιο της διαδικασίας επισημαίνοντας ότι δεν πρόκειται να δοθούν παρατάσεις για τους λόγους που προαναφέρθηκαν. Φυσικά, υπήρξε η προεκλογική περίοδος και αμέσως μετά την ανάληψη των καθηκόντων και συγκεκριμένα στις 18 Ιουνίου 2014, ο Υπουργός κ. Ντινόπουλος απηύθυνε τρίτη επιστολή προς τους περιφερειάρχες στο ίδιο πνεύμα. 
Τώρα, το Υπουργείο, παρακολουθώντας την εξέλιξη της διαδικασίας διαπίστωση ολιγωρία, αλλά με τη νομοθετική αυτή ρύθμιση, προκειμένου να αντιμετωπιστεί το θέμα των άγονων διαγωνισμών, καταθέτουμε αυτήν την τροπολογία με την οποία δίνεται η δυνατότητα της προσφυγής σε διαδικασία διαπραγμάτευσης. Ο ανάδοχος που θα προκύψει θα εκτελεί το έργο μέχρι την ανάδειξη μειοδότη του διεθνούς διαγωνισμού και πάντως όχι πέραν της 28-2-2015. Το ποσό για τη μεταφορά σε καμμία περίπτωση δεν θα υπερβαίνει το ανώτατο όριο που τίθεται από την ΚΥΑ. Για την περίπτωση δε, του Βορείου Αιγαίου έχει ζητηθεί λόγω ολιγωρίας από το Γενικό Γραμματέα της Αποκεντρωμένης Διοίκησης Αιγαίου να αναζητήσει τους υπευθύνους και να καταλογίσει ευθύνες, γιατί αυτήν τη στιγμή που μιλάμε ακόμα δεν έχουν κάνει ούτε τους πρόχειρους διαγωνισμούς.
Δίνεται πάλι μέσα από την τροπολογία λύση και στο πρόβλημα που θα αντιμετώπιζαν –κι έχει σημασία, κύριε Πρόεδρε- οι μαθητές των μουσικών σχολείων, εάν εφαρμοζόταν η κοινή υπουργική απόφαση. Συγκεκριμένα, από συναντήσεις που είχα τόσο με το Σύλλογο Γονέων των μαθητών αυτών, όσο και με τους καθηγητές αυτών των σχολείων, διαπίστωσα ότι θα δημιουργείτο τεράστιο πρόβλημα με τη μεταφορά των παιδιών, αφού το 80% θα έμενε εκτός. Με την υπόψιν τροπολογία δίνεται λύση και στο θέμα αυτό και δεν θα υπάρξει κανένα απολύτως πρόβλημα.
Τονίζεται ιδιαίτερα ότι σε καμμία περίπτωση το κόστος της μεταφοράς δεν θα υπερβαίνει το ποσό που δαπανήθηκε πέρυσι σε επίπεδο περιφερειακής ενότητας για τη μεταφορά των μαθητών. Αυτό είναι δυνατό, διότι οι περισσότερες περιφέρειες έχουν κάνει σφιχτή και ορθολογική διαχείριση της δαπάνης αυτής και μάλιστα, περιμένουμε και μείωση του συνολικού ποσού.
Σας ευχαριστώ και καταθέτω, όπως είπα, τις νομοτεχνικές βελτιώσεις και η ισχύς φυσικά αυτής της τροπολογίας και των παραγράφων που περιγράφονται με τις νομοτεχνικές βελτιώσεις αρχίζει από τις 11-9-2014 κατά την έναρξη του σχολικού έτους.
(Στο σημείο αυτό ο Αναπληρωτής Υπουργός Εσωτερικών κ. Θεόφιλος Λεονταρίδης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελίδες 204-206)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Κι εμείς σας ευχαριστούμε. Θετική πρωτοβουλία είναι αυτή, κύριε Υπουργέ.
Παρακαλώ να γίνει αναπαραγωγή και να διανεμηθούν στους κυρίους συναδέλφους.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μία ερώτηση μπορώ να κάνω, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε τον λόγο, κύριε Δρίτσα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Υπουργέ, με συγχωρείτε, αλλά αν έχετε την καλοσύνη διευκρινίστε μας από πού προκύπτει ότι η τροπολογία αυτή αφορά και τα μουσικά σχολεία, γιατί δεν προκύπτει από πουθενά.</Speech>
<Speech><Parlmember>ΘΕΟΦΙΛΟΣ ΛΕΟΝΤΑΡΙΔΗΣ</Parlmember> (Αναπληρωτής Υπουργός Εσωτερικών): Από το ό,τι σας είπα, έγινε άρση των περιορισμών που υπήρχαν με τις χιλιομετρικές αποστάσεις. Υπήρχαν περιορισμοί με την προηγούμενη ΚΥΑ, όπου στην ουσία τίθεντο κάποιοι περιορισμοί με χιλιομετρικές αποστάσεις κι έτσι πολλά παιδιά ιδίως από τα μουσικά σχολεία και φυσικά και άλλα σχολεία της Ανατολικής Αττικής, δεν μπορούσαν και θα έπρεπε να περπατήσουν δυόμισι χιλιόμετρα για να πάνε να πάρουν το λεωφορείο. Με αυτόν τον τρόπο, λύνουμε πρώτα-πρώτα το πρόβλημα της Ανατολικής Αττικής, λύνουμε το πρόβλημα μουσικών σχολείων σε άλλες περιοχές της χώρας πυκνοδομημένες, στη Θεσσαλονίκη και μάλιστα…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Και στον Πειραιά έχουμε τέτοιο πρόβλημα.</Speech>
<Speech><Parlmember>ΘΕΟΦΙΛΟΣ ΛΕΟΝΤΑΡΙΔΗΣ</Parlmember> (Αναπληρωτής Υπουργός Εσωτερικών): Περιμένετε μισό λεπτό να σας το πω. 
Επικοινώνησα και με τους δεκατρείς περιφερειάρχες της χώρας και οι ίδιοι οι περιφερειάρχες και οι αντιπεριφερειάρχες, οι οποίοι ήταν επιφορτισμένοι με το έργο αυτό, μου τα είπαν με το όνομά τους όλα, δηλαδή όλες τις δυσκολίες που έχουν.
Δίνουμε διέξοδο, ώστε να βοηθηθούν και τα παιδιά αυτά, τα οποία είναι σε δημόσια σχολεία. 
Από πέρσι και εσείς -και πολύ σωστά- αναφέρατε και με ερωτήσεις σας ότι πρέπει να βοηθήσουμε τα παιδιά να πάνε στο σχολείο, αίροντας κάποιους περιορισμούς, οι οποίοι δημιουργούσαν πρόβλημα στα μουσικά σχολεία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Άρα, με την άρση των χιλιομετρικών αποστάσεων για τα μουσικά σχολεία δεν υπάρχει κανένα πρόβλημα, επομένως δεν υπάρχει πρόβλημα και για το Μουσικό Σχολείο Πειραιά.
Κύριε Κικίλια, έχετε τον λόγο κι εσείς για τρία λεπτά, για να υποστηρίξετε την τροπολογία σας.</ChairmanSpeech>
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ πολύ, κύριε Πρόεδρε. Δεν θα χρειαστώ καν τρία λεπτά. Δεν θα καθυστερήσω τους συναδέλφους.
Ευχαριστώ την κυρία Υπουργό που επέτρεψε να εισαγάγουμε αυτήν την τροπολογία στο νομοσχέδιο αυτό. Πρόκειται για τροπολογία που ρυθμίζει τις διοικητικές κυρώσεις σε περίπτωση αφαίρεσης πινακίδων ή διπλώματος οδηγού και ασφάλισης αυτοκινήτου και όχι τις ποινικές. 
Έχει να κάνει με το εξής, κυρίες και κύριοι συνάδελφοι: Σε προγενέστερο χρόνο, όταν κάποιος συλλαμβανόταν με ανασφάλιστο αυτοκίνητο –αγρότης, επαγγελματίας οδηγός- του αφαιρείτο το δίπλωμα για έξι μήνες και η άδεια, ενδεχομένως, μέχρι και για δύο χρόνια. Αυτό ουσιαστικά, επαγγελματικά τον έφερνε σε πολύ δεινή θέση. Ήταν, λοιπόν, πάγιο αίτημα όλων αυτών των επαγγελμάτων, αν είναι δυνατόν, να υπάρχει μία ρύθμιση. 
Η ρύθμιση, λοιπόν, έρχεται και λέει το εξής: Στον παραβάτη θα αφαιρείται η άδεια κυκλοφορίας, το δίπλωμα και οι πινακίδες. Εφόσον, όμως, φέρει στην Ελληνική Αστυνομία το νέο ασφάλιστρο και πληρώσει το διοικητικό πρόστιμο, αμέσως μπορεί να του επιστρέφεται το δίπλωμά του και η άδεια οδήγησης.
Αυτό, νομίζω, ότι είναι εύλογο γιατί δεν μπορούμε να κρατήσουμε όμηρο έναν επαγγελματία, αγρότη, οδηγό κ.λπ. για τόσο μεγάλα χρονικά διαστήματα σε αυτές τις εποχές τις οποίες ζούμε.
Αυτή η τροπολογία εισαγάγετε και ελπίζω στην αποδοχή της.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε. Είναι προς τη σωστή κατεύθυνση, πράγματι.
Τον λόγο έχει ο συνάδελφος κ. Ζερδελής.</ChairmanSpeech>
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Κύριε Πρόεδρε, κυρίες και κύριοι συνάδελφοι, δύο συνάδελφοι οι οποίοι διετέλεσαν Υπουργοί πρόσφατα στο Υπουργείο Υγείας, διαπίστωσαν με θετικό πρόσημο ότι ενώ οι Υπουργοί αλλάζουν, η πολιτική του Υπουργείου έχει συνέχεια. 
Αυτό έχουμε διαπιστώσει κι εμείς, ότι είναι συνέχεια μιας μνημονιοκεντρικής πολιτικής, της οποίας τα αποτελέσματα έχουμε ζητήσει να δημοσιοποιηθούν. Εγώ ο ίδιος ζήτησα από τον κύριο Υπουργό να φέρει δύο μονάχα δείκτες, τον δείκτη του προσδόκιμου επιβίωσης και της βρεφικής θνησιμότητας, στην αρχή της υπουργίας του κυρίου Λοβέρδου και στη σημερινή για να δούμε πως έχουν εξελιχθεί στο διάστημα αυτό αυτοί οι δείκτες, οι οποίοι είναι το κυριότερο εργαλείο, με το οποίο τα συστήματα υγείας ταξινομούνται, εκτιμούνται και συγκρίνονται.
Με το υπό συζήτηση νομοσχέδιο προτείνεται στο Τμήμα η θεσμοθέτηση οργάνου, το οποίο με τη μορφή ανώνυμης εταιρείας θα προσδιορίζει και θα κοστολογεί τις ενδονοσοκομειακές ιατρικές πράξεις για τον ιδιωτικό και δημόσιο τομέα εισάγοντας τα κλειστά ενοποιημένα νοσήλια, που έχουν και τον διεθνή όρο DRGs, με το μέσο κόστος της συγκεκριμένης ομοιογενούς ομάδας σε εθνικό επίπεδο. Η δυνατότητα επικαιροποίησης της κοστολόγησης παρέχεται με το παρόν νομοσχέδιο.
Στη συζήτηση στην επιτροπή έγινε μία προσπάθεια από τη μεριά της Κυβέρνησης να αποστειρωθεί το καθαρά τεχνοκρατικό ζήτημα του νομοθετικού εγχειρήματος από το πολιτικό σκέλος, αυτό δηλαδή των συνεπειών εφαρμογής του στη δευτεροβάθμια  περίθαλψη και ιδιαίτερα στο δημόσιο τομέα υγείας.
Οι νόμοι, όμως, κύριοι συνάδελφοι, είναι ακριβώς όπως τα εργαλεία. Η χρήση τους εξαρτάται από το ποιος και πώς τα χρησιμοποιεί. Το μαχαίρι κόβει το ψωμί, αλλά κόβει και το χέρι.
Το πρώτο, λοιπόν, ερώτημα, το οποίο έχω να απευθύνω, είναι γιατί η κοστολόγηση των ιατρικών πράξεων, η αξιολόγηση των κλινικών και των νοσοκομείων, η κατανομή των αμοιβών είναι αρμοδιότητα ανώνυμης εταιρείας. Τι εμποδίζει την κοστολόγηση να την αναλάβει δημόσιος οργανισμός, παραδείγματος χάριν, κατά τα πρότυπα του ΕΟΦ, όπως γίνεται με την τιμολόγηση των φαρμάκων; 
Ο ΕΟΦ κοστολογεί και το Υπουργείο αποφασίζει για τη συμμετοχή των ασθενών, δηλαδή, το Υπουργείο, κύριοι συνάδελφοι, κάνει πολιτική.
Με το παρόν νομοσχέδιο το Υπουργείο απλά παρακολουθεί και τίποτε άλλο. Η ανώνυμη εταιρία αντικαθιστά κάθε άλλο σύστημα αποτίμησης αξίας νοσοκομειακών υπηρεσιών και κατανομής αμοιβών νοσοκομείων που προέρχονται από τους πόρους των ασφαλιστικών οργανισμών και του κρατικού προϋπολογισμού. Είναι η απόλυτη νεοφιλελευθεροποίηση του συστήματος υγείας, για το οποίο κάποιοι χαίρονται, εγώ δε προσωπικά, λυπάμαι. 
Οι υπουργικές βελτιώσεις που καθορίζουν τη συμμετοχή δημοσίου στο 51% των μετοχών σε τίποτα δεν εξασφαλίζουν τον δημόσιο έλεγχο, καθ’ ότι στο άμεσα προσεχές μέλλον με υπουργική τροπολογία σε άσχετο νομοσχέδιο –όπως αυτές σωρηδόν κατατίθενται και κατατέθηκαν και σήμερα στην παρούσα Βουλή, έτσι ώστε να αιφνιδιάσουν την Αντιπολίτευση- θα τροποποιηθεί η αναλογία της κατοχής των μετοχών σε βάρος του δημοσίου.
Κρίσιμο, λοιπόν, στοιχείο του νομοσχεδίου είναι η δημιουργία ανώνυμης εταιρίας και όχι τόσο η κοστολόγηση και αναλογία κυριότητας των μετοχών. 
Ας δούμε όμως, η εφαρμογή των κλειστών ενοποιημένων νοσηλίων, τι επιπτώσεις θα έχει στο ήδη συρρικνωμένο και υποχρηματοδοτούμενο και με πανθομολογούμενη δραματική έλλειψη προσωπικού Εθνικό Σύστημα Υγείας. 
Ο δημόσιος τομέας της νοσοκομειακής περίθαλψης θα βρεθεί να ανταγωνίζεται τον ιδιωτικό, έναν ιδιωτικό τομέα που μπορεί να προσλαμβάνει προσωπικό, να επενδύει σε υψηλή τεχνολογία, κύριοι συνάδελφοι, και να λειτουργεί ως κερδοσκοπική αποκλειστικά επένδυση, στοχεύοντας στη μεγιστοποίηση του κέρδους, απέναντι σε ένα δημόσιο, που σε μνημονιακό καθεστώς απαξίωσης του δημόσιου τομέα υγείας πάσχει από οικονομική ασιτία, δραματική υποστελέχωση, όπως ανέφεραν και άλλοι συνάδελφοι που μίλησαν προηγουμένως και υστέρηση σε τεχνολογικό εξοπλισμό. 
Επιπρόσθετα, ο δημόσιος τομέας είναι υποχρεωμένος να εφημερεύει, με αύξηση του κόστους, ιδιαίτερα στα επαρχιακά νοσοκομεία. Ένα επαρχιακό νοσοκομείο που θα εφημερεύει κάθε μέρα για δώδεκα μήνες το χρόνο, υποδεχόμενο τα έκτακτα επείγοντα περιστατικά. 
Η πρόβλεψη για την τύχη του δημόσιου νοσοκομείου υπό αυτές τις συνθήκες άνισου ανταγωνισμού, είναι η περαιτέρω υποβάθμιση, αιμορραγία από ιατρικό προσωπικό και επιβάρυνση από τα μη προσοδοφόρα περιστατικά, που οι ιδιωτικές κλινικές θα τα αποφεύγουν. Όπως δε δήλωσε ο ίδιος ο Υπουργός, κάποια εκ των επαρχιακών νοσοκομείων, πιθανόν να κλείσουν.
Αντίθετα, οι ιδιωτικές κλινικές στο σημερινό θεσμικό πλαίσιο λειτουργίας τους δεν έχουν υποχρέωση εφημερίας. Η δε κοστολόγηση με την καθιέρωση των DRG’s θα δημιουργήσει μια ομάδα νοσημάτων, κύρια του τομέα της χειρουργικής, που θα είναι προσοδοφόρα για την κλινική, με αποτέλεσμα τη στροφή του ενδιαφέροντος προς αυτή την ομάδα από τον ιδιωτικό τομέα, που θα παράγει νέα περιστατικά, φαινόμενο που είναι γνωστό και ως «ιατρογενής αύξηση». 
Οι δε μέρες νοσηλείας, μειούμενες, θα δώσουν οικονομικά το κίνητρο στις ιδιωτικές κλινικές να βραχύνουν τις μέρες ενδονοσοκομειακής νοσηλείας, με εξιτήρια πριν την οριστική αποκατάσταση του ασθενούς, γνωστά και ως «αιματηρά εξιτήρια», πρακτική που ακολουθούν οι κλινικές στη Γερμανία, της οποίας το μοντέλο υιοθετεί το παρόν νομοσχέδιο. Στη Γερμανία δε, η αύξηση των καισαρικών σε βάρος του οικονομικά μη επωφελούς φυσιολογικού τοκετού, έλαβε διαστάσεις με την καθιέρωση των DRG’s.
Τα νοσοκομεία, ιδιωτικά και δημόσια, θα επιδοθούν σε έναν αρρωστημένο ανταγωνισμό για το ποιος θα προσελκύσει τα «καλά» DRG που αποδίδουν κέρδη. Ο ασθενής και οι ανάγκες του παύουν να είναι το μέλημα της ιατρικής. Τη θέση τους παίρνει η νόσος και μάλιστα, η αποδίδουσα κέρδος. Νοσήματα με μειωμένη προσδοκία γρήγορης και καλής έκβασης, με αυξημένο μέσο όρο ημερών νοσηλείας και χρόνια ανίατα περιστατικά θα είναι έξω από το επιχειρηματικό ενδιαφέρον των ιδιωτών, στα χέρια των οποίων το νομοσχέδιο αυτό, καθώς και μια σειρά από προηγούμενα, παραδίδει ουσιαστικά τη δημόσια υγεία. 
Η δε αξιολόγηση των νοσοκομείων, μέσω δημοσίευσης δεδομένων, που η αιτιολογική έκθεση αναφέρει ότι θα παίξει σημαντικό ρόλο στην επιλογή του νοσοκομείου, με βρίσκει αντίθετο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε. 
Γνωρίζετε, κύριε Υπουργέ, ότι σημαντικό ρόλο στην απόδοση ενός νοσοκομείου έχει η επαρκής στελέχωση με ανθρώπινο δυναμικό, η οικονομική επάρκεια, η σύγχρονη υλικοτεχνική υποδομή και ο εξοπλισμός, η γεωγραφική περιοχή ευθύνης του, καθώς και η ηλικιακή και επαγγελματική σύνδεση και άλλα χαρακτηριστικά του πληθυσμού που περιθάλπει. 
Αυτού του είδους η αξιολόγηση, στις σημερινές συνθήκες νεοφιλελεύθερων μνημονίων, είναι ουσιαστικά η προαναγγελθείσα απαξίωση του δημόσιου νοσοκομείου μέσω μιας στημένης διαδικασίας.
Κυρίες και κύριοι συνάδελφοι, τα συστήματα υγείας, όπως είπα προηγουμένως, κρίνονται και συγκρίνονται με μια σειρά από δείκτες διεθνώς αποδεκτούς. Αναφέρω ενδεικτικά το προσδόκιμο επιβίωσης, τους αποφεύξιμους θανάτους, τη βρεφική και παιδική νοσηρότητα και θνησιμότητα και τη θνησιγένεια. 
Αν θεωρείτε παρακινδυνευμένο το να κάνει κανείς μια πρόβλεψη, το παρόν νομοσχέδιο -αν εφαρμοστεί- σχεδόν εξαλείφει τον κίνδυνο αυτό. Όλοι οι παραπάνω δείκτες που ανέφερα περιμένω να επιδεινωθούν. Το 2013 καταγράφηκαν στην Ελλάδα περισσότεροι θάνατοι, από γεννήσεις. Με το παρόν νομοσχέδιο αυτή η εθνοκτόνα και οδυνηρή πραγματικότητα θα επιδεινωθεί. 
Επειδή, κύριοι συνάδελφοι, πατήρ αληθείας χρόνος, ο χρόνος αυτός θα είναι σύντομος. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Τον λόγο έχει ο συνάδελφος κ. Στρατούλης.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ πολύ, κύριε Πρόεδρε. 
Δεν θα αναφερθώ στο παρόν νομοσχέδιο, γιατί θεωρώ ότι κάλυψαν επαρκέστατα τις όποιες παρατηρήσεις μας, διαφωνίες μας, αλλά και τη φιλοσοφία μας και ο εισηγητής του κόμματός μας κ. Ζαχαριάς, αλλά και οι προλαλήσαντες Βουλευτές του ΣΥΡΙΖΑ. 
Θα αναφερθώ κυρίως στην τροπολογία με γενικό αριθμό 1808. 
Κύριε Βορίδη, δεν βλέπω να είναι εδώ ο Υπουργός Οικονομικών, για να στηρίξει αυτήν την τροπολογία.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Έμαθα ότι έρχεται. Έτσι ακούω.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Να δούμε, κύριε Βορίδη, αλλά έχουν περάσει τόσες ώρες…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αν αναφερθείτε μόνο στην τροπολογία αυτή, γιατί δεν περιμένετε να έρθει ο Υπουργός που θα έρθει γύρω στις 15.15΄ και να μιλήσετε τότε ή θα τα πείτε όλα τώρα;</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ας έρθει τότε. Υπάρχει ο Κοινοβουλευτικός μας Εκπρόσωπος που θα πει ό,τι χρειάζεται να πει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Όμως, είναι σημαντικό το ότι τόσες ώρες κουβεντιάζουμε για αυτό το ζήτημα, για αυτήν την τροπολογία και δεν ήρθε εδώ ο Υπουργός να την υπερασπιστεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εντάξει, συνεχίστε.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τώρα, για να μπω στην ουσία, στην τροπολογία με γενικό αριθμό 1808 για τον ΕΝΦΙΑ περιλαμβάνονται ουσιαστικά οι εξαγγελίες του Πρωθυπουργού στη Διεθνή Έκθεση Θεσσαλονίκης. 
Κατά τη γνώμη μας και το περιεχόμενο των εξαγγελιών, αλλά και ο τρόπος που αποτυπώθηκαν αποδεικνύουν ότι άνθρακες ο θησαυρός των όσων έταζαν πριν Βουλευτές και στελέχη της Νέας Δημοκρατίας στα κανάλια και αλλού στον ελληνικό λαό. Αποδείχθηκε ότι ώδινεν όρος και έτεκεν μυν.
Από το περιεχόμενο αυτής της τροπολογίας, πρώτα από όλα, υπάρχει ένα πρόβλημα για τους Βουλευτές της Νέας Δημοκρατίας και του ΠΑΣΟΚ με τη μεγάλη ή τη μικρή φασαρία που έκαναν το προηγούμενο διάστημα για να αρθούν οι αδικίες του ΕΝΦΙΑ, οι οποίες, όπως αποδεικνύεται, όχι μόνο δεν άρθηκαν, αλλά και για ορισμένες κατηγορίες αυξήθηκαν οι προϋποθέσεις για να πάρουν κάποιες ελαφρύνσεις, εκπτώσεις και απαλλαγές. 
Επομένως, από ό,τι φαίνεται, οι Βουλευτές και οι Βουλευτίνες της Νέας Δημοκρατίας και του ΠΑΣΟΚ που ήταν μοιρολογούντες ή μοιρολογίστρες στο δημόσιο λόγο τους για τις αδικίες του ΕΝΦΙΑ ουσιαστικά φαίνεται ότι πήγαν για μαλλί όλο αυτό το διάστημα και βγήκαν κουρεμένοι και κουρεμένες.  
Οι όποιες αλλαγές προτείνονται σε αυτήν την τροπολογία για τον ΕΝΦΙΑ δεν αλλάζουν την ουσία του. Παραμένει ένας νόμος αντισυνταγματικός, κοινωνικά άδικος, παραμένει ένας νόμος και φόρος ταυτόχρονα –νόμος θα γίνει αν περάσει η τροπολογία- φορομπηχτικός, αντικοινωνικός, αντιαναπτυξιακός και κυρίως πλήττει τα λαϊκά στρώματα και τη μικρή και μεσαία ακίνητη περιουσία. Δεν αλλάζει τίποτα από αυτόν, με την παρούσα τροπολογία στο νομοσχέδιο. 
Αυτά που προτείνονται στην τροπολογία για τον ΕΝΦΙΑ αποτελούν κοροϊδία των φορολογουμένων και μάλιστα, με δόσεις. Πρόκειται για κάποιες μικροδιορθώσεις, μόλις 20% έκπτωση μόνο στα κενά, μόνο στα μη ηλεκτροδοτούμενα ακίνητα. Έχετε μπλέξει όλες τις πολιτικές και υπηρεσιακές γραμμές σας για το πώς θα το εφαρμόσετε αυτό και ακόμα άκρη δεν έχετε βγάλει.
Κυρίως για τις κουτσουρεμένες εκπτώσεις, που έτσι και αλλιώς δίνονταν σε ευπαθείς ομάδες, μπαίνουν ακόμα αυστηρότερες προϋποθέσεις, με αποτέλεσμα η τροπολογία να δυσκολεύει τον τρόπο εφαρμογής του ΕΝΦΙΑ για αυτές τις ομάδες και όχι να τον διευκολύνει. 
Ο φόρος, έτσι και αλλιώς εξακολουθεί να υπολογίζεται στις αυξημένες παλιές αντικειμενικές αξίες που δεν έχουν καμμία σχέση και είναι πολύ μεγαλύτερες από τις εμπορικές. 
Παραμένει, βεβαίως, ο στόχος σας. Παρ’ ότι λέτε ότι κάνετε ελαφρύνσεις, πάλι, όμως, 3,2 δισεκατομμύρια ευρώ θα βεβαιώσετε φόρους. Ό,τι λέγατε πριν λέτε και τώρα, που δήθεν κάνετε ελαφρύνσεις. 
Επομένως, η φορομπηχτική φιλοσοφία του παραμένει. 
Θα μου πείτε, κύριοι Βουλευτές και Βουλευτίνες της Νέας Δημοκρατίας και του ΠΑΣΟΚ «λάθη δεν υπήρχαν στον ΕΝΦΙΑ; Δεν πρέπει να διορθωθούν;». Βεβαίως, υπήρχαν και λάθη και πολύ ακραία λάθη και μεγάλες ακρότητες, αλλά το θέμα είναι αυτές ή ο ίδιος ο ΕΝΦΙΑ ή ο ίδιος αυτός ο άδικος, αντικοινωνικός και αντιαναπτυξιακός φόρος; 
Το πρόβλημα είναι ο ίδιος ο ΕΝΦΙΑ, γιατί επιβάλλει υπέρμετρα φορολογικά βάρη σε μικρομεσαία στρώματα, που δεν έχουν και δεν μπορούν να τα αποπληρώσουν. Επιβαρύνει εισοδηματικά περισσότερο αυτά τα στρώματα, τους αφαιρεί διαθέσιμο εισόδημα και αφού τους αφαιρεί αυτό το εισόδημα και  αγοραστική δύναμη, συντελεί στο να ενταθεί η ύφεση στην αγορά και εμποδίζει την όποια ελπίδα υπάρχει, υπήρχε ή θα υπάρξει για οικονομική ανάκαμψη της χώρας μας.
Στο σημείο αυτό θα ήθελα να πω, επειδή είδα και είκοσι έναν Βουλευτές της Νέας Δημοκρατίας να κυκλοφορούν διάφορα κείμενα και να τα βάζουν με υπηρεσιακά στελέχη του Υπουργείου Οικονομικών, ότι είναι πολύ αποπροσανατολιστικό, υποκριτικό και προκλητικό για το λαό, αντί να τα βάζεις με τον ίδιο τον άδικο αυτό φόρο, να τα βάζεις με υπηρεσιακά στελέχη που τον σκέφτηκαν, που τον πρότειναν, ενώ αυτή είναι η πολιτική που υπηρετείτε και ενώ και οι είκοσι ένας αυτοί Βουλευτές έχουν ψηφίσει τον ΕΝΦΙΑ –να μην το ξεχνάμε, παρ’ ότι έβγαιναν και έλεγαν ότι πρέπει να γίνουν διορθώσεις- εδώ σε αυτήν τη Βουλή. 
Μου κάνει δε εντύπωση και κάτι άλλο: Προεκλογικά υποστήκαμε πολύ μεγάλη πίεση ως ΣΥΡΙΖΑ από τις ηγεσίες του ΠΑΣΟΚ και της Νέας Δημοκρατίας, καθώς και από τα διάφορα ιδιωτικά μέσα μαζικής ενημέρωσης φιλικά προς αυτούς, που έλεγαν: «Μην ψηφίζετε τον ΣΥΡΙΖΑ στις εκλογές του 2012 –κυρίως τον Ιούνη- διότι θα σας πάρει τα σπίτια, αν κερδίσει τις εκλογές, και θα σας πάρει και τις τραπεζικές καταθέσεις». Μάλιστα, είχαν πει ότι εγώ προσωπικά θα πάρω τις τραπεζικές καταθέσεις όλων! Φτάνουμε, όμως, τώρα στο αποτέλεσμα η ίδια η Κυβέρνηση του Σαμαρά και του Βενιζέλου, η ίδια η Κυβέρνηση του ΠΑΣΟΚ και της Νέας Δημοκρατίας με αυτόν το φόρο, τον ΕΝΦΙΑ, να δημεύει σταδιακά σπίτια και να δημεύει και τις καταθέσεις, καθώς έχει δώσει τη δυνατότητα στο δημόσιο, εφόσον υπάρχουν ληξιπρόθεσμες υποχρεώσεις από οφειλέτες, να κατάσχει τις καταθέσεις πάνω από 1.500 ευρώ.
Κοιτάξτε –και τελειώνω, κύριε Πρόεδρε- η μικρή και μεσαία ακίνητη περιουσία, ιδιαίτερα όταν δεν αποφέρει εισόδημα, πρόσοδο, δεν πρέπει με κανέναν τρόπο να φορολογηθεί. Εάν έχει πρόσοδο, φορολογείται έτσι κι αλλιώς με τη φορολογία εισοδήματος.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Ποια είναι η μεσαία περιουσία;</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Θα σας πω.
Εάν υπάρχει κάτι που πρέπει να φορολογηθεί είναι η μεγάλη και η πολύ μεγάλη πραγματικά περιουσία και κάνετε λίγο υπομονή και εσείς -όπως θα κάνω και εγώ μέχρι τις 15.15΄ για να έρθει ο Υπουργός- γιατί στη Διεθνή Έκθεση Θεσσαλονίκης  ο Πρόεδρος του ΣΥΡΙΖΑ και αντιπροσωπεία του κόμματος θα ανακοινώσουν και το όριο του αφορολόγητου, που τόσο πολύ ενδιαφέρεστε να μάθετε. Κύριε Βορίδη, η Κυβέρνησή σας δεν έχει θέσει καν όριο αφορολόγητου και ανησυχείτε πάρα πολύ ποιο θα είναι το όριο το οποίο θα βάλει ο ΣΥΡΙΖΑ. Σας λέω ότι θα είναι τέτοιο, ώστε πραγματικά να φορολογείται μόνο η πολύ μεγάλη ακίνητη περιουσία.
Τέλος, θα ήθελα να πω, κύριε Πρόεδρε, και τελειώνω με αυτό -ένα λεπτό θέλω μόλις- ότι εμείς έχουμε δεσμευτεί ότι αυτόν το φόρο, τον ΕΝΦΙΑ, θα τον καταργήσουμε. Δεν φτάνει όμως μόνο αυτό. Ο ΣΥΡΙΖΑ δεν λέει «ψηφίστε με να έρθω στην κυβέρνηση για να τον καταργήσω». Θα το κάνει, βεβαίως, αυτό, γιατί είναι προγραμματική του δέσμευση. Το βασικό, όμως, είναι να καταργηθεί τώρα ο ΕΝΦΙΑ, γιατί υπάρχουν εκατοντάδες χιλιάδες, εκατομμύρια λαϊκά νοικοκυριά που δεν έχουν να τον πληρώσουν. Γι’ αυτό εμείς ζητάμε να αναπτυχθεί κίνημα πολιτών –και εμείς το στηρίζουμε- οι οποίοι πραγματικά αυτήν τη στιγμή δεν μπορούν να πληρώσουν τον ΕΝΦΙΑ, κίνημα, βεβαίως, με στόχο πολιτικό να καταργηθεί ο ΕΝΦΙΑ τώρα. Πιστεύουμε ότι αυτό το κίνημα όλων αυτών που δεν έχουν να πληρώσουν θα δυναμώσει και επίσης πιστεύουμε ότι όταν η αδικία γίνεται νόμος τότε το καθήκον είναι η αντίσταση. Ο ελληνικός λαός θα κάνει το καθήκον του και με τους αγώνες και την ψήφο του θα ανατρέψει και αυτές τις φορομπηχτικές πολιτικές και όσους τις υπηρετούν πάρα πολύ πιστά.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Τον λόγο έχει ο κ. Ψυχάρης.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ευχαριστώ, κύριε Πρόεδρε.
Αγαπητοί κύριοι συνάδελφοι, κύριε Υπουργέ, θα συμφωνήσω με κάτι που είπε ο κύριος συνάδελφος -μάλλον είναι δεξιός, «κρυφοδεξιός» για να συμφωνούμε! Θα συμφωνήσω, λοιπόν, σε κάτι που είπε: Ότι θα έπρεπε να είναι εδώ ο Υπουργός Οικονομικών ή κάποιο στέλεχος του Υπουργείου Οικονομικών. Το είπε, βέβαια, και ο κ. Λυκουρέντζος προηγουμένως.</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember>: Μόλις ήρθε ο κ. Μαυραγάνης.</Speech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Το ξέρω. Τον είδα.
Όταν υπάρχουν, λοιπόν, τροπολογίες πολύ σημαντικές, είναι πολύ σημαντικό να υπάρχουν στελέχη του Υπουργείου Οικονομικών για να ακούν τις τοποθετήσεις των Βουλευτών –και όσων στηρίζουν, αλλά και όσων δεν στηρίζουν την Κυβέρνηση- διότι ενίοτε έχουμε και κάποια καλή ιδέα και μπορείτε να προσδιορίσετε αν αυτή η καλή ιδέα μπορεί να έχει ένα δημοσιονομικό όφελος για την Κυβέρνηση, το οποίο να είναι πάντα και εις όφελος του λαού. 
Καμμιά φορά πρέπει να χρησιμοποιούμε και τα επιχειρήματα του αντιπάλου μας. Ο Μαρξ είχε πει ότι η ακίνητη περιουσία είναι μία χρυσή αλυσίδα που ενώνει το λαό με το κράτος. Εγώ θα έλεγα ότι είναι η χρυσή βέρα και όχι η χρυσή αλυσίδα. Διότι ο πολίτης ο οποίος επιλέγει με τα χρήματά του, λίγα ή πολλά, να επενδύσει αγοράζοντας ακίνητη περιουσία στη χώρα του, πρέπει να επιβραβεύεται, γιατί αυτός ενισχύει την οικονομία σε πολλαπλά επίπεδα και όχι να τιμωρείται.
Αναγκαστήκαμε πέρυσι να ψηφίσουμε τον ΕΝΦΙΑ, έναν κακό και άδικο αλλά αναγκαστικό νόμο, γιατί από κάπου πρέπει να βρούμε τα χρήματα. Διότι –να κάνω μία παρένθεση- εάν καταργηθεί ο ΕΝΦΙΑ, όπως είπατε και όπως ελπίζετε να το κάνετε αν γίνετε Κυβέρνηση, θα πρέπει να βρείτε από κάπου τα τριάμισι δισεκατομμύρια. Από κάπου πρέπει να βρεθούν, ειδάλλως θα πάμε σε μία πολιτική ελλειμμάτων, στην οποία εμείς δεν θέλουμε να πάμε. 
Όμως να πάμε στο τι κάνουμε εμείς κι όχι στο τι ελπίζετε να κάνετε εσείς, χωρίς κάποιο συγκεκριμένο μέτρο. Βέβαια, η ΔΕΘ εδώ είναι. Θα χαρούμε ιδιαίτερα να ακούσουμε τι θα εξαγγείλετε με συγκεκριμένα νούμερα. 
Πάμε όμως στα δικά μας νούμερα. Η Κυβέρνηση αυτή τη στιγμή εισηγείται μία τροπολογία για τον ΕΝΦΙΑ. Σίγουρα αυτή η τροπολογία είναι καλύτερη από τον προηγούμενο νόμο, έστω με αυτό το μικρό κέρδος. Δεν χωρά αμφιβολία. Το κέρδος αυτό όμως είναι πολύ μικρό. 
Εμείς οι Βουλευτές στηρίζουμε με προσωπικό κόστος την Κυβέρνηση και καλά κάνουμε, διότι δεν κάνει μόνο λάθη η Κυβέρνηση, κάνει και θετικά πράγματα. Κάνει όμως και λάθη. Η τροπολογία για τον ΕΝΦΙΑ πρέπει να βελτιωθεί. Θα σας πω τρεις περιπτώσεις όπου θα μπορούσε να υπάρχει κάποια βελτίωση που θα έχει και όφελος για τον πολίτη, αλλά και για το κράτος. 
Πρώτον, θα μπορούσε το αφορολόγητο να μην είναι 20%, αλλά 30%. Είναι κάτι λογικό.
Δεύτερον, σχετικά με αυτό που είπατε ότι θα πρέπει το ακίνητο να είναι για όλο το 2013 κενό και να μην έχει ηλεκτρικό ρεύμα, θα σας πω ότι υπάρχουν κάποιες περιπτώσεις με ιδιοκτήτες ακινήτων που είχαν ηλεκτρικό για έναν ή δύο μήνες, αλλά δεν είχαν εισόδημα. Είναι παντελώς άδικο να μην εξαιρεθούν αυτοί επειδή είχαν ηλεκτρικό για ένα μήνα και να ισχύει η εξαίρεση μόνο για όλο το 2013. Αποτελεί μία κοροϊδία κάπως. Αυτό πρέπει να το αλλάξουμε. 
Τρίτον, υπάρχουν ορισμένοι πολίτες οι οποίοι έχουν δυνατότητα να πληρώσουν –λίγοι ενδεχομένως- όλο το ποσό, χωρίς δόσεις. Μην γίνει όπως με το χαράτσι -κατά τη γνώμη μου ήταν κουτό- όπου έπρεπε να πληρώσεις αναγκαστικά σε δόσεις. Σε αυτούς που μπορούν να δώσουν όλο το ποσό, να δοθεί έστω μία μικρή έκπτωση, να υπάρχει μία ανταμοιβή του κράτους στους πολίτες οι οποίοι αμέσως πληρώνουν τους φόρους τους, είναι συνεπείς και μάλιστα, προπληρώνοντας όλο τον φόρο βοηθούν το κράτος. 
Θα πρέπει, λοιπόν, να κοιτάξετε τα νούμερα και γι’ αυτό είναι κακό που μπήκε η τροπολογία εχθές το βράδυ, χωρίς να υπάρχει κάποια διαβούλευση, γιατί αυτό θα μπορούσε να έχει μελετηθεί επί δύο ημέρες και αν βγαίνουν τα νούμερα να υιοθετηθεί από την Κυβέρνηση. 
Επίσης, εμείς ως Βουλευτές έχουμε ιδέες, πολλές φορές κακές κι ορισμένες φορές καλές. Μία ιδέα που είχα προτείνει εγώ πέρυσι -και ήμουν από τους πρώτους που το είχα προτείνει- ήταν να μειωθεί ο φόρος κατανάλωσης του πετρελαίου θέρμανσης. Αρνιόταν πεισματικά ο κ. Στουρνάρας να το κάνει, παρ’ όλο που έλεγε πως είναι σωστό. Αποδείχθηκε πως είχαμε δίκιο που το λέγαμε. Ο Πρωθυπουργός πολύ σωστά ανακοίνωσε τη μείωση, έστω κι αν αυτή είναι μικρή. Ανακοίνωσε όμως μία μείωση η οποία και προς όφελος των πολιτών θα είναι, για να μην κρυώνουν τον χειμώνα, και προς όφελος του κράτους, το οποίο θα λάβει περισσότερους φόρους.
Ενίοτε έχουμε κι εμείς λόγο να βοηθήσουμε την Κυβέρνηση, διότι η δουλειά μας ως Βουλευτές είναι –το ξέρετε πάρα πολύ καλά, κύριε Βορίδη- να κυκλοφορούμε, να μιλάμε με τον κόσμο κι έτσι παίρνουμε την ατμόσφαιρα που επικρατεί και τη μεταφέρουμε στην Κυβέρνηση. 
Και καλό θα είναι, να μας ακούτε λίγο περισσότερο, όχι πάντα, γιατί μπορεί να έχουμε και πολλές φορές άδικο και μπορεί να φωνάζουμε, αλλά δεν φωνάζουμε για λόγους εντυπώσεων, φωνάζουμε για να βοηθήσουμε. Έχουμε δεσμευθεί, τουλάχιστον οι Βουλευτές της Νέας Δημοκρατίας, να στηρίξουμε μια Κυβέρνηση με ορισμένα μέτρα τα οποία είναι και αντιλαϊκά, τα οποία είναι δύσκολα, αλλά με ένα συγκεκριμένο στόχο.
Ως προς αυτό που είπε ο κύριος Πρωθυπουργός στη ΔΕΘ, ότι ο ΕΝΦΙΑ θα καταργηθεί πλήρως και θα πάει στην τοπική αυτοδιοίκηση, ελπίζω -αν μπορεί- αυτό να γίνει από του χρόνου, να βρεθεί φόρμουλα να γίνει από του χρόνου, οπότε ο ΕΝΦΙΑ του χρόνου δεν θα υπάρχει, θα πάει στην τοπική αυτοδιοίκηση και όχι ορισμένοι δήμαρχοι ή περιφερειάρχες να κάνουν μικροκομματική πολιτική, ισχυριζόμενοι διάφορα, αλλά να πετούν το μπαλάκι στην Κυβέρνηση.
Αυτά ήθελα να πω. Ελπίζω να μετρήσετε τις τρεις προτάσεις που σας ανέφερα. Αν είναι κάτι θετικό, υιοθετήστε το. Πάντως, σίγουρα αυτή η τροπολογία, έστω και η πολύ μικρή διευκόλυνση κάτι είναι, αλλά δεν είναι το γενναίο που θα έπρεπε να είχε γίνει. Διότι μην ξεχνάμε ότι είχαμε ξεκινήσει πριν χρόνια, έχοντας πολίτες με πλεόνασμα και κράτος με έλλειμμα και αυτή τη στιγμή έχουμε κράτος που έχει πλεόνασμα -και καλά κάνει και μπράβο- αλλά πολίτες οι οποίοι έχουν έλλειμμα και το κράτος πρέπει να είναι δίπλα στους πολίτες και να προσπαθεί να διευκολύνει τους πολίτες, οι οποίοι είναι συνεπείς με το κράτος.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε, κύριε συνάδελφε.
Θέλετε να μιλήσετε τώρα, κύριε Υπουργέ;</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Ας πάρει τον λόγο ο κ. Γελαλής και μετά εγώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει ο κ. Γελαλής.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ευχαριστώ, κύριε Πρόεδρε.
Ούτε εγώ θα μιλήσω για ένα τόσο ουσιαστικό νομοσχέδιο, όπως είναι αυτό που αφορά το Υπουργείο Υγείας -στο κάτω-κάτω ο εισηγητής μας ανέλυσε και κάλυψε πλήρως το θέμα- αλλά θα μιλήσω για μια τροπολογία, παρ’ όλο που δεν είναι εδώ ο κύριος Υπουργός, όπως είπατε. Είναι, όμως ο κ. Βορίδης, ο οποίος ήταν στην Επιτροπή Οικονομικών και ο κ. Μαυραγάνης, που τα είχαν ακούσει τότε. Επομένως, μπορούν να ξανακούσουν τώρα το τι λέγαμε και σε ποια πράγματα δικαιωθήκαμε.
Το τελευταίο χρονικό διάστημα ακούμε για λάθη στον ΕΝΦΙΑ, για παραλείψεις, για αστοχίες κλ.π., κλ.π. Τίποτα απ’ όλα αυτά δεν υπάρχει. Απλά εφαρμόστηκε η μνημονιακή πολιτική, το νομοσχέδιο το οποίο ψήφισε η Κυβέρνηση κατά γράμμα και το οποίο ψήφισε το Δεκέμβριο του 2013. Το λέγαμε και τότε, ότι είχαν κάνει μια κακή μετάφραση αγγλικού κειμένου, χωρίς να έχουν καμμία προσαρμογή σε ελληνικά δεδομένα. Τα αποτελέσματα φαίνονται σήμερα.
Βέβαια, στην πραγματικότητα δεν είναι αυτό το πρόβλημα. Το πρόβλημα είναι ότι η Κυβέρνηση δεν έχει ένα ολοκληρωμένο οικονομικό και φορολογικό σχέδιο, δεν έχει μια στρατηγική και έναν σχεδιασμό για τόσο σοβαρά ζητήματα, όπως είναι αυτά της φορολογίας των Ελλήνων πολιτών.
Θα θυμίσω σε όλους όσους μιλούν για παραλείψεις κλ.π., ότι το χαράτσι μέσω της ΔΕΗ ήταν ένα έκτακτο μέτρο. Παρ’ όλα αυτά, μονιμοποιήθηκε και όχι μόνο αυτό, αλλά επεκτάθηκε στα οικόπεδα, στα ηλεκτροδοτούμενα και στα μη ηλεκτροδοτούμενα και στα αγροτεμάχια κ.λπ..
Θα ήθελα να θυμίσω ακόμα, ότι αυτός ο φόρος υπολογίζεται με βάση αντικειμενικές αξίες του 2007, με αντικειμενικές αξίες που σήμερα δεν έχουν καμμία σχέση με τις πραγματικές. Πληρώνουμε, δηλαδή και δεύτερη φορά χρυσάφι ένα σπίτι το οποίο έχει πάρει με χίλια ζόρια ο Έλληνας φορολογούμενος. Μιλάμε για ένα φόρο που δεν προβλέπει αφορολόγητο όριο και δεν προστατεύει την πρώτη κατοικία. Είναι ένας φόρος κατοχής ακινήτων, που στην πλειοψηφία δεν δίνει κανένα εισόδημα στον ιδιοκτήτη. Πολύ λίγα είναι αυτά τα οποία αποφέρουν εισόδημα, ειδικά όταν μιλάμε και για πρώτες κατοικίες.
Ας δούμε λίγο την τροπολογία αυτή καθ’ αυτή. Η πρώτη παρέμβαση είναι σε ότι αφορά οικόπεδα που είναι εκτός αντικειμενικού προσδιορισμού αξίας ακινήτων. Οι τιμές που λαμβάνονται για τον υπολογισμό δεν θα υπερβαίνουν τις τιμές που υπολογίστηκαν με τον ΦΑΠ του 2013.
Αυτό έγινε, βέβαια, μετά από κατακραυγή όλης της κοινωνίας.
Κύριε Υπουργέ, θα έλεγα ότι καλά το κάνατε. Είναι θετικό. Όμως, θέλω να μας πείτε πόσους θα αφορά αυτό. Είναι μία πολύ μικρή μερίδα. Πρόκειται για πεντακόσιες ή εξακόσιες χιλιάδες σε ένα σύνολο έξι εκατομμυρίων που έχουν ακίνητα. Άρα, αφορά πολύ μικρό αριθμό ιδιοκτητών, για να λέμε ότι είναι μία μεταβολή η οποία έχει ουσιαστικό περιεχόμενο.
Κατά δεύτερον, όσον αφορά στα διατηρητέα κτήρια, ακούστηκαν εδώ σενάρια και υπήρχαν δημοσιεύματα και στις εφημερίδες το προηγούμενο διάστημα. Το αποτέλεσμα είναι μηδενικό. Αντί για τα κτήρια, απαλλάξατε το υπόλοιπο του οικοπέδου. Βέβαια, δεν μιλάμε για σημαντικό αριθμό διατηρητέων, καθώς είναι πολύ μικρός ο αριθμός. Πρόκειται για δέκα χιλιάδες διακόσια διατηρητέα, απ’ όσα είχε αναφέρει ο κ. Μανιάτης.
Η τρίτη παρέμβαση αφορά σε αλλαγές στα κριτήρια χορήγησης, στις εκπτώσεις και στις απαλλαγές από τον ΕΝΦΙΑ. Καταργήσατε –ευτυχώς, θα έλεγα- τον απαράδεκτο όρο να είναι κάποιος φορολογικά και ασφαλιστικά ενήμερος. Ευτυχώς που το καταργήσατε. Όμως, δεν φθάνει μόνο αυτό. Τα εισοδηματικά κριτήρια παραμένουν πάλι τα ίδια. 
Στην ίδια περίπτωση, στο ίδιο άρθρο, προσθέτετε απαλλαγές σε κάποιες περιοχές, όπως την Κεφαλλονιά, τη Φθιώτιδα, τη Φωκίδα, την Κοζάνη, κλπ, όπου έγιναν αναγκαστικές απαλλοτριώσεις και μετεγκαταστάσεις. 
Όμως, όλα αυτά, κύριε Υπουργέ, τα ακυρώνετε όταν έρχεστε και ζητάτε να είναι μη ηλεκτροδοτούμενο το ακίνητο για όλο το έτος 2013. Μπορείτε να καταθέσετε τροπολογία, με την οποία να λέτε ότι απαλλάσσονται από τον ΕΝΦΙΑ όλοι οι οικισμοί στους οποίους έχει βγει ΦΕΚ μετεγκατάστασης και να μη στεκόμαστε μόνο σ’ αυτές τις τέσσερις περιπτώσεις, που ανέφερα προηγουμένως, αλλά και σε όλες τις περιπτώσεις που ανήκουν στην ελληνική επικράτεια.
Βέβαια, σοκ έρχεται και για χιλιάδες ιδιοκτήτες με χαμηλά εισοδήματα, αν και πληρούν τις εισοδηματικές προϋποθέσεις και το κριτήριο της επιφάνειας των κτισμάτων, στα οποία κατέχουν δικαίωμα. Δεν θα δικαιούνται την έκπτωση του φόρου κατά 50% που προβλέπει ο νόμος, εφ’ όσον η συνολική αξία των ακινήτων δεν ξεπερνά τις 85.000 ευρώ για έναν εργένη, τις 150.000 ευρώ γι’ αυτόν που έχει ένα παιδί, τις 200.000 ευρώ γι’ αυτόν που έχει δύο παιδιά. 
Με τις αντικειμενικές αξίες αυτές που υπάρχουν, κύριε Υπουργέ, καταλαβαίνετε σε τι κατάσταση θα βρεθούμε.
Ας αναφερθούμε τώρα και στην παράταση των δόσεων. Οι δόσεις ήταν πέντε, έγιναν έξι, θα γίνουν τριάντα έξι. Δεν είναι δυνατόν να πληρώσει ο κόσμος. Το πρόβλημα δεν είναι αν οι δόσεις θα γίνουν έξι ή επτά ή να παραταθούν μέχρι το Φλεβάρη. Το πρόβλημα είναι ότι ο κόσμος δεν έχει να δώσει αυτές τις δόσεις, τις οποίες εσείς εισηγείστε. 
Βέβαια, θα ήθελα να πω, κύριε Υπουργέ, ότι πραγματικά έχω εκπλαγεί μ’ αυτό που εισηγείσθε ακόμα και για ένα μικρό ποσό, που μπορεί να έχουμε της τάξης των 5 ευρώ, αυτό να μεταφέρεται για να πληρωθεί στην επόμενη χρήση. Γνωρίζετε πολύ καλά ότι και οι προηγούμενοι Υπουργοί έλεγαν ότι αυτά τα μικροποσά δεν μεταφέρονται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό θα ήθελα ακόμα, κύριε Πρόεδρε.
Ο Πρωθυπουργός στη Διεθνή Έκθεση Θεσσαλονίκης ανέφερε και για τα κενά και μη ηλεκτροδοτούμενα ακίνητα. Όμως, αφού τα εντάξατε και αυτά στο χαράτσι, έρχεστε τώρα να κάνετε μία μείωση της τάξης του 20% του φόρου που δεν πλήρωναν ποτέ. Όμως, ακόμα και σ’ αυτήν την περίπτωση λέτε ότι θα πρέπει να βγει σχετική απόφαση από τη Γενική Γραμματεία Δημοσίων Εσόδων. 
Ακόμα, υπάρχουν δημοσιεύματα που αναφέρουν ότι δεν θέλετε ή δεν είστε σε θέση –και αυτό φαίνεται- να αναλάβετε αυτές τις ευθύνες που σας αναλογούν. Ο κύριος Υπουργός, η Κυβέρνηση, οι Βουλευτές οι οποίοι ψηφίζουν εδώ, θα πρέπει να αναλαμβάνουν και τις ευθύνες τους. Είναι υπεύθυνοι και υπόλογοι απέναντι στον ελληνικό λαό. Δεν μπορώ να καταλάβω, ο κ. Καραβίτης είναι ο υπεύθυνος; Το «μαύρο πρόβατο»; Να τον διώξουμε και μετά λύθηκε το θέμα; Όχι, βέβαια. Αυτά τα είχαμε επισημάνει, αλλά δυστυχώς δεν είχαμε εισακουστεί και τότε. Βέβαια, δεν ξέρω τώρα τι θα κάνετε ή τι δεν θα κάνετε. 
Εμείς, ως ΣΥΡΙΖΑ, έχουμε πει ότι θα τον καταργήσουμε τον ΕΝΦΙΑ. Είναι εντελώς άδικος. Καταψηφίσαμε το νομοσχέδιο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Και όσον αφορά την τροπολογία που έρχεται, επειδή είναι επιδερμική, επειδή είναι ένας καθαρός εμπαιγμός για τους φορολογούμενους, είμαστε αντίθετοι.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ.
Έχετε τον λόγο, κύριε Υπουργέ, για να κάνετε την ομιλία σας.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Νομίζω ότι ο κ. Στρατούλης  ήθελε να αναφερθεί σε αυτήν την παλαιά ρήση και αγωνία της Δεξιάς, ότι οι κομμουνιστές θα έρθουν και θα μας πάρουν τα σπίτια. Και το ερώτημα είναι κατά πόσο, σε τελευταία ανάλυση, αυτό, δηλαδή η φορολογία της ακίνητης περιουσίας, αποτελεί μία πολιτική της Αριστεράς ή έχετε μία ιδεολογική αντίρρηση. 
Σήμερα ακούσαμε ότι θα την αποσύρετε πλήρως, ότι δεν σας εκφράζει ο ΕΝΦΙΑ και ότι δεν θα φορολογήσετε τη μικρή και μεσαία περιουσία, παρά μόνο τη μεγάλη και την πολύ μεγάλη. Εγώ περιμένω με πάρα πολύ αγωνία στο επόμενο χρονικό διάστημα να ακούσω το συγκεκριμένο ύψος, τι εννοεί ο κ. Στρατούλης και ο  ΣΥΡΙΖΑ για το συγκεκριμένο θέμα.
Κυρίες και κύριοι συνάδελφοι, η κατάργηση, παρεμπιπτόντως, εννοείται ότι θα στερήσει 3 δισεκατομμύρια από τον κρατικό προϋπολογισμό. Πάνε τα 3 δισεκατομμύρια! Επίσης, εγώ στα 3 δισεκατομμύρια θέλω να προσθέσω τα 5 δισεκατομμύρια του κ. Δραγασάκη, τα οποία είναι αναπτυξιακού χαρακτήρα και θα βρεθούν από κάπου. 
Προς το παρόν, ψάχνετε κατευθείαν και χωρίς δεύτερη συζήτηση για 8 δισεκατομμύρια. Αυτά λείπουν. Κι επειδή, όπως ξέρετε, πλέον δεν μπορείτε να διαμορφώνετε και ελλείμματα, πρέπει να αρχίσετε να λέτε –εκτός από αυτά που θα αφαιρέσετε και από κάπου θα βρείτε- σιγά-σιγά και ποσά τα οποία θα τα αντιστοιχούν. Αν έχετε την καλοσύνη, κάποια στιγμή πείτε μας και κάτι τέτοιο. Διότι αλλιώς μπορεί κανείς να σας κατηγορήσει ότι ανέξοδα και εύκολα αφαιρείτε διάφορους φόρους και προσθέτετε διάφορες δαπάνες, χωρίς στην πραγματικότητα να έχετε ένα οργανωμένο σχέδιο για την οικονομία. Όμως, φαντάζομαι ότι αυτά θα τα έχετε ακούσει αρκετές φορές και δεν σας απασχολούν ιδιαιτέρως.
(Στο σημείο αυτό την Προεδρική Έδρα καταλαμβάνει ο Ε&apos; Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Έρχομαι στο νομοσχέδιο. Ακούστηκαν πολλά. Ποια είναι η βασική κριτική που ασκείται σε αυτό το σύστημα το οποίο προτείνουμε σήμερα στην Αίθουσα του Κοινοβουλίου να κάνει δεκτό; Πρόκειται για ένα σχέδιο -νομίζω σωστά επισημάνθηκε, αλλά οφείλω να το πω και εγώ, όχι με την κριτική διάσταση που ακούστηκε, αντίθετα με την επαινετική- το οποίο αποτελεί πράγματι μια πολιτική που ξεκίνησε επί υπουργίας Ανδρέα Λυκουρένζτου, συνεχίστηκε επί υπουργίας Αδώνιδος Γεωργιάδη και συνεχίζεται και με την παρούσα διοίκηση του Υπουργείου Υγείας.
Τι είναι αυτό το οποίο κάνουμε λοιπόν; Τι είναι αυτό το συγκλονιστικό το οποίο συμβαίνει; Και τι είναι αυτό το φοβερό σε αυτό που συμβαίνει, εάν υπάρχει κάτι; 
Εισάγουμε ένα κοστολογικό σύστημα. Αυτό κάνουμε. Αυτό το σύστημα πράγματι είναι εξαιρετικά εξελιγμένο. Στηρίζεται σε εννιακόσιες ομοιογενείς διαγνωστικές ομάδες και λειτουργεί με την εξής υπόθεση εργασίας, με την εξής παραδοχή: Για αυτές τις κατηγοριοποιήσεις των εννιακοσίων διαγνωστικών ομάδων, ανεξαρτήτως του πώς αυτές θα τις μεταχειριστεί σε κάθε εξατομικευμένη περίπτωση ο γιατρός και το νοσοκομείο, υπάρχει ένας περίπου κοινός μέσος όρος κόστους στην αντιμετώπισή τους. Αυτή είναι η σκέψη που υπάρχει πίσω από αυτό.
Είναι, άραγε, βάσιμη αυτή η σκέψη; Η απάντηση είναι ότι για να οικοδομηθεί αυτό το σύστημα, εισήχθησαν ως πραγματικά δεδομένα και περιστατικά, δεκάδες χιλιάδες περιστατικά. Και έτσι έχει φτιαχτεί αυτό το σύστημα. Είναι πράγματι ένα βαρύ σύστημα, είναι πράγματι απαιτητικό, αλλά είναι και το πιο ακριβές σύστημα που υπάρχει αυτή τη στιγμή στον κόσμο. 
Πρωτοτυπεί η Ελλάδα; Εφαρμόζεται πουθενά αλλού ή υπάρχει μόνο στη Γερμανία και πήγαμε και το πήραμε εμείς ξαφνικά από τη Γερμανία, γιατί έχουμε μία σχέση συνεργασίας ή γιατί δεν ξέρω τι άλλο; Η απάντηση είναι ότι εφαρμόζεται στο Ηνωμένο Βασίλειο, εφαρμόζεται στη Γαλλία, εφαρμόζεται στην Ολλανδία, εφαρμόζεται στο Βέλγιο, εφαρμόζεται στον Καναδά και έχει ζητηθεί να το εφαρμόσει τώρα η Κίνα.
Είναι ένα σύστημα, λοιπόν, ευρύτατα διαδεδομένο. Γιατί, όμως, είναι ενδιαφέρον αυτό το σύστημα; Τι το καθιστά ελκυστικό; Απάντηση: Διότι δίνει με πολύ ακριβή τρόπο την προσέγγιση του κόστους νοσηλείας. Τι μας νοιάζει αυτό; Γιατί μας ενδιαφέρει; Κάποιος θα πει για να κάνουμε χρεώσεις. Και γι’ αυτό. Όμως, κυρίως μας ενδιαφέρει, για να φτιάξουμε ακριβείς προϋπολογισμούς. Πώς φτιάχνουμε ακριβείς προϋπολογισμούς; Αν ξέρω τον αριθμό των νοσηλειών, των περιστατικών που νοσηλεύτηκαν σε ένα νοσοκομείο, μπορώ να τα κατατάξω αυτά σ’ αυτές τις εννιακόσιες ομοιογενείς διαγνωστικές ομάδες και εν συνεχεία να κάνω μια υπαγωγή σ’ αυτό το κόστος; Τότε, στην πραγματικότητα έχω με πολλή ακρίβεια τον προϋπολογισμό του νοσοκομείου. Αυτό είναι. 
Εδώ, λοιπόν, αρχίζει μία πολύ ωραία συζήτηση. Μάλιστα, σήμερα νομίζω ότι είχα και την τιμητική μου στην «ΑΥΓΗ». Να είναι καλά η εφημερίδα που αναφέρθηκε σε μία δήλωσή μου, γράφοντας ότι εγώ είμαι υπέρ του να κλείσουν τα μικρά νοσοκομεία. Δεν έχει υπάρξει κάτι τέτοιο. Ξέρω ότι το διαβάσατε στην «ΑΥΓΗ». Θέλω να σας διαβεβαιώσω, λοιπόν, ότι δεν έχει υπάρξει τέτοια δήλωση. Προφανώς, υπάρχει –δεν θα πω εκ προθέσεως- μία παρερμηνεία, προφανώς κάτι που δεν κατανοήθηκε σωστά από κάτι που είπα. 
Ένας δημοσιογράφος με ρώτησε το εξής: «Μα, αν ένα μικρό νοσοκομείο με αυτές τις κοστολογικές προϋποθέσεις το βάλουμε να το συγκρίνουμε με ένα άλλο μεγάλο νοσοκομείο…» –δίπλα στον Ευαγγελισμό ήταν το παράδειγμα που χρησιμοποιήθηκε- «…και μας βγει ότι αυτό το μικρό νοσοκομείο τελικώς έχει πολύ υψηλό κόστος σε σχέση με τον Ευαγγελισμό που μπορεί να επιτυγχάνει οικονομίες κλίμακος και οτιδήποτε άλλο, τότε τι κάνουμε;» Και εκεί εγώ θα επιμείνω -παρά την αντίρρηση του εκλεκτού συναδέλφου κ. Ζαχαριά- ότι το σύστημα το οποίο προτείνουμε είναι αξιολογικά ουδέτερο. Γιατί; Διότι το να ξέρεις ότι σου κοστίζει ένα ορισμένο ποσό το μικρό νοσοκομείο, δεν σε οδηγεί υποχρεωτικά στην απόφαση κλεισίματος του μικρού νοσοκομείου. Μπορείς απλώς να αποφασίσεις ότι τόσο είναι το κόστος και να το διατηρήσεις. Μόνο που ξέρεις ότι είναι το κόστος. 
Όταν έκανα –χαριτολογώντας, είναι η αλήθεια- την ερώτηση αυτή στο δημοσιογράφο: «Τελικά, θέλετε να ξέρουμε το κόστος ή ανησυχείτε από τα πιθανά κοστολογικά ευρήματα τι θα μας προκύψει, οπότε επειδή ανησυχούμε για το τι θα βρούμε, καλύτερα να μην κάνουμε τίποτα και να μην ξέρουμε ποιο είναι το κόστος;», εκεί είναι που νομίζω ότι υπήρξε αυτή η ερμηνεία. 
Εγώ θα επαναλάβω ένα επιχείρημα που είπα και στην επιτροπή. Ποιο είναι το πιο συγκεντρωτικό καθεστώς; Να πούμε ότι το πιο συγκεντρωτικό και το πιο κρατικίστικο καθεστώς που υπάρχει είναι το σοβιετικό, όπου εκεί έχουμε τον κρατικό προϋπολογισμό; Μάλιστα. Και τι άλλο έχουμε; Έχουμε και ένα νοσοκομείο. Μάλιστα. Και με τον κρατικό προϋπολογισμό, λοιπόν, από τη μια έχουμε ένα κρατικό νοσοκομείο, το οποίο μπορεί να λειτουργεί και ως υπηρεσία ενός Υπουργείου. Υπάρχει, δηλαδή, ένα τόσο συγκεντρωμένο πράγμα, ώστε να μην υπάρχει τίποτα άλλο. Δεν υπάρχει ιδιωτική ιατρική, δεν υπάρχουν ασφαλιστικά ταμεία, δεν υπάρχουν ασφαλιστικοί οργανισμοί, δεν υπάρχει τίποτα. Υπάρχει μόνο ο προϋπολογισμός και μια υπηρεσία που λέγεται νοσοκομείο. 
Θα έχει και ένα δεύτερο νοσοκομείο αυτό το καθεστώς; Θα έχει. Αυτό το καθεστώς δεν θέλει έναν τρόπο για να βλέπει τι γίνεται στο άλφα και στο βήτα νοσοκομείο; Δεν θέλει ένα κοστολογικό σύστημα; Εκτός κι αν μιλάμε για έναν κομμουνισμό που έχει καταργήσει το χρήμα. Εκεί πηγαίνουμε σε άλλες εκδοχές και μιλάμε για μια μη χρηματική κοινωνία, για μια άλλη ιστορία. Όμως, αν έχουμε μια οποιαδήποτε σχέση χρήματος, μια οποιαδήποτε σχέση αποτιμήσεως σε χρήμα, θέλουμε να εισάγουμε σε οποιοδήποτε καθεστώς κοστολογικά στοιχεία. Άρα, θέλουμε ένα ακριβές κοστολογικό σύστημα. Γιατί αυτό το χαρακτηρίζετε «νεοφιλελεύθερο»; Θα μπορούσατε εν συνεχεία να πείτε: Ξέρετε, θα χρησιμοποιήσετε εσείς -που είστε κακοί φιλελεύθεροι- αυτά τα κοστολογικά στοιχεία, για να χαράξετε συγκεκριμένες πολιτικές. Μάλιστα. Όμως, αυτό είναι άλλης τάξης θέμα. Δεν είναι αυτό που συζητάμε εδώ. 
Αυτό που συζητάμε εδώ είναι ότι αύριο που μπορεί να είστε εσείς κυβέρνηση ή μπορεί να είναι το Κομμουνιστικό Κόμμα Ελλάδος στην κυβέρνηση, θα  χρησιμοποιείτε αυτό το ωραίο σύστημα που σας φτιάχνουμε εμείς τώρα, προκειμένου να χαράξετε την όποια πολιτική υγείας θέλετε εσείς. Μόνο που θα το κάνετε εμπεριστατωμένα. Mόνο που θα το κάνετε συγκροτημένα. Mόνο που θα έχετε ακριβή κοστολογικά στοιχεία. Mόνο που θα ξέρετε με απόλυτη ακρίβεια τι σας στοιχίζει το «άλφα» και το «βήτα» νοσοκομείο και θα κάνετε τις επιλογές σας, όποιες είναι αυτές. Γιατί είναι κακό αυτό; Γιατί δεν το υπερασπίζεστε αυτό; Και ποια είναι η εναλλακτική; Να μην έχουμε κοστολογικό σύστημα; Να πορευόμαστε, όπως πορευόμαστε τώρα;  
H πρώτη, λοιπόν, αντίρρηση που θα ήθελα να αντιμετωπίσω και να βγάλουμε από τη μέση αφορά το κοστολογικό σύστημα. Διότι σήμερα το πήγατε λίγο παραπέρα. Υπάρχει μια ελαφρά αναδίπλωση από την τοποθέτηση στην επιτροπή επί τα χείρω στην τοποθέτηση του ΣΥΡΙΖΑ.  Ενώ στην επιτροπή ο ΣΥΡΙΖΑ έλεγε: «Θέλουμε κοστολογικό σύστημα, θέλουμε αποτίμηση των υπηρεσιών», σήμερα είπε κάτι άλλο. Είπε: «Το κοστολογικό σύστημα είναι επικουρικό εργαλείο και εκείνο που μας ενδιαφέρει είναι ο δημοκρατικός προγραμματισμός.» Ξαναγυρίσαμε, δηλαδή, στο μη κοστολογικό σύστημα. Καλά το πηγαίναμε μέχρι την επιτροπή. Είχαμε τουλάχιστον συμφωνήσει λίγο. Τώρα πήγαμε τελείως σε άλλα. Γυρίσαμε σε άλλη προσέγγιση. 
Είναι σημαντικό πως στην Αίθουσα δεν υπάρχει βασική αντίρρηση ως προς το να υπάρχει κάποια μορφή κοστολόγησης. Εμείς προτείνουμε αυτήν και την υπερασπιζόμαστε.  Γιατί;  Διότι είναι ακριβής. 
Δεύτερη διαφωνία: Γιατί αυτό το σύστημα να το φτιάχνει και να το οργανώνει μια ανώνυμη εταιρεία; Γιατί αυτή η μορφή; 
Τι λέμε; Και εκεί θα έπρεπε να είστε κοντά  μας. Λέμε:	Πώς διαμορφώνεται αυτός ο κοστολογικός  μηχανισμός; Τι θέλουμε να κάνουμε; Θέλουμε από τη μια μεριά να φέρουμε τους πάροχους υπηρεσιών υγείας. Ποιοι είναι αυτοί, εφόσον μιλάμε για νοσοκομειακές δαπάνες; Είναι τα δημόσια νοσοκομεία από τη μια και οι ιδιωτικές κλινικές από την άλλη. Να, η μια πλευρά του τραπεζιού. 
Ποιον άλλο θέλουμε να φέρουμε; Θέλουμε να φέρουμε αυτούς που αγοράζουν υπηρεσίες υγείας. Ποιοι πληρώνουν τις υπηρεσίες υγείας; Οι ασφαλιστικοί οργανισμοί -ο ΕΟΠΥΥ- οι ιδιωτικές ασφαλιστικές εταιρείες και το κράτος. Γιατί το κράτος; Διότι το κράτος πληρώνει μέσα από τον προϋπολογισμό του ένα σημαντικό ποσό στον ΕΟΠΥΥ. Άρα, στηρίζει ουσιαστικά τους ασφαλιστικούς οργανισμούς. Άρα, είναι πληρωτής. Να η δεύτερη πλευρά του τραπεζιού. Και τι θέλουμε να κάνουμε; Θέλουμε να αποπολιτικοποιήσουμε αυτή τη συζήτηση. Εγώ απορώ γιατί εμμένετε στην πολιτική διάσταση. Η πολιτική διάσταση αυτή τη στιγμή δεν είναι υπέρ κανενός υπό μία έννοια. Γιατί; 
Προσέξτε τι είναι μια πολιτική συζήτηση κοστολογικού τύπου. Έρχονται, λοιπόν, οι ιδιώτες  πάροχοι. Με ποιον μιλούν; Με το Υπουργείο. Με μια υπηρεσία του Υπουργείου. Ενδεχομένως, αφού είναι υπηρεσία του Υπουργείου, και με τον Υπουργό. Και τι του λένε;  Του λένε  του Υπουργού: «Κοίτα, Υπουργέ, να  οι προϋπολογισμοί μας, να οι απολογισμοί μας, να τα κέρδη μας, να οι ζημίες  μας. Δεν βγαίνουμε. Δεν αντέχουμε. Δεν μπορούμε. Δεν μας βγαίνουν τα λεφτά που μας δίνεις. Θέλουμε περισσότερα.» Τι απαντά ο Υπουργός; «Μα, κοιτάξτε: Να, ο προϋπολογισμός. Δεν έχω. Δεν μπορώ. Δεν κάνω.» Γίνεται, λοιπόν, μία τέτοιου τύπου συζήτηση. Αυτή είναι μια πολιτική συζήτηση. Εξαρτάται πού θα πέσει το βάρος. 
Εμείς τι θέλουμε; Θέλουμε μια συζήτηση η οποία χάνει αυτό το χαρακτήρα. Τι συζητούν τώρα αυτοί που εμπλέκονται; Φανταστείτε εννιακόσιες διαγνωστικές ομάδες και η καθεμιά απ’ αυτές με τα δικά της ξεχωριστά επιμέρους κοστολογικά χαρακτηριστικά. Ποια; Για τη μία διαγνωστική ομάδα χρησιμοποίησα για τη νοσηλεία αυτά τα φάρμακα. Πόσο έκαναν; Τόσο. Απαιτήθηκαν τόσες μέρες παραμονής στο νοσοκομείο. Πόσο έκαναν; Τόσο. Χρησιμοποιήθηκαν αυτά τα ιατροτεχνολογικά προϊόντα. Πόσο έκαναν; Τόσο. Απαιτήθηκαν τόσες ώρες παρουσίας νοσηλευτών και εργασίας ιατρών. Πόσο έκαναν; Τόσο. 
Όλη αυτή η συζήτηση, λοιπόν, γίνεται και στα δύο μέρη, η οποία όμως είναι τόσο αναλυτική: Εννιακόσια για κάθε κοστολογικό κομμάτι, που παρεμπιπτόντως βάλτε και το ότι αυτό μεταβάλλεται. Γιατί μεταβάλλεται; Γιατί ανεβοκατεβαίνουν οι τιμές, γιατί υπάρχουν τεχνολογικές εξελίξεις, γιατί αλλάζει η ιατρική πρακτική.
Η συζήτηση πια δεν είναι πολιτική. Τελείωσε η πολιτική συζήτηση. Η συζήτηση είναι τεχνική. Δεν μπορεί ο καθένας να έρχεται να λέει ό,τι θέλει ή να ασκεί πιέσεις ή να λέει «Με πήρε τηλέφωνο ο φίλος μου τάδε. Φτιάξ’ του το αυτό». Δεν γίνεται πια αυτό.
Σε ποιο φόρουμ θα γίνει αυτό, που αναρωτιέστε γιατί βάζουμε τους ιδιώτες μέσα στη συζήτηση; Δεν καταλάβατε. Περίεργο αυτό. Πουθενά οι ιδιώτες δεν θέλουν να μπουν σε αυτήν τη συζήτηση. Δεν έχετε καταλάβει πώς δουλεύει. Δεν θέλουν να μπουν οι ιδιώτες στη συζήτηση αυτή. Γιατί δεν θέλουν να μπουν οι ιδιώτες στη συζήτηση αυτή; Γιατί βεβαίω, και προτιμούν μια πολιτική συζήτηση. Γιατί βεβαίως, και προτιμούν να έχουν διάφορες ομάδες πιέσεως, οι οποίες θα διαμορφώνουν τους κοστολογικούς μηχανισμούς και θα φτιάχνουν τα κοστολόγια.
«Υποχρεώνονται» να μπουν στη συζήτηση αυτή οι ιδιώτες. Γιατί; Γιατί εάν μπουν, είναι υποχρεωμένοι να φέρουν κοστολογικά στοιχεία και δεν θέλουν να τα αποκαλύψουν, γιατί προτιμούν να μιλάνε γενικά. Ενώ εάν μιλήσουν ειδικά, πλέον σταματάει η δυνατότητά τους αυτού του χειρισμού.
Άρα, ποιος είναι ο κατάλληλος τρόπος για να διεξαχθεί ένας μόνιμος τέτοιος μηχανισμός; Επαναλαμβάνω: Θα μπορούσαν να υπάρχουν άλλες νομικές λύσεις σε άλλα νομικά συστήματα. Το δικό μας νομικό σύστημα δεν έχει άλλη λύση από την ανώνυμη εταιρεία.
Εκφράστηκαν στο αρχικό σχέδιο επιφυλάξεις, τις οποίες ενσωματώσαμε και επομένως το ελληνικό δημόσιο κρατάει το 51%, οι ιδιώτες θα φτάσουν μέγιστο μέχρι το 20%. Και διευκρινίζω. Ποιοι ιδιώτες; Όχι φυσικά ή νομικά πρόσωπα, αλλά συλλογικότητες αυτών των ιδιωτών, αντιπροσωπευτικές τους οργανώσεις. Από την άλλη μεριά, μέχρι 29% μεταβιβάζεται σε φορείς του δημοσίου, όπου τους έχουμε περιγράψει. Είναι στην πραγματικότητα οι ασφαλιστικοί οργανισμοί ή είναι τα νοσοκομεία. Θέλω να προσθέσω -και θα κάνω σχετική νομοτεχνική βελτίωση- τους ιατρικούς συλλόγους. Να μπορούν και οι ιατρικοί σύλλογοι δηλαδή να γίνουν μέρος αυτής της συζήτηση. Άρα, στην πραγματικότητα διαμορφώνεται ένα συγκεκριμένο περιβάλλον, που έχει αυτό το αποτέλεσμα. 
Γιατί το αντιμάχεστε αυτό; Τι το κακό έχει; Γιατί όλη αυτή η συζήτηση για την ιδιωτικοποίηση, για το νεοφιλελευθερισμό, για τούτο, για εκείνο; Είναι ένας μηχανισμός ο οποίος είναι ακριβής και σας δίνει τη δυνατότητα να επιλέξετε ό,τι θέλετε εν συνεχεία. Μόνο που θα το επιλέξετε ειλικρινώς. Θα βγείτε, δηλαδή, ευθαρσώς και θα πείτε ότι εμείς, ως πολιτική μας αναλαμβάνουμε το συγκεκριμένο κόστος να το καλύψουμε από τον προϋπολογισμό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Άκουσα: Αποσύρεται το κράτος από τη χρηματοδότηση του συστήματος υγείας. Από πού βγήκε αυτό; Από πού βγαίνει; Πείτε μου από μια διάταξη, από κάπου, από που βγαίνει αυτό; 
Άκουσα: Ιδιωτικοποιείται το σύστημα υγείας. Από πού βγαίνει αυτό; Πάρτε το εσείς εν συνεχεία το σύστημα αυτό και κάντε το όλο κρατικό. Πάλι το ίδιο σύστημα θα δουλεύει.
Έχω τρία-τέσσερα λεπτά την ανοχή σας, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Την έχετε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Ευχαριστώ πολύ.
Πάλι το ίδιο σύστημα θα έχετε. 
Άρα, εδώ, η αντίρρησή σας ομολογώ –παρ’ ότι ειλικρινώς το λέω και το έχουμε συζητήσει αναλυτικά- δεν μου γίνεται κατανοητή σε κανένα επίπεδο.
Ακούστηκαν ορισμένα –επιτρέψτε μου εν τάχει να αναφερθώ σε αυτά- που αφορούν λίγο το θέμα των εξετάσεων. Είναι εκτός της ύλης του νομοσχεδίου, αλλά επειδή έχει αναδειχθεί το θέμα και αναδείχθηκε και από τον κ. Ζαχαριά στα πλαίσια κριτικής που άσκησε στην κυβερνητική πολιτική, θα ήθελα δύο-τρία πράγματα να πω γι’ αυτό.
Νομίζω ότι μπορούμε να συζητήσουμε επί του πραγματικού και να διαφωνήσουμε, αρκεί όμως να είμαστε έντιμοι στη διαφωνία μας. Να συμφωνήσουμε, λοιπόν, ότι είναι ξεκάθαρο πως η υπουργική απόφαση αυτή δεν βάζει κάποιου είδους «κόφτη»; Αυτό ελπίζω να έχει γίνει κατανοητό. Οι γιατροί μπορούν να συνταγογραφήσουν όποια είναι η ενδεικνυόμενη, κατά την κρίση τους, εξέταση. Έχει γίνει ελπίζω κατανοητό αυτό. Δεν δημιουργείται δηλαδή ένα νομικό ανάχωμα, ένας νομικός περιορισμός. Τι δημιουργείται; Δημιουργείται ένα ελεγκτικό πεδίο, αυτό είναι αλήθεια.</Speech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Στοχευμένο.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Δημιουργείται πράγματι ένα ελεγκτικό πεδίο. Με την απόφαση αυτή δημιουργείται το ελεγκτικό δικαίωμα του ΕΟΠΥΥ; Όχι. Γιατί; Γιατί το ελεγκτικό δικαίωμα του ΕΟΠΥΥ ούτως ή άλλως είναι εκεί, υπάρχει, απέναντι σε κάθε γιατρό, οιανδήποτε στιγμή. Άρα, δεν δημιουργείται με την απόφαση αυτή το ελεγκτικό δικαίωμα του ΕΟΠΥΥ. Τι, όμως, πράγματι δημιουργείται, αν δεν ακολουθηθούν οι κατευθυντήριες οδηγίες; Ένα πεδίο ελέγχου. Αυτό σημαίνει ότι εκεί μπορεί ο ελεγκτής να εντοπίσει ενδεχόμενα προκλητής συνταγογράφησης, μη δικαιολογημένης συνταγογράφησης και να ζητήσει ο ιατρός ελεγκτής του ΕΟΠΥΥ εξηγήσεις. Αυτό δημιουργείται, τίποτα περισσότερο. 
Θέλω να σας κάνω μία ευθεία ερώτηση, αφού πρώτα σας παραθέσω ορισμένους αριθμούς. Και ειλικρινώς την κριτική αυτή, ειδικώς από την Αριστερά, δεν την καταλαβαίνω. Το 2012 καταβλήθηκαν 429 εκατομμύρια για διαγνωστικές εξετάσεις. Το 2013 -κρίση, κύριε καθηγητά, κρίση- τα 429 εκατομμύρια έγιναν 603 εκατομμύρια. Το 2014, στο πρώτο επτάμηνο, μέχρι στιγμής έχουν καταβληθεί 393 εκατομμύρια. Με αυτόν το ρυθμό το έτος θα κλείσει κοντά στα 700 εκατομμύρια, αν δεν ανασχεθούν. 
Θέλω να σας απευθύνω μία απλή ερώτηση: Γιατί; Υπάρχει κανένας αντικειμενικός λόγος αυτής της αυξήσεως καλύψεως του πληθυσμού υγειονομικά; Πείτε μου, υπάρχει κανένας τέτοιος λόγος; Διότι, αν μου πείτε αυτό, τότε όλοι έχουμε αρχίσει να συνεννοούμαστε. Αν, όμως, μου πείτε αυτό που πιστεύω κι εγώ, ότι δεν υπάρχει ένας πραγματικός υγειονομικός λόγος γι’ αυτήν την αύξηση των διαγνωστικών εξετάσεων από χρόνο σε χρόνο, τότε στην πραγματικότητα πρέπει όλοι να συμφωνήσουμε ότι κάτι πρέπει να κάνουμε. 
Εμείς τι κάναμε; Μήπως απαγορεύσαμε την ενδεικνυόμενη συνταγογράφηση; Όχι. Μήπως απαγορεύσαμε την πρόσβαση του ασθενούς στην  από αυτόν και από τον γιατρό του αξιούμενη  διάγνωση; Όχι. Τι φτιάχνουμε; Ένα ελεγκτικό πεδίο, ώστε αυτούς τους ανθρώπους που ενδεχομένως παραβιάζουν ουσιαστικά τα ιατρικά τους καθήκοντα, να μπορούμε να τους ελέγξουμε.
Το κάνουμε για τον προϋπολογισμό, κυρίες και κύριοι συνάδελφοι; Το κάνουμε γι’ αυτό; Κύριε Ζαχαριά, το κάνουμε γι’ αυτό;</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν μου επιτρέπει ο κύριος Πρόεδρος να μιλήσω.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Αφού εμείς έχουμε clawback.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Είτε 700 εκατομμύρια κάνουν είτε 800 εκατομμύρια κάνουν είτε 500 εκατομμύρια κάνουν, εμείς 323 εκατομμύρια θα πληρώσουμε. Ό, τι και να γίνει. Είναι δημοσιονομικό; Όχι. Ξέρετε ποιον υπερασπιζόμαστε; Τον έντιμο γιατρό, διότι ο έντιμος και συνεπής γιατρός που δεν κάνει παράνομες πρακτικές έρχεται στο τέλος και πληρώνει με αυτόν τον ισοπεδωτικό τρόπο, με τη διαδικασία της αυτόματης επανάκτησης των χρημάτων, της αυτόματης επιστροφής, το clawback, το ίδιο με αυτόν ο οποίος έχει κάνει την προκλητή συνταγογράφηση. Αυτόν υπερασπιζόμαστε. 
Επόμενο και τελευταίο ερώτημα.</Speech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>:  Ο ασθενής πώς διαφυλάσσεται;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Σωστά, σωστά. Τον ασθενή πώς διαφυλάσσουμε. Σωστά. Ο ασθενής λοιπόν, διαφυλάσσεται με δύο τρόπους: Πρώτον, αν ο γιατρός του έχει συνταγογραφική πεποίθηση, γράφει. Κανείς δεν του λέει «όχι» και εκτελείται. Ακόμα και αν υπάρχει πλαφόν, εκτελείται στη δημόσια δομή. Εκτελείται, επομένως. Δεύτερον, αυτές τις κατευθύνσεις τις βγάλαμε από το μυαλό μας; Γιατί κι αυτό έχει σημασία. Κάθισε μία μέρα ο Υπουργός Υγείας και είπε, ξέρετε, τώρα το τεστ ΠΑΠ δεν θα γίνεται κάθε τότε, θα γίνεται κάθε τότε. Υπουργός Υγείας έφη. Το σκέφτηκε ο δικηγόρος Βορίδης και αποφάσισε πότε θα γίνεται το τεστ ΠΑΠ. Έτσι έγινε; Δεν έγινε έτσι, διότι υπάρχει το εξής αξιοπερίεργο σε αυτήν την απόφαση, το οποίο δεν έχει υπάρξει ξανά σε άλλη υπουργική απόφαση. Τι; Βιβλιογραφική αναφορά. Γι’ αυτήν την κατευθυντήρια οδηγία αναφέρεται η συγκεκριμένη βιβλιογραφία. 
Τώρα, μπορεί αξιότιμοι γιατροί –εγώ δεν είμαι- να διαφωνούν με τη συγκεκριμένη κατευθυντήρια οδηγία. Εγώ, με συγχωρείτε, δεν μπορώ να μπω στον επιστημονικό διάλογο. Σας καλώ να κάνετε τον επιστημονικό διάλογο μέσα στην επιστημονική κοινότητα. Σας λέω όμως ότι πάντως, δεν μας ήρθε από τον ουρανό.</Speech> 
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Δεν ρωτήθηκε όμως η επιστημονική κοινότητα.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Δεν μας ήρθε από τον ουρανό. Ο επιστημονικός διάλογος είναι σεβαστός στην επιστημονική σας κοινότητα. Εγώ τώρα ως δικηγόρος μην σας λέω κάθε πότε πρέπει να γίνεται η διάγνωση, για παράδειγμα, για τους καρκινικούς δείκτες του προστάτη. Να μην σας το πω εγώ αυτό. Όμως, σας λέω την πηγή επί της οποίας στηρίχθηκε η υπουργική απόφαση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Υπουργέ.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Άρα, λοιπόν, κυρίες και κύριοι συνάδελφοι, θερμή παράκληση. Είναι υποκριτικό, γιατί εγώ -ειλικρινά το λέω- το πιστεύω ότι σας πονάει και το δημόσιο χρήμα και σας πονάει και μία κατάσταση αυθαιρεσίας στην υγεία. Το πιστεύω ειλικρινά. Ελάτε να πάρουμε μέτρα και να τα στηρίξουμε μαζί. Διότι δεν μπορείτε να λέτε «τα τρωκτικά, η εμπορευματοποίηση, οι ανήθικοι και πιάστε τους» από τη μία, αλλά μόλις βάζουμε ένα χώρο ελέγχου –τίποτα άλλο δεν κάνουμε- να σηκώνονται όλοι έξαλλοι και να λένε «όχι, προς Θεού, μην το κάνεις αυτό», να λένε για τα δικαιώματα του ασθενούς, που στην πραγματικότητα δεν παραβιάζονται στο ελάχιστο.
Ευχαριστώ πολύ, κυρίες και κύριοι.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κύριο Υπουργό. 
Τον λόγο έχει ο κ. Ιωάννης Μιχελάκης για επτά λεπτά.</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember>: Ευχαριστώ, κύριε Πρόεδρε.
Κύριε Πρόεδρε, πήρα το λόγο για να μιλήσω για δύο τροπολογίες, τις οποίες καταθέσαμε μαζί με το συνάδελφο κ. Ρήγα από το ΠΑΣΟΚ, που αφορούν τα Αμυντικά Συστήματα. 
Θεωρώ ότι η τροπολογία με γενικό αριθμό 1797 και ειδικό 145 που προβλέπει την επέκταση της χρονικής ισχύος και του αντικειμένου των συμβάσεων μεταξύ του ελληνικού δημοσίου και των Ελληνικών Αμυντικών Συστημάτων για την καταστροφή των πυρομαχικών, αλλά και η τροπολογία με γενικό αριθμό 1796 και ειδικό 144 που προβλέπει την ενεργοποίηση των δικαιωμάτων προαίρεσης στις συμβάσεις που έχουν συνάψει τα Ελληνικά Αμυντικά Συστήματα για τον εφοδιασμό των Ενόπλων Δυνάμεων, εφόσον το αρμόδιο Γενικό Επιτελείο βεβαιώνει τη σχετική επιχειρησιακή ανάγκη, αποτελεί ουσιαστικά μία εξασφάλιση και μία διασφάλιση αυτής της εταιρείας, μίας εταιρείας σημαντικής για την αμυντική θωράκιση της χώρας, η οποία θα πρέπει και να συνεχιστεί και να συνεχίσει να λειτουργεί.
Με την πρώτη τροπολογία διασφαλίζεται και η συμμόρφωση της χώρας με τις διεθνείς συνθήκες για την καταστροφή των πυρομαχικών και παράλληλα επιτυγχάνεται η αύξηση του κύκλου εργασιών για την αμυντική μας βιομηχανία, ενώ με τη δεύτερη τροπολογία αξιοποιούνται –να το τονίσουμε αυτό- οι ήδη υφιστάμενες συμβάσεις, οι οποίες, όχι μόνο εγγυώνται την εφοδιαστική επάρκεια των Ενόπλων Δυνάμεων μας, αλλά διασφαλίζουν και τη διεύρυνση των δραστηριοτήτων της εταιρείας. 
Με βάση τα παραπάνω και αν αναλογιστούμε ότι τα Αμυντικά Συστήματα αποτελούν μία εταιρεία μείζονος στρατηγικής σημασίας για τη χώρα και ότι η εύρυθμη λειτουργία τους συνδέεται άρρηκτα με την εθνική μας ασφάλεια, πιστεύω πως αυτές τις δύο τροπολογίες θα πρέπει, κύριε Υπουργέ, να τις κάνετε αποδεκτές. 
Άκουσα στην τοποθέτησή σας νωρίτερα ότι δεν θα δεχθείτε καμμία τροπολογία από αυτές που προέρχονται από τους συναδέλφους Βουλευτές. Νομίζω ότι θα πρέπει να το ξανασκεφτείτε. Κάνω έκκληση για τους λόγους που σας ανέφερα να το ξανασκεφτείτε. Πιστεύω ότι αυτές οι τροπολογίες θα πρέπει να έχουν την ευρύτερη κοινοβουλευτική συναίνεση και όχι μόνο τη δική σας αποδοχή.
Μιλώντας, κύριε Υπουργέ, για το θέμα αυτό, ξέρω και την ευαισθησία σας και ξέρω ότι και εσείς αναγνωρίζετε την κρισιμότητα του ρόλου της αμυντικής βιομηχανίας για την εθνική ασφάλεια, αλλά και για την εφοδιαστική επάρκεια, όπως σας είπα, των Ενόπλων Δυνάμεων. Αυτό, βέβαια, είναι άρρηκτα συνδεδεμένο πια με την ελληνική οικονομία και καταλαβαίνετε τα οφέλη που υπάρχουν. 
Τα Ελληνικά Αμυντικά Συστήματα αποτελούν, όπως γνωρίζετε, τον πιο βασικό πυλώνα της βιομηχανίας μας και έναν από τους αποκλειστικούς προμηθευτές των Ενόπλων Δυνάμεων σε όπλα, οπλικά συστήματα και πυρομαχικά. Πρόκειται ουσιαστικά για μία εταιρεία που απολαμβάνει της πλήρους εμπιστοσύνης της διεθνούς αμυντικής αγοράς ως συνεργάτης των μεγαλύτερων αμυντικών βιομηχανιών σε προγράμματα συμπαραγωγών και ως πιστοποιημένος προμηθευτής περισσοτέρων από τριάντα υπουργείων άμυνας σε όλο τον κόσμο.
Είναι αλήθεια, βέβαια, ότι τα Αμυντικά Συστήματα έχουν περιέλθει σε μία δυσχερή θέση εξαιτίας κακών επιλογών του παρελθόντος και εξαιτίας της μη έγκαιρης πραγματοποίησης των απαραίτητων διαρθρωτικών αλλαγών, όμως πιστεύω –και ξέρω ότι κι εσείς έχετε τις ίδιες απόψεις- ότι με συντονισμένες και συστηματικές κυβερνητικές προσπάθειες έχει εξασφαλιστεί η ομαλή συνέχιση της λειτουργίας τους. Στο πλαίσιο αυτό κατέθεσα μαζί με τον κ. Ρήγα τις δύο τροπολογίες και θέλω να το ξανασκεφτείτε. 
Καλώ και τους συναδέλφους απ’ όλα τα κόμματα να το δουν θετικά, διότι η ενίσχυση της αμυντικής μας βιομηχανίας είναι και διασφάλιση της επάρκειας των οπλικών συστημάτων για τις Ένοπλες Δυνάμεις, αλλά και βοηθά την οικονομία μας.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Μιχελάκη που ήταν περιεκτικός και σύντομος.
Τον λόγο έχει ο κ. Ξανθός για επτά λεπτά.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ πολύ, κύριε Πρόεδρε.
Αγαπητοί συνάδελφοι, επανερχόμαστε σ’ ένα πολύ κρίσιμο θέμα, το θέμα της κατάστασης στο σύστημα υγείας, γιατί αυτό είναι το πλαίσιο στο οποίο γίνεται κάθε συζήτηση για οποιοδήποτε νομοσχέδιο. Επιτρέψτε μου να πω ότι ιδιαίτερα σ’ αυτό τον τομέα δεν υπάρχει κανένα success story από την πλευρά της Κυβέρνησης, όπως ανεπιτυχώς προσπάθησε να το παρουσιάσει χθες ο Πρωθυπουργός στη ΔΕΘ.
Δυστυχώς, έχουμε επιβεβαιωθεί απολύτως σ’ όλες μας τις προβλέψεις για τα αποτελέσματα αυτής της υποτιθέμενης μεταρρυθμιστικής σας παρέμβασης τα τελευταία χρόνια. Στο θέμα της πρωτοβάθμιας φροντίδας υγείας έχουμε μία πλήρη αποδιοργάνωση και μία τεράστια δυσχέρεια των πολιτών να προσεγγίσουν δημόσιες δομές πρωτοβάθμιας φροντίδας υγείας και άρα υποχρεώνονται συνεχώς να πληρώνουν από την τσέπη τους. Στο θέμα του φαρμάκου κατέπεσε παταγωδώς η επικοινωνιακή επιχείρηση φτηνού φαρμάκου με τιμή Σαμαρά και έχουμε μία αυξημένη επιβάρυνση των πολιτών, για να έχουν τα φάρμακα που χρειάζονται. Επίσης, στην αντιμετώπιση του θέματος των ανασφάλιστων ανθρώπων, παρά το ότι υπήρξαν δύο κοινές υπουργικές αποφάσεις που αναγνώριζαν το πρόβλημα και έθεταν ένα πλαίσιο, δεν έχει προχωρήσει τίποτα. 
Αγαπητοί συνάδελφοι, αγαπητοί κύριοι της Κυβέρνησης, επιτρέψτε μου να σας πω ότι εάν ισχύουν αυτά τα οποία είπε ο Σαμαράς στη ΔΕΘ, η συζήτηση που κάνουμε δεν έχει νόημα, διότι ο κ. Σαμαράς είπε ότι σήμερα τα δημόσια νοσοκομεία έχουν συνεχή παρακολούθηση του κόστους τους με σύγχρονες μεθόδους και ότι η σπατάλη έχει δραστικότατα περικοπεί. Προς τι, λοιπόν, όλη αυτή η συζήτηση, αφού το έχετε εφαρμόσει, αφού έχετε αντιμετωπίσει τη σπατάλη στα δημόσια νοσοκομεία; Προς τι όλη αυτή η συνεχής ανακύκλωση του θέματος της σπατάλης την οποία υποτίθεται ότι θα αντιμετωπίσετε; 
Αυτήν την ιστορία περί του «πάρτι», της συναλλαγής και της διαφθοράς στο σύστημα υγείας την ακούμε εδώ και δεκαπέντε χρόνια. Κάθε Υπουργός που αναλαμβάνει, μιλάει για τα «πιράνχας», για τα «τρωκτικά» του συστήματος και λέει ότι θα τα καταπολεμήσει, αλλά δεν έχει γίνει τίποτα, ακριβώς διότι υπήρχε πολιτική ασυλία στο κομμάτι του υγειονομικού σώματος και κυρίως του επιχειρηματικού τομέα στον τομέα της υγείας, οι οποίοι διασπάθιζαν ασύστολα και ασύδοτα το δημόσιο χρήμα. 
Ο λόγος που υπήρχε πολιτική ασυλία είναι ακριβώς η νεοφιλελεύθερη εμμονή σας ότι ο χώρος της υγείας είναι ένα πεδίο αγοράς, ανταγωνισμού ιδιωτικών επενδύσεων και κερδοφορίας. Και αυτή –αν θέλετε- είναι η βασική μας ιδεολογική διαφορά.  
Εμείς θεωρούμε ότι ο χώρος της υγείας είναι ένα πεδίο κάλυψης πραγματικών υγειονομικών αναγκών, επιδημιολογικά τεκμηριωμένων και βεβαίως ελεγχόμενου κόστους. Είναι ένα πεδίο αλληλεγγύης και άρσης ανισοτήτων, διασφάλισης ισοτιμίας. 
Αλλά εσείς, αγαπητοί συνάδελφοι, την ανισότητα τη θεωρείτε ευεργετική. Θεωρείτε ότι η ανισότητα είναι μηχανισμός που κινεί την οικονομία και ευνοεί την επιχειρηματικότητα και το κέρδος. Γι’ αυτό δεν μπορείτε να καταλάβετε ότι σήμερα στη χώρα μας στην περίοδο της υγειονομικής φτώχειας, της ανθρωπιστικής κρίσης, της τεράστιας δυσκολίας των ανθρώπων να έχουν περίθαλψη, αυτό που θέλουμε δεν είναι ένα κράτος ρυθμιστή της αγοράς. Θέλουμε ένα κράτος εγγυητή της ισότιμης πρόσβασης όλων των ανθρώπων σε αυτό το θεμελιώδες κοινωνικό αγαθό. 
Μας λέτε, λοιπόν, ότι θα κάνετε μια ρύθμιση, ένα ουδέτερο κοστολογικό σύστημα το οποίο είναι ένα εργαλείο και μπορεί να το εφαρμόσει ανάλογα με την πολιτική της βούληση οποιαδήποτε κυβέρνηση. Αυτό είναι κατά την άποψή μας ένα θεμελιώδες λάθος. 
Πουθενά στον κόσμο τα DRG’s δεν αποτέλεσαν και δεν αποτελούν απλώς έναν μηχανισμό κοστολόγησης. Σε όλον τον κόσμο και κυρίως στην Αμερική από την οποία ξεκίνησαν και βεβαίως στη Γερμανία από την οποία έχετε αντιγράψει το κακέκτυπο αυτό, είναι ένας μηχανισμός ταυτόχρονα ελέγχου της χρηματοδότησης και της ζωής των πόρων. 
Και έχετε υιοθετήσει άκριτα ένα μοντέλο –το γερμανικό- το οποίο στην ουσία στηρίζεται στην αυτοχρηματοδότηση των νοσοκομείων. Το κράτος στη Γερμανία εγγυάται τις υποδομές και τα νοσοκομεία στη συνέχεια ανταγωνίζονται με μοχλό τα ΚΕΝ για να εξασφαλίζουν πόρους και να πληρώνουν το προσωπικό τους. Φοβούμαστε ότι εκεί ακριβώς οδηγείτε τα πράγματα: Στην απόσυρση, δηλαδή, του κράτους από την εγγυημένη χρηματοδότηση των δημόσιων νοσοκομείων και ιδιαίτερα της μισθοδοσίας των ανθρώπων που δουλεύουν εκεί πέρα. Διότι, αυτός είναι ο κίνδυνος από την ενσωμάτωση του κόστους μισθοδοσίας στον συνυπολογισμό των ΚΕΝ. 
Προσέξτε και ποια είναι η τεράστια διαφορά: Η Γερμανία είναι μια χώρα με 5% ανεργία, με ένα ισχυρότατο ασφαλιστικό σύστημα και με τελείως διαφορετικό μοντέλο οργάνωσης της δημόσιας περίθαλψης και κυρίως της χρηματοδότησής της. Σε μια χώρα με 30% ανεργία, με 35% ανασφάλιστη εργασία και με καταρρέον ασφαλιστικό σύστημα, αυτή η γραμμή οδηγεί στην πλήρη διάλυση, οδηγεί στη μεγαλύτερη ανισότητα, στην απώλεια και της τελευταίας δυνατότητας πρόσβασης σε δημόσιες υπηρεσίες υγείας. 
Και έχει αποδειχτεί βιβλιογραφικά ότι η έκθεση του τομέα της υγείας, ιδιαίτερα σε περιόδους κρίσης, στην αγορά και στον ανταγωνισμό οδηγεί σε αντίστροφη κάλυψη ιατρικών αναγκών, σε αντίστροφη ιατρική φροντίδα. Με λίγα λόγια χρηματοδοτούνται αυτοί που έχουν λιγότερες ανάγκες και όχι οι φτωχοί που έχουν ακόμα περισσότερες. 
Θεωρώ ότι με την παρέμβαση αυτή, στην ουσία επιχειρείτε να επηρεάζετε πλέον τις κλινικές αποφάσεις με απολύτως λογιστικά και νεοφιλελεύθερα κριτήρια. Αυτό το εργαλείο που μας λέτε εδώ, έχει στην ουσία ενσωματωμένο ένα νεοφιλελεύθερο λογισμικό που οδηγεί στην πλήρη περικοπή του κοινωνικού κράτους, στην αποδιάρθρωση και των τελευταίων υπολειμμάτων δημόσιας περίθαλψης που έχουν μείνει στον τόπο μας και στη συνεχή οικονομική επιβάρυνση των ανθρώπων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εμείς, λοιπόν, θεωρούμε ότι αυτό το νεοφιλελεύθερο σχέδιο, το οποίο εξελίσσεται συστηματικά τα τελευταία χρόνια, θέλει ένα μίζερο υποχρηματοδοτούμενο και υποστελεχωμένο δημόσιο σύστημα για τους πολλούς και τους φτωχούς και θέλει κι ένα αναπτυσσόμενο συνεχώς ιδιωτικό τομέα για τους έχοντες και κατέχοντες. Είναι ένα σύστημα το οποίο θα παρέχει ένα ελάχιστο πακέτο παροχών τόσο ανεπαρκών, που θα αναγκάζονται όσοι έχουν την οικονομική δυνατότητα να συμπληρώνουν από την τσέπη τους και να κάνουν συμπληρωματική ιδιωτική ασφάλιση. Δεν είναι τυχαίο ότι επενδύουν οι ιδιωτικές ασφαλιστικές εταιρείες αυτήν την περίοδο στη διαφήμιση. Δεν είναι τυχαίο ότι αυξάνονται οι τζίροι τους. Είναι σχέδιο κι επακολούθημα ακριβώς όλων αυτών των πολιτικών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Και τελειώνω, λοιπόν, με το εξής: Η απάντηση σε αυτό το νεοφιλελεύθερο και διαλυτικό για το σύστημα υγείας σχέδιο είναι ένα άλλο μετανεοφιλελεύθερο υπόδειγμα, είναι η ανάκτηση του δημόσιου χώρου στον τομέα της περίθαλψης. Είναι η επανακοινωνικοποίησή της στην πραγματικότητα. Είναι η ανακατανομή δημόσιων πόρων υπέρ των δημόσιων…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε συνάδελφε, σας παρακαλώ πολύ!</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: …και όχι υπέρ του κρατικοδίαιτου επιχειρηματικού τομέα. 
Η λύση είναι να πάμε σε ένα άλλο μοντέλο όπου από την πραγματική υγειονομική ανάγκη θα πηγαίνουμε στην πολιτική οικονομία της υγείας και όχι όπως κάνετε σήμερα, που η οικονομία κυριαρχεί και επί της πολιτικής και επί της υγείας και βεβαίως επί της δημοκρατίας.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε.
Τον λόγο έχει η κ. Βαλαβάνη για επτά λεπτά. 
Θα παρακαλέσω να είμαστε ακριβείς στον χρόνο, γιατί έχουμε τον περιορισμό μέχρι τις 17.00΄ σήμερα να ολοκληρώσουμε και να συνεχίσουμε αύριο τη συνεδρίαση.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Ο κύριος Υπουργός, αγαπητοί συνάδελφοι, ισχυρίστηκε πριν από λίγο ότι με αυτό το νομοσχέδιο εισάγεται απλώς η κοστολόγηση στην υγεία. Εισάγονται, δηλαδή, τεχνικοί παράμετροι. Και ρώτησε: «Είναι κακή η κοστολόγηση»; 
Κατ’ αρχάς να πούμε, βέβαια, ότι δεν υπάρχει σύστημα υγείας που να μην είναι κοστολογημένο -και το παρόν είναι κοστολογημένο. Η απάντηση, όμως, είναι: Μια τέτοιου είδους κοστολόγηση, όταν εισάγεται σε ένα σύστημα που δεν είναι σε πλήρη ανάπτυξη και με επαρκή στελέχωση, αλλά σε μια χώρα λεηλατημένη με τρία εκατομμύρια ανασφάλιστους, με τα δημόσια νοσοκομεία να λειτουργούν στο όριο των δυνατοτήτων τους και με τους εργαζόμενους τους να δουλεύουν με σφιγμένα τα δόντια κι έτσι να κρατιούνται μέχρι στιγμής, στην Ελλάδα που το 6% του ΑΕΠ πάει στη δημόσια υγεία –όπως και σε άλλες μνημονιακές χώρες- όταν στην Ιταλία είναι το 7% στη δημόσια υγεία, στην Γαλλία το 8,5%, στη Γερμανία -απ’ όπου πήραμε τα πρότυπα αυτά- 8,7%, τότε ναι, είναι κακή. Και βεβαίως είναι κακή μια κοστολόγηση, που σημαίνει πέρασμα από ένα ανθρωποκεντρικό σύστημα που έχει στο επίκεντρό του τις ανάγκες του ασθενή, σε ένα σύστημα με επίκεντρο το κόστος και τις δημοσιονομικές ανάγκες. 
Η «ΕΣΑΝ Α.Ε.», η Εταιρεία Συστήματος Αμοιβών Νοσοκομείων Α.Ε., που θεσπίζεται με το παρόν νομοσχέδιο ως ανώνυμη εταιρεία δημοσίου συμφέροντος, έχει έναν ενσωματωμένο μηχανισμό ιδιωτικοποίησης της υγείας, όπου το δημόσιο θα έχει το 51% των μετοχών –σε προηγούμενα σχέδια προβλεπόταν να είναι μειοψηφία- αλλά ο ΕΟΠΥΥ θα ανταγωνίζεται «ισότιμα» τα μεγάλα ιδιωτικά νοσηλευτικά ιδρύματα ως προς τη χάραξη της δημόσιας πολιτικής για την υγεία.
Είναι η πρώτη φορά που με τέτοιο απροκάλυπτο τρόπο προβάλλει αυτός ο μηχανισμός ιδιωτικοποίησης της υγείας, ο οποίος -πολύ καλύτερα κρυμμένος- υπήρχε σε όλα τα προηγούμενα νομοσχέδια, που είχαν έρθει εδώ. Και όταν μιλάμε για μηχανισμό ιδιωτικοποίησης, μιλάμε απλά για τη μετατροπή της υγείας από κοινωνική υπηρεσία και δημόσια υποχρέωση και αγαθό σε αγορά υγείας. 
Αυτό σημαίνει ότι οι παροχές υγείας, αποκλειστικά με κριτήρια κόστους, κοντράρουν το δικαίωμα κάθε πολίτη στη δημόσια δωρεάν υγεία. Με στόχο εισαγωγικά στο νομοσχέδιο τη «διαχείριση και δίκαιη κατανομή των δημοσιονομικών πόρων μεταξύ των δημόσιων και ιδιωτικών κλινικών», πράγμα που, όπως λέει στην αιτιολογική έκθεση, αποτελεί και μνημονιακή υποχρέωση: Ενός μνημονίου, που το έχουμε αφήσει έξω, βγαίνουμε, έχει τελειώσει, αλλά βλέπετε πώς μας κυνηγάει. Και τι σημαίνει μνημονιακό καθεστώς, τι σημαίνουν οι τετρακόσιοι πενήντα μνημονιακοί νόμοι. Κι ένας από αυτούς είναι και αυτός εδώ.
Με άλλα λόγια, πάει να αποκαταστήσει μια «μεγάλη αδικία», ότι οι δημόσιοι πόροι, τα λεφτά των Ελλήνων φορολογούμενων, μέχρι τώρα διοχετεύονται περισσότερο προς το δημόσιο σύστημα παρά προς τον ιδιωτικό τομέα, την αγορά της υγείας. 
Εισάγει, λοιπόν, απροκάλυπτα, ιδιωτικοοικονομικά κριτήρια στη λειτουργία των νοσοκομείων του ΕΣΥ επιχειρώντας ουσιαστικά να τερματίσει το κεφάλαιο «δημόσια υγεία». Με το νομοσχέδιο τα δημόσια νοσοκομεία γίνονται οικονομικά αυτοτελείς επιχειρήσεις, με τη συνέχεια της λειτουργίας τους να εξαρτάται από τα έσοδα και τα κέρδη τους, ανταγωνιζόμενα μεταξύ τους, αλλά και με τα ιδιωτικά. Και η λειτουργία των δομών του ΕΣΥ, γενικότερα, θα εξαρτάται από τα κέρδη τους. 
Αυτό σημαίνει ότι η χρηματοδότηση του ΕΣΥ δεν θα είναι πια κρατική υποχρέωση, αλλά θα εξαρτάται από τις αποφάσεις μια ανώνυμης εταιρείας. Τα μη ανταγωνιστικά νοσοκομεία θα κλείνουν. Και μας λέει ο Υπουργός: «Δεν θα κλείνουν πάντα». Εμάς μας αρκεί ότι θα κλείνουν σε κάποιες περιπτώσεις και μετά το «πάντα», εν πάση περιπτώσει, θα το δούμε. 
Οδηγός είναι τα κλειστά ενοποιημένα νοσήλια (ΚΕΝ) και τα γερμανικά θεραπευτικά πρωτόκολλα, που ξεκίνησαν όμως από τις ΗΠΑ, που δεν είναι τα πρωτόκολλα του Παγκόσμιου Οργανισμού Υγείας -σας τα είπαν εδώ οι οργανώσεις των γιατρών-, που δεν είναι τα πρωτόκολλα των ευρωπαϊκών επιστημονικών και ιατρικών εταιρειών. Είναι τα πρωτόκολλα των «αιματηρών εξιτηρίων» της Γερμανίας, όταν  βγάζουν ανθρώπους οι οποίοι κινδυνεύουν από επιπλοκές για μπορέσουν να τηρηθούν. Ξαναθυμίζω, όμως, ότι η Γερμανία δίνει 2,7% παραπάνω του ΑΕΠ της από ότι η Ελλάδα στη δημόσια υγεία. Δηλαδή, ο ασθενής ή τα ασφαλιστικά ταμεία θα πληρώνουν τα δημόσια νοσοκομεία βάσει ενός τιμολογίου ενοποιημένου κατά ομάδες με βάση την ασθένεια και την προβλεπόμενη μέση διάρκεια νοσηλείας κατά κύριο λόγο.
Τι προκύπτει από αυτό; 
Πρώτον, η κρατική ευθύνη τελικά περιορίζεται σε ένα ελάχιστο πακέτο παροχών.
Δεύτερον, ποιος ωφελείται; Είναι φανερό ότι τα ιδιωτικά νοσοκομεία θα παίρνουν κυρίως τις απλές και καθαρές περιπτώσεις, ώστε να πιάνουν ακριβώς τα ΚΕΝ. Οι επιβαρυμένες περιπτώσεις, που το κόστος τους θα είναι έξω από το προϋπολογιζόμενο, πού θα πάνε; Θα πάνε στα δημόσια νοσοκομεία, δημιουργώντας ελλείματα με βάση αυτό το σύστημα. Εκτός αν καταλήγουν στο δρόμο και δεν τους δέχονται ούτε τα δημόσια νοσοκομεία, αν τους πετάνε έξω με «αιματηρά εξιτήρια».
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τρίτον, πώς κατορθώνεται αυτό μεταξύ άλλων, πέρα από το σύστημα των κλειστών νοσηλείων; Το νομοσχέδιο λέει ότι το Εποπτικό Συμβούλιο μεριμνά για την «επίτευξη της μέγιστης δυνατής αντιπροσώπευσης των ιδιωτικών κλινικών στα όργανα διοίκησης αυτής» της ανώνυμης εταιρείας.
Τέταρτον, μισθοί υγειονομικών. Απαλλάσσεται ουσιαστικά το κράτος -εκεί θέλετε να το πάτε- από την υποχρέωση καταβολής τους. Θα διαμορφώνονται ανάλογα με τα έσοδα του κάθε νοσοκομείου και θα είναι κομμάτι του κόστους των υπηρεσιών υγείας, που θα επιτηρεί η ανώνυμη εταιρεία με στόχο τη μείωση του κόστους ενός νοσηλευτικού ιδρύματος. Και, προφανώς, όταν υπάρχουν ελλείμματα, θα ακολουθούν και μειώσεις μισθών του υγειονομικού προσωπικού.
Πέμπτον, ιατρικό απόρρητο: Καταργείται. Όλοι οι φάκελοι ηλεκτρονικά από όλα τα νοσοκομεία πάνε κεντρικά. Στις ΗΠΑ, από όπου ξεκίνησε αυτό, τα προσωπικά ιατρικά δεδομένα τα πουλούν στις ασφαλιστικές εταιρείες. Εδώ δεν θα χρειάζεται να τα πουλούν. Οι ασφαλιστικές εταιρείες θα είναι στο ίδιο το διοικητικό συμβούλιο και θα τα παίρνουν κατευθείαν.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Έκτον, η υγεία του λαού. Υπερηχογράφημα κάθε πέντε χρόνια, τεστ ΠΑΠ μετά τα είκοσι ένα και μέχρι τα εξήντα πέντε κάθε τρία χρόνια. Πριν και μετά αυτά τα ηλικιακά όρια, αν θέλετε να το κάνετε, το πληρώνετε. Δεν είμαι γιατρός, αλλά από νεαρή ξέρω ποια είναι τα βασικά πρωτόκολλα για το τεστ ΠΑΠ. Κάθε κορίτσι, από τότε που ξεκινά η ενεργή σεξουαλική ζωή του, πρέπει κανονικά κάθε χρόνο να κάνει ένα τεστ ΠΑΠ. Και εκατομμύρια γυναίκες σε όλο τον κόσμο έχουν σωθεί ακριβώς εκεί όπου ακολουθείται αυτή η πρακτική.
Καρκίνοι μαστού, ωοθηκών, μήτρας και τραχήλου, θυρεοειδούς, όλες οι προληπτικές εξετάσεις πάνε στο βρόντο. Θα τρέχουμε μετά να τα αντιμετωπίσουμε, όπως τρίπλεξ καρδιάς, χειρουργημένους και όλους αυτούς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε σας παρακαλώ, κυρία συνάδελφε.</ChairmanSpeech> 
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Με αυτό θέλω να τελειώσω, κύριε Πρόεδρε. 
Ποια είναι η σκοπιμότητα να υπάρχει ένας ξεχωριστός φορέας κατανομής των πόρων στις νοσηλευτικές μονάδες, αντί μια σχετική υπηρεσία του Υπουργείου; Εδώ υπάρχει μια στρατηγική στόχευση: Η μηδενική συμμετοχή του κρατικού προϋπολογισμού στις δαπάνες υγείας, η «απαλλαγή» του κράτους από την υποχρέωση να καθοδηγεί το σύστημα υγείας, όπως από το 2015 αντίστοιχη θα είναι η πρόβλεψη που υπάρχει και για το κομμάτι των συντάξεων. Περιορίζεται το κράτος σε έναν εποπτικό ρόλο. 
Δεν έχω καιρό να πω για τον ΕΝΦΙΑ, για τον οποίο ήθελα οπωσδήποτε να μιλήσω. Θα σας πω μόνο ότι, αφού «διορθώθηκαν» όλα τα «λάθη» -σας τα είπε ο συνάδελφός μου, ο Δημήτρης Γελαλής, προηγουμένως, ποια είναι τα δήθεν «λάθη» και τι «διορθώθηκε»- τι μένει; Μένουν οι σωστοί λογαριασμοί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κυρία Βαλαβάνη.</ChairmanSpeech> 
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Τελειώνω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ. Δείτε μόνη σας. Μιλάτε δέκα λεπτά.</ChairmanSpeech>  
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Θέλω μισό λεπτό ακόμα. 
Θέλω να πω απλώς ότι το πρόβλημα δεν ήταν οι λογαριασμοί των 100.000 ευρώ που ήρθαν στους οικισμούς εκτός σχεδίου και εκτός αντικειμενικού προσδιορισμού και έπαθαν εγκεφαλικό οι άνθρωποι που τους πήραν. Αυτοί διορθώθηκαν. 
Το χιλιάρικο, το πεντακοσάρικο, τα 2.000 ευρώ, τα 3.000 ευρώ, τα 5.000 ευρώ, τα 10.000 ευρώ, που είναι οι «φυσιολογικοί», οι «κανονικοί», σύμφωνα με τον ΕΝΦΙΑ, λογαριασμοί, πώς θα πληρωθούν από ανθρώπους που δεν έχουν ανάλογο εισόδημα; 
Γι’ αυτό, λοιπόν, δεν υπάρχει θεραπεία. Χρειάζεται πλήρης απαλλαγή. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ να μη με φέρνετε σε δύσκολη θέση. Επτά λεπτά είπαμε για να τελειώσουμε στις 17.00΄. Θέλουν και οι Κοινοβουλευτικοί Εκπρόσωποι να μιλήσουν. 
Ιδιαίτερα οι νέοι Βουλευτές, που έχουν γραμμένες ομιλίες, πρέπει να ξέρουν ότι στο λεπτό είναι εκατό είκοσι λέξεις και στα επτά λεπτά, λοιπόν, είναι οκτακόσιες σαράντα λέξεις.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Εξαρτάται πώς μιλάνε. Άλλοι μιλούν αργά και άλλοι μιλούν γρήγορα.</Speech>  
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Είναι εκατό είκοσι λέξεις το λεπτό, μετρημένες. Ρωτήστε έναν δημοσιογράφο να σας το πει. 
Κυρία Γαϊτάνη, έχετε τον λόγο για επτά λεπτά. Πιστεύω να σεβαστείτε τον χρόνο.</ChairmanSpeech> 
<Speech><Parlmember>ΙΩΑΝΝΑ ΓΑΪΤΑΝΗ</Parlmember>: Κύριε Πρόεδρε, με τη νέα Εταιρεία Συστήματος Αμοιβών Νοσοκομείων, την «ΕΣΑΝ Α.Ε.», που ιδρύει η Κυβέρνηση με το παρόν νομοσχέδιο, φαίνεται καθαρά η πρόθεσή της για διάλυση της δημόσιας νοσοκομειακής περίθαλψης μέσω της συμμετοχής και της λήψης αποφάσεων από ιδιώτες, αφού και αυτοί θα έχουν συμμετοχή και μετοχές στην εν λόγω εταιρεία, και θα τους πληρώνουμε από το πενιχρό απόθεμα των ταμείων, όταν δεν υπάρχουν λεφτά για γάζες και γάντια. 
Οι ιδιώτες μέτοχοι θα αξιολογούν τα δημόσια νοσοκομεία όσον αφορά τα χειρουργεία, πόσα έχουν κάνει, τι είδους περιστατικά έχουν αντιμετωπίσει, ποια αγωγή, πόσες ημέρες νοσηλείας, και θα κρίνουν έτσι με πόσα λεφτά θα χρηματοδοτηθούν τόσο αυτά όσο και οι ίδιοι. 
Ουσιαστικά, θα μοιράσουν την πίτα εκ νέου, γιατί πήραν σημαντικό μερίδιο από την απαξίωση του ΕΣΥ. Θα ανταγωνίζεται, δηλαδή, το υποστελεχωμένο και από προσωπικό και από δομές περιφερειακό νοσοκομείο με το ιδιωτικό, που αντλεί κεφάλαια και από τα ταμεία μας, αλλά και από εύπορα στρώματα του πληθυσμού που έχουν την ευχέρεια να προσέρχονται σε αυτά, στα ιδιωτικά, που έχουν υπερχρεώσει το ΕΣΥ με πάρα πολλές άχρηστες διαγωνιστικές εξετάσεις. 
Τα «πιράνχας» της υγείας, λοιπόν, θα κοστολογούν με βάση το κέδρος τους, με αποτέλεσμα την υπερβολική χρέωση των ασφαλιστικών ταμείων, που ήδη έχουν καταρρεύσει λόγω της μνημονιακής σας πολιτικής. 
 Κύριε Υπουργέ, σας παραπέμπω να δείτε το ντοκιμαντέρ του Μάικλ Μουρ, «Psycho», για το σοβιετικό τύπου μοντέλο του Καναδά και της Κούβας και να το συγκρίνετε με το μοντέλο των ΗΠΑ, από το οποίο έχετε πάρει πολλές πληροφορίες. 
Φυσικά, η υπερχρέωση αυτή θα υποχρεώσει τους ασθενείς να καταβάλουν από την τσέπη τους τη διαφορά ή ολόκληρο το ποσό λόγω της μη αποπληρωμής από τα ταμεία. Διότι αν δεν έχουν και δεν πληρώνουν, ποιος θα πληρώνει; 
Κι επειδή τα ποσά είναι μεγάλα, ανοίγει υποχρεωτικά η πόρτα της ιδιωτικής ασφάλισης, είτε συλλογικής είτε ατομικής. Μιας και μας μιλάτε για ευρωπαϊκά μοντέλα, δείτε το μοντέλο της Γαλλίας, τι έχει επικρατήσει. 
Άλλωστε, οι ασφαλιστικές εταιρείες τώρα θα έχουν και τα προσωπικά μας δεδομένα και θα διαμορφώνουν πακέτα για τον καθένα μας. Στην Αμερική αν έχεις καπνίσει μία πενταετία όταν είσαι νέος και στα εξήντα σου πάθεις καρκίνο, αμφισβητούν το αν θα πρέπει να πληρώσουν την αγωγή για τον καρκίνο που σου ήρθε.
 Αντί, λοιπόν, να κοστολογήσουμε και να ξέρουμε τι λεφτά χρειαζόμαστε και να βάλουμε τέλος στο «πάρτι» που γίνει ήδη από τις φαρμακευτικές εταιρείες και τα ιδιωτικά διαγνωστικά κέντρα, το νομιμοποιούμε. 
Τον ανταγωνισμό αυτόν κάποιοι θα κληθούν να τον υλοποιήσουν. Ποιοι; Μα, οι γιατροί φυσικά που θα αμείβονται με βάση τα περιστατικά και όχι με μισθό όπως σήμερα. Και για να αποκτήσουν έναν καλό μισθό, θα μετατραπούν σε πλασιέ υπηρεσιών υγείας, όπως οι τραπεζοϋπάλληλοι έγιναν πλασιέ χρηματοπιστωτικών προϊόντων. Θα χειρουργούν ακριβά και μικρής παραμονής περιστατικά, θα γίνουν δηλαδή εργάτες μιας βιομηχανίας επεμβάσεων. Για παράδειγμα, θα προτιμούν τις καισαρικές από τους φυσιολογικούς τοκετούς ή θα προτρέπουν τις γυναίκες να το κάνουν, κάτι που ήδη συμβαίνει στη χώρα μας πάρα πολύ, όπως και στη Γερμανία όπου υπάρχει αύξηση από την εφαρμογή αυτού του μοντέλου. Όσον αφορά δε την περίθαλψη των ανασφάλιστων, ούτε που θα τη συζητάμε, αφού θα πρέπει να είναι εξασφαλισμένα τα έσοδα για τα ταμεία. Αναρωτιέμαι πια αν οι γιατροί θα μπορούν να είναι συνεπείς με τον όρκο του Ιπποκράτη!
Και αν μιλάμε για την αναγκαιότητα της κοστολόγησης ως προϋπόθεση μείωσης του κόστους, όλος ο ιατρικός κόσμος αναφέρεται στη μείωση μέσω πρόληψης. Με τη διάλυση της πρωτοβάθμιας φροντίδας υγείας, που πέτυχε ο προκάτοχός σας, η πρόληψη καταργείται ουσιαστικά, ενώ θα έπρεπε να είναι υποχρεωτική, για να μη φτάνουμε σε προχωρημένο στάδιο των νόσων και επιβαρύνουμε τη δευτεροβάθμια φροντίδα υγείας. 
Πριν από λίγες ημέρες, κύριοι και κυρίες Βουλευτές, προέτρεπα την παρέα της εικοσάχρονης κόρης μου να κάνουν τεστ Παπ, να αρχίσουν δηλαδή και να κρατήσουν αυτήν την παράδοση κάθε χρόνο και τώρα μαθαίνω ότι δεν μπορούν. Δεν μπορούν να το κάνουν και θα το κάνουν κάθε τρία χρόνια το τεστ Παπ που ήταν δωρεάν και ετήσιο. Θα μας καθορίσετε τώρα και από πότε θα ξεκινάμε τη σεξουαλική μας ζωή και πότε θα την τελειώνουμε, αφού δεν θα μπορούμε να κάνουμε εξετάσεις! Μήπως θα καταργήσετε και την άμβλωση, όπως έγινε στην Ισπανία; Ερωτώ. 
Κυρίες και κύριοι Βουλευτές, καλούμαστε σήμερα ακόμα μια φορά να ψηφίσουμε αν η υγεία είναι δημόσιο δικαίωμα ή εμπορεύσιμο προϊόν, αν θα είμαστε ασθενείς ή πελάτες νοσοκομείων και γιατρών, αν θα έχουμε δικαίωμα στην υγεία είτε έχουμε λεφτά είτε όχι. Εμείς λέμε: Δημόσιο σύστημα υγείας, γιατί η υγεία είναι δημόσιο αγαθό, και θα το υλοποιήσουμε μαζί με τους εργαζόμενους στην υγεία, τους οποίους δεν ρωτήσατε γι’ αυτό το νομοσχέδιο. Δεν ρωτήσατε αυτούς που ξέρουν τις ελλείψεις και τις ανάγκες και έχουν μελετήσει τη λύση των προβλημάτων με κέντρο τον άνθρωπο και όχι το κέρδος. 
Ευτυχώς η ΕΣΑΝ δεν θα έχει μέλλον, μιας και η κυβέρνηση της Αριστεράς είναι προ των πυλών και οι μνημονιακές δεσμεύσεις σας θα έχουν την τύχη του χαρτιού για ανακύκλωση.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε ιδιαίτερα την κ. Γαϊτάνη, που ήταν ακριβής στον χρόνο της.
Τον λόγο έχει η κ. Γεσθημανή Παπαδημητρίου για επτά λεπτά.
ΓΕΣΘΗΜΑΝΗ (ΜΑΝΙΑ) ΠΑΠΑΔΗΜΗΤΡΙΟΥ:  Ευχαριστώ πολύ, κύριε Πρόεδρε.
Σήμερα προετοιμαζόμαστε να μιλήσουμε για τα νοσοκομεία και ξαφνικά στις 8.30΄ το βράδυ αποφασίστηκε να έρθει στη Βουλή και ο ΕΝΦΙΑ. Πραγματικά, δεν σας προλαβαίνουμε. Εγώ δεν πρόλαβα. Είμαι προετοιμασμένη να μιλήσω μόνο για τα νοσοκομεία. 
Πριν από λίγες ημέρες βρέθηκα σε ένα δημόσιο νοσοκομείο αξιοποιώντας ως νέα Βουλευτής το δικαίωμα που δίνεται στους εκπροσώπους του Κοινοβουλίου να εξεταστούν.
Οι γιατροί, οι νοσηλευτές του νοσοκομείου μου είπαν, «κάντε κάτι, σας παρακαλούμε, κάντε κάτι. Η συνταγογράφηση έχει κατέβει στο 50,1 ευρώ τον μήνα για κάθε ασθενή, όταν μια ινσουλίνη κοστίζει 60 ευρώ και δεν έχει γενόσημο και όταν το Rradaxa για την κολπική μαρμαρυγή και το Exelon για την άνοια χωρίς γενόσημο είναι γύρω στα 80 ευρώ. Κάντε κάτι!». Τους υποσχέθηκα ότι θα κάνω κάτι και φέρνω το αίτημά τους με τον τρόπο που μπορώ εδώ.
Πριν να πάω στο νοσοκομείο και να ασκήσω το δικαίωμα που μου δίνεται ως εκπρόσωπος του Κοινοβουλίου να εξεταστώ, είχα να πάω στον γιατρό τέσσερα χρόνια, γιατί δεν ήξερα εάν θα έχω την οικονομική δυνατότητα σε περίπτωση ανάγκης θεραπείας να πράξω τα αναγκαία. 
Η κατάσταση αυτή, όμως, που βίωνα εγώ, δεν είναι σπάνια. Για την ακρίβεια είναι η κανονικότητα για μια μεγάλη μερίδα πολιτών αυτής της χώρας. Η δική μου περίπτωση: Είμαι πενήντα ενός ετών, με τριακονταπενταετή προϋπηρεσία στην εργασία μου, της τέχνης του θεάτρου. Όμως σήμερα μπορούμε να δούμε σε πολύ διακεκριμένη και έγκυρη θεατρική ιστοσελίδα ότι οι ηθοποιοί καταγγέλλουν τις εργασιακές σχέσεις μεσαίωνα που επικρατούν στον τομέα αυτό με μισθούς 400 ευρώ για λίγους μήνες χωρίς αποζημίωση –που δεν τα παίρνουν κιόλας- και βέβαια πρόκειται για ανθρώπους οι οποίοι έχουν ακόμα έστω και αυτή τη δουλειά. 
Υπάρχουν οι άνεργοι, οι μακροχρόνια άνεργοι που στον τομέα αυτό, τον δικό μας, καταλαμβάνουν το 97% του κλάδου και οι οποίοι δεν έχουν δικαίωμα σε καμμία ασφάλιση και άρα σε καμμία δυνατότητα παροχών. Σε αυτούς, λοιπόν, τους πολίτες έρχεται και το πλαφόν.
 Η γλώσσα λανθάνουσα λέει καμμιά φορά την αλήθεια. Πριν κάποια χρόνια, στην αρχή της εφαρμογής ετούτης της νεοφιλελεύθερης πολιτικής στον τομέα της υγείας, ένας Υπουργός Υγείας είχε κατά λάθος πει –και πέρασε στην τηλεόραση η φράση- ότι «τι να κάνουμε; Ζούμε και πάρα πολύ». 
Έχουμε να του απαντήσουμε ότι πια οι πολίτες μας ζουν λιγότερο. Σύμφωνα με τον Παγκόσμιο Οργανισμό Υγείας, έχει κατέβει από το 2011 ο μέσος όρος ζωής στην Ελλάδα κατά δύο μονάδες. Είναι ευχαριστημένος; Όχι βέβαια. Δεν είναι βέβαια πρόθεση κανενός να πεθαίνουν οι πολίτες. Μπερδεύεται, όμως, κανείς όταν αρχίσουν τα νούμερα, οι ευρωπαϊκές οδηγίες, οι προσαρμογές με τα μνημόνια και χωρίς να το θέλει έρχεται στο στόμα του καμμιά φορά η πίσω σκέψη. Όχι η πίσω σκέψη του ίδιου, αλλά του συστήματος που υπηρετεί. 
Για αυτή την πίσω σκέψη, λοιπόν, θα ήθελα να σας διαβάσω ένα κομμάτι από το «Μυθιστόρημα της Πεντάρας» του Μπέρτολτ Μπρεχτ, όπου ο μεγάλος εκμεταλλευτής της ανθρώπινης δυστυχίας Ιωνάθαν Ιερεμίας Πίτσαμ φιλοσοφεί πάνω στη φύση του ανθρώπινου πόνου και της δυνατότητας εκμετάλλευσής του με σκοπό το κέρδος.
Λέει, λοιπόν: «Ο άνθρωπος έχει απίστευτη αντοχή. Αργεί πολύ να πεθάνει και πεθαίνει λίγο-λίγο, κομματάκι-κομματάκι. Για καιρό πολύ διατηρεί το ανθρώπινό του πρόσωπο. Μόνο σαν φτάσει στο έσχατο όριο, τότε μόνο παραδίνεται και τα τινάζει μέσα σε μια στιγμή. Αυτός ο ξεχωριστός τρόπος του θανάτου του είναι που κάνει τόσο δύσκολο να αντιληφθεί κανείς τις τρομακτικές διαστάσεις της γενικής δυστυχίας! Πολλές φορές σκέφτηκα με ποιον τρόπο θα μπορούσε κανείς να εκμεταλλευτεί όλη τούτη τη δυστυχία. Θα έκανε χρυσές δουλειές. Μα, αυτό είναι αδύνατον! Πώς να βγάλεις κέρδος από την τόσο συγκινητική έκφραση μιας μητέρας που με το άρρωστο παιδί στην αγκαλιά βλέπει τους τοίχους της κάμαράς της να τρέχουν νερά; Τέτοιες μανάδες υπάρχουν εκατοντάδες χιλιάδες. Μα, τι να το κάνεις; Δεν είναι δυνατόν, βλέπεις, να οργανώσεις επισκέψεις στις φτωχογειτονιές. Το θέαμα ενός ανθρώπου σαράντα χρονών που ξέρει καλά πως είναι ξεγραμμένος από τον αγώνα της ζωής, επειδή έχει φθαρεί -δεν τις έφθειρε ο ίδιος τις δυνάμεις τους, μα του τις έφθειραν οι άλλοι-ναι, σίγουρα ένα τέτοιο θέαμα συγκινεί βαθιά, μόνο που ο άνθρωπος αυτός δεν δέχεται να γίνει δημόσιο θέαμα. Είναι, λοιπόν, άχρηστος από εμπορική πλευρά».
Αυτούς, λοιπόν, τους «άχρηστους» από εμπορική πλευρά πολίτες, κύριε Υπουργέ, οφείλει η δημοκρατία μας να προστατεύει. Οι άλλοι προστατεύονται από μόνοι τους. Δεν έχουν ανάγκη. 
Η δημοκρατία, όμως, αυτή του νεοφιλελευθερισμού και των μνημονίων υπερπροστατεύει τους μη έχοντες ανάγκη και τους άλλους τους αφήνει στην τύχη τους, να χαθούν. Τους θεωρεί αναλώσιμους, διότι ακριβώς είναι άχρηστοι από εμπορική πλευρά. Δεν αφήνουν κέρδος. Είναι φύρα.
Αυτό το κάνει σε όλα τα επίπεδα, δηλαδή στον πολιτισμό, στην παιδεία και τώρα και στην υγεία.
Έχουμε την υποχρέωση απέναντι σε αυτούς τους πολίτες να κάνουμε κάτι γι’ αυτό, να στηρίξουμε τον δημόσιο χαρακτήρα της υγείας ακόμα και αν αυτό είναι οικονομικά δύσκολο. Γιατί; Μα έτσι. Γιατί αυτό είναι το σωστό, είναι το ηθικό, είναι αυτό μόνο που μπορεί να σώσει την αξιοπρέπεια των πολιτών. Για λόγους ηθικής τάξεως. Δεν φτάνει;
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε την κ. Παπαδημητρίου που επίσης τήρησε τον χρόνο.
Τον λόγο έχει ο κύριος Υπουργός Οικονομικών για πέντε λεπτά και με μία ανοχή λόγω της σπουδαιότητας του θέματος.</ChairmanSpeech>
<Speech><Parlmember>ΓΚΙΚΑΣ ΧΑΡΔΟΥΒΕΛΗΣ</Parlmember> (Υπουργός Οικονομικών): Ευχαριστώ, κύριε Πρόεδρε. Ίσως πάρω λίγο παραπάνω χρόνο με δεδομένη τη σπουδαιότητα του θέματος, όπως είπατε.
Κυρίες και κύριοι Βουλευτές, φέτος έγινε μια φορολογική αλλαγή τεράστιας έκτασης. Η φορολόγηση κάθε μορφής δικαιωμάτων επί ακίνητης περιουσίας αποτελεί μια κοινή πρακτική στα ανεπτυγμένα κράτη, αλλά έγινε στην Ελλάδα για πρώτη φορά. Μάλιστα φέτος διευρύνεται σημαντικά η φορολογική βάση, δηλαδή πληρώνουν πολλοί περισσότεροι πολίτες. 
Ταυτόχρονα θα πρέπει να επισημανθεί ότι για τις ανάγκες εξυπηρέτησης αυτής της φορολογίας αναπτύχθηκε ένα ολοκληρωμένο ηλεκτρονικό σύστημα καταγραφής της ακίνητης περιουσίας όλων των φορολογουμένων. Μάλιστα το εν λόγω σύστημα αναμένεται να διορθωθεί και να επικαιροποιηθεί από τους ίδιους τους φορολογούμενους, με το άνοιγμα των τροποποιητικών δηλώσεων. Με αυτόν τον τρόπο θα αποτελεί την πρώτη ολοκληρωμένη βάση δεδομένων ακίνητης περιουσίας που θα ενημερώνεται συστηματικά τόσο από τους αρμόδιους φορείς όσο και από τους ίδιους τους φορολογούμενους. Μπαίνουν έτσι οι βάσεις ώστε μελλοντικά να μεταφερθεί η φορολογία της ακίνητης περιουσίας στην τοπική αυτοδιοίκηση και να γίνει πλήρως ανταποδοτική.
Είναι, βεβαίως, φυσικό μια τέτοιας έκτασης φορολογική αλλαγή να προκαλέσει αντιδράσεις. Αντιλαμβάνομαι πλήρως τις αντιδράσεις των πολιτών στα λάθη. Από την πρώτη στιγμή που προσωπικά τα εντόπισα προχωρήσαμε σε αλλαγές. Αυτό κάνουμε και σήμερα. Διορθώνουμε λάθη και αποκαθιστούμε αδικίες. Συγχρόνως, όμως, προχωρούμε και σε περαιτέρω φοροελαφρύνσεις που δεν υπήρχαν στον αρχικό νόμο. 
Αντιλαμβάνομαι και την πίεση που αισθάνονται οι Βουλευτές της Συμπολίτευσης. Σέβομαι το καθήκον τους να μεταφέρουν σε αυτήν την Αίθουσα τα αιτήματα συμπολιτών μας και μάλιστα σε μία πολύ δύσκολη, σε μία πολύ σκληρή περίοδο όπως αυτή που διανύουμε τα τελευταία χρόνια. Οφείλω, όμως, να πω ότι τώρα που το πρόγραμμα φτάνει στο τέλος του, τώρα που αρχίζουμε να πατάμε στα πόδια μας με λιγότερες εξαρτήσεις και δεσμεύσεις ο δικός μου ρόλος -και είμαι σίγουρος και των Βουλευτών που στηρίζουν την Κυβέρνηση- είναι να διαφυλάξουμε την πορεία της ελληνικής οικονομίας, της ελληνικής κοινωνίας και της χώρας προς την έξοδο από την κρίση, να κάνουμε το σωστό και αναγκαίο για τη χώρα, για τους πολλούς που πιέζονται, για τους πολλούς που έχουν υπάρξει θύματα της πρωτοφανούς κρίσης που πέρασε η Ελλάδα, αλλά δεν θέλουν οι θυσίες αυτές να πάνε χαμένες. Αυτό πιστεύω ότι είναι το καθήκον μας.
Είναι πεποίθησή μου ότι κάνουμε το σωστό και αναγκαίο για τη χώρα. Μας διακρίνει η υπευθυνότητα και όχι ο λαϊκισμός και η παροχολογία που δεν απαντά στο ερώτημα «Πού θα βρεθούν οι πόροι;».
Κυρίες και κύριοι Βουλευτές, με την παρούσα τροπολογία θεραπεύεται το πρόβλημα που αφορά στα οικόπεδα σε οικισμούς εκτός συστήματος αντικειμενικού προσδιορισμού αξίας ακινήτων. Η παρέμβαση αυτή προς την κατεύθυνση του εξορθολογισμού της τιμής των οικοπέδων στις περιοχές αυτές αφορά περίπου 1,2 εκατομμύρια φορολογούμενους στους οποίους μειώνεται σημαντικά η φορολογική επιβάρυνση. Λαμβάνεται υπ’ όψιν η ευνοϊκότερη τιμή για το φορολογούμενο ανάμεσα στο 2013 και το 2014.
Επιπρόσθετα, με μια σειρά διατάξεις μειώνουμε τα φορολογικά βάρη, αφού διευρύνουμε τις περιπτώσεις απαλλαγής από την καταβολή του ΕΝΦΙΑ. Πρώτον, σε συνέχεια της σχετικής ρητής δέσμευσης της Κυβέρνησης, σε ό,τι αφορά την Κεφαλλονιά, απαλλάσσονται από τον ΕΝΦΙΑ του 2014 όλα τα ακίνητα στο νησί. 
Δεύτερον, εισάγεται ειδική πρόβλεψη πλήρους απαλλαγής από τον ΕΝΦΙΑ του 2014 και για τα μη ηλεκτροδοτούμενα ακίνητα σε ορισμένους πολεοδομικά ανενεργούς οικισμούς της Κοζάνης. Επιπλέον, σε ό,τι αφορά τους Νομούς Φθιώτιδας και Φωκίδας, διευκρινίζεται ότι απαλλάσσονται από τον ΕΝΦΙΑ όχι μόνο τα σεισμόπληκτα κτίσματα αλλά και τα οικόπεδα που αναλογούν στα κτίσματα αυτά. 
Τέλος, πλήρης απαλλαγή προβλέπεται για όλα τα οικόπεδα στα οποία υπάρχουν κτήρια τα οποία έχουν χαρακτηριστεί ιστορικά διατηρητέα μνημεία ή έργα τέχνης. 
Παράλληλα, κύριο μέλημά μας είναι η χορήγηση εκπτώσεων να υποβοηθά τους οικονομικά αδύναμους φορολογούμενους. Αυτοί, στην πλειονότητά τους, μπορεί ήδη να αντιμετωπίσουν δυσκολία στην εκπλήρωση των υποχρεώσεών τους προς το δημόσιο και τα ασφαλιστικά ταμεία. Γι’ αυτόν τον λόγο προτείνουμε την κατάργηση της πρόβλεψης για φορολογική και ασφαλιστική ενημερότητα για τη χορήγηση της προβλεπόμενης έκπτωσης φόρου. Παράλληλα, όμως, και προκειμένου να αποφύγουμε καταχρήσεις, συναρτούμε τη χορήγηση των μερικών απαλλαγών με τη συνολική αξία ακίνητης περιουσίας των υποκειμένων. Από αυτό εξαιρούνται οι τρίτεκνες και οι πολύτεκνες οικογένειες ή οι οικογένειες με ανάπηρα μέλη.
Από τις μεταβολές αυτές υπολογίζουμε ότι ο αριθμός των υπαγομένων στην έκπτωση του 50% θα υπερβεί το ένα εκατομμύριο τριακόσιες χιλιάδες υποκείμενα σε ΕΝΦΙΑ φυσικά πρόσωπα, δηλαδή σε περίπου οκτακόσιες χιλιάδες άγαμους και τριακόσιες σαράντα πέντε χιλιάδες οικογένειες.
Τέλος, προβλέπεται, ειδικά για το 2014, μείωση κατά 20% στον φόρο που αναλογεί στα δικαιώματα επί αποπερατωμένων πλην όμως κενών και μη ηλεκτροδοτούμενων ακινήτων καθ’ όλη τη διάρκεια του 2013. Εννοείται, για να μην υπάρχει μπέρδεμα, ότι η έκπτωση του 60% στα ημιτελή παραμένει. Η ρύθμιση αυτή επιχειρεί να ελαφρύνει τις φορολογικές υποχρεώσεις των πολιτών σε μία περίοδο αυξημένης προσφοράς αλλά και μειωμένης ζήτησης ακινήτων και εκτιμούμε ότι θα επηρεάσει πάνω από επτακόσιες χιλιάδες υπόχρεους ΕΝΦΙΑ που κατέχουν δικαιώματα επί ακινήτων αυτής της κατηγορίας. 
Ως προς την αποπληρωμή του φόρου, λάβαμε σοβαρά υπ’ όψιν τα προβλήματα που δημιουργήθηκαν αλλά και τις δυσκολίες που αντιμετωπίζουν τα νοικοκυριά και οι επιχειρήσεις να ανταποκριθούν στις υποχρεώσεις τους. Γι’ αυτόν τον λόγο αποφασίσαμε την παράταση της προθεσμίας καταβολής του φόρου και τη διεύρυνση του αριθμού των δόσεων σε έξι. Μετά από την ψήφιση της τροπολογίας, που ελπίζω να γίνει, η νέα εκκαθάριση του ΕΝΦΙΑ θα γίνει μέσα στον Σεπτέμβριο. Οι πολίτες θα μπορούν να προβαίνουν σε διορθώσεις και τροποποιήσεις για τον ΕΝΦΙΑ, από την ημερομηνία έκδοσης της εκκαθάρισης έως το τέλος Νοεμβρίου. Θα έχουν και ως βοήθεια για την αποφυγή λαθών έναν λεπτομερή οδηγό χρήσης, που θα εκδώσει η Γενική Γραμματεία Δημοσίων Εσόδων. Στη συνέχεια, τον Δεκέμβριο του 2014 και τον Ιανουάριο του 2015, το ηλεκτρονικό σύστημα θα δέχεται δηλώσεις για μεταβολές στοιχείων ακινήτων που έγιναν εντός του 2014, ώστε να υπολογιστεί ο μελλοντικός ΕΝΦΙΑ του 2015.
Κυρίες και κύριοι Βουλευτές, κλείνοντας θα ήθελα να τονίσω ότι όσο βελτιώνονται τα δημοσιονομικά μεγέθη τόσο δημιουργούνται οι προϋποθέσεις για μικρότερη και δικαιότερη φορολογική επιβάρυνση των πολιτών και των επιχειρήσεων. Αυτή, άλλωστε, είναι και η στρατηγική της Κυβέρνησης: λιγότεροι φόροι, υψηλότερη ανάπτυξη, περισσότερα εισοδήματα και φυσικά περισσότερες θέσεις εργασίας. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε πολύ, κύριε συνάδελφε.
Ο κ. Δρίτσας έχει τον λόγο για δώδεκα λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Θέλω και εγώ τον λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Με τη σειρά σας, κύριε Κρεμαστινέ.
Να έχετε υπ’ όψιν σας ότι στις 17.00΄ θα τελειώσουμε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Γι’ αυτόν τον λόγο, κύριε Πρόεδρε, η δική μας πρόταση θα ήταν να μιλήσουμε οι Κοινοβουλευτικοί Εκπρόσωποι για λίγο και να συνεχίσουμε αύριο. Αλλά νομίζω ότι δεν το δέχεται το Προεδρείο αυτό, οπότε θα προχωρήσω στην τοποθέτησή μου, προσπαθώντας να συντομεύσω όσο είναι δυνατόν και θα αρχίσω από τον ΕΝΦΙΑ.
Κύριε Υπουργέ, πρόσφατα στο Επαγγελματικό Επιμελητήριο αποποιηθήκατε την πατρότητα αυτού του νόμου και αυτού του φόρου, σήμερα την οικειοποιηθήκατε. Μπορώ να καταλάβω, δηλαδή, ότι είστε υπέρ και ότι αυτά που είπατε στο Επιμελητήριο δεν ίσχυαν, αλλά, εν πάση περιπτώσει, τα μόνα που έπρεπε να διορθωθούν είναι αυτά που διορθώνετε σήμερα.
Μας παρουσιάσατε, λοιπόν, ότι ο φόρος ακίνητης περιουσίας είναι ένας φόρος που έτσι ισχύει σε όλο τον κόσμο και σε όλη την Ευρώπη, ότι είναι μια τεράστια φορολογική αλλαγή που άργησε να έλθει στην Ελλάδα. Και εμείς σας έχουμε πει πάρα πολλές φορές και όχι τώρα ή τότε που ήλθε αυτός ο νόμος για να ψηφιστεί, αλλά πάντα από τη μεριά της Αριστεράς, ότι όντως ο φόρος ακίνητης περιουσίας είναι ή μπορεί να είναι ένας πολύ δημοκρατικός φόρος, γιατί είναι φόρος ακίνητης περιουσίας και αυτό σημαίνει φόρος, κυρίως πλούτου και όχι φόρος κατοχής οποιουδήποτε ακινήτου. 
Αυτήν τη λαθροχειρία την ιστορική, την εννοιολογική, δεν μπορείτε να την κάνετε σήμερα στο ελληνικό Κοινοβούλιο ότι αυτό που έχετε φέρει και αυτό που καταδυναστεύει σήμερα τη συντριπτική πλειοψηφία των Ελλήνων πολιτών και των νοικοκυριών και τα εξουθενώνει και τους δίνει τη χαριστική βολή μέσα στη γενικότερη εξουθένωση, είναι ο προοδευτικός και δημοκρατικός φόρος ακίνητης περιουσίας. Ε, δεν είναι αυτό! 
Και απορώ: Όταν έχετε προϋπολογίσει, είτε έχετε είτε δεν έχετε την πατρότητα, περίπου έσοδα γύρω στα 3,5 δισεκατομμύρια και κατά άλλους υπολογισμούς 4 δισεκατομμύρια, αλλά με προσδοκία να εισπράξετε δύο εξακόσια, δεν καταλαβαίνω σήμερα τι ακριβώς δίδετε πίσω στους Έλληνες φορολογούμενους. Από την έκθεση του Γενικού Λογιστηρίου του Κράτους προκύπτουν εκατόν εξήντα επτά εκατομμύρια και από διάφορα άλλα που δεν μπορούν να αξιολογηθούν. Εσείς υπερδιογκώσατε τον αριθμό των φορολογουμένων και των νοικοκυριών που θα επωφεληθούν από αυτές τις ρυθμίσεις, με έναν τρόπο που δεν μας τον τεκμηριώνετε. Εσείς έχετε τις δικές σας αξιολογήσεις, αλλά οι δικές μας δεν λένε καθόλου αυτό.
Σας ρωτώ: Πόσο πραγματικά δεν θα εισπράξετε από τον ΕΝΦΙΑ, από τον ελληνικό λαό, από τις αρχικές προβλέψεις; Θα εισπράξετε δύο εξακόσια ή δεν θα εισπράξετε; Και αν εισπράξετε δύο εξακόσια, τότε αυτό σημαίνει ότι εξουθενώνετε τον ελληνικό λαό. Αν εισπράξετε τριάμισι, ε τότε, τον τελειώνετε οριστικά. Και, βέβαια, μέσα στη συνολική φορολογική επιδρομή –γιατί τίποτα δεν κρίνεται μεμονωμένα και αποσπασματικά- μέσα στη συντριβή των εισοδημάτων και τη συσσώρευση των χρεών των Ελλήνων πολιτών προκύπτει η αδυναμία πληρωμής. Τη φοροδοτική ικανότητα των Ελλήνων πολιτών, είναι τόσο δημοκρατικός και τόσο προοδευτικός αυτός ο φόρος, που δεν τη μετρά σε κανένα του σημείο και μη μου πείτε ότι τη μετράει. Την αφήνει εντελώς απ’ έξω. Την αφήνει στη διαδικασία, του «ο σώζων εαυτόν σωθήτω». Διότι, ακόμη και αν δεν δεχθείτε τη φορολογία ακινήτου που δίνει εισόδημα, πρέπει να αποτυπώνει συσσωρευμένο πλούτο και, άρα, φοροδοτική δυνατότητα. 
Πού είναι αυτές οι ρυθμίσεις οι οποίες δίνουν τη δυνατότητα στους Έλληνες πολίτες -στο 60%, στο 70%, στο 80% αυτών που καλούνται να πληρώσουν- να ανταποκριθούν; Αποδεδειγμένα δεν το δίνουν. 
Πόσο δημοκρατικός, λοιπόν, είναι αυτός ο φόρος, πόσο προοδευτικός και πόσο συνδέεται με τη φορολογία περιουσίας; 
Πράγματι και από το Σύνταγμα όλοι οι Έλληνες πολίτες αναλογικά πρέπει να συνεισφέρουν στα δημόσια βάρη. Και ποια είναι τα δημόσια βάρη; Οι ανάγκες στην υγεία, στην παιδεία, στις ένοπλες δυνάμεις, στην άμυνα, σε καθετί που έχει κοινωνικό όφελος και αποτελεί πραγματικά όρο για να υπάρχει ο λαός, η χώρα, η κοινωνία, η πατρίδα. 
Το Σύνταγμα είναι σοφό και καλεί σε αναλογική συμμετοχή στα δημόσια βάρη, όσα κι αν είναι αυτά. Όμως, όταν τα δημόσια βάρη πέφτουν τόσο πολύ, γιατί δεν πρέπει να υπάρχουν δαπάνες, τότε αντιλαμβάνεστε τι μένει. Μένουν οι δεσμεύσεις από το χρέος και από το μνημόνιο. Κι αυτό το λέμε «η ανάγκη της πατρίδας» -αν είναι δυνατόν!- ενώ είναι προϊόν και αποτέλεσμα πολιτικών και οικονομικών επιλογών και προσαρμογή στις πιο ακραίες νεοφιλελεύθερες στρατηγικές στην Αμερική και στην Ευρώπη. 
Τέτοια Ευρώπη, ναι, δεν πρέπει να γίνει η χώρα μας, όσο κι αν τεράστιες καθυστερήσεις θα μπορούσαν να μας βρουν σύμφωνους ότι πρέπει να διορθωθούν και στο κομματικό κράτος και σε ένα σωρό άλλα πράγματα που καταδυναστεύουν αυτόν τον τόπο δεκαετίες με ευθύνη των κυβερνήσεων των δύο κομμάτων. 
Έτσι, λοιπόν, πώς μπορεί αυτή εδώ η τροποποίηση του ΕΝΦΙΑ να αποτελεί κάτι το οποίο η Κυβέρνηση έρχεται -με μία κρυφή κιόλας ικανοποίηση- να το ονομάσει «ανταπόκριση και διόρθωση των λαθών»; Λάθος είναι όλη αυτή η φορολογική επιδρομή. Και δεν είναι λάθος, είναι καταστροφή και κοινωνική και αναπτυξιακή, διότι ισοπεδώνει κάθε παραγωγική δυνατότητα πέρα από την τεράστια αδικία που προκαλεί. Αυτό το λάθος διορθώνεται με αυτές τις ρυθμίσεις που εκτός όλων των άλλων, φέρνουν και νέες επιβαρύνσεις; Αυτή η νέα κλίμακα εκπτώσεων στις τρεις κατηγορίες, στην πραγματικότητα είναι νέα επιδείνωση ως προς αυτή την κατηγορία. Έχετε, δηλαδή, τρεις, τέσσερεις, πέντε βελτιώσεις μικρής κλίμακας και έχετε και μία επιβάρυνση. 
Αύριο θα μας δοθεί η δυνατότητα να μιλήσουμε -ήδη έχουν αναφερθεί και από άλλους συναδέλφους λεπτομέρειες- και για μία αδικία -τουλάχιστον αυτή πρέπει να διορθωθεί- για τους ανενεργούς πολεοδομικά οικισμούς της Πεπονιάς, του Πολύλακκου, του Αξιόκαστρου, του Κλήματος, της Τραπεζίτσας-Πανάρετης και των Πυλωρών του Νομού Κοζάνης. Διότι εδώ με τη ρύθμιση που κάνετε, δεν φέρνετε το αποτέλεσμα το οποίο λέει στην αιτιολογική έκθεση ότι επιδιώκετε να έρθει, γιατί έχουν διανεμηθεί οικόπεδα στους δικαιούχους και οι κάτοικοι αυτών των έξι οικισμών παραμένουν στους προϋπάρχοντες πολεοδομικά ανενεργούς οικισμούς. Άρα δεν υπάρχει η έννοια της παλιάς θέσης, με αποτέλεσμα η ρύθμιση να είναι απολύτως άκαιρη και να μην μπορεί να εφαρμοστεί. Αυτό θα το πούμε και αύριο. Το λέω από τώρα που είστε παρών. Χρειάζεται μία ειδική φροντίδα και μια ειδική προσοχή.
Περνώ τώρα στο νομοσχέδιο για το Σύστημα Αμοιβών Νοσοκομείων και την Εταιρεία Συστήματος Αμοιβών Νοσοκομείων.
Ξέρουμε τις ικανότητες του κ. Βορίδη, ο οποίος λείπει αυτή τη στιγμή. Όμως, το να επιστρατεύσει όλα τα επιχειρήματα της Αριστεράς για να κάνει την πιο δεξιά πολιτική, δεν το περιμέναμε. Και έκανε πολύ μεγάλη προσπάθεια να παρουσιάσει όλο αυτό το νέο σύστημα προσδιορισμού των αμοιβών των νοσοκομείων ως ένα ουδέτερο, σχεδόν αποστειρωμένο σύστημα, χωρίς να υπάρχει περιβάλλον, χωρίς να υπάρχει τίποτε άλλο, το οποίο λειτουργεί από μόνο του μέσα σε ένα κλειστό σύστημα. 
Νομίζω ότι οι συνάδελφοι ομιλητές του ΣΥΡΙΖΑ που προηγήθηκαν -και ο κ. Ξανθός και η κ. Βαλαβάνη και η κ. Γαϊτάνη και η κ. Παπαδημητρίου- προσδιόρισαν σημείο προς σημείο την ουσία αυτών των ρυθμίσεων. 
Για καθίστε, όμως: Λέτε ότι δεν είναι νεοφιλελεύθερο και ότι αποτελεί συνέχεια των τελευταίων διοικήσεων του Υπουργείου Υγείας. Είπε και ο κ. Λυκουρέντζος, ο οποίος έδωσε εύσημα στον κ. Λοβέρδο. ότι υπάρχει συνέχεια. Μα, δεν είναι ενταγμένη η πολιτική της ελληνικής Κυβέρνησης των μνημονίων στη συνολικότερη πολιτική που σε όλη την Ευρώπη -και στην Αμερική- έχουμε στην εποχή του νεοφιλελευθερισμού, δηλαδή τον περιορισμό, την εξαφάνιση σχεδόν των κρατικών δαπανών για την υγεία; Δεν είναι αυτός ο στρατηγικός στόχος των νεοφιλελεύθερων πολιτικών; 
Υπάρχει δυνατότητα να υφίσταται εργαλείο τόσο ουδέτερο όπως αυτό; Μα πραγματικά, πιστεύετε ότι μπορείτε να μας πείσετε ότι αυτό το εργαλείο είναι απλώς ουδέτερη μέτρηση; 
Εγώ θα σας πω ένα παράδειγμα σχετικά με το κόστος εργασίας των ιατρών. Τα ιδιωτικά νοσοκομεία, απασχολούν κατά κανόνα εκπαιδευόμενους ιατρούς για να κάνουν τις νυκτερινές εφημερίες ή κάποιες βοηθητικές εργασίες. Δεν έχουν ιατρικό κόστος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τα δημόσια νοσοκομεία έχουν γιατρούς, χαμηλά αμειβόμενους πλέον, με συνθήκες εργασίας ηρωικές -αμείβονται όμως- και μία μεγάλη κλίμακα. Πώς μπορούν να συγκριθούν αυτά τα δύο πράγματα; Στα ιδιωτικά νοσοκομεία οι γιατροί είναι μέτοχοι. Το ιατρικό κόστος για το ιδιωτικό νοσοκομείο δεν θα καταμετρηθεί. Του δημοσίου θα καταμετρηθεί. Το συμπέρασμα που θα προκύψει θα είναι ότι το ιδιωτικό νοσοκομείο έχει χαμηλό κόστος ως προς αυτό και το δημόσιο υψηλό. Άρα πρέπει να το χαμηλώσουμε, να πέσουμε σε πιο χαμηλό κόστος. Είναι ουδέτερο αυτό; Είναι ουδέτερο εργαλείο; Είναι ουδέτερο συμπέρασμα; Και σας λέω ένα από τα χιλιάδες τέτοια παραδείγματα που θα μπορούσαν να προκύψουν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα επισπεύσω.
Μας είπε ο κ. Αηδόνης –χωρίς να κάνει έναν απολογισμό- ότι το δημόσιο δεν έχει καμμία δυνατότητα παρά μόνο να φτιάξει μία ανώνυμη εταιρεία. Και ερωτώ: Γιατί θα έχουν ενδιαφέρον οι ιδιώτες των ασφαλιστικών εταιρειών ή των ιδιωτικών νοσοκομείων να συνεισφέρουν σε πρώτη φάση τουλάχιστον 200.000 ευρώ για μετοχές, αφού 1.000.000 ευρώ προβλέπεται το μετοχικό κεφάλαιο κατ’ αρχάς, και σε κάθε αύξηση μετοχικού κεφαλαίου να συνεισφέρουν κι άλλα; Γιατί ένας ιδιώτης θα το κάνει αυτό; Για να συμμετάσχει σε έναν ουδέτερο Οργανισμό που γενικώς μελετά; Τι θα είναι; Στο πλαίσιο της εταιρικής ευθύνης ή των χορηγιών τι θα είναι ακριβώς;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τα υπόλοιπα θα τα πείτε στη δευτερολογία σας, κύριε συνάδελφε.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα συνεχίσω αύριο, γιατί είναι πάρα πολλά και πολύ σημαντικά τα ζητήματα. Δεν μπορεί να πειστεί κανείς ότι τέτοιου είδους συστήματα είναι τόσο ουδέτερα και το μόνο που θα κάνουν θα είναι να δίνουν στοιχεία. Και σας λέω ότι η ΕΛΣΤΑΤ είναι ένα δημόσιος οργανισμός, ένας δημόσιος φορέας που λειτουργεί σε πολύ υψηλό επίπεδο συλλογής κι επεξεργασίας στοιχείων. Δεν χρειάζονται ανώνυμες εταιρείες. 
Τελειώνω, κύριε Πρόεδρε, με το εξής: 
Κύριε Υπουργέ, δεν ξέρω αν θα αποδεχτείτε τις δύο τροπολογίες που έχουν προτείνει ο κ. Μιχελάκης και ο κ. Ρήγας. Ο κ. Μιχελάκης μίλησε ήδη. Αυτές οι τροπολογίες είναι αρμοδιότητος του Υπουργείου Εθνικής Άμυνας. 
Θα ήταν σωστότερο να έρθει εδώ εκπρόσωπος από το Υπουργείο Εθνικής Άμυνας, έτσι ώστε να μιλήσουμε, να ρωτήσουμε, να διευκρινίσουμε και να αποφασίσουμε. Δεν τις έχετε δεχθεί μέχρι τώρα. Εάν σκέφτεστε, ενδεχομένως, να τις δεχθείτε, συνιστώ να έρθει και εκπρόσωπος από το Υπουργείο Εθνικής Άμυνας. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστώ πολύ, κύριε Δριβελέγκα. 
Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Γεωργιάδης για δώδεκα λεπτά.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> : Ευχαριστώ πάρα πολύ, κύριε Πρόεδρε. 
Θα ήθελα να ξεκινήσω από το τελευταίο, μιας και αναφέρθηκε ο Υπουργός Εθνικής Άμυνας. Να ευχηθούμε στον Υπουργό Εθνικής Άμυνας καλή επιτυχία στα νέα του καθήκοντα, όπου αναλαμβάνει ένα πάρα πολύ κρίσιμο  χαρτοφυλάκιο για τη χώρα. Και είναι ένα καλό νέο για τη χώρα ότι Έλληνας Επίτροπος θα έχει αυτό το πολύ σοβαρό χαρτοφυλάκιο. 
Κυρίες και κύριοι συνάδελφοι, θα ξεκινήσω με μια φράση που άκουσα προηγουμένως να αναφέρει η συνάδελφος κ. Γαϊτάνη με ποιητικό στόμφο. Είπε, «Η Κυβέρνηση της Αριστεράς είναι προ των πυλών». Μου θύμισε το αρχαίο ρωμαϊκό «Hannibal ante portas». Όπως οι αρχαίοι Ρωμαίοι έσωσαν τη Ρώμη από τον Αννίβα, να είστε βέβαιοι ότι έτσι θα σώσουμε και εμείς την Ελλάδα από εσάς! 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτό είναι περίεργο. Για εξηγήστε το, κύριε Γεωργιάδη.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: 	Διότι θα είναι παντελώς αδιανόητο και τεράστιο ιστορικό ατύχημα να πέσει η Ελλάδα στα χέρια σας! Τεράστιο ιστορικό ατύχημα!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Για εξηγείστε το αυτό, κύριε Γεωργιάδη. Πώς θα γίνει; Με κάθε τρόπο;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Με τον λαό μαζί μας, κύριε Δρίτσα! 
Ακούστε τώρα, γιατί θα είναι τεράστιο ιστορικό ατύχημα.</Speech> 
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Να βάλετε στοίχημα.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριοι Υπουργοί, είναι πολύ καλή η σημερινή συγκυρία, όπου στο συγκεκριμένο νομοσχέδιο του Υπουργείου Υγείας ήρθε αυτή η τροπολογία για τον ΕΝΦΙΑ. Είναι μεγάλη συγκυρία. Ξέρετε γιατί; Γιατί δείτε τι ακούμε εδώ σε όλη αυτήν τη συζήτηση: Από τη μία πλευρά την πεισματική άρνηση του ΣΥΡΙΖΑ να δεχθεί μια μεταρρύθμιση, η εφαρμογή της οποίας ελέγχει τις δαπάνες του κράτους και από την άλλη την πεισματική άρνηση του ΣΥΡΙΖΑ να δεχθεί έναν φόρο. 
Το λογικό θα ήταν, μιας και μιλήσατε για νεοφιλελευθερισμό -εγώ θα μιλήσω καλύτερα για λογική, γιατί αυτό δεν έχει να κάνει με την ιδεολογία- το εξής: Κύριε Δρίτσα, έχουμε έσοδα και έξοδα. Και ζούμε πια μόνο με τα δικά μας λεφτά, γιατί κανείς δεν μας δανείζει. 	Θέλει να πει κάποιος από εμάς ότι θέλει να μειωθούν οι φόροι, να γίνει ο ΕΝΦΙΑ μισός, να φύγει τελείως; Μάλιστα.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα τα πούμε αύριο αυτά.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Εφόσον δεν μας δανείζει κάποιος τρίτος λεφτά και ζούμε με τα δικά μας, θα πρέπει να μας πει και πώς θα μειώσει ισόποσα τις δαπάνες.
Εάν, όμως, εσείς έρχεστε διαρκώς και λέτε, «Θέλω να αυξάνονται οι δαπάνες, αλλά ταυτόχρονα να μειώνονται οι φόροι», αυτό –το έσοδα-έξοδα- σημαίνει έλλειμμα και πρέπει να μας πείτε πώς θα το καλύψετε, αφού δεν πρόκειται να σας δανείσει κανένα τρίτος. 
Μια λύση θα ήταν να ακούσουμε τον κ. Λαφαζάνη και να πάμε στη δραχμή, παραδείγματος χάριν, και να τυπώσουμε νόμισμα ή μπολιβάρ ή ό,τι άλλο σας αρέσει. Εις πάσα, όμως, περίπτωση θα πρέπει να μη μας κρύψετε προεκλογικά τι σκοπεύετε να κάνετε. Εκτός εάν θέλετε να πιστέψουμε κάποια πράγματα που μας λέει ο κ. Μηλιός, ότι θα πατάξετε τη φοροδιαφυγή κατά 50% -προσέξτε, κυρίες και κύριοι συνάδελφοι- σε τρεις μήνες!
Η ιδέα της πάταξης της φοροδιαφυγής ως ο εύκολος τρόπος να ξεφεύγει η κάθε αντιπολίτευση από το πιεστικό ερώτημα της ιστορίας να μας πει πού θα βρει τα λεφτά, αναφέρεται τουλάχιστον στην Ελλάδα την εποχή του Δηλιγιάννη εναντίον του Χαριλάου Τρικούπη. Τουλάχιστον από τότε! Μέχρι στιγμής καμμία κυβέρνηση δεν έχει καταφέρει να κάνει αυτό το οποίο λέει. 
Βεβαίως, ο κ. Μηλιός έχει τη μαγική συνταγή να το κάνει σε τρεις μήνες μάλιστα και όχι σε τρία χρόνια. Σε τρεις μήνες μας είπε ότι θα έχετε πατάξει το 50% της φοροδιαφυγής!
Όμως, κοιτάξτε να δείτε, κύριε συνάδελφε του ΣΥΡΙΖΑ, ποια είναι η μεγάλη ιδεολογική σας αντίφαση. Γιατί εδώ δεν μπορούμε να μιλήσουμε πια για τα κόμματα ή τις ιδεολογίες. Πρέπει να μιλήσουμε για τη λογική. Ήρθαν διάφοροι συνάδελφοι της Αντιπολίτευσης και στηλίτευσαν τον ΕΝΦΙΑ, τον συγκεκριμένο φόρο. Μάλιστα. 	Ξέρετε, η συζήτηση για τον φόρο έγινε σε αυτή τη Βουλή πέρυσι τον Δεκέμβριο. Είπε ο ένας τη μία άποψη, είπε ο άλλος την άλλη άποψη, είπαμε αν είναι δίκαιος, εάν είναι άδικος, είπαμε ο καθένας ό,τι ήθελε να πει. Σήμερα -δεν ξέρω εάν το καταλάβατε- δεν κάνουμε συζήτηση για τον ΕΝΦΙΑ. Εάν δεν ψηφιστεί η συγκεκριμένη τροπολογία, δεν θα πάψει να ισχύει ο ΕΝΦΙΑ. Εάν δεν ψηφιστεί η συγκεκριμένη τροπολογία, απλώς αυτοί που τους έχουν έρθει τα εκκαθαριστικά των πεντακοσίων, των επτακοσίων, των οκτακοσίων χιλιάδων, θα πληρώσουν πεντακόσιες, εξακόσιες και επτακόσιες χιλιάδες.
Εγώ θα πρότεινα στον Υπουργό να αποσύρει την τροπολογία, να πούμε στον ελληνικό λαό ότι αφού η Αντιπολίτευση δεν θέλει την τροπολογία, θα την αποσύρουμε και να πληρώσουν οι πολίτες τις 700.000 ευρώ γιατί ο ΣΥΡΙΖΑ θέλει για λόγους αντιπολίτευσης να πληρώσουν τις 700.000 ευρώ.</Speech> 
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Σαν τον Χότζα!</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Εδώ ούτε ένας από εσάς δεν μίλησε για την τροπολογία. Όλοι σας μιλήσατε για τον ΕΝΦΙΑ, δηλαδή για μια συζήτηση που έγινε πριν από έναν χρόνο. 
Θα το πούμε απλά στους πολίτες, ότι ασχέτως του αν κάποιος συμφωνεί ή διαφωνεί με τη φιλοσοφία του φόρου –που είναι άλλη συζήτηση- η σημερινή τροπολογία κάνει ένα πράγμα: μειώνει τα λεφτά που έχουν καταλογιστεί στον κόσμο να πληρώσει. Όποιος νομίζει ότι δεν πρέπει να μειωθούν τα λεφτά –γιατί ο προηγούμενος νόμος έχει ψηφιστεί και τα εκκαθαριστικά έχουν βγει- δεν ψηφίζει την τροπολογία. Όποιος πιστεύει ότι πρέπει να μειωθούν τα λεφτά, ψηφίζει την τροπολογία. Αυτό συζητάμε σήμερα. 
Κάποιοι θα πουν «εγώ θα ήθελα να μειωθούν περισσότερο τα λεφτά». Και εγώ είμαι εις εξ αυτών και εγώ θα ήθελα να έχουν μειωθεί περισσότερο. Εγώ, επειδή είμαι πράγματι φιλελεύθερος και όχι αριστερός, σε ένα ιδεατό κόσμο δεν θα ήθελα να πληρώνουμε και καθόλου φόρους. Εγώ θέλω μικρό κράτος, λίγους φόρους. Εσείς θέλετε το μεγάλο κράτος. 
Εμάς ο στόχος μας και η ιδεολογία μας είναι να μειώσουμε τους φόρους. Πώς θα μειώσουμε τους φόρους; Επιτυγχάνοντας τη μείωση των κρατικών δαπανών. 
Προσέξτε, όμως, κυρία Γαϊτάνη, γιατί μάλλον έχει διαλάθει της προσοχής σας ένα ιστορικό γεγονός. Στις 6 Μαΐου του 2010 η Ελλάδα βρέθηκε εκτός αγορών. 
Εμείς ερχόμαστε, λοιπόν, να διαχειριστούμε μία κρίση. Αυτοί οι φόροι που έχουμε βάλει δεν είναι γιατί μας αρέσουν και τους πιστεύουμε, είναι διότι για να φθάσουμε εκεί που θέλουμε, πρέπει πρώτα η χώρα να επιτύχει τη δημοσιονομική της σταθερότητα. Αφού επιτύχει τη δημοσιονομική της σταθερότητα –πράγμα που όντως έχει συμβεί και είναι η μεγάλη επιτυχία της Κυβέρνησης του Σαμαρά- όσο η χώρα εξέρχεται της κρίσεως τόσο αναλογικά θα μειώνονται οι φόροι. Εμείς θα τους μειώσουμε και εμείς τους μειώνουμε ήδη, όχι εσείς. 
Θα μου επιτρέψετε, όμως, να συνδυάσω όλο αυτό με τον ΕΝΦΙΑ με το υπό συζήτηση νομοσχέδιο, γιατί είχε τύχει επί δικής μου υπουργίας να είχε γίνει αυτό το νομοσχέδιο σε ένα πολύ μεγάλο βαθμό. Πράγματι –για να ξέρετε ποια είναι η πορεία και θέλω να το πω και στο ΚΚΕ γιατί θα ακολουθήσει στο Βήμα- επί υπουργίας Ανδρέα Λοβέρδου –γιατί έχουμε μια διακυβερνητική συνεργασία, πράγμα ευχάριστο και καλό- ζητήθηκε η βοήθεια της Task Force για να πάρουμε τεχνογνωσία στον τομέα της υγείας. Τη συμφωνία αυτήν την έκανε γραπτή και συγκεκριμένη, με χρονοδιάγραμμα ο Ανδρέας Λυκουρέντζος και επί δικής μου υπουργίας έγινε η χρηματοδότησή της από το ΕΣΠΑ και τέθηκαν οι μηχανισμοί για να λειτουργήσει. Ένα τμήμα αυτής της συμφωνίας, που είναι η μεταρρύθμιση των DRGs, εισάγει σήμερα ο κ. Βορίδης στη Βουλή. 
Ακούστε, όμως, την ιδεολογική αντίφαση, κυρία Γαϊτάνη, της κυβερνήσεως της Αριστεράς, του Αννίβα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το έχουμε πει πολλές φορές ότι δεν επιτρέπονται οι προσωπικές αναφορές.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Λέτε –είπε ο κ. Δρίτσας- «όλο αυτό που κάνετε έχει συνέχεια γιατί υπακούει στην ευρωπαϊκή λογική να μειωθούν οι δαπάνες για την υγεία». Πράγματι, αλήθεια είναι. Στην Ευρωπαϊκή Ένωση και στον τομέα της υγείας υπάρχει η ατζέντα 2014-2020, όπου το μεγάλο ερώτημα είναι πώς θα ελεγχθούν οι προϋπολογισμοί της υγείας σε όλα τα κράτη-μέλη της Ένωσης, σε μια εποχή που ο πληθυσμός γηράσκει, άρα οι δαπάνες και οι ανάγκες αυξάνονται, που η τεχνολογία προοδεύει και νέα φάρμακα βγαίνουν, άρα το κόστος μεγαλώνει, αλλά που ταυτόχρονα οι προϋπολογισμοί μειώνονται. 
Προσέξτε, όμως, την ιδεολογική σας αντίφαση. Εσείς λέτε ότι θέλετε να μείνετε στο ευρώ και στην Ευρωπαϊκή Ένωση. Έτσι λέτε. Εγώ δεν σας πιστεύω προσωπικά. Εγώ είμαι βέβαιος ότι θα μας βγάλετε εκτός ευρώ σε χρόνο μηδέν, γιατί λέτε αυτά που λέτε. 
Όμως, ας υποθέσουμε τώρα ότι θέλετε να μείνετε στην Ευρωπαϊκή Ένωση όντως. Μα, για να μείνετε στην Ευρωπαϊκή Ένωση, θα ακολουθείτε τους στόχους που δεσμεύουν όλα τα κράτη-μέλη της Ένωσης και στον τομέα της υγείας. Στην Ευρωπαϊκή Ένωση δεν μπορείς να συμμετέχεις αλά καρτ. Είναι μενού το πρόγραμμα. Ή το παίρνεις ολόκληρο ή πας σε άλλο εστιατόριο. 
Άρα, λοιπόν, εσείς τι λέτε; Και εδώ έχει δίκιο το ΚΚΕ. Λέτε -για να πάρετε την ψήφο του κόσμου- «θα σας κρατήσω στην Ευρωπαϊκή Ένωση» και «θα χρηματοδοτήσω την ανάπτυξη της χώρας και τις δημόσιες επενδύσεις από το ΕΣΠΑ» -δηλαδή με λεφτά της Ευρωπαϊκής Ένωσης- «αλλά ταυτόχρονα δεν θα ακολουθήσω καμμία από τις δεσμεύσεις της Ευρωπαϊκής Ένωσης». Τώρα, το πώς θα το καταφέρετε αυτό δεν το ξέρω. Ούτε ο Αννίβας το κατάφερε πάντως, για να είμαστε συνεννοημένοι. Είναι μόνο στο μυαλό σας. 
Και πάμε και επί του συγκεκριμένου, για να καταλάβουμε τι πάει να κάνει αυτό το νομοσχέδιο, που είναι ένα σπουδαίο νομοσχέδιο –αξίζουν θερμά συγχαρητήρια και στον Υπουργό και σε όλη την ομάδα, σε όλα τα παιδιά τα οποία έχουν δουλέψει και το οποίο επαναλαμβάνω ότι είναι προϊόν μίας μακράς και κοπιώδους συνεργασίας διαδοχικών πολιτικών ηγεσιών, στις οποίες είχα και εγώ μία μικρή συμμετοχή.
Κατά το παρελθόν, πριν έρθει η κρίση, πώς δούλευε η υγεία στην Ελλάδα; Όλα τα νοσοκομεία και όλα τα ασφαλιστικά ταμεία χρέωναν ό,τι ήθελαν. Δεν τους ήλεγχε κανείς ποτέ. Υποτίθεται ότι υπήρχαν εσωτερικοί μηχανισμοί ελέγχου οι οποίοι, όπως όλοι σήμερα ξέρουμε, δεν λειτουργούσαν καθόλου. Μαζεύονταν ληξιπρόθεσμα χρέη, 4, 5, 6 δισεκατομμυρίων. Κάθε τέσσερα, πέντε χρόνια ερχόταν μία κυβέρνηση εδώ, ψήφιζε έναν νόμο να πληρώνουν τα ληξιπρόθεσμα χρέη, έκαναν μία έκπτωση 10%, 20%, έβγαζε ο ΟΔΔΗΧ κάποια ομόλογα του ελληνικού δημοσίου, δανειζόταν από τους γνωστούς «τοκογλύφους» 4, 5 δισεκατομμύρια και πλήρωνε τα χρέη. Και έτσι δούλευε το σύστημα. Έτσι, υπολογίζω ότι περίπου το 1/3 του δημοσίου χρέους της χώρας έχει προέλθει από τον τομέα της υγείας.
Γιατί; Γιατί η ιδέα ήταν ότι αφού πρόκειται για την υγεία, δεν πρέπει να πειράξουμε τίποτα. Και ήρθε, λοιπόν, η κρίση. Η κρίση τι έκανε; Μας ανάγκασε όλους να σκεφτόμαστε καλύτερα πώς ξοδεύουμε τα δικά μας λεφτά, γιατί πια δεν ξοδεύουμε τα λεφτά των «τοκογλύφων», ξοδεύουμε τα δικά μας. Τι γίνεται, λοιπόν, τώρα; Από την ώρα που αρχίσαμε να το κάνουμε αυτό, πράγματι οι δαπάνες άρχισαν να μειώνονται.
Πέρσι ήρθε η ώρα της μεγάλης μεταρρύθμισης. Για να δείτε πόσο εκτός πραγματικότητας είστε, σημειώνω το εξής: Ήρθαμε σε αυτήν τη Βουλή πέρσι και νομοθετήσαμε ότι ο κάθε ιδιώτης πάροχος του ΕΟΠΥΥ για να κάνει σύμβαση με τον ΕΟΠΥΥ και για να έχει ενεργό σύμβαση με τον ΕΟΠΥΥ θα πρέπει να έχει σύμβαση με ιδιωτικές ελεγκτικές εταιρείες, οι οποίες θα κάνουν την εκκαθάριση που δεν μπορούσε να κάνει ο ΕΟΠΥΥ και τα υπόλοιπα ασφαλιστικά ταμεία όλα τα προηγούμενα χρόνια. Εσείς φωνάζατε. Ξέρετε τι λέγατε τότε; Ότι παραδίδουμε την υγεία στους ιδιώτες.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν το κάνετε;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Αυτά λέγατε. Τα ίδια που λέτε και σήμερα. Ξέρετε τι έγινε; Αυτές οι ιδιωτικές ελεγκτικές εταιρείες που βάλαμε έχουν ήδη ζητήσει εξηγήσεις –μόνο εξηγήσεις, θα δούμε πότε θα βγει το τελικό ποσό- μόνο για το 2013 για 130 εκατομμύρια ευρώ. Για 130 εκατομμύρια το 2013! Από τους ιδιώτες! Εμείς που είμαστε Υπουργοί των ιδιωτών, εμείς που παραδίδουμε την υγεία στους ιδιώτες, εμείς, με εσάς απέναντι, καλούμε αυτούς τους ιδιώτες να δώσουν τώρα εξηγήσεις για 130 εκατομμύρια. Δεν σας άρεσε! 
Πάμε τώρα στο DRG και στο τι είναι αυτό. Πράγματι η Ελλάδα εξασφάλισε -και ήταν μεγάλη εθνική επιτυχία της χώρας- τεχνογνωσία.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ολόκληρο το ποσό ήταν 130 εκατομμύρια, για φάρμακα, για διαγνωστικά, για όλα.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Για το 2013 μόνο. Μιλάμε για τις ιδιωτικές κλινικές μόνον. Ακολουθεί ο έλεγχος και για τις ψυχιατρικές. Ακολουθεί ο έλεγχος για τα διαγνωστικά. Ακολουθεί ο έλεγχος για όλα τα άλλα. Εγώ συστήνω στον Υπουργό να επεκτείνει τον έλεγχο και στα δημόσια νοσοκομεία, όταν έρθει η ώρα. Εκεί να δείτε τι έχει να γίνει! Εσείς λέγατε ότι εμείς εξυπηρετούμε τους ιδιώτες. Εμείς βρήκαμε όμως τα λεφτά που έπαιρναν οι ιδιώτες. Το ανάποδο! Να δω εσείς τι θα κάνετε.
Ακούστε, λοιπόν, τι κάνει αυτό το σύστημα. Είναι το πιο εξελιγμένο σύστημα ελέγχου δαπανών στην υγεία που υπάρχει σήμερα στον κόσμο. Η Κίνα το αγοράζει από τη Γερμανία με πάρα πολλά λεφτά. Εμείς το εξασφαλίσαμε μέσω της ευρωπαϊκής αλληλεγγύης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού.)
Ένα λεπτό ακόμα, κύριε Πρόεδρε.
Τι μας προσφέρει αυτό το σύστημα; Προσφέρει τη δυνατότητα στον εκάστοτε Υπουργό Υγείας να έχει σε πρώτο χρόνο όλη την εικόνα των δαπανών, του τι ξοδεύει, δηλαδή, για την κάθε ιατρική πράξη σε κάθε νοσοκομείο είτε δημόσιο είτε ιδιωτικό. Αυτό κάνει αυτό το σύστημα.
Ο κ. Δρίτσας αναρωτήθηκε τι δουλειά έχουν οι ιδιώτες. Εσείς που είστε υπέρ της Ευρωπαϊκής Ένωσης δεν μπορείτε να συνεχίσετε τα παλιά κομμουνιστικά κατά της ιδιωτικής πρωτοβουλίας.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μέτοχοι βάζουν τα λεφτά τους.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Για το «μέτοχοι» λέω. Εσείς εφόσον είστε υπέρ της Ευρωπαϊκής Ένωσης –σας ξαναλέω- είστε υπέρ της ιδιωτικής πρωτοβουλίας και να είναι και μέτοχοι οι ιδιώτες, γιατί αυτό είναι η Ευρωπαϊκή Ένωση και αυτό είναι το ευρωπαϊκό μοντέλο. Και τους ιδιώτες μετόχους θα καταργήσετε και τα λεφτά του ΕΣΠΑ θα παίρνετε; Μα πόσα θα κάνετε πια; Γιατί μπαίνουν μέσα λοιπόν; Μπαίνουν μέσα, γιατί ο στόχος αυτού του συστήματος είναι να φτάνει σε μία συμφωνία δαπάνης, η οποία θα έχει αποδοχή από όλα τα εμπλεκόμενα μέρη. Και προσέξτε: Δεν βάζει μόνο μία κατηγορία ιδιωτών. Κάνει κάτι που δεν το καταλάβατε. Βάζει μέσα αντικρουόμενα ιδιωτικά συμφέροντα. Βάζει τις ιδιωτικές ασφαλιστικές εταιρείες που θέλουν να πληρώνουν λιγότερα για να έχουν μεγαλύτερα κέρδη και ταυτόχρονα τα ιδιωτικά νοσοκομεία που θέλουν να εισπράττουν περισσότερα.
Η ισορροπία των δύο αντικρουομένων συμφερόντων φθάνει στην πραγματική εικόνα της αγοράς. Αυτό έκαναν στη Γερμανία, αυτό κάνουν τώρα στην Κίνα, αυτό κάνουν στη Γαλλία, αυτό πάμε να κάνουμε κι εδώ. 
Το γιατί εσείς προτιμάτε το παλιό μοντέλο, που σημαίνει να μην ξέρουμε τι ξοδεύουμε, να μην ξέρουμε ποιος τα τρώει, να μην ξέρουμε πού πηγαίνουν, είναι δικός σας λογαριασμός. 
Σας διαβεβαιώ όμως, για να ακούν και οι Έλληνες πολίτες, ότι εάν ακολουθήσουμε το δικό σας μοντέλο, που σημαίνει να φύγουν πάλι οι δαπάνες δύο, τρία, τέσσερα, πέντε δισεκατομμύρια παραπάνω, απλώς φόροι τύπου ΕΝΦΙΑ θα γίνουν δύο, τρεις, τέσσερεις φορές παραπάνω, γιατί, επαναλαμβάνω, ζούμε με τα δικά μας λεφτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τα υπόλοιπα αύριο στη δευτερολογία σας.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Άρα, αντί να γκρινιάζετε διαρκώς, όπως γκρινιάζατε πέρυσι, ελάτε να στηρίξετε επιτέλους μία μεταρρύθμιση, η οποία έρχεται από τα πιο προηγμένα συστήματα υγείας στον κόσμο και είναι για την ωφέλεια των Ελλήνων πολιτών.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
Και ολοκληρώνουμε την αποψινή συνεδρίαση με τον Κοινοβουλευτικό Εκπρόσωπο του ΠΑΣΟΚ, τον κ. Κρεμαστινό. 
Έχετε τον λόγο για δώδεκα λεπτά.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, δεν είναι δυνατόν!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Είναι δυνατόν, διότι αυτή η απόφαση…</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Πώς θα διακόψουμε τη συζήτηση;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μισό λεπτό! Υπάρχει απόφαση σήμερα στη Διάσκεψη των Προέδρων, στις 17.00΄ να ολοκληρωθεί η συζήτηση.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Μα, μπορεί να διακοπεί ο κύκλος των Κοινοβουλευτικών Εκπροσώπων;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα έχετε αύριο τον λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Τι αύριο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μα, σας το είπα, κύριε Καραθανασόπουλε. Είναι απόφαση της Διάσκεψης των Προέδρων. 
(Θόρυβος στην Αίθουσα)</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, να αφήσουμε τους Κοινοβουλευτικούς Εκπροσώπους να μιλήσουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, όχι. Σας παρακαλώ.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, να τους ακούσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι. Εδώ συνδικαλιστές δεν θέλω.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Δεν είναι συνδικαλισμός. Θέλουμε να ακουστούν όλες οι απόψεις.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μα, κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Δρίτσα, ήσασταν παρών διά του εκπροσώπου σας που πάρθηκε η απόφαση.</ChairmanSpeech>
 <Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Με συγχωρείτε πολύ. Δεν είναι έτσι.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: …(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αυτή είναι η απόφαση! 
Κύριε Κρεμαστινέ, έχετε τον λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Δεν μπορεί να γίνει αυτό το πράγμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αυτή είναι η απόφαση. Ο εκπρόσωπός σας το ψήφισε. Όλοι οι εκπρόσωποι.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Υπάρχει η ουσία, κύριε Πρόεδρε. Δεν μπορεί να διακόπτεται η συζήτηση των Κοινοβουλευτικών Εκπροσώπων.</Speech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Πρόεδρε! Τι λέτε τώρα;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τι θέλετε, κυρία Αικατερινάρη; Εσείς είστε μετά. Ξέρετε μετά από ποιους είστε; Μετά από άλλους δύο Κοινοβουλευτικούς Εκπροσώπους.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>:  Για μία συζήτηση που γίνεται σήμερα δεν μπορεί να τοποθετηθούμε αύριο το πρωί. Μπορεί να γίνει αυτό το πράγμα; Είναι δυνατόν;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καραθανασόπουλε…</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Είναι λογικό τώρα αυτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώσατε; Περιμένετε να ακούσετε την απάντηση.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ζητάμε να παραταθεί για μισή ώρα  η συνεδρίαση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, όχι.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Το ζητάμε κι εμείς.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μισό λεπτό. Κύριε Δρίτσα και κύριε Καραθανασόπουλε, καθήστε κάτω.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, με συγχωρείτε. Δεν είναι έτσι τα πράγματα. Δεν γίνεται να σταματήσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τελειώσατε;</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Τι θα πει «τελειώσαμε»;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αν τελειώσατε, να σας απαντήσω. Αν θέλετε, ορίστε, συνεχίστε.
Πρώτον, πριν από εσάς είναι άλλοι δύο Κοινοβουλευτικού Εκπρόσωποι. Και, δεύτερον, μου ζητάτε την παράταση. Δεν είναι στο χέρι μου. Εφαρμόζω την απόφαση της Διάσκεψης των Προέδρων, όπου συμμετείχαν οι εκπρόσωποί σας. Δεν θέλω άλλα θέματα. Τελειώσαμε. Και αύριο αποφασίστηκε να συνεχιστεί η συνεδρίαση.
Κύριε Κρεμαστινέ, έχετε τον λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Πότε; Αύριο θα τοποθετηθούμε;
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το καταλάβατε αυτό που σας είπα;</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κύριε Πρόεδρε, δύο είναι! Ας μιλήσουν!</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Πρόεδρε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τι θέλετε; Επί της διαδικασίας;</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Από το πρωί δεν έχω πάρει τον λόγο!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, έχετε τον λόγο.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Επικαλείστε συνέχεια την απόφαση της Διάσκεψης των Προέδρων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Βεβαίως.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Δεν είχε αυτήν την εικόνα η διάσκεψη. Η εικόνα αυτήν τη στιγμή είναι ότι είναι τρεις Υπουργοί πάνω στα Έδρανα, μιλάμε και για τον ΕΝΦΙΑ και για το υγείας και πρέπει και τα υπόλοιπα κόμματα να τοποθετηθούν σήμερα. Πώς θα γίνει; Αυτή είναι η κοινοβουλευτική διαδικασία!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία. Τελειώσατε;</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Να το παρατείνετε ένα τέταρτο ακόμη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχει αποφασιστεί, κυρία Αικατερινάρη…</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Σας είπα ότι δεν είχε αυτά τα δεδομένα η διάσκεψη των Προέδρων.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ε, τι να κάνουμε τώρα;</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ε, πώς «τι να κάνουμε»; Δεν είναι σπουδαίο αυτό το πράγμα; Λέτε «τι να κάνουμε»;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ε, δεν θα γίνει αυτό που θέλετε εσείς!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Είναι δύο μόνο ομιλητές, κύριε Πρόεδρε!</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, το ζητούν όλα τα κόμματα!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Γεωργιάδη, σας παρακαλώ! Υπάρχει αύριο δεύτερη συνεδρίαση. Αυτό αποφασίστηκε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Το Τμήμα μπορεί να αλλάξει την απόφαση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αυτό αποφασίστηκε.
Κύριε Κρεμαστινέ, έχετε τον λόγο. Θα είχαμε τελειώσει τώρα.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Μεροληπτείτε τώρα, κύριε Πρόεδρε.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, είναι δύο μόνο ομιλητές. Για δύο ομιλητές να χαλάμε την καρδιά μας;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, κύριε Γεωργιάδη.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Το Τμήμα μπορεί να αλλάξει την απόφαση. Το Τμήμα μπορεί να αλλάξει την απόφαση του Προεδρείου και να παραταθεί…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αυτή είναι η απόφαση της Διάσκεψης των Πρόεδρων, με συμμετοχή των εκπροσώπων σας.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, δεν ξέραμε την εξέλιξη των πραγμάτων.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το ξέρατε. Ξέρατε και για την τροπολογία.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Το ξέραμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Βεβαίως!</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Τι λέτε; Είναι δυνατόν;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Βεβαίως!
Κύριε Κρεμαστινέ, σας παρακαλώ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, είναι ο Υπουργός εδώ. Αύριο θα είναι στο Eurogroup. Είναι αδικία για τα υπόλοιπα κόμματα. Είναι δύο ομιλητές. Θα χαλάσουμε τώρα όλη τη συνεδρίαση γι’ αυτόν το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Είναι άλλοι δύο. Αν έρθουν; Σας παρακαλώ!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, σας παρακαλώ επιτρέψτε μου. Αύριο ο Υπουργός θα λείπει. Αφήστε να μιλήσουν τα κόμματα. Δεν έχουμε κανέναν λόγο να μην μιλήσουν τα κόμματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι συνδικαλισμός στην Αίθουσα, κύριε συνάδελφε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Πολλά με έχουν πει στη ζωή μου, αλλά συνδικαλιστή ποτέ! Ήταν η πρώτη φορά!</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Πολλές φορές παρεμβάλλεται…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κρεμαστινέ, έχετε τον λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Κύριε Πρόεδρε, κυρίες και κύριοι συνάδελφοι, με πραγματική οδύνη αναγκάζεται πολλές φορές ο χώρος που εκπροσωπώ να βρίσκεται στη δύσκολη θέση να ψηφίζει πράγματα ή να καταψηφίζει πράγματα που ο ίδιος δημιούργησε.
Σκεφτόμουν, καθώς άκουγα τη συζήτηση στη Βουλή, ότι η πλήρης και αποκλειστική απασχόληση σε γιατρούς και νοσηλευτές, η δωρεάν υγεία όχι μόνο για όλους τους Έλληνες, αλλά για όλους τους υπάρχοντες κατοίκους στην Ελλάδα -ξένους εντός Ευρωπαϊκής Ένωσης, εκτός Ευρωπαϊκής Ένωσης- ήταν έργο που το εξασφάλισαν οι κυβερνήσεις του χώρου που εκπροσωπώ. Τα μεγάλα νοσοκομεία, τα οποία ήταν ανύπαρκτα, τα κέντρα υγείας, η έννοια του ΕΣΥ, το ΕΚΑΒ, η σύγχρονη ψυχιατρική, όλα αυτά έγιναν από ορισμένους ανθρώπους από έναν ορισμένο χώρο, εάν θέλετε, με επιμονή, με αγωνιστικότητα.
Όπως ξέρετε, η Συνθήκη του Μάαστριχτ δεν επέτρεπε τα κράτη-μέλη να παίρνουν οικονομική βοήθεια κατά κάποιον τρόπο από την Ευρωπαϊκή Ένωση -ή την ΕΟΚ τότε- για πολιτικές υγείας και πρόνοιας. Το 1994-1995 η Ελλάδα εξαιρέθηκε από τη Συνθήκη του Μάαστριχτ και όλα αυτά τα οποία βλέπουμε σήμερα στην υγεία και στην παιδεία -και μπορεί να σας το διαβεβαιώσει ο κ. Κουρουμπλής, που ήταν Γενικός Γραμματέας του Υπουργείου τότε- δηλαδή τα μεγάλα προνοιακά συγκροτήματα είναι έργο της εποχής εκείνης.
Θα σας θυμίσω ότι οι άρρωστοι μεταφερόντουσαν με το αεροπλάνο της Ολυμπιακής με τον ορό στη φλέβα και πέθαιναν μέσα στα αεροπλάνα της γραμμής. Τότε έγιναν οι μονάδες του Αιγαίου, όχι οι κινητές, τα αεροπλάνα-μονάδες του Αιγαίου και σήμερα όλα αυτά τα απολαμβάνουμε χωρίς να τα θυμόμαστε πολλοί από εμάς.
Ξέρετε κάτι; Εγώ θυμάμαι τότε τους «TIMES» και τον «GUARDIAN» που έγραφαν: «Leros, what a shame!», «Η ντροπή της ανθρωπότητας, η Λέρος!». Ποιος ερχόταν στην Ελλάδα τότε; Όλα αυτά έγιναν σε μία ορισμένη περίοδο. Δεν υπήρχαν πριν για δεκαετίες.
Αυτά, λοιπόν, τα πράγματα σήμερα τα έχουμε ξεχάσει. Αλλά θα πω και κάτι άλλο. Τα χάσαμε, γιατί δεν φροντίσαμε να τα κατοχυρώσουμε. Σήμερα, παραδείγματος χάριν, όταν αναγκάζεται η κομμουνιστική Κίνα να εισάγει τα DRGs, εμείς συζητούμε ακόμα γι’ αυτά. Λέω τη λέξη «αναγκάζεται», γιατί μπορεί και να μην τα ήθελε και πιστεύω ότι δεν θα τα ήθελε, αλλά αναγκάζεται. Αυτή είναι η παγκόσμια οικονομία.
Εγώ θα περίμενα σήμερα απ’ όλους τους χώρους και ειδικά από την Αντιπολίτευση, να κάνει προτάσεις πάνω στα DRGs, να πει δηλαδή πώς θα γίνουν καλύτερα. Εγώ θα έλεγα -και έχω πει και στον Υπουργό- ότι εγώ προσωπικά πιστεύω ότι πρέπει να έχει περισσότερη εποπτεία στα DRGs το Υπουργείο. Περισσότερη εποπτεία με τους αντιπροσώπους του φυσικά. Διότι πραγματικά συμμερίζομαι ορισμένες ανησυχίες της Συμπολίτευσης
Αλλά ακούω και από τον Υπουργό ότι το 2012 η δαπάνη ήταν 400 εκατομμύρια για διαγνωστικές εξετάσεις, το 2013 πήγε 600 εκατομμύρια και τώρα υπολογίζεται να πάει 700 και 800 εκατομμύρια. Πού πάμε; Αυτός είναι ο μεγάλος προβληματισμός που πρέπει όλοι να έχουμε σήμερα.
Έχω πει και στην Επιτροπή Κοινωνικών Υποθέσεων ότι εγώ και σαν γιατρός, ξέροντας από κοντά την ιατρική, διαπιστώνω ότι μεγάλο μέρος των γιατρών είναι συνταγογράφοι ή, αν θέλετε, ζητούν διαγνωστικές εξετάσεις λόγω μη επαρκούς εκπαίδευσης και μετεκπαίδευσης, διότι ο γιατρός, όταν ανησυχεί, είναι υποχρεωμένος να ζητήσει βοήθεια. Τη βοήθεια του την προσφέρουν οι διαγνωστικές εξετάσεις. Δεν μιλώ για τους γιατρούς που παραβαίνουν τον νόμο και είναι δικό σας το θέμα και ποινικό, αλλά μιλώ για τους γιατρούς που πραγματικά είναι κατά κάποιον τρόπο δέσμιοι της μετεκπαιδεύσεως των ιατρικών συνεδρίων, όπως λέω εγώ. Τα ιατρικά συνέδρια, αν θέλετε, όπως γίνονται κατά χιλιάδες σήμερα στη χώρα μας, είναι ουσιαστικά προπαγανδιστικά των εταιρειών που τα διοργανώνουν.
Πρέπει, λοιπόν, το Υπουργείο Παιδείας και το Υπουργείο Υγείας, τα πανεπιστήμια και τα νοσοκομεία, να έχουν το πάνω χέρι στην εκπαίδευση και τη μετεκπαίδευση του γιατρού. Ο μετεκπαιδευμένος γιατρός είναι οικονομικός γιατρός. Ο μη μετεκπαιδευμένος σωστά είναι έρμαιο της διαφήμισης των φαρμακευτικών εταιρειών και γενικά των εταιρειών που παράγουν προϊόντα υγείας. Αυτή, δυστυχώς, είναι η πραγματικότητα που πρέπει να αναγνωρίσουμε. 
Άρα, λοιπόν, κύριε Υπουργέ, θα πρέπει μαζί με τα «guide lines» που συνιστά ο Παγκόσμιος Οργανισμός Υγείας και που πρέπει να εφαρμόσουμε, να εφαρμόσουμε στην πράξη και αυτά που συνιστούν, επίσης, η ευρωπαϊκή και η αμερικανική ιατρική εταιρεία αντίστοιχα, για να μπορούμε να πούμε στον άρρωστο ότι τον προφυλάσσουμε, γιατί δεν σας κρύβω ότι οι άρρωστοι που κάνουν πολλές εξετάσεις με ακτινοβολίες είναι σε χειρότερη θέση απ’ αυτούς που δεν κάνουν. Δέχονται τέτοια ποσότητα ακτινοβολίας που ανοίγουν τον δρόμο για τη δημιουργία του καρκίνου. Αυτό είναι αναμφισβήτητο. Το λένε όλα τα βιβλία. Εν τούτοις, θα δείτε ανθρώπους να κάνουν μέσα σε έναν χρόνο τρεις φορές αξονική τομογραφία. Αυτό είναι λάθος. Είναι λάθος ιατρικό ή ανθρώπινο, πείτε το όπως θέλετε.
Άρα, λοιπόν, υπάρχει πεδίο λαμπρό να αναπτύξετε πρωτοβουλίες σ’ αυτόν τον τομέα, κατά τη γνώμη μου.
Καλό είναι, σεβόμενος και την ώρα αλλά και τους συναδέλφους, να μην επεκταθώ περισσότερο στην υγεία. Άλλωστε, θα τα συζητήσουμε εκτενώς και στην Επιτροπή Κοινωνικών Υποθέσεων.
Όμως, θέλω να πω μερικά πράγματα για τον ΕΝΦΙΑ, για τον οποίο γίνεται μεγάλη συζήτηση. 
Κύριε Υπουργέ, ο φόρος ακίνητης περιουσίας, είτε τον λένε «ΕΝΦΙΑ», είτε αλλιώς, είναι ένας φόρος ο οποίος πρέπει να έχει δύο χαρακτηριστικά. Πρέπει αφ’ ενός να είναι δίκαιος και αφ’ ετέρου να είναι αναπτυξιακός. Εσείς δεν φταίτε σε τίποτα βέβαια. Δεν τίθεται προσωπικό θέμα. Όμως, απεδείχθη ότι ούτε δίκαιος είναι ούτε αναπτυξιακός. 
Όσον αφορά το αφορολόγητο, μπορείτε να το ανεβάσετε; Είναι κάτι που είναι λογικό. Τις αντικειμενικές αξίες μπορείτε να τις κάνετε πραγματικές αξίες; Δεν μπορεί, δηλαδή, να φορολογείται με την αντικειμενική του αξία ένα ακίνητο που σήμερα έχει 50% φθηνότερα απ’ ό,τι λέει η αντικειμενική του αξία. Αυτό δεν είναι δίκαιο.
Όσον αφορά τα αναπτυξιακά χαρακτηριστικά, θα σας πω το εξής: Ένας που θέλει να κάνει σήμερα μία οικοδομή, γιατί να την κάνει, όταν φορολογείται εξίσου και το οικόπεδο και το κτήριο, η οικοδομή; Η οικοδομή συμπαρασύρει τουλάχιστον άλλα πενήντα επαγγέλματα. Δεν έχουμε, λοιπόν, ύφεση, αν ο νόμος δεν είναι αναπτυξιακός; Εδώ είναι το ερώτημα. Αυτό το ερώτημα πρέπει να απασχολήσει το Υπουργείο Οικονομικών. Το είχα θέσει και στον προηγούμενο Υπουργό. 
Εάν, λοιπόν, κινηθείτε προς αυτήν την κατεύθυνση, πιστεύω ότι και ο ελληνικός λαός θα θέλει να βοηθήσει με το σημερινό υστέρημά του την προσπάθεια, για να μη χρεοκοπήσει η χώρα τελικά, διότι δυστυχώς δεν έχουμε ξεπεράσει ακόμα το φόβο της χρεοκοπίας. Λέμε ότι έχουμε απομακρυνθεί, αλλά δεν το έχουμε ξεπεράσει. Ο καθένας καταλαβαίνει ότι πρέπει να συνεισφέρει, αλλά πρέπει να συνεισφέρει δίκαια. Πρέπει να πληρώσουν αυτοί οι οποίοι μπορούν να πληρώσουν περισσότερα απ’ αυτούς που δεν μπορούν να πληρώσουν. 
Για παράδειγμα, εμένα μου έλεγε ένας άνθρωπος ότι πληρώνει τον φόρο του σπιτιού του παππού του, διότι του το έδωσε ο παππούς του και καθώς είναι και παραλιακό το σπίτι σε ένα νησί, πληρώνει και γιατί είναι κοντά στην παραλία. Βέβαια, μου είπε ότι δεν το έχει κάνει ούτε μπαρ ούτε το έχει μετατρέψει σε εστιατόριο ούτε σε τίποτα.
Όλα αυτά πρέπει να τα δείτε. Έχετε τον χρόνο να τα δείτε. Μπορείτε να τα δείτε, διότι το να λέμε ότι δεν πληρώνουμε τίποτα αρέσει σε όλους μας –εμένα μου αρέσει περισσότερο- αλλά πρακτικά είναι αδύνατον.
Σε όλες τις χώρες πληρώνουν, αλλά με δύο χαρακτηριστικά, με το δίκαιο του φόρου και με τον αναπτυξιακό του χαρακτήρα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κ. Κρεμαστινό. 
Επειδή θα φύγει αύριο και δεν θα είναι εδώ ο κύριος Υπουργός, βρήκαμε μία μέση λύση, να μιλήσει η κ. Ξηροτύρη και ο κ. Καραθανασόπουλος για έξι λεπτά από τη δευτερολογία τους για το θέμα του ΕΝΦΙΑ και αύριο θα μιλήσουν για το θέμα του νομοσχεδίου.
Κυρία Ξηροτύρη, έχετε τον λόγο.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Τέλος καλό, όλα καλά. 
Ευχαριστώ, κύριε Πρόεδρε.
Κύριοι Υπουργοί, η Κυβέρνηση με την τροπολογία που κατέθεσε για τις αλλαγές στον ΕΝΦΙΑ, αποδεικνύει για ακόμη μία φορά ότι δεν κατανοεί την κατάσταση στην οποία έχουν περιέλθει οι πολίτες και μεταξύ των άλλων από τα συνεχή φορολογικά βάρη που τους επιβάλλονται. Και αυτό γιατί η βασική της τελικά θεώρηση, με την οποία εμείς είμαστε κάθετα αντίθετοι, είναι ότι το πρόβλημα του ΕΝΦΙΑ δεν είναι η δομή του, η φιλοσοφία του και ο τρόπος που φτιάχτηκε, αλλά είναι μόνο προβλήματα στην εφαρμογή του.
Έρχεται έτσι μετά από έναν μήνα έντονων αντιδράσεων από το σύνολο σχεδόν των κοινωνικών, οικονομικών και πολιτικών φορέων και καταθέτει μία τροπολογία με την οποία ισχυρίζεται ότι ο νόμος διορθώνεται, ενώ οι μόνες αλλαγές που εισάγονται είναι αυτές που θεραπεύουν ορισμένα από τα κραυγαλέα, πράγματι, λάθη που εντοπίστηκαν κατά την εφαρμογή του ΕΝΦΙΑ. Βέβαια, δεν εισάγει καμμία άλλη αλλαγή ως προς τη δομή και τη φιλοσοφία για τις οποίες η Δημοκρατική Αριστερά εξέφρασε εγκαίρως και τεκμηριωμένα τις αντιρρήσεις της μέσω και της καταψήφισης του σχετικού νομοσχεδίου. 
Εσείς ο ίδιος, κύριε Υπουργέ, σε εκδήλωσή σας στο Επιμελητήριο στη Θεσσαλονίκη όπου δεχθήκατε ομοβροντία αντιρρήσεων για τον ΕΝΦΙΑ, δηλώσατε μεν ότι δεν ευθύνεστε για τον νόμο, αλλά δεν διευκρινίσατε –και δυστυχώς και σήμερα αποδεικνύεται- αν διαφωνείτε ή όχι με τη φιλοσοφία και τη δομή του νόμου. 
Νομίζω ότι πέρα από τις διορθώσεις που μας παρουσιάσατε σήμερα, πρέπει να κρατήσετε αυτήν σας την ανησυχία. Ο ΕΝΦΙΑ συνεχίζει να είναι ένας φόρος άδικος χωρίς ισχυρή προοδευτικότητα, χωρίς αφορολόγητο όριο, χωρίς μέριμνα για τους πολίτες που ζουν κάτω από το όριο της φτώχειας, ένας φόρος που εν τέλει επιβαρύνει και πάλι τους μικρούς και τους μεσαίους, συμβάλλοντας στη μεγέθυνση των κοινωνικών ανισοτήτων. Η δημοσιονομική προσαρμογή στη χώρα μας έτσι όπως εφαρμόστηκε και επιβλήθηκε, έχει διευρύνει πολύ περισσότερο αυτές τις κοινωνικές ανισότητες. Δεν αντέχουν άλλο οι πολίτες σε αυτόν εδώ τον τύπο της προσαρμογής. 
Επιπλέον, είναι ένας φόρος μη αναπτυξιακός, για τους λόγους που θα πω παρακάτω, σε σχέση με τα θέματα των επιχειρήσεων και των ακίνητων που χρησιμοποιούν, αλλά και για άλλα θέματα.
Είναι, λοιπόν, άμεση ανάγκη συνολικής τροποποίησης του ΕΝΦΙΑ, ούτως ώστε αυτός να καταστεί δίκαιος και εν τέλει να φορολογεί τους πραγματικά έχοντες και κατέχοντες. 
Ο ΕΝΦΙΑ δεν στηρίζεται στη βασική αρχή της προοδευτικότητας στη φορολόγηση και δεν αφορά το σύνολο της ακίνητης περιουσίας, αλλά είναι φόρος επί μεμονωμένου ακινήτου. Προκύπτει έτσι φοροελάφρυνση της μεγάλης ακίνητης περιουσίας και παγιώνεται η υπερφορολόγηση της μικρής και μεσαίας ιδιοκτησίας. Αποδείχθηκε περίτρανα. Και βέβαια η τροπολογία δεν το θεραπεύει αυτό. Δεν προβλέπεται αφορολόγητο όριο για την εντός σχεδίου ακίνητη περιουσία, όπως και τα αγροτεμάχια, προκειμένου να προστατευθεί η μικρή ιδιοκτησία και η πρώτη κατοικία. Τίποτα δεν θεραπεύεται από την τροπολογία. 
Σας το ζητήσαμε πολλές φορές. Δεν εξαιρούνται οι άνεργοι και τα άτομα που απειλούνται από φτώχεια. Δεν συμπεριλαμβάνεται στις διορθώσεις της τροπολογίας. Δεν προστατεύονται στο βαθμό που πρέπει οι ευπαθείς ομάδες, αυτοί που αντικειμενικά πλέον δεν μπορούν να πληρώσουν, αφού οι προϋποθέσεις που ισχύουν για το 50% της μείωσης είναι αυστηρές και κυρίως πρέπει να λειτουργούν σωρευτικά.
Γίνονται πράγματι ορισμένες στοιχειώδεις διορθώσεις. Όμως, κύριοι συνάδελφοι, σχετικά με το ότι παρουσιάζετε εδώ ότι για τις ευπαθείς ομάδες γίνονται αυτές οι διορθώσεις και καταργείται αυτή η διάταξη η οποία υπήρχε συμπληρωματικά -η σωρευτική δηλαδή προϋπόθεση ότι δεν θα χρωστούν και στο δημόσιο- θυμάμαι ότι τότε στην τοποθέτησή μου είχα πει ότι αυτό είναι ό,τι πιο ανάλγητο υπάρχει. Δηλαδή, λέτε σ’ αυτούς τους πάμφτωχους «θα σας αφήσω να πληρώνετε λιγότερα, αλλά δεν θα χρωστάτε ούτε μία δραχμή». Ξέρετε κανένα φτωχό νοικοκυριό, κανέναν άνεργο ή κάποια ευπαθή ομάδα που να μη χρωστάει; Και αυτό το φέρνετε ως διόρθωση; Δεν λαϊκίζω, αλλά ούτε το ανέκδοτο του Χότζα δεν είναι έτσι. Εννοώ ότι θα πρέπει να κάνετε περισσότερες διορθώσεις. Πρέπει επιτέλους να καταλάβετε –και αυτό είναι κάτι που καταλάβατε- ότι οι άνεργοι και οι ευπαθείς ομάδες –τουλάχιστον οι ευπαθείς ομάδες- θα πρέπει να απαλλαγούν από αυτό το φόρο, χωρίς σωρευτικές προϋποθέσεις και με κάποια κριτήρια που θα έχετε για την περιουσία και για τα εισοδήματά τους. 
Και θέλω να προσθέσω και κάτι ακόμα. Υπήρξε, βεβαίως, μεγάλος προβληματισμός για το θέμα της αντικειμενικής αξίας των ακινήτων, γιατί πραγματικά και με βάση τα στοιχεία της Τράπεζας της Ελλάδας, η αξία των ακινήτων έχει μειωθεί περίπου κατά 40%. Γίνεται, λοιπόν, μία διόρθωση για τα οικόπεδα που βρίσκονται σε περιοχές εντός αντικειμενικών αξιών, αλλά αυτή είναι μία διόρθωση που έπρεπε να γίνει, διότι είδαμε αυτά τα κραυγαλέα αποτελέσματα. Όμως, δεν φτάνει μόνο αυτό, γιατί παραμένει από την άλλη πλευρά το μεγάλο πρόβλημα που έγκειται στο ότι ο ΕΝΦΙΑ είναι ο ίδιος για τα φυσικά και τα νομικά πρόσωπα ή τις νομικές οντότητες με βάση την κατάταξη των ακινήτων σε τρεις διαφορετικές κατηγορίες, των γηπέδων, εντός σχεδίου πόλεως ή οικισμού ή εκτός σχεδίου πόλεως ή οικισμών. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, τελειώνω σε μισό λεπτό. 
Μια μικρή προοδευτικότητα που έχει αυτός ο νόμος αφορά τελικά και επιβαρύνει ιδιαίτερα τη μεσαία κλίμακα. Κύριε Υπουργέ, αυτή η αναλογικότητα από το τέταρτο στο πέμπτο κλιμάκιο είναι 33%, ενώ μεταξύ του όγδοου και του ένατου κλιμακίου είναι μόνο 3%. Εγώ τουλάχιστον σαν μαθηματικός και μηχανικός βγάζω το συμπέρασμα –νομίζω ότι και εσείς το ίδιο- ότι κάτι τέτοιο χαρακτηρίζει έναν νόμο που θίγει τη μικρή και μεσαία τάξη και καθόλου τη μεγάλη ακίνητη περιουσία. 
Τελειώνω, λοιπόν, λέγοντας ότι ο ΕΝΦΙΑ χρειάζεται μία ριζική αλλαγή και στη φιλοσοφία του, αλλά και στη δομή του. Μια αλλαγή που θα εντάσσεται γενικά στην υποχρέωση που έχει η Κυβέρνηση να φέρει δίκαιο, αντικειμενικά προοδευτικό και ενιαίο φορολογικό σύστημα.
Ο ΕΝΦΙΑ, λοιπόν, πρέπει να αφορά το σύνολο της ακίνητης περιουσίας και να έχει ισχυρή προοδευτικότητα, να έχει αφορολόγητο όριο και για την εντός σχεδίου ακίνητη περιουσία και για τα αγροτεμάχια, να εξαιρεί τους άνεργους και τα άτομα που απειλούνται από τη φτώχεια, να κάνει διάκριση ανάμεσα στην περιουσία των φυσικών προσώπων και στην περιουσία των επιχειρήσεων. Έτσι, θα είναι και αναπτυξιακός. Η πρώτη αφορά περιουσία, η δεύτερη αφορά παραγωγικό συντελεστή. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε την κυρία Ξηροτύρη. 
Τον λόγο έχει ο κ. Καραθανασόπουλος για επτά λεπτά. 
Κύριε Καραθανασόπουλε, προφανώς έχετε κάνει αντικατάσταση με τον κ. Παφίλη.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Αυτό έχει γίνει από το πρωί, κύριε Πρόεδρε. 
Το βασικό ερώτημα, λοιπόν, σε σχέση με τη συγκεκριμένη τροπολογία για τον ΕΝΦΙΑ είναι το αν αυτή η τροπολογία και τα αποτελέσματά της αναιρούν τον έντονα αντιλαϊκό χαρακτήρα του συγκεκριμένου φόρου. Κάτι τέτοιο δεν γίνεται και δεν προκύπτει από πουθενά. Αυτό που έχουμε είναι κάποια μικρή διόρθωση κραυγαλέων λαθών που έγιναν. Και φυσικά μιλάμε για τα αγροτεμάχια που ήταν εντός οικισμών. Αυτό είναι το ουσιαστικό. Ωστόσο, έγιναν και κάποιες άλλες διορθώσεις οι οποίες, όμως, αναιρούνται.
Τι αναιρείται δηλαδή; Η σωρευτική ικανοποίηση των προϋποθέσεων που προβλέπονται για τις εκπτώσεις επί της ουσίας αναιρεί ή αφορά πολύ μικρό κομμάτι αυτών που δικαιούνται έκπτωση. Άρα οι όποιες εκπτώσεις στην πράξη αναιρούνται. 
Απ’ αυτήν την άποψη, δεν είναι τυχαίο που το ίδιο το Γενικό Λογιστήριο του Κράτους, κάνοντας μια εκτίμηση του ποιες θα είναι οι επιπτώσεις στον κρατικό προϋπολογισμό και στα έσοδα του κράτους, μιλάει για 184 εκατομμύρια ευρώ και κάποιες άλλες που δεν μπορούν να υπολογιστούν. Άρα, από τα 3,6 δισεκατομμύρια ευρώ  η  μείωση είναι μόνο 184 εκατομμύρια. 
Απ’ αυτή, όμως, μόνο φαίνεται πολύ καθαρά ότι αυτό δεν αναιρεί τον αντιλαϊκό χαρακτήρα. Παραμένει, δηλαδή, ένας άδικος, αντιλαϊκός  φοροεισπρακτικός νόμος, ο οποίος,  κατά κύριο λόγο, απευθύνεται στα λαϊκά στρώματα και που δεν πρέπει να τον δούμε αποσπασμένα από τη συνολική φορολογική πολιτική, αλλά και από τη συνολικότερη επίπτωση που έχουν οι μισθωτοί και οι συνταξιούχοι, όταν βλέπουν τους μισθούς και τις συντάξεις τους  κάθε μήνα να μειώνονται και  όταν η ανεργία έχει αυξηθεί.
 Το ίδιο διάστημα έχουμε επτά φορές αύξηση του φόρου στην ακίνητη περιουσία: από 500 εκατομμύρια στα 3,5 δισεκατομμύρια. Επτά φορές αυξήθηκε η φορολογία στο εισόδημα των μισθωτών και των συνταξιούχων και εννέα φορές στους ελεύθερους επαγγελματίες. Τέσσερις φορές αυξήθηκε ο ΦΠΑ. Περίπου 1500% αυξήθηκε ο ειδικός φόρος κατανάλωσης στο πετρέλαιο θέρμανσης. Όλα αυτά δεν λειτουργούν σωρευτικά; 
Και όταν, λοιπόν, έχουμε αυτήν τη φοροκαταιγίδα απέναντι στον λαό, του λέτε «Εντάξει, σου  δίνω  μια βαλβίδα, για να μπορείς να αναπνέεις κάποιες σταγόνες ζωής ακόμη παραπάνω.»  Αυτό είναι το ζήτημα. 
Απ’ αυτήν την άποψη εμείς είμαστε καθαροί. Δεν έχουμε καμμία αυταπάτη για το ποιος είναι ο χαρακτήρα του φορολογικού συστήματος. Θεωρούμε πως  δεν μπορεί να υπάρξει στο καπιταλιστικό σύστημα δίκαιο φορολογικό σύστημα. Θα  είναι άδικο. Θα είναι και ταξικό. Γιατί; Γιατί αποτελεί εργαλείο υλοποίησης μιας βαθιάς αντιλαϊκής και ταξικής πολιτικής. Έτσι ήταν ανέκαθεν. Πολύ δε περισσότερο που σε συνθήκες φορολογικού ανταγωνισμού –διεθνοποίησης  και όξυνσης του ανταγωνισμού- η φορολογική πολιτική αποτελεί βασικό εργαλείο θωράκισης της ανταγωνιστικής θέσης των επιχειρηματικών ομίλων. 
Γι’ αυτό, εάν για κάτι βγήκε ο Πρωθυπουργός από τη Διεθνή Έκθεση Θεσσαλονίκης  με σαφή δέσμευση, είναι ο φόρος στις επιχειρήσεις, ο οποίος στους επιχειρηματικούς ομίλους θα μειωθεί από 26% στο 15%. 
Απ’ αυτήν την άποψη, φαίνεται καθαρά ποιος θα είναι ο βασικός ωφελημένος από τα νέα φορολογικά μέτρα: Οι μεγάλοι επιχειρηματικοί όμιλοι θα είναι οι βασικοί ωφελημένοι. Απ’ αυτήν την άποψη η φορολογία που  θα μειωθεί σε αυτούς θα έχει επίπτωση στην αύξηση των φορολογικών εσόδων. 
Το μεσοπρόθεσμο που ψηφίστηκε πριν από τέσσερις μήνες προβλέπει μέχρι το 2018 να αυξηθούν τα φορολογικά έσοδα κατά 15% και ιδιαίτερα η έμμεση φορολογία. Πώς, λοιπόν, θα ανακουφιστεί η λαϊκή οικογένεια, όταν η ανεργία θα παραμείνει σε αυτά  περίπου τα  επίπεδα, όταν οι μισθοί και οι συντάξεις δεν πρόκειται να αυξηθούν μέχρι τότε και οι επιχειρήσεις θα φοροαπαλλαγούν ακόμη περισσότερο; 
Άρα ποιος θα πληρώσει αυτό το μεγαλύτερο πακέτο των φόρων; Πάλι οι μισθωτοί, οι συνταξιούχοι, οι ελεύθεροι επαγγελματίες, οι αγρότες. Θα είναι τα μόνιμα υποζύγια, οι οποίοι θα κληθούν να στηρίξουν την προσπάθεια ανάκαμψης της καπιταλιστικής οικονομίας, δηλαδή να θωρακίσουν τη δραστηριότητα των επιχειρηματικών ομίλων, τα κέρδη του κεφαλαίου. Απ’ αυτήν την άποψη, όποιες διορθώσεις γίνονται δεν μπορούν να αλλάξουν τον χαρακτήρα του συγκεκριμένου νόμου.  
Εμείς  είμαστε καθαροί και λέμε ότι αυτός ο νόμος πρέπει να αποσυρθεί. Δεν παίρνει καμμία απολύτως διόρθωση. Επί της ουσίας, ξεκινώντας από τη λογική ότι σήμερα πρέπει να ικανοποιείται -γιατί υπάρχουν αυτές οι αντικειμενικές προϋποθέσεις- το σύνολο των λαϊκών αναγκών, ε, λοιπόν, υπάρχει βασικότερη ανάγκη από την ανάγκη κάλυψης των στεγαστικών αναγκών; 
Άρα η πρώτη κατοικία δεν μπορεί να φορολογηθεί. Πρέπει η πρώτη κατοικία να είναι αφορολόγητη. Όπως επίσης, η αναψυχή και οι διακοπές είναι και αυτή βασική ανάγκη του ανθρώπου, για να μπορέσει να επιβιώσει και να αναπληρώσει τις χαμένες του δυνάμεις. Άρα ούτε και η δεύτερη κατοικία δεν μπορεί να φορολογηθεί. Αυτά πρέπει να είναι αφορολόγητα. Από εκεί και πέρα, βεβαίως, να φορολογηθεί με πολύ μεγάλους συντελεστές η μεγάλη ακίνητη περιουσία. 
Αυτό αποτελεί στόχο πάλης για το εργατικό λαϊκό κίνημα. Να σταματήσει πλέον ο λαός να πληρώνει τους φόρους οι οποίοι κατευθύνονται για να ικανοποιούν τις ανάγκες της κερδοφορίας των επιχειρηματικών ομίλων. Έχει φορολογηθεί πάρα πολύ και πάρα πολύ σκληρά. Γι’ αυτόν τον λόγο καταλήγουμε στη συγκεκριμένη πρόταση, η οποία έχει συνάφεια και συνέχεια με τη συνολικότερη αντίληψη που έχουμε ως ΚΚΕ, ότι εδώ πέρα πρέπει να συγκρουστεί ο λαός με αυτόν ο οποίος πραγματικά ευθύνεται για τη φτώχεια και την εξαθλίωση. Η Κυβέρνηση αποτελεί έναν από τους παράγοντες, όχι τον βασικό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτός που ευθύνεται για τη φτώχεια και για την εξαθλίωση του λαού είναι το καπιταλιστικό κέρδος, είναι η δράση των επιχειρηματικών ομίλων, είναι οι καπιταλιστές. Με αυτό πρέπει να ξεμπερδεύει, για να μπορεί το σύνολο του κοινωνικά παραγόμενου πλούτου να καλύπτει τις βασικές του ανάγκες. Και μπορεί να γίνει αυτό. Γιατί αποτελεί πρόκληση -θα τα συζητήσουμε και αύριο, κύριε Υπουργέ επί της Υγείας- να μιλάμε το 2014 για το αν θα μπορεί ή για το αν θα βάλουμε προϋποθέσεις για να κάνει κάποια τεστ ΠΑΠ, με τη σημερινή εξέλιξη της τεχνολογίας, της επιστήμης και τις δυνατότητες που αυτή παρέχει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα τα πείτε και αύριο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα τα πούμε και αύριο. 
Να πάμε, δηλαδή, σαράντα χρόνια πίσω με τα συγκεκριμένα μέτρα, τα οποία φέρνετε εσείς!
Γιατί βεβαίως, κύριε Γεωργιάδη, η μείωση των δαπανών μπορεί να γίνεται, αλλά επί της ουσίας αυτό που μέσω της μείωσης των δαπανών επιτυγχάνεται είναι να πληρώνει ο λαός όλο και περισσότερα για παροχές υγείας αλλά και για φαρμακευτική περίθαλψη, τη στιγμή ακριβώς που διευκολύνετε ταυτόχρονα –και αυτή είναι η ουσία, γιατί αυτό δεν πρόκειται να αντιμετωπιστεί- το να παραμένει η υγεία και το φάρμακο εμπόρευμα. Και όσο δεν καταργείται αυτό, τότε πραγματικά η όποια προσπάθεια θα κάνετε για περιορισμό των δαπανών, θα εστιάζεται απλά και μόνο στο πώς αυτά τα λαϊκά στρώματα θα έχουν λιγότερες και χαμηλότερου επιπέδου κοινωνικές παροχές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε.
Κύριε Υπουργέ, όταν ανακοινώσατε εδώ τις διορθώσεις είδα ότι προβλέπετε κάποια μέτρα για τους σεισμόπληκτους της Κεφαλλονιάς -και πολύ σωστά το κάνετε- της Φθιώτιδας και της Φωκίδας.
Δεν ξέρω αν είναι αβλεψία ή οτιδήποτε άλλο, αλλά υπάρχουν και άλλες περιοχές όπου έχουν γίνει σεισμοί. Αυτό δεν το λένε ούτε από τα κανάλια ούτε οι σεισμολόγοι. Να σας πω τον τρόπο. Υπάρχουν υπηρεσίες που οριοθετούν περιοχές, επισημαίνουν ζημιές, λένε ποια κτήρια έχουν υποστεί ζημιά και σε αυτά μπορούν να γίνουν. Για παράδειγμα, έχει γίνει η οριοθέτηση από την ΥΑΣΒΕ, στη Σαμοθράκη. Δηλαδή, τι θα πούμε; Ότι έγινε στη Φωκίδα και στη Φθιώτιδα –που καλώς το λέμε; Για τη Σαμοθράκη, όμως, δεν θα το πούμε; Ή για τη Χαλκιδική και για ένα άλλο νησί στα Δωδεκάνησα; Βέβαια, δεν μπορούμε να αραδιάζουμε εδώ πέρα περιπτώσεις. 
Υπάρχει υπηρεσία και νόμος και αποφάσεις Υπουργών που βγάζουν οριοθετήσεις περιοχών και συγκεκριμένες ζημιές. Μπορείτε, λοιπόν, εκεί αντί να αναφέρετε μόνο τη Φωκίδα ή τη Φθιώτιδα –δεν το επισημάνατε κι εσείς, κύριε Δρίτσα- ή και την περίπτωση της Κεφαλλονιάς όπου ήταν μεγάλη η καταστροφή για την οικονομία, για όλο το νησί, να πείτε ότι όσες περιοχές έχουν οριοθετηθεί με αποφάσεις Υπουργών και όποιοι συγκεκριμένοι απ’ αυτούς έχουν πάθει ζημιά, να τύχουν αυτών των ευνοϊκών μέτρων. Δεν γίνεται αυτό που λέτε. Είναι άνισο. 
Σας παρακαλώ, δείτε το μέχρι αύριο. 
Αν ήταν εδώ οι Βουλευτές του Έβρου θα σας έλεγαν για τη Σαμοθράκη ιδιαίτερα. 
Είναι ένας τόπος η Σαμοθράκη που έχει πρόβλημα, διότι όντως ορισμένα σπίτια έχουν πάθει ζημιές. Επαναλαμβάνω πως είναι διαπιστωμένα από τις υπηρεσίες και συγκεκριμένα από την ΥΑΣΒΕ. Θα περιμένω να δείτε αυτό το θέμα. 
Να σας πω και κάτι ακόμα. Μη σας τρομάζει. Δεν υπάρχει κανένας τεράστιος αριθμός. Ούτε στα δάκτυλα του ενός χεριού δεν μετριούνται αυτά τα πράγματα. Δίνει, όμως, την αίσθηση του δικαίου σε όλη την Ελλάδα και ότι η Ελλάδα δεν σταματάει στη Στερεά Ελλάδα, στην παλαιά Ελλάδα. Υπάρχει και η νέα Ελλάδα.
Ευχαριστώ πολύ.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Πάντως η παλαιά Ελλάδα έχει εξαιρεθεί…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καραθανασόπουλε, μην μιλάτε για την Πάτρα…</ChairmanSpeech>
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Αν βάλουμε κι εμείς θέμα για την περιοχή μας, κύριε Πρόεδρε,…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εγώ είπα τον τρόπο: Να μην εξαιρεθεί κανείς. Υπάρχουν οι αποφάσεις των Υπουργών και οι αποφάσεις των Υπηρεσιών. 
Έχω την τιμή να ανακοινώσω στο Τμήμα ότι η Διαρκής Επιτροπή Μορφωτικών Υποθέσεων καταθέτει τις εκθέσεις της στα σχέδια νόμων του Υπουργείου Πολιτισμού και Αθλητισμού:
α) Κύρωση του Πρωτοκόλλου μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τουρκίας για την παρεμπόδιση και πρόληψη της παράνομης εισαγωγής, εξαγωγής, διακίνησης και μεταβίβασης κυριότητας πολιτιστικών αγαθών.
β) Κύρωση της Συμφωνίας Πολιτιστικής Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης του Κράτους του Κατάρ.
γ) Κύρωση του Πρωτοκόλλου Αθλητικής Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τουρκίας.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Τμήματος και ώρα 17.22΄ λύεται η συνεδρίαση για αύριο, ημέρα Πέμπτη 11 Σεπτεμβρίου 2014 και ώρα 9.30΄, με αντικείμενο εργασιών του Τμήματος: α) κοινοβουλευτικό έλεγχο, συζήτηση επίκαιρων ερωτήσεων και β) νομοθετική εργασία, συνέχιση της συζήτησης επί του σχεδίου νόμου του Υπουργείου Υγείας: «Γενικές διατάξεις για τη δημιουργία Συστήματος Αμοιβών Νοσοκομείων – Σύσταση και Καταστατικό της εταιρείας με την επωνυμία «Εταιρεία Συστήματος Αμοιβών Νοσοκομείων Ανώνυμη Εταιρεία»- Προσαρμογή στο εθνικό δίκαιο της Οδηγίας 2012/39/ΕΕ της Επιτροπής της 26ης Νοεμβρίου 2012 για την τροποποίηση της Οδηγίας 2006/17/ΕΚ». 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	22/9/2014 12:15:00 μμ	Από:	M.papadopoulos
Εκτυπώθηκε:	3/8/2012 2:19:00 μμ</body>
</html>