<html><head><meta name="cp:revision" content="3"><meta name="date" content="2014-02-21T07:41:00Z"><meta name="Company" content="OTS"><meta name="Keywords" content=""><meta name="meta:word-count" content="29970"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="29970"><meta name="dcterms:created" content="2014-02-21T07:37:00Z"><meta name="dcterms:modified" content="2014-02-21T07:41:00Z"><meta name="Last-Modified" content="2014-02-21T07:41:00Z"><meta name="Last-Save-Date" content="2014-02-21T07:41:00Z"><meta name="meta:character-count" content="161843"><meta name="Template" content="Normal"><meta name="meta:save-date" content="2014-02-21T07:41:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2014-02-21T07:41:00Z"><meta name="Edit-Time" content="1800000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-02-21T07:37:00Z"><meta name="meta:last-author" content="katerinag"><meta name="Creation-Date" content="2014-02-21T07:37:00Z"><meta name="xmpTPg:NPages" content="165"><meta name="resourceName" content="13-2-2014.doc"><meta name="Last-Author" content="katerinag"><meta name="Character Count" content="161843"><meta name="Page-Count" content="165"><meta name="Revision-Number" content="3"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="meta:page-count" content="165"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 13-02-2014		ΣΕΛ.165
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΠΖ΄
Πέμπτη  13 Φεβρουαρίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 56ο Γενικό Λύκειο Αθήνας, τη Σχολή Χατζήβεη και το 5ο Γυμνάσιο Ηρακλείου Αττικής, σελ. 
3. Επί διαδικαστικού θέματος, σελ. 
4. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Παρασκευής 14 Φεβρουαρίου 2014, σελ. 
3. Συζήτηση επικαίρων ερωτήσεων:
    α) Προς τον Υπουργό Ανάπτυξης και Ανταγωνιστικότητας:
        i) σχετικά με τις αρνητικές συνέπειες από την εφαρμογή των προτάσεων του ΟΟΣΑ για την τροποποίηση του θεσμικού πλαισίου παρασκευής και πώλησης άρτου, σελ. 
        ii) σχετικά με την ανάγκη για ποιοτικό και αποτελεσματικό σχεδιασμό και προγραμματισμό του νέου ΕΣΠΑ, σελ. 
    β) Προς τον Υπουργό Αγροτικής Ανάπτυξης και Τροφίμων:
        i) σχετικά με τα προβλήματα στα προγράμματα διατήρησης ντόπιων σπάνιων φυλών αγροτικών ζώων και εγκατάστασης νέων γεωργών, σελ. 
        ii) σχετικά με τον σχεδιασμό του Υπουργείου Αγροτικής Ανάπτυξης και Τροφίμων για στέγαση των κεντρικών υπηρεσιών και τη δημιουργία νέου οργανογράμματος του Υπουργείου, σελ. 
        iii) σχετικά με την εξαίρεση της στρεμματικής ενίσχυσης της σταφίδας από τη νέα ΚΑΠ και τη λήψη μέτρων για την προστασία και προώθηση της μαύρης κορινθιακής σταφίδας, σελ. 
        iv) σχετικά με την παρακράτηση χρημάτων των δικαιούχων αγροτών από την Ενιαία Ενίσχυση του 2013, σελ. 
    γ) Προς τον Υφυπουργό στον Πρωθυπουργό (για τη Δημόσια Ραδιοτηλεόραση), σχετικά με τη στελέχωση της Δημόσιας Ραδιοτηλεόρασης, σελ. 
    δ) Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με το νέο Σωφρονιστικό Κώδικα, σελ. 
    ε) Προς τον Υπουργό Οικονομικών, σχετικά με τις αλλαγές και τις διορθώσεις στις αποφάσεις για την τήρηση των βιβλίων από τους αγρότες, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Οικονομικών: &quot;Κύρωση της Συμφωνίας μεταξύ της Κυβέρνησης της Ελληνικής Δημοκρατίας και του Κράτους του Γκέρνσεϋ για την ανταλλαγή πληροφοριών σχετικά με τα φορολογικά θέματα, σελ. 
2. Κατάθεση Εκθέσεως Διαρκούς Επιτροπής:
Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ανάπτυξης και Ανταγωνιστικότητας: &quot;Ενιαίος Φορέας Εξωστρέφειας&quot;, σελ. 

ΠΡΟΕΔΡΕΥΟΝΤΕΣ
ΔΡΙΒΕΛΕΓΚΑΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ

Α. Επί διαδικαστικού θέματος:
ΔΡΙΒΕΛΕΓΚΑΣ Ι. , σελ.
ΚΩΝΣΤΑΝΤΙΝΙΔΗΣ Θ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.

Β. Επί προσωπικού θέματος:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.

Γ. Επί των επικαίρων ερωτήσεων:
ΑΘΑΝΑΣΙΟΥ Χ. , σελ.
ΔΡΙΒΕΛΕΓΚΑΣ Ι. , σελ.
ΚΑΛΟΓΙΑΝΝΗΣ Σ. , σελ.
ΚΑΣΑΠΙΔΗΣ Γ. , σελ.
ΚΑΨΗΣ Π. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΥΚΟΣ Γ. , σελ.
ΚΡΕΜΑΣΤΙΝΟΣ Δ. , σελ.
ΜΑΥΡΑΓΑΝΗΣ Γ. , σελ.
ΜΩΡΑΪΤΗΣ Ν. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΟΥΣΗΣ Ι. , σελ.
ΠΕΤΡΑΚΟΣ Α. , σελ.
ΤΣΑΥΤΑΡΗΣ Α. , σελ.
ΧΑΤΖΗΔΑΚΗΣ Κ. , σελ.

Δ. Επί του σχεδίου νόμου του Υπουργείου Οικονομικών:
ΑΛΕΞΟΠΟΥΛΟΣ Χ. , σελ.
ΑΝΔΡΟΥΛΑΚΗΣ Δ. , σελ.
ΓΕΛΑΛΗΣ Δ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΛΕΖΟΣ Ε. , σελ.
ΚΑΤΣΩΤΗΣ Χ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΛΑΦΑΖΑΝΗΣ Π. , σελ.
ΜΑΥΡΑΓΑΝΗΣ Γ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ  ΠΖ΄
Πέμπτη 13 Φεβρουαρίου 2014
Αθήνα, σήμερα στις 13 Φεβρουαρίου 2014, ημέρα Πέμπτη και ώρα 9.47΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΙΩΑΝΝΗ ΔΡΙΒΕΛΕΓΚΑ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 12-2-2014 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΠΣΤ΄ συνεδριάσεώς του, της Τετάρτης 12 Φεβρουαρίου 2014, σε ό,τι αφορά στην ψήφιση στο σύνολο του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Δίκαιη ικανοποίηση λόγω υπέρβασης της εύλογης διάρκειας της δίκης στα πολιτικά και ποινικά δικαστήρια και στο Ελεγκτικό Συνέδριο και άλλες διατάξεις»)
Έχω την τιμή να ανακοινώσω στο Σώμα το δελτίο επίκαιρων ερωτήσεων της Παρασκευής 14 Φεβρουαρίου 2014.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 553/11-2-2014 επίκαιρη ερώτηση του Βουλευτή Αρκαδίας της Νέας Δημοκρατίας κ. Ανδρέα Λυκουρέντζου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την κατασκευή νέου σωφρονιστικού καταστήματος στα γεωγραφικά όρια της Περιφέρειας Πελοποννήσου.
2. Η με αριθμό 543/11-2-2014 επίκαιρη ερώτηση του Βουλευτή Α΄ Αθηνών του Συνασπισμού Ριζοσπαστικής Αριστεράς κ. Νικολάου Βούτση προς τους Υπουργούς Εσωτερικών και Διοικητικής Μεταρρύθμισης και Ηλεκτρονικής Διακυβέρνησης, σχετικά με τη λειτουργία «καταστημάτων μίας στάσης» για την εξυπηρέτηση αιτημάτων υπηκόων τρίτων χωρών.
3. Η με αριθμό 541/11-2-2014 επίκαιρη ερώτηση του Βουλευτή Έβρου των Ανεξάρτητων Ελλήνων κ. Μαρίνου Ουζουνίδη προς τον Υπουργό Υγείας, σχετικά με την εξασφάλιση της νομικής και διοικητικής αυτοτέλειας του Νοσοκομείου Διδυμότειχου.
4. Η με αριθμό 556/11-2-2014 επίκαιρη ερώτηση του Βουλευτή Α΄ Πειραιώς του Λαϊκού Συνδέσμου – Χρυσή Αυγή κ. Νικολάου Κούζηλου προς τους Υπουργούς Ναυτιλίας και Αιγαίου και Εθνικής Άμυνας, σχετικά με την προσθαλάσσωση τουρκικών υδροπλάνων έξω από το Κέντρο Εκπαίδευσης Ναυτικού στον Πόρο.
5. Η με αριθμό 550/11-2-2014 επίκαιρη ερώτηση της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την ενίσχυση του προγράμματος «Εξοικονομώ κατ’ Οίκον» στην επικράτεια και την Περιφέρεια Δυτικής Ελλάδας.
6. Η με αριθμό 547/11-2-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Σπυρίδωνος Χαλβατζή προς τους Υπουργούς Υποδομών, Μεταφορών και Δικτύων και Διοικητικής Μεταρρύθμισης και Ηλεκτρονικής Διακυβέρνησης, σχετικά με τη μη εφαρμογή της εργατικής νομοθεσίας και της δικαστικής απόφασης από την εταιρεία «ΚΤΙΡΙΑΚΕΣ ΥΠΟΔΟΜΕΣ Α.Ε.».
7. Η με αριθμό 540/11-2-2014 επίκαιρη ερώτηση του Προέδρου των Ανεξάρτητων Δημοκρατικών Βουλευτών και Βουλευτή Κιλκίς κ. Θεόδωρου Παραστατίδη προς τον Υπουργό Αγροτικής Ανάπτυξης και Τροφίμων, σχετικά με τα «ΒΙΟΜΗΧΑΝΙΚΑ ΣΦΑΓΕΙΑ ΚΙΛΚΙΣ Α.Ε.».
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 544/11-2-2014 επίκαιρη ερώτηση του Βουλευτή Α΄ Πειραιώς του Συνασπισμού Ριζοσπαστικής Αριστεράς κ. Θεόδωρου Δρίτσα προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη μεταστέγαση των δικαστηρίων του Πειραιά.
2. Η με αριθμό 557/11-2-2014 επίκαιρη ερώτηση του Βουλευτή Β΄ Αθηνών του Λαϊκού Συνδέσμου – Χρυσή Αυγή κ. Ηλία Παναγιώταρου προς τον Υπουργό Υποδομών, Μεταφορών και Δικτύων, σχετικά με τις νέες αυξήσεις στα διόδια.
3. Η με αριθμό 555/11-2-2014 επίκαιρη ερώτηση της Βουλευτού Α΄ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, σχετικά με τη συγκρότηση άτυπων επιτροπών για τη συγγραφή αναλυτικών προγραμμάτων σπουδών (ΑΠΣ) στα λύκεια.
4. Η με αριθμό 549/11-2-2014 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραϊτη προς τον Υπουργό Πολιτισμού και Αθλητισμού, σχετικά με το Μουσείο Θυρρείου του Δήμου Ακτίου-Βόνιτσας.
Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η δεύτερη με αριθμό 531/10-2-2014 επίκαιρη ερώτηση πρώτου κύκλου του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Παναγιώτη Κουρουμπλή προς τον Υπουργό Ανάπτυξης και Ανταγωνιστικότητας, σχετικά με τις αρνητικές συνέπειες από την εφαρμογή των προτάσεων του ΟΟΣΑ για την τροποποίηση του θεσμικού πλαισίου παρασκευής και πώλησης άρτου. 
Στην επίκαιρη ερώτηση του κ. Κουρουμπλή θα απαντήσει ο Υπουργός κ. Κωνσταντίνος Χατζηδάκης. 
Ορίστε, κύριε συνάδελφε, έχετε τον λόγο για δύο λεπτά.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ευχαριστώ, κύριε Πρόεδρε.
Θα ήθελα, πριν καταθέσω ορισμένες σκέψεις για το επίδικο ζήτημα που πρέπει να συζητήσουμε, να παρακαλέσω τον Υπουργό, αν το θέλει και είναι διατεθειμένος, να μου απαντήσει πού βρίσκεται ο διαγωνισμός για το σύστημα X-ray στα μεγάλα τελωνεία της χώρας, για να περιοριστεί το λαθρεμπόριο του λιανεμπορίου, για τους ανιχνευτές στο σύστημα για το λαθρεμπόριο τσιγάρων.
Επίσης, θα ήθελα μια απάντηση γι’ αυτό που άφησε να υπονοείται για την περίφημη έκθεση του ΟΟΣΑ, για την οποία πληρώσαμε 900.000 ευρώ –δεν ξέρω αν δεν υπήρχε στη χώρα ένας φορέας που θα μπορούσε να εκπονήσει μια τέτοια μελέτη, αν και πιστεύω ότι η χώρα έχει τέτοιου είδους κέντρα-, σε ό,τι αφορά τη μη δημοσίευση των ισολογισμών των ανωνύμων εταιρειών ή των πολυεθνικών, όπου εκεί θα γίνει το μεγάλο πάρτι των ενδοομιλικών συναλλαγών. 
Κύριε Πρόεδρε, συζητάμε ένα πάρα πολύ σημαντικό θέμα, σε μια περίοδο που όλοι λέμε ότι η χώρα πρέπει να περιορίσει τις εισαγωγές και ως εκ τούτου να περιορίσει την εξαγωγή συναλλάγματος. Το θέμα αυτό έχει να κάνει με το ψωμί, που πραγματικά είναι ίσως το πρώτο είδος ανάγκης για αιώνες και συνδέεται με τη ζωή του ανθρώπου.
Έχει να κάνει, λοιπόν, με την ύπαρξη των φούρνων στην Ελλάδα. Ταυτίζει η Κυβέρνηση και εξισώνει με αυτήν την πρόταση του ΟΟΣΑ τα αρτοποιεία -τους φούρνους, δηλαδή- με τα πρατήρια, υπονοώντας ότι τον ίδιο ρόλο υπηρετεί και ο ένας φορέας και ο άλλος. Δηλαδή, η αναθέρμανση του κατεψυγμένου ή του ψυγμένου ψωμιού σε ένα πρατήριο ή στα σουπερμάρκετ είναι το ίδιο με έναν φούρνο, που ουσιαστικά είναι πρωτογενής παραγωγή, έχει άλλα ποιοτικά χαρακτηριστικά, διατηρεί δεκάδες χιλιάδες θέσεις εργασίας σε μία τόσο δύσκολη περίοδο που βιώνουμε, με το επικίνδυνο και υπονομευτικό για την κοινωνική συνοχή φαινόμενο της ανεργίας. 
Είναι, λοιπόν, όλα αυτά τα ερωτήματα τα οποία τίθενται και για τα οποία πραγματικά γεννιούνται έντονοι προβληματισμοί. Τι θα επιλέξει η Κυβέρνηση; Αυτός είναι ο μοναδικός τρόπος αντιμετώπισης της ακρίβειας, όταν δεκάδες βασικά προϊόντα για χρόνια έχουν πολύ χαμηλότερη τιμή στις περίφημες αλυσίδες των σουπερμάρκετ από εκείνη την τιμή που έχουν σε άλλες ευρωπαϊκές χώρες;
Σε αυτά τα ζητήματα θα θέλαμε, κύριε Πρόεδρε, τις απαντήσεις του κυρίου Υπουργού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Κουρουμπλή.
Τον λόγο έχει για τρία λεπτά ο κύριος Υπουργός, για να απαντήσει.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Κύριε Πρόεδρε, κυρίες και κύριοι συνάδελφοι, πρώτα απ’ όλα το θέμα των τελωνείων δεν είναι αρμοδιότητα του Υπουργείου Ανάπτυξης. Είναι αρμοδιότητα του Υπουργείου Οικονομικών. 
Δεύτερον, σε σχέση με το θέμα της σύμβασης με τον ΟΟΣΑ, πράγματι πρόκειται για μία σύμβαση της τάξεως των 900-930 χιλιάδων ευρώ, αν θυμάμαι καλά. Είναι το μισό απ’ ό,τι ήταν το ημερήσιο έλλειμμα του ΟΣΕ και όχι μόνο τότε οι δυνάμεις που σήμερα εκφράζετε εσείς, κύριε Κουρουμπλή, δεν διαμαρτύρονταν, αλλά σχεδόν πανηγύριζαν.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εσείς, που ήσασταν Κυβέρνηση, τι κάνατε;</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Την ημέρα ο ΟΣΕ κόστιζε διπλάσια. Και εδώ δεν συμβαίνει μόνο αυτό. Μιλάμε για μία έκθεση που υπολογίζεται ότι θα έχει θετική επίδραση στην οικονομία της τάξεως των 5,2 δισεκατομμυρίων ευρώ. Καθόμαστε και σχολιάζουμε τις 900 χιλιάδες ευρώ, παραγνωρίζοντας τα 5,2 δισεκατομμύρια, όταν χώρες όπως η Αυστραλία ή η Ιαπωνία, για παράδειγμα, έχουν κάνει ακριβώς το ίδιο για το συγκεκριμένο θέμα σε συνεργασία με τον ΟΟΣΑ.
Έρχομαι στο θέμα των αρτοποιείων. Τα πράγματα είναι πάρα πολύ σαφή. Προσπαθούμε να αντιμετωπίσουμε κάποιες στρεβλώσεις και κάποιες εσφαλμένες ρυθμίσεις, οι οποίες ζημιώνουν τον καταναλωτή. Στο πλαίσιο αυτό η βασική μας ρύθμιση είναι κάτι πάρα πολύ απλό και κάτι το οποίο συνέβαινε για χρόνια στην Ελλάδα, αλλά, κακώς, κατηργήθη. Δηλαδή, αντί να αγοράζει κανείς ψωμί κατ’ εκτίμηση, με το μάτι, επειδή ο αρτοποιός ή το σουπερμάρκετ του λέει ότι είναι πεντακόσια γραμμάρια ή ένα κιλό, το ψωμί να ζυγίζεται, να πωλείται ψωμί με το ζύγι. Πού είναι το κακό; Η θέση του ΣΥΡΙΖΑ είναι ότι θα πρέπει να αγοράζει ο καταναλωτής ψωμί κατ’ εκτίμηση, να αγοράζει τετρακόσια γραμμάρια ψωμί και εκατό γραμμάρια αέρα στην τιμή του ψωμιού; Αυτή είναι η θέση του ΣΥΡΙΖΑ;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτό σάς ρώτησα;</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Εκτός αν ο ΣΥΡΙΖΑ για ακόμη μία φορά υποπίπτει στο ολίσθημα στο οποίο υπέπεσε σε σχέση με τα φάρμακα και τη φαρμακοβιομηχανία, όταν αγνόησε το συμφέρον του καταναλωτή και του δημοσίου και επικεντρώθηκε στο συμφέρον στενά της φαρμακοβιομηχανίας.</Speech> 
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Άλλη είναι η ερώτηση!</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Εκτός, όμως, από τις επιμέρους κοινωνικές ομάδες, πρέπει να έχουμε υπ’ όψιν μας το ευρύτερο κοινωνικό σύνολο.
Αυτή η Κυβέρνηση, κύριε Κουρουμπλή, ακριβώς θέλει να προστατεύσει τον αδύναμο καταναλωτή. Και επειδή ακριβώς είμαστε σε περίοδο κρίσης, όπου έχουν μειωθεί μισθοί, συντάξεις, αναπηρικά επιδόματα, η ελάχιστη υποχρέωσή μας είναι μέσω τέτοιων παρεμβάσεων να προστατεύσουμε πληρέστερα τον καταναλωτή. Πρόκειται στην πραγματικότητα για κοινωνική πολιτική.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κουρουμπλή, έχετε τον λόγο για τρία λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Υπουργέ, όταν απευθύνεστε σε μένα θα είστε πάρα πολύ προσεκτικός στο τι μου απαντάτε, γιατί και καλά ελληνικά ξέρω και αρκετή συλλογιστική έχω. 
Σας ρώτησα εγώ για το ζύγι και μου απαντάτε για το ζύγι; Σας είπα ότι δεν πρέπει να ζυγίζεται το ψωμί; Πρέπει να ντρέπεστε όταν απαντάτε με αυτόν τον τρόπο. Λυπάμαι για έναν άνθρωπο στον οποίο έχω μια ιδιαίτερη εκτίμηση  και με αναγκάζετε να τοποθετούμαι με αυτόν τον τρόπο.
Σας ερωτώ: Το κείμενο της κατάθεσης της ερώτησης έχει τέτοιο πράγμα μέσα; Έχει τέτοιο ερώτημα η προηγούμενη τοποθέτησή μου και μου απαντάτε για το ζύγισμα του ψωμιού και ότι ο ΣΥΡΙΖΑ δεν θέλει να ζυγίζεται και αν πρέπει να ζυγίζεται το ψωμί ή όχι; Σας λέω, λοιπόν, ναι, πρέπει να ζυγίζεται. Σας έθεσα τέτοιο ερώτημα και μου απαντάτε; 
Στο άλλο ερώτημα, για τον ΟΟΣΑ, αυτή ήταν η ερώτηση που σας έκανα; Σας ρώτησα αν υπάρχει ελληνικός φορέας που θα μπορούσε να εκπονήσει μια τέτοια μελέτη. Τόσο εμπιστεύεστε τους Έλληνες επιστήμονες και τα ελληνικά κέντρα! Αυτή είναι η θέση σας! Γιατί έχετε μια ξενολαγνεία στην πολιτική σας λογική, –αφού θέλετε να τα ακούσετε και με προκαλείτε. 
Σας λέω, λοιπόν, πως σε ό,τι αφορά το ζύγισμα δεν υπάρχει καμμία αντίρρηση και νομίζω πως ούτε οι ίδιοι οι φορείς των αρτοποιών βάζουν τέτοιο ζήτημα. Άλλο πράγμα σάς λένε, για το αν θα αλλάξουν οι όγκοι που υπάρχουν. Θέτουν άλλου είδους ερωτήματα και το κύριο ερώτημα είναι αν θα εισάγουμε κατεψυγμένο ή εψυγμένο ψωμί, σε μια περίοδο που λέμε ότι δεν πρέπει να έχουμε τόσο μεγάλες εισαγωγές, όταν έχουμε προϊόν ποιοτικό και το πώς θα διασφαλιστεί η ποιότητα. 
Σας λέω, λοιπόν, ότι ένας επιστήμονας, που ήταν και Πρόεδρος του ΙΦΕΤ και είναι και στον χώρο της Νέας Δημοκρατίας, ο κ. Κατσαρός, με αρθρογραφία του έχει τοποθετηθεί με πάρα πολύ σκληρό τρόπο. Δεν είναι συριζαίος. 
Όταν απευθύνεστε, λοιπόν, στην Αξιωματική Αντιπολίτευση, να είστε και προσεκτικός και συγκεκριμένος και όχι να λέτε αοριστίες. Απαντήστε μου σας παρακαλώ και σε αυτό που σας ρώτησα, για τη μη δημοσίευση των ισολογισμών, για να δούμε ποιος παίζει συμφέροντα και ποιος υπηρετεί συμφέροντα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Κύριε Κουρουμπλή, ειλικρινώς δεν καταλαβαίνω τον εκνευρισμό σας. 
Η βασική παρέμβαση της Κυβέρνησης, σε σχέση με το ψωμί, είναι αυτή που ανέφερα. Χαίρομαι εάν ο ΣΥΡΙΖΑ συμφωνεί. Πολύ καλά. Αυτή θα είναι η παρέμβαση.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν είπα τέτοιο πράγμα εγώ.</Speech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Η βασική παρέμβαση είναι για αγορά ψωμιού όχι κατ’ εκτίμηση αλλά με το ζύγι.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πάλι τα ίδια!</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Δεύτερον, σε σχέση με τον ΟΟΣΑ, ισχυρίζεστε ότι δεν σας απήντησα. Σας απήντησα και σας είπα για σύμβαση ύψους 930.000 ευρώ.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Σας ρώτησα αν μπορούσε να εκπονηθεί στην Ελλάδα.</Speech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Σας μίλησα για την τεχνογνωσία του οργανισμού γι’ αυτό το θέμα. Σας είπα ότι άλλες χώρες, όπως η Αυστραλία και η Ιαπωνία, πριν από την Ελλάδα έχουν συνεργαστεί με τον οργανισμό, ακριβώς κάνοντας τέτοιου είδους παρεμβάσεις στην αγορά. 
Οι όγκοι του ψωμιού, καθώς θα είναι με το ζύγι το ψωμί, θα είναι ελεύθεροι. Καθένας -το σουπερμάρκετ, τα αρτοποιεία, τα πρατήρια, ο καθένας που διακινεί και πωλεί ψωμί- θα μπορεί να πουλάει ψωμί σύμφωνα με τη δική του πολιτική και τη δική του εμπορική τακτική. 
Τα πράγματα είναι πάρα πολύ απλά. Ο καταναλωτής, όμως, όταν θα αγοράζει πεντακόσια γραμμάρια θα είναι πεντακόσια γραμμάρια και όταν αγοράζει ένα κιλό θα είναι ένα κιλό. Σε σχέση με το κατεψυγμένο ψωμί και όλα αυτά τα πράγματα τα οποία αναφέρετε, δεν πρόκειται να αλλάξει απολύτως τίποτα. Η υφιστάμενη νομοθεσία, αυτή η νομοθεσία, θα εξακολουθεί να ισχύει. Δεν υπάρχει, λοιπόν, κανένας λόγος ανησυχίας για τους καταναλωτές. Δεν υπάρχει κάτι το οποίο δεν θα ακολουθεί τους κανόνες της κοινής λογικής. Τα πράγματα είναι ξεκάθαρα. 
Από εκεί και πέρα, πράγματι, μπορεί να καταργηθούν ορισμένες αναχρονιστικές διατάξεις, αλλά αυτές δεν είναι βλαπτικές ούτε για τους αρτοποιούς ούτε φυσικά για τους καταναλωτές, όπως, για παράδειγμα, η διάταξη που σε υποχρεώνει όταν έχεις αρτοποιείο να έχεις στην αποθήκη σου τόσους τόνους αλεύρι. Αυτές είναι διατάξεις που έρχονται από την εποχή ακόμα του Β΄ Παγκοσμίου Πολέμου και δεν έχουν καμμία σχέση με τη σημερινή κατάσταση της οικονομίας και της κοινωνίας. Τέτοιου είδους αναχρονιστικές διατάξεις θα καταργηθούν.
Ξαναλέω, όμως, και πάλι ότι ούτε στα θέματα του κατεψυγμένου ψωμιού θα γίνει κάποια παρέμβαση -είμαστε απολύτως εναρμονισμένοι με τα ευρωπαϊκά κοινοτικά δεδομένα- ούτε κάποια άλλη παρέμβαση, η οποία θα βλάψει τους καταναλωτές. Σε σχέση με το ψωμί η βασική παρέμβαση –και γι’ αυτό αναφέρθηκα σ’ αυτήν- είναι ότι, ενώ μέχρι τώρα αγοράζαμε ψωμί κατ’ εκτίμηση, θα αγοράζουμε ψωμί με το ζύγι. Αυτό είναι όλο!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Άλλο είναι το επίδικο. Οι αρτοποιοί…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κουρουμπλή, σας παρακαλώ! Είστε παλιός κοινοβουλευτικός και ξέρετε τη διαδικασία των ερωτήσεων.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Συγγνώμη, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κύριο Υπουργό.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα επτά μαθητές και μαθήτριες και τρεις εκπαιδευτικοί από το 56ο Γενικό Λύκειο Αθήνας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Θέλω να σας ενημερώσω ότι τώρα παρακολουθείτε διαδικασία επικαίρων ερωτήσεων. Τις επίκαιρες ερωτήσεις θέτουν οι Βουλευτές προς τους Υπουργούς. Παρίστανται οι Βουλευτές που κάνουν τις ερωτήσεις και ο Υπουργός που απαντά. Γι’ αυτό και δεν βλέπετε πολύ κόσμο στην Αίθουσα. Δεν συζητούμε, δηλαδή, νομοσχέδιο.
Συνεχίζουμε με την έκτη με αριθμό 533/10-2-2014 επίκαιρη ερώτηση πρώτου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη - Αικατερινάρη προς τον Υπουργό Ανάπτυξης και Ανταγωνιστικότητας, σχετικά με την ανάγκη για ποιοτικό και αποτελεσματικό σχεδιασμό και προγραμματισμό του νέου ΕΣΠΑ.
Θα απαντήσει ο Υπουργός Ανάπτυξης και Ανταγωνιστικότητας κ. Κωνσταντίνος Χατζηδάκης.
Τον λόγο έχει η κ. Ξηροτύρη για δύο λεπτά.
ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Ευχαριστώ, κύριε Πρόεδρε.
Κύριε Υπουργέ, με πολλές ερωτήσεις μας αλλά και στην πρόσφατη επερώτησή μας για την ανάπτυξη, είχαμε τονίσει ότι ένα από τα πιο σημαντικά ζητήματα για την ένταξη της χώρας σε ένα νέο, αναπτυξιακό αυτήν τη φορά, κύκλο είναι η εξεύρεση πόρων για τη χρηματοδότηση των αναπτυξιακών πρωτοβουλιών. Μεγάλο μέρος αυτών των πόρων προέρχεται από τα διαρθρωτικά ταμεία της Ευρωπαϊκής Ένωσης και χρειάζεται τώρα, περισσότερο από ποτέ, να αξιοποιηθούν και όχι απλά να απορροφηθούν.
Για την εκκίνηση της αναπτυξιακής διαδικασίας, είναι απαραίτητη η σύνδεση ενός εθνικού αναπτυξιακού σχεδιασμού με τον προγραμματισμό για το νέο ΕΣΠΑ. Ο προγραμματισμός του Υπουργείου θέλει τα τελικά σχέδια να είναι έτοιμα για αποστολή στην Ευρωπαϊκή Ένωση στις 28-2-2014, δηλαδή στο τέλος του μήνα, έτσι ώστε να εγκριθούν από την Ευρωπαϊκή Ένωση μέχρι το καλοκαίρι.
Υπάρχει μία μικρή καθυστέρηση, η οποία όμως σε αυτήν την προγραμματική περίοδο δεν πρέπει να μας κάνει να φτάσουμε στο τέλος με άλλες καθυστερήσεις, να κυνηγάμε την απορρόφηση για να μη χάσουμε πόρους και να κάνουμε εκπτώσεις στην ποιότητα και την αποτελεσματικότητα των χρηματοδοτούμενων παρεμβάσεων.
Είναι ιδιαίτερα σημαντικό σε αυτήν τη φάση του σχεδιασμού να γίνει σοβαρή ανάλυση των προτεραιοτήτων, με προγραμματισμό δράσεων, με προστιθέμενη αξία για την κοινωνία και την οικονομία, ιδιαίτερα στην κατεύθυνση ανάσχεσης της ανεργίας, τόσο κατά την περίοδο εφαρμογής τους, όσο και μετά τη λήξη τους, και παραγωγική συνέχεια και μετά τη λήξη της χρηματοδότησης. Δηλαδή, οτιδήποτε προσθέτουμε να έρχεται ως αποτέλεσμα των ενεργειών που προηγήθηκαν.
Είναι σαφές ότι η στρατηγική της Ευρωπαϊκής Ένωσης, η οποία υιοθετήθηκε και από τη χώρα μας και που κατ’ εξοχήν υπηρετεί τον στόχο της απασχόλησης, τοποθετεί την έρευνα και την καινοτομία ως τον πιο επιθυμητό δρόμο για ανάπτυξη και όχι αυτά που μας επέβαλαν με την εσωτερική υποτίμηση, με μείωση των μισθών των εργαζομένων. Χρειάζεται ένα δυναμικό, το οποίο πράγματι θα συμμετέχει με νέους όρους, με τη σύγχρονη τεχνολογία, σε αυτήν την ανάπτυξη.
Μεγάλο βάρος – και τελειώνω με αυτό- για την υλοποίηση των έργων που θα ενταχθούν στο νέο ΕΣΠΑ αναλαμβάνουν οι περιφέρειες, οι οποίες θα κληθούν να διαχειριστούν 4,6 δισεκατομμύρια και άλλο 1,5 δισεκατομμύριο από το πρόγραμμα της αγροτικής ανάπτυξης, υιοθετώντας αυτήν τη στρατηγική.
Οι περιφέρειες έχουν μπροστά τους τις εκλογές. Θα χάσουν μία σημαντική περίοδο, αλλά πρέπει να το λάβουμε υπ’ όψιν για τον σχεδιασμό. Οι περιφέρειες πρέπει και αυτές να ενισχυθούν και να αποκτήσουν τα σύγχρονα εργαλεία. Δυστυχώς η Ευρωπαϊκή Ένωση δυσκολεύει ακόμη την κατάσταση με ορισμένες προϋποθέσεις και ελέγχους.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κυρία συνάδελφε.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Στη δευτερολογία μου θα μιλήσω για το θέμα της αιρεσιμότητας, όπου σε χώρες, όπως η Ελλάδα, που είναι στον μηχανισμό στήριξης, υπάρχει ένας έλεγχος και μια παρέμβαση από την Ευρωπαϊκή Επιτροπή στα χρηματοδοτούμενα έργα. 
Γι’ αυτό σάς ρωτούμε, λοιπόν, πώς θα βοηθήσετε και τις περιφέρειες και πώς το Υπουργείο θα κάνει γρήγορα τον προγραμματισμό με τους όρους και τις προϋποθέσεις που χρειάζεται αυτή η νέα προγραμματική περίοδος και βέβαια πώς θα αξιοποιήσετε την αρνητική εμπειρία, σε πολλά σημεία, του παρελθόντος για να διορθώσετε τα λάθη. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Ευχαριστώ, κύριε Πρόεδρε.
Κυρία Ξηροτύρη, τόσο εμείς όσο και τα συναρμόδια Υπουργεία έχουμε κάνει, τους δεκαεννέα μήνες που έχουν περάσει μετά τις εκλογές, πραγματικά μια πολύ μεγάλη προσπάθεια στο ΕΣΠΑ. Γι’ αυτόν τον λόγο η χώρα από δέκατη όγδοη που ήταν στις απορροφήσεις τον Ιούνιο του 2012 στις είκοσι επτά χώρες, τότε, της Ευρωπαϊκής Ένωσης, σήμερα είναι τέταρτη. Αυτό καταδεικνύει ακριβώς την επιτάχυνση του ΕΣΠΑ, παρά το ότι λειτουργούμε μέσα σε ένα πολύ δύσκολο οικονομικό περιβάλλον και με ένα τραπεζικό σύστημα του οποίου η λειτουργία δεν έχει αποκατασταθεί πλήρως.
Αυτήν την προσπάθεια κάνουμε ακριβώς και για τον προγραμματισμό του καινούργιου ΕΣΠΑ. Ήδη από πέρυσι τον Απρίλιο έγινε ένα εθνικό αναπτυξιακό συνέδριο για το ΕΣΠΑ, στη συνέχεια ακολούθησαν δεκατρείς ημερίδες, μία σε κάθε περιφέρεια, υπήρξε φυσικά διαβούλευση μεταξύ των Υπουργείων και μεταξύ του Υπουργείου Ανάπτυξης και των περιφερειών, απεστάλησαν τα πρώτα έγγραφα στην Ευρωπαϊκή Επιτροπή τον περασμένο Αύγουστο και στη συνέχεια τον Οκτώβριο και το τελικό κείμενο, το οποίο αυτήν την ώρα είναι σε διαβούλευση με τις υπηρεσίες της Ευρωπαϊκής Επιτροπής, απεστάλη στις 9 Δεκεμβρίου.
Οι κανονισμοί των διαρθρωτικών ταμείων εγκρίθηκαν τον Δεκέμβριο του 2013, εννοώ σε επίπεδο Ευρωπαϊκής Ένωσης. Αυτός είναι και ο λόγος για τον οποίο, τόσο η Ελλάδα, όσο και οι υπόλοιπες ευρωπαϊκές χώρες συνεχίζουν τις συζητήσεις τους με την Ευρωπαϊκή Επιτροπή. Σε καμμία χώρα δεν έχει εγκριθεί αυτήν την ώρα το σχέδιο για τη νέα προγραμματική περίοδο. Επομένως είμαι βέβαιος ότι θα είμαστε στον βασικό κορμό των χωρών εκείνων των οποίων το πρόγραμμα θα εγκριθεί από την Ευρωπαϊκή Επιτροπή και ταυτόχρονα φυσικά συνεχίζουμε τις προετοιμασίες μας για τα επιμέρους επιχειρησιακά προγράμματα.
Ένα πράγμα το οποίο θέλω να σημειώσω, όμως, και για σας και για όλους τους Έλληνες πολίτες -ανεξάρτητα από τις δικές μας συζητήσεις με την Ευρωπαϊκή Επιτροπή, που σας λέω ότι ακολουθούν τον συγκεκριμένο χρονισμό ο οποίος δεν διαφέρει από τις άλλες ευρωπαϊκές χώρες-, το οποίο είναι και το πιο βασικό, αν θέλετε, είναι ότι έχει αποκλειστεί κάθε ενδεχόμενο απώλειας χρόνου για την επένδυση κονδυλίων του νέου ΕΣΠΑ, καθώς, όπως ρητά αναφέρεται στον νέο γενικό κανονισμό των διαρθρωτικών ταμείων, τον 1303/2013 στο άρθρο 65, «η επιλεξιμότητα των δαπανών ισχύει από την 1-1-2014». Έχει προς τούτο ληφθεί μέριμνα, ώστε, ανεξαρτήτως της ημερομηνίας εγκρίσεως των προγραμμάτων, σημαντικά έργα που είναι επιλέξιμα για τη νέα προγραμματική περίοδο να προχωράνε στην υλοποίησή τους, προκειμένου να παράγουν έργο και δαπάνες. Άρα, με άλλα λόγια, δεν θα υπάρξει κάποιο κενό. Ο προγραμματισμός μας, άλλωστε, προβλέπει σημαντική κατηγορία δράσεων, όπως αυτές που αφορούν στο Ευρωπαϊκό Κοινωνικό Ταμείο για την Απασχόληση και τη Φτώχεια, να είναι χρηματοδοτικά εμπροσθοβαρείς, διότι τώρα έχουμε το οξύ κοινωνικό πρόβλημα, προκειμένου το 2014 και το 2015 ιδιαίτερα οι κοινωνικές δαπάνες να είναι αυξημένες.
Άρα κενό, όσον αφορά τη μετάβαση από το σημερινό ΕΣΠΑ στο νέο ΕΣΠΑ, δεν πρόκειται να υπάρξει. Αυτό θέλω να είναι απολύτως σαφές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία συνάδελφε, έχετε τον λόγο για τρία λεπτά.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Η ερώτησή μου ίσως να θεωρείται ότι είναι πολύ πρώιμη, αλλά, ακριβώς επειδή, κύριε Υπουργέ -όπως έχουμε τονίσει πολλές φορές-, λόγω των τεράστιων προβλημάτων που έχει η χώρα και λόγω των μεγάλων παθογενειών του παρελθόντος όσον αφορά τη διαχείριση κυνηγούσαμε στο τέλος την απορρόφηση, με αποτέλεσμα στα περισσότερα προγράμματα να μην έχουμε αποτελεσματικότητα. Σε αυτήν τη νέα προγραμματική περίοδο θα πρέπει να προετοιμαστούμε όσο το δυνατόν καλύτερα. Επειδή και οι περιφέρειες αναλαμβάνουν πάρα πολύ μεγάλο ρόλο σε αυτήν την περίοδο, πρέπει να καλύψουμε όλα τα κενά, για να μπορέσουμε πράγματι να έχουμε αποτέλεσμα, να έχουμε έναν σχεδιασμό που να ανταποκρίνεται στις ανάγκες -και ιδιαίτερα στην ανάγκη για την ανάσχεση της ανεργίας και για την αντιμετώπιση της φτώχειας- και να μπορεί και από την άλλη πλευρά βέβαια να δημιουργεί και σταθερές θέσεις εργασίας και ανάπτυξη κ.ο.κ.. 
Αυτό το νόημα έχει η ερώτησή μου, να αναφερθεί στην ανάγκη, δηλαδή, που υπάρχει να διαρθρώσουμε καλύτερα και να βελτιώσουμε τη στρατηγική μας για το νέο ΕΣΠΑ. Θα πρέπει να λάβουμε δε υπ’ όψιν ότι το νέο ΕΣΠΑ θα αρχίσει και για δύο χρόνια θα ταυτίζεται και με το παλιό ΕΣΠΑ, από το οποίο έχουμε περίπου 6 δισεκατομμύρια ευρώ ακόμη να απορροφήσουμε για την υλοποίηση έργων. Άρα έχουμε ένα μεγάλο, θα έλεγε κανείς, πακέτο. 
Είπατε όμως, κύριε Υπουργέ, για κάποιες ευκολίες και εμπροσθοβαρή προγράμματα, που αφορούν τη φτωχοποίηση και την απασχόληση κ.λπ., αλλά έχουμε ένα πολύ μεγάλο θέμα εδώ, σε σχέση με τον καινούργιο κανονισμό της Ευρωπαϊκής Ένωσης και αυτό θα πρέπει να το συζητήσουμε και να μας πείτε κι εσείς τις απόψεις σας μετά. Ξέρετε ότι υπάρχει ο όρος «αιρεσιμότητα», δηλαδή για τα κράτη-μέλη, όπως το δικό μας, που λαμβάνουν οικονομική ενίσχυση από τον ευρωπαϊκό μηχανισμό, σε σύνδεση με τα προγράμματα οικονομικής προσαρμογής, η Ευρωπαϊκή Επιτροπή μπορεί να αναθεωρεί τα ΣΕΣ και γενικώς αυτά τα προγράμματα, έχει τη δυνατότητα άμεσης συμμετοχής, μπορεί να λαμβάνει αποφάσεις και να κατευθύνει αυτά τα προγράμματα μονομερώς και πολλές φορές θα μπορεί να φθάσει -έτσι λέει ο κανονισμός- να διαμορφώνει το πλαίσιο των διαδικασιών και, αν υπάρχει απόκλιση, να οδηγεί σε αναστολή ή ακύρωση της χρηματοδότησης. 
Αυτό πραγματικά, κατά τη δική μας άποψη, είναι ένας πολύ δύσκολος όρος και είναι πολύ πιο δύσκολος για τις χώρες προσαρμογής, γιατί οι κυρώσεις μπορεί να επιδεινώσουν την κατάσταση σε ένα κράτος-μέλος. Έτσι, η αιρεσιμότητα τελικά είναι ουσιαστικά αντίθετη με την αποστολή των διαρθρωτικών ταμείων, που είναι η συνοχή και η περιφερειακή σύγκλιση. Γι’ αυτό είναι απαραίτητο, κύριε Υπουργέ, να έχουμε σαφή προγράμματα για τις ανάγκες μας και να μην υπάρχει καμμία τέτοια δυνατότητα. Είναι, λοιπόν, αναγκαιότητα ο καλύτερος δυνατός σχεδιασμός του νέου ΕΣΠΑ αλλά και η διευκρίνιση -πρέπει να το δείτε αυτό με την Ευρωπαϊκή Ένωση και να μας απαντήσετε αν μπορείτε τώρα ή άλλη φορά- για την αιρεσιμότητα, τι είναι, δηλαδή, αυτή η αιρεσιμότητα και πώς μπορεί τελικά να επηρεάσει τις κατευθύνσεις των προγραμμάτων για τις αποφάσεις που θα λάβει το κάθε κράτος- μέλος. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Κυρία Ξηροτύρη, όλες οι προβλέψεις για τα διαρθρωτικά ταμεία στην επόμενη προγραμματική περίοδο, συμπεριλαμβανομένης της πρόβλεψης για την αιρεσιμότητα, είναι προβλέψεις στον κανονισμό, που έχουν εγκριθεί από το Ευρωπαϊκό Κοινοβούλιο και το Συμβούλιο. Σε απλά ελληνικά, η αιρεσιμότητα σημαίνει ότι θα πρέπει να κάνουμε τη δουλειά μας, να τιμήσουμε τις συμφωνίες που θα κάνουμε με την Ευρωπαϊκή Επιτροπή, αυτά στα οποία θα συμφωνήσουμε να τηρηθούν και το πρόγραμμά μας να εφαρμοστεί. 
Δεν έχουμε κανέναν λόγο να μην το κάνουμε. Αντιθέτως, η προσπάθειά μας είναι να προχωρήσουμε όχι μόνο γρήγορα, αλλά να προχωρήσουμε και με έναν διαφορετικό τρόπο ποιοτικά. 
Θα στεκόμουν σε τρεις αλλαγές που γίνονται στο καινούργιο ΕΣΠΑ, σε σχέση με το σημερινό.
Η πρώτη αλλαγή έχει να κάνει με τη γραφειοκρατία. Πέραν του ότι και τον τελευταίο χρόνο κάναμε απλουστεύσεις, τριάντα δύο διαφορετικές απλουστεύσεις, και η επιτάχυνση του ΕΣΠΑ δεν είναι άσχετη με τις απλουστεύσεις αυτές, τώρα, στην καινούργια περίοδο, θα φέρουμε έναν νόμο ο οποίος θα λαμβάνει υπ’ όψιν του τα διδάγματα της παρούσης προγραμματικής περιόδου και των προηγούμενων προγραμματικών περιόδων, έτσι ώστε να περιοριστεί και μάλιστα σημαντικά η γραφειοκρατία. Αυτό θα είναι μία πρώτη αλλαγή.
Μία δεύτερη αλλαγή είναι ότι το βάρος πια δεν θα πέφτει τόσο στα έργα υποδομών, αλλά θα πέφτει στα προγράμματα της επιχειρηματικότητας, ανταγωνιστικότητας από τη μία μεριά και στα κοινωνικά προγράμματα από την άλλη. Και τα δύο αυτά προγράμματα ποσοστιαία είναι αυξημένα, ενισχυμένα, σε σχέση με το παρόν ΕΣΠΑ. 
Η τρίτη αλλαγή είναι ότι το μερίδιο που θα έχουν να διαχειριστούν οι δεκατρείς περιφέρειες θα είναι αυξημένο επίσης και θα είναι αυξημένο σημαντικά. Σήμερα τους αντιστοιχεί το 22% του ΕΣΠΑ. Στη νέα προγραμματική περίοδο θα έχουν να διαχειριστούν το 35%. 
Πιστεύω ότι αυτές είναι θετικές αλλαγές και βεβαίως θα είμαστε εδώ για να τις συζητούμε. Σας ευχαριστώ, όμως, για την ερώτησή σας, διότι με τέτοιου είδους παρεμβάσεις και η Κυβέρνηση παραμένει πάντοτε σε εγρήγορση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Συνεχίζουμε με τη με αριθμό...</ChairmanSpeech>
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τι θέλετε, κύριε Κωνσταντινίδη;</ChairmanSpeech> 
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Ζητώ τον λόγο επί της διαδικασίας, δεν θα μπω στο ζήτημα της ουσίας της ερώτησης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας καταλαβαίνω και, για να σας διευκολύνω, θα αναγνώσω πρώτα την ερώτησή σας, για να  παρέμβετε μετά. 
Η έβδομη με αριθμό 538/10-2-2014 επίκαιρη ερώτηση πρώτου κύκλου του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδόση Κωνσταντινίδη προς τους Υπουργούς Οικονομικών και Εθνικής Άμυνας, σχετικά με την «Ελληνική Βιομηχανία Οχημάτων» (ΕΛ.Β.Ο.), δεν συζητείται, λόγω κωλύματος του κυρίου Υπουργού.
Γι’ αυτό μάλλον θα θέλετε να παρέμβετε.
Ορίστε, έχετε τον λόγο.</ChairmanSpeech>
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Όπως σας είπα, κύριε Πρόεδρε, δεν θα μπω στο ζήτημα της ουσίας της ερώτησης. Ωστόσο, για την ιστορία θέλω να αναφέρω ότι την επανακαταθέτουμε. Την καταθέσαμε πριν από δεκαπέντε μέρες και την επανακαταθέτουμε. Είναι η δεύτερη φορά, λοιπόν, που δεν απαντούν οι αρμόδιοι Υπουργοί στους οποίους απευθύνθηκε η επίκαιρη ερώτηση.
Κύριε Πρόεδρε, θέλω να μεταφέρετε στην Κυβέρνηση το εξής: Καταθέτουμε επίκαιρες ερωτήσεις, επειδή τα ζητήματα που θίγονται έχουν μία σχετική επικαιρότητα και τρέχουν. Είναι καυτά και απασχολούν ευρύτερα κοινωνικά στρώματα και βέβαια τους εργαζόμενους στη συγκεκριμένη βιομηχανία.
Το ζήτημα είναι ότι περισσότερο επικοινωνούμε με διάφορους υπηρεσιακούς παράγοντες των Υπουργείων σε μία προσπάθεια που κάνουν –φιλότιμη, είναι η αλήθεια- να αιτιολογήσουν την απροθυμία της πολιτικής ηγεσίας να απαντήσει, παρά με τους Υπουργούς. 
Πρέπει να μεταφερθεί, λοιπόν, στην Κυβέρνηση ότι η διαδικασία του κοινοβουλευτικού ελέγχου απευθύνεται προς την εκάστοτε πολιτική ηγεσία των Υπουργείων και δεν μπορούμε να κατανοήσουμε αυτήν την αδιαφορία, ιδιαίτερα για το ζήτημα της ΕΛΒΟ, όταν ξέρουμε ότι είναι σε μία λεπτή φάση η διαδικασία, όταν ξέρουμε ότι γίνονται επαφές με τα σωματεία, ότι γίνονται επαφές με διάφορους φορείς και δεν έρχονται οι αρμόδιοι Υπουργοί να μας ενημερώσουν για το πού βρίσκεται αυτή η διαδικασία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε συνάδελφε, σας έδωσα τη δυνατότητα να μιλήσετε εκτός διαδικασίας.</ChairmanSpeech> 
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Σας ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μην μπαίνετε επί της ουσίας, όταν έχω παρέμβει και έχω πει «κατανοητό το αίτημά σας, θα μεταφερθεί στην Κυβέρνηση και ιδιαίτερα στους Υπουργούς».</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Αυτό, κύριε Πρόεδρε, γίνεται ενάμιση χρόνο τώρα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν κατάλαβα, κυρία Ξηροτύρη, ποιο είναι το πρόβλημα;</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Λέω ότι αυτό γίνεται ενάμιση χρόνο τώρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Με συγχωρείτε πάρα πολύ, ξέρετε τη διαδικασία...</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Μέχρι και ο Πρωθυπουργός εξέφρασε τη δυσαρέσκειά του την άλλη φορά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Βεβαίως. Και εμείς το έχουμε πει. Τι θέλετε να κάνουμε; Να φέρω τον Υπουργό με χειροπέδες εδώ;</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Όχι, βέβαια, αλλά...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αλλά τι; Εκφράζουμε, λοιπόν, σαν Προεδρείο και εμείς την  άποψή μας στη Διάσκεψη των Προέδρων. Κι εκπροσωπείστε κι εσείς.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Να την εκφράσετε προς το Υπουργικό Συμβούλιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Πρέπει τώρα να κάνουμε διάλογο τέτοιου είδους; Στη Διάσκεψη των Προέδρων εκπροσωπούνται όλα τα κόμματα –κι εσείς εκπροσωπείστε- και το θέτουν το ζήτημα. Άρα, ποιος είναι ο λόγος που γίνεται τώρα αυτό;
Όμως, πρέπει από την άλλη πλευρά να δικαιολογήσουμε και τους Υπουργούς που έχουν ιδιαίτερα αυξημένες υποχρεώσεις με την Προεδρία. Ένα παράδειγμα είναι ο κ. Τσαυτάρης. Είναι ο κ. Καλογιάννης εδώ. Εξέφρασε προχθές τη δυσφορία του –να το πω έτσι- που δεν ήταν ο κ. Τσαυτάρης, ο οποίος ήταν στο εξωτερικό στις Βρυξέλλες λόγω της Προεδρίας. Προεδρεύει του Συμβουλίου Υπουργών. Σήμερα έχει τέσσερις ερωτήσεις. Εντάξει, να μην τα θέλουμε και όλα δικά μας. 
Εγώ έχω διαφωνήσει εδώ και χρόνια. Δεν είναι σωστή αυτή η διαδικασία που τηρείται στη Βουλή. Πρέπει να αφιερωθεί συγκεκριμένη ημέρα, μία μέρα, δύο μέρες συγκεκριμένα μόνο γι’ αυτό, τίποτε άλλο, για να μπορέσουν να ανταποκρίνονται και να ξέρουν σταθερές μέρες και οι Υπουργοί. 
Συνεχίζουμε με την πρώτη υπ’ αριθμ. 535/10-2-2014 επίκαιρη ερώτηση πρώτου κύκλου του Βουλευτή Ιωαννίνων της Νέας Δημοκρατίας κ. Σταύρου Καλογιάννη προς τον Υπουργό Αγροτικής Ανάπτυξης και Τροφίμων, σχετικά με τα προβλήματα στα προγράμματα διατήρησης ντόπιων σπάνιων φυλών αγροτικών ζώων και εγκατάστασης νέων γεωργών.
Θα απαντήσει ο Υπουργός κ. Τσαυτάρης Αθανάσιος. 
Τον λόγο έχετε, κύριε συνάδελφε, για δύο λεπτά.</ChairmanSpeech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Κατ’ αρχάς, επιτρέψτε μου αναφερόμενος σε αυτό που μόλις είπατε προηγουμένως να πω ότι δεν διαμαρτυρήθηκα επειδή την προηγούμενη εβδομάδα ο κύριος Υπουργός ήταν στις Βρυξέλλες. Ίσα-ίσα τον δικαιολόγησα που δεν ήρθε επειδή ήταν στις Βρυξέλλες. Αλλά, επειδή είχα καταθέσει τρεις φορές, όπως γνωρίζετε, την ίδια ερώτηση και δεν είχα απάντηση, λογικό είναι να εκφράσω δυσφορία. 
Χαίρομαι που ο κύριος Υπουργός είναι σήμερα εδώ να μας δώσει ορισμένες απαντήσεις, γιατί τα προβλήματα των κτηνοτρόφων είναι συσσωρευμένα ιδιαίτερα τη συγκεκριμένη εποχή. Θα θέσω δύο εξ αυτών. Το πρώτο έχει να κάνει με το πρόγραμμα διατήρησης των ντόπιων φυλών ζώων που απειλούνται και το δεύτερο έχει να κάνει με τους νέους αγρότες. 
Σε ό, τι αφορά το πρώτο θέμα, αυτό το πρόγραμμα εφαρμόζεται στη χώρα μας από το 1998 και έχει σκοπό τη διατήρηση και -ει δυνατόν- την αύξηση του αριθμού των ζώων των ντόπιων φυλών. Τα ζώα αυτά είναι απολύτως προσαρμοσμένα στις συνθήκες της χώρας. Έχουν χαμηλές αποδόσεις και η Ευρωπαϊκή Ένωση για να στηρίξει τους κτηνοτρόφους που εκτρέφουν αυτά τα ζώα τούς δίνουν μία επιδότηση. 
Το συγκεκριμένο πρόγραμμα έχει προκηρυχθεί από τον Αύγουστο του 2012 με προϋπολογισμό 8 εκατομμύρια ευρώ. Οι δυνητικοί δικαιούχοι υπέβαλαν τους φακέλους με τις αιτήσεις τους. Όμως έχει καθυστερήσει εξαιρετικά, κύριε Πρόεδρε, η διαδικασία αξιολόγησης του συγκεκριμένου προγράμματος και -εν τέλει- έγκρισης του προγράμματος. Έτσι, οι συγκεκριμένοι κτηνοτρόφοι βρίσκονται σε πάρα πολύ δύσκολη κατάσταση.
Πρέπει να πω ότι η διατήρηση αυτών των ζώων έχει πολύ μεγάλη σημασία και για τη χώρα και για την κτηνοτροφία και ειδικότερα για την Ήπειρο. Θα καταθέσω ένα έγγραφο του Κέντρου Γενετικής Βελτίωσης Ζώων που υπάρχει στα Γιάννενα και κάνει εξαιρετική δουλειά. Δίνει αναλυτικά στοιχεία και για τους κτηνοτρόφους και για τα κοπάδια, τα οποία εκτρέφονται σε εκτατική μορφή στις ορεινές και μειονεκτικές περιοχές της χώρας. 
Παρακαλώ, κύριε Πρόεδρε, να έχουμε από τον κύριο Υπουργό μια απάντηση στο πότε θα γίνουν επιτέλους οι εντάξεις στο πρόγραμμα -έχουμε μια καθυστέρηση ενάμιση χρόνο- από ποιο έτος βάσης θα πληρωθούν οι κτηνοτρόφοι και αν σχεδιάζει το Υπουργείο κάποιο πρόγραμμα γενετικής βελτίωσης για τα συγκεκριμένα ζώα. 
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε συνάδελφε.
Τον λόγο έχει ο κύριος Υπουργός να απαντήσει για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε. 
Ευχαριστώ και εσάς, κύριε Καλογιάννη, για την ερώτησή σας, γιατί μας δίνετε την ευκαιρία να ενημερώσουμε το Σώμα για ένα πολύ σημαντικό θέμα, όπως είναι αυτό των παραδοσιακών φυλών του τόπου μας. Ο τόπος μας είναι πλούσιος σε βιοποικιλότητα, συμπεριλαμβανομένων και των εκτρεφομένων φυλών. 
Η σημασία τους έγκειται, όπως και εσείς τονίσατε, στο ότι είναι φυλές καλά προσαρμοσμένες στα συγκεκριμένα περιβάλλοντα του τόπου μας, άρα μπορούν να τα καταφέρουν με πολύ χαμηλότερες εισροές, όπως επίσης και στις επερχόμενες κλιματικές αλλαγές, κατά τις οποίες θα δούμε να αλλάζει το παραγωγικό μας τοπίο και θα δούμε ξανά τη σημασία που έχουν για μία πιο ήπια και πιο αειφόρα ζωική παραγωγική διαδικασία οι συγκεκριμένες φυλές. Άρα, είναι λογικό να έχουμε προγράμματα υποστήριξης, όχι μόνο από τις ενισχύσεις στις οποίες θα αναφερθώ απαντώντας στα συγκεκριμένα ερωτήματά σας, αλλά και από άλλες δράσεις. Όπως και εσείς είπατε διατηρούμε τέτοια κέντρα βελτίωσης.
Θα κάνουμε ινστιτούτο στο πλαίσιο του «ΕΛΓΟ-ΔΗΜΗΤΡΑ» για τη ζωική παραγωγή. Εις ό,τι αφορά το κομμάτι των παραδοσιακών μας φυλών, θα δημιουργήσουμε ξέχωρη τράπεζα γενετικού υλικού, όπως κάναμε αντίστοιχα για τις παραδοσιακές ποικιλίες φυτών και τη βιοποικιλότητα στο φυτικό κόσμο στα Γιαννιτσά. 
Για αυτούς ακριβώς τους λόγους υποστηρίξαμε αυτού του είδους τις δράσεις από το 2005, το 2006 και το 2007 και πληρώθηκαν οι άνθρωποι έως το 2011, δηλαδή στη νέα περίοδο. 
Και τώρα, μάλιστα, έχουμε δύο δράσεις. Η μία είναι η Δράση 3.1, η οποία αναφέρεται σε αυτούς που μαζεύουν, κρατούν και συντηρούν παραδοσιακές φυλές. Πρόκειται για μεμονωμένους αγρότες που στα αγροκτήματά τους συντηρούν αυτές τις φυλές, και δεν είναι μόνον αιγοπρόβατα, είναι και βοοειδή και άλλα είδη ζώων. 
Στο πλαίσιο του ίδιου προγράμματος, έχουμε και τη Δράση 3.4, που έχει να κάνει με την υποστήριξη της διάθεσης αυτών των ζώων και της βελτίωσής τους. Τη Δράση 3.4 την υλοποιούν οι συνεταιρισμοί, οι οποίοι στο πλαίσιο των σχεδίων βελτίωσής τους, για να μπορέσουν να αναπτυχθούν, ώστε να αυξηθεί η αξιοποίηση αυτών των ζώων, υποστηρίζονται μέσω αυτής της δράσης. 
Η δεύτερη δράση υλοποιείται κανονικά. Πληρώνονται οι άνθρωποι. Δεν σταμάτησαν καθόλου. Εις ό,τι αφορά την πρώτη, ήταν μέσα στο σύνολο των λεγόμενων αγροπεριβαντολλογικών δράσεων, μεταξύ των οποίων ήταν και η βιολογική γεωργία, η βιολογική κτηνοτροφία, οι φυλές, η νιτρορύπανση κ.λπ.. Εκεί, λοιπόν, κάναμε μία εκτίμηση για το πόσα χρήματα θα χρειάζονταν. Η εκτίμηση αυτή αφορούσε ένα ποσό της τάξεως των 860 εκατομμυρίων ευρώ για την συγκεκριμένη περίοδο. 
Όμως, στην πράξη απεδείχθη ότι τα χρήματα αυτά ήταν πολύ λίγα. Πολύ περισσότερος κόσμος ζήτησε να μπει στο πρόγραμμα. Ενώ εκτιμήσαμε ότι θα ζητήσουν χίλιοι αγρότες να μπουν -ας το πούμε- στη βιολογική γεωργία, ήρθαν χίλιοι τριακόσιοι. Νομίζαμε ότι τόσα χρήματα θα χρειαστούν για τη βιολογική κτηνοτροφία, αλλά ζήτησαν πολύ περισσότεροι να μπουν στο πρόγραμμα. 
Αυτό είχε σαν συνέπεια την ανάγκη τροποποίησης του κανονισμού. Προέκυψε, δηλαδή, ανάγκη τροποποίησης του κανονισμού εις ό,τι αφορά το ποσό του προϋπολογισμού. Διότι έπρεπε από τα 860 εκατομμύρια ευρώ να πάμε στα 1,130 δισεκατομμύρια ευρώ για να ικανοποιηθούν αυτές οι ανάγκες. 
Στη δευτερολογία μου θα σας εξηγήσω που ακριβώς βρισκόμεθα εις ό,τι αφορά την πληρωμή αυτών των ανθρώπων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Πολύ σωστά. 
Κύριε συνάδελφε, έχετε τον λόγο για τρία λεπτά.</ChairmanSpeech> 
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> : Ευχαριστώ, κύριε Πρόεδρε. 
Άκουσα με προσοχή και σημείωσα τα όσα είπε ο κύριος Υπουργός. Παρακαλώ, κύριε Υπουργέ,  να επιταχυνθούν οι σχετικές διαδικασίες. Όπως είπα και στην πρωτομιλία μου, οι συγκεκριμένοι κτηνοτρόφοι σε όλη τη χώρα περιμένουν επί ενάμιση χρόνο. Είναι βασικό να ξέρουμε από ποιο έτος βάσης θα πληρωθούν. Θα πρέπει να είναι από το 2012,  όταν και άνοιξε το πρόγραμμα και υπέβαλαν οι κτηνοτρόφοι τις αιτήσεις τους. 
Κύριε Πρόεδρε,  τα λέω αυτά, διότι η ταπεινότητά μου είναι και ερασιτέχνης κτηνοτρόφος. Εκτρέφω ένα μικρό κοπάδι γίδες, ντόπιες, σκοπελίτικες, στην ορεινή Πίνδο, στο πανέμορφο Συρράκο. Έχω, συνεπώς, άποψη για το θέμα. Ξέρω πόσο δύσκολα περνάνε οι κτηνοτρόφοι -επαναλαμβάνω- ιδιαίτερα τη συγκεκριμένη χρονική στιγμή. Θα πρέπει να βοηθήσει κυρίως το αρμόδιο Υπουργείο αλλά και η πολιτεία γενικά για να ξεπεραστούν αυτά τα προβλήματα. 
Η στήριξη εξάλλου αυτών των κτηνοτρόφων, θα μου επιτρέψετε να πω κύριε Πρόεδρε, ότι συνδέεται με εθνικά θέματα, όπως είναι για παράδειγμα η στήριξη της ελληνικής υπαίθρου, η στήριξη όλων των κατοίκων των ορεινών όγκων αυτής της χώρας, η διατήρηση της βιοποικιλότητας και εντέλει του πολιτισμού μας, του πολιτισμού των κοινοτήτων που ζουν διαχρονικά σε υψόμετρο πάνω από χίλια μέτρα. 
Θα καταθέσω και ένα ενημερωτικό τεύχος του Κέντρου Γενικής Βελτίωσης που βρίσκεται στα Γιάννενα και της Ένωσης Μετακινούμενων Κτηνοτρόφων Ηπείρου. Έχουν κάνει εξαιρετική δουλειά σε αυτό το θέμα. Δίνουν πολύ αναλυτικά στοιχεία. Και εκτιμώ ότι θα είναι χρήσιμο για όλους τους συναδέλφους. 
Επιτρέψτε μου να περάσω στο δεύτερο θέμα, το οποίο είναι άμεσα συνδεδεμένο με αυτό το οποίο συζητήσαμε ήδη και έχει να κάνει με την εγκατάσταση νέων γεωργών. 
Κύριε Πρόεδρε, το περασμένο Δεκέμβριο με απόφαση του κυρίου Υπουργού ανακοινώθηκε η πρόσκληση εκδήλωσης ενδιαφέροντος, για το έτος 2014, για τους νέους αγρότες.
Το πρόγραμμα συγχρηματοδοτείται από την Ευρωπαϊκή Ένωση κι έχει συνολικό προϋπολογισμό εκατόν σαράντα εκατομμύρια ευρώ. Έγινε η κατανομή των πιστώσεων ανά περιφέρεια, επίσης με απόφαση του κυρίου Υπουργού Αγροτικής Ανάπτυξης. Στην Ήπειρο έχουν διατεθεί μόλις 5,1 εκατομμύρια ευρώ, ποσοστό δηλαδή 3,5% επί του συνολικού προϋπολογισμού. 
Η Ήπειρος έχει πολύ δυναμικό πρωτογενή τομέα, κυρίως στη ζωική παραγωγή. Στο πλαίσιο επιστροφής νέων κυρίως ανθρώπων στην ελληνική περιφέρεια ένα ρεύμα, μία τάση –αν θέλετε- στην οποία προσωπικά πιστεύω απολύτως –έχει αναφερθεί κι ο ίδιος ο Πρωθυπουργός, έχουμε κάνει σύσκεψη πέρυσι και με τον Υπουργό Αγροτικής Ανάπτυξης- είναι το ότι θα πρέπει να δώσουμε περισσότερες πιστώσεις σε αυτούς τους νέους που θέλουν να εγκατασταθούν στην ύπαιθρο και να ασχοληθούν με τον πρωτογενή τομέα. 
Παρακαλώ τον κύριο Υπουργό να ξαναδεί συνεπώς το θέμα της κατανομής των πιστώσεων για την Ήπειρο. 
Παρακαλώ, επίσης, τον κύριο Υπουργό να απλοποιήσει όσο το δυνατόν τις σχετικές διατάξεις, έτσι ώστε να επωφελούνται οι νέοι αγρότες από αυτό το πρόγραμμα με τον καλύτερο δυνατό τρόπο. 
Ευχαριστώ πολύ, κύριε Πρόεδρε.
(Στο σημείο αυτό ο Βουλευτής κ. Σταύρος Καλογιάννης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Κι εμείς ευχαριστούμε, κύριε Καλογιάννη. 
Τον λόγο έχει ο κύριος Υπουργός για να απαντήσει για τρία λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ και πάλι, κύριε Πρόεδρε. 
Συνεχίζω την απάντησή μου, κύριε Καλογιάννη, γιατί, όπως είπα, όταν ήρθε η έγκριση του τροποποιημένου προϋπολογισμού και δόθηκε πλέον η δυνατότητα να αρχίσουμε να πληρώνουμε όλα τα επιμέρους μέτρα, αυτό όλο πήγε στις τοπικές αντιπεριφέρειες, στις ΔΟΑΠ. Αυτοί άρχισαν ένα, ένα το μέτρο. 
Σύμφωνα με τις δυνατότητες που είχαν, προέκριναν να αρχίσουν να πληρώνουν τη βιολογική γεωργία –και την πληρώσαμε- να πληρώσουν την βιολογική κτηνοτροφία –και την πληρώσαμε- να πληρώσουν τα αγροπεριβαλλοντικά σε ό,τι αφορά τη νιτρορύπανση –και την πληρώσαμε- να πληρώσουν το μέτρο 3, 4 για την υποστήριξη της διάθεσης των φυλών στους συνεταιρισμούς –και το πληρώσαμε- και τώρα πληρώνουμε, αφού κάνουν τους σχετικούς έλεγχους, και το μέτρο των φυλών.  
Χρειάστηκαν να γίνουν αυτοί οι έλεγχοι. Μάλιστα, σας θυμίζω ότι για κάθε μία από τις επιμέρους αυτές δράσεις –γιατί καθυστερεί η βιολογική γεωργία και η βιολογική κτηνοτροφία;- απήντησα μέσα σε αυτήν την Αίθουσα, γιατί πληθώρα συναδέλφων σας ρωτούσαν για αυτές τις καθυστερήσεις και ήταν λογικό. 
Λέω, λοιπόν, ότι έχουν ολοκληρωθεί αυτοί οι έλεγχοι και για τις φυλές. Υπήρξε μια μικρή καθυστέρηση σε ό,τι αφορά τον έλεγχο αυτό, διότι είδαμε μια ξαφνική αύξηση της εισαγωγής στον αριθμό των ζώων αυτών των φυλών μεταξύ του 2012 και του 2013 κι έπρεπε να ελεγχθεί εάν πρόκειται περί πραγματικής αύξησης στα αιγοπρόβατα, στα βοοειδή και στα ιπποειδή κ.λπ.. Τις επόμενες μέρες, θα αρχίσει να πληρώνεται και το συγκεκριμένο αγροπεριβαλλοντικό μέτρο. 
Επομένως, η απάντησή μας είναι ότι σύντομα θα πάρουν οι άνθρωποι τα χρήματά τους. Σε ό,τι αφορά τη βάση –όπως κι εσείς είπατε- το Υπουργείο Αγροτικής Ανάπτυξης και Τροφίμων θα αξιοποιήσει ως βάση το 2012, γιατί τότε έκαναν οι άνθρωποι τα χαρτιά τους, άσχετα αν καθυστέρησε ένα χρόνο η πληρωμή τους. 
Επομένως, αυτή είναι η απάντηση στο δεύτερο μέρος του θέματος που αφορά τους κτηνοτρόφους. 
Θα ήθελα να πω όμως, σε ό,τι αφορά το άλλο, ότι δεν είχαμε καμμία πρόθεση φυσικά να θίξουμε ούτε την Ήπειρο ούτε την Πελοπόννησο ούτε τις άλλες περιφέρειες της χώρας. Και πάλι πρόκειται περί μιας εκτίμησης, μιας πρόβλεψης ότι τόσο περίπου θα χρειαστεί η κάθε περιφέρεια. Η εκτίμηση αυτή δεν ήταν τυχαία. Πρόκειται περί μιας εκτίμησης που στηρίχθηκε στις απορροφήσεις για το συγκεκριμένο μέτρο στις τρεις προηγούμενες κλήσεις. 
Επομένως, βλέποντας τι ποσοστό απορρόφησε στην προηγούμενη περίοδο η κάθε περιφέρεια, εκτιμήσαμε ότι τόσο μπορεί να πάει στην τάδε περιφέρεια και τόσο στην Ήπειρο. Αυτό, όμως, δεν είναι τελικό νούμερο. Εάν εκτιμήσαμε ότι στην Πελοπόννησο, είτε στη δυτική Μακεδονία μπορούν να πάρουν δέκα, αλλά θα απορροφήσουν οκτώ, ενώ στην Ήπειρο νομίζαμε ότι θα πάνε οχτώ, αλλά στην πραγματικότητα χρειάζονται έντεκα, θα φανεί αυτό σε λίγο από τον αριθμό των αιτήσεων, διότι αυτό γίνεται αυτή την στιγμή. 
Είμαστε ελεύθεροι να μεταφέρουμε κονδύλια από μία περιοχή στην άλλη για να ικανοποιήσουμε όσο το δυνατόν περισσότερους από τους δικαιούχους, γιατί αυτός είναι ο σκοπός.
Ιδιαίτερα μάλιστα στην Ήπειρο που αναφέρεστε, επειδή οι περισσότεροι θα μπουν προς την κτηνοτροφία, αντιλαμβάνεστε την προσπάθεια που κάνουμε συλλογικά. Έχουμε συζητήσει επανειλημμένα εδώ και με την ευκαιρία του νομοσχεδίου που πρόσφατα πέρασε, τι κάνουμε για να βοηθήσουμε με τις εγκαταστάσεις τους, τι κάνουμε τώρα για να βοηθήσουμε με το ζωικό κεφάλαιο. Θα συζητήσουμε εκτεταμένα τι κάνουμε για να βοηθήσουμε την εκτατική κτηνοτροφία, που σας ενδιαφέρει κι εσάς, μέσω των βοσκοτόπων. 
Είναι μεγάλο πράγμα, θα είναι μια γιγάντια τομή σε αυτόν τον τόπο το ότι καταφέραμε να πάμε τις βοσκήσιμες εκτάσεις του τόπου μας από τα δέκα-έντεκα εκατομμύρια στρέμματα στα πενήντα ένα-πενήντα δύο. Είναι μία μεγάλη ευκαιρία να βοηθήσουμε την εκτατική κτηνοτροφία μας και θα αναφερθούμε βέβαια και σε αυτήν την Αίθουσα για το τι κάνουμε και για την ενσταβλισμένη, καθώς θα μιλούμε για τα θέματα της νέας ΚΑΠ.
Σας ευχαριστώ και πάλι για την ευκαιρία που μου δώσατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε Υπουργέ.
Η τέταρτη με αριθμό 530/10-2-2014 επίκαιρη ερώτηση πρώτου κύκλου του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον  Υπουργό Οικονομικών,σχετικά με τα κόκκινα δάνεια και την εκχώρησή τους σε αλλοδαπούς οίκους, δεν συζητείται λόγω κωλύματος του Υπουργού και διαγράφεται.
Η πέμπτη με αριθμό 537/10-2-2014 επίκαιρη ερώτηση πρώτου κύκλου του Βουλευτή Σερρών του Λαϊκού Συνδέσμου-Χρυσή Αυγή κ. Αρτέμιου Ματθαιόπουλου προς τον Υπουργό Εξωτερικών, σχετικά με τη θέση της ελληνικής Κυβέρνησης για το Κυπριακό, δεν συζητείται λόγω κωλύματος του Υπουργού και διαγράφεται.
Θα συζητηθεί τώρα η όγδοη με αριθμό 529/10-2-2014 επίκαιρη ερώτηση πρώτου κύκλου του Βουλευτή Κοζάνης των Ανεξάρτητων Δημοκρατικών Βουλευτών κ. Γεωργίου Κασαπίδη προς τον Υπουργό Αγροτικής Ανάπτυξης και Τροφίμων, σχετικά με τον σχεδιασμό του Υπουργείου Αγροτικής Ανάπτυξης και Τροφίμων για στέγαση των κεντρικών υπηρεσιών και τη δημιουργία νέου οργανογράμματος του Υπουργείου.
Στην ερώτηση θα απαντήσει ο Υπουργός κ. Τσαυτάρης.
Έχετε τον λόγο, κύριε συνάδελφε, για δύο λεπτά.</ChairmanSpeech>
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Ευχαριστώ, κύριε Πρόεδρε.
Στη δεινή οικονομική κατάσταση που έχει περιέλθει η χώρα μας, ειδικά τα τελευταία χρόνια λόγω της οικονομικής κρίσης, κάθε προσπάθεια περιστολής περιττής δημόσιας δαπάνης προς κατευθύνσεις ιδίως λειτουργικές οι οποίες αφορούν είτε Υπουργεία είτε οργανισμούς, είναι καλοδεχούμενη και απολύτως αναγκαία. 
Πριν από ένα χρόνο, κύριε Υπουργέ, σας είχα καταθέσει μία ερώτηση σχετική με την μετεγκατάσταση των κεντρικών υπηρεσιών του Υπουργείου σας σε ένα κτήριο και μάλιστα συγκεκριμένα στο κτήριο «ΚΕΡΑΝΗΣ», όπου υπήρχε και μια σχετική προεργασία. Επίσης, σε αυτό το κτήριο, επειδή πρόκειται για ένα κόσμημα κυριολεκτικά που είχε προετοιμαστεί να φιλοξενήσει άλλο Υπουργείο με ενέργειες άλλου Υπουργού, οι οποίες δεν τελεσφόρησαν, στη συνέχεια ξανά άλλος παλιός συνάδελφός σας, όχι στο Υπουργείο Γεωργίας, ενδιαφέρθηκε, αλλά κι εκεί δεν τελεσφόρησαν. Και ίσως να ήταν έτσι από το θεό για να ψαχτεί, να το πω έτσι απλά, για να έρθει το Υπουργείο Αγροτικής Ανάπτυξης, δεδομένου ότι επέκειτο και η Προεδρία της χώρας, οπότε οι συζητήσεις της νέας ΚΑΠ που κάνετε τώρα κι εσείς προεδρεύετε θα μπορούσαν να λάβουν χώρα σε αυτό το στολίδι και να δείξουν και μια άλλη εικόνα για τη χώρα μας.
Ωστόσο, το κυρίαρχο ήταν ότι θα μπορούσε να εξοικονομήσει η χώρα μας μέσα από τη δαπάνη των μισθωμάτων για δέκα κτήρια όπου στεγάζονται κεντρικές υπηρεσίες και γνωρίζετε πολύ καλά κι εσείς, κύριε Πρόεδρε, ως πρώην Υφυπουργός, ότι αυτό το ποσό ανέρχεται περίπου στο ενάμισι εκατομμύριο ευρώ κάθε χρόνο και αν λάβουμε υπ’ όψιν μας ότι έχουμε και άλλες υπηρεσίας και εποπτευόμενους οργανισμούς του Υπουργείο, όπως είναι ο ΟΠΕΚΕΠΕ, όπως είναι ο «ΕΛΓΟ-ΔΗΜΗΤΡΑ», που θα μπορούσαν να συστεγαστούν, γύρω στα δύο εκατομμύρια κάθε χρόνο θα μπορούσαν να είχαν εξοικονομηθεί.
Μου είχατε απαντήσει βέβαια ότι ήταν σε εξέλιξη η διαδικασία αυτή και μάλιστα και για την αναμόρφωση του οργανογράμματος του Υπουργείου και των υπηρεσιών γενικώς. Ωστόσο, ένα χρόνο μετά δεν έχουμε καμμία εξέλιξη επί του θέματος. 
Θα ήθελα να μας πείτε, κύριε Υπουργέ, κατ’ αρχάς αν παραμένετε προσηλωμένος προς αυτήν την κατεύθυνση και αν πιστεύετε ότι είναι καλό να γίνει αυτή η συστέγαση των κεντρικών υπηρεσιών του Υπουργείου και αν έχει αλλάξει κάτι, να μας πείτε για ποιον λόγο.
Επίσης, για ποιον λόγο έχει καθυστερήσει να γίνει αυτό; Εν όψει, όπως σας είπα, ότι έχουμε και την Προεδρία της χώρας, θα μπορούσε αυτό να βοηθήσει πάρα πολύ και την εικόνα της χώρας μας, πέραν της εξοικονόμησης των πόρων.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε και ευχαριστώ και εσάς, κύριε Κασαπίδη, ειλικρινά και σαν γεωτεχνικό και σαν υπεύθυνο του τομέα της γεωργίας στη Νέα Δημοκρατία, αλλά και τώρα για τις φιλότιμες προσπάθειες που καταβάλλετε για την υποστήριξη του τομέα.
Λέω, όμως, ότι από την πρώτη στιγμή που αναλάβαμε το Υπουργείο -ειλικρινά από την πρώτη στιγμή- και το είχα πει και εδώ στις προγραμματικές δηλώσεις, στόχος μας ήταν η δημιουργία ενός ευέλικτου, αποτελεσματικού, κεντρικού κομματιού, δηλαδή κεντρικής υπηρεσίας μαζί με τα περιφερειακά της στοιχεία. Σε ό,τι αφορά το Υπουργείο Αγροτικής Ανάπτυξης, αυτό κάνει τη λειτουργία του πιο αποτελεσματική. 
Εκεί μέσα θέσαμε ότι συστατικό αυτής της αποτελεσματικότητας δεν είναι μόνο το οργανόγραμμα, που κι εσείς αναφέρατε, κάτι που παρεμπιπτόντως, απαντώντας, αμέσως το κάναμε. Το Υπουργείο ήταν το πρώτο που κατέθεσε ένα πολύ συμπυκνωμένο, αποτελεσματικό, απλουστευμένο οργανόγραμμα για το ΥΠΑΑΤ. Μάλιστα, πρόσφατα, μιλώντας και για τον νόμο είδατε τις δυσκολίες που είχαμε να ενσωματώσουμε νέες υπηρεσίες που προσετέθησαν έκτοτε και μας καθυστέρησαν, όπως ήταν η επιστροφή της αλιείας πάλι στο ΥΠΑΑΤ, όπως ήταν η επιστροφή του ΕΦΕΤ για να ενοποιηθεί το σύστημα ελέγχων είτε στον πρωτογενή τομέα είτε στο μεταποιητικό σκέλος, κάτι που εξετάσαμε και εδώ μέσα και στην Επιτροπή Παραγωγής και Εμπορίου εκτεταμένα. 
Κομμάτι αυτής της προσπάθειας ήταν και η ιστορία να μαζευτούν οι υπηρεσίες του Υπουργείου σε μία συγκεκριμένη κοινή στέγη. Δεν μπορεί μια Διεύθυνση της Ζωικής Παραγωγής να είναι εκεί, μία Διεύθυνση της Φυτικής Παραγωγής να είναι αλλού κ.λπ..
Γι’ αυτό και ειλικρινά, σχεδόν από την πρώτη εβδομάδα που αναλάβαμε το Υπουργείο, διερευνούσαμε να βρούμε έναν χώρο ικανό. Έτσι, από την πρώτη εβδομάδα, μάλιστα και με δική σας παρότρυνση, με τον κ. Χαρακόπουλο και με το ΤΑΙΠΕΔ, την «ΕΤΑΔ Α.Ε.» επισκεφθήκαμε τον Πειραιά και το συγκεκριμένο κτήριο, το «Κεράνης», το οποίο είχε φτιαχτεί για τους Ολυμπιακούς Αγώνες, άσχετα αν δεν αξιοποιήθηκε ή δεν πρόλαβε να τελειώσει και να αξιοποιηθεί.
Αυτό, όμως, ήταν ένα πολύ εξαιρετικό κτήριο. Θα μπορούσε πραγματικά να συστεγάσει και τις υπηρεσίες και τους εποπτευόμενους φορείς, που είναι κάτι σημαντικό. Βέβαια, για το ίδιο κτήριο τις ίδιες προσπάθειες έκαναν και άλλα Υπουργεία και συνέχιζαν να κάνουν. Παρ’ όλα αυτά, η Κυβέρνηση προέκρινε ότι μπορεί πραγματικά να στεγάσει αυτές τις υπηρεσίες του Υπουργείου Αγροτικής Ανάπτυξης.
 Εμείς, μάλιστα, για να είμαστε έτοιμοι κάναμε το αίτημα στο ΤΑΙΠΕΔ, δηλαδή στην «ΕΤΑΔ Α.Ε.» και κάναμε διαγωνισμό για την μεταφορά, αν χρειαστεί. Όλα αυτά ευοδώθηκαν. Κάναμε ειδική επιτροπή μελέτης του κτηρίου, κατανομής των χώρων κ.λπ., προκειμένου να είμαστε έτοιμοι μόλις μας δώσουν το ok να μεταφερθούμε γρήγορα. Σας είπα ότι πιστεύαμε σ’ αυτό το πράγμα.
Τι έγινε, όμως; Έτσι σας απήντησα τότε στην ερώτησή σας και περιέγραψα με ακρίβεια τότε, βέβαια, τι θα κάνουμε και πού βρισκόμαστε και σήμερα σας λέω τι κάναμε και πού βρισκόμαστε. Όλα αυτά που σας περιγράφω έχουν γίνει.
Όμως, η Κυβέρνηση έκρινε ότι έπρεπε να ικανοποιήσει το αντίστοιχο μεγάλο αίτημα που είχαν οι δικαστικοί για ενοποίηση όλων των δικαστηρίων του Πειραιά, που ήταν και αυτά διάσπαρτα σε διάφορα σημεία του Πειραιά. Όλος ο δικαστικός κόσμος ζητούσε αντίστοιχο πράγμα που έγινε στην Αθήνα με την προσπάθεια στην Ευελπίδων να γίνει στον Πειραιά, αξιοποιώντας το κτήριο «ΚΕΡΑΝΗΣ», που βρίσκεται στον Πειραιά και λέγοντας, μάλιστα, ότι το Υπουργείο Αγροτικής Ανάπτυξης μπορεί να βρει και άλλους χώρους στην Αθήνα, καθώς έχει. Μάλιστα, αυτό κάνουμε τώρα, διερευνούμε μία σειρά τέτοιων χώρων και σύντομα πιστεύω θα καταλήξουμε. Αντιθέτως, τέτοιους χώρους στην Αθήνα δεν μπορούν να αξιοποιήσουν τα δικαστήρια του Πειραιά, γιατί λένε ότι το πιο λογικό είναι να είναι κοντά σ’ αυτού του είδους τις δραστηριότητες το κτήριο που θα αξιοποιήσουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε και τη δευτερολογία σας, κύριε Υπουργέ.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Έτσι, προτάχθηκε για την Κυβέρνηση να δοθεί στα δικαστήρια, στον δικαστικό κόσμο και στο Υπουργείο Δικαιοσύνης το κτήριο «ΚΕΡΑΝΗΣ».
Ευχαριστώ πολύ</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε συνάδελφε, έχετε τον λόγο για τρία λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Κύριε Υπουργέ, αναγνωρίζω πράγματι τις προσπάθειες που κάνατε και εσείς προσωπικά για τη συστέγαση των κεντρικών υπηρεσιών του Υπουργείου στο συγκεκριμένο κτήριο και επιπρόσθετα τις προσπάθειες που έχετε κάνει για εξοικονόμηση και άλλων πόρων από διάφορες άλλες συμβάσεις του Υπουργείου. Οφείλουμε να το αναγνωρίσουμε αυτό.
Θα ήθελα όμως να εκφράσω τη θλίψη μου για την απόφαση της Κυβέρνησης -επί της οποίας ξέρω ότι δεν συμφωνείτε και μας το είπατε και τώρα- για τη μη συστέγαση των κεντρικών υπηρεσιών του Υπουργείου στο συγκεκριμένο κτήριο, δεδομένου ότι ο σημερινός Πρωθυπουργός γνωρίζω ότι είχε την ίδια άποψη που σας καταθέτω και εγώ τώρα: Να μεταφερθεί το Υπουργείο Αγροτικής Ανάπτυξης και Τροφίμων σε ένα ενιαίο κτήριο για να μπορεί, πέραν των λειτουργικών εξόδων που θα εξοικονομούσε, να λειτουργεί και ως «γραφείο μιας στάσης», όπως λέγεται –one stop shop. Αυτό, θα μπορούσε να γίνει ειδικά για τους αγρότες που έρχονται στην Αθήνα, διανύοντας εκατοντάδες χιλιόμετρα για κάποιες υποθέσεις, τρέχουν στα δέκα διαφορετικά κτήρια ή στα άλλα τρία, τέσσερα των εποπτευόμενων οργανισμών και είναι αναγκασμένοι να μείνουν δύο και τρεις και τέσσερις μέρες στην Αθήνα, για να τελειώσουν τυχόν δουλειές που δεν μπορούν να κλείσουν στην περιφέρειά τους. 
Επομένως, η ζημιά που γίνεται δεν είναι μόνο στη μη εξοικονόμηση πόρων, δεν είναι μόνο ότι η εικόνα της χώρας στο πολύ σημαντικό κομμάτι του αγροτικού τομέα και ιδιαίτερα με τη νέα ΚΑΠ δεν είναι αυτή που θα μπορούσε να είναι και προς τα έξω. Διότι, θα ήταν διαφορετικά αν υποδεχόσασταν τους συναδέλφους σας σε εκείνο το υπερσύγχρονο κτήριο. Δεν ξέρω τώρα πού γίνονται αυτές οι διαβουλεύσεις εδώ στην Ελλάδα. Αλλά, πολύ περισσότερο είναι σημαντικό αυτό που σας είπα, ότι θα εξυπηρετούνταν οι αγρότες πολύ διαφορετικά, εάν έρχονταν στην Αθήνα, σε ένα κτήριο. 
Οπότε, δεν συμμερίζομαι αυτήν την απόφαση, αυτό το πρόταγμα που έχει βάλει η Κυβέρνηση. Εάν δεν έχει κλείσει ακόμα, εκτιμώ ότι μπορούμε να ανακινήσουμε εδώ με τους συναδέλφους το θέμα εκ νέου και εάν συμφωνούν και άλλες Κοινοβουλευτικές Ομάδες, να πιέσουμε και εμείς κοινοβουλευτικά, ώστε η απόφαση αυτή της Κυβέρνησης να μην υλοποιηθεί και να τεθεί σε εφαρμογή αυτή η προεργασία που και εσείς έχετε κάνει. 
Έτσι, θα προτάξουμε και θα δώσουμε πραγματικά τη σπουδαιότητα και την προτεραιότητα που και εμείς και η Κυβέρνηση λέμε ότι έχει για τον πρωτογενή τομέα, σηματοδοτώντας την κυριολεκτικά από την αναβάθμιση των εγκαταστάσεων του Υπουργείου Αγροτικής Ανάπτυξης και Τροφίμων εδώ στην πρωτεύουσα. 
Επειδή δεν το νοιώθει προφανώς το επιτελείο της Κυβέρνησης –και επισημαίνω όχι εσείς προσωπικά- θεωρώ ότι μάλλον δεν πιστεύουν στη σπουδαιότητα του πρωτογενούς τομέα, εδικά αυτήν την περίοδο για τη χώρα. 
Την ύστατη αυτήν στιγμή, κάνω μια έκκληση και προς το Προεδρείο –γιατί ξέρω ότι συμμερίζεται και ο κύριος Πρόεδρος τις ίδιες ανησυχίες- μαζί με τους συναδέλφους να πιέσουμε, έστω και την τελευταία στιγμή, να αλλάξει αυτή η απόφαση και να λάβει χώρα αυτή η προεργασία που έχετε κάνει.
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Πράγματι, κύριε συνάδελφε, είναι όπως το λέτε. Όλοι οι Υπουργοί θέλουν αυτήν την ενοποίηση των υπηρεσιών και πράγματι είχαμε ξεκινήσει και εμείς τότε αυτήν την ιστορία που είπε  ο κ. Τσαυτάρης με το κτήριο «ΚΕΡΑΝΗΣ». Βλέπετε, όμως, ότι η Κυβέρνηση αποφασίζει αλλιώς, εν πάση περιπτώσει.
Κύριε Υπουργέ, σας δίνω τρία λεπτά χρόνο για τη δευτερολογία σας.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων):  Ευχαριστώ και πάλι.
Συνεχίζοντας, λοιπόν, δεν χρειάζεται να πείσουμε ο ένας τον άλλον για το πόσο σημαντικό είναι να μαζευτούμε σε έναν ενιαίο χώρο, ότι θα ανεβεί η αποτελεσματικότητα της λειτουργίας μας ή ότι οι υπηρεσίες θα είναι πολύ πιο κοντά η μία με την άλλη και οι συνεννοήσεις θα είναι ακόμη καλύτερες. Επίσης, οι αγρότες που έρχονται, οι συνεταιριστές, οι επιχειρήσεις που καθημερινά επισκέπτονται το Υπουργείο για μια σειρά θεμάτων, θα έχουν μία πόρτα να λύσουν τα προβλήματά τους κ.λπ.. 
Άλλωστε, όπως είπα και στην πρωτολογία μου, αυτός είναι και ο λόγος που αγωνιούσαμε από την πρώτη στιγμή να πάμε σε ένα ενιαίο κτήριο του Πειραιά και που κάναμε όλες αυτές τις ενέργειες. Φαντάζομαι, όμως, ότι με το ίδιο σκεπτικό και για τους ίδιους λόγους έκαναν αντίστοιχες ενέργειες και τα διάσπαρτα δικαστήρια του Πειραιά και οι δικηγόροι κ.λπ.. 
Επομένως, το γεγονός ότι το κτήριο βρίσκεται στον Πειραιά και η Κυβέρνηση προέκρινε να αξιοποιηθεί με αυτόν τον τρόπο, δεν αναιρεί τις δικές μας προτεραιότητες, ούτε σταματήσαμε εκεί. Ακριβώς την επόμενη μέρα συγκάλεσε ο κύριος Πρωθυπουργός σύσκεψη και είπαμε: «ωραία, εάν το κτήριο πάει εκεί τώρα, με τη βούληση που εκφράσαμε να μαζευτούν και οι υπηρεσίες του Υπουργείου Αγροτικής Ανάπτυξης και οι εποπτευόμενοι φορείς υπό ενιαίο χώρο, τι θα γίνει»; Και έτσι άρχισαν να διερευνώνται στο τραπέζι δύο, τρεις τέτοιες δυνατότητες. Λυπάμαι που δεν έχουν καταλήξει ακόμη, για να μπορώ να σας τις ανακοινώσω.
Πιστεύω, εφόσον οριστικοποιηθούν σύντομα, ότι είναι εξίσου σημαντικές λύσεις και μπορούν να βοηθήσουν προς την κατεύθυνση αυτή. Όταν ολοκληρωθούν αυτές οι συζητήσεις και έχουμε κάτι να ανακοινώσουμε, θα σας πούμε «ναι, η απόφαση είναι να πάμε εκεί» και με αυτόν τον τρόπο θα λυθεί το συγκεκριμένο πρόβλημα. 
Ευχαριστώ πολύ και πάλι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς σας ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαεπτά μαθητές και μαθήτριες και ένας εκπαιδευτικός-συνοδός από τη σχολή «ΧΑΤΖΗΒΕΗ». 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Η πρώτη με αριθμό 536/10-2-2014 επίκαιρη ερώτηση δεύτερου κύκλου του Βουλευτή Αρκαδίας της Νέας Δημοκρατίας κ. Ανδρέα Λυκουρέντζου προς τους Υπουργούς Υποδομών, Μεταφορών και Δικτύων και Περιβάλλοντος, Ενέργειας και Κλιματικής Αλλαγής, σχετικά με την κατασκευή του έργου «Εθνική Οδός Βυτίνας-Αρχαίας Ολυμπίας, παράκαμψη Λαγκαδίων», δεν θα συζητηθεί λόγω κωλύματος του κυρίου Υπουργού και διαγράφται. 
Επόμενη είναι η δεύτερη με αριθμό 532/10-2-2014 επίκαιρη ερώτηση δεύτερου κύκλου του Βουλευτή Μεσσηνίας του Συνασπισμού Ριζοσπαστικής Αριστεράς κ. Αθανασίου Πετράκου προς τους Υπουργούς Αγροτικής Ανάπτυξης και Τροφίμων και Ανάπτυξης και Ανταγωνιστικότητας, σχετικά με την εξαίρεση της στρεμματικής ενίσχυσης της σταφίδας από τη νέα ΚΑΠ και τη λήψη μέτρων για την προστασία και προώθηση της μαύρης κορινθιακής σταφίδας. 
Στην ερώτηση θα απαντήσει ο Υπουργός κ. Αθανάσιος Τσαυτάρης. 
Ορίστε, κύριε συνάδελφε, έχετε τον λόγο για δύο λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, ευχαριστώ πολύ. 
Θα ήθελα να σας παρακαλέσω, επειδή συναντιόμαστε με τον κύριο Υπουργό μετά από τρεις καταθέσεις της ερώτησης, αλλά και επειδή η σημερινή ημέρα είναι μία ημέρα αγώνων για τους αγρότες, να δείξετε μία ανοχή. 
Κύριε Υπουργέ, γνωρίζετε πολύ καλύτερα από εμένα ότι η κορινθιακή σταφίδα είναι ένα ιστορικό προϊόν της Πελοποννήσου και των Ιονίων Νήσων που έπαιξε σημαντικό ρόλο στην ίδρυση του νεοελληνικού κράτους. Με τα χρήματα από την εξαγωγή της μαύρης σταφίδας φτιάχτηκε η υποδομή του νεοελληνικού κράτους, φτιάχτηκε η Διώρυγα της Κορίνθου, χρηματοδοτήθηκαν οι Βαλκανικοί Πόλεμοι και γενικότερα η εξαγωγή της μαύρης σταφίδας έπαιξε σημαντικό ρόλο. 
Η μαύρη κορινθιακή σταφίδα αξιοποιεί εκτάσεις ορεινές και ημιορεινές μη αρδευόμενες και έχει πάρα πολύ μεγάλο κόστος παραγωγής. Είναι χαρακτηριστικό ότι η μελέτη της ΣΚΟΣ και του καθηγητή του Χαροκοπείου Πανεπιστημίου κ. Βάιου Καραθάνου προσδιορίζει με ακρίβεια ότι το κόστος παραγωγής είναι 471 ευρώ ανά στρέμμα και δεδομένου ότι το εισόδημα του παραγωγού, όταν πωλείται περίπου 1,20 ευρώ, τα τελευταία χρόνια είναι ουσιαστικά γύρω στα 288 ευρώ ανά στρέμμα και δεδομένου ότι η επιδότηση είναι 339 ευρώ ανά στρέμμα, το καθαρό κέρδος για τον παραγωγό ανέρχεται μόλις στα 155 ευρώ ανά στρέμμα. Από τη στιγμή που ο μεγαλύτερος παραγωγός δεν έχει περισσότερα από είκοσι στρέμματα, καταλαβαίνετε ότι αν εφαρμοστεί η νέα Κοινή Αγροτική Πολιτική που προβλέπει δραστική μείωση της στρεμματικής ενίσχυσης, η καλλιέργεια της σταφίδας θα τελειώσει για όλη την Πελοπόννησο και τη Ζάκυνθο, η οποία υπάρχει σήμερα και η οποία έχει μειωθεί από τους τριάντα οκτώ χιλιάδες τόνους στους είκοσι χιλιάδες τόνους. 
Απαιτείται, λοιπόν, επειδή η μαύρη κορινθιακή σταφίδα έχει πολύ μεγάλο κόστος καλλιέργειας, να μην υπάρξει αλλαγή της επιδότησης, να διατηρηθεί στα σημερινά επίπεδα.
Και, δεύτερον, κύριε Υπουργέ, όπως γνωρίζετε πάρα πολύ καλά, η «Παναιγιάλειος Συνεταιριστική Ένωση» και η ΣΚΟΣ έχουν χρηματοδοτήσει έρευνα του Χαροκοπείου Πανεπιστημίου, με επικεφαλής, όπως προείπα, τον καθηγητή Βάιο Καραθάνο. Ήδη με βάση τα συμπεράσματα που έχουν βγει έχει αποδειχθεί ότι η μαύρη σταφίδα είναι ουσιαστικά υπερτροφή, με σημαντικές θεραπευτικές και προληπτικές ιδιότητες. Νομίζω ότι θα πρέπει να υπάρξει μία μεγάλη καμπάνια σε συνεργασία των Υπουργείων Ανάπτυξης και Τουρισμού, έτσι ώστε να ενισχυθεί η κατανάλωσή της, για να αυξηθεί η παραγωγή.
 Η σταφίδα μπορεί για μία ακόμη φορά να συμβάλει στην έξοδο της χώρας από την κρίση. Είναι ιστορικό προϊόν και πρέπει να το προστατεύσουμε, κύριε Υπουργέ.
Σας ευχαριστώ, κύριε Πρόεδρε, πάρα πολύ για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Να είστε καλά.
Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Σας ευχαριστώ.
Κύριε Πετράκο, θα μπορούσα να μην απαντήσω σε τίποτα από αυτά που είπατε, διότι συμφωνώ απολύτως. 
Δεν χρειάζεται να πούμε ότι το έθνος μας σε κρίσιμες περιόδους πάτησε στη σταφίδα για να ανορθωθεί και κυρίως να βρει συνάλλαγμα, γιατί είναι συναλλαγματοφόρο προϊόν η σταφίδα ως ένα από τα κύρια εξαγώγιμα προϊόντα, όπως επίσης αργότερα μετά τον πόλεμο ο καπνός, εξίσου συναλλαγματοφόρο προϊόν. 
Επομένως δεν χρειάζεται να μας πείσετε για να υποστηρίξουμε τη σταφίδα. Θα την υποστηρίξουμε. Και θα την υποστηρίξουμε και επειδή εμείς από την πρώτη στιγμή είπαμε εδώ από αυτό το Βήμα, ότι δεν θέλουμε να πάμε σε μία γεωργία χαμηλού κόστους. Θέλουμε να πάμε σε μία γεωργία ποιότητας και η ποιότητα είναι συνυφασμένη, όπως και εσείς περιγράψατε, με τη σταφίδα. Ίσα ίσα μάλιστα εγώ είπα «περιμένετε και θα δείτε ότι η σύγχρονη επιστήμη και τεχνολογία, καθώς μελετά πολλά παραδοσιακά προϊόντα μας, θα αναδείξει, χάρη στα νέα επιστημονικά δεδομένα, πρόσθετες αξίες για τα παραδοσιακά προϊόντα μας». Χάρη στην πρόοδο που έγινε σε ό,τι αφορά τη μεταγονιδιωματική καταλάβαμε τα προβιοτικά τρόφιμα και δείτε τώρα τον χαμό που γίνεται με την ελληνική γιαούρτη κ.ά.. 
Με το ίδιο σκεπτικό, τα δεδομένα, που και εσείς περιγράψατε, δείχνουν ότι η σταφίδα έχει εξαιρετικά συστατικά, που μπορούν πραγματικά να προλάβουν ή να αντιμετωπίσουν κοινωνικά προβλήματα σε ό,τι αφορά τόσο το περιεχόμενό τους, τα αντιοξειδωτικά και τις πολυφαινόλες, ιδιαίτερα μάλιστα τις μορφές ζαχάρου, που μπορεί την ώρα που η κοινωνία μας υποφέρει από το υψηλό ζάχαρο να βοηθηθεί. 
Κατά συνέπεια θα υποστηρίξουμε τη σταφίδα και στην τρέχουσα περίοδο. Όπως είπατε, πήραν και παίρνουν αρκετά χρήματα για να βοηθηθούν και όχι μόνον από τον πυλώνα 1, όχι μόνο δηλαδή από την ενιαία ενίσχυση –κάτι που θα συνεχιστεί, δεν περιορίζονται οι ενιαίες ενισχύσεις, θα δίδονται και στη νέα ΚΑΠ και μάλιστα πρόκειται για 2,1 δισεκατομμύρια ευρώ κάθε χρόνο.
 Όμως και τώρα δεν περιοριστήκαμε στην προώθηση, στην υποστήριξη αυτού του προϊόντος μόνο στον πυλώνα 1. Δώσαμε δύο σημαντικά προγράμματα για την προώθηση της σταφίδας στις αγορές του εξωτερικού, στοχεύοντας μάλιστα, πέραν των κλασικών αγορών, όπως ήταν η Αγγλία, η Ολλανδία κ.λπ., ιδιαίτερα στις ανατολικές χώρες. Είναι δύο στοχευμένα προγράμματα για να προωθηθεί η σταφίδα στις ανατολικές χώρες και στη Ρωσία κ.λπ., όπου επίσης  έχουν μάθει και την καταναλώνουν τώρα, γιατί όπως σας είπα είναι εξαιρετικό προϊόν, ιδιαίτερα σε αυτές τις περιοχές.
Θα σας πω όμως τι θα κάνουμε στη νέα ΚΑΠ για τη σταφίδα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Πετράκο, έχετε τον λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ευχαριστώ και πάλι, κύριε Πρόεδρε.
Κύριε Υπουργέ, χαίρομαι πραγματικά που αναγνωρίζετε τη μεγάλη σημασία που έχει η σταφίδα, αλλά όπως σας είπα το κέρδος του παραγωγού είναι μετρημένα κουκιά, είναι 155 ευρώ το στρέμμα με τις σημερινές τιμές και με το σημερινό ύψος της επιδότησης. Άρα ένας σταφιδοπαραγωγός που έχει είκοσι στρέμματα –μεγάλος δηλαδή για σταφιδοπαραγωγός- δεν έχει κέρδος πάνω από 3.000 ευρώ το χρόνο. Εάν μειωθεί η στρεμματική ενίσχυση δεν πρόκειται να επιβιώσει. Θα τελειώσει η σταφίδα. Γι’ αυτό σας απευθύνω αυτήν την έκκληση να μην υπάρξει αυτή η μείωση.
Δεύτερον, σας κάνω έκκληση να κάνετε όλες τις ενέργειες, αξιοποιώντας τις έρευνες και του Χαροκόπειου και της Ιατρικής Σχολής και να δώσουμε μεγάλη σημασία. 
Κύριε Υπουργέ, έχω μπροστά μου το βιβλίο της καθηγήτριας κ. Αρώνη από το Πάντειο Πανεπιστήμιο –όπως και πολλά άλλα βιβλία- που έπαιξε μεγάλο ρόλο στους κοινωνικούς αγώνες. Οι πρώτοι κοινωνικοί αγώνες το 1893-1905 και στη συνέχεια 1928-1935 έγιναν για το σταφιδικό ζήτημα, με ηγέτη –την περίοδο 1928-1935- τον πρώτο αριστερό Βουλευτή Μεσσηνίας, τον αείμνηστο Τάσο Κουλαμπά, που φέτος κλείνουν πενήντα χρόνια από τον θάνατό του. 
Η σημερινή μέρα, λοιπόν, εκτός από το θέμα της σταφίδας συμπίπτει και με τους μεγάλους αγώνες που κάνουν οι αγρότες σε όλη την Ελλάδα. Αυτήν τη στιγμή οι αγρότες της Μεσσηνίας έχουν καταλάβει την Εφορία της Καλαμάτας. Οι αγρότες σε όλη την Ελλάδα, σε όλα τα μπλόκα είναι σε κινητοποίηση. Έχουν συνάντηση με τον κ. Στουρνάρα. 
Εσείς είστε ο κατ’ εξοχήν αρμόδιος Υπουργός για να στηρίξετε την αγροτική οικονομία και αγροτική παραγωγή. Πρέπει να θέσετε τα ζητήματα και να ικανοποιηθούν τα αιτήματα των αγροτών που αγωνίζονται ενάντια στα άγρια φορομπηχτικά μέτρα της Κυβέρνησης. 
Εμείς συμφωνούμε με τον αγώνα τους. Λένε ότι πρέπει να σταματήσει τώρα η εφαρμογή του άγριου φορομπηχτικού νόμου, με τη φορολογία στα χωράφια και την τήρηση βιβλίων, που ουσιαστικά «πιάνει» όλους τους αγρότες. Πρέπει να καταργηθεί αυτός ο φορολογικός νόμος και να έρθει ένας καινούργιος. 
Ζητάμε να ισχύσει αφορολόγητο στο ύψος των καθαρών εσόδων των 12.000 ευρώ, δηλαδή των 30.000 ευρώ ακαθάριστων. Μέχρι εκεί να μην απαιτείται τήρηση βιβλίων, να μη συνυπολογίζονται οι επιδοτήσεις στο φορολογητέο εισόδημα. Για όσους έχουν πάνω από 30.000 ευρώ ακαθάριστα, να συνυπολογίζεται στα βιβλία που θα τηρούνται όλες οι δαπάνες, δηλαδή οικογενειακή εργασία, μισθωτή εργασία, αποσβέσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Επίσης, ζητούν οι αγρότες –και πρέπει να στηρίξετε προς αυτήν την κατεύθυνση- επαναφορά στο 11% της επιστροφής του ΦΠΑ, φθηνό αγροτικό πετρέλαιο και ρεύμα, να τιμολογείται το προϊόν στο χωράφι και όχι όπως κάνουν οι έμποροι. Να καταργηθεί επίσης ο φόρος στα αγροτεμάχια, το τέλος επιτηδεύματος και η προκαταβολή φόρου και να υιοθετηθεί ένα καθολικό σύστημα ιχνηλασιμότητας και ηλεκτρονικού τιμολογίου, για να λείψουν οι απάτες και να εντατικοποιηθούν οι έλεγχοι για την πάταξη των υπερτιμολογήσεων και των παράνομων ελληνοποιήσεων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Υπουργέ, θα μου πείτε ότι δεν είναι δική σας ευθύνη, αλλά του κ. Στουρνάρα, του κ. Μαυραγάνη και του Υπουργείου Οικονομικών. Όμως, ως αρμόδιος Υπουργός έχετε ευθύνη να στηρίξετε τους αγρότες και το κάθε προϊόν, όπως προείπα και ειδικά τη σταφίδα. Έχετε ευθύνη να στηρίξετε την αγροτική οικονομία. Οι αγρότες δεν είναι τρελοί να βγαίνουν στον δρόμο σήμερα. Οι αγρότες διεκδικούν το αυτονόητο, δηλαδή να επιβιώσουν. 
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε. 
Θα κλείσω με τα περί σταφίδας και θα απαντήσω και στο δεύτερο σκέλος της ερώτησής σας.</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Και για τη σταφίδα να μας απαντήσετε.</Speech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Επαναλαμβάνω ότι είχα πει προηγουμένως ότι θα στηρίξουμε τη σταφίδα και θα την υποστηρίξουμε και στη νέα ΚΑΠ. Αυτό ισχύει. 
Αγνοείτε βέβαια ότι στο πλαίσιο της νέας ΚΑΠ έχουμε αφ’ ενός ορισμένες υποχρεώσεις που θα αναφέρω και αφ’ ετέρου η υποστήριξη μιας καλλιέργειας ή ενός κλάδου δεν είναι υποχρεωτικό να περνάει μόνο από την ενιαία ενίσχυση. Σας θυμίζω ότι γι’ αυτούς τους λόγους στη διαπραγμάτευση αγωνιστήκαμε για τις συνδεδεμένες ενισχύσεις και τις υποστηρίξεις μειονεκτικότερων περιοχών. Είπαμε για παράδειγμα ότι θα υπάρχει ξεχωριστό περιφερειακό πρόγραμμα για την ορεινή Ελλάδα, ακριβώς γι’ αυτές τις ιδιαιτερότητες. 
Δεν ήταν εδώ πριν λίγο ο κ. Αποστόλου, όταν αναφέρθηκα απαντώντας σε άλλον Βουλευτή, στην προσπάθεια που θα κάνουμε με τα βοσκοτόπια, τις βοσκήσιμες εκτάσεις της χώρας μας. Συμφωνήσαμε με το ΥΠΕΚΑ να αξιοποιήσουμε με τον καλύτερο τρόπο και μάλιστα βελτιώνοντας τα βοσκοτόπια, αυξάνοντας από τα έντεκα στα πενήντα ένα εκατομμύρια στρέμματα τις αξιοποιήσιμες βοσκήσιμες εκτάσεις για βοσκή. Θα το συζητήσουμε αυτό και χαίρομαι που θα συμφωνήσετε εκ των προτέρων, a priori, σε αυτό. 
Λέω όμως ότι στην προηγούμενη ΚΑΠ είχαμε μέχρι 2% δυνατότητα να πάμε στις συνδεδεμένες ενισχύσεις. Το εργαλείο αυτό ήταν σχεδόν ελάχιστο γιατί είχε ελάχιστα ποσά.
 Εμείς αγωνιστήκαμε να πάμε τις συνδεδεμένες ενισχύσεις στο 8% και μάλιστα και στο 10% με την προϋπόθεση ότι θα αξιοποιηθεί κυρίως για την παραγωγή ψυχανθών προς όφελος της ενσταυλισμένης κτηνοτροφίας, των οσπρίων του τόπου μας και φυσικά του περιβάλλοντος, γιατί δεν υπάρχει καλύτερος τρόπος να βελτιώσεις το περιβάλλον και να μειώσεις τις εισροές από την καλλιέργεια αυτών των φυτών. 
Να, λοιπόν, που είτε μέσω των περιφερειακών προγραμμάτων, όπως το πρόγραμμα ορεινής οικονομίας, τα προγράμματα προώθησης ή μέσω των συνδεδεμένων ενισχύσεων, θα υποστηρίξουμε τη σταφίδα για να κρατηθεί εκεί που είναι, στα βουνά και να συνεχίσουμε να παράγουμε αυτό το ποιοτικό μας προϊόν, του οποίου η τιμή πιστεύω ότι συνεχώς θα ανεβαίνει χάρη και στα εξαιρετικά ποιοτικά του χαρακτηριστικά που κι εσείς τονίσατε. 
Βέβαια, μην ξεχνάτε ότι έχουμε υποχρέωση στο πλαίσιο της νέας ΚΑΠ να συγκλίνουν οι διαφορές μεταξύ των κρατών και οι διαφορές μεταξύ των περιφερειών. Δεν μπορεί η πολιτεία να πει «όχι, δίνω πολύ περισσότερα χρήματα σε μία περιφέρεια και πολύ λιγότερα στην άλλη». Λένε ότι υπάρχουν κάποιες διαφορές και μεταξύ των καλλιεργητών-γεωργών μίας περιφέρειας. 
Ο κανόνας και η συμφωνία, όπως αποτυπώθηκε στους κανονισμούς, λέει: «Φροντίστε οι όποιες ψαλίδες υπάρχουν μεταξύ των κρατών, μεταξύ των περιφερειών ενός κράτους και μεταξύ των γεωργών μιας περιφέρειας να συγκλίνουν στο τέλος της νέας ΚΑΠ, σε επτά χρόνια, κατά 30%».
Και, μάλιστα, είπαμε ότι δεν πρέπει να είναι απότομο, γιατί όπως είπατε κι εσείς, πώς θα προσαρμοστεί κάποιος αν αύριο το πρωί μειώσετε –ας το πούμε- σε επτά χρόνια, αν είναι 30%, 4% κάθε έτους. Όχι, θα πρέπει να γίνεται σταδιακά, να υπάρχει η δυνατότητα προσαρμογής, να πάει σε κάτι καλύτερο, να επενδύσουμε στην ποιότητά του για να ισοφαρίσουμε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Κύριε Υπουργέ, με αφορμή τη σταφίδα να μην πούμε όλο το πρόγραμμα της ΚΑΠ, γιατί έχουμε κι άλλες ερωτήσεις.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Έχω κι άλλα να απαντήσω, κύριε Πρόεδρε, και ζητώ συγγνώμη. Εδώ κάναμε μία ολόκληρη συζήτηση για τον αγώνα των αγροτών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ναι, αλλά η επίκαιρη ερώτηση είναι συγκεκριμένη. Αν θέλετε, εγώ φταίω. Κακώς άφησα τον κ. Πετράκο να επεκταθεί σε όλο το πρόβλημα της γεωργίας, με αποτέλεσμα να είστε εσείς υποχρεωμένος να απαντήσετε.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Τότε με την ίδια επιείκεια, πρέπει να δώσετε και σε εμένα λίγο χρόνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, απαντήστε, αλλά εν συντομία.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ας μας πει τη θέση του Υπουργείου για τη φορολόγηση.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Θα τελειώσω, κύριε Πρόεδρε.
Ο αγώνας των γεωργών δεν είναι σημερινός, κύριε Πετράκο. Μονίμως αγωνίζονται οι αγρότες στο χωράφι κι εδώ και αρκετές ημέρες αγωνίζονται για να πουν τα προβλήματά τους. Η πολιτεία, όμως, δεν κλείνει τα αυτιά της. Ο διάλογος είναι μόνιμος και συνεχής και του Υπουργείου μας, ανεξάρτητα αν αφορά τη φορολογική πολιτική, που αφορά το Υπουργείο Οικονομίας.
Μέχρι και πρόσφατα ακούσαμε τις ιδιαιτερότητες που έχει –ας πούμε- το σύστημα της τήρησης βιβλίων εσόδων και εξόδων και μάλιστα μου κάνει εντύπωση που μιλάτε ακόμη για βιβλία, αφού δεν θα τηρούν βιβλία εσόδων κι εξόδων. Θα κρατούν τα στοιχεία τους, αλλά δεν χρειάζεται να πηγαίνουν στον λογιστή κάθε μήνα. Δεν έχει εισόδημα ένας αγρότης που πουλάει τα βαμβάκια του μία φορά το φθινόπωρο, να πηγαίνει κάθε μήνα για να δηλώνει έσοδα. Δεν έχει άλλα έσοδα. Αυτό μας ζήταγαν οι άνθρωποι και αυτό κάναμε. 
Επομένως ο αντικειμενικός σκοπός, ο οποίος είναι να σταματήσει αυτό το εικονικό τιμολόγιο, οι ελληνοποιήσεις, οι ψεύτικες τιμές, οι διογκώσεις στην επιστροφή του ΦΠΑ από την πολιτεία προς τους αγρότες, επιτυγχάνεται με την τήρηση των στοιχείων αυτών είτε μία φορά είτε δύο φορές τον χρόνο, εφόσον θα υπάρχει αυτό το όριο των 15.000 ευρώ που ζητούσαν και οι ίδιοι. Ζήταγαν οι ίδιοι 20.000 ευρώ όριο, αλλά το Υπουργείου Οικονομίας είπε 10.000 ευρώ. Στο τέλος βρέθηκε όριο 15.000 ευρώ. Δεν πρέπει όμως να μιλάμε πλέον για την τήρηση βιβλίων, γιατί δεν θα τηρούνται βιβλία. Αυτό ήταν το αίτημά τους. 
Επίσης, υπήρχαν προβλήματα που τα ακούσαμε και τα λύσαμε, όπως η διαχείριση του ΦΠΑ γιατί πολλοί δεν πωλούν τα προϊόντα τους στον έμπορο. Δεν είχαν τιμολόγιο.
Χθες-προχθές είχα στο γραφείο μου τους ροδακινοπαραγωγούς. Εμείς πήραμε την ομάδα του Βελβενδού και τους πήγαμε στο Εθνικής Οικονομίας και είπαμε «ακούστε τις ιδιαιτερότητές τους». Ο αγρότης δεν πουλάει, ώστε να ανήκει στην ομάδα των εμπόρων. Δίνει τα προϊόντα στην ομάδα του και η ομάδα του, αφού τα επεξεργαστεί, τα συσκευάζει. Το ίδιο και ο συνεταιρισμός. Αυτός έχει τιμολόγιο. Επομένως πώς θα διαχειριστεί ο αγρότης τον ΦΠΑ, τι στοιχεία θα καταθέσει;
Όλα αυτά τα ακούσαμε, η Κυβέρνηση τα υιοθέτησε, νομίζω ότι οι αγρότες τα δέχθηκαν. Αυτό δεν σημαίνει ότι ωραιοποιήθηκαν και λύθηκαν τα πάντα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε και άλλη ερώτηση.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Εγώ σας είπα ότι, αν είναι κάτι λογικό και εφικτό να λυθεί σε αυτήν τη δύσκολη οικονομική συγκυρία, θα το κάνουμε.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστώ πολύ.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, θα ήθελα να καταθέσω στα Πρακτικά τα έγγραφα που προανέφερα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Παρακαλώ, καταθέστε τα.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ορίστε, κύριε Πρόεδρε, τα καταθέτω για τα Πρακτικά.
(Στο σημείο αυτό ο Βουλευτής κ. Αθανάσιος Πετράκος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και δύο εκπαιδευτικοί από το 5ο Γυμνάσιο Ηρακλείου Αττικής.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Συνεχίζουμε με τη συζήτηση της πέμπτης με αριθμό 539/10-2-2014 επίκαιρης ερώτησης δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδος κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με την παρακράτηση χρημάτων των δικαιούχων αγροτών από την Ενιαία Ενίσχυση του 2013.
Στην επίκαιρη ερώτηση θα απαντήσει ο Υπουργός κ. Τσαυτάρης.
Έχετε τον λόγο, κύριε συνάδελφε, για δύο λεπτά και ελπίζω και εσείς να μη θέσετε όλο το αγροτικό πρόβλημα.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Θα ζητήσω και εγώ ανοχή, κύριε Πρόεδρε!
Κατ’ αρχάς, κύριε Πρόεδρε, τα πράγματα δεν είναι έτσι όπως τα λέει ο Υπουργός. Η φτωχομεσαία αγροτιά είναι στους δρόμους και το ΚΚΕ στηρίζει και χαιρετίζει αυτούς τους μεγαλειώδεις αγώνες της φτωχής αγροτιάς.
Κύριε Υπουργέ, η φτωχομεσαία αγροτιά της χώρας μας δεν είναι αντιμέτωπη μόνο με την αντιαγροτική πολιτική της Ευρωπαϊκής Ένωσης και της συγκυβέρνησης. Βρίσκεται αντιμέτωπη και με μια σειρά άλλα προβλήματα. Για παράδειγμα, έχουμε παράνομες παρακρατήσεις από τις επιδοτήσεις των αγροτών, που μπαίνουν τρίτοι μέσα στους λογαριασμούς και αρπάζουν χρήματα.
Έχετε απαντήσει και εσείς ο ίδιος κατά καιρούς ότι αυτό είναι παράνομο. Έχω εδώ απάντηση του Επιτρόπου, του κ. Τσιόλος, που μιλά εξ ονόματος της επιτροπής σε ερώτηση των Ευρωβουλευτών του ΚΚΕ ότι απαγορεύονται αυτές οι παρακρατήσεις και ότι έχει σταματήσει διαδικασία ποινών προς τη χώρα μας και ο οποίος δήλωσε ότι θα συμμορφωθεί και δεν θα γίνονται παρακρατήσεις.
Δυστυχώς, όμως, κύριε Υπουργέ, με την ανοχή σας -και θεωρούμε ότι είναι εμπαιγμός πραγματικά προς τους αγρότες- συνεχίζονται οι παρακρατήσεις και είναι και προκλητική η Τράπεζα Πειραιώς απέναντι στη φτωχομεσαία αγροτιά. Λέει, για παράδειγμα, εδώ ότι «δεν παρακρατούνται οι κοινοτικές επιδοτήσεις όσο είναι στα χέρια του ΟΠΕΚΕΠΕ». Λέει παρακάτω -και είναι στοιχεία που θα καταθέσω στα Πρακτικά- ότι «κατάσχονται, όμως, όταν κατατεθούν σε τραπεζικό λογαριασμό».
Εάν αυτό δεν είναι εμπαιγμός, κύριε Υπουργέ, τότε τι είναι; Είναι χθεσινή απάντηση σε παραγωγό του οποίου έχουν δεσμεύσει τα χρήματα. Μιλάμε για χρήματα που τα έχουν μεγάλη ανάγκη οι φτωχοί αγρότες για να μπορέσουν να επιβιώσουν. Δεν είναι χρήματα που έχουν για να καταθέσουν στην τράπεζα, αλλά είναι χρήματα για να συνεχίσουν την παραγωγική διαδικασία και ακόμα για να ζήσουν τις οικογένειές τους.
Ζητάμε, κύριε Υπουργέ, ρητή διαβεβαίωση τώρα ότι θα αποδεσμευτούν όλοι οι λογαριασμοί των αγροτών από χρήματα των επιδοτήσεων, που είναι χρήματα για το στήριγμα του εισοδήματος, το οποίο πραγματικά έχει αποδεκατίσει η ίδια η Ευρωπαϊκή Ένωση. Ζητάμε να υπάρχει ρητή διαβεβαίωση.
Με την ευκαιρία, τις προηγούμενες μέρες στη Βουλή γι’ αυτόν τον φωτογραφικό διαγωνισμό σε ό,τι αφορά την ενεργοποίηση των δικαιωμάτων, καταθέσαμε στα Πρακτικά δηλώσεις που απαιτούν ενώσεις να υπογράψουν οι παραγωγοί. Μιλάμε για δηλώσεις που λένε ότι δεσμεύονται ακόμη και μετά τον θάνατό τους για να μπαίνουν τρίτοι μέσα στους λογαριασμούς.
Είναι ζητήματα που απασχολούν τους φτωχομεσαίους αγρότες και πρέπει να δοθεί σήμερα ρητή διαβεβαίωση, κύριε Υπουργέ, για όλα αυτά τα προβλήματα.
Με την ευκαιρία, θα ήθελα να πω ότι παλαιότερα είχατε πει ότι θα φέρετε τροπολογία για τα αγροτοδικεία. Δεν τη φέρατε. Σας δηλώνουμε ξεκάθαρα ότι αυτή η τακτική ποινικοποίησης των αγώνων δεν πρόκειται να πτοήσει τους αγωνιζόμενους αγρότες.  Σας καλούμε να φέρετε αυτήν την τροπολογία, γιατί είναι δέσμευση και της συγκυβέρνησης και προσωπικά δική σας.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech>
	<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
	Ευχαριστώ και για την ερώτησή σας, κύριε Μωραΐτη, παρά το ότι πριν από λίγες μέρες εδώ, δηλαδή την προηγούμενη Παρασκευή, απαντώντας στην ερώτηση που έκανε η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας κ. Αλέκα Παπαρήγα προς τον Πρωθυπουργό, εξήγησα τα συγκεκριμένα θέματα και απ’ ό,τι είπα δεν αποκλίνουμε καθόλου. Τι είπαμε, δηλαδή; Ρωτήσατε τον Υπουργό Αγροτικής Ανάπτυξης και τον Επίτροπο Ντάτσιαν Τσιόλος για το ίδιο θέμα. Ό,τι ακριβώς είπαμε ισχύει. Οι επιδοτήσεις είναι χρήματα που δίδονται στον αγρότη για την παραγωγική του διαδικασία ως συμπλήρωμα των δαπανών που κάνει για την παραγωγή του. Άρα, είναι δικό του δικαίωμα να πάρει τα χρήματά του. Εμείς έχουμε υποχρέωση να του τα δώσουμε στο ακέραιο. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Αυτό κάνουμε, λοιπόν. Δηλαδή, θα μετρήσουμε ότι ο κ. Μωραΐτης πρέπει να πάρει 1.112 ευρώ και θα τα καταθέσουμε στον λογαριασμό που ο ίδιος μας υπέδειξε. Έτσι γίνεται. Κατατίθενται στον λογαριασμό του. Αυτή είναι δική μας υποχρέωση ως Υπουργείο Αγροτικής Ανάπτυξης, διότι ρωτάτε τον Υπουργό Αγροτικής Ανάπτυξης. Και σας απαντώ.
Θα προχωρήσω παρακάτω. Μην μπερδεύεστε με τις κρατήσεις του ΕΛΓΑ. Ο ΕΛΓΑ είναι δικός μας φορέας. Απάντησα και στην κ. Παπαρήγα εξηγώντας το ίδιο θέμα. Δηλαδή, ο ίδιος ο αγρότης πηγαίνει τον Μάιο ή τον Απρίλιο να ασφαλίσει τη σοδειά του και λέει «εγώ δεν έχω τώρα 200 ευρώ, για να πληρώσω τα ασφάλιστρα του ΕΛΓΑ, αλλά επειδή τον Οκτώβριο που θα μας δώσετε προκαταβολή της ενιαίας ενίσχυσης στον τάδε λογαριασμό…», κ.λπ.. 
Εμείς το δεχθήκαμε. Κάνει υπεύθυνη δήλωση ο αγρότης γι’ αυτό, λέγοντας «Εγώ το ζητώ να πάρετε 200 ευρώ από τον λογαριασμό μου. Αντί να τα πληρώσω τώρα, θα τα πληρώσω πέντε μήνες αργότερα τον Οκτώβριο, όταν θα πάρω την ενιαία ενίσχυση». Και παρεμβαίνει ο ΕΛΓΑ και παίρνει από την τράπεζα αυτά τα χρήματα, γιατί έχει υπεύθυνη δήλωση του αγρότη που συμφωνεί με αυτήν τη διαδικασία. 
Αν νομίζετε ότι δεν πρέπει να το κάνουμε, δηλαδή να μην τον διευκολύνουμε σ’ αυτήν την προσπάθεια με τον ΕΛΓΑ, πείτε να μην το κάνουμε.
Θα αναφερθώ στη δευτερολογία μου για όλα τα υπόλοιπα που είπατε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Μωραΐτη, έχετε τον λόγο, για να δευτερολογήσετε.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Υπουργέ, επί της ουσίας δεν απαντήσατε. Κατ’ αρχάς εμείς δεν θέσαμε ζήτημα για τον ΕΛΓΑ, αν και πιστεύουμε ότι και αυτή η παρακράτηση μέσα από τους λογαριασμούς είναι παράνομη. Και μη μιλάτε για δηλώσεις. Καταναγκάζετε στην ουσία τους παραγωγούς να υπογράψουν αυτές τις δηλώσεις για την παρακράτηση και των ασφαλιστικών εισφορών σε ό,τι αφορά την κάλυψη φυτικής και ζωικής παραγωγής.
Σας ρωτάμε για άλλα θέματα, συγκεκριμένα, για ζητήματα που καταθέτουμε στα Πρακτικά. Με συγχωρείτε που θα το πω, αλλά κλείνετε το μάτι σ’ αυτά τα αρπακτικά των ενώσεων που μπαίνουν μέσα στους λογαριασμούς και κρατούν χρήματα των αγροτών. Τα καταθέσαμε πριν από λίγες ημέρες, τα καταθέτουμε ξανά τώρα. 
Μιλάμε για όλα αυτά που, δυστυχώς, γίνονται με την ανοχή της συγκυβέρνησης. Και μη λέτε ότι δεν είναι υπόθεση του Υπουργείου Αγροτικής Ανάπτυξης. Μπαίνουν στα βιβλιάρια, κύριε Υπουργέ και κρατούν χρήματα. Δεσμεύουν λογαριασμούς και μάλιστα όχι μόνο για τον ΕΛΓΑ. Είναι για χρέη που έχουν οι αγρότες. Μπαίνουν στους λογαριασμούς με το «έτσι θέλω» στην κυριολεξία και γίνονται οι παρακρατήσεις αυτών των χρημάτων. Έχω στα χέρια μου απάντηση από την Ευρωπαϊκή Ένωση και δική σας δήλωση να μη γίνονται αυτές οι παρακρατήσεις.
Τώρα, με την ευκαιρία, θα ήθελα να σας πω ότι δεν απαντήσατε γι’ αυτόν τον φωτογραφικό διαγωνισμό που αφορά την ενεργοποίηση του ΟΣΔΕ. Εδώ, οι ενώσεις ζητούν υπεύθυνες δηλώσεις από τους παραγωγούς. Εμείς ξέρουμε από υπεύθυνες δηλώσεις, για να μην πω κάτι χειρότερο, κύριε Υπουργέ. Γι’ αυτό ζητούμε να μην εξαναγκάζονται οι παραγωγοί να οδηγούνται να υπογράφουν αυτές τις δηλώσεις. 
Σας λέω συγκεκριμένα ότι ενώσεις σε όλη τη χώρα τους λένε «αν δεν υπογράψετε, δεν πρόκειται να κάνουμε δεκτά τα τιμολόγια για το ΦΠΑ, δεν πρόκειται να κάνουμε δεκτές άλλες αιτήσεις των αγροτών».
Κλείνοντας θα ήθελα να αναφερθώ σε ένα αίτημα των κτηνοτρόφων που αφορά στο πότε θα πληρωθούν για το άρθρο 68 και για το de minimis στην επιδότηση των ζωοτροφών. Το αναφέρω επειδή πραγματικά οι κτηνοτρόφοι είναι σε ξεκλήρισμα. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Εμείς, κύριε Υπουργέ, καλούμε τους αγρότες να μην υπογράψουν αυτές τις δηλώσεις. Τους καλούμε να αντισταθούν. Είναι και ένα από τα αιτήματα των αγροτών. Και δεν είναι μόνο αυτό που είπατε για την τήρηση των βιβλίων.
 Σας ρωτάμε να απαντήσετε σχετικά με το 15.000, που εμείς πάλι θεωρούμε ότι είναι πάρα πολύ μικρό και έχουμε συγκεκριμένη πρόταση σαν Κομμουνιστικό Κόμμα Ελλάδας, γιατί μιλάμε πάντα με προτάσεις. Συγκεκριμένα, πιστεύουμε ότι πρέπει να είναι το 40.000 ευρώ μεικτό εισόδημα, προσαυξημένο κατά 5.000 ανά παιδί. 
Όμως, σας ρωτάμε: Ισχύει το 5.000 από την Ενιαία Ενίσχυση; Δηλαδή, κάποιος που έχει 8.000 ευρώ τζίρο, αν παίρνει 5.000 και 1 ευρώ, μπαίνει στην τήρηση βιβλίων; Αυτό είναι σημαντικό και το αποκρύπτετε σκόπιμα από την αγροτιά, όχι εσείς προσωπικά αλλά  η Κυβέρνηση.
(Στο σημείο αυτό ο Βουλευτής κ. Νικόλαος Μωραΐτης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Υπουργέ, έχετε τον λόγο για να δευτερολογήσετε.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κυρία Πρόεδρε. Θα χρειαστώ ένα λεπτό παραπάνω, γιατί τίθενται πολλά θέματα που θέλουν εξήγηση. 
Αρχίζω από το ΟΣΔΕ. Εσείς όλοι φωνάζατε να ανοίξουμε το σύστημα του ΟΣΔΕ, ώστε να μην είναι αναγκασμένοι οι γεωργοί μόνο από μία πύλη της ενώσεως να πηγαίνουν και να καταθέτουν τις δηλώσεις τους.
Μέχρι τώρα, λοιπόν, είχαμε -ας το πούμε- ογδόντα τέτοιες πύλες σκόρπιες, μία ή δύο σε κάθε νομό. Πρώτη φορά, λοιπόν, το σύστημα ανοίγει, το ανοίξαμε σε δημόσιο διαγωνισμό. Και μάλιστα εδώ, συζητώντας προχθές για το νομοσχέδιο, είπατε ότι δεν φτάνουν δέκα μέρες για να προλάβουν να οργανωθούν όσοι θέλουν να ανοίξουν πύλες. Έτσι το κάναμε για ακόμα δύο εβδομάδες, μέχρι τα μέσα Φεβρουαρίου. 
Τι βλέπουμε; Βλέπουμε ότι πολύς κόσμος ενδιαφέρεται να μπει σε αυτήν τη διαδικασία, είτε είναι ενώσεις ή ομάδες είτε είναι συνεταιρισμοί είτε είναι επιστήμονες-σύμβουλοι που θέλουν να μπουν στη διαδικασία. Και περιφέρειες ενδιαφέρονται να μπουν στη διαδικασία.
Τι είπαμε όμως; Δεν μπορεί ο κάθε Τσαυτάρης να πει: «Και εγώ θέλω να ανοίξω μια πύλη». Βάζουμε ένα όριο και λέμε: «Ναι, Τσαυτάρη, αν θέλεις να ανοίξεις και εσύ στον νομό σου, στη Θεσσαλονίκη, μια πύλη πρέπει να μας δείξεις ότι από πίσω σου έχεις τουλάχιστον τριακόσιους αγρότες που θα τους εξυπηρετείς». 
Δεν μπορεί να ανοίξουμε χίλιες πύλες. Βάλαμε ένα όριο, 5% του νομού. Αυτό τι σημαίνει; Σημαίνει ότι σε έναν νομό που χθες είχε μία πύλη θα δώσουμε την ευχέρεια να έχουν είκοσι πύλες, για να μην μπορεί να πάει ο καθένας. Δεν θέλουμε να είναι…</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Υπουργέ, οι αγρότες θα πληρώσουν;</Speech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Θα πληρώνουν και από πάνω οι αγρότες; Οι αγρότες θα πληρώσουν 30 ευρώ…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, δεν ακούγεστε. Αφήστε τον κύριο Υπουργό να απαντήσει.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Θέλει να είναι της ενώσεώς του; Θέλει να είναι του συνεταιρισμού; Θέλει να είναι της ομάδας του; Θέλει να είναι της περιφέρειας;</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Υπουργέ…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ!</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Αυτό λέω. Για να το πει, όμως, αυτό το πράγμα ο Τσαυτάρης,  πρέπει να πει ότι, ναι…</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Θα πληρώνουν οι αγρότες;</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Μη με διακόπτετε, σας παρακαλώ πολύ. Μα, βάζετε άλλο θέμα τώρα; Μιλάμε για την πληρωμή ή για την πύλη;</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Και για τα δύο.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Λίγο πριν μου μιλάγατε για τις πύλες. Τώρα μου βάζετε την πληρωμή. Ας απαντήσουμε σε κάτι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αφήστε να απαντήσει ο κύριος Υπουργός. Συνεχίστε, κύριε Υπουργέ.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Σας διέκοψα εγώ; 
Εξαντλήσαμε επτά συνεδριάσεις στην Επιτροπή Παραγωγής και Εμπορίου για το νομοσχέδιο και τρεις συνεδριάσεις για τα θέματα αυτά. Θέλετε να εξαντλήσουμε άλλες τρεις για να συζητούμε το καθένα εξ αυτών; Η ερώτηση έχει έναν σκοπό, θέλουμε να θίξουμε ένα θέμα, αφήστε να το συζητήσουμε. 
Εσείς ειδικά, το κόμμα σας, έκανε μία ερώτηση στον Πρωθυπουργό και κλήθηκα εγώ για να κάνουμε μια εκτενή συζήτηση με την κ. Παπαρήγα. Τώρα έχω ένα λεπτό όλο και όλο, αφήστε με, λοιπόν, να πω κάτι. Αλλιώς θα ξανακάνουμε μια συζήτηση για όλα τα θέματα. 
Σας εξήγησα. Διαφωνείτε να ανοίξουμε το ΟΣΔΕ σε πολύ περισσότερες από μία πύλες σε κάθε νομό; Πείτε μου;</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ναι. Να το κάνει ο ΟΠΕΚΕΠΕ.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Αν, λοιπόν, συμφωνείτε, αφήστε να το δοκιμάσουμε, να δούμε πώς θα γίνει, να έχουμε τέσσερις-πέντε πύλες και να δούμε εάν κάποιος θα πει «θα πάρω» ή «δεν θα πάρω λεφτά», γιατί θα του πει ο Τσαυτάρης ότι «δεν μπαίνω στη δικιά σου πύλη, αλλά πηγαίνω στην πύλη της περιφέρειας που δεν μου παίρνουν χρήματα». Επομένως…</Speech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Κάθε χρόνο πληρώνουν!</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Δεν γίνεται κάθε χρόνο. Πρώτη φορά, κύριε Βουλευτά, ανοίγει ο διαγωνισμός για το ΟΣΔΕ. Μέχρι τώρα δεν γινόταν αυτό. Εσείς ζητάγατε να τον ανοίξουμε.</Speech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Φέτος δεν πλήρωσαν, κύριε Υπουργέ; Την προηγούμενη χρονιά δεν πλήρωσαν; Τι λέτε τώρα!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε συνάδελφε. Είναι κατάσταση αυτή; Με ποιο δικαίωμα μιλάτε τώρα εσείς;</ChairmanSpeech> 
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Συγγνώμη, κυρία Πρόεδρε.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Τέλος, σ’ ό,τι αφορά τις κρατήσεις που πηγαίνουν μετά από μας στην τράπεζα, υπάρχει μόνο ένα θέμα γι’ αυτούς. Τονίζω ότι ο ασφαλιστικός φορέας ΟΓΑ δεν ανήκει σε μας. Υπάγεται στο Υπουργείο Εργασίας, Κοινωνικής Ασφάλισης και Πρόνοιας. Μπερδεύετε τον ΕΛΓΑ που υπάγεται σε μας και αφορά την ασφάλιση της σοδειάς του γεωργού με τον ΟΓΑ που αποτελεί θέμα κοινωνικής ασφάλισης.
Αυτές, λοιπόν, τις ασφαλιστικές εισφορές που έπρεπε να πληρώσει ο αγρότης, θέλουν να πάνε να τις πάρουν μέσω των επιδοτήσεων. Αν ο αγρότης συμφωνεί σε αυτό, εμείς δεν έχουμε πρόβλημα να το κάνει, αλλά με την προϋπόθεση ότι θα συμφωνεί και αυτός, με την έννοια ότι όπως πληρώνει 200 ευρώ στον ΕΛΓΑ για να ασφαλίσει τα κεράσια του, δέχεται να πληρώσει και 200 ευρώ στον ΟΓΑ, τα οποία μπορεί να μην τα έχει τώρα αλλά θα τα δώσει.
Μάλιστα, σας θυμίζω ότι επειδή δίνουμε προκαταβολή τον Οκτώβριο και αποπληρώνουμε τον Δεκέμβρη, δεν τα παίρνουμε και μαζεμένα. Λέμε ότι από τα 200 ευρώ, θα πάρεις 100 ευρώ την πρώτη φορά και 100 ευρώ τη δεύτερη. 
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Υπουργέ.
Επόμενη είναι η τρίτη με αριθμό 528/10-2-2014 επίκαιρη ερώτηση πρώτου κύκλου του Βουλευτή Δωδεκανήσου του Πανελλήνιου Σοσιαλιστικού Κινήματος κ. Δημητρίου Κρεμαστινού προς τον Υφυπουργό στον Πρωθυπουργό (για τη Δημόσια Ραδιοτηλεόραση), σχετικά με τη στελέχωση της Δημόσιας Ραδιοτηλεόρασης. 
Πολύ επίκαιρο το θέμα σας, κύριε Κρεμαστινέ.
Ορίστε, έχετε τον λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Κυρία Πρόεδρε, κύριε Υπουργέ, το ερώτημα είναι σαφές. Σε μία τηλεοπτική εκπομπή της Δημόσιας Ραδιοτηλεόρασης μου είπαν οι εργαζόμενοι ότι βρίσκονται κατ’ αρχάς σε κατάσταση προσωπικής αγωνίας, διότι στην προκήρυξη που έγινε για τη θέση στη Δημόσια Ραδιοτηλεόραση, δεν υπάρχει το προσόν της συνάφειας με την προϋπηρεσία και το πτυχίο του. Αυτό σημαίνει ότι θα μπορεί να γίνει επιλογή προσωπικού κατά τέτοιον τρόπο, ώστε να μη λαμβάνεται υπ’ όψιν –πράγμα που δεν πιστεύω, αλλά εφόσον υπάρχει στην προκήρυξη, δεν θα υπάρχει και ο τυπικός λόγος της αναίρεσης- η πραγματική προϋπηρεσία και το πτυχίο του. Επομένως θεωρητικά ή και πρακτικά θα μπορούσε να διοριστεί κάποιος άλλος, ο οποίος να μην έχει άμεση σχέση με το αντικείμενο ή την προϋπηρεσία. 
Δεδομένου ότι έχει γίνει τεράστια συζήτηση μετά τη διάλυση της ΕΡΤ -η οποία παρ’ ολίγον να σημαίνει και διάλυση της Κυβέρνησης τότε- είναι πολύ σημαντικό μετά από τόση, αν θέλετε, προσπάθεια να μη γίνει πάλι ένας σταθμός ο οποίος να είναι όπως όλοι οι άλλοι ιδιωτικοί σταθμοί σήμερα, για τους οποίους όλος ο κόσμος ξέρει ότι υπηρετούν τα συμφέροντα εκείνου στον οποίο ανήκουν, με αποτέλεσμα να γίνεται μία παραπληροφόρηση του κόσμου μέσα στο πλαίσιο της υπερπληροφόρησης. Άρα, λοιπόν, αν και η Δημόσια Ραδιοτηλεόραση επαναλάβει αυτό που ήταν στο παρελθόν, τότε δεν χρειάζεται να πούμε τίποτα άλλο.
Μετά τη δήλωση, λοιπόν, την οποία είμαι βέβαιος ότι θα κάνετε εδώ, το βασικό ερώτημα είναι αν υπάρχει περίπτωση να ληφθεί  σοβαρά υπ’ όψιν αυτό που θα πείτε για την αξιολόγηση και την πρόσληψη των ικανοτέρων. Το βασικό ερώτημα, λοιπόν, είναι εάν θα προσληφθούν οι ικανότεροι. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το δεύτερο ζήτημα που θα ήθελα να σας μεταφέρω, είναι η αγωνία των παραμεθόριων ραδιοφωνικών σταθμών, όπου οι άνθρωποι εκεί ασκούν και δημιουργούν προϋποθέσεις εθνικής πολιτικής. Αυτό συμβαίνει, διότι οι παραμεθόριες περιοχές έχουν κοινούς πληθυσμούς που ενδιαφέρονται για τα ίδια θέματα τα οποία εξελίσσονται, όσον αφορά τον τουρισμό και την παραγωγή, δεδομένου ότι πρόκειται για κινούμενους πληθυσμούς.
Εάν, λοιπόν, υπάρχει το κεντρικό πρόγραμμα της ΕΡΤ, το οποίο και αναμεταδίδεται, αυτό δεν λέει τίποτα, διότι εγώ έχω το παράδειγμα της Δωδεκανήσου όπου η εμβέλεια του σταθμού είναι όχι μέχρι τη διπλανή Τουρκία, αλλά μέχρι την Κύπρο. Αυτό έχει ως αποτέλεσμα να υπάρχουν τουριστικά προβλήματα τα οποία συζητούνται κάθε μέρα. 
Άρα, λοιπόν, το κλείσιμο αυτών των σταθμών, σημαίνει στην πράξη αθέτηση μιας εθνικής, παραγωγικής και τουριστικής πολιτικής. Βεβαίως, υπάρχει και το ανθρώπινο, αν θέλετε, στοιχείο, γιατί μιλάμε για ανθρώπους που έχουν δουλέψει και προσφέρει τόσα χρόνια -και φυσικά μιλώ πάντα για τους ικανούς και όχι γι’ αυτούς που δεν δούλευαν και κατείχαν τις θέσεις- και οι οποίοι αγωνιούν ότι θα βρεθούν στο δρόμο με όλες αυτές τις μεταβολές. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κρεμαστινέ.
Στην επίκαιρη ερώτηση θα απαντήσει ο Υπουργός, κ. Παντελής Καψής.
Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό για τη Δημόσια Ραδιοτηλεόραση): Ευχαριστώ, κυρία Πρόεδρε. 
Σας  ευχαριστώ, κύριε Κρεμαστινέ, για την ερώτηση, γιατί μου δίνετε την ευκαιρία να διευκρινιστούν μερικά ζητήματα. 
Όσον αφορά το πρώτο, που έχει άμεση σχέση και με την ουσία της ερώτησής σας, το εάν δηλαδή θα είναι ανεξάρτητος ο νέος δημόσιος ραδιοτηλεοπτικός φορέας, θέλω να επισημάνω ότι έχουμε ψηφίσει έναν καινούργιο νόμο, ο οποίος δεν μου δίνει την παραμικρή δυνατότητα παρέμβασης στις διαδικασίες της ΝΕΡΙΤ. Και, εάν θέλετε, η δουλειά μου είναι να προστατέψω αυτήν την ανεξαρτησία. Άρα, για όλα αυτά τα ζητήματα την ευθύνη την έχει το εποπτικό συμβούλιο και το διοικητικό συμβούλιο. Κι εγώ πρέπει να προστατεύσω αυτήν την ανεξαρτησία
Τώρα, ως προς την ουσία των ερωτημάτων που θέσατε. Θεωρώ αυτονόητη -και έχει δοθεί ιδιαίτερο βάρος σε αυτό- την αξιοποίηση της εμπειρίας όσων πρόκειται να προσληφθούν στο νέο ραδιοτηλεοπτικό φορέα. Αυτή η εμπειρία θα κριθεί σε τρία διαφορετικά επίπεδα: 
Στο πρώτο, -αναφέρεται ρητά μέσα στην προκήρυξη-, θα πρέπει να έχουν όλα τα δικαιολογητικά που να αποδεικνύουν τη συναφή εμπειρία στο αντικείμενο της θέσης στην οποία κάνουν αίτηση. Και αυτή η εμπειρία, θα κρίνεται στο πρώτο στάδιο με αντικειμενικό τρόπο, μέσα από μια επεξεργασία που οι υποψήφιοι θα μοριοδοτούνται με βάση την εμπειρία αλλά και γνώσεις, πτυχία και όλα τα υπόλοιπα. Δεν είναι όμως, μόνο αυτή η διαδικασία αξιολόγησης, γιατί -όπως  σωστά είπατε- ο στόχος μας είναι να προσληφθούν οι ικανότεροι. 
Θα υπάρχουν και άλλα δύο στάδια αξιολόγησης. Το δεύτερο στάδιο θα αφορά το βιογραφικό κάθε υποψηφίου όπου θα εξετάζεται το έργο του, δηλαδή η δημοσιογραφική του καριέρα. Και η επί της ουσίας αξιολόγηση του έργου δεν είναι μόνο για τους δημοσιογράφους, είναι για όλες τις καλλιτεχνικές ειδικότητες, σκηνοθέτες και άλλες που υπάρχουν. 
Και το τρίτο στάδιο πια, θα είναι το στάδιο της συνέντευξης, όπου θα υπάρχει η δυνατότητα μιας πολύ πιο ολοκληρωμένης εικόνας των ικανοτήτων κάθε υποψηφίου. Να σημειώσω ότι σε αυτήν τη διαδικασία θα μετέχουν ειδικοί αξιολογητές οι οποίοι θα ανακοινωθούν από τη ΝΕΡΙΤ, ώστε να διασφαλίζεται και εκεί η αντικειμενικότητα της κρίσης. 
Να το θέσω λίγο γενικότερα. Η ΝΕΡΙΤ πρόκειται να αρχίσει να λειτουργεί μέσα στο επόμενο δίμηνο σε γενικές γραμμές -δεν θέλω να πω ακριβή ημερομηνία- και θα πρέπει από έναν ραδιοτηλεοπτικό φορέα μεταβατικό, που έχουμε σήμερα, να περάσουμε στον μόνιμο φορέα και να υπάρξει αυτή η συνέχεια χωρίς την παραμικρή διακοπή. Άρα, κατεξοχήν πρέπει να πριμοδοτήσουμε την εμπειρία. Γι’ αυτό και η εμπειρία λαμβάνει τα ίδια μόρια με το πτυχίο. 
Τώρα, για τα πτυχία που είπατε. Σε όλες τις ειδικότητες υπάρχουν συγκεκριμένα πτυχία τα οποία αναγνωρίζονται. Ειδικά για τους δημοσιογράφους δεν υπάρχουν πτυχία, γιατί, όπως θα ξέρετε, ανάλογα με το θέμα το οποίο θα κληθούν να διαχειριστούν υπάρχει διαφορετική συνάφεια πτυχίων. Για παράδειγμα, ένας ιατρικός ρεπόρτερ μπορεί να είναι πολύ καλύτερο να έχει πτυχίο Ιατρικής. Ένας οικονομικός ρεπόρτερ θα είναι καλύτερο να έχει πτυχίο Οικονομικών. Και αυτό αλλάζει, γιατί ποτέ κανείς δημοσιογράφος δεν μένει στάσιμος στην καριέρα του. Άρα ένας φορέας μέσων ενημέρωσης, θέλει αυτόν τον πλουραλισμό των πτυχίων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Πέραν αυτών, προβλέπεται και ένα 20%, το οποίο θα είναι ανεξάρτητα από πτυχία, ακριβώς για να πριμοδοτήσουμε δημοσιογράφους ή και καλλιτέχνες οι οποίοι έχουν πολλά χρόνια εμπειρίας και την πολύτιμη εμπειρία τους θέλουμε να την αξιοποιήσουμε στον τηλεοπτικό φορέα. Στο πλαίσιο αυτό έχουμε βάλει και σαν προϋπόθεση για τους δημοσιογράφους να είναι ασφαλισμένοι στο ΕΤΑΠ-ΜΜΕ, που σημαίνει ότι εξ ορισμού θα έχουν τουλάχιστον πέντε χρόνια δημοσιογραφικής προϋπηρεσίας. 
Το τελευταίο που θέλω να επισημάνω είναι ότι μέχρι τώρα οι προσλήψεις στην ΕΡΤ γίνονταν με μια προκήρυξη η οποία έβαζε ελάχιστα τυπικά προσόντα και από μια επιτροπή που διόριζε το διοικητικό συμβούλιο, χωρίς κανένα κριτήριο. Και πάμε τώρα σε μια τελείως διαφορετική διαδικασία που νομίζω ότι είναι η καλύτερη διασφάλιση της αντικειμενικότητας και το ότι θα προσληφθούν οι αξιότεροι των υποψηφίων.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριε Κρεμαστινέ, έχετε το λόγο για να δευτερολογήσετε.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Δεν θα ήθελα να κριτικάρω την απάντηση του Υπουργού αλλά η συνάφεια του πτυχίου με το γνωστικό αντικείμενο είναι κάτι το αυτονόητο. Όμως, επειδή δεν υπάρχει στην προκήρυξη και για όποιον θα ήθελε μετά να διεκδικήσει το δίκιο του ή το δικαίωμά του, μπορεί αυτός να στηριχθεί στη διαβεβαίωση τη δική σας που κάνετε αυτήν τη στιγμή στη Βουλή, ότι δηλαδή κάπως έτσι θα γίνει; Διότι ασφαλώς υπάρχει ευρύτητα του αντικειμένου αλλά μέσα στην ευρύτητα του αντικειμένου υπάρχει κι η εξειδίκευση.
Θα μπορούσε, λοιπόν, για το ειδικό αντικείμενο να υπάρχει συνάφεια. Δεν ξέρω αν γίνομαι καταληπτός με αυτό το οποίο λέω.</Speech> 
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό για τη Δημόσια Ραδιοτηλεόραση): Σίγουρα.</Speech> 
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Να το εξηγήσω, αν χρειαστεί, περισσότερο. Συνάφεια πτυχίου και προϋπηρεσίας. 
Αυτό που θέλουμε όλοι οι Έλληνες, είναι να έχουμε μία τηλεόραση που να την ανοίγει ο Έλληνας πολίτης και να βλέπει κάτι διαφορετικό απ’ αυτό που βλέπει στην καθημερινή του ζωή. Διότι, δυστυχώς, αυτή η υπερπληροφόρηση που έχουμε, η δημοκρατική υπερπληροφόρηση, καταντά παραπληροφόρηση. Ο κόσμος πολλές φορές δεν γνωρίζει τα γεγονότα. Άλλα ακούει στον ένα σταθμό, άλλα ακούει στον άλλο σταθμό, πατώντας το τηλεκοντρόλ.  Εν πάση περιπτώσει, αυτή η ΝΕΡΙΤ θα  πρέπει να διαφοροποιείται απ’ όλα τα άλλα. Διαφορετικά γιατί να γίνει; 
Τη ΝΕΡΙΤ, λοιπόν, όπως λέτε την ΕΡΤ, τη Δημόσια Τηλεόραση, καλό είναι να την απλοποιήσετε, διότι η λέξη ΝΕΡΙΤ διεθνώς δεν θα διαβάζεται, εάν είναι δηλωμένη στο παγκόσμιο τηλεοπτικό πρόγραμμα ως ΝΕΡΙΤ. Αυτό, βέβαια, είναι δικό σας θέμα. 
Ένας, λοιπόν, λόγος ανησυχίας του προσωπικού –και εγώ το βρίσκω δίκαιο- είναι ότι ενώ ο Υπουργός τα λέει πολύ ωραία, δεν είναι αποτυπωμένα μέσα στην προκήρυξη. Αυτή είναι η διαφορά. Αν συμβούν αυτά τα πράγματα, ουδείς ψόγος. 
Βεβαίως, θα ήθελα και πάλι να μου απαντήσετε για το άλλο, το οποίο είναι και θέμα παραγωγής και θέμα οικονομίας και θέμα εθνικό. Έτσι, όπως είναι σήμερα τα πράγματα, νομίζω ότι είναι απογοητευτικά. Δεν θέλω να τα περιγράψω, αλλά να ξέρετε ότι οι άνθρωποι βρίσκονται στους σταθμούς. Η ΔΕΗ τους απειλεί ότι θα τους κόψει το φως. Δεν είναι πράγματα που χαρακτηρίζουν μια ευρωπαϊκή χώρα αυτά που συμβαίνουν σήμερα. Πρέπει οπωσδήποτε να διευθετηθούν, έστω και αν το Υπουργείο Οικονομικών τώρα ισχυρίζεται ότι έχει ένα υπερπλεόνασμα, απ’ ό,τι λέει. Ας χρησιμοποιήσει ένα μέρος του υπερπλεονάσματος στο να αντιμετωπιστούν θέματα πρωτίστως εθνικής σημασίας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια–Τσαρουχά</Parlmember>): Ευχαριστούμε, κύριε Κρεμαστινέ. 
Ορίστε, κύριε Υπουργέ, έχετε το λογο.</ChairmanSpeech> 
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό για τη Δημόσια Ραδιοτηλεόραση): Το ζήτημα της εμπειρίας αναφέρεται και στην προκήρυξη. Αναφέρεται «συναφής εμπειρία». Άρα, δεν νομίζω ότι υπάρχει η παραμικρή αμφισβήτηση. 
Όσον αφορά τα πτυχία, στις περισσότερες ειδικότητες αναφέρονται συγκεκριμένα πτυχία τα οποία ζητούνται. Δεν υπάρχουν συγκεκριμένα πτυχία για τους δημοσιογράφους ακριβώς για τους λόγους που σας εξήγησα. Όπως είναι γνωστό, πάρα πολλοί δημοσιογράφοι δεν έχουν καν πτυχίο. Είναι μία πρόσθετη προϋπόθεση, που μπήκε ακριβώς για να υπάρξει μία αναβάθμιση του επιπέδου των εργαζομένων που θα απασχολούνται στον ραδιοτηλεοπτικό φορέα. Άρα, δεν νομίζω ότι υπάρχει ζήτημα παρανόησης. Ξέρω ότι αυτή είναι η κατεύθυνση και του εποπτικού και του διοικητικού συμβουλίου. Αυτή η γραμμή ακολουθείται και αυτή θα ακολουθηθεί. Αυτά είναι τα κριτήρια με τα οποία θα αξιολογηθούν και τα βιογραφικά και οι υποψήφιοι στις συνεντεύξεις. 
Σε ό,τι αφορά τους σταθμούς της περιφέρειας, όπως έχω πει κατ’ επανάληψη, η πρόθεση του εποπτικού και του διοικητικού συμβουλίου είναι να προχωρήσουμε σε ραδιοφωνικούς σταθμούς σε κάθε πρωτεύουσα περιφέρειας. Μιλάμε για περίπου  δώδεκα σταθμούς, περιλαμβάνοντας και τις παραμεθόριες περιοχές. Θα υπάρξει ξεχωριστή διαδικασία πρόσληψης τεχνικών και δημοσιογράφων γι’ αυτούς τους σταθμούς. 
Είναι αλήθεια ότι με βάση τον προϋπολογισμό που έχει αυτήν τη στιγμή η ΝΕΡΙΤ –παρεμπιπτόντως τα ίδια προβλήματα που θα έχει στα αγγλικά, για να διαβαστεί το όνομα, είχε και η ΕΡΤ με την ίδια λογική- ο αριθμός των εργαζομένων που θα απασχολούνται στους περιφερειακούς σταθμούς δεν θα είναι μεγάλος. 
Από την άλλη πλευρά –το έχω ξαναπεί και εδώ στη Βουλή- πρόθεση του διοικητικού συμβουλίου  είναι να  έρθει σε συνεννόηση με την τοπική αυτοδιοίκηση στις περιφέρειες αυτές, ώστε να υπάρξει συνεργασία. Η ΝΕΡΙΤ,  να προσφέρει ένα ελάχιστο προσωπικό, πρόγραμμα και εξοπλισμό για όλον το σταθμό. Από την πλευρά τους, οι φορείς τοπικής αυτοδιοίκησης,  αξιοποιώντας και τις δυνατότητες των τοπικών αγορών για τοπική διαφήμιση, να συμβάλλουν σε τέτοιες συνεργασίες, ώστε να στελεχωθούν επαρκώς ραδιοφωνικοί σταθμοί σε όλες τις πρωτεύουσες των περιφερειών. 
Όταν λέμε ότι οι περιφέρειες έχουν ανάγκη τέτοιους σταθμούς, νομίζω ότι πρέπει και οι ίδιες να κινητοποιηθούν σε αυτήν την κατεύθυνση. Το αποτέλεσμα θα είναι θετικό και για τις περιφέρειες και για τον δημόσιο ραδιοτηλεοπτικό φορέα.
Όλη αυτή η διαδικασία έχει ήδη ξεκινήσει πιλοτικά και ελπίζω ότι στο επόμενο διάστημα θα προχωρήσει με πιο γρήγορους ρυθμούς. Να επισημάνω εδώ, ότι ακριβώς επειδή έχουμε φέρει έναν καινούργιο νόμο, αυτές οι διαδικασίες έχουν απαιτήσει ένα χρόνο μεγαλύτερο απ’ όσο, ίσως, προβλέπαμε στην αρχή. Νομίζω, όμως, ότι αυτές οι διαδικασίες διασφαλίζουν με τον καλύτερο τρόπο –και ξαναγυρνάω στην αρχική σας ερώτηση- την ανεξαρτησία και την αξιοκρατία στο δημόσιο φορέα που θα έχουμε. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αν μου επιτρέπετε, κύριε Κρεμαστινέ, μία παρέμβαση.
Όταν λέτε «παραμεθόριες», τι εννοείτε, κύριε Υπουργέ; Πείτε μας ένα παράδειγμα, για να το καταλάβουμε. 
Συγγνώμη, κύριε Κρεμαστινέ, αλλά μας ενδιαφέρει κι εμάς που είμαστε Σερραίοι για το σταθμό μας.</ChairmanSpeech> 
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό για τη Δημόσια Ραδιοτηλεόραση): Στη συγκεκριμένη περίπτωση είναι ο σταθμός των Δωδεκανήσων, της Ρόδου. Είναι ένα παράδειγμα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Είναι μία περιφέρεια.</ChairmanSpeech> 
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό για τη Δημόσια Ραδιοτηλεόραση): Ναι. Όλες οι Περιφέρειες θα έχουν...</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ας πούμε, η Θεσσαλονίκη για εμάς, για τους Σερραίους.</ChairmanSpeech> 
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό για τη Δημόσια Ραδιοτηλεόραση): Η Θεσσαλονίκη ασφαλώς θα έχει.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν μπορούμε να μοιράσουμε και δύο-τρεις σταθμούς όντως παραμεθόριους;</ChairmanSpeech> 
<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υφυπουργός στον Πρωθυπουργό για τη Δημόσια Ραδιοτηλεόραση): Κοιτάξτε, δεν θα γίνει έτσι η διαδικασία. Συγγνώμη. Δεν θα κάνω εγώ τον προγραμματισμό της ΝΕΡΙΤ. Θα τον κάνει το εποπτικό συμβούλιο και το διοικητικό συμβούλιο με τα κριτήρια που έχουν βάλει. Απλώς, αυτό που μπορώ να πω αυτή τη στιγμή είναι ότι όλες οι πρωτεύουσες περιφερειών θα έχουν έναν ραδιοφωνικό σταθμό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ και συγγνώμη και πάλι.
Προχωρούμε στην τέταρτη με αριθμό 534/10-2-2014 επίκαιρη ερώτηση δευτέρου κύκλου του Βουλευτή Α΄ Αθηνών της Δημοκρατικής Αριστεράς κ. Ιωάννη Πανούση προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με το νέο Σωφρονιστικό Κώδικα. 
Κύριε συνάδελφε, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, η πρόσφατη παραβίαση των όρων αδείας του καταδικασθέντος για τη δράση της «17 Νοέμβρη» Χριστόδουλου Ξηρού έφερε στην επιφάνεια μία σειρά ζητημάτων, τα οποία σχετίζονται με τη λειτουργία του σωφρονιστικού συστήματος στη χώρα μας. Ενδεικτικά, τα σοβαρότερα απ’ αυτά αφορούν το καθεστώς των αδειών των κρατουμένων, τα όρια επικοινωνίας μεταξύ των κρατουμένων σε διαφορετικές πτέρυγες, καθώς και θέματα τα οποία σχετίζονται με την καθημερινή διαβίωση των κρατουμένων, που δεν είναι και η καλύτερη δυνατή, όπως γνωρίζετε.
Με βάση τα σχόλια, τα οποία εκφράζονται στον Τύπο, είναι προφανές ότι η συγκεκριμένη υπόθεση τείνει να επηρεάσει μεγάλο τμήμα της κοινής γνώμης, ασκώντας πίεση για αυστηροποίηση όρων και διαδικασιών που σχετίζονται με τη λειτουργία του σωφρονιστικού συστήματος. Όμως, η εν θερμώ αυτή προσέγγιση των ευαίσθητων σωφρονιστικών θεμάτων είναι πιθανό να οδηγήσει σε εσφαλμένες επιλογές, επιβάλλοντας με οριζόντιο τρόπο δυσμενή μέτρα επί δικαίων και αδίκων. 
Την ίδια στιγμή το κείμενο του νέου Σωφρονιστικού Κώδικα βρίσκεται στο Υπουργείο Δικαιοσύνης εν αναμονή της προώθησής του για ψήφιση πάνω από οκτώ μήνες. Η σχετική δημόσια διαβούλευση έχει ολοκληρωθεί ήδη από τις 21-11-2012, ενώ η συζήτηση στην Ειδική Μόνιμη Επιτροπή Σωφρονιστικού Συστήματος της Βουλής ολοκληρώθηκε στις 25-4-2013 με τη διατύπωση ορισμένων επιμέρους προτάσεων αλλά με ομόφωνη σχεδόν έγκριση του συνολικού κειμένου. Παράλληλα, στα μέσα του περασμένου Δεκεμβρίου του 2013, κατά την παρουσίαση του Εθνικού Σχεδίου Δράσης για τα Ανθρώπινα Δικαιώματα, προαναγγείλατε την κατάθεση του σχετικού νομοσχεδίου για το νέο Σωφρονιστικό Κώδικα στις αρχές του 2014. Πλην, όμως, κάτι τέτοιο δεν έχει συμβεί ακόμα. 
Κατόπιν τούτων και προκειμένου να μην τεθούν σε αμφισβήτηση όλοι οι σωφρονιστικοί θεσμοί, που απηχούν διεθνείς και ευρωπαϊκές συστάσεις και αποφάσεις, σας ερωτώ. Πότε αναμένεται η κατάθεση του νέου Σωφρονιστικού Κώδικα στη Βουλή; Και για ποιο λόγο έχει παρουσιαστεί αυτή η πολύμηνη καθυστέρηση, από τη στιγμή κατά την οποία η σχετική Ειδική Επιτροπή σχεδόν ομόφωνα έχει εγκρίνει το αρχικό κείμενο, συμφωνώντας και με τις βασικές αρχές και το πλαίσιο που είχε πάλι ομόφωνα θέσει η έκθεση της διακομματικής κοινοβουλευτικής επιτροπής το 2011;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πανούση.
Στην επίκαιρη ερώτηση θα απαντήσει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου. 
Έχετε το λόγο, κύριε Υπουργέ.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κυρία Πρόεδρε.
Κύριε Πανούση, δεν θα αρνηθώ ότι υπάρχει κάποια καθυστέρηση στην κατάθεση του νέου Σωφρονιστικού Κώδικα. Δύο είναι οι κυριότερες αιτίες. Η πρώτη, είναι ο φόρτος εργασίας του Υπουργείου. Και βέβαια, δεν θέλω να το εκλάβετε αυτό ως κάποια δικαιολογία. 
Θα παρατηρείτε και ο ίδιος -μια και είμαστε στην ίδια επιτροπή- ότι τον τελευταίο καιρό τα ζητήματα της αρμοδιότητας του Υπουργείου Δικαιοσύνης βρίσκονται στην πρώτη γραμμή της επικαιρότητας. Φόρτο εργασίας προκαλεί η καθημερινή διαχείριση των ζητημάτων αλλά και τα θέματα της Προεδρίας της Ευρωπαϊκής Ένωσης, που έχουν επιφορτίσει τις υπάρχουσες δομές με επιπλέον αρμοδιότητες και καθήκοντα, χωρίς φυσικά να υπάρχουν προσθήκες στο ανθρώπινο δυναμικό του Υπουργείου. 
Ταυτόχρονα με όλα τα παραπάνω, το νομοθετικό έργο προχωρά με ταχύτατους ρυθμούς. Τους τελευταίους περίπου δώδεκα μήνες, όπως πολύ καλά ξέρετε, έχουμε καταθέσει έξι σχέδια νόμων, τα οποία έγιναν νόμοι του κράτους, καθώς και πλήθος άλλων νομοθετικών παρεμβάσεων, ενώ ακολουθούν πολλές ακόμα: Ο Κώδικας Πολιτικής Δικονομίας, το σχέδιο του Ποινικού Κώδικα, ο Κώδικας Ποινικής Δικονομίας, το σχέδιο νόμου για την αναμόρφωση και τον εξορθολογισμό των ποινικών διατάξεων κατά της διαφθοράς.
Και μόλις χθες ψηφίσαμε εδώ στη Βουλή το νομοσχέδιο που έγινε νόμος για τη δίκαιη ικανοποίηση λόγω υπέρβασης της εύλογης διάρκειας της δίκης στα πολιτικά και ποινικά δικαστήρια και στο Ελεγκτικό Συνέδριο.
Όλα αυτά είναι κομβικά νομοθετήματα που τα επεξεργαζόμαστε αυτήν τη στιγμή. Ανάμεσά τους είναι και ο Σωφρονιστικός Κώδικας. Είναι προτεραιότητά  μας και είναι από τα πρώτα νομοθετήματα που θα κατατεθούν. Επομένως, η μη κατάθεση ως τώρα του νέου Σωφρονιστικού Κώδικα δεν γίνεται από αδράνεια ή αδιαφορία. Ήταν και είναι προτεραιότητά μας και θα κατατεθεί.
Πώς θα κατατεθεί όμως; Με ποια τελική μορφή; Εδώ βρίσκεται ο δεύτερος λόγος της μη κατάθεσης. Απαιτείται ο συγκερασμός απόψεων που εξέφρασε η επιτροπή που τον συνέταξε -της οποίας προεδρεύσατε- με κάποιες παρατηρήσεις της αρμόδιας επιτροπής της Βουλής για τα σωφρονιστικά.
Ταυτόχρονα, πρέπει να δούμε το τελικό σχέδιο από μία ρεαλιστική οπτική γωνία. Η εποχή, η συγκυρία και τα πρόσφατα γεγονότα, μας αναγκάζουν να μην αιθεροβατούμε. 
Στο σχέδιο του κώδικα υπάρχουν πολλές καινοτομίες τις οποίες υποστηρίζουμε και θεωρούμε αναγκαίες. Το θεσμικό πλαίσιο εκσυγχρονίζεται και αυτό οφείλουμε να κάνουμε. Πρέπει όμως να δούμε τα μέσα που διαθέτουμε και το χρονοδιάγραμμα υλοποίησης των καινοτομιών του νέου κώδικα. Πρέπει να γίνει προμελέτη κόστους των αλλαγών που ο νέος κώδικας θα φέρει. Τέτοια προμελέτη έχουμε σκοπό να συντάξουμε στο Υπουργείο Δικαιοσύνης.
Ο ομιλών δεν είναι οπαδός –όπως ξέρετε- της άποψης «ας νομοθετήσουμε τώρα και βλέπουμε πότε και πώς θα πραγματοποιήσουμε όσα ψηφίσαμε». Όταν θα κατατεθεί ο νέος Σωφρονιστικός Κώδικας, φιλοδοξία μας είναι να μην είναι ένα διακηρυκτικό κείμενο και οι αλλαγές να παραπέμπονται στις καλένδες. Φιλοδοξία μας είναι να υπάρχει ένα σαφές χρονοδιάγραμμα υλοποίησης των καινοτομιών που ο νέος κώδικας θα εισάγει. 
Πιστεύω ότι σύντομα, εντός των προσεχών δύο μηνών, θα έχουμε ολοκληρώσει αυτό το έργο. Αυτή είναι η ευθύνη μας απέναντι στην κοινωνία, τους κρατούμενους αλλά και το προσωπικό των φυλακών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριε Πανούση, μπορείτε να δευτερολογήσετε.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Κύριε Υπουργέ, ακριβώς επειδή αναγνωρίζουμε αυτήν τη νομοθετική παραγωγικότητα -αλλά όχι μόνο αυτό- και θέλω να σας αναγνωρίσω και τον πολύ σοβαρό διάλογο που γίνεται μέσα στις επιτροπές, γι’ αυτόν ακριβώς το λόγο επιμένουμε. Αν δεν το κάνετε κι εσείς, δεν ξέρω τι συγκυρία θα έρθει αλλά μπορεί να είναι ένα μετέωρο βήμα το οποίο ζητάνε και οι επιστήμονες και βέβαια οι κρατούμενοι και το προσωπικό.
Μου δίνεται η ευκαιρία να μιλήσουμε και ως νομικοί. Ξέρετε, κύριε Υπουργέ, το πρόβλημα είναι να καταφέρουμε να εναρμονίσουμε τις επιτροπές. Εγώ είμαι κατά των τεσσάρων επιτροπών που έχουν συσταθεί. Είμαι υπέρ μιας κοινής επιτροπής Ποινικού Δικαίου, Ποινικής Δικονομίας, Σωφρονιστικού Δικαίου και οργανισμού των δικαστηρίων με κοινή γραμμή. Δηλαδή πρέπει να εναρμονίσουμε το σκοπό της ποινής του Ποινικού Δικαίου με το σκοπό της έκτισης της ποινής του Σωφρονιστικού Δικαίου και με τη διαδικασία. Δεν είναι δυνατόν ο ένας να αυξάνει τις ποινές ενδεχομένως, ο άλλος να μειώνει τις ευκαιρίες επανένταξης και έτσι να θεωρούμε ότι μπορούμε να περιορίσουμε την εγκληματικότητα. Αν είναι η ποινική πολιτική κατασταλτική, δεν μπορεί η σωφρονιστική πολιτική να είναι «θεραπευτική». Θα ήταν ενδιαφέρον, όχι να συγκροτήσετε μια αλλά να συγκαλέσετε ή να συγκληθούν στη Βουλή και οι τρεις ή τέσσερις επιτροπές για να έχουμε ενιαία αντίληψη και ενδεχομένως και μία κοινή αντεγκληματική πολιτική.
Βέβαια η πρόληψη και η επανένταξη δεν είναι τόσο θεσμικές διαδικασίες αλλά πρέπει να αναγνωρίσουμε το δικαίωμα στη δεύτερη ευκαιρία, στην τρίτη ευκαιρία. Αναπόσπαστο μέρος αυτού του ελάχιστου κεκτημένου σωφρονιστικής νομιμότητας και σωφρονιστικής πολιτικής, είναι η αναγνώριση στην καθημερινή διαβίωση των δικαιωμάτων του δικαιώματος στην επανένταξη και όχι βέβαια στο επίπεδο των διακηρύξεων. Πρέπει, λοιπόν, να εναρμονίσουμε αυτό που θα λέγαμε «ποινή-αγωγή» με «ποινή-τιμωρία» για να μπορέσουμε να έχουμε ένα αποτέλεσμα που θα αφορά όλο το πλαίσιο της φυλακής αλλά και τον κάθε κρατούμενο ξεχωριστά, γιατί καθένας είναι διαφορετική περίπτωση.
Άρα, να απελευθερώσουμε τη φυλακή από στερεότυπα και ανταποδοτικές δυσλειτουργίες -έχω ξαναπεί ότι στη φυλακή βρίσκεται κάποιος επειδή τιμωρήθηκε και όχι για να τιμωρηθεί εκεί μέσα- και να μπορέσουμε να φτιάξουμε συνθήκες διαφάνειας, νομιμότητας, ισότητας, έννομης προστασίας στον καθένα.
Άρα λοιπόν, ένα δικαίωμα «ομπρέλα» -και αυτό να είναι το βασικό- που είναι το δικαίωμα στη δεύτερη ευκαιρία, το δικαίωμα επανένταξης, στο όνομα της ανθρωπιάς, της εγγενούς αξιοπρέπειας του ανθρώπινου προσώπου και κυρίως να μη φέρουμε σε σύγκρουση, όπως έλεγαν παλιά οι συνταγματολόγοι, το ειδικό καθεστώς εξουσίας μέσα στη φυλακή, δηλαδή τους περιορισμούς των ελευθεριών των δικαιωμάτων σε μια δημοκρατική κοινωνία που δεν μπορεί να τιμωρεί εκτός συνταγματικής τάξης.
Κύριε Υπουργέ, σωφρονιστική νομοθεσία, σωφρονιστική πολιτική και σωφρονιστική πραγματικότητα πρέπει να συμβαδίσουν. Αυτό περιλαμβάνει -παρά τις επιμέρους συζητήσεις και διευκρινίσεις- το νέο σχέδιο Σωφρονιστικού Κώδικα και γι’ αυτό περιμένουμε να συζητηθεί στη Βουλή, κόντρα στους καιρούς που προφανώς μπορεί να μην ενδιαφέρονται για τους χρήστες, να μην ενδιαφέρονται για τους φορείς του aids, να μην ενδιαφέρονται για τους αποκλεισμένους, τους φυλακισμένους αλλά είναι μέρος της ελληνικής κοινωνίας και μέρος της ευαισθησίας μας.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πανούση, όπως ξέρετε και θα το πω και δημόσια, σας σέβομαι και σας τιμώ και πρώτος σας αναγνωρίζω ως μια από τις πιο έγκυρες και υπεύθυνες προσωπικότητες –αυθεντίες, αν θέλετε- που διαθέτει η χώρα μας στον τομέα της εγκληματολογίας και της σωφρονιστικής και ειλικρινά πιστεύω ότι είναι ευτύχημα που κατά την παρούσα συγκυρία σας έχουμε στη Βουλή. 
Φαντάζομαι όμως, πως δεν μου ζητάτε να νομοθετήσω εν θερμώ και αποσπασματικά αλλά όταν οι συνθήκες θα επιτρέπουν το καλύτερο δυνατό αποτέλεσμα. Τη στιγμή που το σωφρονιστικό σύστημα βάλλεται από πολλούς, ενώ με πενιχρά μέσα προσπαθεί να ανταποκριθεί στις μεγαλύτερες προκλήσεις που έχει αντιμετωπίσει από της συστάσεώς του, πιστεύω ότι θα συμφωνούσατε μαζί μου ότι δεν είναι ώρα για κινήσεις εντυπωσιασμού. Είναι η ώρα να δώσουμε ουσιαστικές, καλοσχεδιασμένες, ακριβείς και εφαρμόσιμες λύσεις. 
Θα ήθελα να αναφέρω ένα παράδειγμα. Γνωρίζετε καλά ότι αυτήν τη στιγμή τα καταστήματα κράτησης θα έπρεπε να απελευθερώσουν ειδικούς χώρους, στους οποίους αυτήν τη στιγμή φιλοξενούν κρατούμενους, για να αξιοποιηθούν κατά την εφαρμογή του νομοθετικού πλαισίου. Έχουμε τη δυνατότητα να το κάνουμε αυτό; Θα είχαμε τη δυνατότητα να τοποθετήσουμε και άλλους κρατούμενους στους υπάρχοντες χώρους, προκειμένου να απελευθερωθούν οι απαιτούμενοι ειδικοί χώροι; Θα ήταν σωστό; Τι εναλλακτικές έχουμε για να προχωρήσουν οι μεταρρυθμίσεις; 
Ως άνθρωπος της ευθύνης που είστε και όχι της ανέξοδης ρητορικής, πιστεύω ότι θα συμφωνούσατε ότι αυτά δεν είναι ζητήματα που μπορούμε να αντιμετωπίσουμε με ευχολόγια. Φιλοδοξία μας είναι ο νέος κώδικας να κατατεθεί το συντομότερο και θα το κάνουμε αλλά όταν κατατεθεί, να πρόκειται για ένα σχέδιο νόμου άρτιο από κάθε άποψη που να σέβεται τις επιταγές των καιρών αλλά και τα διαχρονικά ζητήματα του σωφρονισμού και να γνωρίζουμε με ακρίβεια πότε και πώς θα εφαρμοστούν όλες οι καινοτομίες του.
Πάντως, θεωρώ ενδιαφέρουσα την πρότασή σας να γίνει κοινή συνεδρίαση των επιτροπών. Πράγματι, από αυτό που είπατε ότι μπορούμε να συνδυάσουμε και την πρόληψη και την καταστολή μέσα από την σύνθεση των τριών επιτροπών, του Σωφρονιστικού Κώδικα, του Ποινικού Κώδικα και του Κώδικα Ποινικής Δικονομίας, μόνο οφέλη θα προκύψουν και σας βεβαιώ ότι θα το κάνουμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και δύο εκπαιδευτικοί από το 5ο Γυμνάσιο Ηρακλείου Αττικής. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Θα συζητηθεί η τρίτη με αριθμό 527/10-2-2014 επίκαιρη ερώτηση δευτέρου κύκλου του Βουλευτή Ηλείας του Πανελλήνιου Σοσιαλιστικού Κινήματος κ. Ιωάννη Κουτσούκου προς τον Υπουργό Οικονομικών , σχετικά με τις αλλαγές και τις διορθώσεις στις αποφάσεις για την τήρηση των βιβλίων από τους αγρότες.
Κύριε Κουτσούκο, έχετε το λόγο.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κυρία Πρόεδρε. 
Κύριε Υπουργέ, η επίκαιρη ερώτηση κατατέθηκε πριν τις διορθωτικές παρεμβάσεις της προηγούμενης εβδομάδας και υποστήριζα ότι επικρατεί εύλογη ανησυχία αλλά και αγανάκτηση σε μεγάλη κλίμακα αγροτών, επειδή για πρώτη φορά καλούνται να τηρήσουν βιβλία. Βεβαίως, έγιναν πολύ σημαντικά λάθη από το Υπουργείο που προκάλεσαν αυτήν την αγανάκτηση. 
Έχω να επισημάνω δύο κρίσιμα στοιχεία που τα θεωρώ λάθη. Το πρώτο είναι ότι δεν μας ακούσατε. Σας είχαμε πει το Δεκέμβρη όταν συζητούσαμε το νομοσχέδιο για τον ΕΝΦΙΑ και εγώ αλλά και η εισηγήτρια της Νέας Δημοκρατίας ότι πρέπει να πάτε το όριο στις είκοσι χιλιάδες.
Δεν πρέπει, δηλαδή, να αναγκάσουμε έναν άνθρωπο που έχει δέκα-δεκαπέντε στρέμματα αμπέλι ή που κρατάει μια μικρή εκμετάλλευση γιατί του πήγαμε τη συνταξιοδότηση από τα εξήντα πέντε στα εξήντα επτά να μπει σ’ αυτήν την ταλαιπωρία.
Δεύτερον, κάνατε τις ανακοινώσεις με τόσο μεγάλη καθυστέρηση, που κανένας δεν ήξερε και πελαγοδρομούσε μεταξύ του εφόρου και του λογιστή.
Κύριε Υπουργέ, εμείς που έχουμε στηρίξει όλες τις αλλαγές για να διευρύνουμε τη φορολογητέα βάση, δεν θέλουμε να γίνει βρόγχος για τον αγρότη μία τομή που έχει να κάνει με την εξυγίανση του οικονομικού κύκλου για να χτυπήσουμε τη φοροδιαφυγή, για να χτυπήσουμε το άνοιγμα της ψαλίδας, τις πλαστές υπερτιμολογήσεις, τις ελληνοποιήσεις και όλα αυτά που γίνονται. Πιστεύω ότι το βήμα που έγινε την προηγούμενη βδομάδα με τις διορθωτικές κινήσεις είναι λειψό, διότι, ενώ έπρεπε να πάτε το όριο της τήρησης των στοιχείων πλέον στις είκοσι χιλιάδες, βρήκατε μία μεσοβέζικη λύση, δηλαδή δεν κάνατε μία τολμηρή επιλογή. Στα δεκαπέντε χιλιάρικα τι απομένει ως καθαρό εισόδημα για να φορολογηθεί και τι θα αποδώσει στο δημόσιο; Αυτά τα παίρνετε και με το αντικειμενικό σύστημα.
Δεύτερον, ενώ απλοποιήσατε τις διαδικασίες και αυτό είναι θετικό για τον αγρότη, όπως επίσης δίνετε και ένα κίνητρο για την παράδοση των προϊόντων μέσω των συνεταιρισμών και των ομάδων, εντούτοις δεν έχετε ξεκαθαρίσει ακόμα το πώς προσδιορίζεται το καθαρό φορολογητέο εισόδημα. Υπάρχουν κρίσιμα ζητήματα που αφορούν την έκπτωση των δαπανών, τις αποσβέσεις των παγίων, τα ημερομίσθια των εργατών και των αυτοαπασχολούμενων και όλα αυτά για τα οποία πρέπει να δώσετε συγκεκριμένες απαντήσεις. Ελπίζω να μας τις δώσετε σήμερα ή να τις δώσει ο κ. Στουρνάρας αργότερα στους αγρότες.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο Υφυπουργός κ. Γεώργιος Μαυραγάνης έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κυρία Πρόεδρε, κύριε Βουλευτά, κατ’ αρχάς, εγώ θα ήθελα να πω ότι η Κυβέρνηση ακούει και δεν είναι μία Κυβέρνηση που όταν τίθεται ένα πρόβλημα, δεν το αντιμετωπίζει. 
Θα ήθελα να σας επαναλάβω, ότι αφού τέθηκαν κάποια διαδικαστικά θέματα, πήραμε πρωτοβουλία και αυτή η πρωτοβουλία οδήγησε στην ανακοίνωση την οποία γνωρίζετε πάρα πολύ καλά -θα την επαναλάβω για να είμαστε ξεκάθαροι- ότι υποχρεούνται να τηρούν στοιχεία εσόδων-εξόδων αγρότες των οποίων το ακαθάριστο εισόδημα ξεπερνά τις δεκαπέντε χιλιάδες. Όλοι οι αγρότες, ακόμη και όσων το εισόδημα είναι άνω των δεκαπέντε χιλιάδων, δεν θα έχουν υποχρέωση τήρησης βιβλίων όπως ξέρουμε, παρά μόνο να συγκεντρώνουν τα παραστατικά εσόδων και εξόδων. Εξαιρούνται βέβαια, αν κάποιοι έχουν υποχρέωση τήρησης βιβλίων από κάποια άλλη δραστηριότητα. Μιλάμε γι’ αυτούς που μπαίνουν τώρα σ’ αυτό το καθεστώς.
Επίσης, για τα πέντε πρώτα χρόνια, όσοι από τους αγρότες μπαίνουν στο νέο σύστημα, απαλλάσσονται του τέλους επιτηδεύματος, όπως και εκείνοι που βρίσκονται τρία χρόνια πριν τη συνταξιοδότηση. Όλοι οι αγρότες θα έχουν υποχρέωση μιας ετήσιας δήλωσης ΦΠΑ που θα υποβάλλεται μόλις τελειώνει το έτος. Άρα και εκεί υπάρχει διευκόλυνση.
Επίσης, η υποχρέωση για την υποβολή συγκεντρωτικών καταστάσεων όσον αφορά τα έξοδα, γίνεται ετήσια. Να θυμίσω ότι ακόμα και σήμερα όσοι ήταν στο ειδικό καθεστώς του ΦΠΑ πάλι είχαν μία φορά το χρόνο υποχρέωση να κάνουν αυτήν τη δήλωση, άρα ακόμα και σ’ αυτό το κομμάτι διευκολύνονται και δεν πάνε σε μια χειρότερη κατάσταση. Η καταβολή του ΦΠΑ για τα φυσικά πρόσωπα-αγρότες, γι’ αυτούς που διαθέτουν τα προϊόντα τους για να τα πουλήσουν οι συνεταιρισμοί ή τρίτοι γενικά, δεν έχουν την υποχρέωση αυτή που θα έχει οποιοσδήποτε άλλος σχετικά με το ΦΠΑ. Οι ομάδες στις οποίες δίδουν προϊόντα για πώληση και οι συνεταιρισμοί που εκκαθαρίζουν τις πωλήσεις των αγροτών, πραγματοποιούν την εκκαθάριση μία φορά το χρόνο.
Επίσης, οι αγρότες που εντάσσονται στο νέο καθεστώς, θα έχουν προκαταβολή φόρου εισοδήματος -με τη δήλωση που θα υποβληθεί το 2015, όχι φέτος- το μισό, δηλαδή 27,55% αντί για 55% επί του φόρου που προκύπτει.
Και φυσικά με το σύστημα των εσόδων-εξόδων, αν κάποιος έχει ζημιά, δεν υφίσταται τέτοια υποχρέωση ή αν στο μέλλον έχει ζημιά, φυσικά συμψηφίζεται η υποχρέωση αυτή που είχε για προκαταβολή και μπορεί να είναι και πιστωτικός. 
Επειδή τελείωσε ο χρόνος μου, θα συνεχίσω στη δευτερολογία μου. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μαυραγάνη. 
Κύριε Κουτσούκο, μπορείτε να δευτερολογήσετε.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κυρία Πρόεδρε. 
Κύριε Υπουργέ, εγώ δεν αμφισβητώ ως θετικό στοιχείο τις διορθωτικές παρεμβάσεις που έγιναν σε ό,τι αφορά την απλοποίηση των διαδικασιών. Αυτό το είχαμε πει και ως ΠΑΣΟΚ με ανακοίνωσή μας και εγώ το θέτω στην επίκαιρη ερώτησή μου που είχε υποβληθεί πριν τις αλλαγές. Δεν χρειαζόταν παρά κοινή λογική να καταλάβει κανένας ότι ο αγρότης που δεν έχει γραφείο και οργανωμένο λογιστήριο, δεν μπορεί να έχει πάνω από το κεφάλι του τη δαμόκλειο σπάθη των τιμωρητικών προστίμων του κώδικα φορολογικών διαδικασιών. Άρα, είναι θετική η διαδικασία της απλούστευσης και της μη τήρησης βιβλίων. Όπως είναι θετικό το μέτρο και μπορεί να είναι και ένα κίνητρο για να διαθέτει τα προϊόντα του μέσω του συνεταιρισμού και της ομάδας. Αυτά είναι θετικά. 
Εγώ, όμως, θέλω να επισημάνω ότι το βήμα που έγινε την προηγούμενη εβδομάδα είναι μετέωρο, είναι ανολοκλήρωτο και θα επιχειρηματολογήσω και για το όριο των 20.000 ευρώ. Αυτό τι σημαίνει; Πόσο καθαρό εισόδημα έχει αν αφαιρέσουμε τα έξοδα; Έχει ένα πάρα πολύ μικρό, χαμηλό εισόδημα, το οποίο επαναλαμβάνω, με τον τεκμαρτό τρόπο υπολογισμού, θα του το έπαιρνες «grosso modo» που λένε οι οικονομολόγοι. Δηλαδή, χοντρικά περίπου θα του έπαιρνες τα ίδια. 
Πιστεύω ότι για να εφαρμοστεί το μέτρο ομαλά, πρέπει να πιάσουμε τους μεγάλους παραγωγούς που είναι και αυτοί κατά κύριο λόγο που φοροδιαφεύγουν, δηλαδή που έχουν μεγάλες εκτατικές καλλιέργειες, πολλές εκατοντάδες χιλιάδες εισοδήματα. Μην μπλέξουμε τους φτωχούς και τους μεσαίους. Αυτή είναι η επιχειρηματολογία μου για το όριο. 
Δεύτερον, πρέπει να γίνει πάρα πολύ καθαρό -γιατί επικρατεί μια σύγχυση- το ζήτημα του τέλους επιτηδεύματος. Δεν είναι επιτηδευματίας ο αγρότης. Επιτέλους, στη δεύτερη εγκύκλιο, θέσατε το θέμα της απόσβεσης των παγίων, εάν τα έχει απογράψει. 
Τώρα, λοιπόν, πρέπει να γίνει πολύ καθαρό ποιες δαπάνες θα εκπίπτουν, διότι υπάρχουν τα ζητήματα των ασφαλιστικών εισφορών στον ΟΓΑ και στον ΕΛΓΑ. Είναι υποχρεωτική η ασφάλιση στον ΕΛΓΑ. Υπάρχουν τα ζητήματα των ημερομισθίων με εργόσημο. Όπως σας είπα για το θέμα των παγίων, ο αγρότης και θα αγοράσει πάγιο και έχει πάγιο αγορασμένο που το έχει πληρώσει. Αυτό πρέπει να εκπέσει από το εισόδημα. 
Επίσης, κύριε Υπουργέ, υπάρχει ένα απλό θέμα, το οποίο το έχουν όλοι οι άλλοι, η μεταφορά της ζημίας. Διότι, όπως ξέρετε, η αγροτική παραγωγή έχει τεράστιες διακυμάνσεις. Μπορεί μια χρονιά να πάει καλά αλλά την άλλη, να μπει μέσα και να τα χάσει όλα. Επομένως, δεν πρέπει να τον φορολογήσουμε. 
Και βεβαίως υπάρχει το μεγάλο ζήτημα που τίθεται, του αφορολόγητου. Αυτό είναι πολύ λεπτό ζήτημα, διότι αφορολόγητο, έχει μόνο ο μισθωτός σήμερα –αυτό το χαμηλό όπως το πήγαμε. Δεν έχουν οι υπόλοιποι ελεύθεροι επαγγελματίες. Ποια είναι η διαφορά; 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Ο ελεύθερος επαγγελματίας που απασχολεί το μέλος της οικογένειάς του και το ασφαλίζει, εκπίπτει της δαπάνης. Ο αγρότης που έχει έμμεσα ασφαλισμένο το μέλος της οικογενείας του -την τετραμελή οικογένεια που μοχθεί στο χωράφι- για να έχει αυτό το εισόδημα και επειδή φορολογείται ατομικά και όχι για τα μέλη της οικογενείας του, θα επιβαρυνθεί το φόρο των εισοδημάτων των μελών της οικογενείας του ατομικά. Επειδή ξέρετε φορολογικά και το ότι ο φόρος υπολογίζεται κατά φυσικό τρόπο και όχι κατά οικογένεια, αυτό πρέπει να το αντιμετωπίσουμε και να τους δώσουμε τουλάχιστον τη δυνατότητα -αν δεν μπορούμε να δώσουμε αφορολόγητο- της έκπτωσης της δαπάνης του ημερομισθίου του τεκμαρτού έστω των αυτοαπασχολούμενων μελών της οικογένειας. Για αυτά πρέπει να απαντήσετε άμεσα για να ξεκαθαριστεί το τοπίο. 
Και εν πάση περιπτώσει, είναι στην αρμοδιότητά σας και άλλα θέματα των αγροτών, κύριε Υπουργέ, όπως είναι η κάρτα για το πετρέλαιο -υπήρχε μια προετοιμασία-, είναι τα ζητήματα του κεφαλαίου της χρηματοδότησης που πρέπει να τα λύσετε, όπως επίσης και το θέμα που θέτουν οι αγρότες παραγωγοί των λαϊκών αγορών, που δεν μπορούν να έχουν δύο φορολογικά καθεστώτα. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε. 
Το λόγο έχει ο Υφυπουργός Οικονομικών κ. Μαυραγάνης.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κατ’ αρχάς να διευκρινίσουμε ότι αυτό που λέμε πλέον όριο, έχει μικρή σημασία διότι αφορά μια διαδικασία σε σχέση με τα έσοδα-έξοδα και τα παραστατικά. Δεν έχει μεγάλη σημασία ως τήρηση βιβλίων πλέον, διότι έχει αλλάξει η διαδικασία. Την απλοποιήσαμε. 
Δεύτερον, με αντικειμενικούς τρόπους υπολογισμού εισοδήματος και φορολόγησης αδικούμε. Και ξέρετε, αδικούμε γιατί σε αυτήν την περίπτωση, αν κάποιος έχει τις ζημιές, πληρώνει φόρο. Και αυτό δεν είναι σωστό.
Τρίτον, δεν υπάρχει θέμα να θέσουμε σε χειρότερη μοίρα τους αγρότες από τους υπόλοιπους επιχειρηματίες με ατομικές επιχειρήσεις. Δηλαδή για τα πάγιά τους θα έχουν αποσβέσεις, άλλες δαπάνες που γίνονται θα εκπίπτουν. Δεν είναι θέμα ό,τι εκπίπτει, να μην εκπίπτει και για τον αγρότη. Άρα εκεί, όλες αυτές οι δαπάνες θα λαμβάνονται υπ’ όψιν για τον υπολογισμό της φορολογικής του υποχρέωσης. Θα εκπίπτουν, σας είπα, η απόσβεση για το πάγιο, τα έξοδα τα άλλα, που αγοράζει με τιμολόγια κ.λπ.. Αυτά που για οποιαδήποτε επιχείρηση εκπίπτουν, αυτονόητο είναι και για τους αγρότες να εκπίπτουν.
Νομίζω ότι όντως και από την πλευρά του ΠΑΣΟΚ υπήρξε αποδοχή με την ανακοίνωση ότι είναι οι ανακοινώσεις της Κυβέρνησης προς τη σωστή κατεύθυνση. Νομίζω ότι πάμε σε ένα καθεστώς απλό, που δεν δημιουργεί πλέον προβλήματα, δεν βάζει κόστη στους αγρότες υπερβολικά, γιατί ούτως ή άλλως και παλαιότερα είχαν υποχρέωση να κάνουν μια δήλωση και θα την κάνουν και τώρα. Έχουμε λύσει το θέμα με τις ομάδες-συνεταιρισμούς, που μεταφέρεται σε αυτούς ένα διαδικαστικό βάρος, να το πω έτσι.
Και νομίζω ότι πλέον οι αγρότες δεν πρέπει να φοβούνται το καθεστώς αυτό. Είναι πολύ απλοποιημένο και ακριβώς όπως είπατε, αν έχουμε και χρονιές που υπάρχει ζημιά, είναι η ζημιά τέτοια που θα πρέπει να αντιμετωπίζεται όπως και για κάθε άλλη ζημιογόνο επιχείρηση.
Συνεπώς νομίζω ότι πάμε σε ένα καθεστώς απλοποιημένο. Θα διευκολυνθεί η αγροτική κοινότητα και θα μπορεί ακριβώς να αντιμετωπιστούν και προβλήματα, όπως σωστά τονίσατε, στη διάθεση των αγαθών, όπου είχαμε τα γνωστά ζητήματα της αδιαφάνειας. Και αυτά τα ζητήματα αντιμετωπίζονται πλέον με αυτό το καθεστώς.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε, κύριε Υπουργέ.
Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και του Κράτους του Γκέρνσεϋ για την ανταλλαγή πληροφοριών σχετικά με τα φορολογικά θέματα».
Το νομοσχέδιο ψηφίστηκε στη Διαρκή Επιτροπή κατά πλειοψηφία.
Εισάγεται προς συζήτηση με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν τον λόγο όσοι έχουν αντίρρηση επί της κυρώσεως αυτής της συμφωνίας.
Θέλει κάποιος συνάδελφος από τα κόμματα που διαφώνησαν να λάβει τον λόγο;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, κύριε Πρόεδρε…</Speech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ένα λεπτό, παρακαλώ. Βλέπω στην εισηγητική έκθεση ότι ο ΣΥΡΙΖΑ ήταν κατά. Από τον ΣΥΡΙΖΑ θα πάρει κάποιος τον λόγο;</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Γελαλή, έχετε τον λόγο, για πέντε λεπτά.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ευχαριστώ, κύριε Πρόεδρε, θα προσπαθήσω να είμαι γρήγορος.
Η σύμβαση την οποία συζητάμε εντάσσεται στη γενικότερη κατεύθυνση των διμερών συμβάσεων ανταλλαγής πληροφοριών για φορολογικά θέματα, το οποίο βέβαια είναι κάτω από την ομπρέλα της γενικής συμφωνίας η οποία έχει υπογραφεί και από τη χώρα μας με τον ΟΟΣΑ. Σε καμμία περίπτωση δεν μας διαφωτίζουν αυτές οι συμβάσεις για τη σκοπιμότητα της συμφωνίας και βέβαια δεν τεκμηριώνονται και τα αποτελέσματα αυτών των συμβάσεων και της διαδικασίας ανταλλαγής πληροφοριών.
Είναι μια συμφωνία, η οποία υπογράφτηκε το 2010 και ούτε μας εξηγούν γιατί εισάγεται για κύρωση τώρα, με τόσο μεγάλη καθυστέρηση. Δεν είναι πολυτέλεια μια στοιχειώδης ερμηνεία της καθυστέρησης της συμφωνίας ανταλλαγής πληροφοριών με ένα κράτος το οποίο θεωρείται φορολογικός παράδεισος.
Το κρατίδιο του Γκέρνσεϋ είναι ένα σύμπλεγμα νησιών στα στενά της Μάγχης, το οποίο είναι γνωστό, κυρίως, για τις ανύπαρκτες φορολογικές επιβαρύνσεις των επιχειρήσεων και κεφαλαίων, για την απουσία συναλλαγματικών ελέγχων. 
Ο ΟΟΣΑ κατέταξε το κρατίδιο αυτό στην τρίτη κατηγορία ανάλογα με τις νομικές υποδομές, με τα επίπεδα επίβλεψης και συνεργασίας. Από το 2008, λειτουργεί και έχει ενταχθεί, πλέον, με «λευκή λίστα» στους G20. Έχει εκσυγχρονιστεί, υποτίθεται, όσον αφορά στον τρόπο ελέγχου των επιχειρήσεων και τα όρια και έχει δεχτεί βέβαια και την ανταλλαγή πληροφοριών με τα άλλα κράτη.
Από το 2008, λειτουργεί το λεγόμενο εταιρικό φορολογικό σύστημα «0% - 10%», δηλαδή η πρώτη περίπτωση αφορά τις εταιρείες που φορολογούνται με 0% εταιρικό φόρο, κάποιες δραστηριότητες μεταξύ αυτών και οι τραπεζικές δραστηριότητες φορολογούνται με 10% και τα έσοδα από την πώληση γης ή κτηρίων φορολογούνται με 20%.
Στην όλη διαδικασία είναι απίθανο έως αδύνατον να ζητηθούν πληροφορίες από το κρατίδιο αυτό. Άρα, το πρόβλημα είναι μονομερώς από εμάς εάν υπάρχει η διαδικασία, και εάν είναι διατεθειμένο αυτό το κρατίδιο μέσα από αυτήν τη διαδικασία να μας δώσει πληροφορίες. 
Είναι αυτονόητη η ανάγκη συνεργασίας των κρατών για ζητήματα εποπτείας και ελέγχου της διεθνούς διακίνησης του κεφαλαίου. Βέβαια είναι καθήκον να βλέπουμε και να ζητάμε την ουσία, να κάνουμε κριτική στην ουσία του θέματος και όχι μόνο στο θεωρητικό επίπεδο, αφού είναι δεδομένη και διαπιστωμένη η αναποτελεσματικότητα αυτών των διαδικασιών.
Είναι γνωστές και οι συμφωνίες, οι οποίες αντί να δίνουν τις πληροφορίες, συγκαλύπτουν τους φοροφυγάδες, αντί να τους αποκαλύπτουν. Χαρακτηριστικό παράδειγμα είναι η Ελβετία από όπου ενώ ζητήθηκαν οι πληροφορίες για τη λίστα των πενήντα τεσσάρων χιλιάδων, που έχουν βγάλει χρήματα στο εξωτερικό, η Ελβετία επικαλέστηκε αναδρομικότητα του χαρακτήρα των πληροφοριών και δεν είχαμε αποτέλεσμα. 
Μιλάμε για ένα σύστημα ανταλλαγής πληροφοριών και πάταξης της φοροδιαφυγής αλλά με ποιους φορολογικούς μηχανισμούς στο κρατίδιο αυτό; Για ποια αρχεία φορολογικών πληροφοριών μιλάμε, όταν γνωρίζουμε ότι αυτό το κρατίδιο είναι ένας φορολογικός παράδεισος και είναι ελάχιστη η φορολογική επιβάρυνση;
Πόσο αποτελεσματική μπορεί, έστω και τυπικά, να είναι η αναζήτηση πληροφοριών για φόρο εισοδήματος, κεφαλαίου, κληρονομιών, ειδικών φόρων κατανάλωσης ή ΦΠΑ, όταν είτε καταγράφονται είτε δεν καταγράφονται καθόλου σε αυτό το κρατίδιο; Μιλάμε, δηλαδή, για μια διαδικασία κίνησης μαύρου χρήματος, στο οποίο δεν υπάρχει καμμία περίπτωση διευθέτησης και ρυθμίσεων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα ένα λεπτό ακόμα, κύριε Πρόεδρε.
Η δυνατότητα άρνησης απάντησης υπάρχει βέβαια και είναι για πολλούς λόγους. Οποιοδήποτε λόγο μπορούν να ζητήσουν αυτά τα κράτη, μεταξύ αυτών και το κρατίδιο αυτό. Μιλάμε για οικονομικούς λόγους, μιλάμε για βιομηχανικά απόρρητα, μιλάμε για το ότι θα πρέπει να εξαντληθούν όλα τα διαθέσιμα μέσα τα οποία υπάρχουν, μιλάμε ακόμα και για ζητήματα δημόσιας τάξης. Είναι όλα αυτά τα οποία μπορούν να σταματήσουν αυτήν την ανταλλαγή των πληροφοριών. Επομένως η συμφωνία, η οποία γίνεται μεταξύ των δύο χωρών, είναι δώρο άδωρον.
Δεν έχει φορολογικούς μηχανισμούς, όπως είπα. Και οι δικές μας υπηρεσίες, όμως, κύριε Υπουργέ, είναι υποστελεχωμένες πλέον, δεν χρηματοδοτούνται. Είναι γνωστό ότι το ΣΔΟΕ δεν μπορεί να ελέγξει ακόμα τις λίστες, οι οποίες εδώ και δύο χρόνια έχουν κατατεθεί προς διερεύνηση.
Παρ’ όλα αυτά δεν υπάρχει η παραμικρή πρόοδος στον τομέα αυτό. Γνωρίζουμε ότι το 50% των τραπεζικών καταθέσεων του κρατιδίου, όπως γράφουν οι «FINANCIAL TIMES», προέρχεται από ελβετικές τράπεζες. Εκεί ακόμα είναι μικρότερη η φορολογία. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Αφού δεν έχουμε αυτήν τη συνεργασία με την Ελβετία, η οποία θα μας δώσει τα αποτελέσματα που θέλουμε, πιστεύουμε ότι θα έχουμε αποτελέσματα με ένα φορολογικό παράδεισο; Όχι. Είμαστε υπέρ της λειτουργίας διμερών συμβάσεων, αλλά είμαστε υπέρ της λειτουργίας συμβάσεων που θα έχουν αποτέλεσμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ τελειώνετε, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Τελείωσα, κύριε Πρόεδρε.
Επειδή δεν βλέπουμε να έχουμε αποτελέσματα, γι’ αυτό καταψηφίζουμε αυτή τη συμφωνία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Κυρίες και κύριοι συνάδελφοι, από τον ΣΥΡΙΖΑ απεστάλη επιστολή προς τον κύριο Πρόεδρο της Βουλής, σύμφωνα με την οποία ορίζεται ως εισηγητής της σημερινής συζήτησης ο Βουλευτής κ. Δημήτριος Γελαλής. Επίσης, από τους Ανεξάρτητους Έλληνες με επιστολή ορίζεται ειδική αγορήτρια εκ μέρους των Ανεξαρτήτων Ελλήνων η Βουλευτής κ. Μαρία Κόλλια-Τσαρουχά και Κοινοβουλευτικός Εκπρόσωπος ο κ. Γιοβανόπουλος Κωνσταντίνος. Από το Λαϊκό Σύνδεσμο Χρυσή Αυγή, επίσης με επιστολή, ορίζεται ειδικός αγορητής ο Βουλευτής, κ. Χρυσοβαλάντης Αλεξόπουλος και Κοινοβουλευτικός Εκπρόσωπος ο Βουλευτής Β΄ Αθηνών κ. Ηλίας Παναγιώταρος. Από τη Δημοκρατική Αριστερά ομοίως εστάλη επιστολή με την οποία ορίζεται ειδική αγορήτρια η Βουλευτής Α’ Θεσσαλονίκης, κ. Ασημίνα Ξηροτύρη - Αικατερινάρη. Από την Κοινοβουλευτική Ομάδα του ΚΚΕ υπάρχει επιστολή με την οποία ορίζεται Κοινοβουλευτικός Εκπρόσωπος ο Βουλευτής, κ. Κατσώτης Χρήστος. Από τους Ανεξάρτητους Δημοκρατικούς Βουλευτές ορίζεται με επιστολή ειδικός αγορητής ο Βουλευτής Β΄ Αθηνών κ. Δημήτριος Ανδρουλάκης. 
Τον λόγο έχει η ΣΤ΄ Αντιπρόεδρος της Βουλής κ. Μαρία Κόλλια- Τσαρουχά, εκ μέρους των Ανεξάρτητων Ελλήνων.</ChairmanSpeech> 
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (Στ΄ Αντιπρόεδρος της Βουλής): Ευχαριστώ πολύ.
Κυρίες και κύριοι συνάδελφοι, κύριε Πρόεδρε, έρχεται σήμερα για κύρωση άλλη μία συμφωνία που έχει σχέση με φορολογικά ζητήματα και ανταλλαγή φορολογικών πληροφοριών. Είναι, λοιπόν, για θέματα που αφορούν τη φορολογία. 
Είναι όντως σημαντικό να υπάρχουν αυτά τα νομοθετήματα, αλλά πιο σημαντικό, κύριε Πρόεδρε, είναι να υπάρχει πολιτική βούληση για το χτύπημα της φοροδιαφυγής και προφανώς τη συλλογή φόρων που τόσο απαραίτητη είναι στα έσοδα του κράτους. 
Προ ημερών ο κ. Στουρνάρας διακήρυξε ενώπιον των Ευρωβουλευτών ότι θα ξεκινήσει σε πανευρωπαϊκό επίπεδο έναν πόλεμο κατά της φοροδιαφυγής, όταν όμως στην Ελλάδα υπάρχουν ακόμα γνωστοί- άγνωστοι φοροφυγάδες. Γι’ αυτούς η Κυβέρνηση δεν έχει κάνει τίποτα, για την Ευρώπη δε, καθησύχασε ότι αναλαμβάνει ο ίδιος ο κ. Στουρνάρας να χτυπήσει το θέμα της φοροδιαφυγής. 
Ή θα υπάρξει, λοιπόν, αποτελεσματικό χτύπημα της φοροδιαφυγής, κύριε Πρόεδρε και κύριοι Υπουργοί, ή θα συνεχίζονται τα τεράστια προβλήματα που υπάρχουν αυτήν τη στιγμή στη χώρα, σε μία φάση που πλέον ο μικροφορολογούμενος είναι έρμαιο των ελέγχων, που θα γίνονται ακόμα και από τους αστυνομικούς. Θα έχουν και αυτό το βάρος οι αστυνομικοί, να κάνουν τον έλεγχο των φοροφυγάδων ή αυτών που δεν έχουν πληρώσει πρόστιμα. 
Με αυτήν, λοιπόν, την υπερφορολόγηση και οι αγρότες -όπως ήδη έγινε συζήτηση σε προηγούμενη επίκαιρη ερώτηση- βρίσκονται σε μία πάρα πολύ δύσκολη κατάσταση. Οπωσδήποτε θα πρέπει να φορολογηθούν, αλλά το θέμα είναι με ποιους όρους και με ποια δικαιοσύνη. Διότι το θέμα είναι πόσο δίκαιο είναι ένα φορολογικό σύστημα. Είναι ήδη γνωστές οι κινητοποιήσεις των αγροτών. 
Ακόμα και στο Νομό Σερρών υπάρχουν πάρα πολλές εστίες όπου είναι συγκεντρωμένοι συμπολίτες, συμπατριώτες μου αγρότες κι όχι γιατί δεν θέλουν να πληρώσουν, γιατί θέλουν να κριθούν με ανισότητα απέναντι σε άλλους φορολογούμενους πολίτες, αλλά κυρίως γιατί θεωρούν ότι το μέτρο το οποίο έχετε επιβάλλει -ακόμα και με τις διορθώσεις που έχετε κάνει, οι οποίες και αυτές είναι στον αέρα, είναι πάρα πολύ αόριστες- δεν βασίζεται στην πραγματικότητα. 
Από την άλλη πλευρά, κύριε Πρόεδρε, όταν είχε έρθει για ψήφιση το νομοσχέδιο για τη φορολόγηση της ακίνητης περιουσίας ακόμα και υπάλληλοι, στελέχη του Υπουργείου Οικονομικών, ως συνδικαλιστές τότε είχαν πει ότι υπάρχουν περίπου πενήντα τέσσερις χιλιάδες εντάλματα με μεγάλη αξία. Από τα είκοσι τέσσερις χιλιάδες έχουν ελεγχθεί μόνο δύο. Βεβαιώθηκε, δηλαδή φόρος 5 εκατομμύρια περίπου. 
Αν, λοιπόν, κύριε Υπουργέ, κάνουμε τα αυτονόητα –και πολλά απ’ αυτά τα οποία δεν θα ήθελα να αναφέρω, γιατί δεν θα με πάρει ο χρόνος- αν είχαμε προλάβει ή επισπεύσει να ελέγξουμε και τις offshore εταιρείες, καθώς και αυτές οι οποίες υπάρχουν και μέσα στη χώρα μας και αλλού, θα μπορούσαμε να είχαμε εισπράξει πάρα πολλά απ’ αυτά τα οποία λείπουν σήμερα από το πραγματικό και όχι το πλασματικό πλεόνασμα και θα μπορούσαμε να έχουμε ένα πιο δίκαιο φορολογικό σύστημα, για να μπορέσουν να αντέξουν τη φορολογία οι Έλληνες πολίτες. 
Κύριε Πρόεδρε, κύριε Υπουργέ, κυρίες και κύριοι συνάδελφοι, δεν αρνούνται, όπως πιστεύω ότι ξέρετε όλοι, οι Έλληνες πολίτες να φορολογηθούν αλλά να φορολογηθούν σε μια δίκαιη βάση και πάντως να φορολογηθούν και αυτοί οι οποίοι διαφεύγουν και οι οποίοι είναι, όπως είπα και προηγουμένως, οι γνωστοί-άγνωστοι. 
Δεν πιστεύω ότι ένα Υπουργείο και ένα κράτος το οποίο έχει συνέχεια, όπως είναι το ελληνικό κράτος, η ελληνική πολιτεία, δεν μπορεί να βρει τους πραγματικούς φοροδιαφεύγοντες και μάλιστα αυτούς οι οποίοι φοροδιαφεύγουν με πάρα πολύ μεγάλα ποσά. 
Ερχόμαστε, λοιπόν, κύριε Πρόεδρε, να δούμε τη συμφωνία αυτή, να δούμε τι περιέχει και ποιος είναι ο σκοπός. Αυτά ρωτήσαμε και στην επιτροπή, κύριε Υπουργέ, και περιμένουμε να μας απαντήσετε ποιος είναι ο σκοπός. Όταν αυτή η διεθνής σύμβαση έχει ψηφιστεί από το 2010, σε μια μνημονιακή χρονιά, θα έπρεπε να έχουμε τρέξει για να την κυρώσουμε αμέσως μέσα στην ελληνική Βουλή και όχι να την φέρνουμε μετά από τρία, τέσσερα χρόνια, όταν έχουν ήδη παρεμβληθεί μεσοπρόθεσμα, μνημόνια δεύτερα και έρχονται και τα τρίτα και τα τέταρτα.  
Εμείς, λοιπόν, οι Ανεξάρτητοι Έλληνες λέμε ότι υπάρχει μεγάλη υπερφορολόγηση και μάλιστα σε πολίτες που δεν αντέχουν πλέον. Όπως ξέρετε, κύριε Υπουργέ, υπάρχουν ήδη δημοσιευμένα στοιχεία, σύμφωνα με τα οποία τα ληξιπρόθεσμα χρέη είναι 62,3 δισεκατομμύρια και γιγαντώνονται μέρα με τη μέρα. 
Έτσι, οι οποίες αισιόδοξες τοποθετήσεις σας δεν έχουν βάση. Είναι χαρακτηριστικό ότι μέσα στο 2013 φόροι ύψους 9,3 δισεκατομμυρίων ευρώ δεν εξοφλήθηκαν στην ώρα τους, με το συνολικό λογαριασμό, κύριε Πρόεδρε, των ληξιπροθέσμων χρεών να ανεβαίνει στα 62,3 δισεκατομμύρια ευρώ, όπως είπα προηγουμένως. 
Με αυτές τις σκέψεις και με τον προβληματισμό ότι μόνο το να υπογράφουμε και να κυρώνουμε διεθνείς συνθήκες, όταν δεν τις κρατούμε και πάντως δεν ξέρουμε αν από την άλλη πλευρά αυτές οι συμφωνίες θα εφαρμοστούν, εμείς ως Ανεξάρτητοι Έλληνες δηλώνουμε «ΠΑΡΩΝ».</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Αλεξόπουλος από τη Χρυσή Αυγή.</ChairmanSpeech> 
<Speech><Parlmember>ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, καλούμαστε να κυρώσουμε σήμερα μια διμερή συμφωνία με το κράτος του Γκέρνσεϋ, ένα κράτος από αυτά που ονομάζονται και φορολογικοί παράδεισοι. 
Είναι ορθό να γίνονται συμφωνίες με τέτοια κράτη για την ανταλλαγή πληροφοριών για φορολογικά θέματα και ειδικά από τη χώρα μας που έχει μεγάλο ζήτημα με πρόσωπα που έβγαλαν λεφτά στο εξωτερικό είτε με offshore είτε με εμβάσματα νόμιμα ή όχι. 
Η Ελλάδα πρέπει να προχωρήσει σε συμφωνίες με όλα τα κράτη που μπορούν να χαρακτηριστούν φορολογικοί παράδεισοι. Αυτό θα έπρεπε να έχει γίνει από χρόνια τώρα φυσικά και όχι μετά από τέσσερα χρόνια καταστροφικών μνημονιακών πολιτικών να συζητάμε για μια συμφωνία με ένα μόνο από αυτά τα κράτη. 
Η συγκεκριμένη συμφωνία όμως δεν μας ικανοποιεί, για τον απλούστατο λόγο ότι τη θεωρούμε προσχηματική και αναποτελεσματική. Η πεποίθησή μας αυτή βασίζεται στις διατάξεις της ίδιας της συμφωνίας, όπως στο άρθρο 7, διάταξη με την οποία καταγράφονται μια σειρά περιπτώσεων για τις οποίες δεν εφαρμόζεται η συμφωνία, που –κατά την άποψή μας- είναι υπερβολικές και καταχρηστικές και αποδυναμώνουν την ίδια τη συμφωνία. 
Μια τέτοια περίπτωση λόγου χάριν αποτελεί η ευρεία έννοια του απορρήτου, όπως τίθεται στο άρθρο αυτό και ιδίως στην τελευταία παράγραφο, όπου αναφέρεται ότι η δημοσιοποίηση των πληροφοριών είναι αντίθετη προς τη δημόσια τάξη. Δηλαδή, το εν λόγω κράτος θα μπορούσε για οποιαδήποτε δική του απόφαση να πει ότι για λόγους δημοσίας τάξης ή ασφάλειας δεν μας δίνει τα στοιχεία που ζητάμε. 
Πέραν αυτού, θα καταψηφίσουμε τη συμφωνία αυτή, γιατί δεν έχουμε καμμία διάθεση να συμμετάσχουμε στο παιχνίδι της συγκυβέρνησης, μιας συγκυβέρνησης που υποτίθεται ψάχνει τους φοροφυγάδες, που αναζητά το χρήμα στο εξωτερικό και κάνει ό,τι πρέπει να γίνει για τη σωστή και δίκαιη φορολόγηση του πλούτου που παράγεται στη χώρα μας. 
Η συγκυβέρνηση Σαμαρά-Βενιζέλου έχει αποδείξει πολλάκις ότι όχι μόνο δεν μπορεί να κάνει κάτι σωστό προς αυτήν την κατεύθυνση αλλά κυρίως δεν θέλει. Δεν υπάρχει πολιτική βούληση να χτυπηθούν τα παράνομα εμβάσματα στο εξωτερικό, να χτυπηθεί η απαράδεκτη πρακτική της χρήσης φορολογικών παραδείσων και των offshore εταιρειών. Έχουμε δει ότι για όλα τα σκάνδαλα που αφορούν φορολογικούς παραδείσους, εμβάσματα και offshore δεν έχουν αποδοθεί οι ποινικές και πολιτικές ευθύνες στα πρόσωπα και κυρίως στα πολιτικά πρόσωπα, που αποδεδειγμένα εμπλέκονται σε αυτά. Η συμφωνία αυτή δεν μπορεί να προσφέρει κάτι από τη στιγμή που δεν θα αλλάξει η ίδια η πολιτική της Κυβέρνησης. 
Ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Κύριε Πρόεδρε, θα ήθελα τον λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν προέκυψε κανένα προσωπικό ζήτημα στη συζήτηση.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Το προσωπικό ζήτημα προέκυψε την Τρίτη στις 9.30 το βράδυ προεδρεύοντος υμών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το προσωπικό θα πρέπει να αναδεικνύεται κατά την ημέρα που γίνεται η συζήτηση.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Έγινε αργά το βράδυ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ναι, αλλά ο Βουλευτής δεν δικαιολογείται να μην είναι παρών κατά τη διάρκεια της συζήτησης.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Εντάξει τώρα …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, σας δίνω το λόγο για ένα λεπτό.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Πάντως, σας ευχαριστώ που μου δίνετε τον λόγο. Θα μιλήσω εν τάχει. Δεν θα σας απασχολήσω.
Προεδρεύοντος υμών είχα την τιμή να είμαι ειδικός αγορητής του κόμματός μου. Ήταν το νομοσχέδιο του Υπουργείου Δικαιοσύνης. Ανέπτυξα ενώπιον της ελλιπούς Ολομελείας τις απόψεις μου. Κατά τη διάρκεια της αναπτύξεως εσείς είχατε την ευγένεια και δεν με διακόψατε καθόλου και μόλις τελείωσα, απήλθον διότι είχα άλλη εργασία. Πληροφορήθηκα εκ των υστέρων, όπως είδα και στα Πρακτικά, ότι έχουν απαλειφθεί δύο χαρακτηρισμοί μου, αν και είχα πει –και θα το ενθυμείστε- ότι δεν έχω καμμία υβριστική διάθεση. Κάνω διαπιστώσεις ως Έλλην πατριώτης. 
Ο ένας χαρακτηρισμός ήταν «εξωμότης» και αφορούσε εις το πρόσωπο του Αναστασιάδη και ο άλλος ήταν «εντολοδόχος δοσίλογος» για την Κυβέρνηση. Κάποιος εντολοδόχος είναι και δοσίλογος, θα δώσει λόγο. Γνωρίζει ελληνικά η κυρία ειδική αγορήτρια του ΚΚΕ, η οποία εξανέστη εν τη απουσία μου και σας συνέστησε να απαλειφθούν οι δύο αυτοί χαρακτηρισμοί, όταν, οσάκις εμείς χαρακτηριζόμεθα «εγκληματική οργάνωση», «ναζί» και όλα αυτά, δεν απαλείφονται αυτοί οι χαρακτηρισμοί. 
Είχα κάθε δικαίωμα, πιστεύω, ως Έλλην πατριώτης να χαρακτηρίσω τον Αναστασιάδη «εξωμότη» και πέραν αυτού και τη δικομματική Κυβέρνηση «δοσίλογο εντολοδόχο». Αυτή είναι η άποψή μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα σας δώσω την εξήγηση που θέλετε.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Εσείς, όμως, ακούσατε την κ. Κανέλλη.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν άκουσα την κ. Κανέλλη. Τον εαυτό μου άκουσα και θα σας εξηγήσω αμέσως.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Γιατί δεν με διακόψατε κατά τη διάρκεια της ομιλίας μου; Έπρεπε να με διακόψετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα σας πω αμέσως.
Η ροή του λόγου σας είναι λίγο πυκνή και χειμαρρώδης. Πράγματι, αντελήφθην ότι την ώρα που μιλούσατε και είπατε «εντολοδόχοι», μου φάνηκε ότι άκουσα τη λέξη «δοσίλογοι». Λέω σε συνεργάτη εξ αριστερών «παρακαλώ, πάρα πολύ, πηγαίνετε κάτω στους στενογράφους να μου πείτε αν όντως ελέχθη αυτή η λέξη». Κατέβηκε ο συνεργάτης κάτω και μου λέει «όχι, δεν έχει γραφτεί». 
Τι είχε συμβεί; Από την ώρα που έδωσα την εντολή στο συνεργάτη, μέχρι την ώρα που κατέβηκε είχε φύγει η υπάλληλος και κατέβηκε κάτω στα Πρακτικά, στο ιδιαίτερο γραφείο που είναι από κάτω και έτσι ο νέος υπάλληλος που ήταν, δεν το είχε ακούσει φυσικά. Πράγματι, όταν η κ. Κανέλλη έθεσε το θέμα, λέω: «Κυρία συνάδελφε, κι εμένα μου φάνηκε ότι το άκουσα, αλλά δεν ελέχθη αυτό, διότι το ηρεύνησα με τους συνεργάτες και τους στενογράφους, οι οποίοι μου είπαν ότι δεν έχει γραφτεί. Εν πάση περιπτώσει, θα παρακαλέσω να έρθουν τα Πρακτικά εδώ για να διαπιστώσω τι έχει γίνει». Όταν, λοιπόν, ήρθαν τα Πρακτικά πάνω, είδα και τις δύο αυτές λέξεις, οι οποίες μου διέφυγαν.
Θεωρώ προσωπικά ότι είναι πολύ υβριστικές αυτές οι δύο λέξεις και για την ελληνική Κυβέρνηση και για τον Πρόεδρο της Κυπριακής Δημοκρατίας και έδωσα εντολή να απαλειφθούν από τα Πρακτικά.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Οι λέξεις «ναζί» και «εγκληματική οργάνωση» δεν είναι υβριστικές, αξιότιμε κύριε Πρόεδρε, και παραμένουν; Ανοίξτε τα Πρακτικά να δείτε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, πολύ. Όταν εγώ προεδρεύω, αναλαμβάνω την ευθύνη των όσων λέγω και όσων κάνω. Θα πρέπει να σας πω, όμως, ότι έχω διαβάσει κάποια βουλεύματα των αρμοδίων συμβουλίων της ελληνικής δικαιοσύνης, τα οποία δυστυχώς δίνουν αυτούς τους χαρακτηρισμούς.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Τι λέτε, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όταν η δικαιοσύνη δίνει αυτούς τους χαρακτηρισμούς, εγώ μπορώ να έρθω από Έδρας και να πω ότι…</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Είστε έμπειρος δικηγόρος, κύριε Πρόεδρε. Τι λέτε; Σε βουλεύματα; Είναι κατηγορούμενος!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ να τελειώσουμε. Άλλωστε δεν ήταν τίποτα το τρομερό. Δύο λέξεις διεγράφησαν από τα Πρακτικά. Τόσες φορές συμβαίνει αυτό το πράγμα.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Τέλος πάντων, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει η κ. Ξηροτύρη.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Η συμφωνία που συζητάμε σήμερα αφορά τη συνεργασία των φορολογικών αρχών μεταξύ των δύο κρατών για την αντιμετώπιση της διεθνούς φοροδιαφυγής, γεγονός το οποίο αποτελεί έναν από τους βασικούς στόχους αυτής της σύμβασης. Το γεγονός βέβαια της φοροδιαφυγής στη χώρα μας εξακολουθεί να αποτελεί το μεγαλύτερο θέμα της ελληνικής οικονομίας. 
Η συμφωνία συνάδει με τη σύμβαση του Συμβουλίου της Ευρώπης και του ΟΟΣΑ, αναφορικά με την αμοιβαία διοικητική συνδρομή σε φορολογικά θέματα που κυρώθηκε το 2013 από τη Βουλή και με την οδηγία 2011/16 της Ευρωπαϊκής Ένωσης. 
Όμως, ας δούμε το ιστορικό του ΟΟΣΑ που ξεκίνησε από το 2000 με συμφωνίες που διόρθωσε το 2008, που κατήρτισε τις σχετικές λίστες –τη λευκή, τη μαύρη και τη γκρι- για τις χώρες οι οποίες αρχίζουν να εφαρμόζουν ή δεν εφαρμόζουν τέτοιες συμφωνίες ανταλλαγής πληροφοριών. Στη λευκή λίστα του ΟΟΣΑ περιλαμβάνεται και το κρατίδιο του Γκέρνσεϋ, τη συμφωνία με το οποίο συζητάμε σήμερα. 
Αυτές οι συμφωνίες, λοιπόν, δίνουν τη δυνατότητα στις αρχές να κάνουν ερωτήσεις όσον αφορά την κίνηση των λογαριασμών των υπηκόων τους, όμως επί της ουσίας επικαλούνται τη συνεργασία μεταξύ των φορολογικών αρχών, αν υπάρχει κάποια ιδιαίτερη και τεκμηριωμένη περίπτωση. Αυτό σημαίνει έρευνες των φορολογικών αρχών, που βασίζονται όμως σε λογική και τεκμηριωμένη υποψία φοροδιαφυγής ατόμων και επιχειρήσεων και όχι σε διερευνητικές εντολές. Αυτό είναι ένα μεγάλο πρόβλημα, το οποίο τώρα –όπως θα σας πω παρακάτω- προσπαθεί η Ευρωπαϊκή Ένωση να διορθώσει με μια νέα οδηγία. 
Η συμφωνία αυτή είχε τη σθεναρή αντίσταση της Αυστρίας και του Λουξεμβούργου, οι οποίοι έχουν αυστηρότερο τραπεζικό απόρρητο. Δεν θέλουν, δηλαδή ούτε αυτού του τύπου την ανταλλαγή πληροφοριών. 
Από την άλλη πλευρά, παραμένουν ακόμη αυτές οι συμφωνίες, όπως είπα, και του ΟΟΣΑ -αυτή η εξέλιξη που υπάρχει- και της Ευρωπαϊκής Ένωσης, να μην μπορούν να κλείσουν αυτά τα κενά. Και έτσι δημιουργούνται όλες αυτές οι περιπτώσεις που βλέπουμε τώρα. Υπάρχουν φορολογικοί παράδεισοι στην Ευρωπαϊκή Ένωση. Στην Αγγλία το ζεύγος με την υπόθεση του Ταχυδρομικού Ταμιευτηρίου είναι σε ένα προάστιο και θα δούμε αν θα δικαστεί και πότε. 
Υπάρχει το θέμα της Ελβετίας. Το θέμα των καταθέσεων στην Ελβετία. Και εδώ, όπως είπα και στην επιτροπή, είναι ευκαιρία, κύριε Υπουργέ, να το συζητήσουμε ξανά. Έχουμε κουβεντιάσει πολλές φορές. Η Ελλάδα πρέπει να ασκήσει και να επιμείνει, να καταφέρει, ασκώντας και την Ελληνική Προεδρία, να καταφέρει την φορολόγηση των αδήλωτων καταθέσεων που έχουν οι Έλληνες πολίτες στις ελβετικές τράπεζες και τις οποίες δεν μπορούν να νομιμοποιήσουν.
Είναι αδιανόητο να υπάρχει ολιγωρία αυτή τη στιγμή σε αυτό το θέμα, διότι όσο καθυστερούμε την είσπραξη οικονομικών πόρων από τέτοιες περιπτώσεις, όπως και από τις διάφορες λίστες, τελικά επιβαρύνουμε τον ελληνικό λαό. Επιβαρύνουμε περισσότερο και δεν δημιουργούμε κανένα δίχτυ κοινωνικής προστασίας από μεγάλα προβλήματα τα οποία αντιμετωπίζει. 
Από την άλλη πλευρά, βλέπουμε, κύριε Υπουργέ, πως κάνετε προσπάθειες. Ανταλλάξατε επισκέψεις αλλά η επίσκεψη της Ελβετίδας Υπουργού, είχε τελικά δυσμενή αποτελέσματα, καθώς, τουλάχιστον στην αρχή, τοποθετήθηκε ότι δεν θα προχωρήσουν σε τέτοια συμφωνία με την Ελλάδα.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Από την άλλη πλευρά το διόρθωσε μεν, αλλά συζητάει ότι είναι παρωχημένες οι συμφωνίες που έχει κάνει με Αγγλία, Βέλγιο κ.λπ. μέχρι τώρα για τη φορολόγηση των ελβετικών καταθέσεων και συζητάει με μας μια νέου τύπου συμφωνία. 
Εσείς καλά κάνετε και επιμένετε και πρέπει να επιμένετε και να επισπεύσετε τις πολιτικές σας και τις πιέσεις σας, ούτως ώστε να υπάρξει αυτή η συμφωνία και να αποδοθεί ένα σημαντικό ποσοστό φόρων -30%, μπορούμε μέχρι και 40%- γι’ αυτές τις καταθέσεις των οποίων δεν νομιμοποιείται η προέλευσή τους. 
Το κρατίδιο, λοιπόν, του Γκέρνσεϋ –που συζητάμε σήμερα τη συμφωνία- είναι μεταξύ των ευρωπαϊκών φορολογικών παραδείσων, κύριε Πρόεδρε, δηλαδή των νησιών της Μάγχης όπου υπάρχουν εκατοντάδες χρηματοοικονομικοί οργανισμοί και ασφαλιστικές εταιρείες. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Θέλω και εγώ δύο λεπτά, κύριε Πρόεδρε. 
Είναι ένα αυτοδιοικούμενο νησί, ανήκει στην Βρετανική Κοινοπολιτεία, έχει δικό του νόμισμα από το 2008 και εφαρμόζει 0% φόρο. Ένας πολύ μικρός αριθμός δραστηριοτήτων υπόκειται σε φορολογία. Είναι λοιπόν, φορολογικός παράδεισος. Έχει κάνει κάποιες συμφωνίες και κάνει και αυτή εδώ με την Ελλάδα και έτσι είναι στη λευκή λίστα, των ενδιάμεσων δηλαδή κρατών που προσπαθούν τέλος πάντων να δώσουν στοιχεία για τη φορολόγηση. 
Όμως, όπως είπα και πριν, όταν -και η συμφωνία που έχει γίνει μέχρι τώρα και με τα άλλα κράτη μέλη της Ευρωπαϊκής Ένωσης- τελικά χρειάζεται να υπάρχουν τεκμηριωμένες πληροφορίες, δεν μπορούν κύριοι συνάδελφοι, να καλύψουν τις υποθέσεις και των ελβετικών καταθέσεων των Ελλήνων και της λίστας Λαγκάρντ και κυρίως τις υποθέσεις του μαύρου χρήματος των offshore. Διότι, για αυτές τις υποθέσεις, ιδιαίτερα των offshore εταιρειών, δεν υπάρχει τεκμηριωμένη αιτιολόγηση και τεκμηριωμένες πληροφορίες για να μπορέσουμε να ζητήσουμε τις αντίστοιχες πληροφορίες από εκεί. Άρα, λοιπόν, και σε ευρωπαϊκό και σε διεθνές επίπεδο υπάρχουν ακόμη τεράστια κενά.
 Έχω πληροφορηθεί –και θα το ξέρετε και εσείς, κύριε Υπουργέ- ότι ετοιμάζεται μια νέα οδηγία από την Ευρωπαϊκή Ένωση ούτως ώστε πράγματι να διορθωθεί αυτό το θέμα. Θα ζητάτε, δηλαδή, αυτόματα ανταλλαγή πληροφοριών χωρίς να υπάρχουν αυτές οι προϋποθέσεις και αυτό θα ελέγχεται από την Ευρωπαϊκή Επιτροπή, ούτως ώστε να εφαρμόζεται ενιαία και να μην υπάρχει κάθε φορά το θέμα των διμερών σχέσεων, να μπορεί δηλαδή να επιβληθεί μια αυστηρότερη και αποτελεσματικότερη διαδικασία για την ανταλλαγή των υποθέσεων. 
Όμως, μέχρι τώρα έχοντας και το παράδειγμα της Ελβετίας και άλλα παραδείγματα, θεωρούμε ότι αυτές οι συμφωνίες έτσι όπως είναι –μπορεί να είναι ένα θετικό βήμα, αλλά- έχουν αυτά τα κενά που σας περιέγραψα. Και γι’ αυτό το λόγο θα ψηφίσουμε «ΠΑΡΩΝ» σε αυτή τη συμφωνία, περιμένοντας να δούμε μια καλύτερη συμφωνία από την Ευρωπαϊκή Ένωση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε. 
Τον λόγο έχει από το ΚΚΕ ο κ. Χρήστος Κατσώτης.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κυρία Πρόεδρε. 
Θέλει η Κυβέρνηση να αντιμετωπίσει τη φοροδιαφυγή; Νομίζουμε πώς όχι. Η Κυβέρνηση βεβαίως δείχνει κάτι άλλο: Δείχνει ότι θέλει, αλλά ληστεύει το λαό με ασήκωτη φορολογία, με απανωτούς φόρους και από την άλλη μειώνει τη φορολογία των κεφαλαιοκρατών, των offshore, όπως αποδεικνύεται και από τις κατηγορίες των φορολογικών εσόδων. Θύματα αυτής της πολιτικής είναι οι εργαζόμενοι, οι αυτοαπασχολούμενοι, οι φτωχοί αγρότες, που και προηγούμενα έγινε εδώ μια συζήτηση για τη φορολογία των φτωχών αγροτών. 
Τι λέει ο κύριος Πρωθυπουργός; Χαλί στους επενδυτές: δημιουργία φιλικού περιβάλλοντος για τις επενδύσεις, διασφάλιση της ανταγωνιστικότητας μέσω και των αναδιαρθρώσεων που περνάνε πάνω από τα δικαιώματα των εργαζομένων, μέσω των φοροελαφρύνσεων, των φοροαπαλλαγών. Και βέβαια, δεν έχει τέλος το φιλομονοπωλιακό πλαίσιο που δημιουργεί η Κυβέρνηση για την εξυπηρέτηση των επιχειρηματικών συμφερόντων. Αυτό, βέβαια, δεν αποτελεί ελληνική πρωτοτυπία. Η ίδια κατεύθυνση υλοποιείται σε παγκόσμιο επίπεδο, όπου τα μονοπώλια κυριαρχούν. 
Οι φορολογικοί παράδεισοι δεν είναι δημιούργημα του λαού, των εργαζομένων, των αυτοαπασχολουμένων, των αγροτών.
Οι φορολογικοί παράδεισοι είναι δημιούργημα του κεφαλαίου που υπηρετείτε με την πολιτική σας, είναι δημιούργημα των κυβερνήσεων. Κουμάντο σε διεθνές επίπεδο κάνουν αυτά τα μονοπώλια. Δημιουργούν, λοιπόν, τους παραδείσους από τη μία και αυτά έρχονται μετά να κάνουν συμβάσεις. Αυτές οι συμβάσεις είναι αποτέλεσμα των αντιθέσεων, των ανταγωνισμών που έχουν μεταξύ τους οι μονοπωλιακοί όμιλοι. Δεν είναι συμβάσεις οι οποίες έρχονται πράγματι να χτυπήσουν τους φορολογικούς παραδείσους, τη φοροαπαλλαγή που γίνεται σε παγκόσμιο επίπεδο.
Ο εισηγητής μας στην επιτροπή είπε ότι θα ψηφίσουμε «ΠΑΡΩΝ» σε αυτήν τη σύμβαση, εξηγώντας βέβαια με άλλα λόγια όλο αυτό το πλαίσιο που και προηγουμένως είπα.
Πιστεύουμε, λοιπόν, ότι αυτοί οι παράδεισοι είναι ένα καπιταλιστικό φαινόμενο που θα μεγεθύνεται, όσες συμβάσεις και αν δημιουργούνται. Βεβαίως, από την άλλη πλευρά, ο λαός θα πληρώνει την ανάγκη εσόδων για να πάνε ξανά στους κεφαλαιοκράτες, που θεωρούνται οι σωτήρες της οικονομίας και που υποτίθεται ότι κάνουν επενδύσεις, για να μπορέσουν να διασφαλίσουν θέσεις εργασίας και τις αναγκαίες υπηρεσίες στο λαό. 
Αυτοί οι παράδεισοι στηρίζονται και από τις μεγάλες χώρες και από την Ευρωπαϊκή Ένωση και από τη Μεγάλη Βρετανία, απ’ αυτό το κρατίδιο του Γκέρνσεϋ που ανήκει στη Μεγάλη Βρετανία. Εκεί φοροδιαφεύγουν οι καπιταλιστές, οι οποίοι απομυζούν την υπεραξία, την εργασία των εργαζομένων στη χώρα μας.
Γι’ αυτό, λοιπόν, -και τελειώνω με αυτό- εμείς ψηφίζουμε «ΠΑΡΩΝ» στη συγκεκριμένη σύμβαση. Οι εργαζόμενοι και ο λαός θα πρέπει να παλέψουν ενάντια στη φοροληστεία που επιβάλλεται σήμερα από την Κυβέρνηση για να διασφαλιστούν τα κέρδη του μεγάλου κεφαλαίου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κατσώτη.
Το λόγο έχει ο κ. Δημήτρης Ανδρουλάκης, ειδικός αγορητής των Ανεξάρτητων Δημοκρατικών Βουλευτών.
ΔΗΜΗΤΡΙΟΣ (ΜΙΜΗΣ) ΑΝΔΡΟΥΛΑΚΗΣ:  Οι συνάδελφοι εξήγησαν ότι η συνθήκη μεν μπορεί να είναι αναγκαία, αλλά δεν είναι ικανή για την πάταξη της φοροδιαφυγής. Δεν χρειάζεται να τα επαναλαμβάνουμε. 
Θέσατε εσείς, κυρία Πρόεδρε, το ζήτημα της πολιτικής βούλησης, άλλοι έθεσαν το ζήτημα της τεχνικής επάρκειας του κράτους να κυνηγήσει τους φορολογικούς παραδείσους. Όμως πρέπει να πούμε για τη μεγάλη, γενικευμένη παγκόσμια υποκρισία σε αυτό το ζήτημα. Το G-20 κλαψούρισε λίγο, αλλά ξέρουμε ότι όλοι χρησιμοποιούν τους φορολογικούς παραδείσους, ακόμη και οι καινούργιοι, όχι πια τα μεγάλα κέντρα του καπιταλισμού. Οι Κινέζοι την έχουν μάθει τη δουλειά σε μεγάλο βαθμό. Όλες οι κινέζικες μίζες πάνε σε offshore, οι ρώσικες, οι βραζιλιάνικες, όλες. Η Ευρώπη, ως συνήθως, κλαψουρίζει, αλλά έχει μεγάλους φορολογικούς παραδείσους. Το Λουξεμβούργο που θέλει ο πρώην Πρωθυπουργός του να γίνει και Πρόεδρος της Ευρωπαϊκής Ένωσης είναι φορολογικός παράδεισος.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μόνο την Κύπρο χτύπησαν! Η Κύπρος τους έφταιγε!
ΔΗΜΗΤΡΙΟΣ (ΜΙΜΗΣ) ΑΝΔΡΟΥΛΑΚΗΣ: Ναι, ακριβώς.
Η Ιρλανδία είναι φορολογικός παράδεισος. Η Μεγάλη Βρετανία και αν είναι! Η τελευταία θα προτιμήσει να φύγει από την Ευρωπαϊκή Ένωση αν αμφισβητήσουν το ρόλο του City στο ξέπλυμα του χρήματος ή των βρετανικών αυτών νησίδων -όλη αυτή η κωμωδία που παίζουμε εδώ και με τις συμβάσεις κλπ.
Ο Ομπάμα –τι να πω τώρα;- όταν έφτασε στο χείλος της καταστροφής η Αμερική, ψέλλισε κάτι για τους φορολογικούς παραδείσους, αλλά οι Ηνωμένες Πολιτείες είναι ο μεγαλύτερος φορολογικός παράδεισος του κόσμου. Δηλαδή το μεγαλύτερο «πλυντήριο» χρήματος είναι τα αμερικανικά ομόλογα, πρέπει να ξέρετε. Εκεί πάνε όλα. Μέσα από εκεί ανακυκλώνονται. 
Όμως και εμείς εδώ καλωσορίζουμε τα «πλυντήρια», διότι είμαστε και εμείς «πλυντήριο» κατά κάποιον τρόπο, κύριε Υπουργέ. 
Έχετε δει τον Μηταράκη στο MEGA, όταν ανακοινώνει τον τάδε επενδυτή «hot money» που ήρθε εδώ κ.λπ.; Τι είναι αυτοί; Αν δείτε τα λεφτά που μπαίνουν, βγαίνουν, που δημιουργούν μια ανατιμητική κερδοσκοπία στο Χρηματιστήριο και μπορούν να φύγουν ανά πάσα στιγμή, έρχονται από φορολογικούς παραδείσους. Να δούμε, λοιπόν, αυτήν την υποκρισία.
Πάντα μετά από τα απόνερα των μεγάλων κρίσεων, κύριοι συνάδελφοι, η προσοχή στρέφεται στα σκάνδαλα και στα ποινικά ζητήματα. Αν βλέπετε τους «FINANCIAL TIMES», κάθε πρωί θα δείτε ένα τεράστιο σκάνδαλο. Παραδείγματος χάριν, οι μεγάλες, αξιοσέβαστες, παγκόσμιες επενδυτικές τράπεζες μανιπιούλαραν το libor, δηλαδή το διατραπεζικό επιτόκιο, τις συναλλαγματικές ισοτιμίες. Εβδομήντα οκτώ κορυφαίες υποθέσεις εσωτερικής πληροφόρησης έχουν εκδικαστεί από το 2010 μέχρι τώρα στις Ηνωμένες Πολιτείες.
Αυτή είναι η κατάσταση, στρέφονται στα σκάνδαλα. 
Εμένα όμως θα μου επιτρέψετε να μιλήσω λίγο διαφορετικά, να υπενθυμίσω δηλαδή, ειδικά στους δεξιότερους, συμπολιτευόμενους ή αντιπολιτευόμενους σε αυτή την Αίθουσα, ότι αυτό που λέμε «φούσκα» μπορεί να περάσει με πλήρη τήρηση όλων των κανόνων, όλης της νομιμότητας, αν και παντού και πάντοτε οι «φούσκες» συνοδεύονται κι από παρανομίες, δηλαδή οι παράνομες πυραμίδες, σχήματα Ponzi, αέρα-πατέρα δηλαδή. Το θαύμα των επτά άρτων στην οικονομία, μετά Χριστόν, δηλαδή της μόχλευσης ενός δολαρίου που το κάνουμε 230 ή 260 δολάρια, μπορεί να περάσει με πλήρη τήρηση όλων των κανόνων της νομιμότητας, αν και πάντα αυτό το θαύμα συνοδεύεται από αγύρτες κάθε είδους που τους λέμε κλέφτες, λαμόγια κ.λπ.. 
Γιατί το λέω αυτό; Και το λέω προς τις δεξιότερες πτέρυγες, ειδικά προς τα πίσω μου, προς τους Ανεξάρτητους Έλληνες, που είναι φίλοι. Ένας γενειοφόρος του 19ου αιώνα, σοφός άνθρωπος, αντί να στρέψει το ενδιαφέρον του προς τους κακούς ήρωες, δηλαδή στους κακούς πρωταγωνιστές που υπάρχουν πάντα σε όλες τις μεγάλες κρίσεις -δεν τους αγνόησε- έριξε το φως του σε αυτό που λέμε «εγγενείς αντιθέσεις της κεφαλαιοκρατικής συσσώρευσης», που περιοδικά κορυφώνονται και δημιουργούν τις κρίσεις. Ναι μεν υπάρχουν οι κακοί πρωταγωνιστές, αλλά η μεγάλη του διανοητική καινοτομία ήταν ότι έστρεψε το ενδιαφέρον στις «εγγενείς αντιθέσεις» του συστήματος και μάλιστα, προειδοποίησε ότι το σύστημα μπορεί να ξεπερνά τις αντιθέσεις του, μετατοπίζοντάς τες σε ένα άλλο επίπεδο, δηλαδή να ξεπερνά μία κρίση προετοιμάζοντας τα χαρακτηριστικά της επόμενης. 
Αυτό κάνουμε αυτή τη στιγμή, κύριοι συνάδελφοι. Δημιουργεί δηλαδή το παγκόσμιο καπιταλιστικό σύστημα μία νέα γραμμή Μαζινό, για παράδειγμα η κεφαλαιακή επάρκεια των τραπεζών, οι ρυθμίσεις, όλα αυτά που συζητάμε, οι offshore κ.λπ.. Όμως η επόμενη κρίση θα περάσει από αλλού και με άλλα χαρακτηριστικά. Αυτό ήθελα να τονίσω. Πέρα από τα σκάνδαλα δηλαδή, ειδικά η Αριστερά δεν πρέπει να χρησιμοποιεί τη γλώσσα απλώς των σκανδάλων, των δικαστικών, των κλεφτών, των κακών πρωταγωνιστών, αλλά πρέπει να βλέπει τις βαθύτερες εσωτερικές αντιθέσεις. 
Ωστόσο, θα πω κι εγώ κάτι το σκανδαλιστικό. Έχω πει πολλές φορές ότι για τις μεγάλες υποθέσεις ξεπλύματος χρήματος, όπλων κ.λπ. ο Κάντας, όλοι οι «Κάντες» και γενικώς αυτή η συμμορία, πιάστηκαν γιατί χρησιμοποιούσαν προσωπικούς λογαριασμούς. Διότι δεν ήθελαν να πληρώσουν κάτι παραπάνω για να μεταμφιέσουν τα κλεμμένα, ας πούμε, σε επενδυτικά σύνθετα προϊόντα ή να βρουν άλλες μεταμφιέσεις. Τσιγκούνηδες ήταν! Αν πλήρωναν δηλαδή το 15% σε fees που λέμε, δεν θα τους πιάναμε. 
Επαναφέρω λοιπόν το θέμα, για το οποίο έχω κάνει πολλές ερωτήσεις. Παντού και πάντοτε, στις αγοραπωλησίες όπλων -ειδικά όταν ακούτε τη λέξη «αντισταθμιστικά» να ξέρετε ότι είναι η κάλυψη της μίζας- οι μυστικές υπηρεσίες όλων των χωρών, στη συγκεκριμένη περίπτωση των όπλων που αγοράσαμε εμείς, ξέρουν τα πάντα. Οι αμερικανικές, οι γερμανικές, οι ρωσικές μυστικές υπηρεσίες ξέρουν τα πάντα και πάντα θέτουν το θέμα στην Κυβέρνηση. 
Σε τόσο συγκλονιστικά ζητήματα, όσον αφορά την ελληνική ΕΥΠ, που σε άλλα εμφανίζεται δραστήρια, υπήρξε ποτέ έστω και μία εισήγησή της που να προσεγγίζει αυτό το ζήτημα, ναι ή όχι; Κάνω τόσα χρόνια ερωτήσεις, ποτέ κανείς δεν απάντησε. Γιατί αυτό να είναι ταμπού; Η ελληνική ΕΥΠ, όταν εδώ έμπαιναν και έβγαιναν πράκτορες, κόλπα, ξεπλύματα, offshore κ.λπ. πήρε ποτέ χαμπάρι τίποτα από όλα αυτά; Υπήρξε έστω και μία κατάθεση γι’ αυτό το ζήτημα; 
Σας ευχαριστώ. 
(Χειροκροτήματα από την πτέρυγα των Ανεξάρτητων Δημοκρατικών Βουλευτών)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Ανδρουλάκη. 
Ο κ. Γιοβανόπουλος ως Κοινοβουλευτικός Εκπρόσωπος των Ανεξάρτητων Ελλήνων έχει τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, ακούγοντας τον κ. Ανδρουλάκη να μιλάει για τον καπιταλισμό, νομίζω τελικά ότι πρέπει να ασπάζεται εκείνη τη θεωρία που μιλάει για το τέλος της Ιστορίας, που λέει ότι ο καπιταλισμός επικράτησε, ξεχάστε οτιδήποτε άλλο, τώρα πια δεν θα υπάρχουν πόλεμοι, δεν θα υπάρχουν αντιδράσεις και αν ο καπιταλισμός έχει κρίση, θα την ξεπεράσει με μια άλλη κρίση. 
Νομίζω ότι δεν είμαστε εκεί κοντά, νομίζω όσον αφορά τον καπιταλισμό, στα τρία πρόσωπά του πια, ότι αν είναι έτσι τα πράγματα και έχει διασωθεί, θα έχουμε τον αυτοκρατορικό καπιταλισμό της Κίνας, όπου θα έρθουν μέσα από μια άλλη δικτατορία να επιβάλουν με ένα κουπάκι ρύζι τον δικό τους καπιταλισμό. Πάντα όμως θα υπάρχει ο κοινωνικός καπιταλισμός της Ευρώπης, ο οποίος μπορεί να προστατεύει δικαιώματα, μπορεί να ασχολείται και με τα ανθρώπινα δικαιώματα και μπορεί να θυμάται τους λαούς, όταν οι υπεράκτιες εταιρείες και οι μεγάλοι οικονομολόγοι τις ξεχνούν. 
Κυρία Πρόεδρε, θέλω -επειδή θίχθηκε σήμερα σε αυτή την Αίθουσα- για λογαριασμό των Ανεξαρτήτων Ελλήνων μιλώντας να υπενθυμίσω πως σε ό,τι αφορά το θέμα της Κύπρου, οι Ανεξάρτητοι Έλληνες δηλώνουμε -χωρίς να παρεμβαίνουμε φυσικά ποτέ και για κανέναν λόγο στα εσωτερικά ενός άλλου κράτους, αλλά μιλάμε για το έθνος των Ελλήνων- ότι μένουμε σε εκείνη τη δήλωση, την ανατριχιαστικά υπέροχη, γοητευτική δήλωση του Τάσσου Παπαδόπουλου ότι «παρέλαβα κράτος και δεν θα παραδώσω ποτέ κοινότητα». 
Αναφέρομαι σε αυτή την επικαιρότητα που εξελίσσεται μέσα από ανθρώπους οι οποίοι μιλάνε –λέει- με το μόρφωμα, αναγνωρίζουν ένα κατοχικό κομμάτι ως αντίπαλο μέρος προς συζήτηση και του δίνουν μορφή. Επειδή οι άνθρωποι πήραν ένα πανί άσπρο και βάλανε εκεί πέρα μια ημισέληνο, λένε ότι έγιναν και κράτος! Αυτό το ψευδοκράτος έγινε ξαφνικά συζητητής και τώρα θέλει –λέει- να πάει και σε επίπεδο δικοινοτικής ζώνης, διζωνικής κοινότητας ή όπως αλλιώς τα λένε.
Οι Ανεξάρτητοι Έλληνες μιλάνε για μία και ενιαία Κύπρο. Ξέρουμε μόνον τη φράση του Τάσσου Παπαδόπουλου, ότι πρόκειται για ένα κράτος και όχι για μια κοινότητα. Αυτό είχα την υποχρέωση να το κάνω, κυρία Πρόεδρε, εξ ονόματος και για λογαριασμό των Ανεξαρτήτων Ελλήνων.
Όσον αφορά το συγκεκριμένο νομοσχέδιο θα ήθελα να πω δυο κουβέντες. Ποιο είναι το κράτος του Γκέρνσεϋ; Γιατί δεν λέμε όλη την αλήθεια, ότι αυτά τα κρατίδια εξυπηρετούν μόνο συγκεκριμένους σκοπούς; Όταν εδώ μιλάμε για offshorάδες, για υπεράκτιες, να έρχεται το κράτος του Γκέρνσεϋ, κάπου στη Μάγχη που βλέπει το Ντόβερ και ακούει το Καλαί! Ποιοι είναι αυτοί οι άνθρωποι; Αυτοί οι άνθρωποι είναι εκείνοι οι οποίοι έχουν ένα γραφείο με ένα τηλέφωνο και μια τηλεφωνήτρια και εκεί έχουν –λέει- την έδρα τους, την οριστική και μόνιμη, εκατό εταιρείες, τριακόσιες εταιρείες. Υπάρχει ένα φαξ, ένα κομπιούτερ, ένα τηλέφωνο, μια κοπέλα και τριακόσιες εταιρείες από όλο τον κόσμο.
Εμείς, κυρία Πρόεδρε, -και με την εισήγησή σας- θα τηρήσουμε μια στάση ουδέτερη. Θα πούμε «ΠΑΡΩΝ» στο νομοσχέδιο. Γιατί τι περιμένουμε; Περιμένουμε τις πληροφορίες. Δεν έχουμε να δώσουμε τίποτα στο κράτος του Γκέρνσεϋ. Δεν έχει να μας δώσει τίποτα άλλο, εκτός από την πληροφόρηση. Υπάρχουν ελληνικών συμφερόντων εταιρείες που είναι εκεί καταγεγραμμένες; Να μας τις πει. Βγήκαν ελληνικά κεφάλαια εκεί, νόμιμα ή παράνομα; Να μας τα πει. 
Αν αυτό διασφαλίζεται στο συγκεκριμένο νομοσχέδιο, κύριε Υπουργέ, αναλάβετε την ευθύνη να το κάνετε, παρ’ ότι βλέπω ότι είναι μια σύμβαση η οποία έρχεται από το 2010 και τώρα λέτε να την εφαρμόσετε, αφού καταστράφηκε ο μισός ελληνικός πλούτος και αφού ο ελληνικός πληθυσμός ακόμα με ματωμένα γόνατα προσπαθεί να αντιληφθεί πού θα τελειώσει αυτή η κατρακύλα στην οποία τον έχετε μνημονιακά οδηγήσει. 
Λέμε, λοιπόν, «ΠΑΡΩΝ» στο νομοσχέδιο, αλλά να ενθυμούμαστε όλοι ότι οι φορολογικοί παράδεισοι, αυτοί οι «κήποι της Εδέμ» δεν έχουν καμμία σχέση με τα ουρί του Παραδείσου. Είναι ακόμα καλύτερα. Από το Βισνού μέχρι το Σίβα και από το Ισλάμ μέχρι τον Χριστιανισμό, αυτοί οι «παράδεισοι» για τους καπιταλιστές δεν θα τελειώσουν ποτέ!
Θυμηθείτε να εξυπηρετήσετε το εθνικό συμφέρον. Μη σκεφτείτε τίποτα άλλο. Φέρνετε τις συμβάσεις εδώ, είναι μια κωμωδία! Καλά το είπε ο κ. Ανδρουλάκης! Είναι μια κωμωδία, να λέμε ότι κάνουμε συμβάσεις με το κράτος του Γκέρνσεϋ! Να συμμετάσχουμε και εμείς μόνον επ’ ωφελεία μας.
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ και εγώ.
Ο κ. Ηλίας Παναγιώταρος, Κοινοβουλευτικός Εκπρόσωπος της Χρυσής Αυγής, έχει το λόγο.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κυρία Πρόεδρε.
Πριν ξεκινήσω, θα ήθελα να αναφερθώ στην εκούσια παραπληροφόρηση από τον κ. Μαρκογιαννάκη, που τυγχάνει να είναι και έμπειρος νομικός. Μίλησε για βουλεύματα και για κατηγορίες. Ούτε βουλεύματα υπάρχουν εις βάρος της Χρυσής Αυγής και όσο για τις κατηγορίες θα έπρεπε πρώτος να γνωρίζει το τεκμήριο αθωότητας που έχει ο καθένας μέχρι να τελεσιδικήσει η υπόθεσή του. 
Μέχρι στιγμής εξ όσων γνωρίζουμε υπάρχουν αποφάσεις για στελέχη του ΠΑΣΟΚ και κατά το παρελθόν από τον «καλαμποκάνθρωπο», από τον κ. Τσοβόλα και άλλους που είχαν καταδικαστεί, οπότε μάλλον εκεί θα έπρεπε να απευθυνθεί όταν αναφερόταν σε εγκληματική οργάνωση και όχι σε εμάς.
Όσο για την Κύπρο, που πολύ σωστά αναφερθήκατε, κυρία Πρόεδρε και εσείς, και όσον αφορά το ότι ο κ. Αρβανίτης απεκάλεσε προχθές τον κ. Αναστασιάδη «εξωμότη», θα ήθελα να πω ότι πώς αλλιώς θα μπορούσε να τον αποκαλέσει, όταν απεργάζεται ένα νέο σχέδιο Ανάν μαζί με την συγκυβέρνηση Σαμαρά-Βενιζέλου; Δεν νομίζουμε ότι υπάρχει κάποια άλλη ορολογία, η οποία θα μπορεί να εκφράσει καλύτερα και αποδοτικότερα τις εν λόγω πράξεις του Προέδρου της Κυπριακής Δημοκρατίας, που θέλει διακαώς να γίνει μια δικοινοτική ομοσπονδία ή κάτι άλλο, κάτι στο οποίο η Χρυσή Αυγή αντιτίθεται, διότι η Κύπρος είναι μία, είναι ενιαία και είναι ελληνική. Κάποιες χιλιάδες Ελλήνων αγωνιστών πέθαναν τη δεκαετία του ’50 για να υπάρξει η ένωση με τη μητέρα Ελλάδα και τίποτα διαφορετικό. Αυτά για το ζήτημα της Κύπρου.
Όσο για το εν λόγω νομοσχέδιο που συζητάμε, το κράτος του Γκέρνσεϋ είμαι σίγουρος ότι δεν το ήξερε κανείς πριν έρθει η αιτιολογική έκθεση και τα λοιπά στοιχεία στη Βουλή. Μάλλον είστε ακριβοί στα πίτουρα και φθηνοί -έως πάμφθηνοι- στις κότες! 
Ρίχνετε στάχτη στα μάτια του κόσμου, θεωρώντας ότι έτσι τους πείθετε πως κάτι κάνετε για τη φοροδιαφυγή και για τους φορολογικούς παραδείσους, την ίδια στιγμή που επί της ουσίας δεν κάνετε απολύτως τίποτα. 
Για τη λίστα Λαγκάρντ δεν κάνατε τίποτα. Από ό,τι μάθαμε φεύγει από το ΣΔΟΕ και την αναλαμβάνουν ξανά οι εισαγγελείς. Μιλάμε για μία λίστα με χιλιάδες ονόματα. Πολλά «λαυράκια» θα μπορούσε να έχει βγάλει το Υπουργείο Οικονομικών. Θα μπορούσατε να είχατε βρει πολλά εκεί. Εδώ και χρόνια θα μπορούσαν να έχουν τελεσιδικήσει οι έρευνες και να έχουν έρθει πίσω τα λεφτά, τα οποία, στην καλύτερη των περιπτώσεων, είναι προϊόν φοροδιαφυγής, για να μην πούμε τίποτε άλλο.
Για τη λίστα από το Λιχτεστάιν δεν ακούγεται λέξη. Αντί για το Γκέρνσεϋ, γιατί δεν κάνατε κάτι για το Λιχτενστάιν, που ήδη έχετε μία λίστα με χιλιάδες  ονόματα Ελλήνων, οι οποίοι έχουν βγάλει τα λεφτά τους εκεί και αλλού; 
Επίσης, η υποκρισία η δικιά σας -δεν αναφέρομαι σε εσάς προσωπικά- ολόκληρης της Κυβέρνησης, της συγκυβέρνησης, φαίνεται από το πώς αντιμετωπίζετε διαφόρους, οι οποίοι ενώ ήταν διορισμένοι σε κρατικές θέσεις από τις δικές σας κυβερνήσεις, έκαναν τα αδύνατα δυνατά για να διαλύσουν και το Ταχυδρομικό Ταμιευτήριο και άλλες τράπεζες και οργανισμούς. Όπως για παράδειγμα ο κ. Φιλιππίδης, ο οποίος τελικά δεν προφυλακίστηκε, παρ’ ότι κατηγορείται για απίστευτα πράγματα. Οι δικαιολογίες του έπιασαν τόπο. 
Αντιθέτως, ο Αρχηγός της Χρυσής Αυγής, αλλά και Βουλευτές του κόμματος είναι στη φυλακή, χωρίς  καμμία απολύτως κατηγορία επί της ουσίας. Πρόκειται για μία αμιγώς πολιτική δίωξη και τίποτα λιγότερο. 
Έχουμε και το ΣΔΟΕ, που αντί να διεξάγει έρευνες για τη λίστα Λαγκάρντ  και τις άλλες λίστες, άρχισε έλεγχο σε μία υποψήφια αντιπεριφερειάρχη της Χρυσής Αυγής στη Δυτική Ελλάδα, μετά την ανακοίνωση της υποψηφιότητάς της. Αυτά τα καραγκιοζιλίκια -διότι περί αυτού πρόκειται- κάνετε συνεχώς, όπως κάνατε και με Βουλευτές της Χρυσής Αυγής, όπως κάνατε και με το κόμμα της Χρυσής Αυγής που έχει ελεγχθεί και έχει ξαναελεγχθεί και έχει βρεθεί απολύτως καθαρό, πεντακάθαρο. Είμαστε το μοναδικό κόμμα που έχουμε βιβλία τρίτης κατηγορίας, όταν όλα τα υπόλοιπα κόμματα έχουν βιβλία δεύτερης κατηγορίας, με ό,τι αυτό συνεπάγεται. Γνωρίζετε πάρα πολύ καλά.
Εξάλλου, έγινε και έλεγχος και απεφάνθη η Αρμόδια Επιτροπή της Βουλής ότι λείπουν παραστατικά από διάφορα κόμματα, από σχεδόν όλα τα κόμματα, πλην της Χρυσής Αυγής. 
Φυσικά, οι έλεγχοι που έχουν γίνει στα άλλα κόμματα έχουν «θαφτεί» επιμελώς. Εκατοντάδες εκατομμύρια ευρώ με θαλασσοδάνεια έχουν πάρει η Νέα Δημοκρατία και το ΠΑΣΟΚ ως επί το πλείστον. Αυτά είναι λεφτά που δεν πρόκειται να αποπληρωθούν ποτέ. Δεν υπάρχει καμμία περίπτωση να αποπληρωθούν ποτέ αυτά τα λεφτά. Και κανείς δεν θα τιμωρηθεί γι’ αυτά, εκτός και αν αλλάξουν τα πράγματα. 
Το ίδιο πάτε να κάνετε τώρα και με το Μέγαρο Μουσικής του φίλου σας του «ΔΟΛ». Μιλάμε για 230 εκατομμύρια ευρώ, για τα οποία προσπαθείτε να βρείτε έναν εύσχημο τρόπο να εξαφανιστούν, έτσι ώστε να τα επωμιστεί και αυτά ο ελληνικός λαός. 
Ό,τι μέτρα έχετε πάρει, έχουν αποτύχει. Η ατιμωρησία των υπευθύνων ξεπερνάει κάθε προηγούμενο. Βρίσκετε κάποια είτε πολιτικά είτε επιχειρηματικά «πτώματα», τα διαπομπεύετε και τους βασικούς ενόχους τους αφήνετε ατιμώρητους. 
Όπως είπε και ο ειδικός αγορητής μας, η εν λόγω συμφωνία γι’ αυτά τα ανύπαρκτα νησιά -δεν ξέρω πόσοι Έλληνες έχουν εκεί λογαριασμούς σε offshore εταιρείες ή κάτι άλλο, φαντάζομαι ελάχιστοι έως κανένας, ίσως απειροελάχιστοι- δείχνει πόσο υποκριτικά συμπεριφέρεστε με το εν λόγω εγχείρημα. 
Σαφώς και καταψηφίζουμε και θα καταψηφίζουμε συνεχώς όλα τα μέτρα αυτής της μνημονιακής συγκυβέρνησης, της Κυβέρνησης που έχει οδηγήσει εκατομμύρια Ελλήνων στην ανέχεια, στην ανεργία, στις αυτοκτονίες, στη  μετανάστευση, στην τρέλα και δεν ξέρουμε και σε τι άλλο. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ευχαριστώ κι εγώ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ανάπτυξης και Ανταγωνιστικότητας: «Ενιαίος Φορέας Εξωστρέφειας».
Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Νομίζω ότι η συμφωνία που συζητάμε, κυρία Πρόεδρε, αποτελεί ένα μνημείο ευρωπαϊκής υποκρισίας γύρω από τα θέματα της καταπολέμησης της φοροδιαφυγής. 
Αυτό το κράτος ανάμεσα στη Γαλλία και στη Μεγάλη Βρετανία, στα νησιά της Μάγχης, κάτω από τις φτερούγες του Ηνωμένου Βασιλείου δείχνει ότι στην Ευρώπη υπάρχει ένας σιδερένιος και άτεγκτος κανόνας: Ο κανόνας του «ξεπλύματος» χρήματος και της εύκολης αποφυγής της φορολογίας. 
Διότι αυτό το κράτος, το κρατίδιο –ας το πούμε έτσι- ιδρύθηκε και λειτουργεί μόνο γι’ αυτό το σκοπό: ως φορολογικός παράδεισος στην καρδιά της Ευρώπης. 
Εμείς κάνουμε μία συμφωνία μαζί του, η οποία δεν έχει καμιά αποτελεσματικότητα. Είναι μια συμφωνία εικονική, η οποία δυστυχώς δεν θα βοηθήσει σε τίποτα όποια απόπειρα γίνεται. Είναι εντελώς ασήμαντη –θα έλεγα- η απόπειρα αυτή από τη σημερινή Κυβέρνηση για να καταπολεμήσει τη φοροδιαφυγή. Διότι όποια παράθυρα υπάρχουν για να καταπολεμηθεί αυτή η φοροδιαφυγή μέσω του Κράτους του Γκέρνσεϋ, δυστυχώς φαλκιδεύονται μέσα από τις διατάξεις της παρούσας συμφωνίας, η οποία έχει τέτοιες δικλίδες που αποτρέπουν στην ουσία την παροχή πληροφοριών προς τη χώρα μας από το κράτος αυτό. 
Δεν θα σας κουράσω διαβάζοντας τις σχετικές διατάξεις, αλλά είναι εντυπωσιακό ότι απαγορεύεται η δημοσιοποίηση των πληροφοριών, εφόσον αυτή είναι αντίθετη –λέει- προς τη δημόσια τάξη. Πώς είναι δυνατόν, μια φορολογικού περιεχομένου πληροφορία, που μπορεί να δοθεί στο ελληνικό κράτος, να μη δίνεται, διότι αυτή θα ήταν δυνατόν να υπονομεύσει τη δημόσια τάξη; Τι διάταξη είναι αυτή; Είναι τόσο αόριστη και γενική, που ο καθένας μπορεί να την επικαλεστεί, κι ας μην καταλαβαίνει κανένας απολύτως τίποτα. 
Αναφέρεται, επίσης: «αποτρέπεται η παροχή πληροφοριών, όταν υπόκειται από το κράτος, το οποίο ζητάμε…» -εν προκειμένω από το Κράτος του Γκέρνσεϋ- «…σε νομικό προνόμιο ή όταν αυτή η πληροφορία αποκαλύπτει συναλλακτικό, επιχειρηματικό, βιομηχανικό, εμπορικό ή επαγγελματικό απόρρητο ή παραγωγική διαδικασία με την προϋπόθεση…» κ.λπ.. Μπορεί δηλαδή να επικαλεστεί ο καθένας το οτιδήποτε, ώστε και αυτές οι πενιχρές, ασήμαντες πληροφορίες που μπορούσαν να δοθούν από φορολογικό παράδεισο, να μη δίδονται. 
Βεβαίως, λέει ότι δεν θα δίδονται πληροφορίες, όταν είναι αντίθετες με τη νομοθεσία και τις διοικητικές πρακτικές του Κράτους του Γκέρνσεϋ. Με συγχωρείτε, αλλά η νομοθεσία του Κράτους του Γκέρνσεϋ είναι για να αποφεύγεται η φορολογία και για να υποκρύπτονται οι φοροφυγάδες και να υπάρχουν στεγανά. Πώς, λοιπόν, όταν τηρείται η νομοθεσία του, εμείς θα έχουμε δυνατότητα πληροφοριών;
Τα λέω αυτά παρεμπιπτόντως, διότι δείχνουν ότι αυτή η συμφωνία είναι κενό γράμμα και στην ουσία έρχεται να καλλωπίσει ένα καθεστώς που έπρεπε να καταργηθεί στην Ευρώπη υπό οποιαδήποτε μορφή κι αν υπάρχει και προσφέρει φορολογική ασυλία. 
Αυτός είναι ο λόγος –όπως είπε κι ο εισηγητής μας στην τοποθέτηση του- που εμείς καταψηφίζουμε αυτή τη συμφωνία, διότι δεν πρόκειται να συνεισφέρει σε τίποτα, αλλά αντίθετα προσφέρει σε υποκρισία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε, κύριε Λαφαζάνη. 
Έχει ζητήσει τον λόγο δι’ ολίγον ο κ. Γλέζος. 
Ορίστε, κύριε συνάδελφε, έχετε τον λόγο.</ChairmanSpeech> 
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Ευχαριστώ, αγαπητή Πρόεδρε. 
Των οικιών ημών εμπιπραμένων <i>, </i>ημείς άδομεν! Δεν θα έχω αντίρρηση να συζητήσουμε και όλα τα θέματα που αφορούν το χρέος μας απέναντι στα προβλήματα του τόπου ως Κοινοβούλιο, αλλά αυτή τη στιγμή πάει να συντελεστεί ένα έγκλημα στην Κύπρο και γι’ αυτό το λόγο είμαι υποχρεωμένος να πω ότι ο δρόμος που ακολουθείται είναι εντελώς λαθεμένος. Έχουμε στο χέρι μας τις αποφάσεις του Οργανισμού Ηνωμένων Εθνών, που ζητούν να αποχωρήσουν από την Κύπρο τα στρατεύματα εισβολής και κατοχής. 
Πριν από όλα, λοιπόν, και πριν απ’ όλες τις συνεννοήσεις έπρεπε οι Κυβερνήσεις και της Κύπρου και της Ελλάδας να λένε: «φύγετε από την Κύπρο και μετά συζητάμε ό,τι θέλετε». Αυτό δεν γίνεται. Και πάει να συνοδευτεί αυτό με μία νόθα κατάσταση, την οποία θα βρούμε μεθαύριο μπροστά μας και θα είναι πολύ δύσκολο να την αποτινάξουμε. 
Γι’ αυτό υψώνω φωνή προς όλες τις πολιτικές δυνάμεις και πιστεύω ότι εκφράζω την αγωνία του ελληνικού λαού να μην συντελεστεί αυτό το έγκλημα που πάει να καταστρέψει την Κύπρο, που δεν είναι βέβαια τόσο μεγάλη όσο είναι το Γκέρνσεϋ, αλλά η συμβολή της στο Β΄ Παγκόσμιο Πόλεμο υπήρξε πάρα πολύ σημαντική. Και μόνο γι’ αυτό το λόγο θα έπρεπε να είναι άλλη η στάση και των κομμάτων και των πολιτικών δυνάμεων και της Ελλάδας και της Κύπρου.
Ζητάω συγγνώμη, αλλά έπρεπε να το πω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε Γλέζο. Ευχαριστούμε πολύ.
Τον λόγο έχει ο Υφυπουργός Οικονομικών κ. Μαυραγάνης.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Ευχαριστώ πολύ, κυρία Πρόεδρε.
Κυρίες και κύριοι Βουλευτές, η συμφωνία που σήμερα συζητάμε στην Ολομέλεια είναι η πρώτη τέτοιου είδους συμφωνία που κυρώνει η χώρα μας και βασίζεται αποκλειστικά στην πρότυπη συμφωνία ανταλλαγής πληροφοριών του ΟΟΣΑ. Με τις διατάξεις της συμφωνίας αυτής προβλέπεται η ανταλλαγή φορολογικών πληροφοριών και αφορά άτομα που διατηρούν οικονομικούς δεσμούς και στα δύο κράτη. Οι πληροφορίες ανταλλάσσονται κατόπιν αιτήσεως μεταξύ των αρμοδίων αρχών των συμβαλλομένων χωρών, επομένως επιδιώκεται η συνεργασία των δύο κρατών για την αντιμετώπιση της διεθνούς φοροδιαφυγής. 
Τα άρθρα της συμφωνίας προσδιορίζουν τους φόρους που αποτελούν το αντικείμενο της συμφωνίας και για τα δύο κράτη. Η Ελλάδα έχει ορίσει τους φόρους εισοδήματος, κεφαλαίου, κληρονομίας, το φόρο μεταβίβασης ακινήτων, το φόρο προστιθέμενης αξίας και το φόρο μεταβίβασης εν γένει. Το Γκέρνσεϋ έχει ορίσει το φόρο εισοδήματος και το φόρο μεταβίβασης. 
Καθορίζονται, επίσης, με κάθε λεπτομέρεια τα στοιχεία που κρίνονται απαραίτητα για την υποβολή της αίτησης για παροχή πληροφοριών. Επισημαίνεται ότι το κράτος που ζητά τις πληροφορίες έχει ήδη προβεί σε χρήση των μέτρων συλλογής πληροφοριών, που διαθέτει με βάση την εσωτερική του νομοθεσία και επίσης τονίζεται ότι γίνεται ανταλλαγή πληροφοριών που βρίσκονται στην κατοχή τραπεζών ή άλλων χρηματοπιστωτικών ιδρυμάτων. 
Προβλέπεται ακόμη στο βαθμό που επιτρέπεται από την εσωτερική νομοθεσία των συμβαλλομένων κρατών η δυνατότητα του αιτούντος κράτους να στέλνει αντιπροσώπους στο εκτεθέν κράτος, που είναι πάρα πολύ σημαντικό, με σκοπό την εξέταση ιδιωτών και φορολογικών αρχείων με προϋπόθεση την έγγραφη συγκατάθεση των ενδιαφερομένων προσώπων.
Τέλος, καθορίζεται ο εμπιστευτικός χαρακτήρας των πληροφοριών που ανταλλάσσονται και οι οποίες αποκαλύπτονται μόνο σε πρόσωπα ή αρχές, συμπεριλαμβανομένων των δικαστικών και των διοικητικών αρχών που σχετίζονται με τον προσδιορισμό, τον καταλογισμό ή την είσπραξη των φόρων και την αναγκαστική εκτέλεση των φορολογικών απαιτήσεων ή την ποινική δίωξη φορολογικών υποθέσεων.
Πρέπει να σημειωθεί ότι η συμφωνία που συζητάμε σήμερα παρέχει στην ελληνική φορολογική διοίκηση τη μοναδική δυνατότητα ανταλλαγής πληροφοριών με το Κράτος του Γκέρνσεϋ, καθώς το κράτος αυτό δεν έχει υπογράψει την κοινή Σύμβαση του Συμβουλίου της Ευρώπης και του ΟΟΣΑ αναφορικά με την αμοιβαία διοικητική συνδρομή σε φορολογικά θέματα που εφαρμόζεται στη χώρα μας από την 1η Σεπτεμβρίου 2013. Κατά συνέπεια, η κύρωση της συμφωνίας κρίνεται ιδιαίτερης σημασίας, καθώς η εισροή πληροφοριών από το εν λόγω κράτος αναμένεται ότι θα βοηθήσει αρκετά και θα ενισχύσει τη διαρκή προσπάθεια της Κυβέρνησης για την αντιμετώπιση της φοροδιαφυγής και της φοροαποφυγής.
Επίσης, θα ήθελα να τονίσω ότι η συμφωνία που συζητείται σήμερα στηρίζεται στην πρότυπη Σύμβαση Ανταλλαγής Πληροφοριών του ΟΟΣΑ και να επαναλάβω ότι αυτή είναι η διεθνής πρακτική για τη διοικητική συνεργασία σε φορολογικά θέματα. Το Κράτος Γκέρνσεϋ δεν είναι συμβαλλόμενο κράτος στη πολυμερή σύμβαση του Συμβουλίου της Ευρώπης και του ΟΟΣΑ. Αν δεν κυρωθεί η συγκεκριμένη συμφωνία, απλώς δεν υπάρχει καμμία δυνατότητα ανταλλαγής πληροφοριών με το Γκέρνσεϋ. Και αν θέλουμε να είμαστε ειλικρινείς στην προσπάθεια καταπολέμησης της φοροδιαφυγής και της φοροαποφυγής, δυστυχώς αυτή είναι η μοναδική επιλογή, δεν υπάρχει άλλη εναλλακτική λύση.
Επίσης, θα ήθελα να αναφερθώ στο ότι σε αυτή την Αίθουσα έχουν ακουστεί επιχειρήματα ότι υπάρχουν καθυστερήσεις, όπως για την κύρωση αυτής της σύμβασης, αλλά αυτό δεν εμποδίζει, αν κάποιος αναγνωρίζει ότι είναι θετικό βήμα, να ψηφίσει την κύρωση. Όπως επίσης έχω ακούσει σε αυτή την Αίθουσα πάρα πολλούς να μέμφονται την Κυβέρνηση για την πολιτική της βούληση να αντιμετωπίσει το φαινόμενο της φοροδιαφυγής και έχουμε μέσα σε αυτή την Αίθουσα περάσει νομοθετήματα που εκσυγχρονίζουν το πλαίσιο και δίνουν τα απαραίτητα εργαλεία στη φορολογική διοίκηση για να καταπολεμήσει τη φοροδιαφυγή.
Δυστυχώς, κάποιοι σ’ αυτήν την Αίθουσα διαρρηγνύουν τα ιμάτιά τους για την καταπολέμηση της φοροδιαφυγής, αλλά δεν έχουν το θάρρος να ψηφίσουν ούτε ένα μέτρο για την καταπολέμηση του φαινομένου.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κηρύσσεται περαιωμένη η συζήτηση επί της αρχής, των άρθρων και του συνόλου του νομοσχεδίου του Υπουργείου Οικονομικών: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και του Κράτους του Γκέρνσεϋ για την ανταλλαγή πληροφοριών σχετικά με φορολογικά θέματα».
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Κατά πλειοψηφία.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς, το νομοσχέδιο του Υπουργείου Οικονομικών: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και του Κράτους του Γκέρνσεϋ για την ανταλλαγή πληροφοριών σχετικά με φορολογικά θέματα» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 172α)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 13.11΄ λύεται η συνεδρίαση για αύριο ημέρα Παρασκευή 14 Φεβρουαρίου 2014 και ώρα 10.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επίκαιρων ερωτήσεων.
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	21/2/2014 9:37:00 πμ		Από:   Γεωργοπαπαδάκου Κανέλλα 
Εκτυπώθηκε:	13/2/2014 10:32:00 πμ</body>
</html>