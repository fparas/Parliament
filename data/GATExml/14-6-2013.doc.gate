<html><head><meta name="cp:revision" content="2"><meta name="date" content="2013-06-21T08:57:00Z"><meta name="Company" content="OTS"><meta name="Keywords" content=""><meta name="meta:word-count" content="47334"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-06-20T06:49:00Z"><meta name="Word-Count" content="47334"><meta name="dcterms:created" content="2013-06-21T08:57:00Z"><meta name="dcterms:modified" content="2013-06-21T08:57:00Z"><meta name="Last-Modified" content="2013-06-21T08:57:00Z"><meta name="Last-Save-Date" content="2013-06-21T08:57:00Z"><meta name="meta:character-count" content="255606"><meta name="Template" content="Normal.dot"><meta name="meta:save-date" content="2013-06-21T08:57:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-06-21T08:57:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-06-21T08:57:00Z"><meta name="Last-Printed" content="2013-06-20T06:49:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2013-06-21T08:57:00Z"><meta name="xmpTPg:NPages" content="1"><meta name="resourceName" content="14-6-2013.doc"><meta name="Last-Author" content="m.velioti"><meta name="w:comments" content=""><meta name="Character Count" content="255606"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 14-6-2013ΣΕΛ. 102
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΑ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡϞΗ΄
Παρασκευή 14 Ιουνίου 2013
ΘΕΜΑΤΑ
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
3. Αναφορά στην Πράξη Νομοθετικού Περιεχομένου που αφορά την ΕΡΤ, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 17 Ιουνίου 2013, σελ. 
4. Συζήτηση επικαίρων ερωτήσεων:
 α) Προς τον Πρωθυπουργό:
  i) σχετικά με την παραδοχή του λάθους από τους δανειστές, τις ελληνικές θέσεις και την επικείμενη Σύνοδο Κορυφής, σελ. 
  ii) σχετικά με τη λήψη μέτρων κάλυψης των απωλειών των ασφαλιστικών ταμείων και του ΕΟΠΠΥ ώστε να διασφαλιστεί η καταβολή των συντάξεων και η παροχή ιατροφαρμακευτικής περίθαλψης των ασφαλισμένων, σελ. 
 β) Προς τον Υπουργό Οικονομικών:
  i) σχετικά με τις δηλώσεις του Πρωθυπουργού του Λουξεμβούργου κ. Γιούνκερ περί στοιχείων Ελλήνων καταθετών στις τράπεζες του Μεγάλου Δουκάτου, σελ. 
   ii) σχετικά με την επαρκή και έγκυρη ενημέρωση για τη φορολόγηση των επαναπατριζόμενων κεφαλαίων, σελ. 
 γ) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ανάγκη λειτουργίας Κέντρου Πιστοποίησης Αναπηρίας (ΚΕ.Π.Α.) στην Αργολίδα, σελ. 
 δ) Προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την ολοκλήρωση του οδικού έργου της παράκαμψης Βασιλικού Ευβοίας, σελ. 
5. Συζήτηση επίκαιρης επερώτησης του Προέδρου της Κοινοβουλευτικής Ομάδας του Πανελλήνιου Σοσιαλιστικού Κινήματος κ. Ευάγγελου Βενιζέλου και Βουλευτών του κόμματός του προς τον Υπουργό Υγείας, σχετικά με τα προβλήματα, τις καθυστερήσεις και τις αμφιταλαντεύσεις στην λειτουργία του ΕΟΠΥΥ, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση Εκθέσεως Διαρκούς Επιτροπής: 
Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Περιβάλλοντος, Ενέργειας και Κλιματικής Αλλαγής: «Συμπλήρωση των διατάξεων περί Εθνικού Κτηματολογίου και άλλες ρυθμίσεις», σελ. 

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΤΡΑΓΑΚΗΣ Ι. , σελ.

ΟΜΙΛΗΤΕΣ

Α. Επί διαδικαστικού θέματος:
ΒΟΥΛΤΕΨΗ Σ. , σελ.
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.
ΛΑΜΠΡΟΥΛΗΣ Γ. , σελ.
ΜΑΡΙΑΣ Ε. , σελ.
ΜΠΟΥΡΑΣ Α. , σελ.
ΣΤΟΥΡΝΑΡΑΣ Ι. , σελ.
ΤΡΑΓΑΚΗΣ Ι. , σελ.
ΤΣΙΠΡΑΣ Α. , σελ.

Β. Αναφορά στην Πράξη Νομοθετικού Περιεχομένου που αφορά την ΕΡΤ:
ΒΟΥΛΤΕΨΗ Σ. , σελ.
ΚΑΚΛΑΜΑΝΗΣ Α. , σελ.
ΚΟΥΚΟΥΤΣΗΣ Δ. , σελ.
ΚΟΥΡΟΥΜΠΛΗΣ Π. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΟΙΚΟΝΟΜΟΥ Β. , σελ.
ΠΑΠΑΡΗΓΑ Α. , σελ.
ΣΤΟΥΡΝΑΡΑΣ Ι. , σελ.
ΤΡΙΑΝΤΑΦΥΛΛΟΣ Κ. , σελ.
ΤΣΙΠΡΑΣ Α. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Γ. Επί των επικαίρων ερωτήσεων:
ΒΡΟΥΤΣΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΛΟΓΙΑΝΝΗΣ Σ. , σελ.
ΜΑΝΙΑΤΗΣ Ι. , σελ.
ΜΑΡΚΟΠΟΥΛΟΣ Κ. , σελ.
ΜΑΥΡΑΓΑΝΗΣ Γ. , σελ.
ΜΗΤΡΟΠΟΥΛΟΣ Α. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΠΑΡΗΓΑ Α. , σελ.
ΣΤΟΥΡΝΑΡΑΣ Ι. , σελ.
ΤΣΙΠΡΑΣ Α. , σελ.

Δ. Επί της επίκαιρης επερώτησης:
ΒΟΥΛΤΕΨΗ Σ. , σελ.
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΕΔΙΚΟΓΛΟΥ Σ. (ΠΑΣΟΚ), σελ.
ΚΟΥΚΟΥΤΣΗΣ Δ. , σελ.
ΚΟΥΡΟΥΜΠΛΗΣ Π. , σελ.
ΚΡΕΜΑΣΤΙΝΟΣ Δ. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΛΑΜΠΡΟΥΛΗΣ Γ. , σελ.
ΛΟΒΕΡΔΟΣ Α. , σελ.
ΛΥΚΟΥΡΕΝΤΖΟΣ Α. , σελ.
ΜΕΛΑΣ Π. , σελ.
ΟΙΚΟΝΟΜΟΥ Β. , σελ.
ΣΑΛΜΑΣ Μ. , σελ.
ΤΡΙΑΝΤΑΦΥΛΛΟΣ Κ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡϞΗ΄
Παρασκευή 14 Ιουνίου 2013
Αθήνα, σήμερα στις 14 Ιουνίου 2013, ημέρα Παρασκευή και ώρα 10.18΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΙΩΑΝΝΗ ΤΡΑΓΑΚΗ. 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 13-6-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡϞΖ΄ συνεδριάσεώς του, της Πέμπτης 13 Ιουνίου 2013, σε ό,τι αφορά την ψήφιση στο σύνολο της πρότασης νόμου: «Ίδρυση Εθνικού Λογαριασμού Κοινωνικής Αλληλεγγύης Γενεών»).
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Ευάγγελο Διαμαντόπουλο Βουλευτή Καστοριάς, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Β΄ Αθηνών κ. ΒΑΣΙΛΕΙΟΣ ΚΑΠΕΡΝΑΡΟΣ κατέθεσε δημοσίευμα εφημερίδας, το οποίο αφορά στη δημιουργία χωματερής στο Στρίφι Ελευσίνας.
2) Ο Βουλευτής Β΄ Αθηνών κ. ΒΑΣΙΛΕΙΟΣ ΚΑΠΕΡΝΑΡΟΣ κατέθεσε δημοσίευμα εφημερίδας, το οποίο αφορά στην απώλεια τεράστιων χρηματικών ποσών στον τομέα της υγείας και της μη εφαρμογής του άρθρου 33 του ν. 4025/2011, λόγω καθυστέρησης έκδοσης του σχετικού προεδρικού διατάγματος.
3) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά, με την οποία το Σωματείο Επισιτισμού - Τουρισμού Νομού Μαγνησίας αιτείται την άμεση επίλυση των προβλημάτων των εργαζομένων στον επισιτισμό και τον τουρισμό.
4) Οι Βουλευτές Ηλείας κ. ΑΝΔΡΕΑΣ ΜΑΡΙΝΟΣ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά, με την οποία εκφράζουν την αντίθεσή τους σε ενδεχόμενη αναστολή λειτουργίας του Λιμενικού Σταθμού Παλουκίου του Νομού Ηλείας.
5) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Νομού Αττικής κ. ΙΩΑΝΝΗΣ ΓΚΙΟΚΑΣ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά, με την οποία ο Πανελλήνιος Σύλλογος Υπαλλήλων Υπουργείου Εμπορικής Ναυτιλίας καταγγέλλει τις αιφνίδιες μετακινήσεις του συνόλου σχεδόν των διευθυντών του πολιτικού προσωπικού και τη συρρίκνωση των αρμοδιοτήτων τους.
6) Οι Βουλευτές Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά, με την οποία η Παμποντιακή Ομοσπονδία Ελλάδος αιτείται την υιοθέτηση προτάσεών της, σχετικά με τη ρύθμιση του νομικού και διοικητικού καθεστώτος που διέπει το ιερό Ίδρυμα «Παναγία Σουμελά».
7) Ο Βουλευτής Β΄ Αθηνών κ. ΟΔΥΣΣΕΥΣ-ΝΙΚΟΣ ΒΟΥΔΟΥΡΗΣ κατέθεσε αναφορά, με την οποία η Πανελλήνια Ομοσπονδία Σωματείων Εργαζομένων ΥΠΕΧΩΔΕ παραθέτει τις απόψεις της, σχετικά με τις ανώνυμες εταιρείες διαχείρισης δημοσίων έργων που εποπτεύονται από τη ΓΓΔΕ.
8) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας, το οποίο αναφέρεται σε πάγωμα πλειστηριασμών της πρώτης κατοικίας μέχρι τέλος του 2015.
9) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά, με την οποία η Ομοσπονδία Εμπορικών Συλλόγων Πελοποννήσου και Νοτιοδυτικής Ελλάδος αιτείται τη διατήρηση της λειτουργίας της Περιφερειακής Διεύθυνσης ΟΑΕΕ Πελοποννήσου με έδρα την Τρίπολη.
10) Ο Βουλευτής Β΄ Αθηνών κ. ΑΠΟΣΤΟΛΟΣ ΑΛΕΞΟΠΟΥΛΟΣ κατέθεσε αναφορά, με την οποία ο Σύλλογος Προστασίας Περιβάλλοντος και Ρεματιάς Πεντέλης - Χαλανδρίου αιτείται την υιοθέτηση προτάσεών του, σχετικά με το χαρακτηρισμό του χειμαρρικού ρέματος Πεντέλης - Χαλανδρίου ως προστατευόμενου τοπίου.
11) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά, με την οποία η Ομοσπονδία Εμπορικών Συλλόγων Πελοποννήσου και Νοτιοδυτικής Ελλάδος αιτείται την παραμονή της Περιφερειακής Διεύθυνσης ΟΑΕΕ Πελοποννήσου με έδρα την Τρίπολη.
12) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά, με την οποία οι Ενώσεις Αστυνομικών Υπαλλήλων Πελοποννήσου αιτούνται τη στελέχωση της Υπηρεσίας Φύλαξης Εγκαταστάσεων Κράτησης Αλλοδαπών Κορίνθου με μόνιμο αστυνομικό προσωπικό και την επίλυση προβλημάτων, σχετικών με την τήρηση κανόνων υγιεινής και ασφαλείας.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία η κ. Θεοδώρα Αυγέρη, δημοσιογράφος, καταγγέλλει επεισόδιο που διαδραματίστηκε κατά τη διάρκεια εκπομπής για το αντιρατσιστικό νομοσχέδιο στην «ΕΡΤ 3».
14) Ο Βουλευτής Άρτης κ. ΧΡΗΣΤΟΣ ΓΚΟΚΑΣ κατέθεσε αναφορά, με την οποία ο Αγροτικός Σύλλογος Άρτας-Φιλιππιάδας αιτείται την παράταση καταβολής της ασφαλιστικής εισφοράς 2011-2012 για τους καλλιεργητές προς τον ΕΛΓΑ.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία η Εθνική Συνομοσπονδία Ελληνικού Εμπορίου αιτείται την αλλαγή του κανονισμού του ΟΑΕΕ, ώστε να μην παρεμποδίζεται η απονομή συντάξεων.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία ο Σύλλογος Συνταξιούχων Αγροτικής Τραπέζης της Ελλάδος και ο Πανελλήνιος Σύλλογος Συνταξιούχων ΑΤΕ αιτούνται την άμεση ένταξη των συνταξιούχων της πρώην ΑΤΕ στον ΕΟΠΥΥ.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία ο κ. Αναστάσιος Κουτσούκος, του Πανεπιστημίου Σορβόννης, παραθέτει τις απόψεις του, περί πειραματικών και προτύπων σχολείων.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία ο κ. Ξενοφών Καραγιάννης αιτείται την επίλυση θέματος, σχετικά με την είσοδο ή απαγόρευση εισόδου των εφέδρων εν εφεδρεία αξιωματικών στις ΛΑΕΔ και στα στρατιωτικά πρατήρια.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία οι εργαζόμενοι θυγατρικών του ΕΟΜΜΕΧ αιτούνται την επίλυση θεμάτων, σχετικών με το εργασιακό τους καθεστώς.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία η Κίνηση Πανεπιστημιακής Αναβάθμισης παραθέτει τις απόψεις της, σχετικά με τις εκπαιδευτικές και άλλες ακαδημαϊκές υποχρεώσεις των καθηγητών των ελληνικών πανεπιστημίων.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία η Παμποντιακή Ομοσπονδία Ελλάδος αιτείται τη διασαφήνιση του νομικού καθεστώτος που διέπει το ιερό Ίδρυμα «Παναγία Σουμελά».
22) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά, με την οποία το Περιφερειακό Τμήμα Ευβοίας του Τεχνικού Επιμελητηρίου Ελλάδος εκφράζει την αντίθεσή του σε ενδεχόμενη αναστολή λειτουργίας του και στην αύξηση των ασφαλιστικών εισφορών των μηχανικών. 
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία ο Πανελλήνιος Σύλλογος Χημικών Βιομηχανίας και Επιχειρήσεων αιτείται την απόσυρση του άρθρου 59 του σχεδίου νόμου περί: «Διοικητικών μέτρων, διαδικασιών και κυρώσεων στους τομείς της υγιεινής και ασφάλειας των τροφίμων και των ζωοτροφών, της υγείας και της προστασίας των ζώων και της διαχείρισης των ζωικών υποπροϊόντων και λοιπές διατάξεις».
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία η Παμποντιακή Ομοσπονδία Ελλάδος παραθέτει της απόψεις της, σχετικά με γενοκτονία του Πόντου και της Μικράς Ασίας.
25) Η Βουλευτής Α΄ Θεσσαλονίκης κ. ΧΡΥΣΟΥΛΑ - ΜΑΡΙΑ ΓΙΑΤΑΓΑΝΑ κατέθεσε αναφορά, με την οποία οι Δήμαρχοι του Πολεοδομικού Συγκροτήματος Θεσσαλονίκης αιτούνται την απόδοση των πρώην στρατοπέδων της περιοχής στους οικείους δήμους.
26) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά, με την οποία η Ομοσπονδία Επαγγελματιών-Βιοτεχνών και Εμπόρων Νομού Ηρακλείου αιτείται την επανεξέταση θέματος, που αφορά τη δανειοδότηση των μικρομεσαίων επιχειρήσεων.
27) Ο Βουλευτής Εύβοιας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά, με την οποία η Δημοτική Ενότητα Νέας Αρτάκης του Δήμου Χαλκιδέων Νομού Εύβοιας αιτείται την επανεξέταση θέματος, που αφορά την αναστολή λειτουργίας του Ταχυδρομείου Νέας Αρτάκης.
28) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά, με την οποία η υπεύθυνη της Υπηρεσίας Κεφαλαίου Αποζημιώσεως Φορτοεκφορτωτών Λιμένα Μυτιλήνης επισημαίνει την ανάγκη έκδοσης διευκρινιστικών ρυθμίσεων για την αρμοδιότητα υπογραφής των χρηματικών ενταλμάτων των υποχρεώσεων της υπηρεσίας.
29) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά, με την οποία η Ένωση Προσωπικού Λιμενικού Σώματος Ηλείας-Ζακύνθου-Κεφαλληνίας-Ιθάκης αιτείται την επανεξέταση θέματος, που αφορά την κατάργηση του Λιμενικού Σταθμού Παλουκίου.
30) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά, με την οποία ο Πρόεδρος του Διοικητικού Συμβουλίου του Γενικού Οργανισμού Εγγείων Βελτιώσεων Πηνειού-Αλφειού αιτείται την επίλυση θέματος, που αφορά τις οφειλές του Οργανισμού προς το ΙΚΑ.
31) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά, με την οποία ο Αντιπεριφερειάρχης της Περιφερειακής Ενότητας Ηλείας αιτείται την επίλυση θεμάτων, που έχουν σχέση με την έγκαιρη και σωστή πυροπροστασία της περιοχής.
32) Η Βουλευτής Ηλείας κ. ΔΙΟΝΥΣΙΑ ΑΥΓΕΡΙΝΟΠΟΥΛΟΥ κατέθεσε αναφορά, με την οποία ο Σύλλογος Ανδριτσάνων Νομού Ηλείας διαμαρτύρεται για το σχεδιασμό συγχώνευσης της ιστορικής «Νικολοπουλείου Βιβλιοθήκης».
33) Οι Βουλευτές Λέσβου κ. ΝΙΚΟΛΑΟΣ ΣΗΦΟΥΝΑΚΗΣ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία επισημαίνουν την άμεση ανάγκη λειτουργίας χώρων υποδοχής μεταναστών στη Λέσβο.
34) Η Βουλευτής Ηλείας κ. ΕΥΣΤΑΘΙΑ (ΕΦΗ) ΓΕΩΡΓΟΠΟΥΛΟΥ-ΣΑΛΤΑΡΗ κατέθεσε αναφορά, με την οποία ο Ναυτικός Όμιλος Παλουκίου Αμαλιάδας καταγγέλλει την απόφαση κατάργησης του Λιμενικού Σταθμού Παλουκίου του Δήμου Ήλιδας.
35) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά, με την οποία ο Σύνδεσμος Ξενοδοχοϋπαλλήλων Νομού Ηρακλείου καταγγέλλει ότι ξενοδοχεία της περιοχής ζητούν από τους εργαζομένους να συμπληρώσουν ατομικό δελτίο υγείας με απόρρητα προσωπικά και ιατρικά στοιχεία.
36) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά, με την οποία αιτείται την επανεξέταση προεδρικού διατάγματος που αφορά το ΤΕΙ Κρήτης.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία η Ανώτατη Συνομοσπονδία Πολυτέκνων Ελλάδος αιτείται την επανεξέταση των διατάξεων χορήγησης ειδικού επιδόματος τριτέκνων και πολυτέκνων και του ενιαίου επιδόματος στήριξης τέκνων.
38) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά, με την οποία η Ομοσπονδία Επαγγελματιών - Βιοτεχνών και Εμπόρων Νομού Ηρακλείου αιτείται την υιοθέτηση προτάσεών της, που αφορούν τη δανειοδότηση μικρομεσαίων επιχειρήσεων.
39) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά, με την οποία η Σχολή Τεχνολογίας Γεωπονίας του Τεχνολογικού Εκπαιδευτικού Ιδρύματος Κρήτης αιτείται την επίλυση σειράς προβλημάτων, που αφορούν τη λειτουργία και το μέλλον της εν λόγω σχολής.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία η κ. Μίνα Αφεντούλη καταγγέλλει ότι οι νέες ρυθμίσεις που προωθεί η Κυβέρνηση στο νόμο Κατσέλη, ωφελούν μόνο τα συμφέροντα των τραπεζών.
41) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά, με την οποία αιτείται ενημέρωσης, σχετικά με το στάδιο της διαδικασίας εκπόνησης του σχεδίου διαχείρισης των λεκανών απορροής ποταμών του υδατικού διαμερίσματος Θεσσαλίας.
42) Ο Βουλευτής Κορινθίας κ. ΕΥΣΤΑΘΙΟΣ ΜΠΟΥΚΟΥΡΑΣ κατέθεσε αναφορά, με την οποία το Τοπικό Συμβούλιο Δερβενίου του Δήμου Ξυλοκάστρου - Ευρωστίνης Νομού Κορινθίας αιτείται την κατασκευή διάβασης, δυτικά του Ζαχολίτικου ποταμού, από τον ΟΣΕ.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία o Σύνδεσμος Υποστήριξης και Συνεργασίας Μελών Ενόπλων Δυνάμεων παραθέτει τις παρατηρήσεις του στο σχέδιο επαναφοράς των οδοιπορικών στους στρατιωτικούς.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία ο Σύλλογος Δανειοληπτών και Προστασίας Καταναλωτών Βορείου Ελλάδος καταγγέλλουν την αντισυνταγματική θέσπιση υποχρεωτικού σταδίου διαμεσολάβησης στις υποθέσεις, που αφορούν τα υπερχρεωμένα νοικοκυριά.
45) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά, με την οποία το Σωματείο πρώην εργαζομένων στα «ΚΛΩΣΤΗΡΙΑ ΠΡΕΒΕΖΑΣ Α.Ε.» αιτείται την εξαίρεσή των μελών του από το συνυπολογισμό του χρόνου ειδικής επιδότησης ανεργίας στους πλασματικούς χρόνους του άρθρου 4 του ν.3996/2011.
46) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε δημοσίευμα εφημερίδας, το οποίο αφορά στην εκπόνηση μελέτης για φορτία cargo στο αεροδρόμιο της Νέας Αγχιάλου.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία ο κ. Παναγιώτης Αλεξανδράκης αιτείται συνάντησης με τον Πρωθυπουργό, σχετικά με την επίλυση προβλημάτων των τυφλών ατόμων.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία ο κ. Θεόδωρος Κανελλόπουλος εκφράζει τη διαμαρτυρία του για τη διαδικασία που ακολουθείται στους διακανονισμούς λογαριασμών της ΔΕΗ και στο τιμολόγιο των πολύτεκνων οικογενειών.
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία ο Σύλλογος Ζημιωθέντων από την «ΑΣΠΙΣ ΠΡΟΝΟΙΑ» παραθέτει τις προτάσεις του για την επίλυση ασφαλιστικών αιτημάτων των μελών του.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία ο Πρόεδρος του Διοικητικού Συμβουλίου του Ταμείου Υγείας Προσωπικού Αγροτικής Τράπεζας Ελλάδος (ΤΥΠΑΤΕ) αιτείται την υιοθέτηση προτάσεών του, σχετικά με την ένταξη του εν λόγω ταμείου στον ΕΟΠΥΥ.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία ο Σύνδεσμος Φωτοβολταϊκών- «HELAPCO» παραθέτει τις προτάσεις του για την ερφαρμογή net-meeting και αυτοκατανάλωσης. 
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία το Ινστιτούτο Καταναλωτών Κορινθίας παραθέτει τις προτάσεις και τις θέσεις του, σχετικά με τις επερχόμενες τροποποιήσεις διατάξεων του ν.3869/2010, που αφορούν την υποχρεωτική διαμεσολάβηση δικηγόρων σε υποθέσεις υπερχρεωμένων καταναλωτών.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία ο κ. Φώτης Τσιρίδης παραθέτει τις προτάσεις του για τη ρύθμιση δανείων ΟΕΚ. 
54) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά, με την οποία η Περιβαλλοντική Πρωτοβουλία Μαγνησίας καταγγέλλει την δημιουργία παράνομης χωματερής σε εργοστάσιο ανακύκλωσης.
55) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά, με την οποία τα Διοικητικά Συμβούλια Α.Σ. Παλαιφύτου και Γαλατάδων Νομού Πέλλης αιτούνται την άμεση παρέμβαση της πολιτείας για την προάσπιση της αγροτικής οικονομίας.
56) Οι Βουλευτές Β΄ Αθηνών κ.κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ, ΑΠΟΣΤΟΛΟΣ ΑΛΕΞΟΠΟΥΛΟΣ και Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά, με την οποία ο Πρόεδρος του Δ.Σ. του Γεωτεχνικού Επιμελητηρίου Ελλάδος αιτείται την επανεξέταση του θέματος κατάργησης του Οργανισμού Αντισεισμικού Σχεδιασμού και Προστασίας.
57) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά, με την οποία η Ένωση Αστυνομικών Υπαλλήλων Νομού Πέλλης αιτείται τη στελέχωση των αστυνομικών τμημάτων του νομού με επιπλέον προσωπικό.
58) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά, με την οποία ο Δήμος Σκύδρας Νομού Πέλλης αιτείται την επίλυση θέματος, που αφορά στην εκποίηση καταπατημένων εκτάσεων στην Τοπική Κοινότητα Μανδόλου.
59) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά, με την οποία το Σωματείο πρώην εργαζομένων στα «ΚΛΩΣΤΗΡΙΑ ΠΡΕΒΕΖΑΣ Α.Ε.» αιτείται την εξαίρεση των πρώην εργαζομένων στις κλωστοϋφαντουργικές επιχειρήσεις των Νομών Πρέβεζας, Νάουσας, Πέλλης και Έβρου από το συνυπολογισμό του χρόνου ειδικής επιδότησης ανεργίας στους πλασματικούς χρόνους του άρθρου 4 του ν. 3996/2011.
60) Ο Βουλευτής Ιωαννίνων κ. ΜΙΧΑΗΛ ΚΑΣΣΗΣ κατέθεσε αναφορά, με την οποία η Πανελλήνια Ένωση Οργανώσεων Πτηνοτρόφων Παραγωγών αιτείται την επανεξέταση του θέματος της ρύθμισης των δανείων της γρίπης των πτηνών του 2006, κατά την περίοδο του 2013.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 6889/07-02-2013 ερώτηση του Βουλευτή κ. Ηλιόπουλου Παναγιώτη δόθηκε με το υπ’ αριθμ. 16041 /22-04-2013 έγγραφο από τον Υπουργό Υγείας η ακόλουθη απάντηση:
2. Στην με αριθμό 7071/12-02-2013 ερώτηση του Βουλευτή κ. Κακλαμάνη Νικήτα δόθηκε με το υπ’ αριθμ. 17864/22-04-2013 έγγραφο από τον Υπουργό Υγείας η ακόλουθη απάντηση:
3. Στην με αριθμό 7809/28-02-2013 ερώτηση των Βουλευτών κυρίων Κωνσταντινίδη Θεοδόσιου και Γερασιμίδου Ελένης δόθηκε με το υπ’ αριθμ. 21795/22-04-2013 έγγραφο από τον Υπουργό Υγείας η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
4. Στην με αριθμό 8298/11-03-2013 ερώτηση του Βουλευτή κ. Οικονόμου Βασίλειου δόθηκε με το υπ’ αριθμ. 26472/22-04-2013 έγγραφο από τον Υπουργό Υγείας η ακόλουθη απάντηση:
5. Στην με αριθμό 8826/26-03-2013 ερώτηση των Βουλευτών κυρίων Δημαρά Ιωάννη και Αβραμίδη Γαβριήλ δόθηκε με το υπ’ αριθμ. Β-515/22-04-2013 έγγραφο από τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
6. Στην με αριθμό 9107/02-04-2013 ερώτηση των Βουλευτών κυρίων Ουζουνίδου Ευγενίας, Σταθάκη Γεωργίου, Καφαντάρη Χαρούλας (Χαράς), Θεοπεφτάτου Αφροδίτης, Σαμοΐλη Στέφανου, Πετράκου Αθανάσιου και Αμμανατίδου-Πασχαλίδου Ευαγγελίας (Λίτσας) δόθηκε με το υπ αριθμ. 14597/22-04-2013 έγγραφο από τον Υπουργό Ανάπτυξης, Ανταγωνιστικότητας, Υποδομών, Μεταφορών, Δικτύων η ακόλουθη απάντηση:
 Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
7. Στην με αριθμό 9488/10-04-2013 ερώτηση του Βουλευτή κ. Παππά Χρήστου δόθηκε με το υπ’ αριθμ. 21/153/ΑΣ 19079/22-04-2013 έγγραφο από τον Υπουργό Εξωτερικών η ακόλουθη απάντηση:</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 17 Ιουνίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ( Άρθρο 130 παράγραφος 4 του Κανονισμού της Βουλής)
1. Η με αριθμό 1550/11-6-2013 επίκαιρη ερώτηση του Γ΄ Αντιπροέδρου της Βουλής και Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την εγκατάσταση συστήματος Common User Terminal Equipment (C.U.T.E.) στο αεροδρόμιο Χανίων.
2. Η με αριθμό 1558/11-6-2013 επίκαιρη ερώτηση του Βουλευτή Ηρακλείου του Συνασπισμού Ριζοσπαστικής Αριστεράς - Ενωτικό Κοινωνικό Μετώπο κ. Μιχαήλ Κριτσωτάκη προς την Υπουργό Τουρισμού, σχετικά με το πρόγραμμα «Επιταγή εισόδου στην αγορά εργασίας για άνεργους νέους του τουριστικού τομέα ηλικίας έως είκοσι εννέα ετών».
3. Η με αριθμό 1529/10-6-2013 επίκαιρη ερώτηση της Βουλευτού Νομού Αττικής του Πανελλήνιου Σοσιαλιστικού Κινήματος κ. Παρασκευής Χριστοφιλοπούλου&#160;προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την επέκταση του ολοήμερου Ενιαίου Αναμορφωμένου Εκπαιδευτικού Προγράμματος (ΕΑΕΠ).
4. Η με αριθμό 1568/11-6-2013 επίκαιρη ερώτηση της Βουλευτού Β΄ Θεσσαλονίκης των Ανεξάρτητων Ελλήνων κ. Σταυρούλας Ξουλίδου προς τους Υπουργούς Παιδείας και Θρησκευμάτων, Πολιτισμού και Αθλητισμού και Διοικητικής Μεταρρύθμισης και Ηλεκτρονικής Διακυβέρνησης, σχετικά με τις υποχρεωτικές μεταθέσεις των υπεράριθμων εκπαιδευτικών της πρωτοβάθμιας και δευτεροβάθμιας εκπαίδευσης.
5. Η με αριθμό 1571/11-6-2013 επίκαιρη ερώτηση του Βουλευτή Λαρίσης του Λαϊκού Συνδέσμου - Χρυσή Αυγή κ. Χρυσοβαλάντη Αλεξόπουλου προς τους Υπουργούς Εσωτερικών και Επικρατείας, σχετικά με την επαναφορά της αναγραφής του θρησκεύματος στις ταυτότητες.
6. Η με αριθμό 1561/11-6-2013 επίκαιρη ερώτηση της Βουλευτού Α΄ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Υγείας, σχετικά με την επάρκεια του Κέντρου Υγείας Γαλατά σε οδηγούς ασθενοφόρων.
7. Η με αριθμό 1564/4-6-2013 επίκαιρη ερώτηση της Βουλευτού Α΄ Αθηνών του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Υγείας, σχετικά με τη λήψη μέτρων για την πραγματοποίηση των αναγκαίων εξετάσεων όλων των μαθητών για την εγγραφή τους στην πρωτοβάθμια και δευτεροβάθμια εκπαίδευση.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ( Άρθρο 130 παράγραφος 4 του Κανονισμού της Βουλής)
1. Η με αριθμό 1551/11-6-2013 επίκαιρη ερώτηση του Βουλευτή Α΄ Αθηνών της Νέας Δημοκρατίας κ. Προκόπη Παυλόπουλου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τις πολεμικές αποζημιώσεις από τις καταστροφές των στρατευμάτων κατοχής.
2. Η με αριθμό 1557/11-6-2013 επίκαιρη ερώτηση του Βουλευτή Πρεβέζης του Συνασπισμού Ριζοσπαστικής Αριστεράς - Ενωτικό Κοινωνικό Μετώπο κ. Κωνσταντίνου Μπάρκα προς τον Υπουργό Οικονομικών, σχετικά με την καταβολή των δεδουλευμένων στους παραγωγούς γάλακτος της Δωδώνης από τους επενδυτές.
3. Η με αριθμό 1533/10-6-2013 επίκαιρη ερώτηση του Ε΄ Αντιπροέδρου της Βουλής και Βουλευτή Νομού Αττικής του Πανελλήνιου Σοσιαλιστικού Κινήματος κ. Λεωνίδα Γρηγοράκου προς τον Υπουργό Ναυτιλίας και Αιγαίου, σχετικά με την προστασία και τον έλεγχο της αλιείας στο Λακωνικό Κόλπο.
4. Η με αριθμό 1572/11-6-2013 επίκαιρη ερώτηση του Βουλευτή Μαγνησίας του Λαϊκού Συνδέσμου - Χρυσή Αυγή κ. Παναγιώτη Ηλιόπουλου προς τους Υπουργούς Υγείας και Διοικητικής Μεταρρύθμισης και Ηλεκτρονικής Διακυβέρνησης, σχετικά με την αντιμετώπιση των προβλημάτων στον ΟΚΑΝΑ.
5.- Η με αριθμό 1562/11-6-2013 επίκαιρη ερώτηση της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Δημόσιας Τάξης και Προστασίας του Πολίτη, σχετικά με την αντιμετώπιση των προβλημάτων στα κρατητήρια των Αστυνομικών Τμημάτων και της Διευθύνσεως ΓΑΔΘ.
6.- Η με αριθμό 1552/11-6-2013 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τους Υπουργούς Εργασίας, Κοινωνικής Ασφάλισης και Πρόνοιας και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την καταβολή των δεδουλευμένων των εργαζομένων στο εργοτάξιο Αμβρακίας – Ακτίου.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 1545/41/11-6-2013 επίκαιρη ερώτηση πρώτου κύκλου του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικό Κοινωνικό Μετώπο κ. Αλέξη Τσίπρα προς τον Πρωθυπουργό, σχετικά με την παραδοχή του λάθους από τους δανειστές, τις ελληνικές θέσεις και την επικείμενη Σύνοδο Κορυφής.
Κύριε Πρόεδρε, έχετε το λόγο. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο): Κύριε Πρόεδρε, κατέθεσα επίκαιρη ερώτηση για το μείζον ζήτημα της ελληνικής οικονομίας μετά την παραδοχή του λάθους από το Διεθνές Νομισματικό Ταμείο, προς τον Πρωθυπουργό. Ο Πρωθυπουργός όμως για δέκατη τρίτη συνεχόμενη φορά, σε επίκαιρη ερώτηση που του καταθέτω, αρνείται να παρουσιαστεί στο Κοινοβούλιο, για να απαντήσει. Δεν είναι μία, δεν είναι δύο, δεν είναι τρείς, είναι δεκατρείς. Ως εκ τούτου, θεωρώ ότι υπάρχει μία μείζων υποβάθμιση της κοινοβουλευτικής διαδικασίας. 
Κάλεσα τον Πρωθυπουργό στην Βουλή ή όπου αλλού θέλει, για να συζητήσουμε επί της ουσίας -διότι η δημοκρατία είναι αντίλογος, είναι διάλογος, δεν είναι παράλληλοι μονόλογοι- και να εκθέσει τα καινοφανή επιχειρήματα περί επιτυχίας, success story της ελληνικής οικονομίας. Αρνείται. Έρχεται για άλλη μια φορά εδώ ο κ. Στουρνάρας.
Σήμερα, κύριε Στουρνάρα, κύριε Υπουργέ των Οικονομικών, θεωρώ ότι δεν έχει κανένα νόημα να κουβεντιάσουμε για το περίφημο success story της οικονομίας, αλλά θέλω να δώσετε απαντήσεις μπροστά στον ελληνικό λαό, στο ελληνικό Κοινοβούλιο. 
Βέβαια το «μπροστά στον ελληνικό λαό» είναι σχετικό, κύριε Πρόεδρε, όταν εδώ και τρεις μέρες έχει φιμωθεί το κανάλι της Βουλής. Και διερωτώμαι: Ποιος αποφάσισε να φιμωθεί το κανάλι της Βουλής; Γιατί δεν εκπέμπει σήμα; Γιατί οι Έλληνες πολίτες δεν μπορούν να ενημερωθούν για τις συνεδριάσεις της Βουλής;
Σήμερα λοιπόν, θα απευθυνθώ στον Υπουργό Οικονομικών, για να δώσει συγκεκριμένες απαντήσεις, διότι από προχθές, εκτός από Υπουργός Οικονομικών εμφανίζεται δημοσίως και ως διαχειριστής της Ελληνικής Ραδιοφωνίας-Τηλεόρασης, την οποία αποφάσισε και διέταξε ερήμην της Βουλής να σιγήσει. Ερήμην της Βουλής αποφασίσατε με πράξη νομοθετικού περιεχομένου, η οποία ήταν η δέκατη ένατη στη σειρά. Κυβερνάτε, δηλαδή ουσιαστικά ένα χρόνο, με πράξεις νομοθετικού περιεχομένου. Ήταν μία πράξη που και μετά τις δηλώσεις των δύο εταίρων σας στην Κυβέρνηση, στερείται και κοινοβουλευτικής Πλειοψηφίας. 
Παρ’ όλα αυτά, γνωρίζετε πάρα πολύ καλά, συνταγματικά, ότι μία πράξη νομοθετικού περιεχομένου, ακόμα και αν δεν επικυρωθεί στη Βουλή, έχει συνέπειες που δεν αίρονται. 
Συνεπώς αποφασίσατε και διατάξατε να σιγήσει η εκπομπή του δημόσιου σήματος της τηλεόρασης, πλήττοντας τη δημοκρατία, την ελευθερία του λόγου και θέτοντας σε κίνδυνο τα εθνικά μας συμφέροντα, διότι γνωρίζετε πολύ καλά ότι στις ακριτικές περιοχές της χώρας γίνεται μάχη για το ποιο σήμα θα επικρατήσει: το ελληνικό σήμα ή τα σήματα που εκπέμπουν ξένοι ραδιοτηλεοπτικοί σταθμοί; Σιγήσατε τη φωνή της Ελλάδας στο εξωτερικό, τη φωνή της Ελλάδας στην ομογένεια. 
Και όχι μόνο αυτό, κύριε Υπουργέ, αλλά εσείς στείλατε χθες e-mail στους ραδιοσταθμούς, οι οποίοι αναμεταδίδουν το σήμα της δημόσιας ραδιοτηλεόρασης, εκπέμποντας την απειλή ότι είναι παράνομοι και θα τους οδηγήσετε στον εισαγγελέα. 
Παράνομος όμως είστε εσείς, κύριε Υπουργέ. Παράνομη είναι η πράξη που εσείς κάνατε. Θα στείλετε, άραγε, ειδοποίηση και στην EBU ότι είναι παράνομη; Θα στείλετε και στο «ARTE»; Θα στείλετε και στη βελγική τηλεόραση; 
Πού οδηγείτε τον τόπο με αυτές τις αποφάσεις; Τι είδους λογική είναι αυτή; Είστε οικονομολόγος. Δεν είστε συνταγματάρχης!
Χθες πληροφορηθήκαμε, μετά από αυτό το πρωτοφανές κύμα αλληλεγγύης στους εργαζομένους της ΕΡΤ -διότι εδώ δεν είναι ζήτημα δημοσιονομικής πολιτικής, είναι ζήτημα δημοκρατίας- μετά από αυτήν τη λαοθάλασσα που πλημμύρισε το ραδιομέγαρο, ότι υπήρξε η προσαγωγή δύο εργαζόμενων ιδιωτών, προκειμένου να μη συνδράμουν με το βαν και το γερανό που είχαν, ώστε να μη δοθεί η εικόνα της λαοθάλασσας, της λαοπλημμύρας στα Μέσα Μαζικής Ενημέρωσης. Και προσήχθησαν στη Γενική Αστυνομική Διεύθυνση Αττικής, μέχρις ότου τελειώσει η συγκέντρωση. 
Αυτές οι μεθοδεύσεις είναι μεθοδεύσεις, που μας γυρνάνε πάρα πολλά χρόνια πίσω. Και λυπάμαι ειλικρινά που εσείς ηγείστε τέτοιων μεθοδεύσεων!
Μαθαίνω ότι κόψατε τα τηλέφωνα και το ίντερνετ στην ΕΡΤ. Τι άλλο θα κάνετε; 
Πρέπει όμως να σας πω και κάτι άλλο: Συγχαρητήρια, διότι με αυτές σας τις επιλογές έχετε καταφέρει –και είναι μεγάλο κατόρθωμα αυτό που κάνατε- σήμερα, τούτη την ώρα, να παρακολουθούν πολλαπλάσιοι πολίτες την ΕΡΤ απ’ ό,τι την παρακολουθούσαν, όταν εξέπεμπε κανονικά. Μέσα από το διαδίκτυο, μέσα από την εκπομπή αναλογικού σήματος, πολλαπλάσιοι πολίτες, στην Ελλάδα και σε όλο τον κόσμο, παρακολουθούν το σήμα της ΕΡΤ. Συγχαρητήρια γι’ αυτό!
Αυτές όμως οι μεθοδεύσεις είναι αντιδημοκρατικές, είναι μεθοδεύσεις που προσβάλλουν τη χώρα διεθνώς και πρέπει να δώσετε συγκεκριμένες απαντήσεις. Δεν μπορεί να υποτιμάτε την κοινοβουλευτική διαδικασία, να υποτιμάτε τη δημοκρατική διαδικασία και να αποφασίζετε και να διατάζετε να κοπεί το σήμα εκπομπής της δημόσιας τηλεόρασης, διότι αυτό συμβαίνει, κύριε Υπουργέ, μονάχα σε δύο περιπτώσεις: Μονάχα όταν έχουμε εισβολή ξένων στρατευμάτων στη χώρα ή όταν έχουμε κατάλυση της δημοκρατίας.
 Βέβαια αυτά τα κάνετε σε συνεργασία και με κάποιους άλλους. Και αν θέλατε να χτυπήσετε την ανομία, σε αυτούς έπρεπε να απευθυνθείτε, δηλαδή στα ιδιωτικά συμφέροντα της διαπλοκής. 
Με ποιο δικαίωμα ο πάροχος του ψηφιακού σήματος απέκλεισε ένα σταθμό που εκπέμπει ψηφιακά, τον «902», για να τον αποτρέψει να αναμεταδίδει το σήμα της δημόσιας τηλεόρασης; 
Πρωτοφανή πράγματα! Δεν τα έχει ξαναδεί ο τόπος! Και είστε υπόλογοι απέναντι στο λαό και απέναντι στη δημοκρατία!
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember>( Υπουργός Οικονομικών): Κύριε Πρόεδρε, εγώ ήρθα σήμερα να απαντήσω στην επίκαιρη ερώτηση, που έχει να κάνει με το λάθος του Διεθνούς Νομισματικού Ταμείου. Με μεγάλη μου χαρά όμως να σας απαντήσω για την ΕΡΤ.
Κατ’ αρχάς, θα ήθελα να ξεκινήσω, λέγοντας κατηγορηματικά κάτι που αποφύγατε να πείτε, ότι η Ελληνική Ραδιοτηλεόραση δεν κλείνει, αλλά ανασυγκροτείται. Θα ανοίξει το συντομότερο δυνατό. Αυτό δεν το αναφέρατε. Στο συνεργείο θα μπει, για να βγει διορθωμένη, καθαρή, χωρίς σκάνδαλα. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικό Κοινωνικό Μέτωπο): Στο γύψο!</Speech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Θα ήθελα απλώς, να σας θυμίσω τι λέγατε στις 18 Μαΐου, ότι είναι ΥΕΝΕΔ παλαιάς κοπής, ότι είναι όργανο μνημονιακής προπαγάνδας. Νομίζω ότι σήμερα είναι κροκοδείλια δάκρυα αυτά, κύριε Πρόεδρε του ΣΥΡΙΖΑ. 
Δίνουμε τη δυνατότητα στην ΕΡΤ να αναγεννηθεί, απαλλαγμένη από μακροχρόνιες στρεβλώσεις και κακοδαιμονίες, που όχι μόνο την καθιστούσαν μη αποδοτική, αλλά και την απαξίωναν στα μάτια του Έλληνα φορολογουμένου, που δυσανασχετούσε με την ανταποδοτικότητα των υπηρεσιών που λάμβανε ή δεν λάμβανε. 
Πολύ σύντομα θα γίνει λοιπόν, η επανασύσταση του νέου φορέα. Ήδη το νομοσχέδιο έχει τεθεί σε δημόσια διαβούλευση. Η λειτουργία ενός καινούργιου δημόσιου φορέα θα άρει και πολλές αδικίες, εξασφαλίζοντας το πιο αξιόλογο και παραγωγικό μέρος του προσωπικού που θα στελεχώσει ένα νέο, σύγχρονο και αποδοτικό οργανισμό, ένα δημόσιο οργανισμό που θα πάψει να κοστίζει πολλαπλάσια απ’ όσα πρέπει στον Έλληνα φορολογούμενο.
Τα στοιχεία για την ΕΡΤ της τηλεθέασης, του κόστους, τα ξέρετε. Είναι συντριπτικά. Κατά το προσωρινό μεταβατικό στάδιο το Υπουργείο Οικονομικών ως μέτοχος, καθίσταται διάδοχος της περιουσίας, των δικαιωμάτων και των υποχρεώσεων της ΕΡΤ, μέχρι να συσταθεί ο νέος φορέας, ο διάδοχος φορέας, ενώ όλοι οι εργαζόμενοι θα λάβουν σύντομα την αποζημίωσή τους στο ακέραιο.
Η απόφαση για την προσωρινή κατάργηση της ΕΡΤ δεν είναι ευχάριστη σε κανέναν μας. Η διακοπή της μετάδοσης εκπομπών από το δημόσιο φορέα της χώρας έως τη σύσταση του νέου φορέα δεν είναι για την Κυβέρνηση μία εύκολη απόφαση. Όμως ήταν ένα αναγκαίο και θαρραλέο βήμα, προκειμένου εκ βάθρων να μπορεί να συσταθεί και να λειτουργήσει στο πλαίσιο της διαφάνειας και του εξορθολογισμού του κόστους ένας νέος δημόσιος φορέας για την τηλεόραση, το ραδιόφωνο και το διαδίκτυο. 
Άλλωστε όσοι έχουν εμπειρία από τη λειτουργία της ελληνικής Δημόσιας Διοίκησης μπορούν να σας διαβεβαιώσουν ότι ο εκσυγχρονισμός της είναι μία εξαιρετικά δύσκολη άσκηση, που μόνο μέσα από ριζικές αλλαγές, καμμιά φορά και συγκρούσεις, μπορεί να επιτευχθεί τελικά και αποτελεσματικά. Μία αλλαγή εν κινήσει δεν θα ήταν εφικτή. Όπως είπα χθες στη Βουλή, όταν δεν μπορούσαμε να μεταθέσουμε έναν τεχνικό από τη Μουρούζη στην Αγία Παρασκευή, πείτε μου εσείς πώς θα την εξυγιάναμε εν κινήσει. 
Ξεκινώ κατ’ αρχάς, από το γεγονός ότι στο πλαίσιο της ανάγκης που αναγνωρίστηκε και από την ελληνική Κυβέρνηση για την αναδιάρθρωση του ευρύτερου δημόσιου τομέα, έχει ήδη ψηφιστεί ο ν.4002/2011, που προβλέπει ρητά την κατάργηση και αναδιοργάνωση για έντεκα οργανισμούς, μεταξύ των οποίων και η ΕΡΤ. Άρθρο 66 παράγραφος 2.
Σε αυτό ακριβώς το πλαίσιο της οικονομικής εξυγίανσης σημαντικών φορέων της γενικής κυβέρνησης, η Κυβέρνηση προχώρησε στην έκδοση, όπως είπατε, της απόφασης με την οποία προβλέπεται η κατάργηση της «ΕΡΤ Α.Ε.», προκειμένου να προχωρήσει το ταχύτερο δυνατό -και γι’ αυτό έχει ήδη κατατεθεί νομοσχέδιο στη Βουλή- στη σύσταση του νέου φορέα δημόσιας ραδιοτηλεόρασης.
Σύμφωνα με την παραπάνω απόφαση, όπως σας είπα πριν, το Υπουργείο Οικονομικών έχει οριστεί ειδικός διάδοχος της ΕΡΤ και στο πλαίσιο αυτό στείλαμε τα e-mails που είπατε, για να προστατεύσουμε την περιουσία τους. Δεν μπορεί κάποιος να εκπέμπει σήμα χωρίς άδεια. 
(Θόρυβος από την πτέρυγα του ΣΥΡΙΖΑ-ΕΚΜ)
Στο πλαίσιο αυτό έχουμε ήδη προχωρήσει στη σύσταση του οργάνου διαχείρισης και εκκαθάρισης της επιχείρησης, το οποίο και θα ασχοληθεί με τις αποζημιώσεις του προσωπικού, τις ενεργές συμβάσεις της εταιρείας με τρίτους και για την προστασία της περιουσίας, κινητής και ακίνητης, που έχει περιέλθει στο ελληνικό δημόσιο. Ειδικά για το τελευταίο, θέλω να τονίσω την ευθύνη του προσωπικού της ΕΡΤ, ιδιαίτερα αυτές τις πρώτες ημέρες, για την προστασία της περιουσίας της, καθώς ο καθένας θα κληθεί να παραδώσει κατά το μερίδιο της ευθύνης και αρμοδιότητάς του τα πάσης φύσεως στοιχεία με τα οποία είναι χρεωμένος. 
Η περιουσία της ΕΡΤ ως καθοριστικό στοιχείο του σύγχρονου πολιτισμού της χώρας μας αποτελεί και περιουσία του ελληνικού λαού και είμαστε αποφασισμένοι να την προστατεύσουμε, να τη διαφυλάξουμε και να την παραδώσουμε στις επόμενες γενιές μέσα από ένα σύγχρονο και διαφανή φορέα δημόσιας ραδιοτηλεόρασης που θα σέβεται και θα εφαρμόζει όλους τους κανόνες της χρηστής διοίκησης. 
Λυπάμαι βέβαια, που δεν αναφερθήκατε στο βασικό σας ερώτημα, για το οποίο και με φέρατε εδώ. Φυσικά και συνεχίζεται το success story, όπως είπατε και για να μην αναφερθείτε σε αυτό, μάλλον κάτι φοβάστε. 
(Χειροκροτήματα από την πτέρυγα της Νέας Δημοκρατίας)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Πρόεδρε, έχετε το λόγο για τρία λεπτά.
Κύριοι συνάδελφοι, σας παρακαλώ πάρα πολύ, τώρα που θα μιλάει ο κύριος Πρόεδρος, θέλω ησυχία. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο): Κύριε Υπουργέ, πράγματι, έχουμε αποδείξει ότι φοβόμαστε το διάλογο! Νομίζω όμως, ότι από ένα σημείο και μετά, καταντάει γελοιότητα να αναφέρεστε σε ιστορία επιτυχίας εσείς, που οδηγείτε την οικονομία από το κακό στο χειρότερο.
Το μεγάλο όμως ζητούμενο σήμερα -καταλάβετέ το!- ξεπερνάει κάθε συζήτηση για την οικονομία, κάθε διαφωνία. Είναι η δημοκρατία. Στον τόπο που γεννήθηκε, τη συρρικνώνετε, τη διαπομπεύετε. 
Είστε περήφανος γι’ αυτό που κάνατε προχθές, για το μαύρο σήμα στους δέκτες της τηλεόρασης; Θα μείνετε στην ιστορία! Πενήντα γενικοί διευθυντές ευρωπαϊκών ραδιοτηλεοπτικών σταθμών με επιστολή τους, σας καταγγέλλουν. Είστε περήφανος γι’ αυτό; Ο Πατριάρχης Αλεξανδρείας, ο Αρχιεπίσκοπος Ιερώνυμος! Είστε περήφανοι γι’ αυτό; Όλα τα ευρωπαϊκά τηλεοπτικά δίκτυα! Η πρακτική σας θυμίζει άλλες εποχές. Και δεν είναι τυχαίο που μονάχα -εκτός βεβαίως της Νέας Δημοκρατίας- ένα κοινοβουλευτικό κόμμα σας υποστήριξε, η Χρυσή Αυγή. Είστε περήφανοι γι’ αυτό;
Επειδή όμως θέσατε κάποια ζητήματα, εγώ θέλω να σας απαντήσω. 
Μιλάτε για ανταποδοτικότητα. Γιατί λέτε ψέματα στον ελληνικό λαό; Λέτε για το χαράτσι των 3 ευρώ που πληρώνει ο Έλληνας πολίτης, όταν έχετε βάλει εκατοντάδες ευρώ χαράτσια. Η ΕΡΤ δεν επιβαρύνει το. δημόσιο προϋπολογισμό. Δίνει στο δημόσιο προϋπολογισμό. Παίρνετε κομμάτι από τα 3 ευρώ που δίνει ο Έλληνας πολίτης για να δίνετε στις ανανεώσιμες πηγές ενέργειας. Αυτή είναι η αλήθεια.
Βεβαίως και πρέπει να υπάρχει η καλύτερη δυνατή διαχείριση αυτών των χρημάτων. Αλλά μιλάτε εσείς γι’ αυτό; Στο σπίτι του κρεμασμένου μιλάνε για σκοινί; Τι έπραξε η Κυβέρνησή σας στην ΕΡΤ από τότε που αναλάβατε; 
Μιλάει ο κ. Κεδίκογλου για διαφάνεια, αξιοκρατία και κομματοκρατία στην ΕΡΤ; Πώς διορίστηκε ο κ. Κεδίκογλου στην ΕΡΤ; Τι απάντηση έχει να δώσει για τους δεκαοκτώ, που του είπε ο Πρόεδρος της «ΕΤ3», που ο ίδιος έβαλε στην «ΕΤ3» μετά τις εκλογές; 
Μιλάτε για τους μισθούς των 1.000 ευρώ, των 1.200 και 1.500 ή για τους συμβασιούχους που έχουν χάσει τη δουλειά τους, όταν εσείς αμέσως μετά που αναλάβατε, φτιάξατε τις ειδικές θέσεις με μισθούς 3.000 και 4.000 ευρώ για δημοσιογράφους της αρεσκείας σας, πολλοί εκ των οποίων, μάλιστα, δεν πατούσαν στο ραδιομέγαρο. Κάθονταν στα κομματικά γραφεία και είχαν και το θράσος να παρουσιάζονται στις τηλεοπτικές εκπομπές εκπροσωπώντας κόμματα. Γι’ αυτήν τη φαυλοκρατία. Θέλετε τα δικά σας ανομήματα, τις δικές σας αμαρτίες να τις φορτώσετε στους εργαζομένους. Πάει πολύ αυτό το θράσος! 
Ο κόσμος όμως καταλαβαίνει. Ο κόσμος δεν είναι χαζός, κύριε Υπουργέ. 
Δυο πράγματα θέλετε: Πρώτον, να υπακούσετε στην εντολή της τρόικας για ανθρωποθυσίες, για δυόμισι χιλιάδες απολύσεις αύριο το πρωί και δεύτερον, να μετατρέψετε τη δημόσια τηλεόραση όχι απλά σε ΥΕΝΕΔ, αλλά σε ένα φερέφωνο που θα παρουσιάζει την κυβερνητική γραμμή χωρίς πλουραλισμό, χωρίς δημοκρατία. Με ένα σμπάρο δυο τρυγόνια. Και έτσι, έχοντας καταλάβει όλες τις δημόσιες συχνότητες, θα ελέγχετε την ενημέρωση των πολιτών.
Πάει όμως πολύ να μας λέτε: «Για να εκπέμψει κάποιος πρέπει να έχει άδεια». Αυτά να τα πείτε σε άλλους! Στους φίλους σας! Στους ιδιοκτήτες των τηλεοπτικών σταθμών, που δεν έχουν άδεια κι είναι παράνομοι! Σε αυτούς να το πείτε αυτό! Γιατί δεν πάτε να τους πιάσετε έναν-έναν; 
Και ένα τελευταίο, κύριε Υπουργέ! Το Υπουργείο Οικονομικών τι είναι; Είναι και γραφείο εύρεσης εργασίας; Διότι μαθαίνω ότι -εφόσον είστε ο νέος διαχειριστής της ΕΡΤ πια!- διακινείτε και λίστες. Θέλετε να προσλάβετε -λέει- ορισμένους για να προχωρήσετε, μετά τη διεθνή κατακραυγή, στην άμεση επανεκκίνηση, παρανόμως και χωρίς την ψήφιση στη Βουλή ενός σήματος της ΕΡΤ, της ΝΕΡΙΤ, όπως θα το ονομάσετε τώρα το νέο μόρφωμα. Τι είστε λοιπόν; Και με ποιες διαδικασίες; Πού είναι η αξιοκρατία; Πού είναι ο ΑΣΕΠ; 
Κύριε Υπουργέ, θελήσατε να πετάξετε ένα πυροτέχνημα -η Κυβέρνησή σας, ο κ. Σαμαράς- αποπροσανατολισμού από το φιάσκο στην οικονομία, τη μία μετά την άλλη σφαλιάρα, μετά τη ΔΕΠΑ, τη ΔΕΣΦΑ, την έκθεση του Διεθνούς Νομισματικού Ταμείου, τις αξιολογήσεις της «MORGAN STANLEY». Θελήσατε να πετάξετε ένα πυροτέχνημα, μόνο που το πυροτέχνημα έσκασε στα χέρια σας. Είστε μπροστά σε ένα γενικευμένο ξεσηκωμό του ελληνικού λαού που ζητάει δημοκρατία. 
Να ξέρετε ότι τα ψέματα τελειώνουν. Είστε υποχρεωμένοι να φέρετε εντός των επόμενων ημερών, τις προτάσεις νόμου που έχουμε καταθέσει στη Βουλή. Δεν μπορεί να αποφασίζετε με πράξεις νομοθετικού περιεχομένου και να ξεφτιλίζετε με αυτόν τον τρόπο και τον Πρόεδρο της Δημοκρατίας και τους θεσμούς. Θα φέρετε στη Βουλή και η Βουλή θα αποφασίσει. 
Να ξέρετε ότι εμείς είμαστε αποφασισμένοι το επόμενο διάστημα, να προβούμε σε κάθε ενέργεια, προκειμένου να σας φέρουμε εδώ να λογοδοτήσετε και κυρίως να λογοδοτήσετε απέναντι στον ελληνικό λαό.
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πολύ τους κυρίους συναδέλφους για την προσοχή, την οποία επέδειξαν. Ασφαλώς θα επιδείξουν την ίδια προσοχή και τώρα.
Ευχαριστώ.
Ο Υπουργός Οικονομικών κ. Στουρνάρας έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε του ΣΥΡΙΖΑ, για να αποκατασταθεί η αλήθεια, σας αναφέρω ότι στο φετινό προϋπολογισμό της ΕΡΤ ύψους 220 εκατομμυρίων ευρώ, τα 210 προέρχονται από τον κοινωνικό πόρο, το χαράτσι που είπατε, υπέρ της ΕΡΤ. Κάθε νοικοκυριό στην Ελλάδα πληρώνει 50 ευρώ το χρόνο για την ΕΡΤ, εκ των οποίων ένα μικρό ποσοστό πηγαίνει μόνο για την κάλυψη του ΛΑΓΗΕ, του ελλείμματος δηλαδή της ενεργειακής αγοράς. Για να καταλάβετε, μόνο 9 εκατομμύρια ευρώ προέρχονται στην ΕΡΤ από διαφημίσεις. Όλα τα υπόλοιπα προέρχονται από τον κοινωνικό πόρο. 
Τα αποτελέσματα ακροαματικότητας είναι γνωστά σε όλους και δεν θέλω να τα αναφέρω. Αλλά δεν αναφέρετε ότι έχουμε καταθέσει νομοσχέδιο για τη νέα Ραδιοτηλεόραση. Ένα νομοσχέδιο το οποίο είχε επεξεργαστεί προ πολλού ο κ. Αλιβιζάτος με τον κ. Μόσιαλο. Το καταθέτουμε λοιπόν, σε δημόσια διαβούλευση και ελάτε μαζί να ανοίξουμε τη νέα Ραδιοτηλεόραση, το συντομότερο δυνατό.
Αν η οικονομία πηγαίνει άσχημα, να σας θυμίσω πού ήμασταν ένα χρόνο πριν ή δύο χρόνια πριν, όταν όλοι μιλούσαν για έξοδο από το ευρώ και πού είμαστε σήμερα; 
Σήμερα ο ελληνικός λαός ζει. Οι εταίροι έχουν δανειοδοτήσει την ελληνική οικονομία με 250 δισεκατομμύρια ευρώ. Η εκταμίευση συνεχίζεται κανονικά. Δεν υπάρχει κανένα πρόβλημα στην οικονομία. Η μεγάλη μας πρόκληση σήμερα είναι, πώς να συνδυάσουμε την περαιτέρω δημοσιονομική προσαρμογή που χρειάζεται, με οικονομική ανάπτυξη. 
Υπογράψαμε προχθές σημαντικές συμφωνίες με την Ευρωπαϊκή Τράπεζα Επενδύσεων για να αρχίσει η ρευστότητα στην ελληνική οικονομία. Τελειώνει η κεφαλαιοποίηση των ελληνικών τραπεζών, η οποία πηγαίνει πολύ καλά. 
Αντί λοιπόν να σταθείτε στα θετικά σημεία, καταστροφολογείτε και δεν προτείνετε καμμία λύση. 
Εμείς στην ΕΡΤ καταθέσαμε ένα σχέδιο αναδιάρθρωσης. Ποια είναι η άποψή σας; Ελάτε να μιλήσουμε γι’ αυτό. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε Υπουργέ.
Θα συζητηθεί η δεύτερη με αριθμό 1546/42/11-6-2013 επίκαιρη ερώτηση πρώτου κύκλου της Προέδρου της Κοινοβουλευτικής Ομάδας του Κομμουνιστικού Κόμματος Ελλάδας κ. Αλέκας Παπαρήγα προς τον Πρωθυπουργό, σχετικά με τη λήψη μέτρων κάλυψης των απωλειών των ασφαλιστικών ταμείων και του ΕΟΠΠΥ, ώστε να διασφαλιστεί η καταβολή των συντάξεων και η παροχή ιατροφαρμακευτικής περίθαλψης των ασφαλισμένων.
 Κυρία Πρόεδρε, έχετε το λόγο για δύο λεπτά.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Κύριε Υπουργέ, με την ευκαιρία διαβιβάστε στον Πρωθυπουργό γι’ αυτά τα περίφημα e-mail που στέλνει στον «902» –και που ξέρετε ότι στεγάζεται μέσα στον Περισσό- ότι στις δικές μας θέσεις υπάρχουν δύο εντελώς άγνωστες λέξεις: ο φόβος και ο συμβιβασμός. Προσθέστε επίσης πως ό,τι κάνουμε και ό,τι θα πούμε τώρα και για το ασφαλιστικό, το κάνουμε, έχοντας ψάξει πολύ τα πράγματα. Άλλωστε δεν έχουμε κανένα άγχος συμμετοχής στον κυβερνητισμό. Ό,τι κάνετε τώρα, ό,τι τραγικό και μαύρο κάνετε στην ΕΡΤ, το προετοιμάζετε και προετοιμάζεται για τα ασφαλιστικά ταμεία.
Ο κύριος λόγος που κάνουμε την επίκαιρη ερώτηση είναι, ότι διαβλέπουμε, είμαστε βέβαιοι ή σχεδόν βέβαιοι, ότι βρισκόμαστε προ των πυλών για το εξής πράγμα: Το πρόβλημα δεν είναι αν θα εξασφαλίσετε τις συντάξεις και τα εισοδήματα στις μελλοντικές γενιές. Αυτά που λέτε τώρα είναι για γέλια. Αλίμονο αν οι μελλοντικές γενιές περιμένουν να ζήσουν από τα μέτρα που παίρνει σήμερα η Κυβέρνηση. Το άμεσο πρόβλημα που έχουμε, είναι αν θα είναι εξασφαλισμένες και οι πετσοκομμένες συντάξεις και παροχές. 
Εμείς πιστεύουμε ότι οδεύουμε ταχύτατα στην εξής εξέλιξη: Ή θα πηγαίνουμε και δεν θα βρίσκουμε τις συντάξεις στην τράπεζα. Ή θα μας έχουν κατασχέσει τις συντάξεις, γιατί θα χρωστάμε χαράτσια και δεν θα μπορούμε να πληρώσουμε την εφορία, και βεβαίως δεν θα έχουμε και τις απαραίτητες κοινωνικές παροχές. Ή θα φτάσουμε στο σημείο -που υπάρχει προβληματισμός για αυτό άλλωστε- να λέτε το εξής πράγμα: Θα διαιρέσουμε τα αποθεματικά -τα όποια αποθεματικά έχετε αφήσει ύστερα από τη μακρόχρονη ληστεία από το 1950 και τη ληστεία με το PSI και όλες τις άλλες ληστείες- διά του αριθμού των συνταξιούχων. Θα λέτε τόσα είναι τα κεφάλια των συνταξιούχων -έχει ανέβει και το προσδόκιμο ζωής, αλλά τώρα με τα μέτρα που λαμβάνετε μάλλον θα πέσει- και θα παίρνουν οι συνταξιούχοι κάθε μήνα άλλο ποσό: τον ένα μήνα τόσα, τον άλλο μήνα τόσα. Δεν θα υπάρχουν ούτε οι πετσοκομμένες δήθεν σταθερές συντάξεις. 
(Θόρυβος στην Αίθουσα)
Αν θέλετε με ακούτε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, κύριοι συνάδελφοι.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Ξέρετε, εμείς αυτά που λέμε δεν τα φέρνουμε γραμμένα από πριν. Για αυτό καμμιά φορά κάνουμε συντακτικά λάθη και επαναλήψεις. Γι’ αυτό θα ήθελα να με προσέξετε. 
Να ξεκαθαρίσουμε το θέμα. Θεωρούμε ότι υπάρχει άμεσος κίνδυνος. Και αυτό δεν έχει καμμία σχέση με τυχόν πρόθεσή μας να δημιουργήσουμε ούτε εντυπώσεις ούτε κανένα πανικό στον κόσμο. Και σας λέμε το εξής πράγμα και με συγχωρείτε για την έκφραση που θα πω: Κόψτε το λαιμό σας -δεν μας ενδιαφέρει- αλλά πρέπει να χρηματοδοτήσετε τα ασφαλιστικά ταμεία και τον ΕΟΠΥΥ.
Πού θα βρείτε τα χρήματα είναι δικό σας θέμα. Δεν δημιουργήσαμε εμείς την κρίση ούτε τη δημιούργησε ο ελληνικός λαός. Γιατί τότε θα έπρεπε πραγματικά να κάνουμε μία συγκεκριμένη πρόταση. Ασφαλιστικές εισφορές έχουμε καταβάλει. Οι εργαζόμενοι έχουν καταβάλει και πράγματα που εσείς δεν τα έχετε υπολογίσει. Όλο τον πλούτο αυτοί τον έχουν δημιουργήσει. 
Να ξεκαθαρίσουμε λοιπόν ότι δεν μπορούμε να δεχτούμε καμμία άλλη μείωση. Και όχι μόνο αυτό, αλλά εμείς ζητάμε να επανέλθουν οι συντάξεις και οι παροχές υγείας κ.λπ. τουλάχιστον στο επίπεδο που ήταν και να μη γίνουν άλλες αυξήσεις στις ασφαλιστικές εισφορές. Πρέπει λοιπόν να εξασφαλίσετε ότι τα ασφαλιστικά ταμεία θα έχουν την επαρκή χρηματοδότηση από το κράτος. 
Και να αφήσετε τα μνημόνια. Το μνημόνιο έχει πλέον ξεπεραστεί. Τώρα -και πολύ σωστά από την πλευρά σας αλλά είναι δραματικό για τον ελληνικό λαό- βάζετε τον όρο «αναδιαρθρώσεις». Αυτό προχωράτε, τις αναδιαρθρώσεις. Οι αναδιαρθρώσεις όμως δεν έχουν να κάνουν με το μνημόνιο, ένα μέρος τους μόνο έχει να κάνει. Οι αναδιαρθρώσεις στα ασφαλιστικά ταμεία είναι επεξεργασμένες από τη δεκαετία του ’70 με τη δήθεν πετρελαϊκή κρίση και όταν οι Ηνωμένες Πολιτείες αντικατέστησαν το χρυσό με το δολάριο. Τότε άρχισε επίσης μία σχετική αναστάτωση και στις ισχυρές καπιταλιστικές χώρες. Είναι επεξεργασμένα όλα αυτά από τότε, για το ρόλο την ιδιωτικής ασφάλισης, για το μπάσιμο των ασφαλιστικών ταμείων στο Χρηματιστήριο και σε όλες τις χρηματαγορές. Αυτά είναι γνωστά. 
Χθες στη Γαλλία, η οποία δεν είναι στο μνημόνιο, η Επιτροπή Σοφών έκανε την εξής πρόταση: Ή τα χρόνια για τη συνταξιοδότηση από σαράντα ένα και μισό που είναι, να πάνε στα σαράντα τέσσερα ή να αυξηθούν οι ασφαλιστικές εισφορές των εργαζομένων ή να μειωθούν οι συντάξεις. Αυτά προτείνονται στη Γαλλία, που δεν είναι στο μνημόνιο. 
Για εμάς το μνημόνιο έχει πια τελειώσει. Τώρα πια βλέπουμε αυτό που λέμε «στρατηγική του κεφαλαίου», σε μια περίοδο όπου το καπιταλιστικό σύστημα -και αυτό το ξέρετε πάρα πολύ καλά- δεν μπορεί με όρους ανάκαμψης ούτε να διαχειριστεί την ανεργία ούτε να αναλάβει την ευθύνη του για την εξασφάλιση δουλειάς, σταθερού μισθού, σταθερής σύνταξης και παροχών ανάλογα με τις δυνατότητες που έχει η χώρα, ανάλογα με την παραγωγικότητα και ανάλογα -όσο μπορεί να πει κανείς- με τις ανάγκες των εργαζομένων. Επομένως για εμάς το πρόβλημα περιγράφεται κυριολεκτικά με τη λέξη συναγερμός που βάζουμε για τα ασφαλιστικά ταμεία. 
Αυτό που κάνατε στη ΕΡΤ δεν αφορά βεβαίως μόνο τους εργαζομένους της κρατικής τηλεόρασης, αφορά γενικότερα τον ελληνικό λαό. Με αυτήν την έννοια υπήρχε αλληλεγγύη, παρά το γεγονός ότι μεγάλο μέρος του λαού έχει πιστέψει στην προπαγάνδα ότι όλοι είναι ακριβοπληρωμένοι. 
Ακριβοπληρωμένοι είναι οι παραγωγοί. Ακριβοπληρωμένα είναι τα μεγάλα ονόματα που παίρνετε για να κάνουν την τηλεθέαση κ.λπ.. Πολύς κόσμος όμως, μέσα στην κρατική τηλεόραση δεν είναι περισσότερο ακριβοπληρωμένος από άλλους υπάλληλους. Ορισμένοι μάλιστα μισθωτοί είναι και πιο κάτω.
Εν πάση περιπτώσει, αυτό που ετοιμάζετε τώρα για την ΕΡΤ, θα το κάνετε στα ασφαλιστικά ταμεία. Θα μας φέρετε ένα καινούργιο σχέδιο εξυγίανσης, που θα ρίξει κυριολεκτικά μαύρο, όχι για τις επόμενες γενιές, αλλά για εμάς τώρα, που είμαστε σε αυτήν την ηλικία. 
Εμείς λέμε: «Εξασφαλίστε τη χρηματοδότηση». Δεν μας ενδιαφέρει από πού θα τα βρείτε. Αν ήμασταν εμείς στην εξουσία θα λέγαμε από πού θα τα βρούμε. Δεν μπορούμε να σας υποδείξουμε ακριβώς πού θα τα βρείτε. Δεν μας νοιάζει γι’ αυτό. Να τα βρείτε.
 Πρέπει να μας πείτε όμως ότι δεν απειλούνται οι συντάξεις, η καταβολή στην ώρα τους και ότι θα είναι στο ποσό που είναι τώρα. Πολύ περισσότερο εμείς διεκδικούμε να γυρίσουμε πίσω, για να μπορέσει ο λαός να πάρει μπρος, εντελώς επιθετικά. 
Αφήστε τις επόμενες γενιές. Δεν θα είστε εσείς στην εξουσία τις επόμενες γενιές. Αλίμονο, αν οι επόμενες γενιές περιμένουν τι θα κάνει η σημερινή Κυβέρνηση. Έλεος! 
Κοιτάξτε τη σημερινή γενιά. Κινδυνεύει κυριολεκτικά να πεινάσει πολύς περισσότερος κόσμος και αφήστε τα μεγάλα λόγια για τις επόμενες γενιές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία Πρόεδρε. 
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κυρία Παπαρήγα, θα ήθελα να ξεκινήσω, λέγοντας ότι το ζήτημα του κοινωνικοασφαλιστικού συστήματος της χώρας μας είναι ένα θέμα, το οποίο διαχρονικά είχε απασχολήσει το Κοινοβούλιο και θα το απασχολεί, γιατί είναι ένα μείζον ζήτημα. 
Η ερώτηση την οποία κάνετε, είναι επίκαιρη, υπό την έννοια ότι πράγματι όλους πρέπει να μας ενδιαφέρει το μέλλον και η προοπτική του κοινωνικοασφαλιστικού συστήματος. 
Είναι η πρώτη φορά όμως, στην πρόσφατη ελληνική ιστορία, που η επίκαιρη αυτή ερώτηση διεξάγεται κάτω από το φως του συστήματος «Ήλιος». Επιτρέψτε μου να σας πω, ενώπιον και των Βουλευτών και του Προέδρου της Κοινοβουλευτικής Ομάδας του ΣΥΡΙΖΑ, ότι αυτή η συζήτηση διεξάγεται για πρώτη φορά, καθώς η ελληνική Κυβέρνηση, το Υπουργείο Εργασίας κατάφερε να κάνει το αυτονόητο: Μια μεγάλη μεταρρύθμιση στο κοινωνικοασφαλιστικό σύστημα, δηλαδή να δούμε για πρώτη φορά με ακριβή νούμερα, τα μεγέθη και τη χαρτογράφηση του ασφαλιστικού συστήματος. 
Καταθέτω για τα Πρακτικά το σύστημα «Ήλιος», το οποίο για πρώτη φορά έδωσε στοιχεία -το έχω στείλει σε όλους τους Προέδρους των Κοινοβουλευτικών Ομάδων- και περιγράφει με ακρίβεια αυτά που δεν ξέραμε δυστυχώς μέχρι χθες με ευθύνη του πολιτικού συστήματος. 
(Στο σημείο αυτό ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Για πρώτη φορά ξέρουμε, κυρία Παπαρήγα –το έχετε κι εσείς- ότι οι συντάξεις στην Ελλάδα είναι τέσσερα εκατομμύρια τετρακόσιες επτά χιλιάδες διακόσιες ογδόντα οκτώ. Για πρώτη φορά γνωρίζουμε ότι οι συνταξιούχοι είναι δύο εκατομμύρια επτακόσιες δεκατέσσερις χιλιάδες τριάντα τέσσερις. Για πρώτη φορά ξέρουμε ότι το μήνα Ιούνιο πληρώσαμε 2.281.747.514,08 ευρώ. Η λέξη περίπου έχει εξαλειφθεί πλέον, που τη χρησιμοποιούσαμε. 
Πρώτη φορά μάθαμε ότι η μέση μηνιαία εθνική σύνταξη στην Ελλάδα είναι 907,65 ευρώ. Αυτά τα μάθαμε για πρώτη φορά. Μάθαμε λοιπόν για πρώτη φορά, όλα αυτά. 
Επιπλέον –για να έρθω και στον πυρήνα της συζήτησης που θέτετε- μάθαμε ότι περίπου για το 2013 η συνολική δαπάνη για το ασφαλιστικό σύστημα είναι 27,5 δισεκατομμύρια ευρώ. Δεν είναι μικρό νούμερο. Είναι ιδιαίτερα σημαντικό. Από αυτά τα 27,5 δισεκατομμύρια ευρώ το 62% το πληρώνει ο κρατικός προϋπολογισμός. Άρα το ασφαλιστικό σύστημα δεν είναι στην καλύτερη κατάσταση. Και αυτό δεν συμβαίνει τώρα, αλλά διαχρονικά στηριζόταν από τον κρατικό προϋπολογισμό. 
Ο Έλληνας φορολογούμενος πολίτης έχει δώσει 187 δισεκατομμύρια ευρώ για τη στήριξη του ασφαλιστικού συστήματος από το 2002 έως και το 2012, ενώ το κούρεμα για το οποίο γίνεται πολύς λόγος -αυτό το οποίο έγινε προπέρυσι- ήταν 12 δισεκατομμύρια ευρώ. Τα μεγέθη είναι μη συγκρίσιμα. Δεν το λέω για να τα αντιστοιχίσουμε. Το λέω όμως, για να δείξουμε ότι το κοινωνικοασφαλιστικό σύστημα της χώρας στηρίζεται όσο υπάρχει ο κρατικός προϋπολογισμός. 
Θα το πάω λίγο βαθύτερα, για να απαντήσω ευθέως στην ερώτησή σας. Οι προσαρμογές των συντάξεων που έγιναν, είναι εκεί που τις βλέπετε. Δεν κινδυνεύουν οι συντάξεις. Εδώ και χρόνια ακούμε ότι «αυτόν το μήνα δεν θα πληρωθούν οι συντάξεις». Οι συντάξεις θα πληρώνονται κανονικά. Η Ελλάδα μπαίνει σε μία διαφορετική τροχιά, που δίνει προοπτική και εγγυήσεις για το μέλλον.
Όμως, κυρία Παπαρήγα, πρέπει να σας πω ότι αν το μήνα Νοέμβριο η Ελλάδα δεν έπαιρνε αυτές τις τολμηρές αποφάσεις να παραμείνει μέσα στην Ευρώπη και στο ευρώ, που σημαίνει ότι αν το Δεκέμβριο δεν παίρναμε το δάνειο, τότε δεν θα υπήρχαν συντάξεις. Με λίγα λόγια, αυτή η Κυβέρνηση στήριξε πραγματικά με την αποφασιστικότητά της το ασφαλιστικό σύστημα. 
Το ασφαλιστικό σύστημα της χώρας όμως –επειδή είναι μία μεγάλη κουβέντα- έχει παθογένειες, που έρχονται από το παρελθόν, οι οποίες τώρα το τελευταίο διάστημα, εντείνονται μέσα και από την οικονομική συρρίκνωση της οικονομίας, με την ανεργία, η οποία δεν τροφοδοτεί το ασφαλιστικό σύστημα με πόρους, μέσα από την αδιαφάνεια που υπήρχε διαχρονικά, αλλά τώρα το κλείσαμε, μέσα από πολλά-πολλά άλλα θέματα.
Θα σας πω και κάτι άλλο, ένα κοινό μυστικό, επειδή συζητάμε για το κοινωνικοασφαλιστικό σύστημα. Δεν κάνω τον ειδήμονα. Και εγώ στην προσπάθειά μου ως Υπουργός, τα μαθαίνω. Διαπίστωσα λοιπόν ότι για πολλά χρόνια, το σύστημα αυτό, το ασφαλιστικό, της χώρας μας κινήθηκε σε μία τροχιά και πελατειακών αντιλήψεων με ευθύνη του πολιτικού συστήματος και όχι των εργαζομένων και των συνταξιούχων -το λέω γιατί κάποτε παρερμηνεύθηκε αυτή μου η άποψη- με αποτέλεσμα να βλέπουμε γαλαντόμες πολιτικές, πρόωρες συνταξιοδοτήσεις, συντάξεις που δεν αντιστοιχούσαν στις εισφορές που είχαν δοθεί και το κυριότερο, να μπαίνουν και κατά χιλιάδες μέσα στο ασφαλιστικό σύστημα της χώρας που δεν είχαν δώσει ούτε ένα ευρώ.
Αυτό το τίμημα πληρώνουμε σήμερα και αυτό το τίμημα καλείται σήμερα αυτή η Κυβέρνηση να διαχειριστεί, διασφαλίζοντας τις σημερινές συντάξεις.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρία Πρόεδρε, έχετε το λόγο για τρία λεπτά.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Όταν μας κόψατε τις συντάξεις, βρήκατε μέσω της τεχνολογίας, πώς θα μας τις κόψετε. Τώρα τι θέλετε να μου πείτε; Ότι έλειπε το σύστημα «Ήλιος»; Όλο αυτόν τον καιρό που μας κόψατε τις συντάξεις, όταν έχετε αφαιρέσει φάρμακα χρονίως πασχόντων, όταν πληρώνουμε μεγαλύτερες εισφορές στα φάρμακα, όταν δεν μας φτάνουν να ζήσουμε –και μιλάω για τους συνταξιούχους, ακόμα και για τους συνταξιούχους που παίρνουν και 1.000 ευρώ και 1.200 ευρώ σύνταξη- τώρα το σύστημα «Ήλιος» είναι που έλειπε;
Εν πάση περιπτώσει, αφήστε τις παθογένειες. Εγώ σας βάζω το εξής ζήτημα: Υπάρχει εργαζόμενος -ούτε ένας στη χώρα- που να πληρώνεται –μιλάμε για τη μισθωτή εργασία, δεν μιλάμε ούτε για τα διευθυντικά στελέχη ούτε για τα «κολλητάρια» ούτε για την εργατική αριστοκρατία- που να παίρνει μισθό ανάλογο με την προσφορά του;
Αυτό βεβαίως δεν είναι παθογένεια. Αυτή είναι η ταξική πολιτική. Έχει και παθογένειες. 
Επειδή κάποιοι παίρνουν τις συντάξεις των νεκρών και κάποιες τέτοιες παθογένειες υπάρχουν, σοβαρά, δηλαδή όλα αυτά τα μέτρα τα πήρατε για τις παθογένειες;
Πραγματικά κοροϊδεύετε τον κόσμο. Και ο Γιώργος Παπανδρέου, ο τότε Πρωθυπουργός, όταν ξέσπασε η κρίση, πήγε σε όλες τις χώρες της Ευρώπης -και τότε εσείς φωνάζατε, η Νέα Δημοκρατία- και έλεγε ότι είναι προϊόν διαφθοράς η κρίση. Τα ίδια λέτε κι εσείς, δηλαδή ότι ο λαός, τα κόμματα και η πολιτική είναι διεφθαρμένα και κρύβετε την ουσία. 
Ξέρετε πάρα πολύ καλά -τα γράφουμε και δεν θέλω να τα επαναλάβω- πώς άδειασαν τα ασφαλιστικά ταμεία. Εγώ σας λέω το εξής πράγμα: Πληρώσαμε ή δεν πληρώσαμε εμείς εισφορές; Μιλάμε για τους μισθωτούς είτε είναι στο δημόσιο είτε είναι στον ιδιωτικό τομέα. Τώρα αν υπάρχουν και μισθωτοί χωρίς εισφορές, πάλι δεν είναι παθογένεια του συστήματος. Και αυτό είναι ταξική πολιτική, δηλαδή δεν μπορώ να καταλάβω, πληρώσαμε εισφορές; Παίρνουμε συντάξεις ανάλογες; Και δεν είναι μόνο οι εισφορές, είναι και οι μισθοί κατώτεροι. Όταν οι μισθοί είναι κατώτεροι, θα είναι κατώτερες και οι συντάξεις. 
Αυτήν τη στιγμή, αυτό που γίνεται, είναι το ασφαλιστικό σύστημα να αφεθεί στην τύχη του. Ήδη το έχετε πει. Βγήκε ο κ. Προβόπουλος και άλλοι και είπαν ότι υπάρχει και ο δεύτερος πυλώνας, ο οποίος έχει αποφασιστεί από τη δεκαετία του 1970, δηλαδή θα παίρνει ο άλλος 400 ευρώ και θα κάνει και δεύτερη ασφάλιση στον ιδιωτικό τομέα.
Έχετε πάει να δείτε στον ιδιωτικό τομέα πώς κάνεις δεύτερη ασφάλιση; Βέβαια, αν είσαι είκοσι και τριάντα ετών, θα ασφαλίσουν. Αν είσαι πενήντα ετών και πάνω και θέλεις να πάρεις σύνταξη, τι γίνεται;
Κοιτάξτε να δείτε, εμάς μας ενδιαφέρει το τώρα. Αφήστε το αύριο.
Το αύριο πρέπει να το λύσει ο ελληνικός λαός. Δεν μπορεί να το λύσετε εσείς. Δεν είναι τεχνοκρατικό ζήτημα ούτε σύστημα κομπιούτερ. Αυτά είναι σημαντικά, αλλά δεν καθορίζουν το περιεχόμενο μίας πολιτικής ή το μισθό. Όταν ο μισθός φτάνει στα 500 ευρώ, το σύστημα «Ήλιος» φταίει; Ή ότι δεν είχαν χαρτογράφηση; Δεν ήξεραν πόσοι συνταξιούχοι είμαστε; Σοβαρά τα λέτε; Υπάρχουν πέντε εκατομμύρια συνταξιούχοι και μιλάτε για τους δέκα χιλιάδες, τους είκοσι χιλιάδες και τους τριάντα χιλιάδες, που μπορεί να κάνουν λοβιτούρες; Γι’ αυτό μας κόψατε τις συντάξεις; 
Εμείς λοιπόν, φοβόμαστε ότι αύριο, σε έξι μήνες, σε ένα χρόνο θα αμφισβητηθεί και αυτή ακόμα η πετσοκομμένη σύνταξη, όπως και οι κοινωνικές παροχές. Δεν είναι μόνο η σύνταξη. Και η σύνταξη αφορά και τους νέους σήμερα και οι κοινωνικές παροχές ακόμα περισσότερο. Όλα αυτά πετσοκόβονται. Και δέκα συστήματα «Ήλιος» να κάνετε, δεν μπορείτε να λύσετε αυτό το πρόβλημα. Πρέπει από κάπου να πάρετε και να εξασφαλίσετε τα ασφαλιστικά ταμεία. Αφήστε το σύστημα «Ήλιος». 
(Χειροκροτήματα από την πτέρυγα του ΚΚΕ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία Πρόεδρε.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κυρία Παπαρήγα, ποτέ δεν είπα –όσες φορές έγινε συζήτηση για το ζήτημα αυτό- ότι οι προσαρμογές των συντάξεων έγιναν ακριβώς, επειδή υπήρχαν διαρροές λόγω παραβατικότητας. Όμως ήταν ευθύνη μου ως Υπουργός, να ασχοληθώ με ένα ζήτημα, το οποίο πραγματικά, αιμορραγούσε. Το βλέπατε πρωτοσέλιδο σε εφημερίδες, το βλέπατε στους τίτλους ειδήσεων. Νομίζω ότι δεν υπάρχει κανένας, που να μην ήθελε να υπάρξει επιτέλους, διαφάνεια και τάξη και νοικοκύρεμα. Μη με κατακρίνετε γι’ αυτό. Ήταν ένα θετικό βήμα, που πρέπει να μας ικανοποιεί όλους, ανεξαρτήτως πολιτικής αναφοράς. 
Το σύστημα «Ήλιος» λοιπόν, να σας πω ότι έγινε, χωρίς να πληρώσουμε ούτε ένα ευρώ. Το έφτιαξαν δημόσιοι υπάλληλοι και πραγματικά από την 1η Ιουνίου του 2013 όλοι οι Βουλευτές και οι Αρχηγοί των κομμάτων μπορούν να μιλούν πλέον, με νούμερα συγκεκριμένα και όχι στο περίπου. Το ξεπερνάω.
Τα νούμερα όμως –ανοίγω μία παρένθεση- δεν ήταν και αμελητέα. Σε βάθος εικοσαετίας, εάν υπολογίσω την παραβατικότητα, αυτή θα μπορούσε να φτάσει τα 5 δισεκατομμύρια ευρώ. Είναι οι συντάξεις οι καταχρηστικές που δόθηκαν. Δόθηκαν 5 δισεκατομμύρια ευρώ σε ανθρώπους που δεν έπρεπε. Αυτά τα πλήρωσε τελικά, το άλλο συνταξιοδοτικό σύστημα, ο νόμιμος συνταξιούχος. 
Δεν ήρθα εδώ, για να κάνω μαζί σας πόλεμο ή πολιτική σύγκρουση για την ιδεολογία μας και την πολιτική μας αναφορά. Αυτό είναι για κάποια άλλη στιγμή. 
Θέλω όμως να σας πω ότι σήμερα το συνταξιοδοτικό σύστημα της χώρας μας δεν κινδυνεύει. Είναι σταθερό. Οι προσαρμογές που έγιναν ήταν αναγκαίες, γιατί μέσα από αυτές τις προσαρμογές διατηρήθηκαν οι υφιστάμενες συντάξεις, γιατί μπορέσαμε και πήραμε –το είπα και προηγουμένως- και το δάνειο και δείξαμε προς τα έξω ότι η Ελλάδα στέκεται, μπορεί, παίρνει αποφάσεις και διατηρήσαμε αυτό το κοινωνικοασφαλιστικό σύστημα. 
Κρατήστε όμως και κάτι άλλο ιδιαίτερα σημαντικό. Στο ενδεκάμηνο της πορείας μου μέσα στο Υπουργείο, εκτός από την προσπάθεια για το νοικοκύρεμα του ασφαλιστικού, αναζήτησα και άλλα πράγματα. Είδα, παραδείγματος χάριν, ότι σε αναλογιστικές μελέτες που έγιναν, διαπιστώθηκε, στην περίπτωση των εφάπαξ των δημοσίων υπαλλήλων, ότι δίνονταν εφάπαξ 20% και 30% και 40% παραπάνω από αυτό που αντιστοιχούσε. Αυτό γινόταν για πάρα πολλά χρόνια τώρα. Αυτό κόπηκε. Ήταν ή δεν ήταν σωστό; Πέστε, τουλάχιστον, σε κάποια πράγματα «εδώ συμφωνούμε». Δεν μπορούμε να διαφωνούμε σε όλα. 
Επίσης πεφωτισμένοι άνθρωποι, Έλληνες, στο παρελθόν, οι οποίοι ανήκαν ή δεν ανήκαν στο πολιτικό σύστημα της χώρας, έκαναν προσπάθειες εξορθολογισμού για το ασφαλιστικό σύστημα της χώρας. Θυμάστε τη λυσσαλέα αντίδραση που υπήρχε κάθε φορά, που κάποιος επιχειρούσε να κάνει κάτι; Στην τελευταία μεταρρύθμιση –αναφέρομαι στις μεταρρυθμίσεις Ρέππα, Σιούφα, Γιαννίτση, η οποία δεν έγινε, και Πετραλιά το 2008- που επιχειρήθηκε να γίνει κάτι πάρα πολύ σωστό -και θέλω και την προσωπική σας θέση σε αυτό- δηλαδή να γίνει διοικητική ενοποίηση των ταμείων, λόγω της μικρής πλειοψηφίας τότε της Νέας Δημοκρατίας και της λυσσαλέας αντίδρασης που υπήρχε από όλα τα κόμματα, έγινε διοικητική ενοποίηση και φτιάξαμε έξι ασφαλιστικά ταμεία, αλλά δεν έγινε ουσιαστική διοικητική ενοποίηση. 
Σήμερα, κυρία Παπαρήγα -με έχετε ακούσει να το λέω- κάτω από τα έξι υποτιθέμενα ταμεία κύριας ασφάλισης βρίσκονται ενενήντα τρεις διαφορετικοί κλάδοι ασφάλισης.
Αυτό δείχνει, δηλαδή, ότι έχουμε ένα κατακερματισμένο σύστημα, για το οποίο δεν είναι κανείς σίγουρος ότι λειτουργεί με όρους διαφάνειας, που απασχολεί ανθρώπινο δυναμικό με διαφορετικούς προϋπολογισμούς και το οποίο στη δήλωσή μου, είπα -και την επαναφέρω- ότι αποδεικνύει πως το ασφαλιστικό σύστημα της χώρας μας είναι ένα άθροισμα ειδικών καθεστώτων και εξαιρέσεων. Έτσι δομήθηκε.
 Να συμπληρώσω, για να μην υπάρχει πάλι παρεξήγηση από το κόμμα σας, ότι δεν φταίνε οι εργαζόμενοι ούτε οι συνταξιούχοι. Επιχειρώ, σήμερα που κουβεντιάζουμε, να κάνω ενοποίηση των ενενήντα τριών διαφορετικών κλάδων, για να φέρω περισσότερη διαφάνεια, να εξοικονομήσω πόρους για το ασφαλιστικό σύστημα, να εξορθολογίσω και να νοικοκυρέψω κι αυτό το κομμάτι. 
Είστε κοντά σε αυτήν την προσπάθεια; Ρωτάω πραγματικά το κόμμα σας. Θα συμβάλετε στο νοικοκύρεμα; 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ. 
Θα συζητηθεί η τέταρτη με αριθμό 1554/11-6-2013 επίκαιρη ερώτηση πρώτου κύκλου του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Οικονομικών, σχετικά με τις δηλώσεις του Πρωθυπουργού του Λουξεμβούργου κ. Γιούνκερ, περί στοιχείων Ελλήνων καταθετών στις τράπεζες του Μεγάλου Δουκάτου.
Κύριε Πρόεδρε, έχετε το λόγο για δύο λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα υποδείξετε στον ερωτώμενο Υπουργό Οικονομικών να παρακολουθήσει τη συζήτηση και να απαντήσει;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, κύριε Στουρνάρα!</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Σας καλέσαμε στη Βουλή, για να ακούσετε την επίκαιρη ερώτησή μου και να απαντήσετε. Εσείς δεν είστε ο Υπουργός Οικονομικών;</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Ναι, βεβαίως είμαι. Θα απαντήσει ο κ. Μαυραγάνης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μπορεί να απαντήσει ο κ. Μαυραγάνης, αλλά θα παρακαλούσα, κύριε Υπουργέ…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είστε ο Υπουργός Οικονομικών; Ορίστε, καθίστε να ακούσετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Με συγχωρείτε, κύριε Πρόεδρε. Κύριε Υπουργέ, θα απαντήσει ο κ. Μαυραγάνης, αλλά θα ήθελα να σας παρακαλέσω να καθίσετε, για να ακούσετε την ανάπτυξη της επίκαιρης ερώτησης από τον Πρόεδρο.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Με μεγάλη μου χαρά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Πρόεδρε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πρέπει να βάλουμε κάποια πράγματα στη θέση τους. Ο κ. Μαυραγάνης είναι πράγματι εκλεκτός στην προσπάθεια που κάνει, αλλά δεν είναι μέλος του Υπουργικού Συμβουλίου. Το Σύνταγμα ορίζει ποια είναι τα μέλη του Υπουργικού Συμβουλίου και ορίζει επίσης, ποιους ελέγχει η Βουλή. 
Είναι απαράδεκτο και μεγάλη προσβολή στους κοινοβουλευτικούς θεσμούς, στο Κοινοβούλιο μας ότι, ο αρμόδιος Υπουργός, ο ελεγχόμενος κατά το Σύνταγμα ενώπιον του Κοινοβουλίου, μας γυρίζει την πλάτη και απέρχεται. Εκείνος οφείλει να απαντήσει. Δεν θα δεχθώ καμμία άλλη απάντηση, όταν χωρίς καν δικαιολογία, απέρχεται ο Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε δίκιο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, καταλαβαίνω ότι έχω δίκιο, αλλά αυτά που συμβαίνουν είναι πρωτοφανή. Το θέμα που είναι αντικείμενο της ερώτησής μου, δηλαδή η φοροδιαφυγή, είναι το κατ’ εξοχήν, το μείζον θέμα διαφθοράς. Είναι η ληστεία που γίνεται από τους «αετονύχηδες» σε βάρος των πολλών. Δεν είναι ο δανεισμός, όπως πιπιλίζουν στον ελληνικό λαό, το αίτιο που οδηγήθηκε η χώρα σε αυτήν την κατάσταση. Είναι η φοροδιαφυγή.
Όπως κάθε νοικοκυριό άμα δεν έχει έσοδα, δανείζεται, έτσι υποχρεώνεται και μια χώρα να κάνει. Εξαιτίας των λυμεώνων της φοροδιαφυγής φθάσαμε ως εδώ, αλλά κι εξ αιτίας εκείνων που από αυτό το Βήμα καλούσαν το λαό να μην πληρώσει φόρους και καλούσαν αυτούς που πήγαιναν στις εθνικές οδούς κι έλεγαν «δεν πληρώνω» να συνεχίσουν, και όταν μπήκε το ειδικό τέλος για τη ΔΕΗ, από εκείνο το Βήμα έλεγαν «εμείς και το κόμμα μας δεν πληρώνουμε το ειδικό τέλος». Ήταν ενθάρρυνση για τη φοροδιαφυγή. 
Κύριε Υπουργέ Οικονομικών, εάν δεν θέλετε να συμμετέχετε σε αυτήν την τεχνητή πόλωση μεταξύ Νέας Δημοκρατίας και ΣΥΡΙΖΑ, με την οποία οδηγείται η χώρα σε αυτά τα αδιέξοδα, έχετε επιχειρήματα να υπερασπιστείτε το χαρτοφυλάκιό σας και το ρόλο σας, αλλά σιωπάτε εκεί που πρέπει, διότι έχετε ενταχθεί στη λογική –και επί ένα χρόνο πληρώνει η χώρα τα «σπασμένα»- αν θα κατισχύσει η Νέα Δημοκρατία ή ο ΣΥΡΙΖΑ κι όλες οι άλλες δυνάμεις ας εξαφανιστούν.
Κύριε Πρόεδρε, προχθές την Τρίτη με το κλείσιμο της ΕΡΤ είπα: «Φοβούμαι ότι αυτή η Τρίτη μπορεί να αποβεί αποφράδα ημέρα για την πατρίδα μας. Δεν αντέχει η χώρα άλλη οξύτητα. Δεν αντέχει η χώρα να συρθεί σε αντιπαραθέσεις αυτού του τεχνητού δίπολου, που έζησε επί τρεις μήνες. Διαλύθηκε η χώρα προκειμένου να ικανοποιηθούν προσωπικές φιλοδοξίες.
Βέβαια, όλοι αυτοί, κύριε Πρόεδρε, που έχουν παρανόμως επί είκοσι χρόνια τον έλεγχο του ελληνικού λαού, τη χειραγώγησή του, τον εκχυδαϊσμό κάθε αξίας και κάθε αρχής αυτής της κοινωνίας, θέλουν αυτήν τη σύγκρουση. Όταν με τους όρους που δώσατε από την Επιτροπή Ελέγχου Ταχυδρομείων και Τηλεπικοινωνιών, η ΕΡΤ περιορίζεται σε ενάμισι μπουκέτο συχνοτήτων, πού θα πάνε παρά σ’ αυτούς οι άλλες συχνότητες; Αυτοί είναι που σήμερα, τρίβουν τα χέρια τους.
Έστω και τα 10 εκατομμύρια διαφημιστικής πίτας ποιοι τα παίρνουν αυτές τις ημέρες, κύριε Υπουργέ των Οικονομικών;
Όμως, κύριε Πρόεδρε, ως προς το θέμα μας, αυτήν τη στιγμή εγώ ευχαριστώ τους δέκα περίπου συναδέλφους και το προσωπικό που ακούν αυτά που λέω. Είμαστε όλοι φιμωμένοι. Σαράντα χρόνια πέρασαν από τότε που αυτή η Βουλή δεν μπορούσε πια να ακουστεί και συμβαίνει επίσης, τώρα. Αυτό είναι τεράστιο πρόβλημα. Λυπάμαι, διότι φαίνεται ότι είναι πολλοί αυτοί που δεν το καταλαβαίνουν.
Εγώ φυσικά δεν πρόκειται να πάω να μου χαϊδεύουν την πλάτη, κύριε Υπουργέ Οικονομικών, τα συγκροτήματα για να ακουστεί η φωνή μου. Εδώ ήρθα πριν από τριάντα εννιά χρόνια και εδώ θέλω από δω να ακούγομαι από τους πολίτες.
Έρχομαι στην ερώτησή μου. Ο κύριος Πρωθυπουργός του Μεγάλου Δουκάτου, αν είναι αληθές αυτό που έγραψε ο Τύπος την προηγούμενη εβδομάδα, αφού καταδίκασε τη φοροδιαφυγή, αφού είπε ότι έβλεπε σε τράπεζες της Φρανκφούρτης, σε άλλες τράπεζες της Ευρώπης να έχουν αναρτημένες πινακίδες στα ελληνικά που να λένε «φέρτε καταθέσεις εδώ», προσφέρεται να δώσει λίστες Ελλήνων καταθετών. Αν είναι αλήθεια, να μας το πείτε. Αν δεν είναι αλήθεια, να τον διαψεύσετε. Το διάβασα επί λέξει και σας το αναφέρω ότι έχει στοιχεία Ελλήνων καταθετών όχι του 1980 και του 1990, όπως εκείνες για τις οποίες με πολλή επιμέλεια πολλοί σε αυτήν την Αίθουσα και στην Κυβέρνηση ασχολούνται για να «ταΐζουμε» τον κόσμο ένα χρόνο με τη λίστα Λαγκάρντ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πέραν των ευθυνών του προκατόχου σας, ευθύνες μπορεί να έχετε και εσείς αύριο γι’ αυτά τα ζητήματα για τα οποία τώρα πραγματικά αδρανείτε. Πολιτικά εγώ σας ελέγχω αυτήν τη στιγμή. Να σκέφτεστε οποιεσδήποτε άλλες ευθύνες που μπορεί να σας περιμένουν. Σας λέγω πολύ απλά ότι ο κύριος Πρωθυπουργός του Λουξεμβούργου προσφέρεται να τα δώσει αλλά λέει ο ίδιος «δεν μου έχουν ζητήσει οι ελληνικές αρχές αυτήν τη λίστα». Νομίζω ότι όλοι ξέρουμε ότι τα δισεκατομμύρια που διέρρευσαν, διέρρευσαν την περίοδο από το 2007, όταν άρχισε η τραπεζική κρίση στην Αμερική.
Εκείνοι που ήξεραν, βέβαια, τα παιχνίδια του Χρηματιστηρίου και όλα αυτά, αγαπητέ Πρόεδρε, εκείνοι έβγαζαν έξω λεφτά.
Γιατί, λοιπόν, πέραν των ευθυνών -το τονίζω- του κ. Παπακωνσταντίνου και οποιουδήποτε άλλου, έχουμε εξαντληθεί εκεί; Το ΣΔΟΕ οκτώ μήνες έκανε να μας φέρει τα στοιχεία των εξαδέλφων του Παπακωνσταντίνου και έχουμε πράγματι πλούτον φοροδιαφυγής, άρα εσόδων που διέφυγαν από τον κρατικό προϋπολογισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία. Ευχαριστούμε, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Νομίζω κύριε Υπουργέ, ότι οφείλετε μία απάντηση συγκεκριμένη, όχι αυτού του τύπου ρεσιτάλ που κάνατε αμφότεροι με τον κ. Τσίπρα. Θέλω κάποια ουσιαστική απάντηση, τι κάνατε και τι θα κάνετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε.
Προτού σας δώσει απάντηση για τα τεχνικά θέματα ο αρμόδιος Υφυπουργός κ. Μαυραγάνης, ο κ. Στουρνάρας θέλει να δώσει μια πολιτική απάντηση.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε, επειδή είναι η πολλοστή φορά που απευθύνεστε εναντίον μου με επιθετικό ύφος και παρ’ όλο το σεβασμό που σας οφείλω για ό,τι έχετε κάνει μέχρι τώρα, σας λέω ότι ούτε απεκδύομαι των ευθυνών μου ούτε συμμετέχω σε κοκορομαχίες.
Αυτό που κάναμε για την ΕΡΤ, το κλείσιμο της ΕΡΤ, νομίζω ότι ήταν μία θαρραλέα και αναγκαία πράξη που έπρεπε να γίνει για να εξυγιανθεί ο οργανισμός το συντομότερο δυνατόν. Γι’ αυτό, μη μου λέτε ότι εγώ απεκδύομαι των ευθυνών μου. Έχω πάρει πολύ μεγαλύτερες ευθύνες απ’ αυτές που μου αρμόζουν. Εγώ δεν έχω πολιτικές φιλοδοξίες. Ήρθα γιατί με κάλεσαν τα τρία κόμματα και ανέλαβα αυτήν τη θέση. 
Σας παρακαλώ πάρα πολύ να σεβαστείτε τον κόπο μου και τη δουλειά που κάνω. Συγκρίνετε στατιστικά στοιχεία και πείτε μου αν άλλος Υπουργός Οικονομικών έρχεται τόσο συχνά στη Βουλή για να απαντήσει σε ερωτήσεις Βουλευτών. Δείτε παρελθόντα στοιχεία και πείτε μου αν εγώ δεν σέβομαι το Κοινοβούλιο –όπως υπαινίσσεστε- και δεν έρχομαι.
Η χώρα αυτή, λοιπόν, έχει νόμους και Σύνταγμα. Το οικονομικό επιτελείο αποτελείται από τον Υπουργό, από Υπουργό Αναπληρωτή, από Υφυπουργό και όλοι έχουμε αρμοδιότητες. Στο θέμα αυτό για το οποίο ρωτάτε σήμερα, αρμόδιος να απαντήσει είναι ο κ. Μαυραγάνης.
Αυτά ήθελα να πω, για να βάλουμε τα πράγματα στη θέση τους.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, μου απάντησε ο Υπουργός Οικονομικών στη Βουλή και θα του απαντήσω. Δεν κάλεσα τον αξιότιμο καθ’ όλα και συμπατριώτη μου κ. Μαυραγάνη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ναι, αλλά δεν μπορούμε να του στερήσουμε το δικαίωμα…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν το δέχομαι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Πρόεδρε, με συγχωρείτε. Γνωρίζετε πολύ καλύτερα από εμένα τη διαδικασία. Θα σας απαντήσει τεχνικά ο κ. Μαυραγάνης και μετά θα πάρετε τη δευτερολογία σας και θα απαντήσετε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όχι, κύριε Πρόεδρε. Να σας ακούσω, αλλά…</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Παράκληση θερμή να δείξουμε λίγο σεβασμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ, κύριοι συνάδελφοι. Μη με φέρνετε σε δύσκολη θέση. Θα απαντήσει ο κ. Μαυραγάνης επί των τεχνικών θεμάτων για τρία λεπτά…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όχι, κύριε Πρόεδρε. Θα ήθελα να με ακούσετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μα, κύριε Πρόεδρε, δεν μπορείτε να κάνετε παρέμβαση, αν δεν απαντήσει...</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ακούστε με πρώτα, αν θέλετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα σας δώσω το λόγο υπό μία προϋπόθεση, κύριε Πρόεδρε. Θα εφαρμόσω τον Κανονισμό. Θα σας δώσω το δικαίωμα της δευτερολογίας σας, θα μιλήσει ο κ. Μαυραγάνης και δεν θα έχετε δικαίωμα δευτερολογίας.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, ακούστε με, σας παρακαλώ και μετά κάνετε ό,τι νομίζετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι ό,τι νομίζω. Θα εφαρμόσω τον Κανονισμό.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ναι. Ακούστε με. Ο Κανονισμός, όταν θα τον διαβάσετε, λέει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σε μένα το λέτε αυτό;</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ακούστε με, αν θέλετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μα, σε μένα;</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ακούσατε τον κύριο Υπουργό, ο οποίος προφανώς δεν γνωρίζει τον Κανονισμό, διότι ομιλεί για το οικονομικό του επιτελείο και αύριο μπορεί να στείλει ένα Γενικό Γραμματέα. Το θέμα είναι το εξής: Ο κανονισμός λέει επί λέξει ότι οφείλει να απαντά στη Βουλή ο Υπουργός και αν ο ίδιος καλείται για δεύτερη φορά εντός της εβδομάδας, μπορεί να αναθέσει σε άλλο μέλος του Υπουργικού Συμβουλίου ν’ απαντήσει.
Κατ’ ανοχήν και παρά τις διαμαρτυρίες Βουλευτών όλων των πτερύγων, δεχόμεθα να διευκολύνονται οι Υπουργοί με την προσέλευση εδώ Υφυπουργών, οι οποίοι μας απαντούν σε κάποια στοιχεία. Όμως, αν προσέξατε –επειδή όλα τα προσέχετε και είστε επιμελέστατος- το ερώτημά μου εδώ αφορά κυβερνητική απόφαση, δηλαδή αν η Κυβέρνηση –και όχι οι υπηρεσίες του Υπουργείου Οικονομικών- θα ζητήσει τη λίστα Ελλήνων καταθετών που προσφέρει ο Πρωθυπουργός του Λουξεμβούργου. Δεν θα απευθυνθεί ο κ. Μαυραγάνης, ο καθ’ όλα εξαίρετος, στον κύριο Πρωθυπουργό του Λουξεμβούργου που είναι και Υπουργός Οικονομικών. 
Θα απευθυνθείτε εσείς, κύριε Στουρνάρα, κύριε Υπουργέ, για να του πείτε να σας δώσει τα στοιχεία αυτά. Δεν θα στείλουν κάποιες υπηρεσίες σας κάποιο έγγραφο, με την υπογραφή ενός Υφυπουργού ή ενός Γενικού Γραμματέα. Θα του πείτε: «Είπατε ότι έχετε μία λίστα Ελλήνων καταθετών. Παρακαλώ, επειδή μέμφεστε τις ελληνικές αρχές –αν είναι έτσι- ότι δεν σας τη ζήτησαν, να μου τη στείλετε».
Μην υπεκφεύγετε. Εγώ σέβομαι τους πάντες, τουλάχιστον στο βαθμό που σέβονται κι εκείνοι το ρόλο τους. Σας έχω καλέσει εδώ πολλές φορές και είναι η μόνη φορά που μου απαντάτε. Λυπάμαι. Είχατε να απαντήσετε και στον κ. Τσίπρα. Απαντήσατε σ’ αυτόν και μετά σηκωθήκατε και μας γυρίσατε την πλάτη για να φύγετε.
Αν, λοιπόν, έχετε αποφασίσει ως Υπουργός Οικονομικών να ζητήσετε αυτήν τη λίστα, για να ξέρουμε στις τράπεζες του Λουξεμβούργου ποιοι Έλληνες έχουν καταθέσεις μετά το 2007, το 2008, το 2009, το 2010, το 2011, το 2012 και όχι στη δεκαετία του 1980 και του 1990, πείτε το μας με ένα «ναι». Εγώ δεν θέλω τίποτα άλλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, κύριε Πρόεδρε, ολοκληρώσατε. 
Κύριε Μαυραγάνη, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μη με βάζετε στη δύσκολη θέση να μην ακούσω τον κ. Μαυραγάνη, τον οποίο –επαναλαμβάνω- εκτιμώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν θα το κάνετε αυτό.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όμως, θα συμβάλω εγώ στην παραβίαση του Κανονισμού, εάν δεχθώ παρόντος του Υπουργού να μην απαντά ο ερωτώμενος Υπουργός, αλλά να λέγει στους Βουλευτές «ξέρετε, θα σας απαντήσει ο τάδε Υφυπουργός».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Πρόεδρε, μη φέρνετε σε δύσκολη θέση το Προεδρείο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αυτό είναι προσβολή στο Κοινοβούλιο. Εγώ δεν θα το δεχτώ. Θα φύγω. Αν ξέρει ο κύριος Υπουργός, εάν ο αρμόδιος Υπουργός προτίθεται να ζητήσει αυτήν τη λίστα, να μας το πει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ. Ολοκληρώσατε. 
Θέλετε να πείτε μία κουβέντα, κύριε Υπουργέ; Ορίστε, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Να μην έχετε καμμία αμφιβολία ότι εάν όντως το είπε αυτό ο κ. Γιούνκερ και έχει τη διάθεση να μας τη δώσει, θα τη ζητήσω. 
Ακούστε, όμως, τον κ. Μαυραγάνη που θα αναφερθεί σε τεχνικά σημεία του ζητήματος, γιατί είναι πιο ειδικός από εμένα. Μόνο αυτό σας ζητώ…</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εντάξει, κύριε Υπουργέ.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Ακούστε λίγο ποια είναι η ουσία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, παρακαλώ.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αυτό είναι…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, σας παρακαλώ, κύριε Πρόεδρε. Πήρατε την απάντηση που θέλατε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Με αυτήν την έννοια,…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ναι, «με αυτή την έννοια», θα καθίσετε να ακούσετε τον κ. Μαυραγάνη.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ακούστε με παρακαλώ. 
Με αυτήν την έννοια, όπως ξέρετε, κάνουμε μία παραχώρηση και στην Επιτροπή των Δημοσίων Επιχειρήσεων και Οργανισμών και παρ’ ότι δεν προβλέπεται, ακούμε τον Υπουργό αν θα μας πει κάποια πράγματα ή αν τον ρωτήσουμε. Με αυτήν την έννοια και επειδή η ερώτησή μου αφορά και το χρόνο αυτών των ερευνών που υποτίθεται ότι έγιναν για εξήντα χιλιάδες καταθέτες που έδωσε η Τράπεζα της Ελλάδος κάποια στοιχεία, είναι παραχώρηση που κάνουμε αυτή, εκτός του Κανονισμού,…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κάνω και εγώ παραχώρηση σε εσάς, κύριε Πρόεδρε, γιατί παραβιάζουμε και οι δύο μας τον Κανονισμό συνεχώς τώρα.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εγώ δεν θέλω να δείξω αδιαλλαξία. Διότι πολλές φορές ο τόνος της φωνής μου παρεξηγείται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Μαυραγάνη,…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν υπάρχει, κύριε Υπουργέ, τίποτα προσωπικό για κανέναν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το είπατε και το κλείσατε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όσοι με ξέρουν, ξέρουν ότι κρίνω πράξεις πολιτικές. Δεν έχω τίποτα προσωπικό με κανέναν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το είπατε και το κλείσατε, κύριε Πρόεδρε. 
Κύριε Μαυραγάνη, έχετε το λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Ευχαριστώ, κύριε Πρόεδρε.
Θα ήθελα να ξεκαθαρίσω το νομικό πλαίσιο μέσα από το οποίο μπορεί να ζητηθεί η οποιαδήποτε πληροφορία. 
Κατ’ αρχάς, έχουμε τη Σύμβαση Αποφυγής Διπλής Φορολογίας με το Λουξεμβούργο. Με βάση αυτήν τη σύμβαση, η οποία στο σχετικό άρθρο έχει ένα θέμα -και είναι υπό αναθεώρηση το άρθρο 26- δεν δύναται να ζητηθούν γενικά πληροφορίες για τραπεζικούς λογαριασμούς. 
Το άρθρο 26 για την ανταλλαγή πληροφοριών είναι υπό αναθεώρηση, προκειμένου να προστεθεί διάταξη για την ανταλλαγή πληροφοριών που βρίσκονται στην κατοχή τραπεζών και άλλων χρηματοπιστωτικών ιδρυμάτων.
Επιπρόσθετα, με τις διατάξεις της οδηγίας 77/799 της Ευρωπαϊκής Ένωσης, όπως αυτή έχει τροποποιηθεί, προβλέπεται η αυθόρμητη ανταλλαγή πληροφοριών, δηλαδή χωρίς αίτημα, μεταξύ των συμβαλλομένων κρατών-μελών όταν η αρμόδια αρχή του ενός κράτους έχει λόγους να υποθέτει ότι στο άλλο κράτος-μέλος υφίσταται διαφυγή φόρων. 
Πληροφοριακά αναφέρω ότι στο υπό συζήτηση νομοσχέδιο για την ενσωμάτωση της οδηγίας 2011/16 της Ευρωπαϊκής Ένωσης που έχει κατατεθεί στη Βουλή και συζητείται στην επιτροπή, η ανωτέρω διάταξη νόμου επεκτείνει το πεδίο της εφαρμογής της αυθόρμητης ανταλλαγής πληροφοριών σε παροχή κάθε πληροφορίας σε κάθε κράτος, όταν η πληροφορία που περιέρχεται σε γνώση του λαμβάνοντος κράτους-μέλους ενδέχεται να είναι χρήσιμη για τις αρμόδιες αρχές κάποιου άλλου κράτους. 
Πέραν των άλλων θεσμοθετημένων διαδικασιών άντλησης φορολογικών πληροφοριών, θέτω υπ’ όψιν σας ότι με την οδηγία 2003/48 για τους τόκους καταθέσεων, η οποία εφαρμόζεται πλήρως από τη 1η Ιουλίου του 2005 και έχει ενσωματωθεί στο εσωτερικό μας δίκαιο, επιδιώκεται η πραγματική φορολόγηση των εισοδημάτων που καταβάλλονται ως τόκοι εντός ενός κράτους-μέλους σε πραγματικούς δικαιούχους που είναι φυσικά πρόσωπα και έχουν φορολογική κατοικία σε άλλο κράτος-μέλος, σύμφωνα με τη νομοθεσία του τελευταίου κράτους.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού) 
Η πραγματική φορολόγηση των πληρωμών τόκων που καλύπτονται από αυτήν την οδηγία στο κράτος της φορολογικής κατοικίας του πραγματικού δικαιούχου σύμφωνα με την εθνική νομοθεσία του εν λόγω κράτους, καθίσταται δυνατή μέσω της αυτόματης ανταλλαγής πληροφοριών για τις πληρωμές τόκων. Ορισμένα κράτη- μέλη, μεταξύ αυτών και το Λουξεμβούργο, έλαβαν, σύμφωνα με την οδηγία, μεταβατική περίοδο κατά την οποία δεν εφαρμόζουν αυτόματα ανταλλαγή πληροφοριών ταυτόχρονα με άλλα κράτη-μέλη. Κατά τη διάρκεια της μεταβατικής περιόδου και με δεδομένο ότι η παρακράτηση φόρου στην πηγή είναι ικανή να εξασφαλίσει ένα μίνιμουμ πραγματικής φορολόγησης, τα εν λόγω κράτη- μέλη πρέπει, σύμφωνα με την οδηγία, να παρακρατούν στην πηγή ένα ποσοστό φόρου, το οποίο είναι 35%.
Όσον αφορά αυτό το οποίο έχετε πει, εφόσον το Λουξεμβούργο έχει τέτοια πρόθεση -διότι δεν μπορεί να γίνει με συγκεκριμένο αίτημα ανταλλαγής- ο Υπουργός κι εγώ διερευνούμε αν όντως αυτή είναι η πρόθεση προκειμένου να προβούμε στις απαραίτητες ενέργειες.
Ευχαριστώ πολύ.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Πρόεδρε, θα σας δώσω το λόγο, αλλά για δύο λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κοιτάξτε, η απάντηση αυτή πρέπει να πω ότι έχει μία θετική πλευρά, αρκεί να κατανοήσετε παρακαλώ -και ο κυρίως υπεύθυνος, ο παριστάμενος Υπουργός πρέπει να πάρει την πολιτική απόφαση- το πνεύμα με το οποίο θα σας πω δύο λόγια μόνο.
Η περίφημη λίστα Λαγκάρντ, όπως ξέρετε κι όπως ισχυρίστηκε ο μέγας νομομαθής κ. Διώτης, ως προϊόν παρανόμου πράξεως δεν θα μπορούσε –και πράγματι έτσι είναι- να προσκομιστεί σε ένα δικαστήριο. Όμως, μπορούσε και έπρεπε -δεν ξέρω καλά, αλλά νομίζω ότι αυτό κάνει το ΣΔΟΕ τώρα- η πληροφορία αυτή να αξιοποιηθεί, ώστε να έρθουν στο ελληνικό δημόσιο ποσά που ήταν αντικείμενο φορολόγησης εδώ στην Ελλάδα και που προφανώς ούτε εκεί φορολογήθηκαν. Εκεί φορολογούνται ως καταθέσεις.
Επομένως –και προσέξτε το αυτό, αν θέλετε, σας παρακαλώ- είμαστε περίπου στην ίδια περίπτωση, δηλαδή να έρθουν στοιχεία στις ελληνικές αρχές. Και επειδή αμφισβητείτε αν πράγματι είναι έτσι, σας λέω ότι στο Πρακτορείο Οικονομικών Ειδήσεων MΝI λέει επί λέξει αυτά που σας είπα ο κ. Γιούνκερ. Νομίζω ότι ήσασταν προχθές στην ομιλία του στο Μέγαρο. Επέδειξε μεγάλη διάθεση να βοηθήσει, ταυτόχρονα με την επισήμανση του προβλήματος της φοροδιαφυγής που μας το λένε οι πάντες και πλέον εκτιθέμεθα ότι δεν προχωρούμε να «πάρουμε τα κάστανα από την φωτιά», «να σπάσουμε αυγά», όχι στην ΕΡΤ, αλλά εδώ, που είναι συγκεκριμένοι άνθρωποι. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Εσείς ως πρώην τραπεζίτης, κύριε Υπουργέ, μπορείτε ακόμα και με έρευνα άτυπη να ξέρετε ποια κυκλώματα πήραν τη «μυρωδιά» ότι επέρχεται κρίση στην Ευρώπη και στην Ελλάδα. Όταν ο κ. Αλογοσκούφης έλεγε ότι δεν έχουμε πρόβλημα, κάποιοι καταλάβαιναν καλύτερα και έβγαζαν τα λεφτά τους έξω. 
Γι’ αυτό εγώ φωνάζω πως ό,τι είναι παράνομο με το χειρισμό της λίστας Λαγκάρντ, ναι, να το ψάξουμε, αλλά το να «ταΐζουμε» ένα χρόνο τον κοσμάκη με τις καταθέσεις της λίστας Λαγκάρντ της δεκαετίας του ’80 και του ’90, πάει να πει ότι κάποιοι δεν θέλουν να δούμε τα πρόσφατα, αυτά δηλαδή τα δισεκατομμύρια που διέρρευσαν στην κρίση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Άρα μπορείτε, κύριε Μαυραγάνη, μπορείτε κύριε Υπουργέ, να επωφεληθείτε αυτής της δήλωσης. Και προφανώς ο κ. Γιούνκερ –τριάντα χρόνια είναι Υπουργός Οικονομικών, όπως ξέρετε, και δεκαεπτά Πρωθυπουργός- όπως έδωσε η κ. Λαγκάρντ, ξέρει με ποιον τρόπο κι αυτός θα σας δώσει τα στοιχεία.
Από εκεί και πέρα, δεν μου απαντήσατε, κύριε Μαυραγάνη -δεν ξέρω αν ο κύριος Υπουργός σας προδιέγραψε τι θα απαντήσετε- τι γίνεται με τις άλλες τράπεζες. Μιλάμε για ένα υποκατάστημα μιας τράπεζας, της HSBC, κι έχουμε εκατοντάδες τραπεζών. Δεν πρέπει εκεί να κοιτάξουμε, έστω κι αν πληρώσουμε, όπως έκαναν οι Γερμανοί, να πάρουμε αυτούς; Μόνο τα ακίνητα του Λονδίνου, κύριε Υπουργέ, να δει κανείς…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε.
Δεν νομίζω, κύριε Υπουργέ, ότι θα χρειαστεί κάποια απάντηση. Δώσατε όλες τις απαντήσεις.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, θα ήθελα να απαντήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε το δικαίωμα να πάρετε το λόγο για δύο λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, θα ήθελα απλώς να αναφερθώ στο ότι η Κυβέρνηση όχι μόνο νομοθετικά προσπαθεί να κλείσει οποιεσδήποτε «τρύπες» υπάρχουν στο νομικό μας σύστημα για την αντιμετώπιση της φοροδιαφυγής και της φοροαποφυγής -και αυτό θα το κάνουμε και με ιδιαίτερη ένταση στο σχέδιο του Κώδικα Φορολογίας Εισοδήματος που πρόκειται να έρθει στη Βουλή σύντομα- αλλά και επί των συγκεκριμένων θεμάτων και των πληροφοριών που συγκεντρώνονται πλέον και είναι αντικείμενο επεξεργασίας. 
Θα ήθελα να τονίσω ότι στον τομέα της επεξεργασίας των πληροφοριών γίνεται πάρα πολύ μεγάλη προσπάθεια, με τις αντιξοότητες που αντιμετωπίζουμε σε σχέση με το προσωπικό. Υπάρχουν ελλείψεις και το έχουμε βάλει σε ένα πρόγραμμα και για ενδυνάμωση του Υπουργείου Οικονομικών με νέα στελέχη. 
Επίσης, θα ήθελα να τονίσω ότι στο θέμα των εμβασμάτων -στο οποίο ο κύριος Πρόεδρος αναφέρθηκε- από τη Γενική Γραμματεία Δημοσίων Εσόδων έχει εγκριθεί σχέδιο δράσης-διαχείρισης -η αξιολόγηση έγινε βάσει κανόνων, κριτηρίων ανάλυσης κινδύνου- προκειμένου πρώτα να ξεκινήσει ο έλεγχος των υποθέσεων πολύ μεγάλου ή μεγάλου ρίσκου. 
Από τις υποθέσεις αυτές ήδη έχει αποσταλεί ένας σημαντικός αριθμός στο Κέντρο Ελέγχου Φορολογουμένων Μεγάλου Πλούτου, για τις οποίες έχουν εκδοθεί εντολές ελέγχου. 
Επίσης, με βάση αυτές τις εντολές ελέγχου προχωράνε οι έλεγχοι σε ένα πρώτο μεγάλο αριθμό. Και, βεβαίως, θα συνεχιστεί και στους υπολοίπους που αναδεικνύονται μέσα από την επιλογή με βάση τα κριτήρια κινδύνου. 
Συνεπώς, αυτό που λέμε είναι ότι με όλες τις προσπάθειες και με όλες τις πρωτοβουλίες που έχουμε αναλάβει, γίνονται οι έλεγχοι προκειμένου πλέον να μειωθεί το φαινόμενο της φοροδιαφυγής και φοροαποφυγής. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς σας ευχαριστούμε, κύριε Μαυραγάνη.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, νομίζω ότι θα ήταν χρήσιμο να κληθεί και ο κ. Μαυραγάνης στην Επιτροπή Οικονομικών Υποθέσεων -σύμφωνα με τον Κανονισμό και όχι κατά παράβαση- γιατί τα στοιχεία αυτά είναι χρήσιμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όταν θα έρθει η ώρα, θα κληθεί. 
Η τρίτη με αριθμό 1547/11-6-2013 επίκαιρη ερώτηση πρώτου κύκλου του Βουλευτή Πιερίας της Νέας Δημοκρατίας κ. Γεωργίου Κωνσταντόπουλου προς τον Υπουργό Υγείας, σχετικά με την ενσωμάτωση στο πρόγραμμα εμβολιασμών μιας προληπτικής αγωγής για πρόωρα νεογνά, δεν θα συζητηθεί λόγω κωλύματος του κυρίου Υπουργού και διαγράφεται. 
Η πέμπτη με αριθμό 1565/11-6-2013 επίκαιρη ερώτηση πρώτου κύκλου της Βουλευτού Α΄ Θεσσαλονίκης των Ανεξάρτητων Ελλήνων κ. Χρυσούλας – Μαρίας Γιαταγάνα προς τους Υπουργούς Οικονομικών και Εργασίας, Κοινωνικής Ασφάλισης και Πρόνοιας, σχετικά με τον αποκλεισμό των Ασφαλιστικών Ταμείων από τις αυξήσεις μετοχικού κεφαλαίου των τραπεζών, δεν θα συζητηθεί λόγω κωλύματος του κυρίου Υπουργού και διαγράφεται. 
Η έκτη με αριθμό 1569/11-6-2013 επίκαιρη ερώτηση πρώτου κύκλου του Βουλευτή Αχαΐας του Λαϊκού Συνδέσμου - Χρυσή Αυγή κ. Μιχαήλ Αρβανίτη-Αβράμη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τα κριτήρια διορισμού του καλλιτεχνικού διευθυντή του Εθνικού Θεάτρου, δεν θα συζητηθεί λόγω κωλύματος του κυρίου Υπουργού και διαγράφεται. 
Η έβδομη με αριθμό 1559/11-6-2013 επίκαιρη ερώτηση πρώτου κύκλου του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με την Αμυντική Βιομηχανία της χώρας μας, δεν θα συζητηθεί λόγω κωλύματος του κυρίου Υπουργού και διαγράφεται. 
Θα συζητηθεί τώρα η δεύτερη με αριθμό 1556/11-6-2013 επίκαιρη ερώτηση δευτέρου κύκλου του Βουλευτή Νομού Αττικής του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Αλεξίου Μητρόπουλου προς τον Υπουργό Οικονομικών, σχετικά με την επαρκή και έγκυρη ενημέρωση για τη φορολόγηση των επαναπατριζόμενων κεφαλαίων.
Κύριε Μητρόπουλε, έχετε το λόγο για δύο λεπτά.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Σας ευχαριστώ, κύριε Πρόεδρε. 
Αξιότιμε κύριε Υπουργέ, σύμφωνα με την πολ.1033, εγκύκλιο του Υπουργείου σας, θεωρείται ως αμετάκλητα παραγεγραμμένο το έτος 1999. Θεωρείται πως όσοι εισήγαγαν κεφάλαια με το νόμο περί επαναπατρισμού, δεν υποβάλλονται σε κανένα φορολογικό έλεγχο, δεν έχουν υποπέσει σε κανένα φορολογικό αδίκημα. 
Σε άλλη εγκύκλιο της 15ης Αρμόδιας Διεύθυνσης του υπουργείου σας αναφέρεται ότι το έτος 1999 είναι έτος αμετάκλητα παραγεγγραμένο για όσους έχουν κάνει δήλωση και για όσους δεν έχουν υποπέσει σε φορολογικά αδικήματα. 
Όπως, όμως ξέρετε, η Υπηρεσία, το ΣΔΟΕ –την ξέρετε την υπόθεση- έχει κοινοποιήσει και ζητάει δηλώσεις και στοιχεία για το έτος 1999. Και επιμένει ότι για τον πολίτη που έχει εισαγάγει χρήματα με το ν. 3259/2004, το νόμο Αλογοσκούφη, πρέπει να γίνει έλεγχος για τα ποσά τα οποία εισήχθησαν, φορολογήθηκαν, φορολογήθηκαν άπαξ, φορολογήθηκαν δις και δηλώθηκαν στη δήλωση του πολίτη του έτους εισαγωγής. 
Παρά ταύτα, η Οικονομική Υπηρεσία, την οποία ελέγχετε, επιμένει, ενώ σύμφωνα με τη 1033 όσοι είναι στη λίστα Λαγκάρντ και όσοι εξήγαγαν χρήματα κατά τη διετία του μνημονίου και τα έφεραν πάλι στην Ελλάδα, δύνανται να δικαιολογήσουν και ακόμη και με λίστες γάμου! Σας διαβάζω: Δύνανται να δικαιολογήσουν και ποσά, εκπρόθεσμες δωρεές κ.λπ. και δεν υπάγονται ούτε σε κάποιον έλεγχο και θεωρείται ότι τα επαναπατρισθέντα κεφάλαια, κατά τον τρόπο που περιγράφεται στη 1033, δεν υπάγονται σε κανέναν απολύτως έλεγχο.
 Ζητάω την προστασία για πολίτες, διότι ενώ κραυγαλέα δεν φορολογούνται όσοι υπήχθησαν σε αυτή τη δική σας πολ.1033, καλούνται για το έτος 1999 και το έτος 1998 να δηλώσουν τις νόμιμες απολαβές τους τις οποίες έχουν δηλώσει. 
Υπ’ αυτήν την έννοια, κύριε Υπουργέ, σας παρακαλώ για τα εξής:
Πρώτον, να εκδώσετε εγκύκλιο με την οποία να διευκρινίζει η Υπηρεσία σας -όπως έχει κάνει σε άλλα θέματα- τι ακριβώς συμβαίνει για το έτος 1999.
Και, δεύτερον, να υπάρξει μια δέσμευση -την οποία και στην τηλεόραση έκανε προχθές ο αξιότιμος κ. Θεοχάρης- ότι σε κανέναν έλεγχο δεν υπάγεται όποιος νομίμως επαναπάτρισε κεφάλαια κατά την κείμενη νομοθεσία. Θέλουμε τη σαφή σας δέσμευση. Ξέρετε σε τι ακριβώς αναφέρομαι. 
Υπ’ αυτήν την έννοια πρέπει να προστατέψει το Κοινοβούλιο πολίτες που έχουν υποστεί αυτού του είδους τους ελέγχους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Υφυπουργέ, έχετε το λόγο για τρία λεπτά να απαντήσετε.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κύριε Βουλευτά, σύμφωνα με τις ισχύουσες διατάξεις, το δικαίωμα του δημοσίου για την κοινοποίηση φύλλου ελέγχου δεν μπορεί να γίνει μετά την πάροδο πενταετίας από το τέλος του έτους μέσα στο οποίο λήγει η προθεσμία για την επίδοση δήλωσης. Το δικαίωμα του δημοσίου για την επιβολή του φόρου παραγράφεται μετά την πάροδο πενταετίας. Εφόσον έχει υποβληθεί φορολογική δήλωση, το δικαίωμα του δημοσίου παρατείνεται για δύο ακόμα έτη σε ειδικές περιπτώσεις, όπως είναι, παραδείγματος χάριν, τα πλαστά και εικονικά φορολογικά στοιχεία. Αυτό προβλέπεται στις διατάξεις του άρθρου 19 του ν. 3091/2002. 
Επίσης, το δικαίωμα του δημοσίου για τη διενέργεια συμπληρωματικής φορολογικής εγγραφής παραγράφεται μετά την πάροδο δεκαετίας στις περιπτώσεις που αναφέρονται στην παράγραφο 2 του άρθρου 68 του ν.2238/1994. Αν δεν υποβλήθηκε δήλωση φορολογίας εισοδήματος ή δήλωση απόδοσης παρακρατούμενων φόρων ή δήλωση του φόρου εισοδήματος του άρθρου 64, το δικαίωμα του δημοσίου να κοινοποιήσει το φύλλο ελέγχου ή την πράξη καταλογισμού του φόρου του άρθρου 64 του ν.2238/1994 παραγράφεται μετά την πάροδο δεκαπέντε ετών από τη λήξη της προθεσμίας για την επίδοση της δήλωσης.
Ανεξάρτητα από τα παραπάνω, με τις διατάξεις των άρθρων 11 του ν.3513/2006, 29 του ν.3697/2008, 10 του ν.3790/2009, 82 του ν.3842/2010, 12 του ν. 3888/2010, και 18 του ν. 4098/2012 παρατάθηκαν διαδοχικά οι προθεσμίες παραγραφής του δικαιώματος του δημοσίου για κοινοποίηση φύλλων ελέγχου ή πράξεις επιβολής φόρων, τελών και εισφορών μέχρι 31/12/2013. 
Σχετικές οδηγίες όσον αφορά στο δικαίωμα του δημοσίου για την έκδοση καταλογιστικών πράξεων έχουν δοθεί επανειλημμένα από τις αρμόδιες Υπηρεσίες του Υπουργείου. 
Πρόσφατα δόθηκαν σχετικές οδηγίες με διαταγή του Γενικού Γραμματέα Δημοσίων Εσόδων, στις 22 Μαΐου 2013.
Γενικά σημειώνω ότι η έκδοση εγκυκλίων και οδηγιών ανήκει στην αρμοδιότητα του ανεξάρτητου Γενικού Γραμματέα Δημοσίων Εσόδων. Σε κάθε περίπτωση, βέβαια, εάν το δικαίωμα του δημοσίου για την κοινοποίηση φύλλων ελέγχου έχει παραγραφεί ή όχι ή για την εφαρμογή ή μη των οικείων φορολογικών διατάξεων, αρμόδια να κρίνει είναι σε κάθε περίπτωση η ελέγχουσα Υπηρεσία η οποία χειρίζεται τον οικείο φάκελο και γνωρίζει τα πραγματικά παραστατικά της εκάστοτε υπόθεσης. 
Θα ήθελα, δε, να τονίσω ότι η πολιτική ηγεσία -και το γνωρίζετε ως νομικός που είστε- δεν μπορεί να επέμβει σε οποιονδήποτε έλεγχο. Και αυτό, νομίζω, ότι είναι κάτι το οποίο τηρούμε απαρέγκλιτα. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε, κύριε Υπουργέ.
Κύριε Μητρόπουλε, έχετε το λόγο.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Σας έθεσα το ερώτημα και ως καθηγητής του Δικαίου και ως υπεύθυνος της Αξιωματικής Αντιπολίτευσης για το νομοθετικό έργο και σας ζητώ να προστατεύσουμε το κύρος και Βουλευτών. 
Πρώτον, σας ζήτησα να μας πείτε εάν το έτος 1999 έχει παραγραφεί και πριν και αν στη δική σας εγκύκλιο, «Ελληνική Δημοκρατία, Υπουργείο Οικονομίας, Οικονομικών, σελίδα 1», της 15ης Διευθύνσεως, τα βιβλία και στοιχεία των χρήσεων μέχρι και το 1999, οικονομικό έτος 2000 -γι’ αυτά σας ρωτώ- για τα οποία παραγράφηκε το δικαίωμα του δημοσίου για επιβολή φόρου ή έχει λήξει, μπορούν να καταστραφούν.
Δεύτερον, έχουμε την προχθεσινή εγκύκλιό σας, τη 1033, η οποία αναφέρει ότι επιτρέπεται η υποβολή εκπρόθεσμης συμπληρωματικής δήλωσης στο πρώτο μη παραγεγραμμένο οικονομικό έτος 2001. Τι σημαίνει ότι όσοι εξήγαγαν χρήματα τη διετία του μνημονίου, εισήγαγαν χρήματα, μπορούν με δωρεές και με δάνεια εικονικά να δικαιολογήσουν αυτά τα οποία τους χαρίζετε; 
Και μου λέτε ότι το Κοινοβούλιο, εσείς, δεν μπορείτε να αποφανθείτε εάν η νομοθεσία λέει το ένα ή το άλλο και αν ο ν.3259, ο νόμος Αλογοσκούφη για τον επαναπατρισμό κεφαλαίων, δεν παρέχει φορολογική ασυλία για τα χρήματα τα οποία επαναπατρίστηκαν; Τι σημαίνει ότι αυτοί της λίστας Λαγκάρντ και της δικής σας εγκυκλίου, της 1033, και όλοι οι άλλοι θα έχουν φορολογική ασυλία; 
Κύριε Υπουργέ, υποκρύπτεται και πολιτική δίωξη. Να το δείτε με προσοχή το θέμα. Τι σημαίνει η αλληλουχία των ρυθμίσεων που αναφέρατε σήμερα εδώ; Το 1999 και το 1998 είναι ή όχι παραγεγραμμένα; Μπορεί να ταλαιπωρηθούν πολίτες, ενώ έχουν ήδη αμετάκλητα παραγραφεί όλα τα ζητήματα; Ξέρετε την περίπτωση, έχει ενημερωθεί το Γραφείο του κυρίου Πρωθυπουργού. Παλαιότερα ο αείμνηστος Παπανδρέου είχε εγκαλέσει και πολιτικούς αντιπάλους ότι εμπλέκονται στην τρομοκρατία. Ο Σημίτης ζήτησε να γίνει έλεγχος από τότε που βγήκαν από τη φυλακή.
Πρέπει να πείτε τώρα εδώ, στη Βουλή εάν μπορεί να γίνει έλεγχος για χρήματα τα οποία επαναπατρίστηκαν, δηλώθηκαν, φορολογήθηκαν. Τι σημαίνει «αδυνατεί το Υπουργείο να το πράξει αυτό»; Ως καθηγητής Δικαίου, ως μέλος του Κοινοβουλίου και ως υπεύθυνος νομοθετικού έργου παρακαλούμε να είστε πιο σαφής.
 Θα επανέλθω και για την εγκύκλιο 1033 και θα ζητήσω να μας πείτε ποιοι εξήγαγαν, ποιοι εισήγαγαν, πολιτικοί, δημοσιογράφοι, οι οποίοι μάλιστα είχαν ειδοποιήσει κάποιους από εμάς πως ενδέχεται να γίνει φορολογική δίωξη αργότερα, διότι ξέρουμε ότι έχουν ελεγχθεί και δεν έχουν πληρώσει πρόσωπα του δημοσίου βίου, ενώ υπάρχει διακριτή, άνιση, παράνομη μεταχείριση.
Υπό αυτήν την έννοια θα υποβάλω πάλι την ερώτηση αυτή, εάν σήμερα στη δευτερολογία σας δεν πείτε με σαφήνεια επιστημονική και εποπτική μιας υπηρεσίας τι ακριβώς συμβαίνει με αυτά τα δύο ερωτήματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κύριε Βουλευτά, κατ’ αρχάς θα ήθελα να είμαι αρκετά σαφής για το θέμα των πολιτικών διώξεων. Δεν υπάρχει ούτε κατά διάνοια στη σκέψη αυτής της Κυβέρνησης αυτή η ορολογία. Είμαι πολύ κατηγορηματικός, διότι η δημοκρατία επιβάλλει να είμαστε πάρα πολύ προσεκτικοί στο τι λέμε.
Δεύτερον, ήμουν σαφής. Οδηγίες και εγκύκλιοι έχουν δοθεί από το Υπουργείο και όπως σας είπα, από τη Γενική Γραμματεία Δημοσίων Εσόδων…</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ας κατατεθούν και εδώ, κύριε Υπουργέ.</Speech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): …η οποία είναι η αρμόδια για να καθοδηγεί τις Υπηρεσίες, όπως προβλέπει πλέον η νομοθεσία.
Και σας είπα ότι και προσφάτως, στις 22 Μαΐου του 2013, δόθηκαν οδηγίες, οι οποίες υπάρχουν στις Υπηρεσίες και σε αυτές ακριβώς αναφέρονται οι διάφορες προϋποθέσεις και το πλαίσιο που σας είπα σχετικά με τις παραγραφές.
Συνεπώς νομίζω ότι το θέμα, ως προς τις παραγραφές, έχει ξεκαθαριστεί από πλευράς των κεντρικών Υπηρεσιών της Γενικής Γραμματείας Εσόδων. Έχουν δοθεί σαφέστατες, ξεκάθαρες οδηγίες και βάσει αυτών των οδηγιών πορεύονται και οι Υπηρεσίες. 
Ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Περιβάλλοντος, Ενέργειας και Κλιματικής Αλλαγής: «Συμπλήρωση των διατάξεων περί Εθνικού Κτηματολογίου και άλλες ρυθμίσεις». 
Η πρώτη με αριθμό 1548/11-6-2013 επίκαιρη ερώτηση δευτέρου κύκλου της Βουλευτού Β΄ Αθηνών της Νέας Δημοκρατίας κ. Αικατερίνης Παπακώστα - Σιδηροπούλου προς τον Υπουργό Υγείας, σχετικά με τις προληπτικές επεμβάσεις μαστεκτομής, δεν θα συζητηθεί λόγω κωλύματος του κυρίου Υπουργού και διαγράφεται.
Θα συζητηθεί τώρα η τρίτη με αριθμό 1555/11-6-2013 επίκαιρη ερώτηση δευτέρου κύκλου του Βουλευτή Αργολίδος του Πανελληνίου Σοσιαλιστικού Κινήματος κ. Ιωάννη Μανιάτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ανάγκη λειτουργίας Κέντρου Πιστοποίησης Αναπηρίας (ΚΕΠΑ) στην Αργολίδα.
Ορίστε, κύριε Μανιάτη, έχετε το λόγο για δύο λεπτά.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Κύριε Υπουργέ, έχω καταθέσει μία ερώτηση για ένα θέμα το οποίο θεωρώ πως συνιστά προσβολή της ανθρώπινης αξιοπρέπειας. Αναφέρομαι στο γεγονός ότι η Αργολίδα είναι ο μοναδικός νομός της Πελοποννήσου -ίσως και ο μοναδικός νομός της Ελλάδας- στον οποίο δεν υπάρχει Κέντρο Πιστοποίησης Αναπηρίας.
Ένας νομός εκατό χιλιάδων κατοίκων, ένας νομός όπου υπάρχουν εκατοντάδες ανάπηροι, υφίσταται μία ταλαιπωρία που μετεξελίσσει πια αυτήν την κατάσταση σε αγανάκτηση και οργή εκ μέρους των αναπήρων. 
Οι ανάπηροι και οι οικογένειές τους γνωρίζετε πολύ καλά ότι έχουν το δικό τους προσωπικό, καθημερινό σταυρό μαρτυρίου να σηκώσουν. 
Δεν είναι, λοιπόν, δυνατό, δεν μπορεί να γίνει αποδεκτό, η πολιτεία να τους συμπεριφέρεται με τέτοιον τρόπο σαν να θέλει να τους εκδικηθεί για το δικό τους πρόβλημα. 
Σε πρόσφατη ερώτηση που είχα καταθέσει, μου απαντήσατε ότι υπάρχουν εξήντα ένα Κέντρα Πιστοποίησης Αναπηρίας σε όλη την Ελλάδα. 
Αναρωτιέται, λοιπόν, ο κάτοικος της Αργολίδας το εξής: Από αυτά τα εξήντα ένα Κέντρα Πιστοποίησης Αναπηρίας δεν ήταν δυνατό να βρεθεί ούτε ένα για να λειτουργήσει στην Αργολίδα;
Κύριε Υπουργέ, θέλω να είμαι σαφής απέναντί σας: Οφείλετε, έχετε χρέος ως εκπρόσωπος της πολιτείας, σήμερα, εδώ στην Αίθουσα του Κοινοβουλίου, όχι να μας πείτε αν θα δημιουργηθεί Κέντρο Πιστοποίησης Αναπηρίας στην Αργολίδα, αλλά σε πόσες μέρες θα το δημιουργήσετε. Είναι η μόνη απάντηση που μπορεί να γίνει αποδεκτή. 
Ελπίζω -γιατί είμαι βέβαιος και για τη δική σας ευαισθησία- ότι η απάντησή σας θα είναι θετική.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Ορίστε, κύριε Παναγιωτόπουλε, έχετε το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, κι εγώ μιλάω χωρίς περιστροφές. Θα σας πω, λοιπόν, ότι εάν μπορέσουμε να συνεννοηθούμε εφ’ όλης της ύλης, θα έχουμε και μέρες και μήνες, ίσως και χρόνια για να κάνουμε πράγματα και με τα ΚΕΠΑ Αργολίδας και με όλες τις μεγάλες εκκρεμότητες της χώρας. Αν δεν τα καταφέρουμε, όμως, αμφιβάλλω αν θα έχουμε ώρες.
Μπαίνω, όμως, στο προκείμενο. Όντως αυτήν τη στιγμή η χώρα χρειάζεται ηρεμία -και η κορυφή και η βάση- για να μπορέσουμε να συνεννοηθούμε και να βγάλουμε σε πέρας τη δουλειά που μας έχει ανατεθεί, η οποία δεν είναι άλλη από το να κρατηθούμε στα πόδια μας, ως κράτος, αλλιώς δεν θα υπάρχει τίποτα.
Για να υπάρξει ηρεμία, βασική προϋπόθεση είναι να εκλείψουν οι εστίες εκνευρισμού και κυρίως οι εστίες εκνευρισμού στην καθημερινότητα των πολιτών. Θα έλεγα ότι η πιο οξυμένη εστία εκνευρισμού σήμερα στην Ελλάδα είναι τα προβλήματα που προκύπτουν από τη λειτουργία των ΚΕΠΑ. Αυτό συμβαίνει γιατί και αφορούν σε μία ομάδα ιδιαίτερα ευπαθή, δηλαδή τα άτομα με ειδικές ανάγκες, τους ανάπηρους, αυτούς που περιμένουν ιατρική κρίση προκειμένου να τους χορηγηθεί η αναπηρική σύνταξη ή το προνοιακό επίδομα και βέβαια γιατί οι καθυστερήσεις που έχουν δημιουργηθεί στο σύστημα, προσθέτουν εκνευρισμό ώρα με την ώρα.
Γίνεται, όμως, μία μεγάλη προσπάθεια, προκειμένου το ζήτημα των ΚΕΠΑ να εξορθολογιστεί και η λειτουργία να καταστεί πιο εύρυθμη. Γίνεται πραγματικά μεγάλη προσπάθεια και νομοθετική και ουσιαστική, με διάφορες αποφάσεις που θα σας αναλύσω.
Στην Ελλάδα υπάρχουν όντως εξήντα ένα Κέντρα Πιστοποίησης Αναπηρίας αλλά κανένα στην Αργολίδα. Ενδεχομένως αυτό να είναι άδικο για την Αργολίδα, αν και οι Υπηρεσίες με πληροφορούν ότι στην Αργολίδα είναι ιδιαίτερα μικρός ο αριθμός των περιστατικών που εξετάζονται από τα ΚΕΠΑ.
Αυτό που μπορώ να πω είναι ότι στις 15-4-2013 και στις 19-4-2013 εξετάστηκαν από κλιμάκιο που πήγε στην Αργολίδα και συνεργάστηκε με την Μονάδα Υγείας του ΕΟΠΥΥ Ναυπλίου, είκοσι περιπτώσεις ασθενών που περίμεναν εξέταση από τις δομές του ΚΕΠΑ, καθώς και δέκα κατάκοιτοι ασθενείς στο Ναύπλιο και στο Κρανίδι, των οποίων τα αιτήματα, βέβαια, ήταν εκκρεμή για μεγάλο χρονικό διάστημα. Μέσα στο καλοκαίρι θα ετοιμαστεί και το επόμενο κλιμάκιο, προκειμένου να εξεταστούν και οι υπόλοιπες εκκρεμότητες από ασθενείς της περιοχής. Είναι όντως μικρός ο αριθμός και αποδεικνύει αυτό που σας είπα.
Επομένως γίνονται εξετάσεις και όπου δεν υπάρχουν ΚΕΠΑ. 
Παρομοίως έγιναν εξετάσεις και στο Καρπενήσι και στη Νάξο και στο Αργοστόλι και στην Κάλυμνο και σε άλλα σημεία της χώρας χωρίς αυτές τις δομές. Λειτούργησε το κλιμάκιο. Δεν πήγαν οι ασθενείς, δεν καταταλαιπωρήθηκαν επιπλέον για να εξεταστούν για παράδειγμα στην Τρίπολη. Εξετάστηκαν οι κατάκοιτοι, όπως προβλέπεται, σε κατ’ οίκον εξέταση από ειδικό κλιμάκιο ιατρού και γραμματέα. Είπαμε ότι ο αριθμός των περιστατικών είναι μικρός. 
Από εκεί και πέρα, ναι, πρέπει να δούμε κάποια πράγματα για να ενισχύσουμε τη δομή όπως λέτε. Ξέρετε ότι βρισκόμαστε και σε φάση διοικητικής αναδιάρθρωσης της οργανωτικής δομής του ΙΚΑ. Ζητάει γραμματειακή υποστήριξη. Στις νομοθετικές προβλέψεις του πρόσφατου νόμου που πέρασε το Υπουργείο Εργασίας, προβλέπεται η ενίσχυση σε επίπεδο γραμματειακής υποστήριξης των δομών του ΙΚΑ και επομένως και των δομών του ΚΕΠΑ. 
Αν προκύψει γραμματειακή υποστήριξη τι θα γίνει; Θα καταστεί δυνατόν στην Αργολίδα να κατατίθενται αιτήματα για εξέταση από το ΚΕΠΑ. Και αν τα κλιμάκια έρχονται να εξετάζουν, όπως γίνεται, τότε νομίζω ότι θα λειτουργεί μια δομή που θα δίνει λύση στο πρόβλημα, όπως είπα, στην ουσία του.
Δεν μπορώ να δεσμευτώ για μέρες. Μπορώ να δεσμευτώ, όμως, ότι είναι δυνατόν να γίνει και ότι εμείς θα κάνουμε ό,τι μπορούμε για να το υλοποιήσουμε. 
Όπως σας είπα, επί της ουσίας εξετάζονται οι ασθενείς σε εκκρεμότητα από τα κλιμάκια. Και εξετάζεται και η δημιουργία γραμματειακής υπηρεσίας προκειμένου να δέχεται αυτά τα αιτήματα. 
Στο πλαίσιο της γενικότερης διοικητικής αναδιοργάνωσης του ΙΚΑ, το βλέπουμε και συνολικά το θέμα. 
Στη δευτερολογία μου θα αναφερθώ και σε ορισμένα επιπλέον, βελτιωτικά στοιχεία του συστήματος, γιατί νομίζω ότι έχει σημασία να ακουστούν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Μανιάτη, έχετε το λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember>: Κύριε Υπουργέ, λυπάμαι αλλά δεν έμεινα καθόλου ικανοποιημένος από την απάντησή σας. Μα καθόλου!
Και επειδή κάνατε και ένα σχόλιο για την ευρύτερη πολιτική συγκυρία της χώρας, πρέπει να σας πω ότι ο ελληνικός λαός απαιτεί από τους υπεύθυνους που κυβερνούν τη χώρα πραγματικά ηρεμία, σωφροσύνη και όχι αποφάσεις που δείχνουν αυταρχισμό. 
Εμείς είχαμε τη δυνατότητα εχθές -και το έκανε και ο Πρόεδρός μας, ο κ. Ευάγγελος Βενιζέλος- να δηλώσουμε από του Βήματος της Βουλής ότι δεν θέλουμε εκλογές, αλλά και δεν φοβόμαστε τις εκλογές. Απαιτούμε, όμως, να υπάρχουν συγκεκριμένα και σαφή στοιχεία εύρυθμης λειτουργίας της Κυβέρνησης, εύρυθμης λειτουργίας του Κοινοβουλίου, που δεν λειτουργεί όπως όλοι θα θέλαμε, εύρυθμης λειτουργίας των θεσμών του κράτους. Οι μαύρες οθόνες στις τηλεοράσεις, κύριε Υπουργέ, δυστυχώς, δεν τιμούν κανέναν. Είναι φαινόμενα τα οποία πρέπει άμεσα να πάψουν να υπάρχουν.
Για να απαντήσω, όμως, στη δική σας πρωτολογία, πρέπει να σας πω τα εξής: Μας αναφέρατε ότι έγιναν κάποιες εξετάσεις αναπήρων στην Αργολίδα. Δεν μας είπατε πόσους μήνες περίμεναν αυτοί οι άνθρωποι, κύριε Υπουργέ. 
Να σας κάνω και μια τραγική ερώτηση; Μπορείτε να μας πείτε πόσοι στο ενδιάμεσο πέθαναν και δεν πρόλαβαν καν να πάρουν τη σύνταξη;
Επειδή, λοιπόν, τα πράγματα είναι τραγικά μερικές φορές, θεωρώ ότι δεν ήταν τόσο σώφρον που η Υπηρεσία σας έδωσε παράδειγμα να συγκρίνετε πληθυσμιακά το Καρπενήσι με την Αργολίδα. Ήταν ατυχές αυτό που σας εισηγήθηκαν. Η Αργολίδα έχει υπερδιπλάσιο πληθυσμό από το Νομό Ευρυτανίας.
Σε κάθε περίπτωση, κύριε Υπουργέ, επειδή πραγματικά πιστεύω ότι τα πράγματα μπορούν να λύνονται σε αυτόν τον τόπο με καλή προαίρεση, θεωρώ πως η αδυναμία ύπαρξης γραμματείας στη συγκεκριμένη περίπτωση μπορεί να καλυφθεί. Και θα το λύσω εγώ αν θέλετε. Θα το λύσει η Αργολίδα μόνη της, ο αντιπεριφερειάρχης, ο δήμαρχος. Θα βρούμε ένα μηχανισμό να σας στηρίξουμε γραμματειακά και είμαι βέβαιος ότι όλοι θα βοηθήσουν σε αυτήν την κατεύθυνση.
Επιτέλους, όμως, δεσμευτείτε πότε θα λειτουργήσει ΚΕΠΑ στην Αργολίδα. Είναι η μόνη απάντηση που μπορεί να γίνει αποδεκτή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Μανιάτη. 
Ο κύριος Υφυπουργός έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, σε ό,τι αφορά τη δημιουργία γραμματειακής υποστήριξης, ήδη έχει ρυθμιστεί νομοθετικά από εμάς. Είναι κάτι που το ζητάει και το ΙΚΑ. Μπορεί να ρυθμιστεί κάλλιστα. Για μένα μάλιστα είναι θέμα χρόνου για να γίνει, ενδοϋπηρεσιακά μέσα στις δομές μας, χωρίς να χρειαστεί να αναμιχθεί κανένας άλλος. Νομίζω ότι θέλει απλά προγραμματισμό και την ολοκλήρωση της διοικητικής αναδιοργάνωσης του ΙΚΑ. 
Εγώ θα ήθελα να πω ότι το βασικό πρόβλημα με τα ΚΕΠΑ αυτή τη στιγμή -και πρέπει να το καταλάβουμε- είναι ότι το 20%-25% των γιατρών στις τρεις επίμαχες ειδικότητες όπου παρουσιάζονται ελλείψεις, νευρολόγοι, καρδιολόγοι, ψυχίατροι -και κυρίως ψυχίατροι, δεδομένου ότι οι περισσότερες εξεταζόμενες περιπτώσεις είναι ψυχιατρικής φύσεως- οφείλει να καλύψει το 75%-80% των εκκρεμοτήτων. 
Αυτή είναι η κύρια αιτία της καθυστέρησης κυρίως στην επαρχία, διότι στην Αθήνα ο μέσος χρόνος αναμονής εξέτασης είναι γύρω στους δύο με τέσσερις μήνες. Στην επαρχία θα έλεγα ότι ο μέσος χρόνος αναμονής εξέτασης πλησιάζει τους δέκα με δώδεκα μήνες. Βέβαια μερικές φορές είναι γύρω στους έξι μήνες. Εδώ ο χρόνος είναι το σημείο αναφοράς. 
Έχουμε ζητήσει την ένταξη στο σύστημα προς εκπαίδευση και των γιατρών του ΕΟΠΥΥ. Αν ο ΕΟΠΥΥ στηρίξει με το στελεχικό του δυναμικό σε γιατρούς αυτήν την προσπάθεια, νομίζω ότι το σύστημα θα «ξεφρακάρει» γρήγορα. Ήδη, το ΙΚΑ-ΕΤΑΜ προβαίνει στη συστηματική εκπαίδευση γιατρών του ΕΟΠΥΥ με στόχο την ένταξή τους στο ειδικό σώμα των γιατρών της αναπηρίας και τη συγκρότηση βέβαια περισσότερων Υγειονομικών Επιτροπών κυρίως στην επαρχία. 
Έχει κινηθεί η διαδικασία ένταξης και ιδιωτών γιατρών. Υπάρχει αυτή τη στιγμή προκήρυξη για πρόσληψη τετρακοσίων γιατρών στις παραπάνω τρεις επίμαχες ειδικότητες. 
Στον πρόσφατο ν. 4144/2013, που ψήφισε το Υπουργείο Εργασίας πριν από δύο μήνες εδώ, προβλέπεται ότι η στελέχωση γραμματειών ΚΕΠΑ μπορεί να γίνεται και με προσωπικό προερχόμενο από λοιπούς φορείς κοινωνικής ασφάλισης και στο δημόσιο. Επομένως υπάρχει το νομικό πλαίσιο και είναι θέμα διοικητικής αναδιοργάνωσης. 
Επίσης, προβλέπεται ότι συμμετοχή στις επιτροπές ΚΕΠΑ μπορούν να έχουν και οι γιατροί των ανωτέρων φορέων, καθώς και του ΕΣΥ. 
Το σημαντικότερο είναι ότι με νομοθετική πρόβλεψη σ’ αυτό το νομοσχέδιο που σας είπα, δίνεται παράταση στη χορήγηση σύνταξης αναπηρίας σε περιπτώσεις λήξης του δικαιώματος και εφόσον εκκρεμεί ιατρική κρίση χωρίς υπαιτιότητα των ασφαλισμένων, για ένα εξάμηνο. Δηλαδή, αυτός που περιμένει και ταλαιπωρείται μέχρι να περάσει από την επιτροπή του ΚΕΠΑ για να κριθεί, για έξι μήνες έχει δικαίωμα να παίρνει κανονικά τη σύνταξή του, με μοναδική προϋπόθεση να έχει κριθεί από την Πρωτοβάθμια Υγειονομική Επιτροπή Αναπηρίας με ποσοστό αναπηρίας τουλάχιστον 67%. Θεωρούμε ότι είναι ιδιαίτερα σημαντικό, διότι απαλύνει λίγο το φόρτο αυτής της αναμονής. 
(Στο σημείο αυτό κτυπάει το κουδούνι λήξης του χρόνου ομιλίας του κύριου Υφυπουργού)
Τέλος, έχει δοθεί άμεση προτεραιότητα σε κρίσιμα αιτήματα που αφορούν την απονομή συντάξεων και προνοιακών επιδομάτων. Επίσης, για τα περιστατικά που υπάρχει αδυναμία προσέλευσης στις Υγειονομικές Επιτροπές επιτρέπεται δια νόμου η κατ’ οίκον εξέταση. 
Επομένως επί της ουσίας νομίζω ότι έχει γίνει μια προσπάθεια για να γίνουν ενέσεις ανακούφισης στο σύστημα. 
Όσον αφορά το θέμα της Αργολίδας, δεσμεύομαι εδώ ότι εξετάζεται. Βέβαια -το έχετε ακούσει αυτό και στην ερώτηση- θέλετε κάτι παραπάνω. Βλέπετε ότι με τη διοικητική αναδιοργάνωση θα στηθεί επί της ουσίας ένας χώρος υποδοχής αιτημάτων για κρίση από τα ΚΕΠΑ και στην Αργολίδα. Όπως σας είπα, από εκεί και πέρα η συνέχεια, δηλαδή η προσέλευση στην Αργολίδα των Υγειονομικών Επιτροπών, πάλι επί της ουσίας γίνεται. 
Εγώ δεσμεύομαι. Ως φορέας που έχει σχέση με την κοινωνική ασφάλιση μπορεί να μην είναι απολύτως υπό την αρμοδιότητά μου, αλλά κατά κάποιον τρόπο είναι. Διότι όσον αφορά την κρίση σε ζητήματα αναπηρίας και ειδικά όσον αφορά τη χορήγηση προνοιακών επιδομάτων, είναι στην αρμοδιότητά μου. Επομένως οφείλω να το παρακολουθήσω από κοντά, σε συνέργειες βέβαια με τη Γενική Γραμματεία Κοινωνικής Ασφάλισης. 
Αυτό που μπορούμε να κάνουμε είναι να θεωρήσουμε ότι προχωράει η διοικητική στελέχωση ενός τόπου υποδοχής αιτημάτων στην Αργολίδα. Από εκεί και πέρα, εφόσον μπορέσουμε να το ενισχύσουμε και με μια μόνιμη δομή, έχουμε κάθε καλή διάθεση να το κάνουμε. Πρέπει να ξέρουμε, όμως, ότι τουλάχιστον γι’ αυτό το καλοκαίρι οι εκκρεμότητες θα προλάβουν να εξεταστούν από τα κλιμάκια που επισκέπτονται επιτόπου, για να ανακουφίσουν, να κρίνουν, να απονείμουν, όπως άλλωστε έγινε και τον Απρίλιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Η τέταρτη με αριθμό 1566/11-6-2013 επίκαιρη ερώτηση δευτέρου κύκλου του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την πρόθεση του μουσείου της Ομοσπονδιακής Δημοκρατίας της Γερμανίας να επιστρέψει οκτώ χιλιάδες κομμάτια από αγγεία της νεοελληνικής εποχής, διαγράφεται λόγω κωλύματος του κυρίου Υπουργού.
Επικοινωνήσαμε με τον κύριο Υπουργό. Ο κύριος Υπουργός θεωρεί πολύ σημαντική την ερώτηση και θα ήθελε να επανακατατεθεί, για να του δοθεί η ευκαιρία να απαντήσει. Και βέβαια, όπως γνωρίζετε, αυτήν τη στιγμή κιόλας είναι η συνάντησή του με την αρμόδια Επίτροπο για θέματα πολιτισμού. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα το λόγο.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Για ποιο λόγο; Δεν θα τελειώσουμε ποτέ. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα το λόγο.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Καλά, για ένα λεπτό μόνο, αλλά δεν θα αναπτύξετε την επίκαιρη ερώτησή σας. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, ήταν ευκαιρία για τον κύριο Υπουργό να έρθει με την κυρία Επίτροπο εδώ…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Να έφερνε και την Επίτροπο εδώ να κάναμε όλοι μαζί συζήτηση; Αχταρμάς θα γίνουμε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Η κυρία Επίτροπος να λάβει γνώση της σημαντικής ερωτήσεως που αφορά τη λεηλασία των αρχαιολογικών θησαυρών από τα γερμανικά στρατεύματα κατοχής και τις προσπάθειες που πρέπει να αναληφθούν από την ελληνική πολιτεία για να ξαναεπιστρέψουν. Γιατί είναι γνωστό ότι ήδη το Υπουργείο Παιδείας από το 1946 έχει διαμορφώσει τον κατάλογο των αρχαιοτήτων που έχουν λεηλατήσει οι Γερμανοί, οι οποίοι ως στρατεύματα κατοχής δεν έκαναν τίποτα άλλο παρά να ενεργούν και ως αρχαιοκάπηλοι. Πολύ δε περισσότερο αυτήν την εποχή πρέπει να λάβει γνώση ο ελληνικός λαός τι έκαναν οι Γερμανοί κατά τη διάρκεια της Κατοχής. 
Όπως, λοιπόν, επιμείναμε επί δέκα μήνες και είχαμε αποτελέσματα σε ερωτήσεις για το κατοχικό δάνειο και τις γερμανικές αποζημιώσεις, θα επιμείνουμε και στο ζήτημα αυτό. Χαιρόμαστε που ο κύριος Υπουργός το θεωρεί πολύ σημαντικό. Θα την επανακαταθέσουμε, γιατί είναι ευκαιρία η ελληνική πολιτεία να διεκδικήσει άμεσα τις αρχαιότητες και να ενημερώσει τη διεθνή κοινότητα. 
Ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Η πέμπτη με αριθμό 1570/11-6-2013 επίκαιρη ερώτηση δευτέρου κύκλου του Βουλευτή Σερρών του Λαϊκού Συνδέσμου - Χρυσή Αυγή κ. Αρτέμιου Ματθαιόπουλου προς τους Υπουργούς Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με το Ταμείο Εγγύησης Καταθέσεων και Επενδύσεων (ΤΕΚΕ) και την εγγύηση καταθέσεων μέχρι του ποσού των 100.000 ευρώ, διαγράφεται λόγω κωλύματος του κυρίου Υπουργού.
Η έκτη με αριθμό 1560/11-6-2013 επίκαιρη ερώτηση δευτέρου κύκλου της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τους Υπουργούς Οικονομικών και Δικαιοσύνης, Διαφάνειας και Ανθρωπίνων Δικαιωμάτων, σχετικά με τη χρηματοδότηση των πολιτικών κομμάτων, διαγράφεται λόγω αναρμοδιότητας του κυρίου Υπουργού.
Η έβδομη με αριθμό 1563/11-6-2013 επίκαιρη ερώτηση δευτέρου κύκλου της Βουλευτού Β΄ Πειραιώς του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Αγροτικής Ανάπτυξης και Τροφίμων και Οικονομικών, σχετικά με την ισχύ της δωρεάν παραλαβής των δηλώσεων ΟΣΔΕ για τους αγροτοκτηνοτρόφους της χώρας μας, διαγράφεται λόγω κωλύματος της κυρίας Βουλευτού.
&#160;Θα συζητηθεί η όγδοη με αριθμό 1549/11-6-2013 επίκαιρη ερώτηση δευτέρου κύκλου του Ανεξάρτητου Βουλευτή Ευβοίας κ. Κωνσταντίνου Μαρκόπουλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την ολοκλήρωση του οδικού έργου της παράκαμψης Βασιλικού Ευβοίας.
Το λόγο έχει ο κ. Μαρκόπουλος για δυο λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Υπουργέ, είμαι βέβαιος όπως και οι περισσότεροι σ’ αυτήν την Αίθουσα, επειδή η Εύβοια είναι πολύ κοντά στην Αθήνα και είναι ένας πολύ όμορφος τόπος, ότι έχετε επισκεφθεί το νομό μου, το νομό στον οποίο εκλέγομαι και εγώ μεταξύ των άλλων συναδέλφων. 
Είμαι βέβαιος, επίσης, ότι έχετε διαπιστώσει –είστε και πολλά χρόνια σ’ αυτό το Υπουργείο, άρα είστε βαθύς γνώστης- την πολύ τραγική κατάσταση του οδικού δικτύου του νομού, τη συμφόρηση που δημιουργείται σε ορισμένες περιοχές, ιδιαίτερα τους καλοκαιρινούς μήνες. Δόξα τω Θεώ, υπάρχει ακόμα κάποιος τουρισμός εσωτερικός και όχι μόνο. 
Επίσης είμαι βέβαιος ότι κατέχετε άριστα το γεγονός ότι όλη η Εύβοια ήταν εκτός ΕΣΠΑ, λόγω του γεγονότος ότι δεν ανήκει το οδικό δίκτυο στα διευρωπαϊκά δίκτυα και άρα δεν μπορεί να χρηματοδοτηθεί ούτε στην επόμενη χρηματοδοτική περίοδο. Στην προηγούμενη χρηματοδοτική περίοδο μάλιστα ήταν και η Στερεά Ελλάδα στις ιδιαίτερα αναπτυγμένες περιφέρειες. Και εκεί δεν είχαμε ιδιαίτερη χρηματοδότηση, με αποτέλεσμα να μην έχει προχωρήσει τίποτα.
Η επίκαιρη ερώτησή μου αφορά την παράκαμψη του Βασιλικού, μια πόλη έξω από την Χαλκίδα στην οποία υπάρχει τρομακτική συμφόρηση, γιατί καθυστερεί ολόκληρος ο νότιος άξονας. Αυτό έχει ως συνέπεια να έχουμε τεράστια προβλήματα, τεράστια επικινδυνότητα και να γίνονται πάρα πολλά τροχαία.
Αυτή η παράκαμψη του Βασιλικού είχε προκηρυχθεί ως έργο το 2009. Υπεγράφη ως σύμβαση το 2010 από το Πρόγραμμα Δημόσιων Επενδύσεων - όπως απαντά ο κ. Μαγκριώτης, προηγούμενος Υπουργός Υποδομών και Μεταφορών- και είχε δοθεί, με βάση όλους τους διαγωνισμούς και τις διαδικασίες, σε κάποια κοινοπραξία η οποία εγκατέλειψε το έργο για δικούς της λόγους. 
Έτσι, οι πολίτες του νομού αλλά και εμείς ελπίζαμε από το 2009 –σήμερα βρισκόμαστε στο 2013- για το συγκεκριμένο δημοπρατημένο και μελετημένο έργο, για το οποίο το κράτος έχει ξοδέψει χρήματα, έχει επενδύσει σε ελπίδες, να κάνουμε ένα βηματάκι, όπως έχουν κάνει άλλες περιοχές. Όμως, δεν έχει χαραχτεί μισή γραμμή έργου.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Το ερώτημά μου, λοιπόν, είναι το εξής: Υπάρχει, κατ’ αρχάς, άλλος ανάδοχος; Υπάρχει βούληση να προχωρήσει; Με ποιο χρηματοδοτικό πρωτόκολλο θα προχωρήσει, με δεδομένο ότι το Πρόγραμμα Δημοσίων Επενδύσεων είναι εξαιρετικά ισχνό έως μηδενικό, λόγω των καταστάσεων που επικρατούν; Δεν υπάρχει λόγος τώρα να συζητήσουμε για άλλα οικονομικά ζητήματα. 
Υπάρχει πιθανότητα να δοθούν χρήματα στην Εύβοια από τα 150 εκατομμύρια του ειδικού προγράμματος που έχει εγκριθεί για όλη την περιφέρεια της Στερεάς και το οποίο με σταγονομετρική πορεία χρηματοδοτεί έργα στους διάφορους νομούς; Υπάρχει η βούληση να δοθεί ένα κομμάτι απ’ αυτά τα χρήματα για να ξεκινήσει η παράκαμψη του Βασιλικού; Δεδομένο είναι ότι στην επόμενη χρηματοδοτική περίοδο καθόλου σίγουροι δεν είμαστε ότι θα ανήκουμε στα διευρωπαϊκά δίκτυα και καθόλου σίγουροι δεν είμαστε ότι θα υπάρχει δυνατότητα χρηματοδότησης οδικών αξόνων στο νομό. 
Είναι ερωτήματα τα οποία απασχολούν όλους τους συναδέλφους που εκλέγονται στην Εύβοια αλλά και όλους τους πολίτες. 
Με την ευκαιρία αυτή θα ήθελα να σας παρακαλέσω για μια ολοκληρωμένη απάντηση, όχι μόνο για την παράκαμψη του Βασιλικού, αλλά και για την πορεία γενικότερα της χρηματοδότησης στην Εύβοια. Διότι πολύ φοβάμαι –πέρασε ένα ΕΣΠΑ στο οποίο είχαμε μηδενική χρηματοδότηση, εκτός του άξονα Σχηματάρι-Χαλκίδα, που μέχρι εκεί μπήκε στα διευρωπαϊκά δίκτυα- αν περάσει και η πέμπτη χρηματοδοτική περίοδος, το επόμενο ΕΣΠΑ –ας το πούμε έτσι- χωρίς χρηματοδότηση στους οδικούς άξονες, τότε η Εύβοια θα έχει μείνει τριάντα χρόνια πίσω σε σχέση με τον υπόλοιπο κορμό της Στερεάς. Αυτό είναι άδικο, είναι εξαιρετικά υποτιμητικό και νομίζω ότι βυθίζει σε ακόμα περισσότερη ανεργία ένα νομό που ήδη μαστίζεται από πάρα πολλά προβλήματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να ακούσουμε τώρα τον Υπουργό, κύριε Μαρκόπουλε;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Τριάντα δευτερόλεπτα ζητώ, κύριε Πρόεδρε. Εγώ σπανίως απασχολώ τελευταία τη Βουλή.
Για να διευκολύνω τον Υπουργό, μόλις τώρα οι συνεργάτες μου, μου έδωσαν –εγώ δεν το ήξερα, υποθέτω πρέπει να έχει αναρτηθεί στο διαδίκτυο εδώ και δυο-τρεις μέρες- ότι ο κ. Σιμόπουλος έχει υπογράψει μια παράταση στην επόμενη κοινοπραξία. Είμαι βέβαιος ότι το ξέρετε. Τώρα μου το έστειλαν οι συνεργάτες μου.
Θα ήθελα να ξέρω από ποιο χρηματοδοτικό πρωτόκολλο και ποια θα είναι η πορεία του έργου και με ποιον τρόπο θα χρηματοδοτηθεί αυτό το έργο.
Ευχαριστώ, κύριε Πρόεδρε, για την ανοχή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Γνωρίζω καλά την Εύβοια και την περιοχή. Είχα δουλέψει ως μηχανικός, αγαπητέ συνάδελφε, στην περιοχή. Το έργο το οποίο συζητάμε, δηλαδή η παράκαμψη στο Βασιλικό έχει μήκος, περίπου, επτάμισι χιλιόμετρα. Ανήκει στον άξονα από Χαλκίδα μέχρι Κύμη.
Σε γενικές γραμμές, σε ό,τι αφορά τη δημοπράτηση του έργου, ισχύουν αυτά που είπατε. Θα δώσω δύο-τρία διευκρινιστικά στοιχεία.
Το έργο είχε ενταχθεί το 2009 στο τότε επιχειρησιακό πρόγραμμα του τότε ΥΠΕΧΩΔΕ, στο Γ΄ Κοινοτικό Πλαίσιο Στήριξης με τίτλο «Οδικοί Άξονες, Λιμάνια, Αστική Ανάπτυξη». Είχε προϋπολογισμό 38 εκατομμύρια ευρώ. Η διαδικασία ανάθεσης ουσιαστικά δεν ολοκληρώθηκε, διότι το έργο δεν είχε χρηματοδότηση. Στη συνέχεια εντάχθηκε στη ΣΑΕ 071, δηλαδή, στους εθνικούς πόρους του Προγράμματος Δημοσίων Επενδύσεων του 2010, με τον ίδιο προϋπολογισμό. 
Εν τω μεταξύ, η ισχύς των προσφορών που είχαν δώσει οι εταιρείες που είχαν προσέλθει στο διαγωνισμό, είχε λήξει. Η εταιρεία η οποία ήταν η πρώτη μειοδότρια, η «ΙΟΝΙΟΣ Α.Ε.», δεν επιθυμούσε ανανέωση της ισχύος της προσφοράς της. Έτσι η υπηρεσία κάλεσε το δεύτερο μειοδότη, που ήταν η κοινοπραξία «ALPINE ΔΟΜΟΤΕΧΝΙΚΗ Α.Ε.», που αποδέχτηκε την πρόσκληση. Η σύμβαση κατασκευής υπογράφτηκε τον Νοέμβριο του 2010, όμως οι παρόδιοι ιδιοκτήτες αρνήθηκαν να παραδώσουν τη γη, παρά το γεγονός ότι είχε κηρυχθεί η απαλλοτρίωση. Αυτό ήταν ένα σημαντικό πρόβλημα στην περιοχή.
Έτσι, η ανάδοχος κοινοπραξία υπέβαλε το Φεβρουάριο του 2012 αίτηση διάλυσης της σύμβασης. Για να μπορέσει να συνεχιστεί η διαδικασία των απαλλοτριώσεων, που είναι απολύτως αναγκαία για να προωθηθεί το έργο, αλλά και για να εξεταστεί η αίτηση θεραπείας που έχει καταθέσει η ανάδοχος κοινοπραξία στο Υπουργείο, δόθηκε στις 29 Μαΐου, πριν από δεκαπέντε ημέρες, από το Υπουργείο μία παράταση πέντε μηνών, μέχρι τις 30 Οκτωβρίου 2013, στη συμβατική προθεσμία περαίωσης του έργου. 
Για να απαντήσω ακριβώς στα ερωτήματά σας, το έργο έχει ανάδοχο. Είναι η κοινοπραξία την οποία προανέφερα. Δυστυχώς, η χρηματοδότηση λείπει, γι’ αυτό και δεν μπορεί να προχωρήσει το έργο και το ερώτημα είναι τι κάνουμε από εδώ και πέρα. Η λύση για την Εύβοια είναι τα διευρωπαϊκά δίκτυα μεταφορών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Θα δώσω συγκεκριμένη απάντηση στη δευτερολογία μου, κύριε Πρόεδρε.
Ευχαριστώ πολύ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε.
Το λόγο έχει ο κ. Μαρκόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Υπουργέ, δεν χρειάζεται να επιβεβαιώσω ότι έτσι είναι τα πράγματα. Προφανώς, έτσι είναι. Μετά λύπης μου, όμως, διαπιστώνω ότι η Κυβέρνηση κάνει αυτό ακριβώς το οποίο έκανε και το 2009. Υπόσχεται ένα έργο χωρίς χρηματοδότηση. Γιατί υπογράψατε σύμβαση και μάλιστα με αίτηση θεραπείας της εταιρείας;
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Δεν υπογράψαμε.</Speech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Εδώ είναι, την έχω μπροστά μου. Απόφαση του κ. Σιμόπουλου για χορήγηση παράτασης προθεσμίας περαίωσης του έργου.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Παράταση.</Speech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ναι, παράταση της σύμβασης στην «ALPINE ΔΟΜΟΤΕΧΝΙΚΗ» και μάλιστα με αναθεώρηση. Δεν ξέρω τι σημαίνει πρακτικά η αναθεώρηση. Ίσως δεν είναι και η στιγμή να πούμε αυτές τις λεπτομέρειες, αλλά μου το έστειλαν τώρα οι συνεργάτες μου.
Εν πάση περιπτώσει, μας είπατε ότι δεν προχώρησε το έργο, γιατί οι ιδιοκτήτες δεν παρέδωσαν τη γη ή δεν ακολούθησαν το πρόγραμμα των απαλλοτριώσεων. Εκτός όμως από αυτό, που και γι’ αυτό δεν έχω κάποια απάντηση για το πώς θα θεραπευθεί, δεν έχω καμμία απάντηση σε ό,τι αφορά τη χρηματοδότηση. Ξέρω ότι δεν μπορείτε να χρηματοδοτήσετε, αφού δεν υπάρχουν στα διευρωπαϊκά δίκτυα. Καταλαβαίνω ότι δεν μπορείτε να δεσμευτείτε, διότι είναι κάτι το οποίο δεν εξαρτάται από εσάς. Υπάρχουν, όμως, άλλοι συνάδελφοι και ο κυβερνητικός Βουλευτής και μέλος της Κυβέρνησης κ. Σίμος Κεδίκογλου, ο οποίος έχει δεσμευτεί ενώπιον των πολιτών της Εύβοιας ότι θα μπουν οι οδοί στα διευρωπαϊκά δίκτυα, με αποτέλεσμα οι πολίτες να έχουν πολύ μεγάλη προσμονή. 
Βεβαίως, ούτε αυτό, ίσως, ενδιαφέρει αυτήν την ώρα εσάς και δεν μπορείτε γι’ αυτό να απαντήσετε. Προσπάθησα, όμως, να σας βοηθήσω, λέγοντάς σας ότι υπάρχει και το χρηματοδοτικό πρωτόκολλο των 150 εκατομμυρίων ευρώ. Είναι 150 εκατομμύρια για τη Στερεά, τα οποία θα μπορούσαν κατά μείζονα λόγο για τους οδικούς άξονες να πάνε στην Εύβοια, πολύ απλά διότι η Εύβοια δεν έχει κανένα διευρωπαϊκό δίκτυο. Άρα δεν μπορεί να πάρει μέχρι το 2020 ούτε ένα ευρώ για δρόμο.
Επ’ αυτού περιμένω στη δευτερολογία σας μία σαφή απάντηση. Ακόμη και η αρνητική είναι μία απάντηση. Το ανησυχητικό είναι το Υπουργείο να μην έχει απάντηση στο ερώτημα, δηλαδή να μην έχει προγραμματισμό για τα 150 εκατομμύρια ευρώ. Να μην έχει απάντηση σε έναν ολόκληρο νομό για το πώς μπορεί να ξεπεράσει το κώλυμα της μη χρηματοδότησης στους οδικούς άξονες. 
Η απάντηση ότι περιμένουμε από την Ευρωπαϊκή Ένωση δεν είναι απάντηση σταθερής τροχιάς, πολύ απλά διότι, αν η Ευρωπαϊκή Ένωση είναι αρνητική, τότε, κύριε Υπουργέ, θα βρεθούμε σε κενό και θα επανέλθουμε σε αυτό. 
Το ερώτημά μου είναι το εξής: Σε αυτήν τη χώρα με τα πολύ λίγα οικονομικά, με την πολύ μεγάλη δυσχέρεια, με το μίζερο πολιτικό, κοινωνικό και οικονομικό διάλογο, δεν μπορούν να υπάρχουν έστω σαφείς απαντήσεις για τους πολίτες;
Η αξιοπιστία του πολιτικού έργου καθενός σοβαρού πολιτικού, όπως είστε εσείς, που γνωρίζω πολύ καλά την προσπάθειά σας, νομίζω ότι έχει να κάνει μόνο με τις σαφείς απαντήσεις. Δεν θα σας κατηγορήσει κανείς, ούτε εσάς ούτε κανέναν από το Υπουργείο, κανέναν Υπουργό, εάν μία απάντηση είναι ότι «δεν έχουμε χρήματα, για να το κάνουμε αυτό». Αντιθέτως, θα είναι λυτρωτική για τους πολίτες. Το πιο ανησυχητικό είναι το σκιερό, το θολό και το ασαφές. Αυτό είναι το οποίο βυθίζει τους πολίτες σε ένα μεγάλο πέλαγος αναξιοπιστίας απέναντι σε όλους εμάς τους πολιτικούς. 
Θέλω, λοιπόν, να μας δώσετε μία σαφή απάντηση και θέλω να πιέσω με όλη μου τη δύναμη να ανοίξετε περισσότερο τη χρηματοδότηση των 150 εκατομμυρίων, ιδιαίτερα στην Εύβοια. Γιατί σας εξήγησα πριν και το ξέρετε πολύ καλά ότι είμαστε στο μηδέν σε ό,τι αφορά την προοπτική μέχρι το 2020, που σημαίνει ότι θα έχουμε τεράστιες καταστροφές ακόμη και στο ήδη υπάρχον οδικό δίκτυο. Και αυτό δεν είναι ανησυχητικό, θα έλεγα ότι είναι εξοργιστικό.
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε.
Το λόγο έχει ο Υπουργός κ. Καλογιάννης, για να δευτερολογήσει.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ πολύ, κύριε Πρόεδρε.
Κατ’ αρχάς, αγαπητέ συνάδελφε, δεν υποσχέθηκα τίποτα. Ήμουν πολύ σαφής σε αυτά τα οποία είπα και θα δώσω ακόμη πιο σαφείς απαντήσεις στη δευτερολογία μου. 
Κατ’ αρχάς, δεν υπογράψαμε καμμία σύμβαση. Η σύμβαση είναι υπογεγραμμένη από το 2010. Το έργο είναι ενταγμένο στους εθνικούς πόρους, στην αντίστοιχη ΣΑΕ. Δεν υπάρχουν εθνικοί πόροι, αυτή είναι η πραγματικότητα, γι’ αυτό δεν προχώρησε το έργο. 
Αυτό το οποίο κάνουμε είναι ότι αγωνιζόμαστε σκληρά, με σχέδιο και με πρόγραμμα, για να μπορέσουμε να χρηματοδοτήσουμε το δίκτυο της Εύβοιας στην επόμενη προγραμματική περίοδο. Γνωρίζετε ότι ο Κανονισμός των Διευρωπαϊκών Δικτύων είναι υπό ολοκλήρωση. Την περασμένη Δευτέρα, μόλις πριν από τέσσερις μέρες, αγαπητέ συνάδελφε, ήμουν στο Λουξεμβούργο. Είχαμε Συμβούλιο Υπουργών Μεταφορών, όπου ουσιαστικά οριστικοποιούμε το νέο Κανονισμό των Διευρωπαϊκών Δικτύων για την επόμενη προγραμματική περίοδο. Το δίκτυο της Εύβοιας, από Χαλκίδα προς Βορρά και από Χαλκίδα προς Νότο, όπου περιλαμβάνεται και η παράκαμψη Βασιλικού, εντάσσεται στα Διευρωπαϊκά Δίκτυα. 
Συνεπώς σήμερα, στην τρέχουσα προγραμματική περίοδο, το επιχειρησιακό πρόγραμμα «Ενίσχυση της προσπελασιμότητας» του Υπουργείου Ανάπτυξης δεν μπορεί να χρηματοδοτήσει αυτό το έργο. Αντιθέτως θα μπορούσε το έργο να έχει χρηματοδοτηθεί από το ΠΕΠ Στερεάς Ελλάδος, αλλά αυτό δεν είναι θέμα του Υπουργείου Ανάπτυξης. 
Συνεπώς κλείνω λέγοντας ότι στη νέα προγραμματική περίοδο είναι επιλέξιμο το δίκτυο της Εύβοιας προς χρηματοδότηση και σε αυτήν την κατεύθυνση ενημερώνω, κύριε Πρόεδρε, τους συναδέλφους της Εύβοιας ότι κατευθυνόμαστε ως Υπουργείο, προετοιμαζόμαστε, για να μπορέσουν να χρηματοδοτηθούν τα συγκεκριμένα έργα αλλά και άλλα που έχουν ωριμότητα, όπως για παράδειγμα η παράκαμψη Χαλκίδας. 
Ευχαριστώ πολύ, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η υπ’ αριθμόν 39/30/28-05-2013 επίκαιρη επερώτηση του Προέδρου και της Κοινοβουλευτικής Ομάδας του ΠΑΣΟΚ κ. Ευάγγελου Βενιζέλου και των Βουλευτών του κόμματός του, κ.κ. Ιωάννη Μανιάτη, Παναγιώτη Ρήγα, Πύρρου Δήμα, Αγγελικής Γκερέκου, Χρήστου Γκόκα, Ιωάννη Δριβελέγκα, Μιχαήλ Κασσή, Βασιλείου Κεγκέρογλου, Παρασκευά (Πάρι) Κουκουλόπουλου, Ιωάννη Κουτσούκου, Οδυσσέα Κωνσταντινόπουλου, Γεωργίου Ντόλιου, Δημητρίου Σαλτούρου, Νικολάου Σηφουνάκη, Θεοδώρας Τζάκρη, Κωνσταντίνου Τριαντάφυλλου, Αχμέτ Χατζή Οσμάν, Παρασκευής (Εύης) Χριστοφιλοπούλου, Μιχαήλ Χρυσοχοΐδη, Συμεών Κεδίκογλου, Φίλιππου Σαχινίδη, Αθανάσιου (Θάνου) Μωραΐτη, Λεωνίδα Γρηγοράκου, Δημητρίου Κρεμαστινού, Κωνσταντίνου Σκανδαλίδη, Απόστολου Κακλαμάνη και Γεωργίου Παπανδρέου προς τους Υπουργούς Υγείας, Εργασίας, Κοινωνικής Ασφάλισης και Πρόνοιας και Οικονομικών σχετικά με τα προβλήματα, τις καθυστερήσεις και τις αμφιταλαντεύσεις στη λειτουργία του ΕΟΠΥΥ.
 Πριν δώσω τον λόγο στον πρώτο από τους επερωτώντες Βουλευτές, γίνεται γνωστό ότι σχετικά με τον ορισμό των Κοινοβουλευτικών Εκπροσώπων για την παρούσα συζήτηση της επίκαιρης επερώτησης ορίζονται από την Κοινοβουλευτική Ομάδα των Ανεξάρτητων Ελλήνων ο Βουλευτής Α΄ Πειραιώς κ. Μελάς, από τον Λαϊκό Σύνδεσμο-Χρυσή Αυγή ο Βουλευτής Μεσσηνίας κ. Κουκούτσης, από τη Δημοκρατική Αριστερά η Βουλευτής Β΄ Θεσσαλονίκης κ. Μάρκου και από το Κομμουνιστικό Κόμμα Ελλάδας ο Βουλευτής Λαρίσης κ. Λαμπρούλης. Για τα υπόλοιπα κόμματα ισχύουν οι υφιστάμενοι Κοινοβουλευτικοί Εκπρόσωποι. 
Τον λόγο έχει ο κ. Κρεμαστινός για δέκα λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Κύριε Πρόεδρε, θέλω να πιστεύω ότι το ότι δεν βλέπω να είναι γεμάτη η Βουλή και λείπουν οι Κοινοβουλευτικοί Εκπρόσωποι των περισσοτέρων κομμάτων συνδέεται μάλλον με την απουσία της τηλεόρασης και όχι με την αδιαφορία σχετικά με τον ΕΟΠΥΥ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ίσως και με άλλες υποχρεώσεις, κύριε συνάδελφε. Τους αδικούμε.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Οι Κοινοβουλευτικοί Εκπρόσωποι όμως θα έπρεπε να είναι εδώ.
Εκείνο που θα ήθελα να τονίσω ιδιαίτερα είναι ότι ο ΕΟΠΥΥ είναι ο πυλώνας, ο κύριος πυλώνας, του Εθνικού Συστήματος Υγείας. Είναι οι ρίζες του Εθνικού Συστήματος Υγείας. Χωρίς τη λειτουργία του ΕΟΠΥΥ, δηλαδή τη συνένωση όλων των ταμείων -για να γίνεται αντιληπτό κι από τον κόσμο τι σημαίνει ΕΟΠΥΥ- δεν μπορεί να λειτουργήσει κανένα Εθνικό Σύστημα Υγείας. 
Είναι χαρακτηριστικό ότι τη συνένωση των ταμείων την είχε επιδιώξει ακόμα και η δικτατορία και δεν είχε επιτευχθεί, γιατί τα συμφέροντα τα οποία ήταν αντίθετα με τη συνένωση των ταμείων ήταν τόσο ισχυρά, που ακόμα και το δικτατορικό καθεστώς δεν μπορούσε να τα ξεπεράσει.
Είναι αλήθεια επίσης ότι το 1981 έγινε μια μεγάλη κοινωνική επανάσταση σε πολλούς τομείς, αλλά ιδιαίτερα στον τομέα της υγείας και της πρόνοιας. Μέχρι το 1980, για γενιές ολόκληρες Ελλήνων, δεν υπήρχε η έννοια του Εθνικού Συστήματος Υγείας. 
Πρέπει να σκεφθούμε ότι τα νοσοκομεία μας ήταν παμπάλαια, τουλάχιστον ενός αιώνος νοσοκομεία τα περισσότερα. Η διακομιδή των αρρώστων γινόταν με οποιοδήποτε μέσο. Τα ασθενοφόρα ήταν ελάχιστα. Δεν είχαν μέσα γιατρούς και η διακομιδή των αρρώστων γινόταν από τα νησιά μας με τις κανονικές πτήσεις της Ολυμπιακής και πολλοί άρρωστοι κατέληγαν μέσα στα αεροπλάνα.
Δεν θα ήθελε κανένας να θυμάται αυτήν την εποχή, όπως δεν θα ήθελε επίσης να θυμάται και τα δεινά τα οποία τράβηξαν οι κυβερνήσεις του ΠΑΣΟΚ για να δημιουργηθεί ο ΕΟΠΥΥ. Και ο πρώτος Υπουργός των κυβερνήσεων του ΠΑΣΟΚ, ο Παρασκευάς Αυγερινός, σε αυτόν το χώρο έδωσε μάχη, ακόμα και με τα συμφέροντα τα οποία εκπροσωπούνταν μέσα στο ίδιο το ΠΑΣΟΚ. Είχαν αρνηθεί τη συνένωση των ταμείων. Εν συνεχεία, ο κάθε Υπουργός προσπάθησε με το δικό του τρόπο να προχωρήσει το θέμα του. 
Η προσωπική μου εμπειρία είναι ότι αφού κατάφεραν, μετά από μύριες αντιδράσεις, να φέρουν ένα νόμο στη Βουλή που επέβαλε τη συνένωση των διοικητικών συμβουλίων των ταμείων, τελικά αυτός ο νόμος βυθίστηκε, τορπιλίστηκε, διότι τα λεγόμενα «πιράνχας» της υγείας –όρος που χρησιμοποίησα πρώτος εγώ, παρ’ ότι αποδίδεται δημοσιογραφικά στον φίλο μου τον Αλέκο τον Παπαδόπουλο- για πολλοστή φορά έδρασαν και σε αυτό το επίπεδο.
Έτσι, λοιπόν, δεν είχε γίνει τίποτα. Ο ΕΟΠΥΥ, όμως, επεβλήθη, κύριε Πρόεδρε, από την οικονομική κρίση. Επιτρέψτε μου να υποθέσω ότι, εάν δεν υπήρχε οικονομική κρίση ενδεχομένως -είμαι σίγουρος εγώ- δεν θα υπήρχε ΕΟΠΥΥ. Ακόμα και σήμερα υπάρχουν ταμεία που δεν έχουν ενταχθεί και μάλιστα τα λεγόμενα «ευγενή ταμεία» σε παλιότερους χρόνους.
 Έχω την εντύπωση ότι το Ταμείο των Δημοσιογράφων δεν έχει ενταχθεί ακόμα, οι οποίοι είναι τιμητές των πάντων –και καλώς είναι τιμητές των πάντων- αλλά δεν μπορούν να εξαιρούνται από τους υπόλοιπους Έλληνες. 
Είναι, λοιπόν, ένα θέμα πάρα πολύ σοβαρό για να το συζητήσουμε σήμερα. Δεν θα πρέπει, όμως, να ξεχάσουμε ορισμένα βασικά σημεία, όπως ότι χωρίς τον ΕΟΠΥΥ ο μέσος Έλληνας πολίτης δεν μπορεί να λειτουργήσει. Και δεν μπορεί να λειτουργήσει, διότι οικονομικά δεν μπορεί να τον στηρίξει το ταμείο του. Ο ΕΟΠΥΥ, όμως, πρέπει να ζήσει οικονομικά, κύριε Πρόεδρε, και για να ζήσει οικονομικά πρέπει να χρηματοδοτείται τακτικά από τον κρατικό προϋπολογισμό, έναν προϋπολογισμό ο οποίος, όπως ξέρετε, μετά βίας καταφέρνει να ισοσκελιστεί. Από πού, λοιπόν, μπορεί ο ΕΟΠΥΥ και το σύστημα υγείας να χρηματοδοτηθεί;
Είναι αλήθεια ότι έγιναν πάρα πολλές προσπάθειες για τη χρηματοδότηση του Εθνικού Συστήματος Υγείας. Πάντα, όμως, οι προσπάθειες αυτές είχαν κακή εξέλιξη, γιατί αυτοί οι οποίοι είχαν κάθε συμφέρον να είναι διαλελυμένο το Εθνικό Σύστημα Υγείας τορπίλιζαν αυτές τις προσπάθειες. 
Πότε ήταν η περίοδος εκείνη, όπου το Εθνικό Σύστημα Υγείας είχε την καλύτερή του, αν θέλετε, εικόνα; Ήταν η περίοδος εκείνη που απέκτησε κέντρα υγείας, που απέκτησε τέλεια νοσοκομειακά αυτοκίνητα, επανδρωμένα και στελεχωμένα με γιατρούς και βεβαίως ήταν η περίοδος εκείνη που τα ελικόπτερα-μονάδες όργωναν τους αιθέρες του Αιγαίου και ήταν, αν θέλετε, η περίοδος των παχέων αγελάδων.
Όμως, δισεκατομμύρια ολόκληρα έφευγαν μέσα από αυτόν το μηχανισμό του ΕΟΠΥΥ και δυστυχώς δεν βοηθούσε κανένας. Είναι χαρακτηριστικό ότι οι Ευρωπαίοι εμπειρογνώμονες καθηγητές των μεγαλύτερων πανεπιστημίων της Ευρώπης είχαν εισηγηθεί επισήμως ότι για όλο το Εθνικό Σύστημα Υγείας και την ενοποίηση των ταμείων θα πρέπει εν ανάγκη, πέραν του φόρου του καπνού, να γίνει μία λαχειοφόρος αγορά, ένα λαχείο ανάλογο του λαχείου συντακτών. 
Βεβαίως, θα είχε επιλυθεί το θέμα. Διότι, αν υπήρχε ένα τέτοιο λαχείο –που να είναι λαχείο για την υγεία- τότε δεν θα υπήρχε περίπτωση να πληρώνει κανένας σήμερα αυτά που πληρώνει. Όμως, αυτό το θέμα είχε διακωμωδηθεί από τις τηλεοράσεις και από τα Μέσα Ενημέρωσης της εποχής εκείνης, λέγοντας ότι κάνουν την υγεία λαχείο, ΠΡΟΠΟ ή οτιδήποτε άλλο.
Έτσι, τα μεγάλα επιτεύγματα της υγείας οφείλονται κυρίως στον τότε Πρωθυπουργό, τον αλησμόνητο Ανδρέα Παπανδρέου. Και το λέω αυτό, διότι ο τότε Υπουργός των Οικονομικών τού είχε πει, όταν του έδωσε το νομοσχέδιο για την υγεία, να το ξεχάσει, διότι είναι όνειρο θερινής νυκτός και δεν υπάρχουν πόροι να στηριχθεί. Τότε ο Ανδρέας Παπανδρέου είπε στον Υπουργό Οικονομικών ότι πρώτα θα πρέπει να εξασφαλίσουμε την υγεία και το κοινωνικό κράτος και μετά να κοιτάξουμε το υπόλοιπο κράτος. 
Αυτά τα λέω διότι θα υπάρξουν φωνές που θα πουν ότι πολλά πρέπει να γίνουν σήμερα. Αναμφισβήτητα, πρέπει να γίνουν πολλά σήμερα. Η οικονομική, όμως, κατάσταση της χώρας είναι τέτοια που θα πρέπει να εξευρεθούν πόροι. Οι πόροι πρέπει να είναι με οποιονδήποτε τρόπο από οποιουσδήποτε, είτε είναι ευρωπαϊκοί πόροι είτε είναι εθνικοί πόροι. Διότι χωρίς αυτό, δεν μπορεί να διασφαλιστεί ένα σύγχρονο Εθνικό Σύστημα Υγείας. Δεν μπορούν να λειτουργήσουν τα ταμεία, τα οποία ταμεία σήμερα –θα έλεγα- έχουν αμαρτήσει εν πολλοίς -και τα διοικητικά τους συμβούλια- είτε με τα δομημένα ομόλογα είτε με τα χρηματιστήρια ή οτιδήποτε άλλο. Καλό θα είναι η δικαιοσύνη να ψάξει να βρει και σε αυτό το θέμα ενόχους. Ανεξάρτητα από τις ευθύνες, οι οποίες ενδεχομένως να έχουν παραγραφεί, ο ελληνικός λαός πρέπει να μάθει πού ακριβώς βρίσκονται, βρέθηκαν ή θα βρίσκονται τα λεφτά τα οποία πλήρωσε με τον κόπο του και με τον ιδρώτα του στα ταμεία του.
Με όλα αυτά, τα οποία σήμερα συζητούμε το μεγάλο ερώτημα που προκύπτει, κύριε Πρόεδρε και κύριε Υπουργέ, είναι τι μέλλει γενέσθαι. Δεν είναι δηλαδή, η ιστορία, αλλά είναι το τι πρέπει να γίνει σήμερα, τι πρέπει να γίνει αύριο. Πρώτα απ’ όλα «δει δη χρημάτων». Το «δει δη χρημάτων» το λέω γιατί χωρίς αυτά δεν είναι δυνατόν να γίνει τίποτε. Από πού, λοιπόν, θα είναι αυτοί οι πόροι που πρέπει να εξευρεθούν; Κατ’ αρχάς, πρέπει να γίνεται αυτόματη απόδοση τουλάχιστον των εισπραττομένων από τα ταμεία στον ΕΟΠΠΥ. Θα ήθελα να σας παρακαλέσω να μας πείτε πού βρίσκεται το θέμα της αυτόματης απόδοσης. 
Κύριε Πρόεδρε, θα πάρω χρόνο από τη δευτερολογία μου -δεν θα τη χρησιμοποιήσω- για να ολοκληρώσω την πρωτολογία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Καλώς. Το Προεδρείο σάς δίνει τη δυνατότητα.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Ευχαριστώ πολύ. Ξέρω ότι είστε ιδιαίτερα ευγενής.
Κατά συνέπεια η αυτόματη απόδοση των εισπραττομένων είναι απαράβατος όρος και περιμένουμε να μας πείτε πότε αυτό το πράγμα θα ολοκληρωθεί.
Το δεύτερο αφορά το προσωπικό του ΕΟΠΠΥ. Το προσωπικό του ΕΟΠΠΥ μάς λέει ο ίδιος ο ΕΟΠΠΥ ότι είναι ελάχιστο και δεν μπορεί να καταβάλει ακόμα και αυτά που οφείλει και τα οποία έχει. Έχει, δηλαδή, χρήματα οφειλόμενα, καθυστερημένα, μέχρι και τις 31 Δεκεμβρίου του 2011 -αν δεν κάνω λάθος- αλλά δεν έχει, λέει, προσωπικό. Και προσωπικό λέει ότι μπορεί να πάρει από το ΙΚΑ. Το ΙΚΑ λέει ότι του δίνει πεντακόσια άτομα. Όμως, τελικά τα άτομα δεν έχουν φτάσει ακόμα για να δουλέψουν στον ΕΟΠΠΥ. Είναι, λοιπόν, απαράβατοι όροι αυτοί για να μπορέσει αυτός ο οργανισμός να υλοποιήσει τους υψηλούς στόχους του. 
Το δεύτερο θέμα είναι η ηλεκτρονική συνταγογράφηση. Παρ’ ότι έγινε τεράστια προσπάθεια από τους προηγούμενους Υπουργούς, ήταν αδύνατον μέχρι σήμερα να έχει φθάσει στο επίπεδο το οποίο και οι ίδιοι θα ήθελαν.
Εκείνο που πρέπει να σας πω είναι ότι στο τελευταίο τεύχος του «THE LANSET», ενός υψηλού επιπέδου διεθνούς ιατρικού περιοδικού, αναφέρεται ότι τελικά την ευθύνη την έχει ο συνταγογραφών γιατρός. Δηλαδή την οικονομία τη διαμορφώνει ο συνταγογραφών γιατρός. Άρα, πέραν της ηλεκτρονικής συνταγογράφησης, χρειάζονται και άλλα πράγματα. Εάν δεν ελεγχθεί το επίπεδο εκπαίδευσης του γιατρού, το πώς γίνονται τα επιστημονικά συνέδρια, τι περνάει μέσα από τα επιστημονικά συνέδρια και -το κυριότερο- εάν δεν δημιουργηθεί μία επιτροπή ελέγχου και ποινικοποίησης όσων παραβαίνουν τις κατευθυντήριες οδηγίες, μόνη της η ηλεκτρονική συνταγογράφηση θα καλύψει ένα απλό μέρος της όλης ιστορίας. Δηλαδή θα υπάρχει μία συνεχής διαρροή πόρων προς πάσαν κατεύθυνση που θα αφαιρούνται ουσιαστικά από τον ελληνικό λαό. 
Σε αυτούς που μιλάνε για τα μειονεκτήματα του Εθνικού Συστήματος Υγείας, θα ήθελα να πω ότι παρ’ όλα αυτά η χώρα μας είναι η μόνη χώρα που δίνει στον πολίτη της πολύ περισσότερα από όσα δίνουν άλλες χώρες. Τα ερωτήματα τα οποία υπάρχουν σήμερα είναι τα εξής. Αλήθεια, στις Ηνωμένες Πολιτείες της Αμερικής, που θεωρείται η κοσμοκράτειρα δύναμις, αλλά και σε όλες τις χώρες της Ευρώπης, μπορεί ακόμα και ο παράνομος μετανάστης να έχει εξασφαλισμένη την υγεία του; Στην Ελλάδα μπορεί. Μπορεί ο καρκινοπαθής στην Αμερική να πάρει τα φάρμακά του, προκειμένου να μην πεθάνει, εάν δεν έχει ταμείο ή οικονομικές εφεδρείες για να τα αγοράσει; Στην Ελλάδα μέσω των νοσοκομείων μπορεί. Και αυτό πρέπει να διατηρηθεί και πρέπει να διατηρηθεί από όλους μας. 
Βεβαίως κάποιοι λένε: «Μα, δώρισε κάποιος ένα ασθενοφόρο και δεν υπάρχουν οδηγοί και νοσηλευτές.». Σωστό είναι αυτό, αλλά με την οικονομική συγκυρία που έχει η χώρα μπορεί να καλύψει αυτά τα κενά; Θα πρέπει, κατά τη γνώμη μου, να κάνετε ένα σχέδιο, κύριε Υπουργέ, και εσείς και το Υπουργείο ολόκληρο, σχετικά με το τι πρέπει να γίνει με την οικονομική κατάσταση της χώρας σήμερα, δηλαδή ποιες είναι οι προτεραιότητες. 
Κάθε μέρα -ο λαϊκισμός έχει περισσέψει στην τηλεόραση- παίζουν με τον πόνο των ανθρώπων. Οι άνθρωποι πονούν, οι άνθρωποι πράγματι δικαίως διαμαρτύρονται. Το τηλεοπτικό παιχνίδι όμως είναι αυτό το οποίο εξοργίζει. Η τηλεθέαση του πόνου, όπως την αποκαλώ εγώ προσωπικά, είναι ό,τι χειρότερο υπάρχει. 
Πρέπει, λοιπόν, το Υπουργείο να θέσει τις προτεραιότητές του, με αυτά τα λεφτά που έχει, με αυτά που πρέπει να εξοικονομήσει, με τις ποινές που πρέπει να επιβάλλει. Πρέπει να γίνει μία τεράστια οικονομοτεχνική μελέτη για το πώς θα στηριχτεί το Εθνικό Σύστημα Υγείας και ο ΕΟΠΥΥ φυσικά, ρεαλιστικά, όχι αφηρημένα. 
Σε αυτό, εμείς τουλάχιστον, είμαστε διατεθειμένοι να βοηθήσουμε. Και χρησιμοποιώ τη λέξη «εμείς», διότι αυτός ο χώρος, αυτή η παράταξη πραγματικά έχει ευαισθησία για τα προβλήματα της υγείας, καθώς τα ανέδειξε την εποχή που κανένας δεν τα σκεφτόταν. Ποιος, αλήθεια, σκεφτόταν το 1981 ότι θα είχαμε τα νοσοκομεία που έχουμε σήμερα; Η ιστορία δεν θα καταλογίσει στον ίδιο τον Ανδρέα τον Παπανδρέου και στον Υπουργό του τη μεγάλη -αν θέλετε- προσπάθεια που κατέβαλε να βγάλει τη χώρα όσον αφορά τα θέματα υγείας και πρόνοιας εκτός της Συνθήκης του Μάαστριχτ; Η Ελλάδα ήταν η μόνη χώρα που εξαιρέθηκε. Εάν δεν είχαμε εξαιρεθεί από τη Συνθήκη του Μάαστριχτ δεν θα υπήρχε τίποτα, κύριε Πρόεδρε, από αυτά που βλέπουμε σήμερα. 
Κατά συνέπεια έχουμε κάθε ευαισθησία να θέλουμε την επιτυχία του θεσμού και κάθε ευαισθησία να θέλουμε ο ΕΟΠΥΥ, τα ενοποιημένα ταμεία, να είναι πραγματικά ενοποιημένα και όχι να μην έχουν ενοποιηθεί πλήρως ακόμα.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς τον κ. Κρεμαστινό. 
Το λόγο έχει ο κ. Κεδίκογλου για πέντε λεπτά.</ChairmanSpeech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Ευχαριστώ, κύριε Πρόεδρε. 
Ο ΕΟΠΥΥ ήταν η ζητούμενη για δεκαετίες μεταρρύθμιση στο δημόσιο σύστημα υγείας -ο κ. Κρεμαστινός έκανε τη σχετική ιστορική αναδρομή- με την ενοποίηση των κλάδων υγείας των ταμείων κοινωνικής ασφάλισης και των κρατικών πόρων. Αναγγέλθηκε πράγματι από πολλές κυβερνήσεις. Τελικώς θεσπίστηκε όμως το 2011 με το ν. 3918 και αποτελεί τη μεγαλύτερη διαρθρωτική αλλαγή στο χώρο της υγείας μετά τη θέσπιση του Εθνικού Συστήματος Υγείας. 
Στο ΠΑΣΟΚ υλοποιήσαμε την προγραμματική δέσμευση των εκλογών του 2009. 
Πράγματι, ήταν ατυχές που ό,τι δεν επιχειρήθηκε επί σειρά ετών επιχειρήθηκε σε εποχή βαθιάς οικονομικής κρίσης. Ωστόσο, υπάρχουν σημαντικά επιτεύγματα μέχρι σήμερα. 
Μέχρι το 2012 είχαμε καταφέρει να μειώσουμε τις υπέρογκες δαπάνες των κλάδων υγείας κατά 40% περίπου και να περιορίσουμε σημαντικά τη μεγάλη σπατάλη που γινόταν για πολλά χρόνια –και ιδιαίτερα από το 2005 και μετά- στο συγκεκριμένο τομέα.
Θεσμοθετήσαμε τον Ενιαίο Κανονισμό Παροχών και δημιουργήσαμε τις προϋποθέσεις για ισότιμη πρόσβαση όλων των πολιτών στις υπηρεσίες υγείας. 
Μέχρι τον Μάιο του 2012 ήδη είχαν ενταχθεί στον ΕΟΠΥΥ όλα σχεδόν τα ταμεία και οι κλάδοι υγείας που καλύπτουν για υγειονομική περίθαλψη το σύνολο του πληθυσμού. 
Η προσπάθεια για την περαιτέρω μείωση των δαπανών και την ολοκλήρωση των αλλαγών συνεχίζεται μέχρι σήμερα. Δεν πρέπει, όμως, να παραγνωρίζουμε τα προβλήματα. Γνωρίζουμε ότι υπάρχουν προβλήματα -εμείς δεν λέμε ότι τα πράγματα είναι εύκολα- που οδηγούν σε μεγάλη ταλαιπωρία τους πολίτες και σε πολλές περιπτώσεις και τους ίδιους τους παρόχους που συνεργάζονται με τον ΕΟΠΥΥ. 
Η βιωσιμότητα του εγχειρήματος θα εξαρτηθεί από την άμεση ανάληψη πρωτοβουλιών επίλυσης των προβλημάτων στη χρηματοδότηση, στην παροχή και στη λειτουργία του. Θα εξαρτηθεί, επίσης, από την ταχύτητα αντίδρασης και την αποφασιστικότητα που θα επιδείξουμε απέναντι στις αντιστάσεις που υπάρχουν από ομάδες συμφερόντων, οι οποίες θίγονται από αυτήν τη μεταρρυθμιστική προσπάθεια. Και οι αντιστάσεις αυτές είναι μεγάλες. 
Είναι φανερό ότι ορισμένοι θα ήθελαν να συνεχιστεί το μεγάλο φαγοπότι με την κατασπατάληση πόρων, την απουσία κανόνων και ελέγχου, την υποβάθμιση των παροχών σε βάρος, βεβαίως, του συνόλου της κοινωνίας. 
Πρέπει, όμως, να αφήσουμε τα «μπαλώματα» και να χτίσουμε ασφαλή θεμέλια. Δύο είναι οι βασικοί στόχοι που πρέπει να υπηρετήσουμε: πρώτον, η διασφάλιση των πόρων για τη χρηματοδότηση του ΕΟΠΥΥ και, δεύτερον, η ομαλοποίηση της λειτουργίας του. 
Ο οργανισμός παλεύει με την ανεργία στα ύψη, με αυξημένες ανάγκες για χρηματοδότηση των συντάξεων, με δραματικά μειωμένες εισφορές στα ασφαλιστικά ταμεία, με χαμηλή σχετικά χρηματοδότηση από τον κρατικό προϋπολογισμό.
Κι ενώ μέσα σε αυτό το πλαίσιο θα περίμενε κανείς μια εγρήγορση και αποτελεσματικότητα, υπάρχουν προβλήματα, καθυστερήσεις, προσωρινές διεκπεραιώσεις και αμφιταλαντεύσεις. 
Σε ό,τι αφορά το ΠΑΣΟΚ, είμαστε απέναντι σε όσους κωλυσιεργούν και υπονομεύουν με τις πρακτικές τους την πορεία ολοκλήρωσης της προσπάθειας. 
Ο ΕΟΠΥΥ είναι μια πολύ σοβαρή υπόθεση για τα έντεκα εκατομμύρια πολιτών για τους οποίους οφείλουμε να διασφαλίσουμε επαρκείς και αξιοπρεπείς υπηρεσίες. 
Σήμερα, όμως, υπάρχουν καθυστερήσεις. Πρώτον, η ολοκλήρωση του νέου οργανογράμματος του ΕΟΠΥΥ για την ουσιαστική και πλήρη ενοποίηση και αξιοποίηση όλου του ανθρώπινου δυναμικού και όλων των δομών, με στόχο την καλύτερη εξυπηρέτηση των πολιτών.
Από τον Φεβρουάριο του 2012 και μετά, και έπειτα από τη σύσκεψη που γνωρίζουμε στο Μαξίμου, χρειάστηκε η παρέμβαση του Πρωθυπουργού για να υλοποιηθεί η απόφαση να περάσουν δομές και προσωπικό από τα ασφαλιστικά ταμεία στον ΕΟΠΥΥ, γιατί οι Υπουργοί δεν την υλοποιούσαν. 
Τότε έλεγαν για πεντακόσια άτομα σε πρώτη φάση. Σήμερα, τέσσερις μήνες μετά, πόσοι υπάλληλοι έχουν μεταφερθεί για να ενισχύσουν τον οργανισμό; Φρονώ ότι μάλλον κανένας. 
Η αποπληρωμή των καθυστερούμενων οφειλών προς τους παρόχους, προμηθευτές του ΕΟΠΥΥ, είναι το δεύτερο μεγάλο ζήτημα. Παρά το γεγονός ότι έχουν εξασφαλιστεί οι πόροι μέσα από τη νέα δανειακή σύμβαση, η απορρόφηση κινείται στο 15%, τη στιγμή που υπάρχουν απλήρωτοι εργαζόμενοι στο συγκεκριμένο τομέα.
Υπενθυμίζω ότι το Γενικό Λογιστήριο του Κράτους έχει εγκρίνει τη διάθεση 1,5 δισ. ευρώ για την εξόφληση των παλαιότερων χρεών των ταμείων που έχουν συγχωνευθεί με τον οργανισμό. Από αυτά, όμως, έχει εκταμιευθεί μόλις το 1/3, όπως έχει δηλώσει ο Πρόεδρος κ. Λευτέρης Παπαγεωργόπουλος σε πρόσφατη συνάντησή μας. 
Το ΠΑΣΟΚ έχει χτυπήσει καμπανάκι για την οικονομική ασφυξία επιχειρήσεων που συνεργάζονται με τον ΕΟΠΥΥ, τα φαρμακεία, τις ιδιωτικές κλινικές, τους γιατρούς, τους προμηθευτές και άλλους. 
Υπενθυμίζω ότι προτείναμε να έρθει νομοθετική ρύθμιση που θα ξεμπλοκάρει τις καθυστερήσεις στο ενιαίο ταμείο, εξασφαλίζοντας στους παρόχους οικονομική ανάσα.
Ειδικότερα, προτείναμε να δοθεί μια γενναία προκαταβολή, ύψους περίπου 70%, στους προμηθευτές, με παράκαμψη των χρονοβόρων διαδικασιών εκκαθάρισης, καθώς σημειώνονται δραματικές συνέπειες για τους εργαζόμενους και τις εταιρείες, αφού είτε δεν πληρώνονται είτε απειλούνται με απόλυση. Αργότερα, ας έλθει ο οριστικός έλεγχος. 
Αυτό, όμως, ήταν κάτι που από πλευράς ΕΟΠΥΥ μάς ειπώθηκε ότι δεν χρειάζεται και ότι, όπως πηγαίνουν οι διαδικασίες, θα εξοφληθούν γρήγορα. Φοβάμαι, όμως, ότι, με το ρυθμό που γίνεται η αποπληρωμή, θα περάσει πολύ μεγάλο χρονικό διάστημα. 
Επίσης, άλλο ζήτημα είναι και η ολοκλήρωση του μεγάλου έργου της ηλεκτρονικής συνταγογράφησης, στην οποία αναφέρθηκε και ο κ. Κρεμαστινός και η οποία διασφαλίζει απόλυτη διαφάνεια, έλεγχο, εφαρμογή θεραπευτικών πρωτοκόλλων, ταχύτερη εξυπηρέτηση των πολιτών. 
Το έργο της ηλεκτρονικής συνταγογράφησης το είχαμε ξεκινήσει…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα χρειαστώ την ανοχή σας. Θα ήθελα κι εγώ χρόνο από τη δευτερολογία μου, για να μπορέσω να κάνω και τις προτάσεις μου και να έχει ένα νόημα η συζήτηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κατά τον Κανονισμό δεν γίνεται να σας δώσω χρόνο από τη δευτερολογία. Το Προεδρείο, όμως, θα επιδείξει ανοχή, με μέτρο όμως, διότι έχουμε καθυστερήσει συνολικά και κάποιοι από εσάς θέλετε να φύγετε για την επαρχία. Οπότε ας προχωρήσουμε και βλέπουμε. Απλώς, να κρατηθεί κάποιο μέτρο.</ChairmanSpeech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Σας ευχαριστώ.
…έχει κοστίσει 200.000 ευρώ και έχει εξοικονομήσει μόνο για το 2012, από τον Μάιο μέχρι τον Οκτώβριο, 200 εκατομμύρια ευρώ, ενώ έχει, μάλιστα, ζητηθεί εξαγωγή της τεχνογνωσίας, που έχει αποκτηθεί από την ΗΔΙΚΑ, σε άλλες χώρες.
Ωστόσο, ενώ έχει φτάσει σε μεγάλη διείσδυση, το τελευταίο διάστημα δεν επεκτείνεται και εκκρεμεί η ολοκλήρωσή της. Πέντε μήνες –αν όχι παραπάνω- χρειάστηκαν για να γίνει η σύσταση της διακομματικής επιτροπής, όπως προβλέπεται, λόγω του μεγέθους του έργου. Είναι, όμως, ένα έργο που στα πρώτα βήματα εφαρμογής του επέφερε εξοικονόμηση εκατοντάδων εκατομμυρίων ευρώ και πρέπει να προχωρήσει τάχιστα και δεν ξέρω γιατί κωλυσιεργούμε στον τομέα αυτόν.
Η σύμπραξη ΕΟΠΥΥ και κέντρων υγείας, τρίτον, ή εξωτερικών ιατρείων των νοσοκομείων, που θα αποφέρει σημαντικές υπηρεσίες και μικρότερο κόστος.
Τέταρτον, η διαπραγμάτευση με τους παρόχους για τη διασφάλιση υπηρεσιών υψηλού επιπέδου αναλόγου της δαπάνης που καταβάλλει ο ΕΟΠΥΥ και τα ταμεία.
Πέμπτον, η αναβάθμιση στις υπηρεσίες των τηλεφωνικών ραντεβού με την αξιοποίηση και ενοποίηση όλων των δομών και των παρόχων. Γιατί δεν αξιοποιείται προσωπικό του δημοσίου; 
Ο κ. Σαλμάς, που ήταν προηγουμένως στην Αίθουσα, είχε δεσμευθεί ότι μεταξύ των πόλεων όπου πιλοτικά θα λειτουργήσει η τηλεφωνική γραμμή με αστική χρέωση για τον ΕΟΠΥΥ ήταν και η Χαλκίδα. Το είχαμε πει αυτό από τον Μάρτιο. Δεν έχει γίνει τίποτα στο σημείο αυτό.
Επερωτώνται, λοιπόν, οι κύριοι Υπουργοί για το χρονοδιάγραμμα ολοκλήρωσης της ενοποίησης των δομών και του νέου οργανογράμματος του ΕΟΠΥΥ, για την άμεση πληρωμή των καθυστερουμένων μέχρι 31-12-2011 οφειλών προς τρίτους, για την ολοκλήρωση του μεγάλου έργου της ηλεκτρονικής συνταγογράφησης, για τη συνεργασία ΕΟΠΥΥ, κέντρων υγείας και νοσοκομείων, για την υπογραφή νέων συμβάσεων με τους ιδιώτες γιατρούς και τους άλλους παρόχους –κλινικές, διαγνωστικά κέντρα κ.λπ.- για την ταχύτερη και πληρέστερη εξυπηρέτηση των πολιτών μέσα από την ομαλοποίηση της λειτουργικής κατάστασης του ΕΟΠΥΥ, για την εφαρμογή του νομοθετικού πλαισίου που προβλέπει αυτόματη απόδοση των εισπραττόμενων εισφορών από τα ταμεία προς τον ΕΟΠΥΥ, για την αντιμετώπιση των λειτουργικών προβλημάτων και τη βελτίωση των παρεχόμενων υπηρεσιών προς τους πολίτες και, τέλος, για την αποτελεσματική διαχείριση των πόρων και την παραπέρα μείωση των δαπανών.
Αναλόγως, λοιπόν, τώρα, θα ήθελα να δούμε προτάσεις τις οποίες θέλω να κάνω και τις οποίες τις ρίχνω στο τραπέζι, για να δώσω το έναυσμα να συζητηθούν και πιστεύω πραγματικά ότι μπορούν να μπουν στη διαβούλευση, ώστε να έχουμε κάποια καλά αποτελέσματα.
Είναι προφανές ότι το «Π» της παροχής στον ΕΟΠΥΥ, όπως είναι, δηλαδή, τα αρχικά του, είναι άστοχο και μάλλον εννοούμε όχι παροχή, αλλά πληρωμή. Η συνένωση, δηλαδή, ασφαλιστικών φορέων δεν παρέχει υπηρεσίες υγείας, απλώς πληρώνει για τις υπηρεσίες που παρέχουν δημόσια και ιδιωτικά νοσοκομεία, κέντρα υγείας, διαγνωστικά κέντρα, συμβεβλημένοι ιδιώτες γιατροί και φαρμακεία. Η σύγχυση ίσως οφείλεται στην ένταξη του ΙΚΑ με τις δικές του υπηρεσίες παροχής ιατρικών, κυρίως, υπηρεσιών. 
Για να γίνει ο ΕΟΠΥΥ οργανισμός παροχής υπηρεσιών, πρέπει να αναλάβει τη λειτουργία των νοσοκομείων και των κέντρων υγείας του ΕΣΥ και των τριάντα οργανισμών που εποπτεύονται σήμερα από το Υπουργείο Υγείας, αφού αυτοί μείνουν οι μισοί.
Οι ΔΥΠΕ πρέπει να μετατραπούν σε περιφερειακές υπηρεσίες του ΕΟΠΥΥ -αυτή είναι και η πρόταση του κ. Λιαρόπουλου- και το Υπουργείο Υγείας πρέπει να μετατραπεί σε επιτελικό όργανο χάραξης πολιτικής υγείας με διακόσιους πενήντα καταρτισμένους υπαλλήλους, αντί για τους χίλιους πεντακόσιους που έχει σήμερα. Θα κερδίζαμε αρκετά εκατομμύρια ευρώ.
Επίσης, άλλα μέτρα εξορθολογισμού δαπανών υγείας του ΕΟΠΥΥ είναι η διαφοροποίηση αμοιβών-αποζημιώσεων των παρόχων μέσω του ΕΟΠΥΥ και άλλων φορέων, η εισαγωγή εφαρμογής αμοιβής βάσει αποτελέσματος, η διαφοροποίηση αμοιβής αναλόγως της συνεδρίας, δηλαδή εξέταση, γνωμάτευση ή απλή συνταγογράφηση, οι αμοιβές βάσει όγκου πελατείας σε εβδομαδιαία βάση με πλαφόν ειδικότητας και ανταγωνισμού –άλλη, για παράδειγμα, να είναι η αμοιβή στη Νίσυρο ενός παθολόγου και άλλη του μαιευτήρα στην Αθήνα και τη Θεσσαλονίκη- η θέσπιση πλαφόν ανά διαγνωστικό κέντρο βάσει υποδομής και βαθμού συγκέντρωσης, η διαπραγμάτευση τιμών μέσω διαγωνισμών και ορίων αντοχής συστημάτων, αποκλειομένων των υπεργολαβιών ανά περιοχή, πληθυσμό και πλήθος παρόχων, μία διοίκηση που θα λειτουργεί και θα αξιολογείται μηνιαία με βάση τους στόχους, τη χρηματοδότηση και την παροχή υπηρεσιών, και κοινωνική λογοδοσία μέσω ολοκληρωμένου πληροφοριακού συστήματος και μηνιαία δημοσιευμένων εκθέσεων στο διαδίκτυο, ο σωστός προϋπολογισμός εσόδων με ενιαίο ποσοστό και τρόπο συλλογής εισφορών των ασφαλιστικών ταμείων από τον ΕΟΠΥΥ, με ενιαίο τρόπο και χρόνο μεταβίβασης από την 1-1-2013 -δηλαδή ο Ιανουάριος στον Φεβρουάριο κ.ο.κ.- και κατανομή ανά περιφέρεια, ο Ενιαίος, αποτελεσματικός, Κανονισμός Παροχών ΕΟΠΥΥ, που θα συνοδεύεται και από την ένταξη προσωπικού ασφαλιστικών ταμείων στον ΕΟΠΥΥ και την αποσαφήνιση των εργασιακών σχέσεων και των μεθόδων αποζημίωσης όλων των ιατρών.
Τέλος, θα κλείσω με τα νούμερα του Υπουργού τον Σεπτέμβριο του 2012, που έλεγε ότι ο ΕΟΠΥΥ μπαίνει κάθε χρόνο μέσα. Έχουμε τον προϋπολογισμό του ΕΟΠΥΥ, ο οποίος εκτιμά ότι θα έχουμε εισφορές γύρω στα 4,6 δισεκατομμύρια ευρώ έναντι δαπανών του ΕΟΠΥΥ γύρω στα 6,5 δισεκατομμύρια ευρώ. Η επιχορήγηση προς τον ΕΟΠΥΥ από το δημόσιο είναι στο 1,295 εκατομμύρια ευρώ και φοβούμαι ότι στο τέλος της διαχείρισης του έτους θα είμαστε απέναντι σε ένα έλλειμμα, το οποίο θα είναι στην περιοχή του 1,8 δισεκατομμύρια ευρώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Για όλους αυτούς τους λόγους και καθώς είναι ένα ζήτημα υγείας που αφορά όλο σχεδόν τον πληθυσμό, που υφίσταται σήμερα μια ταλαιπωρία, πρέπει όλοι να κινητοποιηθούμε στην κατεύθυνση αυτή, για να έχουμε έναν ΕΟΠΥΥ αντάξιο, όπως τον ονειρευθήκαμε.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο κ. Γρηγοράκος έχει το λόγο για πέντε λεπτά.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Ε΄ Αντιπρόεδρος της Βουλής): Ευχαριστώ πολύ, κύριε Πρόεδρε.
Κύριοι συνάδελφοι, κύριε Υπουργέ, οι προηγούμενοι ομιλητές, ο πρώην Υπουργός Υγείας κ. Κρεμαστινός και ο Σίμος Κεδίκογλου, πραγματικά ακούμπησαν όλα τα προβλήματα και έκαναν και την ιστορική αναδρομή της πραγματικά επιτυχούς μεταρρύθμισης που έγινε τα τελευταία χρόνια στην υγεία και στο θέμα του ΕΟΠΥΥ. 
Θα πρέπει, όμως, να κάνουμε κάποιες διαπιστώσεις. Και με αυτές τις διαπιστώσεις, κυρίες και κύριοι συνάδελφοι, θα κάνουμε και τις προτάσεις μας. 
Πιστεύουμε ότι το προηγούμενο χρονικό διάστημα η προηγούμενη κυβέρνηση και οι προηγούμενοι Υπουργοί Υγείας έκαναν πάρα πολύ καλά τη δουλειά τους. Οφείλουμε σήμερα να είμαστε πάρα πολύ προσεκτικοί στο τι έγινε τα προηγούμενα χρόνια και αυτό που φτιάχτηκε να το κάνουμε καλύτερο. 
Ο ΕΟΠΥΥ σήμερα βρίσκεται σε πολύ δύσκολη κατάσταση, χωρίς προϋπολογισμό, με χρέη, χωρίς γιατρούς. Ο οργανισμός βρίσκεται σε κίνδυνο, με δραματικές συνέπειες στην πρωτοβάθμια φροντίδα υγείας της χώρας. 
Πρέπει, επιπλέον, να δούμε ότι σήμερα που η ανεργία έχει φτάσει τόσο ψηλά και η «μαύρη», ανασφάλιστη εργασία έχει φτάσει στο 40%, που οι ελαστικές μορφές εργασίας διευρύνονται, τόσο οι πόροι στην κοινωνική ασφάλιση, άρα και στους κλάδους υγείας, θα συρρικνώνονται και θα έχουν επίπτωση στον ΕΟΠΥΥ. 
Δεν είμαστε καταστροφολόγοι. Δεν είμαστε ισοπεδωτικοί. Πρέπει να αναγνωρίσουμε ότι έχει γίνει πάρα πολύ μεγάλη δουλειά στο φάρμακο. Σύμφωνα με τα νέα στοιχεία η δαπάνη κινείται από την αρχή του έτους προς την επίτευξη του στόχου, με τον Μάιο να αποτελεί τον πρώτο μήνα που έκλεισε κάτω από τον επιδιωκόμενο στόχο, στα 190 εκατομμύρια.
Τα δομικά, όμως, προβλήματα του οργανισμού μπορεί να πει κανείς ότι είναι τα εξής:
Πρώτον, έχουμε υστέρηση στο σκέλος των εσόδων.
Δεύτερον, έχουμε αδυναμία του φορέα για αγορά και παραγωγή υπηρεσιών υγείας. 
Τρίτον, έχουμε ανυπαρξία ιατρικού ελεγκτικού μηχανισμού, ο οποίος θα οδηγούσε σε περαιτέρω εξορθολογισμό των δαπανών.
Κύριε Υπουργέ, κυρίες και κύριοι συνάδελφοι, σε πολλές περιοχές της χώρας ο ΕΟΠΥΥ αδυνατεί να καταβάλει τα ενοίκια. Υπάρχει, δηλαδή, και τέτοιο πρόβλημα ανασφάλειας σε κάθε περιοχή, όπως, παραδείγματος χάριν, στη Ραφήνα και στο Κορωπί. 
Άρα επιβάλλεται όσο ποτέ άλλοτε η ταυτόχρονη λειτουργία μονάδων του ΕΟΠΥΥ και των κέντρων υγείας. 
Όταν συγκροτήθηκε ο ΕΟΠΥΥ, από το σύνολο των είκοσι επτά χιλιάδων γιατρών, μόνο το 3% έκανε αίτηση να ενταχθεί σε αυτόν. 
Υστέρηση, επίσης, παρουσιάζει το σκέλος των εσόδων, που οφείλεται κυρίως στην αύξηση του ποσοστού ανεργίας. Αυτό έχει ως άμεσο συνεπακόλουθο τη μείωση των ασφαλιστικών εισφορών. 
Η κατάργηση της τηλεφωνικής γραμμής «184» για τα ραντεβού με τους γιατρούς του ΕΟΠΥΥ έδωσε τη δυνατότητα στις ιδιωτικές τηλεφωνικές εταιρείες να αναπτύξουν το δικό τους δίκτυο. 
Η κακή εξυπηρέτηση των πολιτών οφείλεται στην έλλειψη ουσιαστικής ενοποίησης των δομών. Οι πολίτες, αφού ταλαιπωρηθούν στα διάφορα μέρη, προσπαθώντας να εξυπηρετηθούν, επειδή δεν υπάρχει ουσιαστική ενοποίηση δομών, καταλήγουν, τελικά, στους ιδιώτες για να εξυπηρετηθούν. 
Δεν υπάρχει σύμπραξη των κέντρων υγείας και των δομών του ΙΚΑ, ενώ έχουμε τόσα, μα τόσα ιατρεία του ΙΚΑ στο λεκανοπέδιο της Αττικής και σε ολόκληρη τη χώρα.
Δεν έχουν προχωρήσει οι συμβάσεις του ΕΟΠΥΥ και των νοσοκομείων. Η ηλεκτρονική συνταγογράφηση, στην οποία αναφέρθηκαν ο κ. Κρεμαστινός και ο Σίμος Κεδίκογλου, είχε φτάσει επί ΠΑΣΟΚ στο σημείο προκήρυξης διαγωνισμού. Είχαν συμμετάσχει επτά εταιρείες. Είχαν αποκλειστεί οι δύο κι έμειναν πέντε. Εσείς, όμως, αποφασίσατε ξανά να κάνετε καινούργιο διαγωνισμό.
Οι περιφερειακές διευθύνσεις του ΕΟΠΥΥ δεν έχουν καμμία αρμοδιότητα. Όλα γίνονται κεντρικά. 
Δεν έχει ολοκληρωθεί η παραλαβή της ακίνητης περιουσίας από τον ΕΟΠΥΥ. Η τρόικα, κατά την επίσκεψή της αυτές τις ημέρες, έκανε τη διαπίστωση ότι υπάρχει απόκλιση στον ΕΟΠΥΥ ύψους 1,8 έως 2 δισεκατομμύρια. Στην ουσία, δηλαδή, ζητάει ένα νέο μνημόνιο. 
Όσον αφορά τα ληξιπρόθεσμα. Είκοσι πέντε με τριάντα χιλιάδες άτομα στο χώρο της υγείας περιμένουν και όλοι οι εργαζόμενοι που εξαρτώνται από αυτούς, όπως καταλαβαίνετε, είναι απλήρωτοι από τον ΕΟΠΥΥ. 
Ο τρόπος πληρωμής ιδιωτών , γιατρών, φαρμακοποιών -όλων αυτών- σε συνδυασμό με την έλλειψη προσωπικού, στην οποία αναφέρθηκε ο κ. Παπαγεωργόπουλος, έχει οδηγήσει σε καθυστέρηση δέκα έως δώδεκα μηνών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αντιπροέδρου της Βουλής) 
Όσον αφορά τα έσοδα θα ήθελα να πω το εξής: έχουμε πρόβλημα ελλείμματος στον ΕΟΠΥΥ. Μιλάνε για 800 εκατομμύρια έως 1 δισεκατομμύριο ευρώ, δηλαδή 80 εκατομμύρια το μήνα. Έχουμε και τα προηγούμενα. Άρα πραγματικά πάμε για νέο μνημόνιο. 
Οι ανασφάλιστοι αυξάνονται με ταχείς ρυθμούς. Η έλλειψη μητρώου ασφαλισμένων δυναμιτίζει τη λειτουργία του ΕΟΠΥΥ. Οι δαπάνες, σύμφωνα με την εκτέλεση του προϋπολογισμού, για τις κλινικές και τα διαγνωστικά εργαστήρια πάλι έχουν ξεφύγει. Η αρχική εκτίμηση ήταν ότι η δαπάνη των διαγνωστικών θα έπεφτε από τα 240 εκατομμύρια ευρώ, αλλά έχουν πάει σήμερα στα 330 εκατομμύρια ευρώ. Υπάρχει πάγωμα της επιτροπής διαπραγμάτευσης, η οποία προβλέπεται στο νόμο και πρέπει να συσταθεί με υπουργική απόφαση. 
Το προσωπικό που είχαμε αποφασίσει, κύριε Υπουργέ, ότι θα πάει στον ΕΟΠΥΥ να τον στηρίξει, ούτως ώστε να πάμε πιο γρήγορα, γιατί η αγορά έχει στεγνώσει από χρήματα και πρέπει να κινήσουμε γρήγορα τα τιμολόγια και όλες αυτές τις οφειλές που έχει ο ΕΟΠΥΥ, μάλλον δεν μετακινείται. Υπάρχει ένα πρόβλημα με τον προηγούμενο νόμο. 
Σας παρακαλούμε, κύριε Υπουργέ, να πάμε γρήγορα το προσωπικό. Αυτό το λέμε και στον κ. Μανιτάκη. Στο πλαίσιο μετακίνησης του προσωπικού, μπορεί κάποιο προσωπικό να στελεχώσει τον ΕΟΠΥΥ. 
Χαρακτηριστική είναι, βέβαια, η περίπτωση όλων των ταμείων αλλά ιδιαίτερα του ΕΤΑΑ, που δεν έχει δώσει διοικητικό προσωπικό στον ΕΟΠΥΥ. Δεν υπάρχει τίποτα σε σχέση με την απεμπλοκή των υπαλλήλων των ενταχθέντων ταμείων για να πάνε στον ΕΟΠΥΥ. 
Η, δε, μείωση του ιατρικού προσωπικού είναι φοβερή! Έχουν φύγει όλοι κι έχουν πάρει σύνταξη. 
Οι γιατροί, λοιπόν, του ΕΟΠΥΥ κάθε μέρα μειώνονται. Μας έχει πει ο κ. Παπαγεωργόπουλος εδώ και τρεις μήνες ότι θα πάρετε χίλιους με χίλιους διακόσιους γιατρούς και θα ανανεώσετε τις συμβάσεις. Δυστυχώς, δεν έχει γίνει, κύριε Υπουργέ, τίποτα. Και όλα αυτά ήταν τρεις μήνες πριν.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μήπως πάει για κλείσιμο;</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Ε΄ Αντιπρόεδρος της Βουλής): Προτάσεις. Σωστός προϋπολογισμός με ενιαίο ποσοστό και τρόπο συλλογής εισφορών στα τέσσερα μεγάλα ταμεία, ούτως ώστε, όπως είπε και ο Σίμος Κεδίκογλου, να έχουμε μόνο ένα μήνα καθυστέρηση. 
Να έχουμε κλειστό, ανά γεωγραφική περιοχή και βαθμίδα περίθαλψης, προϋπολογισμό εξόδων. Δεν μπορούμε να τα κάνουμε όλα κεντρικά, κύριε Υπουργέ. Πρέπει οι γιατροί του ΕΟΠΥΥ να μπουν στον σχεδιασμό των κέντρων υγείας του ΙΚΑ και να παρέχουν τις υπηρεσίες τους στις εγκαταστάσεις τους.
Να καταργηθεί η εγκύκλιος που δεν διευκόλυνε τη μετακίνηση των υγειονομικών υπαλλήλων στον ΕΟΠΥΥ. Να έχουμε ενιαίο αποτελεσματικό κανονισμό παροχών του ΕΟΠΥΥ που θα συνοδεύεται από την ένταξη προσωπικού σε αυτόν. 
Να προχωρήσουμε στην εφαρμογή του οικογενειακού γιατρού, γενικοί γιατροί και παθολόγοι. Να έχουμε λίστα ασφαλισμένων και έξι χιλιάδες γιατρούς. Αυτό μπορούμε να το κάνουμε. 
Να έχουμε διασύνδεση με τα κέντρα υγείας αστικού τύπου και συμβατική συνεργασία με τα αντίστοιχα διακόσια αγροτικά περίπου ιατρεία που υπάρχουν στην Ελλάδα. 
Να δούμε τις ετήσιες συμβάσεις των γιατρών και να τις κάνουμε διετείς. Δεν μπορούμε κάθε χρόνο να ανανεώνουμε αυτές τις συμβάσεις. 
Τελειώνοντας, κύριε Υπουργέ, θα ήθελα να κάνω μία πρόταση, την οποία πιστεύω ότι θα δεχτείτε. Βλέπετε ότι η αγορά έχει στεγνώσει. Θα σας καταθέσω και μία φωτογραφία να τη δείτε. 
(Στο σημείο αυτό ο Ε΄ Αντιπρόεδρος της Βουλής κ. Λεωνίδας Γρηγοράκος καταθέτει για τα Πρακτικά την προαναφερθείσα φωτογραφία, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πρέπει επιτέλους η έγκριση των πληρωμών των νοσοκομείων από τους επιτρόπους του Ελεγκτικού Συνεδρίου να είναι πολύ αποτελεσματική ως προς τη διασφάλιση του δημοσίου συμφέροντος, καθώς γίνεται πλήρης, λεπτομερής και σχολαστικός έλεγχος νομιμότητας. Είμαστε υπέρ. Η διαδικασία, όμως, αυτή είναι εξαιρετικά περίπλοκη και χρονοβόρα. Ξεκινάμε την έκδοση του εντάλματος πληρωμής από τα νοσοκομεία, που περιλαμβάνει όλα τα δικαιολογητικά –παραγγελία, έγκριση παραγγελίας, πρακτικό αγοράς, πρακτικό παραλαβής, ένταλμα πληρωμής-....</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε παρακαλώ.</ChairmanSpeech>
 <Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Ε΄ Αντιπρόεδρος της Βουλής): Ολοκληρώνω, κύριε Πρόεδρε. Είναι οι προτάσεις και ολοκληρώνω.
Και μπορεί, κύριε Υπουργέ, αυτό να απαιτεί εκατό συνοδευτικά χαρτιά. Εγώ σας δίνω αυτήν τη φωτογραφία να τη δείτε. Για εντάλματα συνολικής αξίας περίπου 500.000 ευρώ υπάρχει ένας σωρός τρεισήμισι χιλιάδων σελίδων, ύψους σαράντα πέντε εκατοστών και βάρους είκοσι κιλών. 
Όλα αυτά πρέπει να πάνε στο γραφείο της επιτρόπου ή του επιτρόπου, να τα δει, να τα ελέγξει και να τα επιστρέψει στα νοσοκομεία. Αν ο επίτροπος με την ομάδα του ήταν εγκατεστημένος στο νοσοκομείο με πλήρη και άμεση πρόσβαση σε όλα τα στοιχεία δαπανών, ψηφιακά και χάρτινα, η διαδικασία ελέγχου θα ήταν πολύ ταχύτερη. Οι προμηθευτές θα πληρώνονταν πιο γρήγορα, η αγορά θα λειτουργούσε πολύ πιο φυσιολογικά και το νοσοκομείο και ο πελάτης θα είχαν προφανές όφελος, διότι θα είχαμε μείωση της τιμής. 
Η δαπάνη λειτουργίας του γραφείου του επιτρόπου στο νοσοκομείο, κύριε Υπουργέ, θα ήταν της τάξεως του 0,25% -το έχουμε ελέγξει- και ευχαρίστως θα την αναλάμβαναν μέσω σχετικής κράτησης οι ίδιοι οι προμηθευτές, αφού οι προμηθευτές σήμερα για να πάρουν και να διακινήσουν το χρήμα στο νοσοκομείο πληρώνουν 1% το μήνα στις τράπεζες. Εννοείται ότι όλα αυτά, βέβαια, θα γίνουν για τα μεγάλα νοσοκομεία και με έναν καλό σχεδιασμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε, κύριε συνάδελφε.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Ε’ Αντιπρόεδρος της Βουλής): Τελείωσα, κύριε Πρόεδρε.
Οφείλει, λοιπόν, να λειτουργεί υπό τις αρχές και τους κανόνες της ελεύθερης επιλογής από μέρους των καταναλωτών και θα πρέπει, βέβαια, οι επιβαρύνσεις των χρηστών να είναι ανάλογες του εισοδήματος, ούτως ώστε να αποτρέψουμε τις καταστροφικές συνέπειες των μεγάλων δαπανών της υγείας που, πραγματικά, γίνονται τον τελευταίο καιρό στην Ελλάδα.
Σας ευχαριστώ πάρα πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ και εγώ αλλά θέλω την καλύτερη συνεργασία με το Προεδρείο για να μπορέσουμε να προχωρήσουμε.
Ο κ. Τριαντάφυλλος έχει το λόγο για πέντε λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, πριν ξεκινήσω την τοποθέτησή μου θα μου επιτρέψετε για ένα λεπτό να αναφερθώ στο εξής, διότι σήμερα πρέπει να ακουστεί στο ελληνικό Κοινοβούλιο και να κατατεθεί στα Πρακτικά. Πρόκειται για μία δήλωση του Επιτρόπου Ανθρωπίνων Δικαιωμάτων του Συμβουλίου της Ευρώπης Νιλς Μούιζνιεκς, με την οποία ο Επίτροπος Ανθρωπίνων Δικαιωμάτων του Συμβουλίου της Ευρώπης ουσιαστικά χαρακτηρίζει απερίσκεπτο βήμα το μαύρο στις οθόνες των τηλεοράσεων των Ελλήνων πολιτών. Θεωρεί με τη δήλωσή του αυτή και το δηλώνει στη διεθνή κοινότητα ότι η πράξη αυτή περιορίζει τον πλουραλισμό των Μέσων Μαζικής Ενημέρωσης, την ελευθερία της έκφρασης, το δικαίωμα στην πληροφόρηση και δίνει βαρύ πλήγμα σε ένα βασικό πυλώνα της δημοκρατίας.
Κύριοι Υπουργοί, νομίζω ότι γίνεται σαφές ότι η χώρα βρίσκεται πλέον στο επίκεντρο μιας κριτικής η οποία προφανώς δεν έχει να κάνει σε τίποτα με μεταρρύθμιση και στην οποία πρέπει άμεσα, εδώ και τώρα να δοθεί απάντηση διορθωτική, να φύγει το μαύρο από τις τηλεοράσεις, διότι σε τίποτα δεν ευνοεί την κατάσταση στην οποία βρισκόμαστε ως χώρα αλλά προφανώς δεν ευνοεί και την πολιτική σταθερότητα, όπως είπαμε σαφώς και στη χθεσινή συνεδρίαση της Ολομέλειας. Το καταθέτω αυτό στα Πρακτικά.
Κυρίες και κύριοι συνάδελφοι, συζητάμε σήμερα με την επερώτηση που καταθέσαμε ως Κοινοβουλευτική Ομάδα του ΠΑΣΟΚ ένα μεγάλο ζήτημα που απασχολεί το σύνολο της ελληνικής κοινωνίας, σχεδόν όλες τις ελληνικές οικογένειες, τους πολίτες αυτής της χώρας, μικρούς ή μεγάλους, συνταξιούχους ή εν ενεργεία. Συζητούμε σήμερα το ζήτημα του ΕΟΠΥΥ και όπως έχει γίνει σαφές από τις πρώτες τοποθετήσεις, από τους συναδέλφους που τοποθετήθηκαν στην αρχή, δεν είναι μια τυπική επίκαιρη επερώτηση. Κατατίθενται προτάσεις από την Κοινοβουλευτική μας Ομάδα, συγκεκριμένες πρακτικές προτάσεις, προκειμένου να αντιμετωπίσουμε ένα μεγάλο θέμα, το οποίο, βεβαίως, πρέπει να ξεκινήσουμε να το βλέπουμε λιγάκι, ας πούμε, πιο μεθοδικά και πιο συστηματικά. Διότι, αν το δημόσιο σύστημα υγείας ακόμη σήμερα έχει ένα πλήθος ανορθολογισμών, αυτό δεν σημαίνει ότι δεν είναι ένας κομβικός πυλώνας για τη δημόσια υγεία των πολιτών αυτής της χώρας.
Η σύσταση του ΕΟΠΥΥ, όπως γνωρίζετε, κύριε Υπουργέ, δεν ήταν μια μνημονιακή υποχρέωση. Ήταν μια εθνική υποχρέωση, την οποία ανέλαβε η προηγούμενη κυβέρνηση ΠΑΣΟΚ και βεβαίως, ο παρών σήμερα Ανεξάρτητος Βουλευτής, τότε Υπουργός ΠΑΣΟΚ κ. Λοβέρδος. Ήταν μια μεταρρύθμιση πραγματική στο χώρο της υγείας, μια μεταρρύθμιση όμως, που έγινε κατά τρόπο γρήγορο, ενδεχομένως και βίαιο, μια μεταρρύθμιση όμως αναγκαία, γιατί καλώς ή κακώς -για εμάς κακώς- επί μία πενταετία, από το 2004 έως το 2009, ο Έλληνας πολίτης, ο Έλληνας φορολογούμενος κάθε χρόνο πλήρωνε μεγαλύτερο ποσό, μεγαλύτερη δαπάνη για τη φαρμακευτική περίθαλψή του, για τη δαπάνη που σπαταλούσε το ελληνικό δημόσιο στο φάρμακο.
Σήμερα έρχεστε εσείς -και το γνωρίζω αυτό, κύριε Υπουργέ- με κόπους να προσπαθήσετε να περιορίσετε ακόμα περισσότερο αυτήν τη φαρμακευτική δαπάνη.
Το κάνετε γιατί, δυστυχώς, τα προηγούμενα χρόνια και ιδιαίτερα από το 2004 έως το 2009, δεν υπήρξε καμμία πρόνοια όχι μόνο για να το περιορίσουμε αλλά τουλάχιστον για να μην το αυξήσουμε. Ήταν σημαντική η μεταρρύθμιση της ηλεκτρονικής συνταγογράφησης, η οποία έδωσε ένα τέλος στη φαρμακευτική υπερτιμολόγηση και υπερκατανάλωση. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε. 
Χωρίς να υπάρχει καμμία πρόνοια για την επόμενη μέρα, λάμβανε χώρα ένα τεράστιο πάρτι μεταξύ των ασφαλιστικών ταμείων και πολλών επίορκων υπαλλήλων, στο οποίο μάλιστα συμμετείχαν αρκετά φαρμακεία –για να λέμε τα πράγματα με το όνομά τους- πολλές φαρμακευτικές εταιρείες και, φυσικά, πολλοί επίορκοι γιατροί. Ήταν ένα πάρτι, όμως, το οποίο λάμβανε χώρα υπό την ανοχή της τότε κυβερνητικής πλειοψηφίας και των αρμοδίων Υπουργών.
Ερχόμαστε σήμερα με τον ΕΟΠΥΥ. Πρέπει να τρέξει αυτή η, πραγματικά, σημαντική μεταρρύθμιση με έναν τρόπο που να αντιμετωπίζει τη γραφειοκρατία, τον ανορθολογισμό, την ενδεχόμενη αναβίωση –όπου αυτή υπάρχει- της κομματοκρατίας, διότι οι συνέπειες δεν είναι μόνο κόστος για τον Έλληνα φορολογούμενο αλλά κυρίως ταλαιπωρία του και επιβάρυνση του οικογενειακού προϋπολογισμού.
Κύριε Υπουργέ, σήμερα εδώ πρέπει να απαντήσετε σχετικά με το τι έχει γίνει, πραγματικά, με την ηλεκτρονική συνταγογράφηση. Πότε αυτή θα ολοκληρωθεί; Τι μέριμνα έχει λάβει άμεσα το Υπουργείο με απτά μέτρα για τα σοβαρά προβλήματα που παρουσιάζονται σ’ αυτόν τον τομέα; Πότε, επιτέλους, θα ολοκληρωθεί η ενοποίηση των δομών και του νέου οργανογράμματος; Πότε θα υπάρξει πραγματική αναβάθμιση στα τηλεφωνικά ραντεβού, χωρίς επιπλέον χρέωση των Ελλήνων πολιτών;
Θα σας αναφέρω τρία απτά παραδείγματα και θα ολοκληρώσω μ’ αυτά. Υποθέτω ότι το περιμένετε αυτό, διότι έχει γίνει κατ’ επανάληψη κοινοβουλευτικός έλεγχος από τη δική μου πλευρά.
Το πρώτο απτό παράδειγμα είναι το εξής: Προέρχομαι από τη Χίο, όπως γνωρίζετε, η οποία είναι μία ιδιαίτερη περίπτωση ασφαλισμένων εν ενεργεία αλλά και ασφαλισμένων συνταξιούχων. Η Χίος, έχει έξι χιλιάδες ναυτικούς είτε εν ενεργεία είτε συνταξιούχους. Ποια είναι η πρόνοια του ΕΟΠΥΥ γι’ αυτό; Έχει καταργηθεί ο «Οίκος Ναύτου» και οι άνθρωποι περιμένουν από τις 04.30΄η ώρα τα ξημερώματα για να κλείσουν ένα ραντεβού και να περάσουν να τους δουν οι γιατροί. 
Φυσικά, ο ΕΟΠΥΥ δεν λαμβάνει κανένα μέτρο προκειμένου να αντιμετωπίσει τις ιδιαίτερες περιοχές αλλά αντιμετωπίζει τη Χίο, όπως και άλλες περιοχές με αντίστοιχα υψηλούς αριθμούς ασφαλισμένων συγκεκριμένων κατηγοριών, ως μία τυπική περίπτωση, χωρίς ευελιξία και χωρίς να λαμβάνει ειδικές μέριμνες.
Ποιο είναι το χρονοδιάγραμμα για την καταβολή των οφειλών του ΕΟΠΥΥ στους παρόχους, στους φαρμακοποιούς, στους ανθρώπους οι οποίοι έχουν καταβάλει τα χρήματα και περιμένουν να πάρουν το αντίτιμο από τις λεγόμενες «παροχές»; Δεν υπάρχει κάτι στο οποίο ο ΕΟΠΥΥ να μεταβάλλει τη στάση του στην αντιμετώπιση της κάθε κοινωνικής ιδιαιτερότητας με έναν τρόπο που να μην παρουσιάζει καθαρά παράδειγμα αρτηριοσκληρωτικής λογικής.
Ένα δεύτερο παράδειγμα ανορθολογισμού είναι το εξής: Στη Χίο, υπάρχει ένα καινούργιο κτήριο του ΙΚΑ. Είναι καινούργιο, πενταετίας ή επταετίας, με τεράστιους χώρους. Έχω καταθέσει, κύριε Υπουργέ, πέντε ερωτήσεις και επίκαιρες ερωτήσεις –θα τις καταθέσω και στα Πρακτικά σήμερα- και δεν έχω λάβει καμμία απάντηση. Γιατί; Δεν έχω λάβει καμμία απάντηση για το γεγονός ότι στη Χίο έχετε νοικιάσει ξεχωριστά γραφεία για τον ΕΟΠΥΥ την ίδια ώρα που υπάρχουν κενά γραφεία στο κτήριο του ΙΚΑ, ιδιοκτησίας του ΙΚΑ και δεν τα χρησιμοποιείτε. 
Σας καλώ, λοιπόν, από το Σεπτέμβρη του προηγούμενου χρόνου να μεταφέρετε τα γραφεία του ΕΟΠΥΥ στα γραφεία του κτηρίου του ΙΚΑ, για να γλυτώσετε μισθώματα –επομένως, δαπάνες- και ταυτόχρονα να γλυτώσει ο ασφαλισμένος πολίτης την ταλαιπωρία να πηγαινοέρχεται έξι χιλιόμετρα για τη γραφειοκρατία μεταξύ ΕΟΠΥΥ και ΙΚΑ. Δεν υπάρχει καμμία απάντηση. Εγώ δεν λέω να βρείτε τη λύση αλλά να δώσετε ένα χρονοδιάγραμμα. Έχω καταθέσει πέντε ερωτήσεις. Η τελευταία είναι του Μαΐου. Δεν υπάρχει καμμία απάντηση. 
Το αποτέλεσμα –θα σας το καταθέσω και αυτό στα Πρακτικά- είναι μία από τις μεγαλύτερες εφημερίδες του νησιού της Χίου να βγαίνει με το πρωτοσέλιδο «Γράφουν και τους Βουλευτές. Καμμία απάντηση σε ερωτήσεις του Κώστα Τριαντάφυλλου» για το θέμα ότι νοικιάζει ο ΕΟΠΥΥ γραφεία τη στιγμή που έχει κενά γραφεία και στον «Οίκο Ναύτου» που είναι ΕΟΠΥΥ και στο ΙΚΑ που είναι ΕΟΠΥΥ.
Σας καταθέτω, κύριε Υπουργέ, τα προαναφερόμενα έγγραφα.
(Στο σημείο αυτό ο Βουλευτής κ. Κωνσταντίνος Τριαντάφυλλος      καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επομένως, όταν μιλάμε για εξορθολογισμούς πρέπει πρώτα να ξεκινάμε από τα απλά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε Τριαντάφυλλε, ολοκληρώστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ολοκληρώνω, κύριε Πρόεδρε. Ευχαριστώ πολύ και για την ανοχή σας. 
Κλείνω, με το τρίτο παράδειγμα γραφειοκρατίας…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, δεν υπάρχει χρόνος. Πρέπει να μιλήσουν όλοι.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Δώστε μου δέκα δευτερόλεπτα ακόμη, κύριε Πρόεδρε.
Το τελευταίο παράδειγμα είναι το εξής: Υπάρχει μικροβιολογικό εργαστήριο στο οποίο απασχολούνται τρεις άνθρωποι, δύο παρασκευαστές κι ένας μικροβιολόγος γιατρός, για το οποίο δεν έχει ολοκληρωθεί ο διαγωνισμός για τα αντιδραστήρια. Ποιο είναι το αποτέλεσμα: Για οκτώ μήνες οι άνθρωποι αυτοί να μη δέχονται κανένα πολίτη. Ούτε απόσπαση κάνετε στο Νοσοκομείου της Χίου, προκειμένου να βοηθήσουν το μεγάλο έργο που επιτελείται εκεί, ούτε, όμως, απαντάτε και σε καμμία ερώτηση – τρεις ερωτήσεις έχω καταθέσει - για το τι θα κάνετε γι’ αυτά τα ζητήματα τα οποία έχουν να κάνουν και με εξοικονόμηση δαπανών και με λιγότερη ταλαιπωρία για τις χιώτικες και τις ελληνικές οικογένειες.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Κωνσταντινόπουλος.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, δυστυχώς η σημερινή συζήτηση γίνεται σε μια κρίσιμη περίοδο για την τρικομματική Κυβέρνηση. 
Έχοντας ζήσει τα τρία τελευταία χρόνια στη Βουλή, όπου κυβέρνηση ήταν το ΠΑΣΟΚ, είχα ένα συναίσθημα κάθε φορά που καλούμασταν να ψηφίσουμε ένα δύσκολο νομοσχέδιο. Θα επιβιώσει η κυβέρνηση ή όχι; Θα ψηφιστεί το νομοσχέδιο ή όχι; Και τότε επειδή ήμασταν μόνοι μας, θα μου επιτρέψετε να σας πω ότι πολλοί συνάδελφοι από τη Νέα Δημοκρατία βγαίνοντας απ’ έξω μας έλεγαν, «ψηφίστε», «ψηφίστε να μην πέσει η Κυβέρνηση». Εμείς δεν το ψηφίζαμε, βέβαια, γιατί μας το έλεγαν οι συνάδελφοι της Νέας Δημοκρατίας αλλά γιατί πιστεύαμε ότι έχουμε ευθύνη απέναντι στη χώρα. Γι’ αυτό πήραμε και πολύ μεγάλο κόστος, δυσανάλογο.
Έτσι, τις τελευταίες μέρες ακούω από όλους -και εντός Αίθουσας και εκτός Αίθουσας, από πολίτες, από δημοσιογράφους, από πολιτικούς- να λένε μία λέξη. «Αποφασιστικότητα». Λένε: «Είμαστε όλοι αποφασισμένοι». Ο καθένας, βεβαίως, για τους δικούς του λόγους. 
Άκουσα και τον Αρχηγό της Αξιωματικής Αντιπολίτευσης το πρωί όπου και αυτός κατήγγειλε τον Υπουργό Οικονομικών, ο οποίος είπε ότι η ΕΡΤ δεν έχει άδεια. Κι έτσι ο Αρχηγός της Αξιωματικής Αντιπολίτευσης τον κατήγγειλε ότι άδεια δεν έχουν ούτε οι φίλοι του οι καναλάρχες…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Έχουν;</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: …στους οποίους ο ίδιος έδινε συνέντευξη πριν λίγες μέρες αλλά δεν τους το είπε. 
«Είμαστε όλοι αποφασισμένοι!»
Είπαν πάρα πολλά πριν οι συνάδελφοι. Πρέπει, όμως, να αποφασίσουμε, ως Κυβέρνηση -γιατί κι εμείς έχουμε ευθύνη αλλά και εσείς, κύριοι Υπουργοί- αν είμαστε αποφασισμένοι σε συγκεκριμένα ζητήματα. 
Εδώ και πολλούς μήνες ο κ. Σταϊκούρας και η Κυβέρνηση λένε ότι τα λεφτά που έχουν πάει από το Γενικό Λογιστήριο του Κράτους στον ΕΟΠΥΥ είναι αποφασισμένοι να τα ρίξουν στην αγορά. Έχει περάσει περίπου ένας χρόνος και δεν έχει μπει ούτε 1 ευρώ στην αγορά. Και αυτά τα χρήματα τα έχουμε. Δηλαδή, και τα λεφτά έχουμε και δεν μπορούμε να τα ρίξουμε στην αγορά. 
Ακούστε τώρα τι συμβαίνει. Τι σημαίνει ότι δεν πέφτουν τα λεφτά στην αγορά. Ποιος να τα πάρει; Να τα πάρουν οι μεγαλοκλινικάρχες ή οτιδήποτε άλλο; Όχι βέβαια. Είναι ψεύτικο δίλημμα αυτό. Θα τα πάρουν τα νοσοκομεία. Θα τα πάρουν οι κλινικές για να πληρώσουν τους εργαζόμενούς τους. Θα τα πάρουν οι προμηθευτές. Θα γυρίσουν είκοσι φορές. Άρα, τι φταίει σε αυτό και δεν πέφτουν τα λεφτά στη αγορά; 
Λέμε ότι είμαστε αποφασισμένοι να ολοκληρώσουμε την ηλεκτρονική συνταγογράφηση, την οποία αρχίσαμε εμείς τον Ιούλιο του 2012. Έχει βγει απόφαση του Συμβουλίου της Επικρατείας για όλες τις ενστάσεις αλλά σήμερα διαγωνισμός δεν υπάρχει!
Πού είναι αυτός ο διαγωνισμός; Η τρικομματική Κυβέρνηση κλείνει ένα χρόνο.
Λέμε «έχουμε αποφασιστικότητα να μην υπάρξουν νέες οφειλές» αλλά δυστυχώς έχουμε ήδη 200 εκατομμύρια παραπάνω. Έχουμε ξεφύγει απ’ το στόχο μας από την 1η Ιανουαρίου του 2012. Και βέβαια –το είπαν και οι συνάδελφοι- μιλάμε για καινούργιο μνημόνιο. Είμαστε αποφασισμένοι;
Είδαμε το πρόβλημα που προέκυψε με τις διαγνωστικές εξετάσεις στο οποίο αυξήθηκαν οι δαπάνες κατά 30 εκατομμύρια και μας βγάζει εκτός του προϋπολογισμού. Είμαστε αποφασισμένοι να μειώσουμε τις διαγνωστικές εξετάσεις που σε πολλές περιπτώσεις γίνονται υπερβολές και το ξέρετε;
Κύριε Υπουργέ, λέμε «είμαστε αποφασισμένοι να υπάρξει αξιοκρατία» και προς τιμήν σας ενεργοποιήσατε το νόμο της προηγούμενης κυβέρνησης για την αξιολόγηση των νέων διοικήσεων. Σήμερα, όμως, δεν έχουμε νέες διοικήσεις ακόμα. Γιατί; Πού βρίσκεται η αξιολόγηση;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα προσπαθήσω να ολοκληρώσω.
Και γιατί πολλά έχουν ειπωθεί, θα σας πω κάτι. Χθες σας απέστειλε επιστολή ο ιατρικός σύλλογος. Και μάλιστα ο πρόεδρος του ιατρικού συλλόγου και ο γενικός γραμματέας δεν είναι μέλη κάποιου άλλου κόμματος, είναι μέλη της Νέας Δημοκρατίας. Τι σας είπε; Ότι μετά από συνεννόηση και συνάντηση που είχαν με το Ελεγκτικό Συνέδριο διαπίστωσαν ότι αν δεν προχωρήσετε άμεσα σε νομοθετική ρύθμιση, δεν πρόκειται να πληρωθεί κανένας ποτέ. Κανένας! Αυτό είπε ο ιατρικός σύλλογος χθες με επιστολή του σε εσάς και σε όλους εμάς.
Δεν θα μπορέσουν ποτέ να γίνουν οι έλεγχοι στον ΕΟΠΥΥ, διότι κατ’ αρχάς υπάρχει έλλειψη προσωπικού. Κι όπως βλέπουμε να προχωράει η κινητικότητα -που έπρεπε ήδη να έχει προχωρήσει, για να μπορέσουν να πάνε και οι υπάλληλοι να βοηθήσουν- θα καθυστερήσει. Αν δεν πάρουμε τη δύσκολη απόφαση μέχρι τότε να υπάρξουν τρόποι συλλειτουργίας του ιδιωτικού και του δημοσίου τομέα για να μπορέσουν να ξεκαθαριστούν όλοι αυτοί οι λογαριασμοί, δεν γίνεται να πληρωθούν νωρίτερα από έξι, επτά μήνες. Αυτή είναι η πραγματικότητα. 
Σ’ αυτά, είμαστε αποφασισμένοι; Τις επόμενες μέρες θα αποδείξουμε όλοι αν είμαστε αποφασισμένοι στα λόγια ή στις πράξεις, στην επικοινωνία ή στην καθημερινότητα.
Εμείς, κύριοι Υπουργοί, αποδείξαμε ως χώρος, ως παράταξη ότι είμαστε αποφασισμένοι όταν στηρίξαμε την Κυβέρνηση του Αντώνη Σαμαρά, σεβόμενοι την ετυμηγορία του λαού και βάζοντας σε δεύτερη μοίρα όλα όσα είχαν συμβεί τα δύο προηγούμενα χρόνια. Δεν ήταν εύκολο. Είχε πάρα πολύ μεγάλο κόστος για όλους μας. Αλλά το πράξαμε, γιατί πιστεύαμε ότι η χώρα είναι πάνω απ’ τα κόμματα, πάνω από τις πολιτικές μας καριέρες.
Τώρα είναι η δική σας σειρά να δείτε το δάσος ή το δέντρο. Οι αποφάσεις είναι δικές σας.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κυρίες και κύριοι συνάδελφοι, ολοκληρώθηκε ο κατάλογος των επερωτώντων Βουλευτών και εισερχόμαστε στις ομιλίες των Υπουργών.
Θα κάνει μία παρέμβαση ο κ. Λυκουρέντζος και θα μιλήσει μετά ο κ. Σαλμάς.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Πρόεδρε, ζητώ το λόγο να κάνω μία παρέμβαση, διότι θα απαντήσει ο Αναπληρωτής Υπουργός Υγείας ο οποίος στο πλαίσιο των αρμοδιοτήτων του έχει και την εποπτεία του ΕΟΠΥΥ αλλά στις δικές μου αρμοδιότητες είναι η παρακολούθηση της πορείας της εξόφλησης των ληξιπρόθεσμων οφειλών. Διότι έχω συνυπογράψει το μνημόνιο συνεργασίας με τον Αναπληρωτή Υπουργό Οικονομικών τον κ. Σταϊκούρα.
Πράγματι, είναι στη διάθεσή μας 1,5 δισεκατομμύριο ευρώ, το οποίο προορίζεται για τους παρόχους των υπηρεσιών προς τον ΕΟΠΥΥ.
Η διαδικασία, την οποία έχουμε ακολουθήσει είναι εξουθενωτική. Σας ενημερώνω ότι κάθε δεκαπέντε μέρες γίνεται, υπό την ευθύνη μου, συνεδρίαση στο Υπουργείο Υγείας με τις διοικήσεις των ταμείων και με τη διοίκηση του ΕΟΠΥΥ για την παρακολούθηση της πορείας των ληξιπρόθεσμων οφειλών. Εκ παραλλήλου αναλάβαμε κάθε απαιτητή για την ολοκλήρωση της διαδικασίας, νομοθετική πρωτοβουλία. Εξεδόθησαν κοινές υπουργικές αποφάσεις και ψηφίσαμε διατάξεις στην Ολομέλεια της Βουλής. 
Δυστυχώς, παρά τις φιλότιμες προσπάθειες που καταβάλλονται και από τις διοικήσεις των ταμείων και από τον ΕΟΠΠΥ, υπήρξε νέο πρόβλημα από το Ελεγκτικό Συνέδριο. 
Υπάρχουν 130.000.000 ευρώ του ΟΠΑΔ ενταλματοποιημένα ώστε να πληρωθούν αμέσως. Δυστυχώς, κύριε Πρόεδρε, δεν υπογράφουν οι επίτροποι του Ελεγκτικού Συνεδρίου. Ως εκ τούτου, την Τρίτη θα φέρουμε νέα τροπολογία -πρέπει ήδη να έχει κατατεθεί- ούτως ώστε αφού εγκριθεί από την Ολομέλεια της Βουλής, να ξεπεραστούν όλες οι δυσκολίες.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Πλέον, ο συναγωνιστής κ. Ρουπακιώτης ασχολείται με το ρατσισμό.</Speech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε συνάδελφε, είναι εύλογο το σχόλιο σας αλλά η διαδικασία -όπως πολύ καλά γνωρίζετε γιατί έχετε θητεύσει ως Υπουργός Υγείας- είναι τόσο απαιτητική και επώδυνη ώστε δεν μπορούμε να κάνουμε διαφορετικά. 
Θα ζητήσω, λοιπόν, προκαταβολικώς την έγκριση αυτής της τροπολογίας, η οποία κατατέθηκε για να συζητηθεί στην Ολομέλεια μαζί με την πράξη νομοθετικού περιεχομένου για το Νοσοκομείο «Ερρίκος Ντυνάν», ούτως ώστε να επιλύσουμε και αυτές τις διαφορές. Πρέπει να σας πω ότι ήδη έχει διοχετευθεί –όπως και εσείς αναφέρατε- ένα σημαντικό ποσό το οποίο πλησιάζει τα 300 εκατομμύρια ευρώ. 
Όμως, δεν είναι έτσι τα πράγματα για τα νοσοκομεία γιατί εκεί ακολουθήσαμε διαφορετική διαδικασία. Από το 1,1 δισεκατομμύριο ευρώ ληξιπρόθεσμων οφειλών, είμαστε στο 60% της εξόφλησης προς τους προμηθευτές των νοσοκομείων. Θεωρούμε ότι μέχρι την 31η Ιουλίου θα έχουμε εξοφλήσει το σύνολο του 1,1 εκατομμυρίου ευρώ. 
Είναι άλλος λογαριασμός για το τι πληρώνουν τα νοσοκομεία και άλλος λογαριασμός για το τι πληρώνει ο ΕΟΠΠΥ. Δεν πληρώνονται τα νοσοκομεία μέσω του ΕΟΠΥΥ. Πληρώνουν απευθείας, γιατί χρηματοδοτούνται απευθείας από το Υπουργείο Οικονομικών μέσω του Υπουργείου Υγείας. 
Θα ήθελα να κάνω δύο ακόμα παρατηρήσεις. Σε ό,τι αφορά αυτό που είπατε για το φάρμακο, τη φαρμακευτική δαπάνη και τη μείωση, οφείλουμε να αναγνωρίσουμε τις νομοθετικές πρωτοβουλίες του συναδέλφου κ. Λοβέρδου, που διαμόρφωσε ένα θεσμικό πλαίσιο, ώστε να μπορέσει να λειτουργήσει η ηγεσία του ΕΟΠΥΥ και του Υπουργείου Υγείας εξοπλισμένη με αυτές τις δυνατότητες, να εφαρμόσει το claw back και το rebate και τις διαδικασίες έκδοσης των νέων τιμών μέσα από τις λίστες οι οποίες εκδίδονται.
Στο σημείο αυτό θα ήθελα να επισημάνω τη συμβολή του συναδέλφου μου, του κ. Σαλμά, ο οποίος παρακολουθεί από κοντά τις διαδικασίες έκδοσης των δελτίων τιμών χάριν των οποίων έχουν μειωθεί οι τιμές των φαρμάκων. 
Επίσης, δώσαμε μάχη για να κερδίσουμε ορισμένα θέματα όπως είναι αυτό, σχετικά με τον τρόπο εφαρμογής της δραστικής ουσίας που ήταν πολύ σημαντικό για την ελληνική φαρμακοβιομηχανία, χωρίς αυτό να αποβαίνει εις βάρος της φαρμακευτικής δαπάνης. Επ’ αυτού του θέματος, η πολιτική ηγεσία είναι έτοιμη να αποδεχθεί πρόταση για τη σύσταση επιτροπής η οποία θα παρακολουθεί με τη βοήθεια της ηλεκτρονικής συνταγογράφησης την πορεία της φαρμακευτικής δαπάνης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, μία φράση θα πω ακόμα. Δεν θα χρειαστώ περισσότερο από ένα λεπτό. 
Όσον αφορά τα όσα είπε ο συνάδελφος για τη Χίο και το κτήριο, ήδη από σήμερα θα ελέγξουμε τι ακριβώς συμβαίνει. 
Λυπούμεθα αν δεν απαντώνται όλες οι ερωτήσεις αλλά έχουμε έναν κατακλυσμό γραπτών ερωτήσεων στο Υπουργείο και δεκάδων επίκαιρων. Προσπαθούμε να ανταποκριθούμε. Διαπιστώνεται ότι εγώ προσωπικά και ο Αναπληρωτής Υπουργός, είμαστε τουλάχιστον τρεις φορές την εβδομάδα στη Βουλή για να απαντήσουμε. Πρέπει όμως εκ παραλλήλου να προωθείται και το κυβερνητικό έργο. 
Τέλος, σε ό,τι αφορά στις παρατηρήσεις για τον ιατρικό σύλλογο, η επιστολή ήρθε μετά από τη διαδικασία που ήδη προηγήθηκε, όπως σας ανέφερα, για τη σύνταξη της διάταξης, την οποία θα φέρουμε για να ψηφιστεί και να αντιμετωπιστούν τα προβλήματα. 
Επιτρέψτε μου, όμως, κυρίες και κύριοι συνάδελφοι να κάνω μια παρατήρηση. Καλό θα είναι να μάθουν στον ιατρικό σύλλογο ότι το Υπουργείο Υγείας είναι Υπουργείο Υγείας. Έπαψε προ πολλού να είναι «και Κοινωνικής Αλληλεγγύης» ή «Κοινωνικών Ασφαλίσεων» όπως μας προσφωνεί ο ιατρικός σύλλογος όταν απευθύνεται στο Υπουργείο Υγείας.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο Υπουργός κ. Σαλμάς έχει το λόγο.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κύριε Πρόεδρε. 
Να ευχαριστήσω την Κοινοβουλευτική Ομάδα του ΠΑΣΟΚ για την ευκαιρία που μας δίνει με τον Υπουργό, κ. Λυκουρέντζο, σήμερα να τοποθετηθούμε στα προβλήματα που υπάρχουν σαφέστατα ακόμη σ’ αυτόν τον σημαντικό οργανισμό που δημιουργήθηκε το 2011 και λειτούργησε το 2012, να πούμε μερικά πράγματα που έχουν γίνει αυτό το διάστημα και οπωσδήποτε να αναφερθούμε σε αυτά που πρέπει να γίνουν.
Κατ’ αρχάς, θα ήθελα να αναφερθώ στα θέματα της επερώτησης πρώτα και στη συνέχεια σ’ αυτά που ειπώθηκαν. Πράγματι, τα προηγούμενα τρία χρόνια έγιναν σημαντικά βήματα στο χώρο της υγείας. Ελήφθησαν σημαντικές αποφάσεις. Θεωρώ πολύ σημαντικές αποφάσεις το διαχωρισμό της πρόνοιας από το Υπουργείο Υγείας. Αυτό πιστώνεται στον κ. Λοβέρδο.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Το προσυπογράφετε, κύριε Υπουργέ, αυτό;</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Πολύ θετική εξέλιξη ήταν η ενσωμάτωση της πολιτικής του φαρμάκου στο Υπουργείο Υγείας. Και αυτό πιστώνεται…</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …(δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε συνάδελφε.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κύριε Κουρουμπλή, αν θέλετε να με διακόψετε, να πάρετε το λόγο.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Όχι, όχι.</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Υπήρξαν και σημαντικές πολιτικές αποφάσεις και νομοθετικές ρυθμίσεις προς τη σωστή κατεύθυνση της περιστολής των δαπανών και του νοικοκυρέματος. 
Η Κυβέρνηση αυτή έπρεπε, λοιπόν, να αναμετρηθεί με μια θετική προσπάθεια των προηγούμενων χρόνων για να ανεβάσουμε λίγο τον πήχη και να προσθέσουμε πάνω σ’ αυτήν την προσπάθεια. 
Ο ΕΟΠΥΥ, ήταν αναμφίβολα μια θετική μεταρρύθμιση που και αυτή πιστώνεται στην προηγούμενη κυβέρνηση. Ήταν μια θετική μεταρρύθμιση που έπρεπε να γίνει. Έγινε. Προφανώς ήταν δύσκολο το εγχείρημα. Όποιος νομίζει ότι ήταν εύκολο το εγχείρημα, προφανώς δε γνωρίζει τις λεπτομέρειες της άσκησης πολιτικής στην υγεία. Ήταν δύσκολο, γιατί έπρεπε να συνενώσεις κλάδους υγείας ασφαλιστικών ταμείων με διαφορετικό κανονισμό παροχών ο καθένας, με διαφορετικές ασφαλιστικές εισφορές που πλήρωναν οι ασφαλισμένοι του κάθε ταμείου. Και όλα αυτά να μπορέσει κανείς να τα ενσωματώσει σε έναν ενιαίο οργανισμό ο οποίος θα έβρισκε το δρόμο του και θα ήταν κυρίαρχος στην ελληνική αγορά, όσον αφορά στους ασφαλισμένους που εξυπηρετεί. 
Ο ΕΟΠΥΥ, έχει πλέον εννιάμισι εκατομμύρια ασφαλισμένους και είναι, αν όχι ο πρώτος, ο δεύτερος μεγαλύτερος ασφαλιστικός οργανισμός στην Ευρώπη, όσον αφορά στους ασφαλισμένους που έχει. 
Σε σχέση με το χρόνο που έγινε αυτή η μεταρρύθμιση και η αλλαγή, σημειώθηκαν σημαντικά βήματα. Όμως καταλαβαίνετε ότι μια τόσο μεγάλη αλλαγή δεν μπορεί να ολοκληρωθεί μέσα σε έξι ή επτά μήνες. Επομένως, ο κλήρος έπεσε στην παρούσα Κυβέρνηση, ουσιαστικά στην ηγεσία του Υπουργείου Υγείας.
Από 1-7-2012 που ο ΕΟΠΥΥ ήρθε υπό την εποπτεία του Υπουργείου Υγείας, έπρεπε να προσπαθήσουμε να τον αναδιαρθρώσουμε και να τον κάνουμε λειτουργικό στην παρακολούθηση των οικονομικών του, στο πως συμβασιοποιεί τις δαπάνες του και το ύψος των δαπανών που έχει, καθώς και να παλέψουμε για το κομμάτι των εσόδων. 
Το αν είναι επιτυχής ή όχι η προσπάθεια, πρέπει να το δει κανείς με βάση τη δυσκολία του εγχειρήματος. 
Να ξεκινήσω κατ’ αρχάς με το οργανωτικό κομμάτι. Ο ΕΟΠΥΥ, στη φάση που τον παραλάβαμε εμείς ως πολιτική ηγεσία του Υπουργείου Υγείας, είχε τέσσερα ταμεία. Είχε τον ΟΓΑ, το ΙΚΑ, τον ΟΑΕΕ και τον ΟΠΑΔ. Και έπρεπε στη συνέχεια να υλοποιήσουμε τη νομοθετική ρύθμιση που είχε ήδη ψηφιστεί αλλά και να πάρουμε εκείνες τις υπουργικές αποφάσεις όπου και τα άλλα ταμεία -το ΕΤΑΑ, το ΤΑΥΤΕΚΩ, ο «Οίκος Ναύτου», ένα κομμάτι του ταμείου των Μέσων Μαζικής Ενημέρωσης- να ενσωματωθούν στον ΕΟΠΥΥ.
Εδώ υπήρξε μια βασική αδυναμία. Ποια ήταν η αδυναμία; Όταν πήρε το προσωπικό από τα μητρικά ταμεία ο ΕΟΠΥΥ, τα μητρικά ταμεία κράτησαν τους ΠΕ, τους ΤΕ και ό,τι περίσσευε, το έστελναν στον ΕΟΠΥΥ, χωρίς να σημαίνει ότι ο ΕΟΠΥΥ δεν κοσμείται από την παρουσία γενικών διευθυντών αλλά και γενικότερα στελεχών που είναι υψηλού επιπέδου, οι οποίοι βγάζουν παραπάνω από τη δουλειά που θα μπορούσε να βγάλει ένας δημόσιος υπάλληλος με τη συμβατική έννοια του όρου.
Επομένως, κάποιοι άνθρωποι με υπεράνθρωπες προσπάθειες, με όλες τις στρεβλώσεις και τις αδυναμίες των πολιτικών αποφάσεων -γιατί είπαμε ότι ήταν σύντομος ο χρόνος- προσπάθησαν να στήσουν έναν οργανισμό, ο οποίος έπρεπε να έχει δαπάνες 7 δισεκατομμύρια στον πρώτο χρόνο λειτουργίας και έσοδα πολύ λιγότερα από αυτά που θα έπρεπε να έχουν προβλεφθεί, για να είναι ισοσκελισμένος ο προϋπολογισμός με βάση το δημόσιο λογισμικό.
Η αλήθεια είναι ότι το εγχείρημα είχε και μια επιπρόσθετη δυσκολία. Ποια είναι αυτή; Ότι ο ΕΟΠΥΥ στο ξεκίνημά του ήταν υπό την εποπτεία δύο Υπουργείων. Ήταν υπό την εποπτεία του Υπουργείου Εργασίας για ένα κομμάτι διοικητικό και υπό την εποπτεία του Υπουργείου Υγείας. Τον κανονισμό παροχών, δηλαδή, τον έφτιαχνε το Υπουργείο Εργασίας, ενώ τον πολιτικό σχεδιασμό τον έκανε το Υπουργείο Υγείας. Εκεί, πράγματι, όποια και να ήταν η κυβέρνηση, όποιος και να ήταν ο Υπουργός, όταν δύο Υπουργοί καλούνται να φτιάξουν ένα τόσο μεγάλο εγχείρημα, υπάρχουν κάποιες δυσκολίες. Γι’ αυτό είπα ότι βοήθησε πολύ που από 1η Ιουλίου ήλθε στην αποκλειστική αρμοδιότητα του Υπουργείου Υγείας. 
Κάνω μια παρένθεση, για να πιστώσω στην προκάτοχη ηγεσία του Υπουργείου Υγείας και στον κ. Λοβέρδο ένα σημαντικό. Άκουγε –τουλάχιστον εμάς που ήμασταν αξιωματική αντιπολίτευση, όπου εγώ κάποια στιγμή είχα την ευθύνη του τομέα της υγείας- και έκανε αυτές τις αλλαγές και τις μεταρρυθμίσεις και δεν χρειάζεται τώρα που άλλαξε η κυβέρνηση, να αλλάξουμε από την αρχή τα πάντα και οπότε συνεχίζουμε.
Αυτό δεν υπήρχε, κύριε Κακλαμάνη, τα προηγούμενα χρόνια. Ήταν παθογένεια του πολιτικού συστήματος. Άλλαζε από τον κάθε Υπουργό και από το κάθε κόμμα που ερχόταν στην κυβέρνηση. Τουλάχιστον σηματοδοτούμε στον ελληνικό λαό ότι υπάρχει μια πολιτική συνεννόησης σε επίπεδο άσκησης στην υγεία. Και υπάρχει, πραγματικά, μια προσπάθεια από την κάθε πολιτική ηγεσία και στη διαχείριση αλλά και στη βελτίωση του συστήματος να κρίνεται, δηλαδή ο πήχης ανεβαίνει. Δεν προσπαθούμε να αλλάζουμε τα αυτονόητα ή να επινοούμε αυτονόητα. 
Άρα, εμείς πήραμε όλες εκείνες τις αποφάσεις για να έλθει όλο το προσωπικό. Το προσωπικό, πράγματι, είναι λιγότερο σε σχέση με τις ανάγκες του ΕΟΠΥΥ, όπως σωστά είπε ο κ. Κρεμαστινός, αλλά όπως ξέρετε, σε αυτές τις δύσκολες συνθήκες είναι δύσκολο να αυξήσουμε το προσωπικό του ΕΟΠΥΥ. Είναι λίγο.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μην απολύετε κόσμο.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Δεν απολύουμε, κύριε Κουρουμπλή. Δεν έχουμε απολύσει. Είναι ένας οργανισμός…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μην απολύετε. Στελεχώστε τον και μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Κουρουμπλή, εάν ο Υπουργός θέλει να τον διακόψετε, να γίνει, διαφορετικά…</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ο διάλογος στη Βουλή είναι δημιουργικός. Δεν είναι επίθεση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ναι, υπό τον όρο ότι ο ομιλητής τον δέχεται και υπό τον όρο ότι το αίτημα απευθύνεται στο Προεδρείο. Είστε παλιός συνάδελφος και τα γνωρίζετε αυτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μα, δεν έκανα καμμία επίθεση στον Υπουργό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεχίστε, κύριε Υπουργέ.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Εμείς ζητήσαμε να ενισχύσουμε τον ΕΟΠΠΥ με προσωπικό –και υπάρχει σχετικό αίτημα στον κ. Μανιτάκη- από τη διαθεσιμότητα και να υποδεχθεί ο ΕΟΠΥΥ εκατόν πενήντα επιπρόσθετους δημοσίους υπαλλήλους. Άρα, η πρώτη φάση της ενσωμάτωσης των ταμείων ολοκληρώθηκε. Ήλθε το προσωπικό. 
Υπάρχει ακόμη μια αδυναμία. Εγώ έχω υπογράψει μια υπουργική απόφαση που είναι στο γραφείο του Υπουργού Εργασίας κ. Βρούτση, για να μεταφερθούν όλα τα τμήματα παροχών του ΙΚΑ, ώστε να μπορέσει ο ΕΟΠΥΥ, ολοκληρωμένα πλέον, να εξυπηρετεί και τις παροχές. Δυστυχώς ερχόμαστε να απαντήσουμε πολλές φορές σε δίκαιες ερωτήσεις των Βουλευτών για καθυστερήσεις στην καταβολή των οδοιπορικών των νεφροπαθών, των κολοστομιών, των άλλων αναλωσίμων, γιατί έχουν αγοράσει το οξυγόνο, το έχουν πληρώσει από την τσέπη τους οι ασθενείς και περιμένουν και δώδεκα μήνες για να πάρουν τα χρήματά τους πίσω.
Με την έλευση του τμήματος παροχών των μητρικών ταμείων στον ΕΟΠΥΥ, θα μπορέσει ο ΕΟΠΥΥ να ανταποκριθεί πιο γρήγορα και σε αυτές τις ανάγκες που αφορούν την καθημερινότητα του πολίτη.
Τι έπρεπε πάλι να απαντήσουμε εμείς; Τι αποστολή θα έχει ο ΕΟΠΥΥ. Ο ΕΟΠΥΥ θα είναι αγοραστής υπηρεσιών υγείας; Ή θα είναι παραγωγός υπηρεσιών υγείας; Αυτό το ερώτημα δεν είχε απαντηθεί τα προηγούμενα χρόνια και δεν είχε απαντηθεί για τον εξής λόγο. Την ώρα που χτιζόταν μία φιλοσοφία του ΕΟΠΥΥ να είναι αγοραστής υπηρεσιών υγείας -ένα μεγάλο μόνο ψώνιο- την ίδια ώρα προβλεπόταν να κάνει διασύνδεση με τα κέντρα υγείας και τα εξωτερικά ιατρεία των νοσοκομείων, που ήταν ασαφές αν θα είναι υπό τον ΕΟΠΥΥ. 
Βέβαια, αυτό δε σημαίνει ότι η πρωτοβάθμια φροντίδα υγείας δεν θα ήταν αυτονόητη και αναγκαία μεταρρύθμιση αλλά εν πάση περιπτώσει ο ΕΟΠΥΥ είναι ουσιαστικά μία κρατική ασφαλιστική εταιρεία, όπου πρέπει για τους ασφαλισμένους του να κάνει διαπραγματεύσεις και να εξασφαλίζει τις καλύτερες υπηρεσίες στις χαμηλότερες τιμές. 
Επιπλέον, πρέπει το κομμάτι της παραγωγής των πρωτοβάθμιων υπηρεσιών υγείας να είναι όλο μαζί σε ένα πρωτοβάθμιο σύστημα υγείας.
Επιπρόσθετα, αφού ολοκληρώσαμε τη μετακίνηση του προσωπικού, κάναμε σημαντικά βήματα και στο διαχωρισμό της κινητής και ακίνητης περιουσίας με τα μητρικά ταμεία. Από την πρώτη μέρα, πρέπει να πω, έδωσα προσωπικά στον πρώην πρόεδρο του ΕΟΠΥΥ, τον κ. Βουδούρη, και στη συνέχεια στον κ. Παπαγεωργόπουλο, κάτι που δεν είχε προλάβει να έχει ο ΕΟΠΥΥ, ένα σχέδιο δράσης του οργανισμού. 
Έδωσα, λοιπόν, από την πρώτη μέρα ένα σχέδιο εξήντα έξι δράσεων για τον οργανισμό, κατανεμημένο σε αρμοδιότητες και τομείς αλλαγών και μεταρρυθμίσεων. Αυτό ήταν ένας μπούσουλας με τον οποίο έπρεπε να κινείται η διοίκηση του ΕΟΠΥΥ, η οποία σε κάθε περίπτωση όπως κρινόμαστε όλοι, διαρκώς κρίνεται και αυτή για το κατά πόσο μπορεί να υλοποιήσει αυτό το σχέδιο δράσης των εξήντα έξι δράσεων, ώστε να γίνει βιώσιμος, λειτουργικός αλλά και αποδοτικός ο ΕΟΠΥΥ.
Όσον αφορά τα οικονομικά θέματα, μία βασική αδυναμία που αντιμετωπίσαμε μόλις αναλάβαμε την Κυβέρνηση, ήταν ότι ο ΕΟΠΥΥ δεν είχε διπλογραφικό σύστημα. Δεν μπορούσε, δηλαδή, να έχει σύγχρονο εργαλείο παρακολούθησης και ελέγχου των δαπανών και των εσόδων. Δεν είχε ένα σύγχρονο λογιστήριο. 
Στην πρώτη ερώτηση που έκανα τότε στον κ. Βουδούρη, σχετικά με το πόσο περίπου είναι το έλλειμμα της χρονιάς -τη συγκεκριμένη στιγμή- που εκτιμάται ότι έχει ο ΕΟΠΥΥ, η απάντηση ήταν σε αριθμό εννέα ψηφίων, ενώ τελικά το έλλειμμα διαμορφώθηκε σε αριθμό δέκα ψηφίων. 
Έπρεπε, λοιπόν, να καταγράψουμε που βρισκόμαστε. Ξέρετε τι είδαμε; Είδαμε ότι ο προϋπολογισμός του ΕΟΠΥΥ, του οποίου ήταν η πρώτη χρονιά λειτουργίας του και ήταν προοπτικός, κατ’ εκτίμηση και με το δεδομένο ότι έπρεπε να είναι ισοσκελισμένος -γιατί οι δημόσιοι οργανισμοί πρέπει να έχουν ισοσκελισμένο προϋπολογισμό- ήταν πλασματικός. Δηλαδή, οι εκτιμήσεις των δαπανών ήταν υποτιμημένες και οι εκτιμήσεις των εσόδων ήταν υπερεκτιμημένες. 
Επομένως, με το που λειτούργησε την πρώτη χρονιά ο οργανισμός –και αυτόν τον προϋπολογισμό πρέπει να πούμε ότι τον έκανε το Υπουργείο Εργασίας- είχε έλλειμμα περίπου 2 δισεκατομμύρια ευρώ. Εμφάνιζε, δηλαδή, έσοδα που δεν τα πήρε στο τέλος. Γι’ αυτόν το λόγο, το φθινόπωρο περίπου, μιλούσαμε όλοι για έναν οργανισμό που είχε πάρα πολλά προβλήματα. 
Το Υπουργείο Εργασίας, όταν έκανε τον προϋπολογισμό της πρώτης χρονιάς λειτουργίας του ΕΟΠΥΥ, υπολόγισε στα χαρτιά έσοδα 6,7 δισεκατομμυρίων ευρώ. Τα πραγματικά έσοδα, όμως, με τα οποία έκλεισε το 2012 ήταν 4,8 δισεκατομμύρια ευρώ. Δηλαδή, υπήρξε προγραμματισμός των δαπανών του ΕΟΠΥΥ στον πρώτο χρόνο λειτουργίας του, μεγαλύτερος κατά 2 δισεκατομμύρια ευρώ απ’ ό,τι ήρθαν τελικά τα έσοδα. Έτσι δημιουργήθηκε, λοιπόν, το έλλειμμα. 
Αυτό ήταν το βασικό οικονομικό πρόβλημα. Δηλαδή, ουσιαστικά αυτά τα 2 δισεκατομμύρια απόκλισης στα έσοδα, προφανώς προήλθαν από τις ασφαλιστικές εισφορές. Υπολογίζονταν ασφαλιστικές εισφορές 4,6 δισεκατομμύρια και ήρθαν 3,3 δισεκατομμύρια. Δηλαδή, είχαμε 1,3 δισεκατομμύρια έσοδα λιγότερα. Βεβαίως και από τα λοιπά έσοδα η απόκλιση ήταν 700 εκατομμύρια.
Έτσι, συνολικά ο ΕΟΠΥΥ κατά τον πρώτο χρόνο λειτουργίας του είχε να λειτουργήσει με 2 δισεκατομμύρια λιγότερα έσοδα από ό,τι είχε προϋπολογιστεί. Άρα, είχαμε έναν πλασματικό προοπτικό προϋπολογισμό που δεν λάμβανε υπ’ όψιν την ύφεση και δεν λάμβανε υπ’ όψιν και ότι ο κρατικός προϋπολογισμός και τα λοιπά έσοδα που είχαν εγγραφεί, δεν θα μπορούσαν να ανταποκριθούν στον προγραμματισμό.
Οι δαπάνες του ΕΟΠΥΥ για το 2012 έφτασαν τα 7 δισεκατομμύρια. Άρα, το πρώτο βασικό πρόβλημα στα οικονομικά που έπρεπε να αντιμετωπίσουμε, ήταν οι συμβάσεις με τους παρόχους που δημιουργούσαν πολύ μεγαλύτερη δαπάνη από τις δυνατότητες του ΕΟΠΥΥ. Εκεί, λοιπόν, πήγαμε και κάναμε σοβαρή παρέμβαση, κάναμε ιστορική παρέμβαση και θέλω να το πιστώσετε σ’ αυτήν την Κυβέρνηση. Και το ΠΑΣΟΚ τιμάται από την στήριξη που κάνει σ’ αυτήν την Κυβέρνηση.
Σας θυμίζω ότι τα μέτρα που πήραμε το φθινόπωρο ήταν τέτοιου μεγέθους, που ιστορικά -διορθώστε με, αν κάνω λάθος, δεν το λέω επειδή πάρθηκαν από εμάς- δεν είχαν ληφθεί. Παράδειγμα πρώτο. Η μαγνητική τομογραφία αποζημιωνόταν από τα ασφαλιστικά ταμεία όλα τα προηγούμενα χρόνια 236 ευρώ. Εμείς την πήγαμε 135, 150 και 185 ευρώ. Είναι μια τεράστια μείωση. 
Σας μιλάει μια πολιτική ηγεσία που ποτέ δεν αναφερθήκε στη φιλοσοφία των «πιράνχας» και των «τρωκτικών». Εμείς πήραμε σημαντικές αποφάσεις για την μείωση των τιμών των διαγνωστικών εξετάσεων. Σας λέω ότι για πρώτη φορά, η μείωση και η αποζημίωση της μαγνητικής τομογραφίας έγιναν με βάση τα μηχανήματα που έχουν οι πάροχοι. Όλα τα προηγούμενα χρόνια, μέχρι και που αναλάβαμε, οι πάροχοι είτε είχαν μηχάνημα μαγνητικής τομογραφίας είκοσι ετών είτε είχαν επενδύσει στο καλύτερο μηχάνημα, αποζημιώνονταν με 236 ευρώ.
Εν πάση περιπτώσει και για τις αξονικές τομογραφίες πήραμε σημαντικές αποφάσεις μείωσης της αποζημίωσης και για τα σπινθηρογραφήματα και για τους υπερήχους και για τα triplex και όσον αφορά σε μια σειρά περίπου πενήντα διαγνωστικών εξετάσεων μειώσαμε σημαντικά την αποζημίωσή τους.
Θα σας πω για έναν άλλο τομέα, που είναι στον ίδιο κωδικό με τα διαγνωστικά, για τους φυσιοθεραπευτές. Τα προηγούμενα χρόνια, ο φυσιοθεραπευτής έπαιρνε για έναν ασθενή δώδεκα φυσικοθεραπείες με 20 ευρώ την κάθε συνεδρία. Άρα, για τον κάθε ασθενή το λιγότερο που έπαιρνε ήταν 240 ευρώ. Το μειώσαμε αυτό και δώσαμε δέκα συνεδρίες με 15 ευρώ την καθεμία στον ίδιο κωδικό.
Θα αναφερθώ σε έναν άλλο κωδικό, που ήταν οι ιδιωτικές κλινικές, για να δείτε μια διαστρέβλωση που διορθώσαμε. Τα προηγούμενα χρόνια, τα καλά χρόνια της Ελλάδος που είχε λεφτά, ο ασφαλισμένος του ΟΓΑ πήγαινε στην ιδιωτική κλινική και δεν περνούσε ούτε απ’ έξω, διότι δεν του κάλυπτε το ταμείο του τη νοσηλεία. Ο ασφαλισμένος του ΙΚΑ ή των άλλων ταμείων όταν πήγαινε καλυπτόταν μόνο για μερικές εξετάσεις που είχε πακέτα με ιδιωτικές κλινικές και για τα υπόλοιπα πλήρωνε τη διαφορά στις τιμές.
Τι έγινε; Ξαφνικά όλοι οι ασθενείς της Ελλάδος είτε είναι στον ΟΓΑ είτε είναι στο ΙΚΑ είτε οπουδήποτε, συμβασιοποιήθηκε να μπαίνουν δωρεάν σε όλες τις ιδιωτικές κλινικές, σε όλα τα ιδιωτικά κέντρα και να χειρουργούνται και να νοσηλεύονται χωρίς να πληρώνουν καμμία συμμετοχή. Πολύ καλό μέτρο αλλά κανείς δεν προέβλεψε από πού θα βρεθούν τα χρήματα, ποιος θα πληρώσει για αυτόν που δεν θα πληρώσει.
Πήραμε, λοιπόν, κι εκεί μέτρα για να μπορέσει να νοικοκυρευτεί το σύστημα, καθώς και μια σειρά άλλες αποφάσεις για να μπορέσουμε να μειώσουμε τις δαπάνες, χωρίς να πειράξουμε τον πυρήνα των παρεχόμενων υπηρεσιών. 
Επειδή θα επανέλθω στη δευτερολογία μου σε άλλες λεπτομέρειες, θέλω να μιλήσω για το φάρμακο που ουσιαστικά είναι η μισή δαπάνη του ΕΟΠΥΥ. Αν όχι η μισή, είναι το 40% της δαπάνης του ΕΟΠΥΥ. 
Ναι, ελήφθησαν σοβαρές νομοθετικές ρυθμίσεις από την προηγούμενη κυβέρνηση. Ναι, μειώθηκε η φαρμακευτική δαπάνη από την προηγούμενη κυβέρνηση. Όμως, όσο πιο κάτω πας να ρίξεις τη δαπάνη, τόσο πιο δύσκολο είναι. Είναι διαφορετικό από το 5,2% να την πας στο 3,9% και είναι διαφορετικό από το 3,9% να την πας στο 2,9% και από το 2,9% να την πας στο 2,45%, που πρέπει να την πάμε τώρα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
 Ολοκληρώνω, κύριε Πρόεδρε. 
Κάναμε σημαντικές μεταρρυθμίσεις. Οι μεταρρυθμίσεις που κάναμε στον τομέα του φαρμάκου, ήταν το να εφαρμόσουμε τη νομοθεσία που είχε ψηφιστεί από την προηγούμενη κυβέρνηση, καθώς έπρεπε να είμαστε η πρώτη Κυβέρνηση που θα εφάρμοζε πολλά απ’ αυτά τα μέτρα. 
Στην πράξη, επειδή όταν νομοθετούμε στη Βουλή για τόσο δύσκολα τεχνικά θέματα προφανώς δεν τα κοστολογούμε όλα, εφόσον πρέπει να πετύχουμε κάποιο αποτέλεσμα, οφείλουμε να πάρουμε ένα συνδυασμό αποφάσεων. 
Πετύχαμε το στόχο. Ο Μάιος έκλεισε στα 190 εκατομμύρια, ενώ ο περσινός Μάιος είχε κλείσει στα 256 εκατομμύρια και προφανώς ο προπέρσινος θα ήταν ακόμα πιο πάνω και πάει λέγοντας. Φέτος, ο Μάρτιος έκλεισε στα 215 εκατομμύρια, όταν ο περσινός είχε κλείσει στα 320 εκατομμύρια. 
Άρα ο βασικός μοχλός της πολιτικής μας, ήταν η μείωση των τιμών των φαρμάκων. Με τη μείωση των τιμών των φαρμάκων, που είναι ένα εργαλείο χρήσιμο, επωφελείται πάρα πολύ και ο ασφαλισμένος. Διότι ο ασφαλισμένος, όταν το φάρμακο φθηνύνει, πληρώνει λιγότερη συμμετοχή, η οποία είναι περίπου 20% ή 16% μεσοσταθμικά. Επίσης, όταν πάει μόνος του στο φαρμακείο και το αγοράζει, το βρίσκει φτηνότερα. 
Υπολογίζουμε ότι, πέραν του ενός δισεκατομμυρίου ευρώ που κέρδισε το ασφαλιστικό ταμείο πέρυσι από το φάρμακο και του μισού δισεκατομμυρίου που θα κερδίσει φέτος, αν βάλει κανείς το 20%, οι πολίτες έχουν επωφεληθεί κατά 300 εκατομμύρια από τις ιδιωτικές συμμετοχές και περίπου εκτιμάται κατά 100-150 εκατομμύρια από την ιδιωτική αγορά φαρμάκου. 
Συνεπώς, από το κομμάτι της πολιτικής μας που διαχειριζόμαστε ωφελήσαμε τον ελληνικό λαό με εκατοντάδες εκατομμύρια, εξοικονομήσαμε ενάμισι δισεκατομμύριο από το ασφαλιστικό σύστημα και αυτό σημαίνει ότι βοηθούμε τον κοινωνικό προϋπολογισμό να αντεπεξέλθει και τον κόσμο να αγοράζει πιο φθηνό φάρμακό όταν το πληρώνει από την τσέπη του, στην περίπτωση των ιδιωτικών πληρωμών. 
Έτσι λοιπόν, το φάρμακο κάθε μήνα στην έκθεση της Ελληνικής Στατιστικής Αρχής, είναι το πρώτο αγαθό μακράν το οποίο έχει τη μεγαλύτερη μείωση κάθε μήνα, περίπου κατά 15%, και βοηθάει στο «καλάθι της νοικοκυράς» και στον πληθωρισμό, έτσι ώστε να ευνοείται το κάθε νοικοκυριό. Αυτή η πολιτική μας βοήθησε πάρα πολύ στο να έχουμε αποπληθωρισμό -αρνητικό πληθωρισμό- μετά από τριάντα και σαράντα χρόνια στη χώρα μας κατά τους μήνες Μάρτιο και Απρίλιο. 
Σίγουρα υπάρχουν και παθογένειες που πρέπει ακόμα να διορθώσουμε. Η αγορά προσαρμόζεται. Εμείς μειώνουμε τις τιμές και η αγορά προσπαθεί να αυξήσει τον όγκο. Εμείς μειώσαμε τις τιμές και δεν παίρνουμε το όφελος που έπρεπε να πάρουμε. Έπρεπε να πάρουμε 400 εκατομμύρια από τις μειώσεις των τιμών και δεν τα παίρνουμε, με βάση το πρώτο πεντάμηνο, γιατί η αγορά -θα σας δείξω στη δευτερολογία μου πίνακες- αυξάνει τον αριθμό. 
Αυτό σημαίνει ότι η αγορά δεν έχει καταλάβει ότι είμαστε αποφασισμένοι να βάλουμε κανόνες, ότι μπορούμε να ελέγχουμε και ότι το κράτος είναι πανίσχυρο. Και είναι, κυρίες και κύριοι συνάδελφοι, πανίσχυρο το κράτος και αυτό έχει αποδειχθεί τα τρία τελευταία χρόνια. Όταν θέλει να βάλει κανόνες το κράτος, βάζει κανόνες και τους επιτυγχάνει. 
Κλείνω με την ηλεκτρονική συνταγογράφηση, μιας και μίλησα για κανόνες. Πράγματι, μόνο όποιος δεν καταλαβαίνει τι σημαίνει να φτιάξεις από το μηδέν ένα σύστημα ηλεκτρονικής συνταγογράφησης, δεν μπορεί να εκτιμήσει την προσπάθεια που έγινε τα προηγούμενα χρόνια. Μόνο κάποιος που δεν καταλαβαίνει! Επίσης κάποιος που δεν καταλαβαίνει, δεν μπορεί να εκτιμήσει τη βελτίωση που κάναμε εμείς αυτό το διάστημα. 
Να σας πω μερικά παραδείγματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα ήθελα να σας παρακαλέσω, κύριε Υπουργέ, αν μπορείτε, να αφήσετε στη δευτερολογία σας κάποια απ’ αυτά.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Τελειώνω, κύριε Πρόεδρε. Είναι κρίσιμο και μεγάλο κομμάτι αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν έχω αμφιβολία.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Πρώτον, εμείς παραλάβαμε την ηλεκτρονική συνταγογράφηση στον ΕΟΠΥΥ στο 50%. Οι μισοί γιατροί έγραφαν ηλεκτρονικά. Αυτό προήλθε από την προηγούμενη κυβέρνηση που το πήρε από το μηδέν. Το πήγαμε στο 100%. Το Σεπτέμβρη όλοι οι γιατροί έγραφαν ηλεκτρονικά. 
Δεύτερον, έκανα –θυμάμαι- την πρώτη σύσκεψη με όλες τις εταιρείες πληροφορικών συστημάτων που έχει το δημόσιο, την ΗΔΙΚΑ και τον ΕΟΠΥΥ. Η ΗΔΙΚΑ, κρατική εταιρεία του δημοσίου, του Υπουργείου Εργασίας, δεν μιλούσε με τον ΕΟΠΥΥ. Δεν είχαν καθίσει ποτέ μαζί. Έτσι ο ένας είχε σύστημα ΚΜΕΣ εκκαθάρισης και παρακολούθησης ηλεκτρονικών συνταγών ΕΟΠΥΥ. Η ΗΔΙΚΑ, όμως, είχε σε πραγματικό χρόνο κάθε μέρα, και μεταξύ τους δεν μιλούσαν. Το κάναμε, λοιπόν και από τον Αύγουστο πέρυσι μιλούν τα συστήματα μεταξύ τους, χωρίς να δαπανήσουμε λεφτά και ο ΕΟΠΥΥ έχει απεικόνιση σε καθημερινή βάση, σε πραγματικό χρόνο, όλης της συνταγογράφησης. 
Τρίτον, ηλεκτρονική συνταγογράφηση σε όλους. 
Τέταρτον, συνδεθήκαμε με τις έντεκα εταιρείες των φαρμακείων που κάνουν τη μηχανογράφηση για τα φαρμακεία, τα λεγόμενα ΑΠΥ. Έτσι, λοιπόν, είχαμε και από την πλευρά της εκτέλεσης των συνταγών, όχι μόνο από τη συνταγογράφηση, πλήρη απεικόνιση. Αυτό έχει φτάσει στο 90%.
Πέμπτον, η εφαρμογή που έγραφε ένας γιατρός, μια διαγνωστική, ένα παραπεμπτικό, μια μαγνητική τομογραφία, ήταν μια εφαρμογή του e-diagnosis. Όταν ήθελε να γράψει φάρμακο, έμπαινε στο e-syntagografisi. Έχανε χρόνο. Ενοποιήσαμε αυτά τα συστήματα στο e-prescription και τώρα έχει μια εφαρμογή ο γιατρός με μεγάλο όφελος.
Έκτον, φτιάξαμε το e-ΔΑΠΥ για τους αλλοδαπούς. Κάποιος αλλοδαπός, ένας Γερμανός που ερχόταν στην Ελλάδα ως τουρίστας, αν χρειαζόταν τις υπηρεσίες του ΕΟΠΥΥ, χρειαζόταν τέτοια γραφειοκρατία για να υποβάλει τη δαπάνη, που ουσιαστικά ο ΕΟΠΥΥ ποτέ δεν πήγαινε να ζητήσει από το ασφαλιστικό του ταμείο στη Γερμανία τη δαπάνη. Φτιάξαμε το e-ΔΑΠΥ αλλοδαπής όπου μπορεί τώρα να υποβάλει κανείς ηλεκτρονικά τη δαπάνη και την απαίτησή του προς τα ταμεία στο εξωτερικό. 
Επίσης, μέχρι τώρα οι εταιρείες που πούλαγαν αναλώσιμο υλικό υπέβαλλαν χειρόγραφα. Τώρα πια αυτό είναι παρελθόν. Υποβάλλουν ηλεκτρονικά.
Έβδομον, τώρα μιλήσατε για τα ληξιπρόθεσμα και έχετε δίκιο. Ξέρετε, όμως, γιατί γίνεται αυτό; Γιατί το ΙΚΑ όλα τα χρόνια και επί κυβερνήσεων ΠΑΣΟΚ και επί Νέας Δημοκρατίας και ο ΟΓΑ και τα άλλα ταμεία δεν εκκαθάριζαν ποτέ. Μάζευαν τσουβάλια τα τιμολόγια και δεν εκκαθάριζαν και έλεγαν ότι όποιος στο μέλλον βρεθεί να πληρώσει, θα καθίσει να τα εκκαθαρίσει. Δεν ήταν του Υπουργείου Υγείας υπόθεση αυτή. Ήταν του Υπουργείου Εργασίας. Πέρασαν πολλές ανεύθυνες διοικήσεις στα ταμεία που άφηναν ακαθάριστες τις απαιτήσεις, γιατί δεν νοιάζονταν για το χρήμα του ελληνικού λαού, δεν νοιάζονταν τι υπέβαλλαν οι πάροχοι, δεν ενδιαφέρονταν για το τι πλήρωναν και τα έτρωγαν τα ποντίκια. 
Σημασία έχει, όμως, ο Υπουργός του μέλλοντος να μην ξαναβρεί αυτά που βρήκαμε. Τι κάναμε; Φτιάξαμε το e-ΔΑΠΥ κλειστής περίθαλψης. Το βελτιώσαμε και τώρα όλοι οι πάροχοι διαγνωστικών και εξίμισι χιλιάδες φυσιοθεραπευτές υποβάλλουν ηλεκτρονικά. Από το γραφείο μου βλέπω κάθε μέρα ποια εξέταση κάνει κάθε πάροχος. Το βλέπουν κι άλλοι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, τι θα κάνουμε; 
Προσωπικά, εγώ όχι με ικανοποίηση, αλλά με θλίψη ακούω αυτά που λέτε. Επί χρόνια που ήμουν εδώ Βουλευτής και προσπαθούσαμε να ασκήσουμε κριτική, ακούγαμε ότι όλα πήγαιναν καλά από τις προηγούμενες κυβερνήσεις. Τώρα ακούω εσάς να λέτε ότι όλα τα αρχίζετε από το μηδέν. 
Υπάρχει, όμως, πρόβλημα χρόνου. Παρακαλώ κάντε μια προσπάθεια να ολοκληρώσετε τη σκέψη σας και να συνεχίσουμε.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Λέω μόνο τα δυο- τρία τελευταία που κάναμε στο επίπεδο της ηλεκτρονικής βελτίωσης και κλείνω μ’ αυτό. Δεν πάω σε άλλο επίπεδο.
Άρα, βλέπουμε τώρα τι κάνει ο καθένας. Και –προσέξτε- για κάθε μαγνητική τομογραφία που κάνει το κάθε διαγνωστικό κέντρο τώρα, σκανάρει το τιμολόγιο και το έχουμε στον υπολογιστή μας. 
Μίλησα με τον Πρόεδρο του Ελεγκτικού Συνεδρίου, τον κ. Καραβοκύρη, και του είπα ότι πήγαμε στην ψηφιακή εποχή. Άρα, πρέπει και οι Πάρεδροι του Ελεγκτικού Συνεδρίου να μπορούν να βλέπουν από τον υπολογιστή τα τιμολόγια, ώστε να μην χάνονται τα τιμολόγια και να μην στοιβάζονται σε πάκους χαρτιών. 
Ολοκληρώνεται τον επόμενο μήνα και το e-ΔΑΠΥ της κλειστής περίθαλψης για τις κλινικές. 
Κλείνω με τις δυο τελευταίες στο πεδίο αυτό σημαντικές αλλαγές. Συνδέσαμε το e-prescription με μια βάση με τους μοναδιαίους αριθμούς των κουτιών των φαρμάκων. Για πρώτη φορά στην ιστορία, η χώρα μας έχει εικόνα για το πού πάει το κάθε κουτί φαρμάκου. Φτιάξαμε μια σημαντική βάση δεδομένων των μοναδιαίων αριθμών στον ΕΟΦ και το διασυνδέσαμε με την ΗΔΙΚΑ, οπότε τώρα το ίδιο κουτί δεν μπορεί να συνταγογραφηθεί δύο φορές στον ΕΟΠΥΥ, που ήταν η μόνιμη σπατάλη και κλοπή μέσα στο σύστημα υγείας από -μικρή βέβαια- μερίδα φαρμακοποιών, εξαγωγέων και οτιδήποτε άλλο.
Τέλος, αλλάξαμε και την ταινία γνησιότητας του φαρμάκου, πράγμα που δημιουργεί μεγαλύτερη ασφάλεια, μεγαλύτερη εγγύηση και προστασία της υγείας των ασθενών, αλλά και δυνατότητα παρακολούθησης από εμάς.
Αυτά για την πρωτολογία μου. Θα ακούσω με προσοχή τις τοποθετήσεις και θα τοποθετηθώ ξανά. 
Κύριε Πρόεδρε, ευχαριστώ πάρα πολύ για τη σημαντική ανοχή που δείξατε όσον αφορά στο χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ήταν πολύ ενδιαφέροντα, όπως είπα, όσα είπατε. Βέβαια, εγώ το λέω για διαφορετικούς λόγους.
Ως πρώην Υπουργός, ο κ. Λοβέρδος βεβαίως δικαιούται το λόγο. Δέχεται το Σώμα να μιλήσει τώρα;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Λοβέρδος, για πέντε λεπτά.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Ευχαριστώ πολύ τους συναδέλφους, που έδωσαν την άδεια για να μιλήσω τώρα και όχι στο τέλος της συζήτησης και εσάς, κύριε Πρόεδρε.
Για όλους όσοι ήμασταν παρόντες στη μεγάλη προσπάθεια που έγινε από το 2009 και μετά και στην οποία αναφέρθηκαν –και προς τιμήν τους- ο κ. Σαλμάς και ο κ. Λυκουρέντζος, είναι πολύ μεγάλη ικανοποίηση, για εμάς όλους και για μένα προσωπικά, η συζήτηση με τον τρόπο που γίνεται σήμερα.
Πράγματι, κύριε Υπουργέ, συνιστά θετική εξέλιξη το γεγονός ότι η μια κυβέρνηση συνεχίζει το έργο της άλλης, αλλά είμαι απολύτως βέβαιος, και αυτό να το κρατήσετε λίγο, ότι εάν δεν είχα την πρωτοβουλία όλα όσα συζητάμε σήμερα να ενταχθούν στο πρόγραμμα με τους δανειστές και εσείς θα είχατε τρομερές πιέσεις, αλλά και εμείς θα είχαμε τρομερές πιέσεις από τις συντεχνίες και τα παράνομα συμφέροντα για να αλλάξουμε ρότα.
Η δική μου πρωτοβουλία ήταν να μπουν όλα αυτά στο πρόγραμμα. Γι’ αυτό, αν συγκρίνετε το πρόγραμμα όταν το παρέλαβα και όταν το άφησα, θα δείτε ότι όλες αυτές οι αλλαγές ήταν εκεί. 
Προχωράμε, λοιπόν, με βάση ορισμένα πράγματα τα οποία ήταν αναγκαία να γίνουν εδώ και δεκαετίες. Μου αρέσει να λέω ότι το αίτημα για τη δημιουργία του ΕΟΠΥΥ είχε ξεκινήσει να δοκιμάζεται στο στίβο της σκληρής πράξης ήδη από τα τελευταία χρόνια της χούντας. Υπουργός της χούντας απολύθηκε από την αντίδραση των συντεχνιών το 1972, από τον δικτάτορα τότε, διότι είχε τολμήσει να το σκεφθεί αυτό. Από το 1974 όλες οι δημοκρατικές κυβερνήσεις, μα όλες, το είχαν στο πρόγραμμά τους, αλλά δεν το εφάρμοζαν.
Εμείς, το 2009 το είχαμε στο πρόγραμμά μας και ήταν μια από τις πρώτες επιλογές την οποία φέραμε εις πέρας. Και αυτή και το φάρμακο –η μείωση της τιμής, βάσει της νομοθεσίας- ανήκει στα πεπραγμένα μας, που με υπερηφάνεια τα κοιτάμε και είναι πολύ καλό ότι συνεχίζεται αυτή η προσπάθεια.
Ωστόσο, θα έπρεπε να ειπωθεί ότι η δική σας συνέχεια, στο δεύτερο εξάμηνο του 2012, έγινε βάσει της νομοθεσίας που ψηφίσαμε με πολλές αντιδράσεις το Μάρτιο του 2012 και έτσι είχατε και τα αποτελέσματα εκείνα που είχατε.
Θεωρώ ότι αυτές οι αλλαγές, απόλυτα επιβεβλημένες, έγιναν γρήγορα, διότι υπήρχε η πίεση αλλά, κ. Τριαντάφυλλε, όχι βίαια. Τη λέξη αυτή να την ξαναδείτε. Η Βουλή ψήφισε και το παλέψαμε στην πράξη για ένα χρόνο μέχρι να αρχίσει η εφαρμογή. Ήταν πάρα πολύ δύσκολες αλλαγές. Ήταν αναγκαίες, έγιναν γρήγορα, αλλά δεν έγιναν τυφλά, όπως τυφλά πάει να γίνει και να υπονομευθεί αυτή η προσπάθεια τώρα στο χώρο της κρατικής τηλεόρασης, της δημόσιας τηλεόρασης, όπου η απόπειρα της κυβέρνησης Παπανδρέου για να εξορθολογιστεί η δημόσια τηλεόραση σταμάτησε από τη Νέα Δημοκρατία, κύριε Υπουργέ. Και σταμάτησε, διότι στην Κυβέρνηση Παπαδήμου η Νέα Δημοκρατία ζήτησε να μην γίνει, να μην προχωρήσει η αλλαγή. Το 2012 που αναλάβατε και μέχρι το 2013 η τηλεόραση –βέβαια, σε άλλα οικονομικά δεδομένα οπωσδήποτε- συνέχισε στην ίδια λογική με παλαιότερα. Τώρα, αντί να την ανοίξουμε στον κόσμο, την κλείσαμε.
Μα, πρέπει να την ανοίξουμε, καταργώντας την αδιαφάνεια και τις πελατειακές σχέσεις, όχι να κάνουμε αυτά που κάνουμε, που με τον τρόπο που τα κάνουμε προκαλούμε έναν πανικό στους πολίτες και σε όλες τις παραγωγικές τάξεις ότι θα έχουμε εκλογές, κάτι που έναν άνθρωπο που περιμένει την τουριστική περίοδο και όσους παραγωγικούς κλάδους συνδέονται με την τουριστική περίοδο τους αποσταθεροποιεί, όπως αποσταθεροποιείται συνολικά η χώρα. Αυτό θα πρέπει να το ξαναδείτε και γρήγορα, τις επόμενες ώρες, γιατί έτσι όπως πάτε, ναρκοθετείτε και υπονομεύετε την ίδια την ανάγκη να αλλάξουν τα πράγματα στη δημόσια τηλεόραση προς το καλύτερο και τα πελατειακά, τα αδιαφανή και τα διεφθαρμένα να πάνε πίσω.
Πήρα το λόγο, κύριε Πρόεδρε, για να κάνω δύο προτάσεις. Αφορούν τον κ. Λυκουρέντζο κατά βάση, αλλά θέλω, κύριε Υπουργέ, μια και είστε εδώ, να με ακούσετε.
Η πρώτη πρόταση σχετίζεται με το Ελεγκτικό Συνέδριο. Δεν ξέρω εάν ήσασταν εδώ, όταν παραπονέθηκε ο Υπουργός για τις καθυστερήσεις των επιτρόπων. Τα περάσαμε και τα ζήσαμε και εμείς αυτά. Αυτή είναι δουλειά του κ. Ρουπακιώτη, που δεν την κάνει και ασχολείται τώρα με όσα πρέπει να ασχολείται το απόγευμα. Τα πρώτα, όμως, θέματα στην ημερήσια διάταξή του πρέπει να είναι αυτά, που ταλαιπωρούν όλη την ελληνική κοινωνία. 
Ακούστε. Είχαμε περάσει μία νομοθετική ρύθμιση, όπου στις προμήθειες των νοσοκομείων, όταν ο προμηθευόμενος εντόπιζε στην αγορά φθηνότερο προϊόν -μέσω του Παρατηρητηρίου βέβαια, όχι μόνος του- τότε εγκατέλειπε και τον ίδιο το διαγωνισμό και πήγαινε στο φθηνότερο προϊόν, αν είχε τα ίδια ποιοτικά χαρακτηριστικά. Βγαίνει Τμήμα του Ελεγκτικού Συνεδρίου και λέει ότι αυτό αντιφάσκει με το Ευρωπαϊκό Κοινοτικό Δίκαιο. Αν είναι δυνατόν! Είχα σκοπό να το επαναφέρω. Σας προτείνω απ’ αυτό εδώ το Βήμα, τώρα που δίνετε τον αγώνα να ισορροπήσετε ακόμη περισσότερο τις δαπάνες, να το ξαναφέρετε. Να δείτε τη διατύπωσή του και να το ξαναφέρετε να το ψηφίσουμε. Είναι απολύτως απαραίτητο και είναι σκάνδαλο το ότι υπήρξε αυτή η μεσολάβηση σε αρνητική βάση.
Δεύτερον, προτείνεται κάτι από πολλούς ασφαλισμένους, κυρίως του ΟΑΕΕ, παλιούς ασφαλισμένους του ΤΕΒΕ. Βάσει νομοθεσίας της χούντας, οι αυτοαπασχολούμενοι μόνο του ΤΕΒΕ ήταν και ποινικά υπεύθυνοι όταν αργούσαν στις εισφορές τους, όταν καθυστερούσαν. Το κρίνω απολύτως δίκαιο και για τον ΕΟΠΥΥ -αυτό είναι κατά βάση δικό σας θέμα- και θα ήταν και σωτήριο. 
Εμείς κάναμε την αλλαγή που κάναμε με τον ΕΟΠΥΥ. Τι έπρεπε να γίνει; Έπρεπε να διαχωριστούν οι ασφαλιστικές εισφορές και να πιστώνεται ο ΕΟΠΥΥ αυτομάτως με τις ασφαλιστικές εισφορές κατά το μέρος που αφορά την ιατροφαρμακευτική περίθαλψη και η σύνταξη να πηγαίνει από εκεί, να μην αποδίδουν τα συνταξιοδοτικά ταμεία, γιατί αυτό κάνει καθυστέρηση, η οποία βλάπτει τον ΕΟΠΥΥ και τελικά τους ασφαλισμένους. Να προηγηθεί αυτή η ρύθμιση για τον ΟΑΕΕ με την εξής εκφορά και διατύπωση: Ο αυτοαπασχολούμενος ασφαλισμένος στον ΟΑΕΕ, με την προϋπόθεση ότι πληρώνει το μέρος της εισφοράς του που αφορά στην ιατροφαρμακευτική περίθαλψη, να καλύπτεται και ο ΕΟΠΥΥ να παίρνει τα χρήματά του αυτομάτως και να παίρνει το «καλώς έχει», καταβάλλοντας για τα συνταξιοδοτικά, έστω και μέρος της οφειλής του ως προς την εισφορά και με έντοκο τρόπο, όποτε είναι σε θέση να πληρώνει ή να αποπληρώνει. Είναι λύση και για τον ΕΟΠΥΥ, αλλά είναι λύση και για τους ασφαλισμένους που αν έχουν κάτι να δώσουν, πρέπει να το πάρεις με την προϋπόθεση ότι θα έχουμε εξασφαλίσει το κομμάτι της εισφοράς που αφορά τον ΕΟΠΥΥ και την ιατροφαρμακευτική τους περίθαλψη.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε.
Προχωρούμε στις ομιλίες των Κοινοβουλευτικών Εκπροσώπων. 
Το λόγο έχει η κ. Χριστοφιλοπούλου, Κοινοβουλευτική Εκπρόσωπος του ΠΑΣΟΚ, για δώδεκα λεπτά.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ πολύ, κύριε Πρόεδρε.
Δώσαμε την παρέκκλιση στον πρώην Υπουργό. Νομίζω ότι μπορούμε τώρα να επανέλθουμε στην κοινοβουλευτική ροή.
Κύριε Υπουργέ, σας ακούσαμε προσεκτικά και εγώ και όλοι οι συνάδελφοι που είχαμε την πρωτοβουλία να καταθέσουμε και να υπογράψουμε αυτή την επερώτηση. Όμως, είμαι υποχρεωμένη να ξεκινήσω από κάτι άλλο. Συζητείται, κυρίες και κύριοι συνάδελφοι, αυτή η επερώτηση σήμερα, όπως και η χθεσινή νομοθετική διαδικασία, στο τηλεοπτικό σκοτάδι, γιατί έχει πέσει μαύρο στην οθόνη της δημόσιας τηλεόρασης, έτσι ξαφνικά.
Αυτή η επερώτηση, κύριε Υπουργέ, αφορά μία μεγάλη διαρθρωτική αλλαγή, μια μεγάλη μεταρρύθμιση που, όπως ακούσατε από τους ομιλητές μας, ήταν στον πυρήνα των δικών μας προσπαθειών και άλλων κυβερνήσεων της Μεταπολίτευσης. 
Αυτή η μεγάλη διαρθρωτική αλλαγή που νομοθετήθηκε και ξεκίνησε η πρώτη διοίκηση του ΕΟΠΥΥ τον Ιανουάριο του 2012 έχει μεγάλα προβλήματα και μεγάλα εμπόδια, που χρειάζονται αποφασιστικότητα, που χρειάζονται πρακτικές και ουσιαστικές λύσεις και που χρειάζονται πάνω απ’ όλα πνεύμα συνεργασίας. Και χρειάζεται αυτό το ευρύτερο πνεύμα συνεργασίας, που πρέπει να διέπεται από την κορυφή, που είναι ο Πρωθυπουργός, οι Αρχηγοί και βεβαίως οι Υπουργοί και τα κόμματα που στηρίζουν, έως τα επίπεδα των διοικήσεων, έως τα επίπεδα των διευθυντών και των τμηματαρχών που φτάνουν στο νησί της Χίου που ανέφερε ο συνάδελφος και δεν υλοποιούν. 
Διότι δεν φτάνει να νομοθετήσουμε εδώ. Χρειάζεται προσπάθεια, χρειάζεται πνεύμα συνεργασίας. Γιατί, λοιπόν, μιλάμε με κλειστούς τους πομπούς της δημόσιας τηλεόρασης; Διότι δεν υπήρξε, κυρίες και κύριοι συνάδελφοι, πνεύμα συνεργασίας. Ξέρετε πολύ καλά, κύριε Υπουργέ –εσείς, παρ’ ότι αναρμόδιος εκπροσωπείτε εδώ την Κυβέρνηση- ότι παραλάβατε ένα σχέδιο νόμου κι ένα πλάνο για την ΕΡΤ από την προηγούμενη Κυβέρνηση. Είχε καταρτιστεί επί κυβέρνησης Παπανδρέου, κυβέρνησης ΠΑΣΟΚ, το πήρε η κυβέρνηση Παπαδήμου και, με πρωτοβουλία του σημερινού Πρωθυπουργού πήγε πίσω και αυτή η μεταρρύθμιση για να έρθει έναν χρόνο μετά να σβήσει τον πομπό της ΕΡΤ. 
Πού είναι το δικό του πλάνο, εάν με το δικό μας πλάνο είχε διαφωνήσει ο κύριος Πρωθυπουργός; Και εάν οι Υπουργοί του καθυστέρησαν, γιατί δεν τους έλεγξε; Γιατί δεν τους άλλαξε εάν όντως δεν μπορούσαν να κάνουν τη δουλειά τους; Και εν πάση περιπτώσει, γιατί έστω και την τελευταία στιγμή δεν συνεννοήθηκε με τους άλλους δύο Αρχηγούς, τον δικό μας Πρόεδρο, τον Βαγγέλη Βενιζέλο και βεβαίως και τον Αρχηγό της ΔΗΜΑΡ, τον Φώτη Κουβέλη; Γιατί δεν συνεννοήθηκε για ένα πλάνο, εάν έχει αυτή η Κυβέρνηση πλάνο για την ΕΡΤ;
Διότι αυτό μας λείπει στη χώρα, κυρίες και κύριοι συνάδελφοι, η συνεννόηση, η συνεργασία και η ενδυνάμωση αυτής της συνεργασίας για να υλοποιηθούν οι μεγάλες τομές και οι μεγάλες μεταρρυθμίσεις. 
Κύριε Υπουργέ, εδώ θέλω την προσοχή σας, γιατί ακριβώς πάνω στο παράδειγμα της ΕΡΤ θα φέρω δύο ακόμα παραδείγματα. Ένα πολύ σύντομο: Να θυμίσω ότι ένα θύμα ήταν και τα νομοσχέδια για τα λύκεια, -το νέο και το τεχνολογικό λύκειο- γιατί είχα κι εγώ προσωπική εμπλοκή τότε, όπου νομοσχέδιο συμφωνημένο τότε από τη Νέα Δημοκρατία, τη ΔΗΜΑΡ, το ΠΑΣΟΚ βεβαίως, τον Λαϊκό Ορθόδοξο Συναγερμό, που τότε συμμετείχε στο Κοινοβούλιο, δεν το δέχτηκε πάλι ο κ. Σαμαράς, γιατί επέμενε λέγοντας: «Τώρα δεν γίνεται, είναι κυβέρνηση ειδικού σκοπού». Εντάξει. Ένα χρόνο μετά δεν έχουμε ακόμα νομοσχέδιο. Τώρα προτίθεται ο κ. Αρβανιτόπουλος να το φέρει. Χάθηκε ενάμισι χρόνος.
Έρχομαι τώρα σ’ αυτό που σας αφορά, όχι εσάς προσωπικά, πιο πολύ τους συναδέλφους σας στο Υπουργείο Εργασίας, αλλά που συνδέεται απόλυτα, κύριε Υπουργέ, με όσα μας περιγράψατε ότι προσπαθείτε. Κι εγώ πιστεύω ότι σας τιμά αυτό, ότι προσπαθείτε καθημερινά να ελέγξετε το σύστημα μέσα από την ηλεκτρονική συνταγογράφηση, μια μεγάλη πάλι κομβική αλλαγή, κυρίες και κύριοι συνάδελφοι. 
Τι θέλω να αναδείξω και τι θέλουμε με αυτήν την επερώτηση να αναδείξουμε στο θέμα της ηλεκτρονικής συνταγογράφησης; Μπορεί μεν να μην σας αφορά προσωπικά, θέλω όμως να με προσέξετε και θα ήθελα παρακαλώ μία απάντηση. Θέλω να αναδείξω μια πολύ μεγάλη ακόμα καθυστέρηση στον τρόπο με τον οποίον υλοποιείται η ουσία της ηλεκτρονικής συνταγογράφησης. Και ποια είναι αυτή, κυρίες και κύριοι συνάδελφοι; Είναι να δούμε όσον αφορά τους γιατρούς, γιατί υπάρχουν γιατροί-λειτουργοί και υπάρχουν και γιατροί οι οποίοι κάνουν business. 
Πάρα πολλοί από εμάς έχουμε μιλήσει για «πάρτι». Άκουσα τον κ. Κρεμαστινό να αναφέρεται στα «πιράνχας», που είναι δική του έκφραση και που έχει χρησιμοποιήσει όντως και ο κ. Αλέκος Παπαδόπουλος, ο πρώην Υπουργός Υγείας, και όχι μόνο. Έχω ακούσει τον κ. Κουρουμπλή εδώ μέσα από την Αξιωματική Αντιπολίτευση και πάρα πολλούς συναδέλφους και από τα τρία κόμματα που συνεργάζονται, να μιλάμε για το «πάρτι της υγείας». 
Ποιο είναι το κουμπί; Η ΗΔΙΚΑ, κύριε Υπουργέ. Να σας δώσω μερικά στοιχεία; 
Ήδη, όπως σας είπαμε, τον Ιούλιο 2012 το Συμβούλιο της Επικρατείας δίνει το πράσινο φως. Οι προσπάθειες της προηγούμενης Κυβέρνησης ήταν να υπάρξει ο διαγωνισμός, ο οποίος θα διασταυρώνει τα στοιχεία της ΗΔΙΚΑ και των ταμείων με τα όσα δαπανώνται, είτε αυτά αφορούν φάρμακο -που συνεχίζετε τις προσπάθειες, γιατί πρέπει να δούμε και τι κάνουν οι γιατροί- είτε αφορούν άλλες παροχές, όπως διαγνωστικά κέντρα, ειδικές εξετάσεις κ.λπ.. 
Στις 31 Αυγούστου υποβάλλονται τεχνικές και οικονομικές προσφορές από τρεις κοινοπραξίες –υπάρχουν μάλιστα και κάποιες άλλες λεπτομέρειες, μπορώ να σας καταθέσω τα στοιχεία- αλλά το Διοικητικό Συμβούλιο της ΗΔΙΚΑ αναβάλλει τη λήψη απόφασης, μέχρι τον ορισμό της διακομματικής επιτροπής του Υπουργείου Εργασίας.
Κυρίες και κύριοι συνάδελφοι, διευκρινίζω εδώ για όλους ότι δεν πρόκειται για την επιτροπή των τριών κομμάτων που συνεργάζονται, πρόκειται για τη διακομματική επιτροπή, η οποία λειτουργεί –ορίζεται από τον Υπουργό Εργασίας σε συνεννόηση με τα κόμματα- στα πλαίσια του Υπουργείου Εργασίας. Όταν δε, λείπει ο Υπουργός, αναπληρώνεται από το Γενικό Γραμματέα. 
Ξέρετε, λοιπόν, κύριε Υπουργέ, πότε συνεστήθη αυτή η διακομματική επιτροπή για να αναλάβει αυτό το έργο; Τον Δεκέμβριο του 2012. Και εγώ σας ερωτώ: Γιατί αυτή η καθυστέρηση; Μετά λέμε ότι μας φταίει ο κακός μας εαυτός. Δεν πρέπει να καθυστερούμε, όμως, διότι ναρκοθετούμε την άλλη προσπάθεια που γίνεται. Διότι ναρκοθετούμε εμείς οι ίδιοι τις προσπάθειές μας. Γιατί υπήρξε αυτή η καθυστέρηση; 
Πάω παρακάτω. Άλλαξε ριζικά η επιτροπή διεξαγωγής του διαγωνισμού της ΗΔΙΚΑ. Γιατί; Εν τω μεταξύ, προηγουμένως είχε πάρει εντολή το ΔΣ της ΗΔΙΚΑ να μην προχωρήσει, γιατί είθισται να προχωράει η τεχνητή διαδικασία με παρακολούθηση της επιτροπής διαγωνισμού, έτσι ώστε να κερδίζεται χρόνος μέχρι να παρακολουθήσει και να εποπτεύσει η διακομματική για λόγους διαφάνειας.
Η ΗΔΙΚΑ λαμβάνει εντολή: μην κάνετε τίποτα, κάτω τα μολύβια». Για ποιο έργο; Για το σημαντικότερο έργο, κύριε Υπουργέ και κύριοι συνάδελφοι, που αφορά τη διασταύρωση των στοιχείων. Αυτό θα μας λύσει τα χέρια. Αυτό θα χτυπήσει το «πάρτι». Ρωτήστε το συνάδελφό σας τον κ. Βρούτση, ρωτήστε τον κ. Σταϊκούρα. Το ανέφερε και ο κ. Γρηγοράκος και ο κ. Κωνσταντινόπουλος, οι περισσότεροι συνάδελφοι που μίλησαν ανέφεραν πτυχές. Και ο κ. Σταϊκούρας, ως αναπληρωτής αρμόδιος Υπουργός Οικονομικών, έχει πει για τα προβλήματα του ΕΟΠΥΥ και τα προβλήματα στην ολοκλήρωση αυτής της δυνατότητας επεξεργασίας των στοιχείων. 
Άρα, βλέπουμε εδώ ότι δεν είναι ένα θέμα ενός «μπρα ντε φέρ» για το ποιος θα αποκτήσει περισσότερη πολιτική δύναμη, μεταξύ των κομμάτων που συναπαρτίζουν αυτήν την Κυβέρνηση. Και ούτε καν πρέπει να υπάρξει σε αυτές τις συνθήκες κρίσης η μηδενιστική αντιπολίτευση, αλλά η δημιουργική αντιπολίτευση για να ασκηθεί κριτική. Εδώ για τέτοια ζητήματα υπάρχουν καθυστερήσεις και εμείς ζητάμε απάντηση.
 Και γι’ αυτό τον λόγο φέραμε το θέμα στη Βουλή, διότι είχαμε συνεργασία με το Διοικητή του ΕΟΠΥΥ, ως οφείλαμε. Και αντιπροσωπεία του ΠΑΣΟΚ είδε τον Διοικητή του ΕΟΠΥΥ -είδε και τον προηγούμενο διοικητή και τον νυν διοικητή- έτσι ώστε να έχουμε μία ολοκληρωμένη εικόνα για το φορέα. 
Κατανοούμε, λοιπόν, τα προβλήματα έχουν να κάνουν με τον φορέα και εγώ αναγνωρίζω και αυτά που είπατε εσείς και αυτά που είπε ο κ. Λυκουρέντζος ως προς τα πραγματικά εμπόδια που πρέπει να ξεπεράσουμε. Αλλά υπάρχουν δύο-τρία ζητήματα που μπορούν να εφαρμοστούν. 
Κι έρχομαι στο επόμενο που ήδη το θέσαμε, αλλά θέλω πραγματικά να προσπαθήσετε να μας απαντήσετε σε αυτό. Η νομοθέτηση της αυτόματης απόδοσης των εισπραττομένων εισφορών από τα ταμεία στον ΕΟΠΥΥ έγινε για να διευκολύνει. Κύριε Υπουργέ, αυτό γιατί δεν υλοποιείται; Αυτό θα διευκολύνει πολύ τα πενιχρά έσοδα, λόγω κρίσης, που μπορεί να έχουν τα ταμεία και έχει αυτήν τη στιγμή ο ΕΟΠΥΥ. Και το αναγνωρίζω, υπάρχει. Το έχει πει και κ. Σταϊκούρας αυτό από την Κυβέρνηση. Αλλά αν το εφαρμόσουμε -και πείτε μας αν η Βουλή πρέπει να βοηθήσει, να βοηθήσει- να υπάρχει πριν, αυτό που είπα, η λέξη κλειδί: Συνεργασία, κύριε Υπουργέ. Διότι άκουσα τον συνάδελφό σας τον κ. Λυκουρέντζο πριν λίγο να μας λέει για μία τροπολογία.
Εμείς, λοιπόν, να δείξουμε κάθε καλή διάθεση να τη δούμε την τροπολογία, αλλά σας ερωτώ: Ήταν τόσο δύσκολο να την έχουμε λίγο πιο πριν, για να την έχουμε επεξεργαστεί; Δεν το λέω για λόγους εγωισμού. Το λέω για λόγους ουσίας. 
Είπατε -και πολύ σωστά- κύριε Σαλμά, ότι πρέπει να πάμε σε μία φάση όπου ο κάθε Υπουργός δεν θα μηδενίζει το ρόλο του προηγούμενου. Εσείς μπορεί να το κάνατε και είναι προς τιμήν σας. Αυτό, όμως, πρέπει να είναι μια συνολική νοοτροπία. Διότι αν δεν είναι μια συνολική νοοτροπία, δεν μπορούμε να ξεπεράσουμε ούτε αυτή την κρίση ούτε οποιοδήποτε πρόβλημα υπάρχει στη χώρα. 
Θέλω, λοιπόν, να δείτε πιο προσεκτικά τα θέματα του προσωπικού και της περιουσίας. 
Λέτε: «κάναμε βήματα». Εγώ εδώ θα το αμφισβητήσω. Διότι το παράδειγμα του κ. Τριαντάφυλλου από τη Χίο και πολλά άλλα παραδείγματα που μπορώ να σας πω εγώ από την Αττική, λένε το αντίθετο. Η αξιοποίηση της περιουσίας των ταμείων -των κλάδων υγείας των ταμείων- έχει πολύ ουσιαστικά οφέλη για την εξυπηρέτηση των πολιτών σε τοπικό επίπεδο. Στη Χίο, στο Κορωπί, στη Ραφήνα, στις Αχαρνές, στο Κιλκίς -επάνω στη Βόρεια Ελλάδα- και σε όλα τα νησιά, σε κάθε τόπο, θα δείτε ότι υπάρχει ένα σχετικό πρόβλημα. Αλλού πληρώνουμε περισσότερα ενοίκια, αλλού είμαστε σε ακατάλληλα κτήρια, ταλαιπωρείται ο κόσμος. 
Σας λέω, λοιπόν, το εξής: Δώστε μία εντολή να προχωρήσουν τα ζητήματα του ΕΟΠΠΥ με την αποφασιστικότητα με την οποία κατεβάσατε τους πομπούς της ΕΡΤ. Παρακαλώ να δοθεί εντολή τώρα! Τώρα εντολή! Τέτοιου είδους εντολή! Εκεί τις θέλουμε τις αποφασιστικότητες. Πού; Εκεί που πρέπει. Τώρα τα περιουσιακά στοιχεία του ΙΚΑ και των άλλων ταμείων να περάσουν στον ΕΟΠΠΥ και να εξυπηρετηθεί ο πολίτης. Εκεί τη θέλω την αποφασιστικότητα! Όχι στο να γίνονται μαύρες οι οθόνες. 
Όσον αφορά το προσωπικό: Ξέρω ότι δεν είναι αρμοδιότητα μόνο του Υπουργείου Υγείας. Προφανώς, εμπλέκεται το μεγάλο εγχείρημα της διοικητικής μεταρρύθμισης, που και αυτό, δυστυχώς, έχει σκοντάψει και ξανασκοντάψει και ξανασκοντάψει. Να δούμε, λοιπόν, γιατί έμειναν κυρίως οι υπάλληλοι που δεν έχουν προσόντα στον ΕΟΠΠΥ, όταν θέλουμε στην εμπροσθοφυλακή ανθρώπους που μπορούν να εξυπηρετήσουν τον ασφαλισμένο, να εξυπηρετήσουν τον πολίτη, τον συνταξιούχο. 
Άρα, θέλει αποφασιστικότητα. Γιατί η αποφασιστικότητα μετριέται και σε αυτά που φαντάζουν μικρά, αλλά στην πραγματικότητα είναι πολύ μεγάλα και έχουν να κάνουν με την πιο σημαντική παροχή που μπορεί να δώσει το κράτος, που είναι παροχή υπηρεσιών υγείας. Υγεία, παιδεία, ασφάλεια. Αυτές είναι οι μεγάλες προτεραιότητες. Και αυτές πρέπει να είναι. 
Επειδή πρέπει να ολοκληρώσω -κρατώ ορισμένα πράγματα ακόμη για τη δευτερολογία μου- θα ήθελα να πω το εξής: Κύριε Υπουργέ, με κάθε καλή διάθεση η Κοινοβουλευτική Ομάδα του ΠΑΣΟΚ κατέθεσε αυτήν την επερώτηση, αλλά και με κάθε αποφασιστικότητα, όπως ξέρετε. Διότι είμαστε αποφασισμένοι και να ελέγξουμε και να δώσουμε τον έπαινο εκεί που πρέπει να τον δώσουμε. Κυρίως, όμως, θέλουμε να σας πιέσουμε και να σας προτρέψουμε, με πολύ αποφασιστικότητα, να διασφαλίσετε ότι η περιουσία, το προσωπικό, οι ληξιπρόθεσμες οφειλές, τα οργανογράμματα, η συνεργασία με τα νοσοκομεία και τα κέντρα υγείας και κυρίως, η διασταύρωση των στοιχείων με την ηλεκτρονική συνταγογράφηση και την ολοκλήρωσή της, πρέπει να γίνουν, χθες!
Ευχαριστώ πολύ που με ακούσατε.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Η κ. Βούλτεψη έχει το λόγο για έξι λεπτά.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ, κύριε Πρόεδρε.
Αγαπητοί συνάδελφοι, τα έξι λεπτά που έχω στη διάθεσή μου δεν επαρκούν για να συνεισφέρω όσο θα ήθελα στο θέμα του ΕΟΠΠΥ. Έτσι κι αλλιώς, πιστεύω ότι ακούστηκαν πολύ ενδιαφέρουσες απόψεις και από τους επερωτώντες συναδέλφους και από τους Υπουργούς. Θα ήθελα αυτό το χρόνο -επειδή βλέπω ότι επανέρχεται ένα θέμα συνεχώς και συνεχώς, το θέμα της ΕΡΤ- να τον αφιερώσω σε κάποιες απαντήσεις σχετικές, που πιστεύω ότι θα ενδιαφέρουν τους συναδέλφους -βλέπω εδώ και τον Πρόεδρο, τον κ. Κακλαμάνη- στη σκέψη τους πάνω στο τι πραγματικά συμβαίνει.
Θέλω, όμως, προηγουμένως να πω το εξής: Πήρα τα χθεσινά Πρακτικά - χτες η συνεδρίαση κράτησε μέχρι αργά και στις 18.30’ είχα μία σοβαρή υποχρέωση ιατρικού προβλήματος- και θέλω να επισημάνω κάτι: Μετά την αναχώρησή μου τοποθετήθηκαν οι συνάδελφοι από το Κομμουνιστικό Κόμμα και από το ΣΥΡΙΖΑ και χρησιμοποίησαν κάποιες εκφράσεις, τις οποίες στη ζωή μου δεν έχω χρησιμοποιήσει ποτέ και σχετίζονται με τα ιατρικά θέματα και μάλιστα, προσωπικά ιατρικά θέματα. 
Η κ. Χαραλαμπίδου, λοιπόν, μίλησε για ιστορικό παραλογισμό που ανέπτυξε η κ. Βούλτεψη και ο συνάδελφος κ. Κατσώτης από το ΚΚΕ μίλησε για παραλήρημα της κ. Βούλτεψη. Φαντάζομαι να μην επιστρέψουμε στην εποχή των ψυχιατρείων της αλήστου μνήμης Σοβιετικής Ένωσης, όπου όταν διαφωνούσαμε με κάποιον, τον βγάζαμε τρελό και τον στέλναμε στο ψυχιατρείο. Περίμενα από τους συναδέλφους να δώσουν συγκεκριμένες απαντήσεις πάνω σε αυτά που είπα και τα οποία θα επαναλάβω πάρα πολύ γρήγορα. 
Όπως ξέρετε, αυτό που συνέβη στην ΕΡΤ, όχι μόνο δεν ευχαρίστησε κανέναν, αλλά, όπως είπα και χθες, έχουμε να κοιμηθούμε τρεις νύχτες. Το μαύρο δεν αρέσει σε κανέναν. Η ΕΡΤ, όμως, έριχνε μαύρο για πάρα πολύ καιρό. Και αυτό που γίνεται αυτή τη στιγμή, όσον αφορά στις πλειοψηφίες των διοικητικών συμβουλίων της ΕΣΗΕΑ και της ΠΟΕΣΥ, είναι ότι ρίχνουν μαύρο σε όλη την ενημέρωση μέχρι τη Δευτέρα το πρωί. 
Η ρήση η οποία υπάρχει ως moto στην Ένωση Συντακτών είναι αυτή του Μάγερ: «Η&#160;δημοσίευσις&#160;είναι η&#160;ψυχή&#160;της&#160;δικαιοσύνης». 
Κυρίες και κύριοι συνάδελφοι, όμως, εμείς στην Ένωση Συντακτών -και το ξαναλέω, γιατί προφανώς δεν ακούστηκε πολύ καλά χθες- όταν ήμασταν στα διοικητικά συμβούλια, κοιτούσαμε αν πρόκειται να βρίσκεται στη χώρα ξένος ηγέτης και δεν κάναμε απεργία εκείνη τη μέρα. Όταν ξεκινούσαμε μια απεργία, βλέπαμε τι υπάρχει εκείνη τη μέρα, για παράδειγμα αν υπάρχει κάποια σημαντική συνεδρίαση στη Βουλή. Όταν ήρθε, όμως, ο κ. Ολάντ, έγινε σκόπιμα απεργία σε όλα τα μέσα. Και τότε ήταν μαύρο και περπατούσε χωρίς ήχο ο κ. Ολάντ, χωρίς να μπορούν να πάρουν δηλώσεις και pool τα ξένα μέσα ενημέρωσης, που τώρα κόπτονται επειδή υπάρχει μαύρο. Δεν πήραν, όμως, τις δηλώσεις του Γάλλου Προέδρου το EBU και όλοι αυτοί στους οποίους αναφέρθηκε νωρίτερα ο κ. Τσίπρας. Και τότε, δεν ασχολήθηκε κανείς. 
Σιγούν όλα τα μέσα ενημέρωσης. Μου δίνεται η εντύπωση ότι η Βουλή αναγκαστικά με κάποιο τρόπο παίρνει μέρος στις εκλογές της ΕΣΗΕΑ, το διοικητικό συμβούλιο της οποίας βρίσκεται σε μόνιμη συνεδρίαση μέσα στο κτήριο της ΕΡΤ, ενώ τα μέσα ενημέρωσης διαλύονται. Με ευθύνη τους εδώ και δύο χρόνια έχουν κλείσει δέκα μέσα ενημέρωσης. 
Προχθές, είχαμε το δεύτερο κύμα απολύσεων στη «Βραδινή», μέσα στην απόλυτη σιωπή. Γιατί, κυρίες και κύριοι συνάδελφοι, έγινε αυτό; Διότι είχαν μάθει να κηρύσσουν απεργίες στην ΕΡΤ, όπου όλοι μπορούσαν να απεργούν χωρίς να απολύονται. Και όχι μόνο χωρίς να απολύονται, αλλά και πληρωνόμενοι. 
Καταθέτω στα Πρακτικά το ρεπορτάζ από το «Έθνος» του Ιανουαρίου του 2012, όπου αποδείχθηκε ότι το 92% των απεργών της ΕΡΤ είχαν μπει ως προσωπικό ασφαλείας και είχαν πληρωθεί σε εκείνες στις απεργίες. 
(Στο σημείο αυτό η Βουλευτής κ. Σοφία Βούλτεψη καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Αυτό, λοιπόν, το οποίο θέλω να πω εδώ είναι ότι αυτή τη στιγμή δίνεται η χαριστική βολή σε όλα τα μέσα ενημέρωσης. Έχουν κλείσει -επαναλαμβάνω- ο «Flash», το «Alter», ο «Ξένιος» η «Ελευθεροτυπία», ο «Αδέσμευτος Τύπος», η «Αυριανή», ο «Φίλαθλος», η «Εξέδρα» και τώρα η ΕΡΤ, την οποία έκλεισε η ΕΣΗΕΑ, κατά τη γνώμη μου, και όχι η Κυβέρνηση. 
Διότι η Κυβέρνηση το λάθος το οποίο πιστεύω εγώ ότι έκανε ήταν το εξής: Δεν έκανε αυτό στο οποίο αναφέρθηκε η κ. Χριστοφιλοπούλου την κρίσιμη στιγμή. Στο τέλος της περασμένης χρονιάς η ΕΡΤ απεργούσε επί σαράντα δύο ημέρες. Εκεί έρχεται ο ελληνικός λαός και κάνει lockout, αγαπητοί συνάδελφοι. Διότι πληρώνει ο ελληνικός λαός για μία κλειστή ΕΡΤ. Και στο πρόσφατο χρονικό διάστημα, επί έντεκα συνεχή Σαββατοκύριακα δεν ενημερωνόταν ο ελληνικός λαός από την ΕΡΤ, διότι κάθε Σαββατοκύριακο είχε απεργία. Και όλη η εβδομάδα πήγαινε στράφι μετά, γιατί δεν μπορούσαν να πιάσουν τα νούμερα. Άρα, η ΕΡΤ είχε κλείσει και υπό άλλη έννοια. 
Απλώς, έχω τη γνώμη ότι την ώρα που γίνεται αυτό, την τριακοστή πέμπτη ημέρα, πάει κάποιος και λέει: Με συγχωρείτε, κύριοι, προχωράω σε lockout. Γιατί lockout κάνει αυτή τη στιγμή η «Βραδυνή» και την κλείνει. Αλλά δεν ασχολείται κανείς με αυτούς τους συναδέλφους μας εκεί. Ούτε ασχολήθηκε κανείς με το λόγο για τον οποίο δεν μπόρεσε το «Alter» να αναδιαρθρωθεί εν λειτουργία. Ο λόγος είναι γιατί δεν το άφηναν, διότι ήταν σε απεργία. Πώς θα αναδιαρθρωθεί ένας Οργανισμός όταν είναι σε απεργία; Πώς θα γίνει η αναδιάρθρωση όταν δεν μπορείς να μεταφέρεις έναν άνθρωπο από το ένα γραφείο στο άλλο και σου κάνει αμέσως απεργία η ΕΣΗΕΑ και όλοι αυτοί; 
Και, κύριοι του Κομμουνιστικού Κόμματος, εξήντα Βουλευτές του ΣΥΡΙΖΑ βρίσκονται συνεχώς στην ΕΡΤ. Δεν μπορείτε να τα βγάλετε πέρα μαζί τους. Δεν μπορείτε. Είναι εξήντα άτομα συνέχεια εκεί.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Αυτό πού κολλάει τώρα;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Έχει άποψη επί παντός του επιστητού.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ξέρετε τι σας λέω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριοι συνάδελφοι. Να ολοκληρώσει πρώτα η κ. Βούλτεψη και θα πάρετε το λόγο μετά.</ChairmanSpeech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ναι, αλλά ο χρόνος είναι έξι λεπτά και εμείς θα πρέπει να τοποθετηθούμε για ένα πολύ σοβαρό ζήτημα, για ένα τεράστιας σημασίας ζήτημα. Και μετά θα ζητάμε την ανοχή σας για το χρόνο.
Κύριε Πρόεδρε, θα έπρεπε τουλάχιστον να παρέμβετε για να ανακαλέσει η κ. Βούλτεψη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα κάνω ένα σχόλιο μετά γι’ αυτό το θέμα, κύριε Λαμπρούλη, για όλους.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ακούστε, κύριε συνάδελφε. Ελπίζω να ακούσατε αυτό που είπα για τα ψυχιατρεία. 
Λέω απλώς ότι με το να διευκολύνετε αυτήν την κατάσταση, δεν κάνετε τίποτε, δεν βοηθάτε την περίπτωση, διότι είναι σε εκλογές η ΕΣΗΕΑ. 
Να σας πω και κάτι ακόμα: Όπως ξέρετε, δεν καταχρώμαι ποτέ το χρόνο. Νομίζω ότι περιττεύει να μιλάτε για το χρόνο σε εμένα, διότι πάντα μιλάω λιγότερο, αν μαζέψετε τις ομιλίες όλων σας εδώ. 
Με αυτά που είπα, θέλω να πω ότι αυτό το οποίο γίνεται αυτή τη στιγμή, να υπάρχει απεργία σε όλα τα μέσα ενημέρωσης μέχρι τις 6.00’ το πρωί θα κλείσει και τα υπόλοιπα μέσα ενημέρωσης. Κι αυτά τα έχουν ιδιώτες. Κι εκεί έχουν αρχίσει οι απολύσεις. Και πρέπει να βρεθεί άμεσα μια λύση. 
Δεν είναι δυνατόν αυτήν τη στιγμή να ενθαρρύνουμε εμείς αυτήν την κατάσταση και να απολύονται οι συνάδελφοί μας απ’ όλα τα μέσα. Εκτός εάν δεν σας ενδιαφέρουν εκείνοι οι συνάδελφοι.
Σας λέω –και τελειώνω με αυτό- ότι ο κατάλογος της ανεργίας της ΕΣΗΕΑ είναι μεγαλύτερος από τον κατάλογο των εργαζομένων. Πρέπει να πάρετε θέση πάνω σε αυτό. 
Εγώ δέχθηκα ότι μπορεί να ήταν λάθος η στιγμή. Η ΕΡΤ, όμως, ήταν κλειστή σαράντα δύο μέρες στο τέλος του 2012 και έντεκα Σαββατοκύριακα τώρα. Γιατί δεν μίλησε κανείς; Ο εργοδότης - ελληνικός λαός ως πότε θα πληρώνει; 
Ευχαριστώ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Επιτρέψτε μου, όμως, να κάνω κάποια σχόλια, κυρία Βούλτεψη και κυρίες και κύριοι συνάδελφοι.
Το Προεδρείο σήμερα –όχι μόνο ο Προεδρεύων, τώρα, αλλά και το πρωί- έδειξε μεγάλη ανοχή στην ανάγκη πολλών Βουλευτών να σχολιάσουν σημαντικά γεγονότα της επικαιρότητας, πράγμα το οποίο έγινε. 
Επίσης, είναι ανεκτό, κατά την άποψή μου, ένας Βουλευτής να ασκεί κριτική σε άλλα κόμματα, διότι τα κόμματα είναι εδώ και μπορούν να απαντήσουν. 
Το Προεδρείο, όμως, δεν νιώθει ευχάριστα ακούγοντας μια δριμεία κριτική προς κοινωνικούς φορείς και συνδικαλιστικές οργανώσεις. 
Έχω τη γνώμη ότι αυτό θα έπρεπε να αποφευχθεί, κυρία Βούλτεψη. Προτείνω γενικότερα να ληφθεί υπόψη. Κριτικάρουμε φορείς, οι οποίοι μπορούν να υπερασπιστούν τον εαυτό τους. 
Με αυτήν την έννοια, όπως είπα, σωστά η κ. Βούλτεψη αναφέρθηκε και σε πράγματα που ελέχθησαν για την ίδια χθες από Βουλευτές του ΣΥΡΙΖΑ και του Κομμουνιστικού Κόμματος Ελλάδος, διότι βρίσκονται εδώ και μπορούν να απαντήσουν εάν δεν είναι έτσι τα πράγματα. 
Κάνω, λοιπόν, αυτήν τη διάκριση. Και παρακαλώ, να ληφθεί υπόψη από εδώ και πέρα στη συζήτηση.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, μπορώ να πω κάτι;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Βεβαίως, μπορείτε.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, όπως γνωρίζω, ο Βουλευτής έχει απεριόριστο δικαίωμα γνώμης και ψήφου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Βεβαίως.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Άρα, εάν εγώ θέλω να ασκήσω κριτική σε συνδικαλιστικές ηγεσίες, οι οποίες έκλεισαν τα μέσα ενημέρωσης και άφησαν στην ανεργία τους συναδέλφους μας, πρέπει να μπορώ να το κάνω. Δεν μπορεί να με εμποδίσετε να το κάνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το κάνατε. Κι αφού το κάνατε, το Προεδρείο διατυπώνει ένα σχόλιο με πλήρη συνείδηση.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν βοηθάτε έτσι.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δεν είναι έτσι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε Μπούρα, δεν έχετε το λόγο. Εάν θέλετε να ζητήσετε το λόγο, θα τον έχετε.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κύριε Πρόεδρε, μπορώ να πω κάτι;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μόνο εάν έχετε προσωπικό θέμα. Προς τι η αντίδραση προς το Προεδρείο;</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Να πω κάτι;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μόνο εάν έχετε θέμα προσωπικό. Δεν έχετε το λόγο, κύριε Μπούρα.</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κριτική το Προεδρείο δεν μπορεί να κάνει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Μπούρα, δεν έχετε το λόγο.
Το Προεδρείο έχει την ευθύνη της συνεδρίασης, έχει την ευθύνη για το τι ακούγεται και έχει την ευθύνη να κάνει σχόλιο, εάν κρίνει σκόπιμο ότι πρέπει να κάνει σχόλιο.
Παρακαλώ, να γραφτούν στα Πρακτικά όπως ελέχθησαν. 
Αφού μίλησε η κ. Βούλτεψη, κάνω την παρατήρηση. Μπορούμε να κάνουμε κριτική, εφόσον μπορούμε να δεχθούμε και τον αντίλογο. Το να γίνεται από αυτό το Βήμα κριτική -και η συγκεκριμένη κριτική που έγινε- σε κοινωνικούς φορείς οι οποίοι δεν έχουν τη δυνατότητα να αμυνθούν, θεωρώ -και επιφυλάσσομαι, κύριε Μπούρα, αν θέλετε στη Διάσκεψη των Προέδρων να το συζητήσουμε- ότι γίνεται ορθά αυτή η επισήμανση. Και δεν επικαλούμαι τον Κανονισμό της Βουλής.</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Μπορώ να πάρω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μόνο εάν έχετε προσωπικό θέμα. Διαφορετικά δεν υπάρχει αντικείμενο που μου επιτρέπει να σας δώσω το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Προσωπική άποψη έχω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Προσωπική άποψη επί του θέματος να διατυπώσετε στη Διάσκεψη των Προέδρων, κύριε Μπούρα. 
Συνεχίζουμε. 
Το λόγο έχει ο κ. Κουρουμπλής.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, πριν κάνω την τοποθέτησή μου, θα ήθελα να ρωτήσω τη λαλίστατη και με ύψος εισαγγελέως κ. Βούλτεψη να μας πει εάν συμφωνεί στο να ενταχθεί στον ΕΟΠΥΥ και το ασφαλιστικό Ταμείο των δημοσιογράφων. 
Διότι εγώ, ως δικηγόρος, ήμουν ο πρώτος που συνηγόρησε, το Ταμείο των νομικών, που θεωρείτο από τα ευγενή ταμεία, να υπαχθεί σε αυτόν το φορέα. 
Κυρίες και κύριοι συνάδελφοι, συζητούμε σε μία στιγμή όπου η Κυβέρνηση έχει χάσει τη δεδηλωμένη, όπου η Κυβέρνηση της ακραίας λιτότητας και των ακροδεξιών πολιτικών επιλογών με πολεμικούς παιάνες επιχειρεί να ισοπεδώσει δυόμισι χιλιάδες ανθρώπους στέλνοντας τους στον αποτεφρωτήρα της απελπισίας και της απόγνωσης, χωρίς καμμία διαδικασία.
Η ίδια η Κυβέρνηση, κύριοι συνάδελφοι του ΠΑΣΟΚ, που είστε οι εταίροι τους, πριν από ενάμιση χρόνο, όταν επιχείρησε ο κ. Μόσιαλος κάποια διορθωτική παρέμβαση, είχε βγει στα «κεραμίδια». Διαβάστε τις δηλώσεις και την τοποθέτηση του κ. Κεδίκογλου, για να δείτε την υποκρισία και την αναξιοπιστία του πολιτικού προσωπικού, που όταν είναι στην Αντιπολίτευση λέει άλλα και όταν είναι στην Κυβέρνηση επιχειρεί άλλα.
Έρχεται σήμερα η Κυβέρνηση με αυτόν τον τρόπο, χωρίς να ρωτήσει τους δύο εταίρους. Δείχνει πόσο σας υπολογίζει και πως σας αξιοποιεί και πώς σας λογαριάζει. Περί αυτού πρόκειται. Και είναι ένα πολύ μεγάλο πολιτικό ζήτημα οι σχέσεις σας και οι στάσεις σας και οι απαντήσεις που θα δώσετε στον κόσμο που σας έστειλε εδώ στο Κοινοβούλιο, αν θέλετε στην επόμενη Βουλή να είστε στη Βουλή, γιατί φοβούμαι ότι αν κάνετε και τώρα «κωλοτούμπα», θα το πληρώσετε πάρα πολύ ακριβά. Το μόνο που θα κάνετε είναι να σώσετε τον κ. Σαμαρά προσωρινώς.
Έρχεται, κύριε Πρόεδρε, η Κυβέρνηση και ξεσηκώνει ολόκληρη την Ευρώπη. Ακόμα και άνθρωποι που βρίσκονται στον ιδεολογικό χώρο της Νέας Δημοκρατίας στέλνουν μηνύματα αρνητικά. Ο διεθνής Τύπος βοά. Και η ψυχή των Ελλήνων «πάγωσε», κύριε Πρόεδρε, και θυμήθηκε αλήστου μνήμης εποχές, όταν είδε μπροστά στα μάτια του να πέφτει η μαύρη εικόνα. Αυτή είναι η πραγματικότητα. Και το έκαναν χωρίς να λογαριάζουν ούτε τις δυόμισι χιλιάδες οικογένειες στις οποίες σκόρπισαν την ανασφάλεια.
Κύριε Πρόεδρε, συγγνώμη, θα τρελαθούμε. Ήμουν Βουλευτής δώδεκα χρόνια και δεν είχα βγει μία φορά στη δημόσια τηλεόραση. Ποιοι την εκμεταλλευόντουσαν τη δημόσια τηλεόραση; Ένα κλειστό κράτος εξουσίας του ΠΑΣΟΚ και της Νέας Δημοκρατίας. Ποιοι δημιούργησαν όλο αυτό το καθεστώς, το οποίο σήμερα ισχυρίζονται; Δεν είναι συγκεκριμένοι; Οι εργαζόμενοι οι απλοί έχουν την ευθύνη για όσα έχουν συμβεί στην ΕΡΤ; 
Για όνομα του Θεού, δηλαδή! Επιτέλους, έστω και αυτήν τη στιγμή της κρίσης ας είμαστε λίγο ειλικρινείς και ας αναλάβουμε τις ευθύνες μας, όταν διακυβεύονται όχι μόνο ζητήματα Δημοκρατίας.
Κυρίες και κύριοι συνάδελφοι, κατέθεσα χθες κραυγή αγωνίας των περιφερειαρχών του Αιγαίου και της δυτικής Μακεδονίας.
Κύριε Μπούρα, δεν είναι του ΣΥΡΙΖΑ ο Περιφερειάρχης της δυτικής Μακεδονίας. Διαβάστε, λοιπόν, τι καταγγέλλει ο άνθρωπος, τι κινδύνους εγκυμονεί αυτή η επιλογή σας να κατεβάσετε τους διακόπτες της ΕΡΤ, αντί να έλθετε εδώ, να συζητήσουμε και να βρούμε πραγματικά τον κοινό τόπο, ώστε να υπάρξει μία γενναία αναδιάρθρωση αυτού του δημόσιου φορέα. 
Δεν είναι ιδιοκτησία σας αυτός ο δημόσιος φορέας, αλλά ιδιοκτησία του ελληνικού λαού. Και μην υποκρίνεστε τώρα ότι έχει χρέη, όταν πήρατε τα 75 από τα 300 εκατομμύρια και τα δώσατε για να ικανοποιήσετε εκείνους που επιδοτείτε στα πλαίσια των ανανεώσιμων πηγών ενέργειας. Αυτή είναι η πραγματικότητα.
Τώρα ας πάμε και στο συγκεκριμένο θέμα.
Κύριε Πρόεδρε, το πρώτο επιχείρημα της συγκυβέρνησης είναι ότι «ξέρετε, αυτά λέει το μνημόνιο, τα μνημόνια και ως εκ τούτου δεν μπορούμε να στηρίξουμε αυτόν το χώρο».
Κύριε Πρόεδρε, το 1995 ίσχυε το σύμφωνο του Μάαστριχτ. Καμμία χώρα στην Ευρώπη δεν μπορούσε να δαπανήσει από τα προγράμματα της Ευρωπαϊκής Ένωσης, από το 2ο Κοινοτικό Πλαίσιο Στήριξης, για την υγεία και την πρόνοια. Επειδή, όμως, τότε υπήρχε μία πολιτική προτεραιότητα στο ζήτημα ότι θα πρέπει οι πολίτες να έχουν τα ίδια δικαιώματα μπροστά στη ζωή και στο θάνατο, με προσωπική παρέμβαση του Ανδρέα Παπανδρέου και με διαμαρτυρία –αν θέλετε- και της Υπουργού, της αείμνηστης Μελίνας, ότι ευνοείται η υγεία και η πρόνοια, δόθηκε προτεραιότητα και εξαιρέθηκε η Ελλάδα απ’ όλες τις χώρες της Ευρώπης, για να ενισχυθεί και να ενταχθεί στο πρόγραμμα κι έγιναν όλα αυτά τα νοσοκομεία και οι μονάδες πρόνοιας.
Σήμερα, λοιπόν, φαίνεται ότι ο τομέας της υγείας είναι στα αζήτητα, γιατί και οι επίγονοι του ΠΑΣΟΚ και του Ανδρέα Παπανδρέου ακολούθησαν μία συγκεκριμένη πολιτική και ανέχθηκαν τα μεγάλα «πάρτι», που είχαν αποκορύφωμα το 2008 και το 2009 και δεν μιλάει κανείς. Ποιοι πήγαν στον εισαγγελέα; 
Αγαπητοί σύντροφοι, κύριε Γρηγοράκο -δεν ξέρω αν είστε εδώ- ξεχάσατε όταν φωνάζαμε μαζί ότι έπρεπε να πάνε κάποιοι στον εισαγγελέα για εκείνα τα πάρτι. Αυτά «λουζόμαστε» σήμερα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)
Μας κάλεσε ο κ. Παπακωνσταντίνου να ψηφίσουμε και να νομιμοποιήσουμε τα 6,5 δισεκατομμύρια των αμαρτιών, των υπερβολών, των υπερτιμολογήσεων των αναλωσίμων, τα οποία χρησιμοποιήθηκαν για να εμφανιστεί ότι η χώρα είχε τόσο μεγάλο έλλειμμα. Τότε με αντικαταστήσατε από το Θερινό Τμήμα της Βουλής, στο οποίο συμμετείχα, γιατί δήλωσα ότι θα καταψηφίσω τη νομιμοποίηση εκείνης της αμαρτίας. 
Κύριε Πρόεδρε, μας λέει σήμερα ο Υπουργός για τον ΕΟΠΥΥ: Θέλουμε τον ΕΟΠΥΥ; Ειλικρινά, θέλουμε τον ΕΟΠΥΥ ή ως επόμενο βήμα θα έχουμε την επανάληψη αυτού που έγινε στην ΕΡΤ; Διότι περί αυτού πρόκειται. Όταν θέλεις ο ΕΟΠΥΥ να είναι ένας φορέας που πραγματικά μπορεί να συμβάλει στην αναβάθμιση της ποιότητας, τον στηρίζεις. Έρχεσαι και λες στην τρόικα «κύριοι, από την ύπαρξη του ΕΟΠΥΥ θα έχω δημόσιο όφελος και ποιοτικό και οικονομικό, άρα τον στελεχώνω». 
Αντί να απολύετε, λοιπόν, τους ανθρώπους πρώτα στελεχώστε κρίσιμες υπηρεσίες, όπως είναι ο ΕΟΠΥΥ, κύριε Υπουργέ, όπως είναι ο ΕΟΦ, που δεν τον στελεχώνετε και δεν του επιβάλλετε να συνεργαστεί με τις φαρμακευτικές σχολές των πανεπιστημίων και στέλνουν τις αδειοδοτήσεις για παραγωγή φαρμάκου στο εξωτερικό για να έρχονται εδώ τα ξένα φάρμακα. Αυτό είναι το παιχνίδι που παίζει ο ΕΟΠΥΥ: το παιχνίδι των ξένων συμφερόντων και των πολυεθνικών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παράκληση, κύριε Κουρουμπλή, εάν μπορείτε, ολοκληρώστε, σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μάλιστα, κύριε Πρόεδρε. Τελειώνω.
Εάν θέλουμε, λοιπόν, να προχωρήσουμε σε αυτό το σύστημα, κύριε Υπουργέ, στο σύστημα της ηλεκτρονικής συνταγογράφησης, που αναφέρατε, πρέπει να απολογηθούν κάποιοι, διότι αυτά τα συστήματα υπήρχαν εδώ και είκοσι χρόνια. Τι έκαναν οι εκάστοτε Υπουργοί εναλλάξ αυτά τα χρόνια; 
Να πω και κάτι ακόμα, κύριε Υπουργέ, γιατί όλοι κλαυθμυρίζουμε και δεν λέμε ποτέ την αλήθεια στον ελληνικό λαό. Επί πόσα χρόνια, κύριε Υπουργέ, το ελληνικό κράτος πλήρωνε ακριβότερο το ασφαλιστικό φάρμακο από το νοσοκομειακό; Ποια συμφέροντα εξυπηρετούνταν όταν ο κ. Βουδούρης, προκαλώντας τον στην Επιτροπή Κοινωνικών Υποθέσεων –υπάρχει στα Πρακτικά- είπε ότι το κράτος χάνει από αυτήν την ανισότητα 450 εκατομμύρια ευρώ το χρόνο;
 Και ερχόμαστε τώρα εδώ και λέμε «ξέρετε, κάναμε νοικοκύρεμα». Δεν είναι αλήθεια. Θα μας πείτε εδώ στη δευτερολογία σας παρακαλώ -και θα καταγραφεί στα Πρακτικά- σε αυτή η διαφορά που διαπιστώσατε από πέρσι έως φέτος, ποιο είναι το ποσοστό συμμετοχής των πολιτών, το οποίο έχει αυξηθεί;
Ένα τελευταίο, κύριε Πρόεδρε -και σας ευχαριστώ- για να κλείσω. 
Κύριε Υπουργέ, η ηλεκτρονική συνταγογράφηση χρήσιμη είναι, αλλά πρέπει να υλοποιήσουμε και αυτό που διεθνώς επικρατεί: θα πρέπει να υλοποιηθούν οι κατευθυντήριες διαδικασίες που ορίζονται από διεθνείς κανονισμούς για να ελέγξουμε και το γιατρό όχι μόνο στη βάση της διαδικασίας τι γράφει, αλλά πόσα γράφει και γιατί τα γράφει. Είναι ένα κρίσιμο ζήτημα στο οποίο πρέπει να δείτε πώς θα προχωρήσετε, για να μπορέσουμε πραγματικά να πούμε ότι κλείνουμε μία πόρτα αρπαγής ενός αγαθού, που πραγματικά υπηρετούσε τον ελληνικό λαό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Μελάς παρακαλώ, έχει το λόγο για έξι λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κύριε Πρόεδρε, κυρίες και κύριοι συνάδελφοι. Συζητάμε σήμερα τα προβλήματα του ΕΟΠΥΥ, τα προβλήματα της πρωτοβάθμιας περίθαλψης κατόπιν επίκαιρης επερώτησης που κατέθεσε το ΠΑΣΟΚ.
Η πραγματικότητα είναι ότι σύσταση του ΕΟΠΥΥ έγινε επί ημερών διακυβερνήσεως ΠΑΣΟΚ και όπως λέτε, αποτελεί μεγάλη διαρθρωτική αλλαγή.
 Τίθεται, λοιπόν, το ερώτημα: Γιατί δημιουργήθηκε ο ΕΟΠΥΥ; Γιατί έγινε αυτή η μεγάλη διαρθρωτική αλλαγή, όπως λέτε; Για να προσφέρει ίδιες, καλύτερες ή χειρότερες υπηρεσίες υγείας, από ό,τι προσέφεραν πριν τα διάφορα ασφαλιστικά ταμεία; 
Η πραγματικότητα είναι -και ουδείς μπορεί να το αμφισβητήσει- ότι οι παρεχόμενες υπηρεσίες υγείας από τον ΕΟΠΥΥ είναι πολύ χειρότερες σήμερα απ’ αυτές που προσέφεραν πριν τα διάφορα ταμεία. Λόγω της μειωμένης χρηματοδότησης, η πρωτοβάθμια περίθαλψη ασφαλισμένων, μισθωτών και συνταξιούχων, όχι μόνο έχει υποβαθμιστεί δραματικά, αλλά συγχρόνως, αναγκάζονται να βάζουν βαθιά το χέρι στη τσέπη και να πληρώνουν γιατρούς, φάρμακα ακόμη και τηλεφωνικά ραντεβού, όταν όλοι βρίσκονται σε δεινή οικονομική κατάσταση. 
Σε ερώτηση που είχα καταθέσει αρχές Σεπτεμβρίου του 2012, είχα επισημάνει ότι, λόγω του μεγάλου οικονομικού προβλήματος που αντιμετωπίζει ο ΕΟΠΥΥ, τα χρήματα που παρακρατούνται από τους ασφαλισμένους των Ταμείων για ιατροφαρμακευτική περίθαλψη έπρεπε να αποδίδονται απευθείας στον ΕΟΠΥΥ, αφού ο ΕΟΠΥΥ έχει την ευθύνη της ιατροφαρμακευτικής τους περίθαλψης. 
Αυτό θα έπρεπε να έχει συμβεί από την αρχή, διότι έτσι θα εδίδετο μία ανάσα στον ΕΟΠΥΥ και θα είχαν αποφευχθεί πολλά προβλήματα. Καθυστέρησε όμως και μόλις προ μηνών υλοποιήθηκε. Έστω και με καθυστέρηση, υλοποιήθηκε. Αν αυτό είχε γίνει από την αρχή, οι φαρμακοποιοί, οι γιατροί κ.λπ. θα εισέπρατταν σταδιακά κάποια από τα οφειλόμενα χρήματα και δεν θα κατέφευγαν σε κινητοποιήσεις.
Μέχρι και σήμερα, οι φαρμακοποιοί εξοφλούν τα φάρμακα στους προμηθευτές, τα χορηγούν ακολούθως στους ασφαλισμένους επί πιστώσει, έχουν πληρώσει ΦΠΑ και φόρους και ο ΕΟΠΥΥ καθυστερεί πολύ την πληρωμή τους. 
Αυτό που θέλω να τονίσω ακόμη και το έχω φέρει στη Βουλή είναι ότι θα έπρεπε να είχε ρυθμιστεί ο συμψηφισμός των υφισταμένων χρεών του ΕΟΠΥΥ προς τους φαρμακοποιούς και ιατρούς με το φόρο και το ΦΠΑ που πληρώνουν. Αυτό μπορεί να συμβεί μέσα από κάποιες διαδικασίες, ώστε οι φαρμακοποιοί να μην οδηγηθούν σε εξαθλίωση και σε κλείσιμο φαρμακείων. 
Ένας από τους λόγους που αναφέρετε στην επερώτησή σας, για τη δημιουργία του ΕΟΠΥΥ είναι ο περιορισμός της μεγάλης σπατάλης που γινόταν για πολλά χρόνια και ιδιαίτερα –αναφέρεστε- από το 2005 και μετά. Κανείς δεν έχει αντίρρηση γι’ αυτή τη σπατάλη που γινόταν. Για το «ιδιαίτερα μετά το 2005» θέλω να τονίσω και να πω, ότι, εάν υπάρχουν στοιχεία, να κατατεθούν.
Η σπατάλη του δημοσίου χρήματος στο χώρο της υγείας ήταν και είναι ένα διαχρονικό πρόβλημα. Το δυσάρεστο, όμως, είναι ότι και σ’ αυτή ακόμη την κρίσιμη οικονομική περίοδο που διέρχεται ο ελληνικός λαός, εξακολουθεί να υπάρχει κρατική σπατάλη και στο χώρο της υγείας και αλλού. Πρέπει να λέμε την αλήθεια.
Μετά τη σύσταση του ΕΟΠΥΥ, η σπατάλη του δημοσίου χρήματος συνεχίζεται. Θα σας αναφέρω ένα παράδειγμα. Πριν τη δημιουργία του ΕΟΠΥΥ, όταν ένας ασφαλισμένος πήγαινε στο ασφαλιστικό του ταμείο να κάνει εξετάσεις, παραδείγματος χάριν στο ΙΚΑ –σήμερα ΕΟΠΥΥ- δεν πλήρωνε ούτε ένα ευρώ. Δυστυχώς, από το 2011 και μετά οι περισσότεροι ασθενείς παραπέμπονται έξω, σε ιδιωτικά μικροβιολογικά εργαστήρια, με την πρόφαση έλλειψης αναλώσιμων υλικών, με αποτέλεσμα να πληρώνει εκεί ο ασθενής το 15% του κόστους των εξετάσεων και ο ΕΟΠΥΥ να επιβαρύνεται με το 85%.
Αποτέλεσμα από στοιχεία που μου έχουν δώσει οι εργαζόμενοι στο μικροβιολογικό εργαστήριο του ΙΚΑ, δηλαδή ΕΟΠΥΥ του Πειραιά, είναι ότι για το 2011, ο ΕΟΠΥΥ χρεώθηκε 7 εκατομμύρια ευρώ. Φανταστείτε, λοιπόν, σε πόσες εκατοντάδες εκατομμύρια θα ανέρχεται το κόστος των μικροβιολογικών εργαστηρίων όλης της Ελλάδος. 
Κι ερωτώ: Γιατί συνέβη και γιατί συμβαίνει ακόμη σε ένα βαθμό αυτό; Γιατί οι ασθενείς παραπέμπονται έξω σε εξετάσεις, τη στιγμή κατά την οποία τα μικροβιολογικά εργαστήρια του πρώην ΙΚΑ πληρώνουν ενοίκια, προσωπικό και γιατρούς; Τι στόχους και τι σκοπούς εξυπηρετεί αυτό που γίνεται; Γιατί διατηρείτε ένα παρασιτικό και πελατειακό μοντέλο;
Σήμερα, λόγω της μεγάλης οικονομικής κρίσης, επιβάλλεται το κρατικό χρήμα να το προσέχουμε και αν είναι δυνατόν, η σπατάλη να φτάσει στο μηδέν. Διότι το κρατικό χρήμα είναι χρήμα των πολιτών και σήμερα οι πολίτες υποφέρουν πάρα πολύ. Γι’ αυτό μην αναφέρεστε σε ελάφρυνση του οικογενειακού προϋπολογισμού από ατομικές δαπάνες για την υγεία, διότι οι δαπάνες της κάθε οικογένειας έχουν αυξηθεί.
Επίσης, δεν πρέπει να μιλά κανείς για διασφάλιση επαρκών και αξιοπρεπών υπηρεσιών υγείας, διότι αυτά λέγονται μόνο για λόγους εντυπωσιασμού, για λόγους σκοπιμότητας, αφού δεν υλοποιούνται στην πράξη για το καλό των πολιτών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δύο λεπτά, κύριε Πρόεδρε, σας παρακαλώ.
Εδώ θα σας αναφέρω ένα παράδειγμα που έχει σχέση με τον Οίκο Ναύτου. Στις αρχές του 2011 είχα καταθέσει ερώτηση για τη διατήρηση της λειτουργίας του Οίκου Ναύτου, λόγω της εύλογης αντίδρασης των Ναυτικών να ενταχθούν στον ΕΟΠΥΥ. Οι ναυτικοί εργάζονται κατά κανόνα είκοσι τέσσερις ώρες το εικοσιτετράωρο, κάτω από δύσκολες, αντίξοες και πολλές φορές επικίνδυνες συνθήκες και είχαν μια ικανοποιητική ιατροφαρμακευτική περίθαλψη από τον Οίκο Ναύτου.
Παρά την απάντηση που έλαβα τότε από τον Υπουργό Εμπορικής Ναυτιλίας, ότι, ο Οίκος Ναύτου δεν θα εντάσσεται στο πλαίσιο αποφάσεων της Κυβέρνησης για συγχώνευση με τον Οργανισμό Παροχών Υγείας, στη συνέχεια εντάχθηκε στον ΕΟΠΥΥ και σήμερα η παροχή υπηρεσιών υγείας στους ναυτικούς έχει υποβαθμιστεί πάρα πολύ, πράγμα που δεν θα έπρεπε να έχει συμβεί. Η ωμή πραγματικότητα είναι ότι η ελλιπής χρηματοδότηση του ΕΟΠΥΥ έχει δημιουργήσει πολλά προβλήματα, όχι μόνο στους ασθενείς, όπως σας είπα, αλλά και σε γιατρούς, φαρμακοποιούς, ιδιωτικές κλινικές, διαγνωστικά κέντρα κ.λπ. και γι’ αυτό έχουν προβεί κατ’ επανάληψη σε κινητοποιήσεις.
Ένα ακόμη σοβαρό πρόβλημα είναι η μεγάλη έλλειψη συμβεβλημένων γιατρών με τον ΕΟΠΥΥ, αφού αυτή η έλλειψη ανέρχεται σε χιλιάδες. Λόγω της έλλειψης αυτής υπάρχουν νησιά τα οποία δεν έχουν συμβεβλημένους ιατρούς διαφόρων ειδικοτήτων, παιδιάτρους, καρδιολόγους κ.λπ., με αποτέλεσμα να αναγκάζονται οι ασθενείς είτε να πηγαίνουν σε ιδιώτη γιατρό -αν υπάρχει- και να πληρώνουν από την τσέπη τους είτε να πηγαίνουν σε άλλο νησί, με οικονομικό κόστος και μεγάλη ταλαιπωρία.
Κλείνοντας, θέλω να τονίσω ότι επιβάλλεται με πράξεις, όχι με λόγια παχιά και μεγάλα, να βελτιωθούν όσο το δυνατόν περισσότερο οι παρεχόμενες υπηρεσίες υγείας προς τους πολίτες, γιατί η υγεία είναι το πολυτιμότερο αγαθό. Σήμερα επιβάλλεται να στηριχθεί η υγεία του λαού μας για να μπορέσει να αντέξει ο λαός αυτή τη δύσκολη οικονομική στενωπό που διέρχεται.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κ. Δημήτριος Κουκούτσης για έξι λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κύριε Πρόεδρε.
Χαίρομαι αφάνταστα, γιατί σ’ αυτήν εδώ την Αίθουσα ο κ. Κουρουμπλής αναγνώρισε -κάπως αργά, βέβαια- την αντιδημοκρατικότητα της ΕΡΤ. Τι να πούμε και εμείς για την προβολή μας στην ΕΡΤ!
Θα ήθελα στην περίπτωση της ΕΡΤ να ξεκαθαρίσουμε κάποια πράγματα. Εμείς πιστεύουμε ακράδαντα ότι είναι ένα επικοινωνιακό παιχνίδι. Πρώτα απ’ όλα, δεν θα πρέπει να συγχέεται η περίπτωση του εκάστοτε μεγαλοδημοσιογράφου της ΕΡΤ με τον απλό εργαζόμενο της Κρατικής Ραδιοτηλεόρασης. Οι μεγαλοδημοσιογράφοι και θα λάβουν την αποζημίωσή τους στο ακέραιο και θα έχουν σίγουρα στο μέλλον μια θέση στην ενημέρωσή μας, για να έχουμε ακόμα μαύρη προπαγάνδα και παραπληροφόρηση.
Αντίθετα, ο απλός εργαζόμενος της ΕΡΤ, αν τελικώς λάβει την αποζημίωσή του, δεν είναι καθόλου σίγουρο ότι θα ξαναβρεί τη δουλειά του, αφού δεν γίνεται λόγος για ΑΣΕΠ, όπως προπαγανδίζει η Κυβέρνηση, οπότε θα έχουμε ένα νέο γύρο ρουσφετολογίας.
Δεύτερον, αυτά που έχουν ακουστεί τελευταίως για φίμωση της ανεξάρτητης ενημέρωσης, είναι απλώς για εσωτερική κατανάλωση, αφού η ενημέρωση στην Ελλάδα ποτέ δεν ήταν, ούτε ανεξάρτητη, ούτε ανιδιοτελής. Το σύνολο της τηλεόρασης στην Ελλάδα, ιδιωτικής και δημοσίας, είναι απλώς συρραφή προπαγάνδας που απορρέει από το ένα ή το άλλο κέντρο αποφάσεων και συμφερόντων, οπότε κατ’ εμάς, είτε μείνει ανοικτή η ΕΡΤ είτε κλείσει δεν υπάρχει ούτε κέρδος ούτε ζημία για τη δημοκρατία.
Ο εκλογικός στόχος της επιχείρησης ήταν να ενισχυθεί η ΔΗΜΑΡ και το ΠΑΣΟΚ, τα οποία δήθεν εναντιώθηκαν στην επιχείρηση. Παίχτηκε, μάλιστα και το χαρτί των πρόωρων εκλογών. Γιατί; Για να ξεχάσουμε τη ΔΕΠΑ-ΔΕΣΦΑ, την πρώτη κατοικία, τη λίστα Λαγκάρντ, το αδιέξοδο του μνημονίου, τις κατασχέσεις των καταθέσεων και τις ταραχές στην Τουρκία. Τα μέχρι πρότινος υπάκουα «παπαγαλάκια» της ΕΡΤ, οι συντεταγμένοι υπάλληλοι, που δίχως ίχνος ευαισθησίας διάβασαν μέσω autocue στις ειδήσεις, όπως τις σέρβιραν οι κομματικοί τους προϊστάμενοι, που δεν είπαν τίποτα για τις καταστροφικές συνέπειες του μνημονίου, αλλά απεργούσαν μόνο όταν θίγονταν συντεχνιακά, ξαφνικά μετατράπηκαν σε πάνθηρες και μάλιστα, όχι ροζ.
Τα πιο πιστά σκυλιά της συγκυβέρνησης τώρα, αλλά και της εκάστοτε κυβέρνησης παλαιότερα, απέκτησαν ξαφνικά προσωπική άποψη. Τα φερέφωνα της εκάστοτε κυβέρνησης δεν δικαιούνται να ομιλούν. Δεν δικαιούνται να παριστάνουν τους αντιστασιακούς όλοι εκείνοι οι δημοσιογραφίσκοι που μετατράπηκαν στα πιο πειθήνια όργανα της κυβερνητικής προπαγάνδας. Τι να πρωτοθυμηθούμε, όταν η αντίθετη άποψη η δική μας δεν συνταίριαζε –που δεν συνταιριάζει- με τα καθεστωτικά γούστα; 
Προχθές είδαμε κάποιον βαρύμαγκα δημοσιογράφο της ΕΡΤ να ωρύεται και να λέει «αυτή είναι η δημοκρατία τους», όταν ειπώθηκε ότι μπορεί να μπουν τα ΜΑΤ στην ΕΡΤ. Τώρα ανακάλυψε ότι είναι αυτή η δημοκρατία τους; Τώρα, κύριε βαρύμαγκα, που σε απολύουν; Τόσα χρόνια που δούλευες στην ΕΡΤ δεν το είχες αντιληφθεί; Το ήξερε, αλλά όσο έπεφτε ο μισθός ο χοντρούλης, ο παχυλός, στην τσέπη δεν είχε πρόβλημα. Ήθελε μόνο να παρουσιάζει προσβλητικές ειδήσεις για τη Χρυσή Αυγή και να πουλάει φθηνή ειρωνεία εναντίον μας, συμπληρώνοντας μ’ αυτόν τον απαράδεκτο τρόπο τα κατάπτυστα ρεπορτάζ άλλης δημοσιογράφου εις βάρος της Χρυσής Αυγής. Χωρίς τον παραμικρό ενδοιασμό αναπαρήγαγαν τη συγκυβερνητική προπαγάνδα εναντίον μας, δείχνοντας μάλιστα και υπερβάλλοντα ζήλο με τις έξτρα αθλιότητες δικής τους επινόησης κατά της Χρυσής Αυγής.
Δεν μας καίγεται καρφάκι για τη Στάη, το Δούκα, τη Ρουμελιώτη, τον Αλαφογιώργο, τη Νικολάρα, τη Δώρα Αυγέρη ή την Οντίν Λιναρδάτου και για τόσους άλλους που δεν θα έχουν πλέον τη δυνατότητα από το συγκεκριμένο τηλεοπτικό δίαυλο να μας υβρίζουν ασύστολα και καθημερινά. 
Μαζί τους, δυστυχώς, την πληρώνουν και ευσυνείδητοι εργαζόμενοι –με την ουσιαστική έννοια του όρου- οι οποίοι δούλευαν στην ΕΡΤ, άνθρωποι που εργάζονταν τίμια χωρίς αργομισθίες και προκλητικές παροχές και τώρα πληρώνουν τις υποσχέσεις της άβουλης συγκυβέρνησης προς τα αφεντικά της.
Η ΕΡΤ αποτελεί τμήμα της περιουσίας του ελληνικού λαού και χρέος της είναι η αντικειμενική ενημέρωση του Έλληνα πολίτη, δίχως παρωπίδες και κομματικές δεσμεύσεις. Η Χρυσή Αυγή θα επιδιώξει μία ΕΡΤ καθαρή, ανεξάρτητη και πάνω απ’ όλα ελληνική, μια δημόσια τηλεόραση που θα εργάζεται για το κράτος, μόνον όταν αυτό θα εξυπηρετεί το έθνος. Αυτά ήθελα να πω για την ΕΡΤ.
Η έναρξη, λοιπόν, δημιουργίας και λειτουργίας του ΕΟΠΥΥ, κύριε Υπουργέ, έγινε με τυμπανοκρουσίες από την τότε Κυβέρνηση του ΠΑΣΟΚ. Ο ελληνικός λαός, σύμφωνα με τα λεγόμενα των κρατούντων, θα είχε λυμένα όλα τα προβλήματα στο χώρο της δημόσιας υγείας. 
Σήμερα, ο ΕΟΠΥΥ έχει χάσει τη λάμψη του. Είναι πλέον ένας Οργανισμός που αργοσβήνει. Η πλήρης αποδιοργάνωση του ισχνού δικτύου γιατρών στην πρωτοβάθμια περίθαλψη, η ελλιπής χρηματοδότηση, οι ελαστικές μορφές εργασίας, η έλλειψη πόρων στην κοινωνική ασφάλιση έχουν ως αποτέλεσμα την κυριαρχία των μεγάλων φαρμακευτικών εταιρειών και τον πλουτισμό των μεγάλων διαγνωστικών κέντρων. 
Η υστέρηση που παρουσιάζεται στο σκέλος των εσόδων οφείλεται τόσο στην αύξηση του ποσοστού ανεργίας με άμεσο συνεπακόλουθο τη μείωση των ασφαλιστικών εισφορών όσο και στην ελλιπή και διευρυνόμενη απόδοση των προβλεπομένων πόρων από τους εμπλεκόμενους φορείς. Κυβερνητικό στέλεχος αναφέρει για τη μη ολοκλήρωση του νέου οργανογράμματος του φορέα, την απουσία διαπραγματευτικής δύναμης του Οργανισμού με την απουσία μηχανισμού είσπραξης από τα νοσήλια, την αδυναμία του φορέα για αγορά ή και παραγωγή υπηρεσιών υγείας, την ανυπαρξία ιατρικού ελεγκτικού μηχανισμού. 
Επίσης, ήλθαν στην Ελλάδα οι άνθρωποι της τρόικας και διατύπωσαν ερωτήσεις με επιμονή για κάποια πράγματα, όπως για τα έσοδα του Οργανισμού που υπολείπονται των εξόδων του. Η τρόικα θεωρεί, επίσης, ότι το ποσοστό κέρδους των φαρμακοποιών παραμένει μεγάλο. Για το θέμα της διείσδυσης των γενοσήμων φαρμάκων στην αγορά είναι της άποψης ότι δεν έχει φτάσει στο επιθυμητό επίπεδο και ότι πρέπει να είναι πάνω από το 50%.
Τώρα τελευταία τέθηκαν και εκτός συστήματος ηλεκτρονικής συνταγογράφησης εκατοντάδες κλινικοεργαστηριακοί γιατροί, με αποτέλεσμα να μην μπορούν να συνταγογραφηθούν οι απαραίτητες εκείνες ουσίες, άκρως απαραίτητες βέβαια για τη διενέργεια ακτινολογικών εξετάσεων ή ραδιενεργών θεραπειών κυρίως σε ογκολογικούς και σε χρόνιους ασθενείς, καρδιοπαθείς, θυρεοειδοπαθείς, οδηγώντας σε πολύ μεγάλη ταλαιπωρία τους ασφαλισμένους. Παράλληλα, οι γιατροί άφησαν αιχμές εναντίον του Οργανισμού και κάνουν λόγο για πιθανή διάθεση πριμοδότησης συγκεκριμένων αλυσίδων διαγνωστικών κέντρων. 
Δυστυχώς, ο ΕΟΠΥΥ αποτελεί άλλο ένα τρανταχτό παράδειγμα της αποτυχημένης συνταγής των μνημονίων που επέβαλαν στην Ελλάδα οι δανειστές. Κόβουν συνεχώς παροχές και αντί να μειώνονται αυτά τα ελλείμματα, αυξάνονται με αλματώδεις ρυθμούς. Η τρόικα ζητά και το κλείσιμο δημοσίων νοσοκομείων, για να μειωθούν οι δαπάνες προς την υγεία.
Οι δανειστές αλλά και η Κυβέρνηση θεωρούν πως το να ζεις είναι πλέον προνόμιο. Για δεκαετίες, όμως, αυτοί οι άνθρωποι πλήρωσαν και πληρώνουν για να έχουν μία βασική ιατροφαρμακευτική περίθαλψη. 
Δεν αποκλείεται, λοιπόν, να δούμε το επόμενο χρονικό διάστημα και με κάποιες πράξεις νομοθετικού περιεχομένου να κλείνουν ακόμα και δημόσια νοσοκομεία. Θα μας πουν πως δεν τα κλείνουν, αλλά τα εκσυγχρονίζουν και ότι οι ασθενείς μπορούν να περιμένουν. 
Επειδή κρίνουμε ότι στην επόμενη Βουλή η παρουσία των Ελλήνων εθνικιστών θα είναι ιδιαίτερα αυξημένη, προφητικά –ίσως- αναφέρουμε σήμερα: Μη δούμε πράγματα και θαύματα στην επόμενη Βουλή, να συγκυβερνά η Νέα Δημοκρατία, παραδείγματος χάριν, με το ΣΥΡΙΖΑ. Δεν είναι μακριά αυτή η μέρα. Όταν βλέπουν ότι η ΔΗΜΑΡ και το ΠΑΣΟΚ τα σημερινά «δεκανίκια» τους, -γιατί δεν το λέμε εμείς, το λέει ο ΔΟΛ, το έγραψε «Το ΒΗΜΑ»- δεν μπορούν να βγάλουν ούτε έναν Ευρωβουλευτή και θα τον βγάλουν με δυσκολία, πάμε για καινούργιες συμμαχίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε συνάδελφε, αν θέλετε να ολοκληρώσετε.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ναι. Αμέσως, κύριε Πρόεδρε. Σας ευχαριστώ. 
Βέβαια, σήμερα ούτε ο ΣΥΡΙΖΑ δείχνει να έχει τη διάθεση να πάμε σε εκλογές. Δεν τον είδαμε να θέτει ζήτημα ψήφου εμπιστοσύνης. 
Κανένας σε αυτή τη Βουλή δεν θέλει εκλογές εκτός από εμάς. Και καταλαβαίνετε όλοι το γιατί. 
Ρίξτε τους τη Δευτέρα, λοιπόν, εσείς του ΠΑΣΟΚ και της ΔΗΜΑΡ. Εφόσον δεν συμφωνείτε σε τόσα πράγματα, έχετε τη δυνατότητα να ρίξετε την Κυβέρνηση. Μπα, «όρνιθες» πάλι!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Οικονόμου για έξι λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κύριε Πρόεδρε, χρόνια είχα να ακούσω το «δεν δικαιούται να ομιλεί κάποιος». Ο αείμνηστος Μένιος Κουτσόγιωργας είναι αθάνατος! Τέλος πάντων.
Τα ζητήματα που ανακύπτουν με αυτήν την επερώτηση είναι πολύ κρίσιμα, πολύ σοβαρά. Είναι ζητήματα φλέγοντα και για την καθημερινότητα και για την προοπτική της χώρας. 
Είναι σίγουρο ότι ακούγοντας πώς εξελίχθηκε η φαρμακευτική δαπάνη τη τελευταία δεκαετία, κύριε Υπουργέ, μόνο έκπληξη μπορεί να δημιουργήσει στο μέσο πολίτη αυτή η υπόθεση. Νομίζω όμως ότι αυτό δεν αφορά τον μέσο πολίτη. 
Βλέποντας, λοιπόν, τα στοιχεία –θα τα πω χονδρικά, για να μην μπλέξουμε με πολλά νούμερα τους ανθρώπους που θα διαβάσουν αύριο τα Πρακτικά ή που θα μάθουν τη συζήτηση- διαπίστωσα ότι το 2000 γύρω στο 1,5 δισεκατομμύριο σε φάρμακα που πλήρωνε ο ελληνικός λαός μέσω των ταμείων έφτασε το 2009 τα 5,5 με 6 δισεκατομμύρια. Δηλαδή, ανέβηκε τέσσερις φορές πάνω αυτό που πλήρωνε ο ελληνικός λαός διά των ασφαλιστικών ταμείων για το φάρμακο. Και ρωτάω: Τι έγινε τέσσερις φορές παραπάνω σε αυτήν την ούτε καν δεκαετία; Αυξήθηκε τέσσερις φορές ο πληθυσμός της χώρας; Αρρώστησε τέσσερις φορές πιο πολύ ο ελληνικός πληθυσμός; Αυξήθηκε τέσσερις φορές η θνησιμότητα σε αυτή τη χώρα; Τίποτα από όλα αυτά δεν έγινε. Τέσσερις φορές παραπάνω, μάλλον, αυξήθηκε το «πάρτι» και όλη αυτή η ρεμούλα που κάποιοι στο όνομα της υγείας του λαού έπαιξαν εις βάρος του. 
Άρα, οι παθογένειες αυτής της χώρας είναι μεγάλες. Θα μου πείτε: αυτό το «πάρτι» και αυτήν την ιστορία την παίξανε πέντε μεγάλοι βιομήχανοι του φαρμάκου και άλλοι τρεις ντίλερ; Όχι, έπεσε και πιο χαμηλά το παιχνίδι. Μπήκαν πολλοί σε αυτήν την ιστορία. Άλλωστε, πραγματικά, αν συγκρίνει κανείς το 1,5 δισεκατομμύριο με τα 6 δισεκατομμύρια, θα διαπιστώσει ότι υπάρχει μία μεγάλη αύξηση, η οποία αποτελεί και το κίνητρο για να ασχοληθούν αρκετοί, πάντως όχι όλος ο λαός. 
Υπήρξε η ανάγκη, λοιπόν, μίας μεταρρύθμισης και μίας νέας οπτικής για την υπόθεση; Υπήρξε. Αυτή η σύμπτυξη όλων των ταμείων, η εξοικονόμηση χρημάτων, το να μπει ο κάθε κατεργάρης στο πάγκο του, ήταν μία αναγκαιότητα; Ήταν. 
Αυτό που έγινε το 2011, λοιπόν, πρέπει να το πιστώσουμε στην προηγούμενη κυβέρνηση. Και το λέω εγώ ο οποίος είχα μεγάλες αντιρρήσεις και μεγάλες αντιθέσεις με την προηγούμενη κυβέρνηση και τον κ. Παπανδρέου ο οποίος, όπως έμαθα έκπληκτος, έπρεπε να αποφασίσει σε δέκα λεπτά για το πού θα πάει η χώρα. Όταν εγώ ο δόλιος δεν ψήφισα το πρώτο μνημόνιο το Μάιο του 2010, κύριε Υπουργέ και κύριε Πρόεδρε, γιατί είπα ότι δεν έγινε καμμία διαπραγμάτευση, έπεσαν και με «έφαγαν» οι σύντροφοί μου. Έλεγαν: «δεν είναι δυνατόν», «έχει γίνει μεγάλη διαπραγμάτευση». 
Και σήμερα έρχεται ο ίδιος ο κ. Παπανδρέου και μας λέει ότι σε δέκα λεπτά έπρεπε να αποφασίσει, πριν ανοίξουν, λέει, οι αγορές της Ιαπωνίας. Και του είπαν οι Πρωθυπουργοί, οι συνάδελφοί του εκεί, «σε δέκα λεπτά αποφάσισε». Ό,τι του έβαλαν μπροστά το υπέγραψε. Αυτή ήταν η διαπραγμάτευση! Κι εγώ ο δόλιος είπα εδώ ένα απλό «παρών», κυρία Χριστοφιλοπούλου, γιατί είπα μήπως αυτό το οποίο ήρθε τότε σ’ αυτήν την Αίθουσα δεν είναι προϊόν μιας διαπραγμάτευσης, αλλά μίας πλήρους υποταγής, χωρίς μάλιστα καν να δούμε και τι γράφει το χαρτί. 
Δεν αναφέρομαι σε κανέναν άλλο, παρά μόνο στον κ. Παπανδρέου, στον επικεφαλής και έχων την τότε ευθύνη της κυβέρνησης. Γι’ αυτό λέω ότι είχα αρκετές και μεγάλες αντιρρήσεις. Όμως, πιστώνω και κάποιες πρωτοβουλίες πραγματικά που έγιναν. 
Αναφέρθηκα στο 2011, σήμερα έχουμε 2013: Υπάρχουν προβλήματα; Εγώ σας έχω φέρει –πόσες φορές;- σ’ αυτήν την Αίθουσα περιπτώσεις, για να σας θέσω ζητήματα που προκύπτουν μέσα από την καθημερινότητα, για να τα καταλάβει ο κόσμος καλύτερα. Γιατί άμα μιλάμε θεωρητικά και βάλουμε σχήματα και φόρμες εδώ, δεν θα καταλάβει κανένας πολίτης τι συζητάμε. 
Οι νεφροπαθείς δεν πληρώνονται ακόμα. Δεν πληρώνονται οι λογοθεραπείες. Υπάρχουν ιδρύματα με βαριάς νοητικής στέρησης παιδιά και ανθρώπους που δεν έχουν πάρει τα λεφτά τους από τον ΕΟΠΥΥ. Σας έφερα εδώ την περίπτωση του «Εργαστηρίου» από τα Άνω Λιόσια, σας έφερα την περίπτωση των «Αγίων Αναργύρων», ίδρυμα με φοβερή δουλειά στην Παλλήνη, παραδείγματα συγκεκριμένα. Δεν τα έχει πληρώσει ο ΕΟΠΥΥ.
Μήπως δεν είναι τεράστιο το ζήτημα των συμβάσεων των χιλίων γιατρών που βρίσκονται σε εκκρεμότητα αυτήν τη στιγμή, κύριε Υπουργέ; Και ερωτώ εγώ, ρωτάμε εμείς ως Δημοκρατική Αριστερά: Τις μεγάλες περικοπές ποιος θα τις πληρώσει, δηλαδή το «μάρμαρο» που λέει λαϊκά ο λαός μας; Ο ασφαλισμένος, ο οποίος έχει αυξήσει τη συμμετοχή του; Και είναι ένα θέμα κι αυτό, όπως και το μέχρι πόσο μπορεί να την αυξήσουμε. Σε ποιον παράγοντα θα πέσουν αυτές οι προσμετρήσεις;
Εμείς, λοιπόν, λέμε ότι πρέπει η μεταρρύθμιση που ξεκίνησε το 2011 να συνεχιστεί με μεγαλύτερη ένταση, να προχωρήσει. Να δούμε εάν ο ΕΟΠΥΥ, ο μοναδικός μεγάλος ασφαλιστικός παράγων που διαμορφώνεται στη χώρα κι ένας από τους μεγαλύτερους στην Ευρώπη, χωρίς να απαξιώνεται πλήρως η παρουσία του κράτους μέσω του ΕΟΠΥΥ και να βάζει τον πολίτη συνέχεια να αυξάνει τη συμμετοχή του, μπορεί να μη ρίχνει την ποιότητα των παρεχόμενων υπηρεσιών. Άμα είναι να ρίξει την ποιότητά του στις παρεχόμενες υπηρεσίες, δεν έχει αξία. Το καταλαβαίνετε και συμφωνούμε σ’ αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εμείς, λοιπόν, λέμε ότι όσον αφορά στους χίλιους γιατρούς, των οποίων οι συμβάσεις είναι σε εξέλιξη –δηλαδή το αν θα τις υπογράψουμε, αν θα τις ανανεώνουμε ξανά ή όχι- πρέπει να ανανεωθεί η σύμβασή τους. Οι έξι, εξίμισι χιλιάδες γιατροί που αυτήν τη στιγμή μαζί με τους συμβασιούχους αυτούς είναι στο δυναμικό του ΕΟΠΥΥ, νομίζω πως είναι ένα ανθρώπινο δυναμικό το οποίο δεν πρέπει να το μειώσουμε, για να ικανοποιηθούν και να εξυπηρετηθούν οι πολίτες.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Είναι σε εξέλιξη η διαδικασία.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Το ξέρω. Απλά σας κάνουμε μία έκκληση, μία πρόκληση και πρόσκληση να επιμείνετε στη διαπραγμάτευση που κάνετε –και ξέρω ότι είναι σε εξέλιξη αυτή η διαπραγμάτευση- ώστε οι χίλιες συμβάσεις των γιατρών να υπογραφούν ξανά για την ανανέωσή τους. 
Να πληρωθούν, επίσης, οφειλές και προς τους παρόχους αλλά και προς τους νεφροπαθείς που σας ανέφερα, καθώς και προς ειδικές κατηγορίες οι οποίες δεν μπορούν να συνδικαλιστούν και να φέρουν τα αιτήματά τους εδώ. Είναι άνθρωποι οι οποίοι και αυτοί και οι οικογένειές τους βασανίζονται στη ζωή τους από τα προβλήματα που τους απασχολούν και δεν έχουν συνδικαλιστική έκφραση για να φέρουν εδώ τα θέματά τους. Σας ανέφερα εδώ δύο θέματα, νεφροπαθών και λογοθεραπείας των παιδιών. Δεν έχουν συνδικαλιστική έκφραση οι οικογένειες που τα παιδιά τους πρέπει να κάνουν λογοθεραπεία. Το ανέδειξε το θέμα ένας Βουλευτής. Πρέπει ειδικά αυτούς να τους προτάξετε και μετά να έρθουν οι συνδικαλιστές. 
Θα συμφωνήσω με την κ. Βούλτεψη -για να κλείσω το θέμα- ότι πραγματικά οι συνδικαλιστές πολλές φορές δεν προσφέρουν καλές υπηρεσίες. Είδαμε ότι η λειτουργία της ΕΡΤ το τελευταίο διάστημα δεν ήταν η καλύτερη, και με ευθύνη των συνδικαλιστών, όταν χωρίς να καταλαβαίνουν πού βρίσκονται και σε ποια εποχή και περίοδο, πλάκωναν τις απεργίες τη μία πίσω από την άλλη, ακυρώνοντας στην ουσία και στην πράξη τον Οργανισμό. 
Αυτό, όμως –λείπει η κ. Βούλτεψη- δεν δικαιολογεί το μαύρο στην οθόνη.
Δεν δικαιολογεί ότι πρέπει να κλείσει η Δημόσια Τηλεόραση, η δημόσια φωνή, κάτι το οποίο όλες οι χώρες το έχουν κατοχυρωμένο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ, ολοκληρώστε.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ολοκληρώνω, κύριε Πρόεδρε. 
Εμείς πιστεύουμε ότι ήταν μια χρήσιμη επερώτηση. Έχουμε κάνει τις προτάσεις μας. Προσπαθούμε και πιστεύουμε ότι ο ΕΟΠΥΥ είναι ένας φορέας, ένας θεσμός που πρέπει και αξίζει τον κόπο να παλέψουμε γι’ αυτόν. 
Θα είμαστε στο πλευρό σας, εφόσον μπορούμε να συνεννοηθούμε, γιατί το παν, κύριε Υπουργέ, από εδώ και πέρα είναι η συνεννόηση σε αυτή την Κυβέρνηση. Αν δεν υπάρξει συνεννόηση, αυτή η Κυβέρνηση δεν μπορεί να σταθεί. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε και εμείς.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα μπορούσα να κάνω μία παρέμβαση για δύο λεπτά;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε το λόγο, κύριε Πρόεδρε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα ήθελα να κάνω μια σύντομη παρέμβαση. Δεν θα αναφερθώ τόσο στο θέμα που συζητάμε όσο σε κάποια άλλα πράγματα που ειπώθηκαν. Όπως σωστά είπατε –κι έχετε δίκιο- γίνονται συζητήσεις εκτός θέματος και δημιουργούνται πλείστα όσα ζητήματα. 
Ακούω πολλά από αυτό εδώ το Βήμα στο οποίο νομίζω ότι όποιος ανεβαίνει, πρέπει να κοιτάζει και στο παρελθόν και στο μέλλον. Όπως λέει και ο λαός μας, όλοι κρινόμαστε και μάλιστα «τα στερνά τιμούν ή όχι τα πρώτα». 
Είναι γνωστό -και το γνωρίζετε- ότι ο λαός με την ψήφο του ανέδειξε τον Πρόεδρο του ΠΑΣΟΚ τον Γεώργιο Παπανδρέου, Πρωθυπουργό της χώρας. Δεν υπήρξε δοτή κυβέρνηση.
Ως γνωστόν, βάλλεται και το ΠΑΣΟΚ και προσωπικά ο Γεώργιος Παπανδρέου πανταχόθεν. Ουδείς -ούτε σε αυτήν την Αίθουσα ούτε εκτός της Αιθούσης- λέει στον ελληνικό λαό, επιτέλους, ποιος κυβερνούσε πεντέμισι χρόνια πιο πριν. Ακόμα και εκείνοι που ένιωσαν ξαφνικά ότι πρέπει να υπερασπιστούν το λαό από τα μνημόνια, δεν μπαίνουν στον κόπο να το πουν. Κάποιοι κυβερνούσαν πεντέμισι χρόνια πιο πριν αυτόν τον τόπο! 
Ο Παπανδρέου βρέθηκε ως Ελλάς μπροστά σε κλειστές πόρτες, σε κλειστά αφτιά, σε μια Δεξιά νεοφιλελεύθερη Ευρώπη των «27» εκ των οποίων οι είκοσι τέσσερις κυβερνήσεις ανήκαν στη γνωστή νεοφιλελεύθερη γραμμή. Η Ελλάδα βρέθηκε πράγματι «ξυπόλυτη στα αγκάθια», σ’ ένα εχθρικό περιβάλλον. 
Όταν κάποιος πάει να πάρει δάνειο από την τράπεζα, δεν δίνει εκείνος το έντυπο της σύμβασης προσχωρήσεως αλλά η τράπεζα. Αν δεν συμφωνεί, πάει στο καλό. Από εκεί και πέρα, αυτός υφίσταται τις συνέπειες. 
Κύριε Πρόεδρε, όπως θα θυμάστε, κατηγορείτο εδώ ο Γεώργιος Παπανδρέου ότι μήνες πιο πριν κοίταζε στο Διεθνές Νομισματικό Ταμείο με τον Στρος Καν για το πώς θα αντιμετωπιστεί η κατάσταση -η κρίση- που έβλεπε να έρχεται. Είναι ντροπή να λέμε ότι έπαιξε ο Πρωθυπουργός της χώρας μέσα σε δέκα λεπτά κορώνα-γράμματα την τύχη της χώρας. Έλεος! 
Μπορεί κανείς να το βάζει στα πόδια ή να κάνει ότι άλλο νομίζει. Δεν μπορώ όμως να ακούω και να βλέπω τέτοιες συμπεριφορές, όπως λέει ο λαός μας, «εκεί που γλείφεις να φτύνεις μετά» ή και το αντίστροφο. 
Κύριε Πρόεδρε, άκουσα με προσοχή τον Υπουργό και φυσικά όλους τους συναδέλφους οι οποίοι νομίζω ότι δεν μίλησαν με πνεύμα αντιδικίας και πολεμικής. Έθεσαν κάποια ζητήματα. Το καίριο ζήτημα για μένα –και λάβετέ το υπ’ όψιν σας- είναι ότι όλη η προσπάθεια που κάνατε και που έγινε, εάν δεν προκύπτει καθαρή διασταύρωση -ώστε να υπάρχει ο φόβος της διασταύρωσης- καταντά ματαιοπονία.
Θα σας παρακαλέσω να μου απαντήσετε –γιατί ρωτώ και κανείς από εμάς αλλά ούτε και η Κοινοβουλευτικός μας Εκπρόσωπος το έχει υπ’ όψιν της- ποια είναι αυτή η διακομματική επιτροπή στο Υπουργείο Εργασίας.
Κύριε Πρόεδρε, με έχετε ακούσει στη Διάσκεψη των Προέδρων και στην επιτροπή των ΔΕΚΟ. Αποδοκιμάζω αυτήν την αηδία που μας γυρίζει εκατό χρόνια πίσω: τις ποσοστώσεις διανομής θέσεων ευθύνης μεταξύ των τριών κομμάτων. Αν το πράγμα έχει φτάσει μέχρι το σημείο στο κάθε Υπουργείο να μην αποφασίζει ο υπεύθυνος Υπουργός και η όποια γραφειοκρατία του Υπουργείου, φοβάμαι. Δηλαδή, τι θα γίνει αν αυτοί που αποτελούν αυτήν την διακομματική επιτροπή έχουν είτε ενεργούν με τη βλακεία τους είτε είναι πιο ξύπνιοι απ’ ό,τι μπορούμε να φανταζόμαστε; 
Κρατάει αυτή η ιστορία, όπως είπατε, έξι μήνες. Εγώ ξέρω από παλιά, από την πείρα μου ότι χρόνια κρατούσε η υπόθεση της μηχανοργάνωσης του ΙΚΑ και των ασφαλιστικών ταμείων. Και φυσικά τα ταμεία έχαναν και τα αποθεματικά τους εξανεμίζονταν. Δεν υπήρχε δημόσιος οργανισμός που στο τέλος εκείνος, να μην ήταν ο μειοδότης «εθνικός προμηθευτής».
Δείτε αυτό σας παρακαλώ. Το ζήτημα δεν είναι να ελέγχετε τι προσφέρεται. Το ζήτημα είναι ποιοι παρεμβάλλονται, πόσο συνταγογραφούν οι γιατροί. Γιατί, αλήθεια, να συνταγογραφούν στην Αλεξάνδρας στο πρώην υποκατάστημα του ΙΚΑ; Ο κάθε γιατρός να συνταγογραφεί στο προσωπικό του ιατρείο. Να μπορείτε να ελέγχετε από το κομπιούτερ του πόσους συνταγογράφησε ή από διάφορα διαγνωστικά κέντρα -που έχει γεμίσει ο τόπος- πόσες παραπομπές έχει κάνει. Διότι έχει υπάρξει ένα ποσοστό γιατρών που καταδολιεύεται ουσιαστικά, όπως συμβαίνει με μας τους πολιτικούς, όπως λέει ο λαός. Κάποιοι μπορεί να είναι «τενεκέδες». Όμως όλοι πρέπει να απολογούμεθα. Το ίδιο συμβαίνει με τους γιατρούς, με κάθε επαγγελματικό χώρο και κάθε λειτούργημα. 
Κύριε Πρόεδρε, ευχαριστώ πολύ. 
Ευχαριστώ και τον κ. Λαμπρούλη που μου επέτρεψε να μιλήσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Πρόεδρε. 
Ολοκληρώνουμε τον κύκλο των Κοινοβουλευτικών Εκπροσώπων με τον κ. Λαμπρούλη. 
Κύριε Λαμπρούλη, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κύριε Πρόεδρε. 
Τα μέτρα προς την περαιτέρω εμπορευματοποίηση και ιδιωτικοποίηση της δημόσιας υγείας-πρόνοιας, οι άγριες περικοπές κρατικής χρηματοδότησης και των παροχών, η ενίσχυση των επιχειρηματιών στην υγεία και το φάρμακο δεν έχουν προσωρινό χαρακτήρα. Είναι μόνιμα, ενταγμένα και καλά σχεδιασμένα εδώ και πάρα πολλά χρόνια. Υλοποιούνται εδώ και πάρα πολλά χρόνια σιγά-σιγά από τις προηγούμενες κυβερνήσεις. Και όλα αυτά είναι στοχοπροσηλωμένα στην στρατηγική της Ευρωπαϊκής Ένωσης, της σημερινής Κυβέρνησης και όλων των προηγούμενων κυβερνήσεων, προκειμένου να επιτευχθεί η ανταγωνιστικότητα των επιχειρηματικών ομίλων, δηλαδή η εξασφάλιση των όρων διατήρησης και αύξησης της κερδοφορίας τόσο στην περίοδο της κρίσης όσο και στην περίοδο της όποιας ανάκαμψης έρθει μετά την κρίση.
Βασικό στοιχείο εξυπηρέτησης αυτού του στόχου είναι η αύξηση του βαθμού εκμετάλλευσης της εργατικής τάξης, δηλαδή, το πώς θα γίνει πιο φτηνή η εργατική δύναμη. Αυτός ο στόχος, αυτή η ταξική πολιτική επιλογή των κυβερνήσεων -των προηγούμενων και της παρούσης- εξυπηρετείται όχι μόνο με τις μειώσεις σε μισθούς και συντάξεις αλλά και με τη μείωση της χρηματοδότησης της υγείας, της πρόνοιας, όπως και μέσω του διακηρυγμένου στόχου για μείωση του μη μισθολογικού κόστους εργασίας στο οποίο περιλαμβάνονται και οι παρεχόμενες υπηρεσίας υγείας-πρόνοιας από το κράτος και τον ασφαλιστικό φορέα υγείας, τον ΕΟΠΥΥ. 
Έτσι, ενώ οι ανάγκες του λαού σε δημόσιες και πραγματικά δωρεάν υπηρεσίες υγείας-πρόνοιας χωρίς ασφαλιστικές εισφορές διευρύνονται, οι αντίστοιχες παροχές μειώνονται και καλούνται εργαζόμενοι και συνταξιούχοι να πληρώνουν όλο και μεγαλύτερα ποσά από την τσέπη τους. 
Τι αναδεικνύεται και τι αποδεικνύεται; Αποδεικνύεται ότι καπιταλιστικό κέρδος και ικανοποίηση λαϊκών αναγκών στην υγεία, στην πρόνοια, στο φάρμακο είναι ασύμβατα μεταξύ τους. Καθημερινά εξάλλου είναι τα παραδείγματα που αναδεικνύουν τις δραματικές συνέπειες που επιφέρει αυτή η πολιτική για την υγεία των εργαζομένων, των άνεργων, των συνταξιούχων θέτοντας σε κίνδυνο ακόμα και την ίδια τη ζωή τους. 
Έτσι λοιπόν, στο πλαίσιο αυτής της πολιτικής θεωρείται σπατάλη και πολυτέλεια να έχει ο συνταξιούχος, η μητέρα, το παιδί, γιατρούς, εργαστήρια κ.λπ. σε οργανωμένες δημόσιες μονάδες, δωρεάν πρωτοβάθμια φροντίδα υγείας κοντά στον τόπο κατοικίας τους. Θεωρείται νοικοκύρεμα η έλλειψη βασικών ειδικοτήτων γιατρών, νοσηλευτών ακόμα και στις εφημερίες των νοσοκομείων. Θεωρείται εξορθολογισμός των δαπανών η άγρια περικοπή των κρατικών δαπανών στην υγεία και η αύξηση των πληρωμών από τους ασθενείς προκειμένου να λειτουργήσουν οι λεγόμενες δημόσιες υπηρεσίες υγείας -νοσοκομεία, κέντρα υγείας, ΕΟΠΥΥ- και να ενισχυθεί η επιχειρηματική τους δράση.
Με τα νέα πακέτα άγριων περικοπών η ήδη άθλια κατάσταση στην οποία έχουν περιέλθει τα λαϊκά στρώματα, επιδεινώνεται συνεχώς. 
Αυτήν την κατεύθυνση έρχεται να υλοποιήσει και η λειτουργία του ΕΟΠΥΥ ως ένα ακόμα εργαλείο, ένα όχημα της Κυβέρνησης, που ξεκίνησε επί κυβερνήσεως ΠΑΣΟΚ, ώστε οι όποιες δημόσιες υπηρεσίες πρωτοβάθμιας υγείας υπήρχαν να υποβαθμιστούν ακόμη περισσότερο σε ένα ελάχιστο πακέτο παροχών προνοιακού τύπου για τους ασφαλισμένους. Αυτήν την κατεύθυνση και αυτήν την πολιτική που εφάρμοσε, έρχεται σήμερα και μέσω της επίκαιρης επερώτησης το ΠΑΣΟΚ να υποστηρίξει, αλλά και να ενισχύσει στην κατεύθυνση επιτάχυνσης της προώθησής της από την Κυβέρνηση στην οποία βεβαίως και το ίδιο συμμετέχει. 
Αυτό που αποδεικνύεται είναι πως ο ΕΟΠΥΥ χρησιμοποιείται για έναν και μοναδικό σκοπό, δηλαδή να γίνουν δραματικές περικοπές στις παροχές, να ενισχυθούν οι μεγαλοεπιχειρηματίες σε υγεία και φάρμακο, από τους οποίους οι ασφαλισμένοι και τα ταμεία θα αγοράζουν υπηρεσίες υγείας και φάρμακα, όπως αντίστοιχα θα αγοράζουν και από τα δημόσια νοσοκομεία, των οποίων η λειτουργία ως επιχειρήσεων ενισχύεται όλο και περισσότερο.
Αυτό ήταν ένα έγκλημα εκ προμελέτης, για το οποίο κανείς δεν μιλούσε, εκτός από το ΚΚΕ. Αντίθετα, όλοι μιλούσαν και μιλούν για προχειρότητες, για κακή διαχείριση, για κωλυσιεργία ή για υπονόμευση κ.λπ. Ήταν φανερή η πρόθεση της τότε κυβέρνησης του ΠΑΣΟΚ για εξίσωση προς τα κάτω των παροχών στους ασφαλισμένους, γεγονός που η ίδια η ζωή επιβεβαιώνει με τον πιο τραγικό τρόπο. 
Έτσι, η ίδρυση και η λειτουργία του ΕΟΠΥΥ ήρθε να επιδεινώσει την κατάσταση, να σπρώξει τη μεγάλη πλειοψηφία των ασφαλισμένων και ασθενών στους μεγάλους επιχειρηματικούς ομίλους υγείας, που έσπευσαν να πάρουν τη μερίδα του λέοντος στην πρωτοβάθμια φροντίδα υγείας, αφού οι πρώην υγειονομικές μονάδες του ΙΚΑ συρρικνώθηκαν, έχουν κλείσει εργαστήρια, με αποτέλεσμα οι ασφαλισμένοι να οδηγούνται στον ιδιωτικό τομέα, όπου καλούνται να βάλουν βαθιά το χέρι στην τσέπη, όσοι έχουν κι αν έχουν.
Αυτήν την κατεύθυνση έρχεται και σήμερα ως εταίρος της τρικομματικής Κυβέρνησης να ενισχύσει, ζητώντας την επιτάχυνσή της, προσπαθώντας να συσκοτίσει και να αποπροσανατολίσει το λαό για τις πραγματικές αιτίες της τραγικής κατάστασης που βιώνει και στο ζήτημα της υγείας-πρόνοιας και στο φάρμακο με την επερώτησή του το ΠΑΣΟΚ, αφήνοντας παράλληλα στο απυρόβλητο το ότι αυτά που ζουν σήμερα οι εργαζόμενοι και τα πλατιά λαϊκά στρώματα, πηγάζουν από την ίδια μήτρα, δηλαδή τη στρατηγική της Ευρωπαϊκής Ένωσης υπέρ των μονοπωλίων, την οποία στήριξαν και στηρίζουν με νύχια και με δόντια τόσο οι προηγούμενες κυβερνήσεις όσο και η σημερινή τρικομματική Κυβέρνηση.
Τα ψηφίσατε στον προϋπολογισμό. Ψηφίσατε το μεσοπρόθεσμο, το τρίτο μνημόνιο. Ψηφίσατε μια σειρά από μέτρα, που περικόπτουν δραματικά τις κρατικές δαπάνες στην υγεία. 
Το Κομμουνιστικό Κόμμα τονίζει την ανάγκη οι εργαζόμενοι να αντιστοιχίσουν τις διεκδικήσεις τους με τις σύγχρονες ανάγκες τους. Δεν έχουν να περιμένουν παρά μόνιμη εξαθλίωση, υπονόμευση της υγείας τους και της ζωής τους με την όποια μορφή διαχείρισης της καπιταλιστικής οικονομικής κρίσης. 
Δεν υπάρχουν άλλα περιθώρια αναμονής. Για το λαό διέξοδος από την κρίση σημαίνει να δυναμώσει η λαϊκή συμμαχία, που θα διαμορφώνει τους κοινωνικούς και πολιτικούς όρους για έναν άλλο δρόμο ανάπτυξης της παραγωγής και της οικονομίας, που στο επίκεντρο θα είναι η ικανοποίηση των διευρυμένων λαϊκών αναγκών, ανάμεσα σ’ αυτές και των λαϊκών αναγκών σε υγεία, πρόνοια και φάρμακο.
Προϋπόθεση γι’ αυτό τι είναι; ανάπτυξη κρατικού φορέα, έρευνα εισαγωγής δωρεάν διάθεσης φαρμάκων, ένα ενιαίο σύγχρονο, αποκλειστικά δημόσιο και δωρεάν σύστημα υγείας πανελλαδικά ανεπτυγμένο, με κεντρικό σχεδιασμό, πλήρως και επαρκώς χρηματοδοτούμενο από τον κρατικό προϋπολογισμό και κατάργηση κάθε επιχειρηματικής δραστηριότητας στον τομέα της υγείας και πρόνοιας. 
Εδώ, σ’ αυτήν την κατεύθυνση, καταθέτουμε συγκεκριμένα αιτήματα και πλαίσια διεκδίκησης και καλούμε το λαό, τους εργαζόμενους να τα διεκδικήσουν. 
Πρώτον, πλήρη και επαρκή χρηματοδότηση του ΕΟΠΥΥ, των ασφαλιστικών ταμείων, των δημόσιων νοσοκομείων και των κέντρων υγείας, των ιδρυμάτων πρόνοιας από τον κρατικό προϋπολογισμό.
Δεύτερον, επιστροφή από το κράτος των αποθεματικών που χάθηκαν από το πρόσφατο κούρεμα.
Τρίτον, αποπληρωμή όλων των χρωστούμενων από το κράτος για φάρμακα, ιατρικές και εργαστηριακές εξετάσεις, θεραπείες κ.λπ., βοηθήματα στους ασφαλισμένους και στους αυτοαπασχολούμενους φαρμακοποιούς και γιατρούς κ.λπ..
Τέταρτον, καμμία συγχώνευση ή κατάργηση κλινικών εργαστηρίων στα δημόσια νοσοκομεία, στα κέντρα υγείας, στις μονάδες του ΕΟΠΥΥ, στα προνοιακά ιδρύματα. 
Πέμπτον, προσλήψεις μόνιμου προσωπικού όλων των ειδικοτήτων στις μονάδες υγείας εν γένει, στο σύνολο.
Έκτον, κατάργηση των πληρωμών για εισιτήρια και συμμετοχή σε ιατρικές εργαστηριακές εξετάσεις και θεραπείες. 
Έβδομον, εξασφάλιση από το κράτος της πλήρους και επαρκούς τροφοδοσίας των δημόσιων μονάδων υγείας-πρόνοιας σε φάρμακα, υγειονομικό και αναλώσιμο υλικό, αντιδραστήρια, υλικά χειρουργείου και τρόφιμα.
Όγδοον, κατάργηση της πληρωμής του 15% από τους ασθενείς για τις εργαστηριακές και διαγνωστικές εξετάσεις στο συμβεβλημένο με τον ΕΟΠΥΥ πρωτοβάθμιο ιδιωτικό τομέα.
Το ίδιο να γίνει και για τα ασφαλιστικά ταμεία προς τα ιδιωτικά νοσοκομεία και μαιευτήρια. Να καταργηθεί το πλαφόν των διακοσίων επισκέψεων το μήνα στους αυτοαπασχολούμενους γιατρούς, ώστε σε κάθε περίπτωση να μην πληρώνουν οι ασθενείς την επίσκεψη.
Ένατο, άμεση λήψη μέτρων για την αντιμετώπιση των οξυμένων προβλημάτων της υγείας και της ασφάλειας των εργαζομένων που επιδεινώνονται την περίοδο της οικονομικής κρίσης. 
Ζητάμε ανάπτυξη και στελέχωση των κρατικών υπηρεσιών με προσλήψεις προσωπικού κ.λπ..</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ, αν μπορείτε να συντομεύετε, κύριε συνάδελφε.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κύριε Πρόεδρε, σε ένα λεπτό τελειώνω.
Λέμε να δοθούν τα χρήματα που απαιτούνται από τον κρατικό προϋπολογισμό για την ανάπτυξη, τον εξοπλισμό και τη στελέχωση υπηρεσιών και δομών υγείας στα δημόσια κέντρα υγείας. 
Εξασφάλιση με ευθύνη του κράτους της έγκαιρης και επαρκούς τροφοδοσίας σε όλα τα φάρμακα. Κρατική χρηματοδότηση για δωρεάν διάθεση των ειδικών φαρμάκων κ.λπ. για τις ασθένειες αλλά και για τις συνοδές ασθένειες που ταλανίζουν τον κόσμο. Άμεση αποπληρωμή από τον ΕΟΠΥΥ των δαπανών που πλήρωσαν οι ασφαλισμένοι. 
Να εξασφαλιστούν δωρεάν από τις δημόσιες μονάδες υγείας όλα τα εμβόλια για όλα τα παιδιά, καθώς το 35% των παιδιών είναι ανεμβολίαστα. 
Κύριε Πρόεδρε, σας παρακαλώ για την ανοχή σας. Θα ήθελα να μου δώσετε μισό λεπτό ακόμα γιατί αναφέρθηκαν κάποια ζητήματα για την ΕΡΤ. 
Εμείς ως Κομμουνιστικό Κόμμα δηλώνουμε «παρών» στον αγώνα των εργαζομένων είτε ενοχλεί κάποιους είτε όχι. 
Ζητάμε άμεσα την κατάργηση της πράξης νομοθετικού περιεχομένου. Ζητάμε να ανοίξει εδώ και τώρα η δημόσια ραδιοτηλεόραση, καθώς είναι κοινωνικό αγαθό, ανήκε και πρέπει να ανήκει στο λαό. 
Από αυτήν την άποψη το Κομμουνιστικό Κόμμα θα συνεχίζει να κάνει όλες τις απαραίτητες ενέργειες στο πλαίσιο της Βουλής, αλλά και κυρίως μέσα στο εργατικό λαϊκό κίνημα, σε συντονισμό και δράση με όλους τους εργαζομένους στο δημόσιο και ιδιωτικό τομέα. 
Πιστεύουμε ότι χρειάζεται προς αυτήν την κατεύθυνση -και το λέμε ξεκάθαρα στους εργαζόμενους- σκληρή πάλη, καθημερινός αγώνας, συγκρότηση και ενδυνάμωση της λαϊκής συμμαχίας, συμπόρευση εν κατακλείδι με το Κομμουνιστικό Κόμμα της χώρας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Λαμπρούλη.
Ολοκληρώθηκε ο κατάλογος των ομιλητών. 
Κυρία Χριστοφιλοπούλου, θέλετε να κάνετε κάποια παρέμβαση;</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Να ακούσουμε τον Υπουργό και αν χρειαστεί μετά θα μιλήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Θα χρειαστώ πέντε λεπτά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αν έχετε την καλοσύνη, θα μας διευκολύνετε. Καταλαβαίνω ότι υπάρχουν πολλά να λεχθούν, αλλά μας πιέζει ο χρόνος.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Θα ήθελα με όλα όσα ακούστηκαν να δευτερολογήσω και να θυμίσω σε όλους ότι όλα αυτά που είπε ο συνάδελφος από το Κομμουνιστικό Κόμμα Ελλάδας με περίπου 2 δισεκατομμύρια ευρώ λύνονται. Δεν χρειάζεται να μας πει τι πρέπει να γίνει. Αν βρούμε 2 δισεκατομμύρια ευρώ, ο ΕΟΠΥΥ γίνεται σούπερ Οργανισμός. Οι Έλληνες αυτήν τη στιγμή τα έχουν όλα, όσα δηλαδή δεν έχει κανένας Ευρωπαίος πολίτης.
Βέβαια, όταν μιλάει κανείς για δημόσιες δαπάνες ή για ασφαλιστικές δαπάνες ή αναφέρεται σε έναν Οργανισμό που διαχειρίζεται περίπου 7 δισεκατομμύρια ευρώ δαπάνες, κύριε Πρόεδρε -που έχετε μακρά εμπειρία στους προϋπολογισμούς και στα οικονομικά και είστε εξαίρετος γνώστης- κατανοείτε ότι θα πρέπει να λέει και πού θα βρει τα λεφτά. 
Ο ΕΟΠΥΥ, θυμίζω, είναι ο μόνος δημόσιος Οργανισμός που είναι ευθέως συνδεδεμένος με την ύφεση. Ύφεση σημαίνει ανεργία, ανεργία σημαίνει μειωμένες ασφαλιστικές εισφορές. Κατά προτεραιότητα δίνονται οι συντάξεις και ό,τι περισσέψει δίνεται στον κλάδο υγείας που είναι ο ΕΟΠΥΥ. Άρα, ύφεση σημαίνει αντανάκλαση στον ΕΟΠΥΥ. Και τίποτα να μην κάνει κανείς και να κατεβούν τα ρολά, μόλις η χώρα έχει ρυθμό ανάπτυξης 2%, ο ΕΟΠΥΥ δεν θα έχει καθόλου έλλειμμα. Τόσο απλά.
Επιχειρούμε εν μέσω ύφεσης. Επιχειρούμε εν μέσω αύξησης της ανεργίας και μείωσης των ασφαλιστικών εισφορών. Ξαφνικά από τα 4,35 δισεκατομμύρια που είναι οι ασφαλιστικές εισφορές …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και με διάχυτη φοροδιαφυγή. Συγγνώμη για την παρέμβαση.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Εν πάση περιπτώσει, το Υπουργείο Υγείας δεν μπορεί να τη διαχειριστεί, γιατί είναι αρμοδιότητα άλλου Υπουργείου. Σε κάθε περίπτωση, όμως, από τον κρατικό προϋπολογισμό κατορθώσαμε φέτος και πήραμε 300 εκατομμύρια ευρώ περισσότερα από πέρυσι. 
Εν πάση περιπτώσει, είναι κλειστός ο προϋπολογισμός είτε φοροδιαφυγή έχει είτε δεν έχει. Φέτος η επιχορήγηση από τον κρατικό προϋπολογισμό θα είναι 1,150 όταν μόνο ο ΟΓΑ έπαιρνε κρατική επιχορήγηση για τους ασφαλισμένους του 1,2, 1,3. 
Άρα, λοιπόν, ουσιαστικά ο ΕΟΠΥΥ έρχεται να καλύψει τη δυσκολία της οικονομικής κατάστασης της χώρας. Καλούμεθα να τη διαχειριστούμε με τρόπο που να μην καταρρεύσει το σύστημα υγείας στη χώρα. Επιπροσθέτως, παίρνουμε και προνοιακές υποχρεώσεις που δεν αντιστοιχούν στον ΕΟΠΥΥ, που είναι αποκλειστικά Οργανισμός Υγείας. Επειδή, όμως, το Υπουργείο Εργασίας ακόμα δεν έχει πάρει πολιτικές αποφάσεις για τα προνοιακά ιδρύματα, έρχεται ο ΕΟΠΥΥ και τα παίρνει άλλο ένα εξάμηνο στην πλάτη, όπως τα είχε πάρει και τον προηγούμενο χρόνο, που δεν είναι δαπάνη που προβλέπεται από το καταστατικό λειτουργίας και την ιδρυτική φιλοσοφία του ΕΟΠΥΥ.
Άρα, θυμίζω ξανά ότι επιχειρούμε εν μέσω ύφεσης. 
Σας θυμίζω, λοιπόν, ότι από περίπου 4,3 δισεκατομμύρια που ήταν για φέτος ο προϋπολογισμός των ασφαλιστικών εισφορών, αναθεωρήθηκε 200 εκατομμύρια κάτω. Ξαφνικά μας λέει το Υπουργείο Εργασίας ότι θα πάρουμε 4,1, γιατί αυξάνεται η ανεργία. Η εκτίμηση μου είναι ότι δεν θα πάρουμε τα 4,1 που μας λέει αλλά λιγότερα. 
Άρα, η απώλεια στα έσοδα αμέσως μεταφράζεται σε έλλειμμα. Και το έλλειμμα αμέσως μεταφράζεται σε ανεξόφλητη υποχρέωση προς τους προμηθευτές. Εκεί είναι το πρόβλημα. 
Στον ΕΟΠΥΥ κάναμε σημαντικά πράγματα. Και οι άνθρωποι του ΕΟΠΥΥ έκαναν σημαντικά πράγματα. Η διοίκηση του ΕΟΠΥΥ θα μπορούσε να είχε κάνει περισσότερα. Θα μπορούσε να είχε εποπτεύσει καλύτερα την εφαρμογή των μέτρων και των αποφάσεων που πήραμε και υπογράψαμε οι πολιτικές ηγεσίες. Οι υπάλληλοι του ΕΟΠΥΥ, όμως, τον στήριξαν όσο μπορούσαν.
Σε κάθε περίπτωση, πέραν αυτών που είπα -που εξέπληξαν θετικά, αλλά δημιούργησαν και ερωτηματικά στον κύριο Πρόεδρο- παραλάβαμε τα φίλτρα νεφρού με 30 και 35 ευρώ. Τώρα όλες οι εταιρείες έχουν την ίδια τιμή. Καρτέλ. Και στην Κέρκυρα πήγαν και έδωσαν δεκαπέντε εταιρείες την ίδια τιμή. Τα υψηλής διαπερατότητας είχαν 35 ευρώ και τα χαμηλής 30 ευρώ. Τα πήγαμε 28 και 17,21 ευρώ. Έσπασε το καρτέλ. Σήμερα έχω την εντύπωση ότι θα αλλάξει μέχρι το απόγευμα και η τιμή του Παρατηρητηρίου προς τα κάτω. 
Εύκολο είναι αυτό; Αν ήταν εύκολο, θα έπρεπε να είχε γίνει και πέρσι και πρόπερσι. Δεν ήταν, όμως, εύκολο να σπάσει το καρτέλ. Το σπάσαμε.
Θα αναφερθώ στα αντιδραστήρια για τον έλεγχο του ιού του δυτικού Νείλου. Πέρσι, δηλαδή το καλοκαίρι του 2011, πλήρωσε το Υπουργείο Υγείας 2,2 εκατομμύρια για τα αντιδραστήρια για τον έλεγχο του ιού του δυτικού Νείλου. Εμείς τα πήραμε δωρεάν. Εγώ προσωπικά έκανα διαπραγμάτευση και τα πήραμε δωρεάν. Έπρεπε να κάνει ο Υπουργός διαπραγμάτευση; Όχι. Το κράτος, όμως, τόσα χρόνια δεν έφτιαξε μηχανισμούς και σχήματα διαπραγμάτευσης. Παρ’ όλα αυτά, τα πήραμε δωρεάν. Θα μου πείτε: Είναι σημαντικό το ποσό; Ναι, γιατί δεν κάναμε απευθείας ανάθεση σε κάθε περίπτωση.
Τώρα θα αναφερθώ σχετικά με τα τηλεφωνικά, για τα οποία με ρωτάτε στην επερώτηση. Το ΙΚΑ πλήρωνε 19 εκατομμύρια όλα τα χρόνια για να δίνει τηλεφωνικές υπηρεσίες μια εταιρεία στους πολίτες. Ξαφνικά, με μια απόφαση το 2012, αυτά τα 19 εκατομμύρια μεταφέρθηκαν στους πολίτες μέσω των πενταψήφιων. Προσπαθήσαμε να το αλλάξουμε. Στήσαμε τριάντα πολυϊατρεία που μπορούν μόνα τους να εξυπηρετούνται. Ζητήσαμε από τον κ. Μανιτάκη και κάποιους άλλους υπαλλήλους από τη διαθεσιμότητα, αλλά δεν εξεδήλωσαν επιθυμία να έρθουν στον ΕΟΠΥΥ παρά την πρόθεση του Υπουργού. Εν πάση περιπτώσει, στηρίζουμε τριάντα από τα εκατόν είκοσι. Και προσπαθούμε να βρούμε προσωπικό για να στηρίξουμε με δικές μας δυνατότητες και την εξυπηρέτηση των πολιτών σε άλλα επίπεδα.
Την επόμενη εβδομάδα -ήταν για χθες, αλλά λόγω των γεγονότων και των υποχρεώσεων του Πρωθυπουργού αναβλήθηκε- ο Πρωθυπουργός θα ανακοινώσει μέτρα στήριξης των αδυνάτων ομάδων, ασφαλισμένων πολιτών, που αφορούν και το φάρμακο, αλλά και το υγειονομικό υλικό. 
Προσπαθούμε τώρα, δηλαδή, μέσα στην κρίση, μέρος του οφέλους που πήραμε ως ΕΟΠΥΥ από την εφαρμογή των πολιτικών μας, να το γυρίσουμε πίσω στον ελληνικό λαό και να στηρίξουμε τη δύσκολη αυτή ώρα και ευαίσθητες κοινωνικές ομάδες. 
Δεν είναι, όμως, εύκολο, όταν έχεις μόνο είκοσι πέντε φαρμακοποιούς, να προσπαθείς να στηρίξεις τα φαρμακεία του ΕΟΠΥΥ για να δίνουν τα ακριβά φάρμακα ή να μπορέσουν να δώσουν και μια ευρύτερη κοινωνική στήριξη σε ομάδες του πληθυσμού. 
Δεν είναι εύκολο όταν δεν μπορείς να προσλάβεις. Δεν είναι εύκολο όταν το προσωπικό του ΕΟΦ από διακόσια τριάντα άτομα τα προηγούμενα τρία χρόνια μειώθηκε στα εκατόν τριάντα πέντε. 
Ανακόψαμε την πορεία και κάναμε δεκαπέντε μετατάξεις για να ξαναστήσουμε μηχανισμό, προκειμένου να μπορεί να γίνεται η αξιολόγηση των φαρμάκων. 
Εν πάση περιπτώσει, μπορώ να ακούσω ό,τι θέλετε, διότι βεβαίως υπάρχουν θέματα που πρέπει να διορθώσουμε. Και τα ξέρουμε. Σήμερα, όμως, το ότι υπάρχει σπατάλη στον ΕΟΠΠΥ πρέπει να το σκεφτεί πολύ κανείς πριν το πει, γιατί δεν υπάρχει. Και το έχω ξαναπεί. Είναι δύσκολο να βρεις σήμερα σπατάλη. Υπάρχει μόνο αδυναμία ελέγχου σε ένα σημείο: Στην παρακολούθηση του όγκου των εξετάσεων, είτε πρόκειται για φάρμακα -που σιγά-σιγά το ελέγχουμε- είτε πρόκειται για διαγνωστικές εξετάσεις. 
Για να τα ελέγξεις και τα δύο όμως -και τη συνταγογράφηση του γιατρού- δεν αρκούν οι θεωρίες. Πρέπει κάποιος να εφαρμόσει θεραπευτικά πρωτόκολλα. Έλαχε η μοίρα σε αυτήν την Κυβέρνηση του Σαμαρά και σε αυτήν την πολιτική ηγεσία να είμαστε οι πρώτοι που θα εφαρμόσουμε και θεραπευτικά πρωτόκολλα με αλγορίθμους στην ηλεκτρονική συνταγογράφηση. 
Μάλιστα, επί τη ευκαιρία αυτών των θεραπευτικών πρωτοκόλλων, αλλάζει όλος ο πυρήνας του σχεδιασμού της ηλεκτρονικής συνταγογράφησης. 
Επίσης, ό,τι σας είπα για την ηλεκτρονική συνταγογράφηση, ήταν χωρίς λεφτά, χωρίς διαγωνισμούς και χωρίς να δαπανήσουμε. Και κάναμε τόσα πράγματα. Δεν χρειαζόντουσαν εκατομμύρια προκειμένου να κάνουμε μεταρρυθμίσεις βήμα-βήμα. 
Άρα, τον επόμενο μήνα, μόλις τα πρώτα δέκα θεραπευτικά πρωτόκολλα είναι έτοιμα -με αλγόριθμο, όχι με τις θεωρίες των προηγούμενων ετών, η ΗΔΙΚΑ χρειάζεται ένα με ενάμιση μήνα για να αλλάξει τον πυρήνα της συνταγογράφησης της ηλεκτρονικής μορφής, του e-prescription - περί τα τέλη Ιουλίου, θα εφαρμοστούν και αυτά. 
Έχουμε ακόμα ένα κενό στα διαγνωστικά πρωτόκολλα, στα οποία πρέπει να δώσουμε έμφαση. Εκτιμώ ότι μέχρι το τέλος του 2013 θα έχουν μπει πάρα πολλά θεραπευτικά πρωτόκολλα στη συνταγογράφηση. Από το πρώτο που θα εφαρμόσουμε θα εξοικονομήσουμε 40.000.000 με 50.000.000. 
Είναι, όμως, δύσκολο να το κάνει κανείς από τη θεωρία στην πράξη. Είναι δύσκολο. Και είναι δύσκολο, διότι ακόμα κι όταν εμείς ρίξαμε τις τιμές, ακουμπούσαμε σε θέματα πατεντών της βιομηχανίας, ακουμπούσαμε αμέσως σε προβλήματα ελλείψεων των φαρμάκων, διότι όταν ρίχνεις τις τιμές, οι εταιρείες εξάγουν φάρμακα. Άρα, έπρεπε να διαχειριστούμε και τις επιπτώσεις της μείωσης των τιμών -που ήταν πρωτόγνωρες- σχετικά με τα θέματα των ελλείψεων. 
Εν πάση περιπτώσει, οι έλεγχοι που κάναμε κατέδειξαν επτακόσια φαρμακεία και πάνω από δέκα φαρμακαποθήκες που έκαναν παράνομες εξαγωγές φαρμάκων -δηλαδή εξαγωγές με παράνομη διαδικασία- και άδειαζαν την ελληνική αγορά. Αυτά τα περιστατικά δεν προέκυψαν τώρα που τα πιάσαμε εμείς. Απλά τώρα υπήρχε η βούληση να τα πιάσουμε. 
Και επειδή ακόμη μερικοί δεν έχουν καταλάβει ότι το εννοούμε, φτιάξαμε και θεσμικό πλαίσιο -από ώρα σε ώρα έρχεται στη Βουλή- με πολύ αυστηρές ποινές. 
Αυτά όλα δείχνουν πολιτική αποφασιστικότητα, δείχνουν ότι είχαμε σχέδιο κι ότι έχουμε γνώση του τι πρέπει να κάνουμε. Το έργο μας αναγνωρίζεται. Μιλήστε με ξένους, με Ευρωπαίους, όχι μόνο με την τρόικα. Μιλήστε με όποιον Ευρωπαίο ασχολείται με την ελληνική πραγματικότητα. Έρχονται και μας δίνουν συγχαρητήρια. Εγώ δεν είμαι απ’ αυτούς που θέλω να λέω τι λένε για εμάς, αλλά έρχονται και μας δίνουν συγχαρητήρια για το πόσο έχουν εξελιχθεί τα συστήματα ελέγχου, μηχανοργάνωσης και συνταγογράφησης και για το ότι όλη αυτή η δουλειά έγινε μέσα σε ένα χρόνο. 
Όλα αυτά δεν τα λέω για να πάρουμε εύσημα και δάφνες. Διότι σας είπα ότι τρομάζω στην ιδέα ότι κάποιος αύριο μπορεί να έρθει και να αλλάξει τη φιλοσοφία. Πρέπει η χώρα να έχει συνέχεια. 
Ελπίζω ότι αυτή η Κυβέρνηση, παρά τα όσα ακούστηκαν, είναι ισχυρή. Και είναι ισχυρή γιατί στηρίζεται σε τρία δημοκρατικά κόμματα, τα οποία θέλουν να στηρίξουν την προσπάθεια της Κυβέρνησης και να φύγει η χώρα γρήγορα μπροστά και να κερδίσουμε πολύτιμο χρόνο. 
Για εμάς ο χρόνος δεν έχει την έννοια που έχει για κάποιον θεωρητικό. Εμείς διαχειριζόμαστε ιστορικό χρόνο. Και ο ιστορικός χρόνος είναι πολύτιμος και δεν μπορεί να σπαταλιέται και να αναλώνεται. 
Γι’ αυτό, όλες οι παρατηρήσεις των συναδέλφων είναι από μας απολύτως σεβαστές. Τις λαμβάνουμε υπ’ όψιν μας για να διορθώσουμε την πολιτική μας και να κάνουμε μερικά πράγματα πιο γρήγορα και πιο σωστά, έτσι ώστε όλοι όσοι στηρίζουμε την Κυβέρνηση να λέμε στα παιδιά μας ότι στην κρίσιμη ιστορική στιγμή για τη χώρα εμείς ήμασταν εκεί. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, όπως είδατε, είναι μία επερώτηση που απασχόλησε το Κοινοβούλιο για πάρα πολύ χρόνο. Μίλησαν όλα τα κόμματα παρά την αρχική επιφυλακτικότητα. 
Προτείνω, κυρία Χριστοφιλοπούλου, εκπροσωπώντας το κόμμα που είχε την πρωτοβουλία, να κλείσετε τη συζήτηση. Παρακαλώ, όμως, να μην ανοίξετε θέματα που να προκαλούν συζήτηση.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ πολύ και όλους τους συναδέλφους και τον κύριο Υπουργό τον οποίο άκουσα πάλι με πολλή προσοχή. 
Θέλω να συνοψίσω ορισμένα πράγματα λαμβάνοντας υπ’ όψιν και όσα είπε ο κύριος Υπουργός τώρα. 
Κατ’ αρχάς, θέλω να κάνω ένα πολιτικό σχόλιο, ότι πράγματι εμείς είμαστε εδώ να στηρίζουμε τις προσπάθειες σαν αυτές που αναφέρατε και την πρόθεσή σας, γιατί μιλήσατε στην αρχή για συνέχεια των προσπαθειών. Ωστόσο, θέλω να επισημάνω υπό τη μορφή προτροπής ότι μένουν ορισμένα πράγματα αναπάντητα. Και εγώ συμφωνώ με αυτό που είπατε για τους υπαλλήλους του ΕΟΠΥΥ ότι καταβάλλουν προσπάθεια. Κανείς δεν λέει ότι δεν γίνονται προσπάθειες. 
Θέλω, όμως, να επισημάνω δύο-τρία πράγματα.
Πρώτον, πώς είναι δυνατόν να αυξάνεται η δαπάνη για τις διαγνωστικές εξετάσεις αφού έχει μειωθεί η τιμή; Θέλω να το δείτε αυτό. Με τη μορφή προτροπής σας το λέω και όχι για να μου απαντήσετε εδώ. Παραπέμπω στην αρχική μου επισήμανση για το σύστημα ηλεκτρονικής συνταγογράφησης και για τις ενέργειες που πρέπει να κάνει το Υπουργείο Εργασίας. Προτρέπω, συνοψίζοντας, εσάς και τον συναρμόδιο Υπουργό να το δείτε. Δείτε το και εσείς. Δεν είναι δική σας αρμοδιότητα. Το ξέρω. Μιλήστε, όμως, και με τον κ. Βρούτση για να επισπευσθεί αυτό το ζήτημα.
Επιπλέον, ο κ. Λυκουρέντζος ήρθε εδώ και μας είπε για μία τροπολογία. Περιμένουμε την τροπολογία. Πρέπει να τη δούμε. Πρέπει να τη δουν και τα κόμματα. Πρέπει να συνεννοηθούμε. Εάν όντως αυτή η τροπολογία θα λύσει το πρόβλημα των ληξιπρόθεσμων οφειλών και θα επιταχύνει τη διαδικασία πληρωμών εις όφελος όλων, νομίζω ότι πρέπει να τη στηρίξουμε. Όμως, πρέπει να τη δούμε. Δεν έχει κατατεθεί. Πριν λίγο άκουσα τον Υπουργό να λέει ότι κατατέθηκε. Πρέπει να δείτε τι γίνεται με αυτό.
Έπειτα θέλουμε ένα χρονοδιάγραμμα, κύριε Υπουργέ. Αυτό θα διευκολύνει και εσάς και εμάς. Θέλουμε ένα χρονοδιάγραμμα της πλήρους ενοποίησης των ταμείων, μία επίσπευση του περάσματος των περιουσιακών στοιχείων των ταμείων προς τον ΕΟΠΥΥ. Παράδειγμα η Χίος και όχι μόνο. Εδώ είναι πολύ μεγάλο το μέτωπο και είμαστε στη διάθεσή σας να στηρίξουμε τις προσπάθειες για να πάει το ιατρικό και μη προσωπικό να στελεχώσει τον ΕΟΠΥΥ.
Γι’ αυτόν το λόγο, κύριε Πρόεδρε, συνοψίζοντας θεωρούμε ότι αυτή η επερώτηση βοηθά, ασκώντας κριτική εκεί που πρέπει να ασκηθεί, να βελτιωθεί η εφαρμογή μιας μεγάλης μεταρρύθμισης, που είναι η ίδρυση και η λειτουργία του ΕΟΠΥΥ.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της υπ’ αριθμόν 39/30/28-5-2013 επίκαιρης επερώτησης του Προέδρου της Κοινοβουλευτικής Ομάδας του ΠΑΣΟΚ κ. Βενιζέλου και των Βουλευτών του κόμματός του, προς τους Υπουργούς Υγείας, Εργασίας, Κοινωνικής Ασφάλισης και Πρόνοιας και Οικονομικών, σχετικά με τα προβλήματα, τις καθυστερήσεις και τις αμφιταλαντεύσεις στη λειτουργία του ΕΟΠΥΥ.
Δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 15.33΄ λύεται η συνεδρίαση για τη Δευτέρα 17 Ιουνίου 2013 και ώρα 18.00΄, με αντικείμενο εργασιών του Σώματος κοινοβουλευτικό έλεγχο: συζήτηση επικαίρων ερωτήσεων σύμφωνα με την ημερησία διάταξη που έχει διανεμηθεί.
Ο</Speech> ΠΡΟΕΔΡΟΣ                                                  ΟΙ ΓΡΑΜΜΑΤΕΙΣ
Τελευταία Αποθήκευση:20/6/2013 9:52:00 πμΑπό:K.arapi
Εκτυπώθηκε:20/6/2013 9:49:00 πμ</body>
</html>