<html><head><meta name="cp:revision" content="2"><meta name="date" content="2012-12-05T10:21:00Z"><meta name="Company" content="OTS"><meta name="Keywords" content=""><meta name="meta:word-count" content="54319"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-12-04T10:34:00Z"><meta name="Word-Count" content="54319"><meta name="dcterms:created" content="2012-12-05T10:21:00Z"><meta name="dcterms:modified" content="2012-12-05T10:21:00Z"><meta name="Last-Modified" content="2012-12-05T10:21:00Z"><meta name="Last-Save-Date" content="2012-12-05T10:21:00Z"><meta name="meta:character-count" content="293328"><meta name="Template" content="Normal.dot"><meta name="meta:save-date" content="2012-12-05T10:21:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-12-05T10:21:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-12-05T10:21:00Z"><meta name="Last-Printed" content="2012-12-04T10:34:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2012-12-05T10:21:00Z"><meta name="xmpTPg:NPages" content="1"><meta name="resourceName" content="29-11-2012.doc"><meta name="Last-Author" content="k.arapi"><meta name="w:comments" content=""><meta name="Character Count" content="293328"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
4
ΣΥΝΕΔΡΙΑΣΗ 29/11/2012
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΠΑ΄
Πέμπτη  29 Νοεμβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας των Βουλευτών κ. Α. Δερμεντζόπουλου, Π. Δήμα και Θ. Μπακογιάννη, σελ. 
3. Ανακοινώνεται ότι τη συνεδρίαση παρακολουθούν μαθητές από το 6ο Δημοτικό Σχολείο Χαλανδρίου, το 2ο Αρσάκειο Λύκειο Ψυχικού, το Γυμνάσιο Δροσιάς, το 1ο Γενικό Λύκειο Σπάρτης, το 9ο Δημοτικό Σχολείο Πατρών και το 2ο Γυμνάσιο Τυρνάβου Λάρισας, σελ. 
4. Ειδική Ημερήσια Διάταξη: 
Συζήτηση και λήψη απόφασης, σύμφωνα με τις διατάξεις των άρθρων 68 παράγραφος 2 του Συντάγματος και 144 του Κανονισμού της Βουλής», επί της προτάσεως που κατέθεσε ο Πρόεδρος της Κοινοβουλευτικής Ομάδας του ΣΥΡΙΖΑ-Ενωτικό Κοινωνικό Μέτωπο και εβδομήντα Βουλευτές του κόμματός του για σύσταση Εξεταστικής Επιτροπής, με αντικείμενο τη διερεύνηση των συνθηκών που οδήγησαν στην προσφυγή στο ΔΝΤ και την υποβολή της Ελλάδας στο καθεστώς των Μνημονίων και της επιτήρησης και για την αναζήτηση και απόδοση των ευθυνών Νέας Δημοκρατίας και Πανελληνίου Σοσιαλιστικού Κινήματος και κάθε ενεχομένου προσώπου, σελ. 
5. Ονομαστική ψηφοφορία επί της προτάσεως που κατέθεσε ο Πρόεδρος της Κοινοβουλευτικής Ομάδας του ΣΥΡΙΖΑ-Ενωτικό Κοινωνικό Μέτωπο και εβδομήντα Βουλευτές του κόμματός του για σύσταση Εξεταστικής Επιτροπής, σελ.
6. Επιστολικές ψήφοι επί της ονομαστικής ψηφοφορίας, σελ.
7. Επί διαδικαστικού θέματος, σελ. 
8. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Παρασκευής 30 Νοεμβρίου 2012, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση Εκθέσεως Διαρκούς Επιτροπής: 
Η Διαρκής Επιτροπή η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την  Έκθεσή της στο σχέδιο νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης «Κύρωση του Μνημονίου Κατανόησης μεταξύ του Υπουργείου Διοικητικής Μεταρρύθμισης και Ηλεκτρονικής Διακυβέρνησης της Ελληνικής Δημοκρατίας και του Υπουργείου Οικονομικών Υποθέσεων και Επικοινωνιών  της Δημοκρατίας της Εσθονίας για τη συνεργασία όσον αφορά τρόπους καταπολέμησης της διαφθοράς και της γραφειοκρατίας μέσω  της ηλεκτρονικής διακυβέρνησης και των τεχνολογιών πληροφοριών και επικοινωνίας», σελ. 
2. Κατάθεση σχεδίου νόμου: 
Οι Υπουργοί Οικονομικών, Εξωτερικών, Ανάπτυξης, Ανταγωνιστικότητας, Υποδομών, Μεταφορών και Δικτύων κατέθεσαν σχέδιο νόμου: «Κύρωση του Πρωτοκόλλου που τροποποιεί τη Σύμβαση μεταξύ της Ελληνικής Δημοκρατίας και του Βασιλείου του Βελγίου για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους επί του εισοδήματος»., σελ. 

ΠΡΟΕΔΡΟΣ
ΜΕΪΜΑΡΑΚΗΣ Ε. , σελ.
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ. 
ΚΟΛΛΙΑ – ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΝΑΚΟΣ Α. , σελ.
ΤΡΑΓΑΚΗΣ Ι. , σελ.
ΟΜΙΛΗΤΕΣ

Α. Επί της Ειδικής Ημερήσιας Διάταξης:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΒΕΝΙΖΕΛΟΣ Ε. , σελ.
ΒΛΑΧΟΓΙΑΝΝΗΣ Η. , σελ.
ΒΟΥΛΤΕΨΗ Σ. , σελ.
ΔΡΑΓΑΣΑΚΗΣ Ι. , σελ.
ΚΑΜΜΕΝΟΣ Π. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΩΝΣΤΑΝΤΟΠΟΥΛΟΣ Γ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΠΟΥΛΟΣ Κ. , σελ.
ΟΙΚΟΝΟΜΟΥ Β. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΡΗΓΑ Α. , σελ.
ΠΑΠΠΑΣ Χ. , σελ.
ΡΗΓΑΣ Π. , σελ.
ΣΑΧΙΝΙΔΗΣ Φ. , σελ.
ΣΤΑΜΑΤΗΣ Δ. , σελ.
ΤΑΣΟΥΛΑΣ Κ. , σελ.
ΤΖΑΜΤΖΗΣ Ι. , σελ.
ΤΣΙΠΡΑΣ Α. , σελ.
ΤΣΟΥΚΑΛΗΣ Ν. , σελ.
ΧΑΛΒΑΤΖΗΣ Σ. , σελ.
ΧΡΥΣΟΧΟΪΔΗΣ Μ. , σελ.

Β. Επί διαδικαστικού θέματος:
ΒΟΥΤΣΗΣ Ν. , σελ.
ΔΡΑΓΑΣΑΚΗΣ Ι. , σελ.
ΚΑΜΜΕΝΟΣ Π. , σελ.
ΝΑΚΟΣ Α. , σελ.

Γ. Επί προσωπικού θέματος:
ΚΑΜΜΕΝΟΣ Π. , σελ.
ΚΕΦΑΛΛΟΓΙΑΝΝΗΣ Ε. , σελ.
ΛΑΦΑΖΑΝΗΣ Π. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΠΑ΄
Πέμπτη 29 Νοεμβρίου 2012
Αθήνα, σήμερα στις 29 Νοεμβρίου 2012, ημέρα Πέμπτη και ώρα 10.15΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΑΘΑΝΑΣΙΟΥ ΝΑΚΟΥ .
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
Εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ
Συζήτηση και λήψη απόφασης, σύμφωνα με τις διατάξεις των άρθρων 68 παράγραφος 2 του Συντάγματος και 144 του Κανονισμού της Βουλής, επί της προτάσεως που κατέθεσε ο Πρόεδρος της Κοινοβουλευτικής Ομάδας του ΣΥΡΙΖΑ-ΕΚΜ και εβδομήντα Βουλευτές του κόμματός του, για σύσταση Εξεταστικής Επιτροπής, με αντικείμενο τη διερεύνηση των συνθηκών που οδήγησαν στην προσφυγή στο ΔΝΤ και την υποβολή της Ελλάδας στο καθεστώς των Μνημονίων και της επιτήρησης και για την αναζήτηση και απόδοση των ευθυνών Νέας Δημοκρατίας και Πανελληνίου Σοσιαλιστικού Κινήματος και κάθε ενεχομένου προσώπου. 
Η συζήτηση της πρότασης θα διεξαχθεί με ανάλογη εφαρμογή του άρθρου 137 παράγραφος 2 του Κανονισμού της Βουλής, δηλαδή, με τη διαδικασία της γενικευμένης συζήτησης επερώτησης. 
Προτείνω η συζήτηση να αρχίσει με έναν πρώτο κύκλο επτά κατά προτεραιότητα ομιλητών, δηλαδή έναν από κάθε Κοινοβουλευτική Ομάδα. Ο κάθε ομιλητής θα λάβει το λόγο για δεκαπέντε λεπτά της ώρας. Πρώτος θα μιλήσει ο Βουλευτής που θα υποδείξει η Κοινοβουλευτική Ομάδα που κατέθεσε την πρόταση για σύσταση εξεταστικής επιτροπής, δηλαδή Βουλευτής του ΣΥΡΙΖΑ-ΕΚΜ. Όποιος άλλος Βουλευτής επιθυμεί να ομιλήσει, θα εγγραφεί με το ηλεκτρονικό σύστημα έως και το τέλος της ομιλίας του τρίτου αγορητή. Επίσης τα κόμματα πέρα των ανωτέρω, εφόσον επιθυμούν, μπορούν να δώσουν κατάλογο ομιλητών και κατ’ εφαρμογή της διάταξης της παραγράφου 5 του άρθρου 65 του Κανονισμού της Βουλής, θα προηγηθούν εκείνων που θα εγγραφούν με το ηλεκτρονικό σύστημα.
Στη συνέχεια θα καταρτιστεί ενιαίος κατάλογος με κύκλους ομιλητών κατά αναλογία της κοινοβουλευτικής δύναμης του κόμματος που εκπροσωπούν. Ο κάθε κύκλος ομιλητών θα αποτελείται από έντεκα Βουλευτές, στον οποίο θα συμμετέχουν τέσσερις Βουλευτές από τη Νέα Δημοκρατία, δύο Βουλευτές από τον ΣΥΡΙΖΑ, ένας Βουλευτής από το ΠΑΣΟΚ, ένας Βουλευτής από τους Ανεξαρτήτους Έλληνες, ένας Βουλευτής από το Λαϊκό Σύνδεσμο - Χρυσή Αυγή, ένας Βουλευτής από τη Δημοκρατική Αριστερά και ένας Βουλευτής από το Κομμουνιστικό Κόμμα Ελλάδας.
Εφόσον εγγραφούν ανεξάρτητοι Βουλευτές, θα προστίθεται από ένας στο τέλος κάθε κύκλου κατά τη σειρά εγγραφής του.
Οι Βουλευτές της συμπολιτεύσεως θα εναλλάσσονται με τους Βουλευτές της Αντιπολιτεύσεως. 
Οι ομιλητές θα λάβουν το λόγο για πέντε λεπτά, χωρίς δικαίωμα δευτερολογίας.
Ο χρόνος ομιλίας των Προέδρων των Κοινοβουλευτικών Ομάδων ορίζεται από το άρθρο 97 του Κανονισμού της Βουλής, δηλαδή η διάρκεια της αγόρευσης του Πρωθυπουργού και Προέδρου της Κοινοβουλευτικής Ομάδας της Νέας Δημοκρατίας και του Αρχηγού της Αξιωματικής Αντιπολίτευσης και Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου θα είναι μέχρι είκοσι λεπτά. 
Η διάρκεια της αγόρευσης των Προέδρων του Πανελληνίου Σοσιαλιστικού Κινήματος, των Ανεξαρτήτων Ελλήνων, του Λαϊκού Συνδέσμου-Χρυσή Αυγή, της Δημοκρατικής Αριστεράς και του Κομμουνιστικού Κόμματος Ελλάδας θα είναι μέχρι  δεκαπέντε λεπτά, με σχετική βεβαίως ανοχή στο χρόνο για όλους.
Οι Κοινοβουλευτικοί Εκπρόσωποι θα ομιλήσουν για δώδεκα λεπτά, εφόσον όμως προηγηθεί ομιλία του Προέδρου της Κοινοβουλευτικής Ομάδας στην οποία ανήκουν, θα μιλήσουν για έξι λεπτά, όπως γίνεται πάντα.
Οι Υπουργοί θα μιλήσουν για δεκαοκτώ λεπτά της ώρας και θα λαμβάνουν το λόγο όποτε το επιθυμούν, σύμφωνα με το Σύνταγμα και τον Κανονισμό.
Τέλος προτείνω η συζήτηση να ολοκληρωθεί στις πέντε το απόγευμα εκτός εάν εξαντληθεί ο κατάλογος των ομιλητών νωρίτερα. Στη συνέχεια βεβαίως θα ακολουθήσει ονομαστική ψηφοφορία.
Δέχεται η Βουλή την πρόταση αυτή;</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε  Πρόεδρε, θέλω να πω κάτι σχετικά με το «κατ’ αναλογία». 
Την άλλη φορά, αυτή η αναλογία ήταν πέντε-τρία, ένα-ένα-ένα-ένα. Το τέσσερα-δύο φαίνεται ότι δεν μπορεί να μας ικανοποιήσει.  Το καταλαβαίνετε. Έχουμε δώσει και λίστα με δώδεκα ομιλητές, αλλά δεν θα προλάβει κανείς να μιλήσει. Μπορεί να γίνει η σειρά όπως ήταν τις άλλες φορές;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Πότε έγινε αυτό;</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Την τελευταία φορά.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μόνο στον προϋπολογισμό έγινε. Ξεχάστε τον προϋπολογισμό, είναι μια άλλη διαδικασία.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Γιατί να είναι τέσσερα προς δύο; Δεν είναι αυτή η αναλογία των κομμάτων, ανάμεσα στη Νέα Δημοκρατία και στο ΣΥΡΙΖΑ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Αυτή η διαδικασία ακολουθείται πάντα.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Τι εννοείτε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εδώ υπάρχουν εγγραφές, κύριε  συνάδελφε. Νομίζω ότι επί της ουσίας δεν έχει τόσο νόημα.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Έχουμε δώσει κατάλογο σχετικό…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εγώ δεν μπορώ να το αλλάξω αυτό. Είναι κάτι το οποίο έχει χρησιμοποιηθεί όλα αυτά τα χρόνια με αυτόν τον τρόπο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ανεξαρτήτως της σχέσης της δύναμης των κομμάτων;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Υπάρχει σχέση. Ευτυχώς, την έχει η υπηρεσία. 
Το διαβάζω. Εκατόν είκοσι πέντε Βουλευτές της Νέας Δημοκρατίας, 125 επί 10, μας κάνει 1250, διά 300 μας κάνει 4,16. Στρογγυλοποιείται στο 4. Εβδομήντα ένας Βουλευτές του ΣΥΡΙΖΑ, 71 επί 10, μας κάνει 710 διά 300 μας κάνει 2,36. Είναι μικρότερο του 2,5 άρα 2. Είκοσι έξι Βουλευτές του ΠΑΣΟΚ, 26 επί 10…</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Καλά, εντάξει, Μαθηματικά ξέρω.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ, κύριε συνάδελφε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία Κωνσταντοπούλου, είστε Κοινοβουλευτικός Εκπρόσωπος;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, ζητώ το λόγο ως Βουλευτής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν μπορείτε να πάρετε το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχει διπλάσια δύναμη η Νέα Δημοκρατία, για να εναλλάσσονται τέσσερις Βουλευτές της έναντι δύο του ΣΥΡΙΖΑ; Αυτό μας λέτε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Πρόεδρος των Ανεξαρτήτων Ελλήνων κ. Καμμένος.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξαρτήτων Ελλήνων): Κύριε Πρόεδρε, συνομίλησα με τον Πρόεδρο της Βουλής, τον κ. Μεϊμαράκη, διότι σήμερα συζητούμε ουσιαστικά δύο προτάσεις για σύσταση εξεταστικής επιτροπής. 
Αφήστε, ο κύριος σύμβουλος θα μιλήσει μετά. Επιτέλους πια! Έχει καταργηθεί το Προεδρείο της Βουλής! 
Επαναλαμβάνω ότι συζήτησα με τον Πρόεδρο της Βουλής και οι δυο προτάσεις για σύσταση εξεταστικής επιτροπής, η μια του ΣΥΡΙΖΑ και η άλλη των Ανεξαρτήτων Ελλήνων, από κοινού σήμερα θα εσυζητούντο. Μάλιστα υπάρχει και σχετική ανακοίνωση από το Γραφείο Τύπου της Βουλής, διορθωτική, μετά τη συνομιλία με τον κ. Μεϊμαράκη.
Σήμερα βλέπουμε ότι εδώ έρχεται προς συζήτηση μόνο η πρόταση του ΣΥΡΙΖΑ. Θέλουμε μια διευκρίνιση από την πλευρά του Προεδρείου για ποιο λόγο ανετράπη η απόφαση του Προέδρου της Βουλής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η Διάσκεψη των Προέδρων για τυπικούς λόγους έθεσε τη δική σας πρόταση στο αρχείο και έρχεται προς συζήτηση μόνο η πρόταση του ΣΥΡΙΖΑ, διότι η δική σας πρόταση δεν συγκέντρωνε τον αριθμό που επιβάλλει ο Κανονισμός.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξαρτήτων Ελλήνων): Κάνετε λάθος, κύριε Πρόεδρε. Η δική μας πρόταση έχει υπογραφές πέραν των τριάντα Βουλευτών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το άρθρο 144 θέλει εξήντα Βουλευτές. Να σας διαβάσω το άρθρο.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξαρτήτων Ελλήνων):  Με συγχωρείτε, αλλά εδώ υπάρχει ένα σοβαρό θέμα, διότι άλλα λέει ο Πρόεδρος της Βουλής και άλλα λέει ο σύμβουλος του Προεδρείου.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν είναι θέμα συμβούλου του Προεδρείου.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξαρτήτων Ελλήνων): Σε επικοινωνία που είχα την προηγούμενη εβδομάδα με τον Πρόεδρο της Βουλής, τον κ. Μεϊμαράκη, μου ανακοινώθηκε επισήμως ότι οι δύο προτάσεις που υπάρχουν για τη σύσταση εξεταστικής επιτροπής θα συζητηθούν από κοινού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η πρόταση για τη σύσταση εξεταστικής επιτροπής, σύμφωνα με το άρθρο 144 παράγραφος 2 του Κανονισμού, πρέπει να υπογράφεται από το ένα πέμπτο του όλου αριθμού των Βουλευτών και να καθορίζει τους λόγους για τους οποίους ζητείται η σύστασή της, καθώς και το συγκεκριμένο ζήτημα με το οποίο θα ασχοληθεί. Το ένα πέμπτο είναι εξήντα Βουλευτές, κύριε Πρόεδρε.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξαρτήτων Ελλήνων): Κύριε Πρόεδρε, αυτό είναι για την απόφαση. Η πρόταση για συζήτηση για τη σύσταση εξεταστικής επιτροπής απαιτεί τριάντα Βουλευτές, κατά τον Κανονισμό. Θα παρακαλέσω πολύ, εάν έχει αντικατασταθεί το Προεδρείο από το σύμβουλο «γκαουλάιτερ», που βρίσκεται δίπλα σας, να  μας το πείτε. Εάν άλλα αποφασίζει ο Πρόεδρος της Βουλής και άλλα οι σύμβουλοι, να μας το πείτε. 
(Χειροκροτήματα από την πτέρυγα των Ανεξαρτήτων Ελλήνων)
Δεν μπορεί να επικοινωνεί μαζί μας ο Πρόεδρος της Βουλής, να λέει ότι από κοινού θα συζητηθούν οι προτάσεις και να ανατρέπεται αυτό στην Ολομέλεια. Δεν έχουν ξαναγίνει αυτά τα πράγματα στη Βουλή! Επιτέλους!</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εάν πιστεύετε, κύριε Πρόεδρε, ότι ο Προεδρεύων κάθε φορά θα ψάχνει τον κατάλογο για να βρει το άρθρο 144 και ότι δεν είναι δυνατόν να ζητά τη βοήθεια των παρακείμενων, όχι «γκαουλάιτερ», αλλά υπαλλήλων της Βουλής, νομίζω ότι κάνετε λάθος.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξαρτήτων Ελλήνων):  Μιλάει με τον Πρόεδρο της Βουλής...</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Να προχωρήσουμε.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε συνάδελφε, δεν έχετε το λόγο. Δεν προβλέπεται από τον Κανονισμό όποιος θέλει, όποτε θέλει, να παίρνει το λόγο. Υπάρχουν οι Κοινοβουλευτικοί Εκπρόσωποι οι οποίοι παίρνουν το λόγο.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Για την εγγραφή θέλω να ρωτήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα εγγραφείτε με τη σειρά σας και θα μιλήσετε ως Ανεξάρτητος Βουλευτής.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία Χρυσοβελώνη, θέλετε να ξαναδιαβάσω όλα αυτά που είπα πριν;</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, μια ερώτηση μόνο θέλω να κάνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Διάβασα προηγουμένως τη διαδικασία λεπτομερέστατα. Από εκεί και πέρα, θα γίνει εναλλαγή. Θεώρησα περιττό να σας διαβάσω την εναλλαγή. Όμως θα την ξαναδιαβάσω. Ένας της Νέας Δημοκρατίας, ένας του ΣΥΡΙΖΑ, ένας της Νέας Δημοκρατίας, ένας του ΣΥΡΙΖΑ, ένας του ΠΑΣΟΚ, ένας των Ανεξαρτήτων Ελλήνων, ένας της Νέας Δημοκρατίας, ένας της Χρυσής Αυγής, ένας της Νέας Δημοκρατίας, ένας του ΚΚΕ, ένας της ΔΗΜΑΡ και ένας Ανεξάρτητος. Αυτή είναι η σειρά που έχει αποφασιστεί. Έτσι γίνεται πάντα όλα τα χρόνια. Αυτή είναι η εναλλαγή, την οποία θα καταγράψει το Προεδρείο. Βεβαίως θα είναι αυτοί οι οποίοι θα εγγραφούν και οι ομιλητές που έδωσαν τα κόμματα. Είναι σαφέστατο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι οκτώ μαθητές και μαθήτριες και δυο εκπαιδευτικοί από το 6ο Δημοτικό Σχολείο Χαλανδρίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Αντιπρόεδρος της Βουλής και Βουλευτής του ΣΥΡΙΖΑ για δεκαπέντε λεπτά.</ChairmanSpeech>
<Speech><Parlmember>ΙΩΑΝΝΗΣ ΔΡΑΓΑΣΑΚΗΣ</Parlmember> (Δ΄ Αντιπρόεδρος της Βουλής):  Ευχαριστώ, κύριε Πρόεδρε.
 Κυρίες και κύριοι συνάδελφοι, η πρόταση της Κοινοβουλευτικής Ομάδας του ΣΥΡΙΖΑ – Ενωτικού Κοινωνικού Μετώπου για τη σύσταση εξεταστικής επιτροπής είναι ένα κείμενο περιεκτικό, ουσιαστικό, το οποίο δείχνει με σαφήνεια και τους στόχους, αλλά και την πρόθεσή μας. Και πρόθεση δική μας με αυτήν την πρόταση δεν είναι να κυνηγήσουμε μάγισσες, αλλά να απαντήσουμε σε τεράστια ερωτήματα που απασχολούν τον ελληνικό λαό και όλη την κοινωνία, ανεξάρτητα από κόμματα. Πρόθεσή μας είναι να βρούμε τις αιτίες για το πώς φτάσαμε ως εδώ, αλλά και να βρούμε τρόπο για το πώς θα υπερβούμε τη σημερινή κατάσταση. 
Μόλις χθες, διάβαζα τη δήλωση Υπουργού αυτής της Κυβέρνησης, του κ. Ρουπακιώτη, όπου διαπιστώνει ότι: «Η χώρα κινδυνεύει να πνιγεί στη διαφθορά». Θα ψηφίσει όμως ο κ. Ρουπακιώτης τη σύσταση της εξεταστικής επιτροπής για να δούμε τις ρίζες και τις αιτίες των προβλημάτων που διαπιστώνει; 
Καταθέτουμε την πρόταση αυτή, κυρίες και κύριοι συνάδελφοι, διότι εμείς πιστεύουμε στο μέλλον αυτού του τόπου και στις δυνάμεις της ελληνικής κοινωνίας. Εμείς εξακολουθούμε να έχουμε το όραμα ότι αυτή η χώρα μπορεί να αποτελέσει κέντρο γραμμάτων και τεχνών, ότι μπορεί να αποτελέσει ένα κέντρο παραγωγής και εμπορίου στην ευρύτερη περιοχή της Μεσογείου. Αρνούμαστε να συμβιβαστούμε με το κατάντημα, στο οποίο έχετε οδηγήσει τη χώρα. 
Η πρότασή μας δεν είναι εκδικητική, αν και θα μπορούσε να είναι. Η πρότασή μας αποσκοπεί στην κάθαρση και στη διέξοδο. Η πρότασή μας αποσκοπεί στην κάθαρση, διότι για να βγούμε από την κρίση πρέπει να αποκατασταθεί η ηθική και πολιτική τάξη. Και δεν υπάρχει κάθαρση όσο ζούμε στο σκοτάδι, όσο αιωρούνται πελώρια ερωτήματα. 
Τέλος καταθέτουμε την πρόταση αυτή, διότι τη ζητήσατε όλοι σας. Τη ζήτησε και ο κ. Σαμαράς και ο πρώην Πρωθυπουργός κ. Παπανδρέου. Το θέμα αυτό ετέθη απ’ όλες τις πτέρυγες της Βουλής με τον ένα ή τον άλλο τρόπο. 
Και είναι περιττό να πω ότι σε πολλές χώρες έχουν συσταθεί ανάλογες επιτροπές, όπως στην Ισλανδία και στην Ιρλανδία. Μέχρι και στις Ηνωμένες Πολιτείες Αμερικής έγινε ειδική έρευνα από το Κογκρέσο για τις αιτίες τις κρίσης. 
Επειδή λοιπόν η πρόταση που έχουμε καταθέσει, είναι σαφής, θα περιοριστώ σε ορισμένα ερωτήματα, τα οποία πιστεύουμε ότι θα πρέπει να διερευνηθούν. 
Το πρώτο ερώτημα που είμαι σίγουρος ότι κι εσείς, κυρίες και κύριοι συνάδελφοι,  συναντάτε όταν επικοινωνείτε με τους ψηφοφόρους σας, είναι το πώς φθάσαμε ως εδώ. Πώς μια χώρα που είχε οικονομική ανάπτυξη, που πήρε τεράστια κονδύλια από την Ευρωπαϊκή Ένωση, που είχε σημαντική αύξηση του εθνικού της εισοδήματος, που επιχειρήσεις της επεκτείνονταν στα Βαλκάνια, που μας έλεγαν ότι είμαστε στο σκληρό πυρήνα της Ευρωζώνης και ότι έχουμε ισχυρή οικονομία, κατάντησε εδώ που κατάντησε; Είναι αδυσώπητο το ερώτημα.   
Πώς και γιατί από την οικονομική άνοδο οδηγηθήκαμε στη χρεοκοπία; Τι και ποιοι έφταιξαν; Ποιοι κέρδισαν από τη μεγάλη άνοδο που προηγήθηκε της κρίσης; Τι έγιναν τα τεράστια κέρδη τους; Ποιοι κέρδισαν από την αύξηση του ΑΕΠ; Ποιοι κέρδισαν από τη φορολογική ασυλία και εύνοια; Ποιοι κέρδισαν από το κερδοσκοπικό πάρτι του Χρηματιστηρίου και από την υποτιμητική κερδοσκοπία που ακολούθησε; Ποιοι ωφελήθηκαν από τα τεράστια κέρδη των τραπεζών; Ποιοι κέρδισαν από την τεράστια αύξηση και τη διαχείριση του δημόσιου χρέους; Και γιατί, παρά την οικονομική άνοδο, δεν εφαρμόστηκε μια πολιτική μείωσης του δημόσιου χρέους; Αναφέρομαι στην περίοδο 1996-2009. 
Ποιες δυνάμεις, ποια συμφέροντα βρίσκονταν πίσω από την αύξηση του δημόσιου χρέους; Πού πήγαν τα τεράστια και σε μεγάλο βαθμό αφορολόγητα κέρδη αυτής της μεγάλης ανοδικής περιόδου; Βρίσκονται στην Ελβετία; Βρίσκονται σε άλλους φορολογικούς παραδείσους; Βρίσκονται σε «λίστες Λαγκάρντ»; Πόσος είναι ο πλούτος των Ελλήνων υπηκόων στο εξωτερικό; Πόσες offshore εταιρείες ανήκουν σε Έλληνες υπηκόους; Αληθεύουν τα στοιχεία ότι είναι δέκα χιλιάδες οι offshore εταιρείες; Αληθεύουν τα στοιχεία ότι 500 δισεκατομμύρια ευρώ διακινούνται μέσω αυτών των offshore εταιρειών; Κανέναν σας, πρώην και νυν Υπουργό, δεν απασχολούν αυτά τα ερωτήματα, την ώρα που απαιτείτε νέες θυσίες από τους ήδη πτωχευμένους Έλληνες πολίτες; 
Πού οφείλεται το γεγονός, απαντήστε μας, ότι η Γερμανία, η Αυστρία, το Ηνωμένο Βασίλειο, οι Ηνωμένες Πολιτείες Αμερικής υπέγραψαν ήδη συμβάσεις με την Ελβετία και άλλους φορολογικούς παραδείσους, συνέλαβαν και τιμώρησαν φοροφυγάδες; Πώς εξηγείτε το γεγονός ότι στην Ελλάδα δεν έχει γίνει τίποτα ακόμα; Και θέλετε αυτά να συγκαλυφθούν; Θα καταψηφίσετε την πρόταση του ΣΥΡΙΖΑ για να συγκαλύψετε το έγκλημα; Έτσι νομίζετε; 
Έρχομαι σε μια δεύτερη ομάδα ερωτημάτων: Είχαμε την κρίση, όπως και αλλού. Όμως δεν υπήρχε άλλος δρόμος; Πολλοί από εσάς λέτε στις τηλεοράσεις ότι δεν υπάρχει και δεν υπήρχε άλλος δρόμος. Εμείς λέμε να το ερευνήσουμε. Γιατί οι εμπειρογνώμονες του Διεθνούς Νομισματικού Ταμείου μέχρι και τον Αύγουστο του 2009, με την έκθεσή τους με αριθμό 9/244, έλεγαν ότι η ελληνική οικονομία έχει δείξει μεγαλύτερη αντοχή από άλλες χώρες στη χρηματοπιστωτική κρίση; Γιατί η εν λόγω Έκθεση προέβλεπε άνοδο των spreads, το πολύ κατά εκατό μονάδες βάσης;
Πόσο αξιόπιστα ήταν τα στοιχεία του ελλείμματος που χρησιμοποιήθηκαν; Υπήρχε επίγνωση, των συνεπειών, όταν γινόταν η αναθεώρηση του ελλείμματος; Υπήρχε επίγνωση όταν χρέη νοσοκομείων πολλών ετών έμπαιναν στο συγκεκριμένο έλλειμμα της συγκεκριμένης χρονιάς; 
Ποιο ήταν το περιεχόμενο των συνομιλιών, διότι δηλώθηκε ότι έγιναν συνομιλίες, κυβερνητικών αξιωματούχων της χώρας μας με τον κ. Στρος Καν πριν και μετά τις εκλογές τού 2009; Ποιες πολιτικές και ποιες παραλείψεις των ελληνικών και των ευρωπαϊκών αρχών οδήγησαν στον αποκλεισμό της χώρας από τις αγορές ομολόγων; 
Τρίτη ομάδα ερωτημάτων: Πώς, γιατί και από ποιους αποφασίστηκε η εμπλοκή του Διεθνούς Νομισματικού Ταμείου στις υποθέσεις της Ευρώπης, αρχίζοντας από την ελληνική περίπτωση; Θέλω να θυμίσω ορισμένα διεθνή γεγονότα. Πρώτον, το Νοέμβριο του 2008 οι G7 διευρύνονται σε G20. Στη σύνοδο εκείνη αποφασίζεται η αναβάθμιση του ρόλου του Διεθνούς Νομισματικού Ταμείου και των κεντρικών τραπεζών, σε ό,τι αφορά στη διαχείριση της παγκόσμιας κρίσης.
Δεύτερον, τον Απρίλιο του 2009 αποφασίζεται ο τριπλασιασμός των πόρων του Διεθνούς Νομισματικού Ταμείου. Αν, δηλαδή, το Διεθνές Νομισματικό Ταμείο ήταν όπλο, είχε ήδη οπλιστεί. Ποιος αποφάσισε ο πρώτος πυροβολισμός να γίνει στην Ελλάδα; Ποιος αποφάσισε το πρώτο πειραματόζωο να είναι η ελληνική οικονομία και η ελληνική κοινωνία; Ποιοι αποφάσισαν και γιατί να μπει στην Ευρώπη το διεθνές ταμείο; Μήπως για να επιβληθούν ιδιωτικοποιήσεις, οι οποίες δεν μπορούν να επιβληθούν με βάση την ευρωπαϊκή συνθήκη; Μήπως για να διαλυθούν εργασιακά δικαιώματα που προστατεύονται από την ευρωπαϊκή συνθήκη; 
Τέταρτη ομάδα ερωτημάτων: Αποφασίστηκε η προσφυγή στο Διεθνές Νομισματικό Ταμείο. Γιατί έγινε αποδεκτό το συγκεκριμένο πρόγραμμα, το συγκεκριμένο μείγμα πολιτικής; Ενδεχομένως εμείς να μη συμφωνούσαμε με όλα τα μείγματα πολιτικής του διεθνούς ταμείου, αλλά αυτοί που αποφάσισαν, γιατί αποδέχτηκαν αυτό το συγκεκριμένο μοντέλο, όταν ήταν γνωστό ότι δεν μπορεί να επιτύχει τους στόχους που έθετε, όταν ήταν γνωστό ότι ήταν κυνικό ψέμα ότι η ύφεση θα κρατούσε ένα χρόνο και ότι θα βγαίναμε στις αγορές το 2012; Ποιος έχει την ευθύνη γι’ αυτό; Θέλετε και αυτό να το κουκουλώσετε; 
Ποιος έλεγε ότι το πρόγραμμα δεν «δούλευε»; Το είπε πρώτον, ο εκπρόσωπος της Ελλάδας στο διεθνές ταμείο, κ. Ρουμελιώτης. Δεύτερον, το είπε ο Αναπληρωτής Διευθυντής του Διεθνούς Νομισματικού Ταμείου κ. John Lipsky «BLOOMBERG»: «Η διαδικασία θα μπορούσε να είχε γίνει αντικείμενο πολύ καλύτερων χειρισμών», είπε χαρακτηριστικά με διπλωματική γλώσσα. Τρίτον –και σημαντικότερο- το λέει το ίδιο το Διεθνές Νομισματικό Ταμείο στην έκθεσή του, το Μάρτιο του 2012. Θα το καταθέσω στα Πρακτικά για μία ακόμη φορά. Ζούμε ένα θέατρο του παραλόγου. Το Μάρτιο το epod τού IMF λέει: «Η στρατηγική της εσωτερικής υποτίμησης δεν μπορεί να δουλέψει». Και το πρόγραμμα συνεχίζει να εφαρμόζεται. Ποιος παίρνει την ευθύνη για τις συνέπειες; 
Πέμπτη ομάδα ερωτημάτων: Αποφασίστηκε αυτό το καταστροφικό πρόγραμμα και χωρίς προοπτική επιτυχίας. Γιατί δεν αποφασίστηκε αμέσως και η αναδιάρθρωση του χρέους, όπως λέγεται ότι πρότεινε το Διεθνές Νομισματικό Ταμείο; 
Δεν πρέπει να γίνει εδώ μια εξεταστική επιτροπή, να καλέσουμε και στελέχη του Διεθνούς Νομισματικού Ταμείου, να καλέσουμε και άλλα μέλη, να μιλήσουμε, να δούμε τι ακριβώς έγινε τότε; Θα μένουμε στο σκοτάδι, στις εικασίες και στα ψέματα; 
Το ίδιο το Διεθνές Νομισματικό Ταμείο μετά τη χρεοκοπία της Αργεντινής έκανε μελέτες και διαπίστωσε ότι αν ένα χρέος δεν είναι βιώσιμο, θα πρέπει να γίνεται η αναδιάρθρωσή του. Είναι αυτό για το οποίο επιμένει τώρα το διεθνές ταμείο. Γιατί τότε έγιναν αυτά που έγιναν; 
Έκτη ομάδα ερωτημάτων: Ξέρετε ότι στον καπιταλισμό υπάρχει κερδοσκοπία όχι μόνο στην άνοδο, αλλά και στην πτώση. Δεν θέλετε να μάθουμε ποιοι κερδοσκόπησαν με τα CDS; Είναι δυνατόν να υπάρχει Βουλευτής μέσα στο ελληνικό Κοινοβούλιο που να μην έχει την περιέργεια -αν όχι την εθνική ευθύνη- να μάθει ποιοι έπαιξαν και ποιοι κέρδισαν με τα CDS, με τη χρεοκοπία δηλαδή του τόπου μας; Με εντυπωσιάζει, πραγματικά, αυτό το γεγονός, εάν συμβαίνει και δεν είναι μόνο τα CDS. 
Τι έγινε με το PSI; Ποιος αποφάσισε να καταστραφούν τα ελληνικά ασφαλιστικά ταμεία; Τίνος απόφαση ήταν αυτή; Εμείς ρωτήσαμε τότε τον κ. Παπαδήμο. Δεν πήραμε σαφή απάντηση. Τα ασφαλιστικά ταμεία δεν είναι ιδιωτικός τομέας, είναι δημόσιος τομέας. Τι άλλα παιχνίδια παίχτηκαν; 
Και αυτά θέλετε να τα κουκουλώσετε και εσείς της ΔΗΜΑΡ, απ’ ό,τι ακούω; Ούτε εσείς θα ψηφίσετε, για να μη σπάσει η εταιρική σχέση; Θα σας κυνηγούν αυτά τα ερωτήματα. Και είναι λίγα αυτά που λέω εδώ. 
Ποιος θα ζημιωθεί αν γίνει η εξεταστική επιτροπή; Μόνο όσοι έχουν ευθύνη.
Ποιος θα ωφεληθεί; Πρώτον, ο ελληνικός λαός, η ελληνική κοινωνία, όλοι εμείς, ανάλογα με το βάθος στο οποίο θα φθάσει η έρευνα. Δεν υπάρχει «restart» -για να χρησιμοποιήσω την αργκό του κ. Σαμαρά- χωρίς κάθαρση, με την αρχαιοελληνική έννοια μάλιστα. Κι αυτό θα είναι το μεγάλο όφελος: να βάλουμε πραγματικά τις βάσεις για μία νέα αρχή. 
Δεύτερον, θα αντλήσουμε επιχειρήματα, στοιχεία, αριθμούς, ομολογίες και αποδείξεις που θα τις χρειαστούμε στη μεγάλη και σκληρή διαπραγμάτευση που θα πρέπει να κάνουμε. Αυτός είναι, αν θέλετε, ένας βασικός λόγος που μας ώθησε να κάνουμε αυτήν την πρόταση. Η κρίση ήταν δική μας,  οι ευθύνες όμως δεν είναι μόνο δικές  μας. 
Και τρίτον, θα συνειδητοποιήσουμε, ενδεχομένως, και κάποια προβλήματα και τη σημασία τους. Σ’ αυτήν την Αίθουσα, όσοι ήσασταν και παλαιότερα, θα θυμάστε πόσο φωνάζαμε επί είκοσι χρόνια για τα διπλά βιβλία του κράτους, για τους ειδικούς λογαριασμούς του κράτους, για την αδιαφάνεια, για τη δημιουργική λογιστική. Ούτε που ακούγατε! Και το ΚΚΕ μού έκανε κριτική τότε: «Τι είναι αυτά που λέτε; Τεχνοκρατικά πράγματα! Έχετε αυταπάτες!». Το έγκλημα έχει το περίβλημά του. Όλα αυτά ήταν περίβλημα του εγκλήματος το οποίο έγινε.
Εμείς λοιπόν, κυρίες και κύριοι συνάδελφοι, καλούμε όλους εσάς –διότι είναι μια στιγμή συλλογικής και ατομικής ευθύνης- να ψηφίσετε υπέρ της πρότασης για σύσταση εξεταστικής επιτροπής. Όσοι δεν ψηφίσετε βρείτε ένα καλό επιχείρημα, γιατί το ερώτημα θα είναι αμείλικτο: Με τι ανταλλάγματα κουκουλώνετε αυτά που έγιναν; 
Ευχαριστώ. 
(Στο σημείο αυτό ο Βουλευτής κ. Ιωάννης Δραγασάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δώδεκα μαθητές και μαθήτριες και ένας εκπαιδευτικός από το 2ο Αρσάκειο Λύκειο Ψυχικού. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Επίσης έχω την τιμή να ανακοινώσω στο Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Κύρωση του Μνημονίου Κατανόησης μεταξύ του Υπουργείου Διοικητικής Μεταρρύθμισης και Ηλεκτρονικής Διακυβέρνησης της Ελληνικής Δημοκρατίας και του Υπουργείου Οικονομικών Υποθέσεων και Επικοινωνιών  της Δημοκρατίας της Εσθονίας για τη συνεργασία όσον αφορά τρόπους καταπολέμησης της διαφθοράς και της γραφειοκρατίας μέσω  της ηλεκτρονικής διακυβέρνησης και των τεχνολογιών πληροφοριών και επικοινωνίας».
Το λόγο έχει ο συνάδελφος κ. Κωνσταντίνος Τασούλας εκ μέρους της Νέας Δημοκρατίας, για δεκαπέντε λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Κυρίες και κύριοι συνάδελφοι, η χώρα κυβερνιέται τους τελευταίους μήνες, μετά τις εκλογές του Ιουνίου, από μία Κυβέρνηση η οποία στηρίζεται από τρία κόμματα. 
Η χώρα είχε να κυβερνηθεί από τέτοιου είδους κυβέρνηση περισσότερο από εξήντα χρόνια. Αυτή η ασυνήθιστη για τα πολιτικά ήθη και για τις πολιτικές συμπεριφορές μας διακυβέρνηση δεν στηρίχθηκε σε κάποια προγραμματική δέσμευση κανενός. Δεν στηρίχθηκε σε καμμία πρόβλεψη ούτε σε κάποια προεκλογική υπόσχεση. Στηρίχθηκε στη δραματική ανάγκη να διατηρηθεί η χώρα μέσα στην Ευρώπη, στηρίχθηκε στην εντολή του ελληνικού λαού, του δοκιμαζόμενου ελληνικού λαού ο οποίος, παρά τις δοκιμασίες του, αρνήθηκε να υποκύψει στις σειρήνες του λαϊκισμού, παρά τις δοκιμασίες του αρνήθηκε να στρέψει τη χώρα και να στρέψει την ψήφο του ενάντια στα ιστορικά του συμφέροντα και παρά τη μεγάλη δοκιμασία του, ο ελληνικός λαός επέβαλε  -κι εμείς συμφωνήσαμε σ’ αυτήν την ψήφο- να υπάρξει μία συνεννόηση εθνικής σωτηρίας. 
Αυτό που εσείς με προχειρότητα και δημαγωγική τάση και με ορολογία του χθες αποκαλείτε «εταιρεία» είναι ένα ασήκωτο για εσάς φορτίο ευθύνης, το οποίο επωμίζονται τρία κόμματα, που έχουν ευθύνες ασφαλώς και διαφορές ασφαλώς για την πορεία της χώρας, αλλά που έβαλαν στην πάντα όλα αυτά, επωμίζονται μεγάλο πολιτικό κόστος και δεν φοβούνται το πολιτικό κόστος μπροστά στην ανάγκη η χώρα να σταθεί όρθια. 
Μόλις προηγουμένως, κύριε συνάδελφε του Συνασπισμού, σας είπα όχι τον καλό, αλλά τον άριστο λόγο για τον οποίο αρνούμαστε τη δημαγωγική, παραπειστική, εμπαθή και ανιστόρητη πρότασή σας. Σε αυτές τις συνθήκες που βρίσκεται σήμερα η χώρα, όταν τα γρανάζια της ιστορίας εξελίσσονται διαφορετικά απ’ ό,τι μέχρι χθες, όταν η χώρα παίρνει ανάσα χρόνου και ανάσα λύσης για το βαρύτατο πρόβλημά της, έρχεται ο Συνασπισμός και με μια πρόταση, που είναι γεμάτη από εμπάθεια και ποινικοποίηση ιδεολογικών επιλογών, ζητάει να ποινικοποιηθεί τώρα άδικα και ανιστόρητα μία αρχιτεκτονική της Ευρωζώνης, όπως λέει, μία πορεία στην οποία δήθεν ευθύνεται η Νέα Δημοκρατία και άλλα κόμματα, για να χτιστεί δήθεν ένα νέο μοντέλο καπιταλιστικής εξουσίας. 
Πέρα βρέχει! Πέρα βρέχει κυριολεκτικά εν σχέσει με τα σημαντικά προβλήματα της χώρας και εν σχέσει με την πραγματική, όχι κομματικά υπαγορευμένη ή υπαγορευμένη από συνθήκες των ημερών ή των καιρών, ανάγκη να απαντηθεί το ερώτημα, γιατί οδηγηθήκαμε σε αυτές τις εξελίξεις μετά τις εκλογές του 2009 και για το οποίο ερώτημα η Νέα Δημοκρατία δεν αποποιείται την πρότασή της, τη θέση της να αναζητηθούν ευθύνες, αλλά ουδέποτε εμείς την αναζήτηση αυτών των ευθυνών θα την στρέψουμε ενάντια στα συμφέροντα τής χώρας, ενάντια στην πορεία της χώρας, ενάντια στην ανάγκη αυτή η χώρα και αυτός ο λαός κυρίως, να ανασάνει. 
Και επειδή έχουν αρχίσει να κινούνται τα γρανάζια της ιστορίας προς την κατεύθυνση τού να ξεφύγει η χώρα από αυτήν την κρίση, να ξεφύγει ο δεινά δοκιμαζόμενος λαός από αυτήν την περιπέτεια, εμείς θα συνεχίσουμε όχι αυτήν την «εταιρεία» που υποτιμητικά είπατε και χρησιμοποιώντας ορολογία τού χθες –γιατί σας ταιριάζει το χθες- αλλά θα συνεχίσουμε αυτήν την πρωτοφανή άσκηση ευθύνης, μην υπολογίζοντας αυτό που για εσάς αποτελεί το μεγαλύτερο πειρασμό, μην υπολογίζοντας το να γινόμαστε αρεστοί ή μην υπολογίζοντας τις εντυπώσεις μιας ή δύο ημερών. 
Πριν από λίγους μήνες -γιατί, όπως ξέρουμε όλοι και όλες, κυρίες και κύριοι συνάδελφοι, αυτή η χρονιά διαρκεί όσο πολλές χρονιές του παρελθόντος- η προηγούμενη Βουλή εξέδωσε ένα πόρισμα για το έλλειμμα του 2009 και για τους λόγους που οδηγηθήκαμε σε αυτήν την εξέλιξη, ένα πόρισμα που αμφιβάλλω εάν θυμούνται ακόμα και πολλοί από τους συναδέλφους που μετείχαν σε αυτήν την επιτροπή. 
Δεν υποτιμώ τίποτα λέγοντας ότι έχει ξεχαστεί αυτό το πόρισμα. Απλώς θέλω να δείξω ότι τα γεγονότα είναι κατακλυσμιαία και κινήσεις, όπως αυτή που απορρέει από την πρότασή σας, υπαγορεύονται από εντυπώσεις μίας, δύο, τριών ημερών. 
Σε αυτό το πόρισμα και σε αυτήν την επιτροπή η Νέα Δημοκρατία δεν έλαβε μέρος. Δεν έλαβε μέρος παρά την άποψή της για διερεύνηση των συνθηκών, των αιτίων και των ευθυνών, μέσω των οποίων η χώρα έφθασε σε αυτήν τη δοκιμασία. Γιατί όπως είπε, στις 22 Φεβρουαρίου, ο εισηγητής της: «Επιβάλλεται να ερευνηθεί αυτή η ιστορία, όταν η χώρα θα πλέει σε πιο ήρεμα και πιο ασφαλή ύδατα. Σε αυτήν τη συγκυρία τα πολιτικά παίγνια είναι περιττή πολυτέλεια. 
Εμείς, η Νέα Δημοκρατία, δεν θα δυναμιτίσουμε την παρούσα προσπάθεια σταθεροποίησης της χώρας. Δεν θα παίξουμε με το παρόν και το μέλλον της πατρίδας. Θα παραμείνουμε σταθερά προσηλωμένοι στην ομοψυχία, στην πολιτική και κοινωνική συνεννόηση και συναίνεση. Η έξοδος της χώρας από την κρίση αποτελεί για μάς το καθοριστικό κριτήριο των πολιτικών επιλογών.».
Ο τότε εισηγητής μας είναι ο σημερινός Αναπληρωτής Υπουργός Οικονομικών κ. Χρήστος Σταϊκούρας.
Σήμερα η χώρα εξασφάλισε χρόνο και ανάσα. Αύριο στα κοινοβούλια των χωρών της Ευρωζώνης θα κληθούν συνάδελφοί μας από τις χώρες της Ευρωζώνης να αποφασίσουν για το νέο πρόγραμμα για τη χώρα μας. Σήμερα στη Γερμανία, εφημερίδες επισημαίνουν σε Γερμανούς Βουλευτές ότι αν ψηφίσουν τη νέα συμφωνία η οποία δίνει χρόνο και ανάσα στη χώρα μας, θα επιβαρυνθεί η χώρα τους από επιστροφές τόκων για το 2013, ως αρχή, στην τάξη των 750 εκατομμυρίων ευρώ.
Αυτήν την εβδομάδα και στις αρχές της άλλης θα ολοκληρωθεί αυτός ο γύρος των ψηφοφοριών. Η χώρα χρειάζεται να ψηφιστούν αυτές οι αποφάσεις στα ξένα κοινοβούλια. Η χώρα χρειάζεται επίσης τέσσερα πράγματα, για να επιτύχουμε την έξοδο από την κρίση. Χρειάζεται βεβαίως πολιτική σταθερότητα. Χρειάζεται επίσης μία αλλαγή στην πράξη και τη νοοτροπία, ώστε να είναι μία χώρα φιλική προς την επιχειρηματικότητα, γιατί όσο και αν νομίζουν κάποιοι ότι το δημόσιο είναι η λύση, αυτό κατέρρευσε και μαζί του και οι ελπίδες όσων θέλουν να εξακολουθήσουν πολιτικά να το αξιοποιούν. Θα πρέπει να υπάρχει ρευστότητα στην οικονομία και, μάλιστα, όχι προερχόμενη από δημόσιες δαπάνες ή από καταναλωτικές συμπεριφορές προερχόμενες από δανεισμό, αλλά από παραγωγική δυναμική, από επενδύσεις και από εξαγωγικό προσανατολισμό της χώρας. 
Εκτός απ’ αυτά τα τρία και μαζί με όλα αυτά, η χώρα χρειάζεται και μία σημαντική αλλαγή νοοτροπίας, η οποία έχει να κάνει όχι με υποκριτικούς τρόπους μετάθεσης ευθυνών, αλλά με μία πραγματική αλλαγή νοοτροπίας όλων, ώστε η χώρα να ξεφύγει από μάγισσες, από βάσανα συνωμοτικών απόψεων ή διαδοχικών μεταθέσεων ευθυνών και να αναζητήσει όρθια το μέλλον της.
«Οι πρόσφατες μαζικές κινητοποιήσεις, με επίκεντρο τη ριζική αντίθεση στην κυβερνητική πολιτική για το ασφαλιστικό, αποτέλεσαν μία σημαντική συμβολή στην αποκατάσταση της κοινωνικής αλληλεγγύης, της ενωτικής συλλογικής δράσης και της μαχητικής αντιπαράθεσης με τις νεοφιλελεύθερες κοινωνικές πολιτικές της σημερινής Κυβέρνησης.».
Αυτή είναι ανακοίνωση-κάλεσμα του Συνασπισμού, τότε, για μαζική συμμετοχή των εργαζομένων στη γενική απεργία της 17ης Μαΐου, η οποία εξεδόθη στις 16 Μαΐου 2001. 
Αυτός που υπενθυμίζει αυτήν την ανακοίνωση –ο δημοσιογράφος Π. Μανδραβέλης στη σημερινή «ΚΑΘΗΜΕΡΙΝΗ»- συμπληρώνει το εξής: «Από την άλλη, όταν χρεοκοπεί η χώρα και λόγω του ασφαλιστικού, φταίει μόνο ο δικομματισμός, άντε και ο καπιταλισμός!»
Είναι δύσκολη άσκηση αυτό που ειρωνευτήκατε. Είναι δύσκολη άσκηση μία Κυβέρνηση τριών κομμάτων που μέχρι προπέρυσι βρισκόταν αντίθετα. Είναι δύσκολη άσκηση η συνεννόηση. Είναι δύσκολη άσκηση επίσης η αίσθηση τής ώρας, η αίσθηση τής περίστασης, η αίσθηση τής στιγμής, η αίσθηση τής διαχείρισης των προβλημάτων της χώρας. 
Είχαμε μία ανατροπή του δυσμενέστατου κλίματος το οποίο υπήρχε για την Ελλάδα τους τελευταίους μήνες, χάριν στην αίσθηση που έδωσε αυτή η Κυβέρνηση που εσείς αποκαλείτε ειρωνικά «εταιρεία».
Είχαμε μία ανατροπή του δυσμενούς κλίματος για τη χώρα μας, χάριν στις  πολλές αποτελεσματικές και δύσκολες επαφές του Πρωθυπουργού κ. Σαμαρά. Και είχαμε και μία αίσθηση και παραδοχή και αναγνώριση ότι η Ελλάδα τήρησε τις δεσμεύσεις της, ώστε σήμερα μετά το προχθεσινό Eurogroup να μιλάμε για επιτόκιο των δανείων της τάξεως του 0,7%, να μιλάμε για δεκαπενταετή χρονική οπισθοχώρηση της εξοφλήσεως των ομολόγων και να μιλάμε και για δεκαετή χρονική οπισθοχώρηση καταβολής τόκων.
Μεταξύ άλλων αυτό το οποίο οι εταίροι μας ονομάζουν «τήρηση των δεσμεύσεων», αντιλαμβανόμαστε όλοι πολύ καλά ότι στη χώρα μας σημαίνει δοκιμασία του ελληνικού λαού, σημαίνει περιορισμό εισοδημάτων, σημαίνει διόγκωση της ανεργίας, σημαίνει ύφεση, σημαίνει αυτό που όλοι αντιλαμβανόμαστε είτε μετέχουμε στην ευθύνη διακυβερνήσεως της χώρας και εξόδου από την κρίση είτε δεν μετέχουμε και σφυρίζουμε κλέφτικα, παριστάνοντας ότι τα πράγματα μπορούν να επιστρέψουν εκεί που σταμάτησαν το 2009.
Η πρόταση του ΣΥΡΙΖΑ είναι μια πρόταση η οποία κατά βάθος, δεν θέλει να ψηφιστεί. Είναι μια πρόταση που κατά βάθος θέλει να παίξει παιχνίδια μικροκομματικά πάνω σε μια κρίσιμη περίσταση, που η χώρα θέλει να σταθεί όρθια, θέλει να δώσει την αίσθηση της ενότητας και την αίσθηση της κατανόησης του προβλήματος. Αυτό το σκεπτικό είναι πλήρως υποταγμένο στις πολιτικές, δημοσκοπικές και εντυπωσιοθηρικές ανάγκες του ΣΥΡΙΖΑ, ενώ από την άλλη πλευρά, ένα τέτοιο σκεπτικό εξιλεώνει –ίσως να μην το έχετε αντιληφθεί- αυτές τις ευθύνες, εν ονόματι μιας μοιραίας αρχιτεκτονικής της Ευρωζώνης, την οποία προφανώς ο ΣΥΡΙΖΑ θα ανατρέψει. Ένας τέτοιος αχταρμάς λοιπόν είναι όχι απλώς το ελάχιστο που χρειάζεται η χώρα, αλλά αυτό το οποίο καθόλου δεν χρειάζεται η χώρα αυτήν τη στιγμή. 
Από τις αρχές Σεπτεμβρίου που υπεβλήθη αυτή η πρόταση εν μέσω της δύσκολης πορείας για λύση και για ξεκίνημα μιας νέας ευρωπαϊκής πορείας τής χώρας έως σήμερα, παραμονή των ψηφοφοριών στα ξένα κοινοβούλια, αυτή η ιστορία της αδέξιας παραπειστικής και με κομματική και ιδεολογική εμπάθεια απόπειρα ποινικοποίησης –μιλούν ακόμα και για αστικές ευθύνες- ευθυνών, βλάπτει τα συμφέροντα της χώρας και εμποδίζει την προσπάθειά της να βγει από την κρίση. Κανείς δεν αρνείται ότι υπάρχουν ευθύνες. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας τού κυρίου Βουλευτή)
Και σας θυμίζω ότι όταν η Νέα Δημοκρατία υπέβαλε τη δική της πρόταση αρχές του 2010, δεν το έκανε εν ονόματι συντριβής πολιτικών αντιπάλων ή εν ονόματι ιδεολογικών φαντασμάτων, αλλά το έκανε ζητώντας να αναζητηθούν οι ευθύνες από το 1981 μέχρι εκείνη τη στιγμή, το έκανε κυρίως για να αποφευχθούν παρόμοια προβλήματα στο μέλλον, αλλά και για να αναληφθούν και να καταλογιστούν ευθύνες. 
Σήμερα έχουμε αναλάβει, μετά το αποτέλεσμα δύο εκλογών αυτής της ατέλειωτης χρονιάς, την ευθύνη να κρατήσουμε την Ελλάδα όρθια μέσα στην Ευρώπη, όπως μας ζήτησε ο δοκιμαζόμενος ελληνικός λαός. Αυτήν την ευθύνη θα θέλαμε να τη μοιραστούμε με πολλούς. Αυτήν την ευθύνη κληθήκατε και εσείς να την αναλάβετε και την αρνηθήκατε. Και θα ήθελα να ήξερα –επαναλαμβάνοντας αλλαγμένο το ερώτημά σας- αν θα δώσετε άραγε μια καλή απάντηση στο γιατί δεν αναλαμβάνετε τις ευθύνες σας. Γιατί εμείς ήδη την έχουμε δώσει. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής του ΠΑΣΟΚ κ. Παναγιώτης Ρήγας, για δεκαπέντε λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Κυρίες και κύριοι συνάδελφοι, διαχρονικά η Αριστερά κατίσχυε με τη δύναμη των ιδεών της, με τη ρώμη του πολιτικού της λόγου. Σήμερα βρισκόμαστε μπροστά σε ένα εντελώς ελληνικό πολιτικό παράδοξο. Κόμμα το οποίο αυτοπροσδιορίζεται ως αριστερό, καταθέτει πρόταση για εξεταστική επιτροπή, για να ελέγξει ποινικά και με απόδοση αστικών ευθυνών πολιτικές αποφάσεις μίας κυβέρνησης, που πάρθηκαν στο διάστημα 2009-2010 με έναν και μόνο στόχο: Να μπορέσουν να κρατήσουν αυτήν τη χώρα όρθια, να μπορέσουν να κρατήσουν αυτήν τη χώρα μέσα στο κάδρο της Ευρώπης, για να μπορέσουμε ως χώρα να ξεπεράσουμε αυτήν τη βαθιά κρίση.
Η πρόταση της εξεταστικής επιτροπής του ΣΥΡΙΖΑ είναι μία συρραφή αρκετών απόψεων συνιστωσών. Υπάρχει η συνιστώσα των δικονομιστών, των νομικιστών, υπάρχει η συνιστώσα των αντικαπιταλιστών. Η συνιστώσα της πολιτικής και της λογικής απουσιάζουν. Προφανώς στόχος σας σε αυτή μάλιστα τη συγκυρία, όταν η χώρα παίρνει μια βαθιά ανάσα, δεν είναι να διερευνήσετε εάν και σε ποιους πρέπει να αποδοθούν ευθύνες, αλλά στόχος σας είναι να δημιουργήσετε ένα εφήμερο φόρουμ δημιουργίας εντυπώσεων με έναν τρόπο ιδιαίτερα δημαγωγικό και λαϊκιστικό, για να μπορέσετε σε μία συγκυρία κρίσιμη για τη χώρα να αντλήσετε, όπως πιστεύετε, μικροκομματικά οφέλη. 
Γιατί κατηγορείτε ή γιατί θέλετε να διερευνηθούν ευθύνες για πολιτικές αποφάσεις που πάρθηκαν; Γιατί η χώρα το 2009 βρέθηκε στην ανάγκη να προστρέξει σε μηχανισμό στήριξης. Πολύ απλά, πού βρέθηκε το 2009 η χώρα; Η Ελλάδα είχε ταυτόχρονα το μεγαλύτερο έλλειμμα στην Ευρωζώνη, δυσθεώρητο δημόσιο χρέος, το μεγαλύτερο έλλειμμα στο ισοζύγιο τρεχουσών συναλλαγών, το μεγαλύτερο έλλειμμα ανταγωνιστικότητας και ταυτόχρονα ύφεση η οποία αποδείχθηκε ότι ήταν 3% για το 2009. Όλη αυτή η κατάσταση, όλη αυτή η πραγματικότητα δημιούργησε την τεράστια και αναπότρεπτη κρίση δανεισμού. Με αυτά τα δεδομένα η Ελλάδα δεν μπορούσε πλέον να δανειστεί.
Έπρεπε λοιπόν να υπάρξει απάντηση σε ένα μείζον πρόβλημα. Ποιο ήταν αυτό; Ότι εκείνη τη στιγμή υπήρχε ένα πραγματικό ταμειακό έλλειμμα, όχι έλλειμμα διαρθρωτικό, που ήταν 36 δισεκατομμύρια, αλλά ταμειακό έλλειμμα 24 δισεκατομμυρίων, λειτουργικό, που έπρεπε να καλυφθεί για να μπορέσει να λειτουργεί το κράτος. Από πού καλύπτεται αυτό το έλλειμμα σε μία χώρα η οποία έχει πρωτογενές έλλειμμα; Από δανεισμό. Από τη στιγμή που δεν μπορείς να δανειστείς, τι μπορεί να κάνεις; Να ισοσκελίσεις τον προϋπολογισμό σου. Πώς; Όχι με τα μέτρα που πάρθηκαν εκείνη τη στιγμή, αλλά με μέτρα ακόμα πιο σκληρά, δηλαδή θα έπρεπε να μηδενίσεις χωρίς δανεισμό ένα έλλειμμα 24 δισεκατομμυρίων.
Άρα θα έπρεπε όχι να κόψεις μισθούς και συντάξεις, αλλά να μην πληρώσεις καθόλου μισθούς και συντάξεις. Δεν υπάρχει άλλος τρόπος να εξαφανίσεις ένα πρωτογενές έλλειμμα 24 δισεκατομμυρίων. 
Ήταν τόσο το έλλειμμα ή το διογκώσαμε; Το έλλειμμα δεν ήταν τόσο. Ήταν 16%. Το έλλειμμα δεν ήταν ούτε 9% ούτε 12,3% ούτε 13,5%. Ήταν 16% και αυτό δεν το αμφισβητεί κανένας. 
Και δεν θα επικαλεστώ πηγές πασοκικές. Απλώς, θα αναφέρω το εξής: άρθρο του κ. Σαμαρά στους «NEW YORK TIMES» στις 4 Απριλίου 2012: «Το έλλειμμα από 15% το 2009, περιορίστηκε γύρω στο 10% το 2011». Εισηγητική έκθεση τού προϋπολογισμού του 2013: «Συνολικά την περίοδο 2009-2011 η μείωση του ελλείμματος ήταν 6,2% του ΑΕΠ, δηλαδή από το 15,6% το 2009 σε 9,4% το 2011. Αυτή ήταν η πραγματικότητα σχετικά με το έλλειμμα.
Πώς θα μπορούσαμε λοιπόν εκείνη τη στιγμή με την τεράστια κρίση χρέους, δανεισμού, να προσφύγουμε σε δανειστές; Σε ποιους; Κάποιοι είπαν ότι υπήρχαν εναλλακτικές λύσεις, Ρώσοι, Κινέζοι, Άραβες. Πιστεύω να μην επαναλάβει κανένας όλες αυτές τις αστειότητες σήμερα, όταν το τοπίο είναι καθαρό. 
Υπήρχε κάτι άλλο; Προφανώς όχι. Έπρεπε εμείς εκείνη τη στιγμή με την πλάτη στον τοίχο, να μπορέσουμε να ξεπεράσουμε αυτήν την κρίση δανεισμού. Κάποιοι είπαν: «Υπήρχε ο τρόπος, υπήρχε ο δρόμος να κάνουμε moratorium ή μονομερή διαγραφή του χρέους». Άσε που αυτό δεν έλυνε το πρόβλημα του ελλείμματος, γιατί αν κάναμε μονομερή διαγραφή του χρέους, θα έπρεπε από εκείνη τη στιγμή να μην περιμένουμε από κανένα να μας δανείσει πλέον για πάρα πολλά χρόνια.
Εν πάση περιπτώσει όμως ας κάναμε μία διαγραφή του χρέους εκείνη τη στιγμή για να ελαφρύνουμε το χρέος μας. Όποιος το ισχυρίζεται αυτό, θα πρέπει να πει στα ασφαλιστικά ταμεία για τα οποία κάποιοι κόπτονται ότι έχασαν το 50% της αξίας των ομολόγων και στους ιδιώτες ομολογιούχους των οποίων κουρεύτηκαν τα ομόλογα, ότι αν προβαίναμε τότε σε μονομερή διαγραφή τού χρέους, η αξία των ομολόγων των ασφαλιστικών ταμείων θα ήταν μηδενική και η αξία των ομολόγων που είχαν στα χέρια τους οι ιδιώτες θα ήταν μηδενική. Γιατί δεν το λένε αυτοί που ισχυρίζονται ότι έπρεπε να διαγράψουμε τότε το χρέος; Διαγράφω το χρέος σημαίνει ότι δεν πληρώνω τα ομόλογα που λήγουν, σημαίνει ότι μηδενίζω την αξία των ομολόγων. Πείτε ότι έπρεπε να γίνει αυτή η επιλογή. 
Όμως και αυτό δεν μπορούσε να γίνει, γιατί η Ελλάδα δεν μπορούσε από μόνη της ούτε να επιβάλει τους όρους του δανεισμού ούτε να επιβάλει τους όρους με τους οποίους θα αναδιάρθρωνε το χρέος της. Εξαιτίας του δικού μας προβλήματος, εξαιτίας της δικής μας επιμονής, εξαιτίας του δικού μας αγώνα, φτιάχτηκε ο μηχανισμός στήριξης.
Κάποιοι λένε τότε ότι όλα ήταν προσυμφωνημένα για να μπει η Ελλάδα στο Διεθνές Νομισματικό Ταμείο, για να υπάρξει αυτή η ταλαιπωρία και οι θυσίες τού ελληνικού λαού. Όμως αυτό αντέχει στη λογική; Δηλαδή υπήρχε μία διεθνής συνωμοσία η οποία είχε εκ των προτέρων συμφωνηθεί –και αυτό με συμμετοχή της Ελλάδας- για να έρθει το Διεθνές Νομισματικό Ταμείο στην Ευρώπη; Μα το IMF το έφερε η Ευρωζώνη. Η άρνηση των Ευρωπαίων να κατανοήσουν το πρόβλημα και να βοηθήσουν, έφερε το Διεθνές Νομισματικό Ταμείο στην Ευρώπη. 
Εν πάση περιπτώσει, οι όροι με τους οποίους στήθηκε ο μηχανισμός στήριξης, ήταν όροι τους οποίους εμείς θέλαμε; Δηλαδή η γρήγορη δημοσιονομική προσαρμογή, μέσα σε δύο χρόνια να μπορέσουμε να εξαλείψουμε το έλλειμμά μας και να προσαρμοστούμε δημοσιονομικά, ήταν δική μας επιλογή; Δηλαδή έχει κανείς την αφέλεια να πιστεύει ότι αν είχαμε τη δυνατότητα να φτιάξουμε μόνοι μας το πρόγραμμα, να επιλέξουμε μόνοι μας τα μέτρα, θα αποφασίζαμε ποτέ ότι πρέπει να κάνουμε αυτήν την προσαρμογή μέσα σε δύο χρόνια και να κάνουμε όλες αυτές τις περικοπές; Προφανώς, όχι. Ήταν όμως αποτέλεσμα της διαπραγματευτικής ισχύος που είχαμε εκείνη τη στιγμή σε μία Ευρώπη συντηρητική, σε μία Ευρώπη που είχε τιμωρητική διάθεση απέναντι στην Ελλάδα και στις χώρες με δημοσιονομικά ελλείμματα. 
Δεν ήταν λοιπόν η επιλογή δική μας. 
Και βέβαια εκ των υστέρων, οι μετά Χριστόν προφήτες, έρχονται και λένε ότι το πρόγραμμα αυτό εξαρχής δεν έβγαινε. Το ήξεραν ότι δεν έβγαινε και επίτηδες έφτιαξαν αυτήν τη συνωμοσία. Για ποιο λόγο; Αναρωτιέται κανένας. Στο Διεθνές Νομισματικό Ταμείο συμμετέχουν, εκτός από τις χώρες της Ευρώπης και τις Ηνωμένες Πολιτείες της Αμερικής, η Ρωσία, η Βραζιλία, η Κίνα. Αυτές οι χώρες ήξεραν ότι το πρόγραμμα δεν βγαίνει; Τους παρέσυρε ο Στρος Καν; Θα πρέπει να έχει ευθύνες αν το έχει κάνει αυτό. Θα πρέπει να είναι ο μεγάλος ένοχος γιατί παρέσυρε την παγκόσμια οικονομία να χρηματοδοτήσει ένα πρόγραμμα το οποίο ήξερε ότι δε βγαίνει. Όλοι αυτοί ήξεραν ότι δε βγαίνει και παρ’ όλα αυτά αποφάσισαν να χρηματοδοτήσουν μια χώρα με ποσό τριάντα δύο φορές μεγαλύτερο από τη συνεισφορά που είχε η Ελλάδα στο Διεθνές Νομισματικό Ταμείο. Αυτό ξεπερνάει το όρια της λογικής.
Όχι μόνο λοιπόν τότε κανένας δεν ήξερε ότι το πρόγραμμα δεν βγαίνει, αλλά όλοι επέμεναν ότι το πρόγραμμα βγαίνει. Και ο κ. Ρουμελιώτης. Στη δήλωσή του στην αμερικανική εφημερίδα λέει αυτά που λέει, στο βιβλίο του όμως δεν φαίνεται πουθενά κάτι τέτοιο. Αντίθετα την ίδια εποχή, μεταξύ άλλων πολλών επαινετικών σχολίων για την πολιτική της Ελλάδας, έλεγε στο «FLASH» στις 8-12-2010: «Η Ελλάδα προχωράει ικανοποιητικά. Έχουν γίνει πάρα πολλά. Αναγνωρίζονται οι προσπάθειες. Η Ελλάδα βρέθηκε στο χείλος του γκρεμού. Σερνόμαστε για δεκαετίες σε πολλά θέματα. Ο Πρωθυπουργός επέδειξε τεράστιο πολιτικό θάρρος που αναγνωρίζεται διεθνώς. Αλλά δεν αρκεί ο Πρωθυπουργός. Χρειάζεται και κοινωνική συναίνεση». Πόσο αυτό ταιριάζει με τη μετέπειτα δήλωση «όλοι ξέραμε στο Διεθνές Νομισματικό Ταμείο ότι δεν έβγαινε το πρόγραμμα»; 
Όταν επικαλούμαστε λοιπόν κάποιες πηγές, ας μην το κάνουμε επιλεκτικά. Ας διαβάζουμε το σύνολο της πορείας των δηλώσεων και των τοποθετήσεων κάποιων προσώπων και ας μην τα χρησιμοποιούμε για να στηρίξουμε επιχειρήματα που δεν βγαίνουν. 
Και καλά, το Διεθνές Νομισματικό Ταμείο παραπλανήθηκε πιθανώς από τον Στρος Κάν, την πάτησαν όλοι και μας χρηματοδότησαν. Το ίδιο έγινε προφανώς και με τα κοινοβούλια της Ευρώπης, διότι το πρόγραμμα ψηφίστηκε και από τα δεκαέξι κοινοβούλια της Ευρωζώνης. Και αυτοί λοιπόν εν γνώσει τους, ενώ ήξεραν ότι το πρόγραμμα δεν βγαίνει, πήραν τις αποφάσεις αυτές να χρηματοδοτήσουν την Ελλάδα για να καταστρέψουν τον ελληνικό λαό και τις δικές τους οικονομίες. Δεν αντέχουν στη λογική αυτά τα επιχειρήματα που περιλαμβάνονται στην πρότασή σας. 
Αλλά η αναδιάρθρωση γιατί δεν έγινε; Ακούμε από κάποιους, ανάμεσά τους και ο κ. Ρουμελιώτης, ο οποίος ισχυρίζεται ότι έπρεπε να γίνει εξαρχής η αναδιάρθρωση. Και αφού δεν έγινε εξαρχής, γιατί έγινε το 2011; 
Παρακολουθήσαμε πριν από μερικές μέρες, τώρα στο τέλος του 2012, δηλαδή δύο χρόνια μετά την έναρξη της κρίσης, τη μεγάλη σύγκρουση ανάμεσα στο ΔΝΤ και στη Γερμανία κατά βάση, για το αν θα πρέπει να γίνει αναδιάρθρωση τού χρέους του δημόσιου τομέα. Σήμερα, όταν οι συνθήκες έχουν αλλάξει, όταν οι συσχετισμοί στην Ευρώπη έχουν αλλάξει και πάλι δεν κατορθώθηκε να παρθεί απόφαση για το κούρεμα, φαντάζεται κανένας, ότι εκείνη την εποχή, όταν η Γερμανία και η συντηρητική τότε Γαλλία ούτε ήθελαν να ακούσουν για αναδιάρθρωση του χρέους, θα μπορούσε η Ελλάδα θα επιβάλει –δεν ξέρω με ποιο τρόπο, θα πρέπει να μας απαντηθεί- αναδιάρθρωση του χρέους μονομερώς με δική της απόφαση; Και αυτό σε καμμία περίπτωση δεν στέκει. 
Το PSI που έγινε στη συνέχεια και για το οποίο υπάρχει αναφορά, έγινε γιατί υπήρξε απόφαση από όλους τους ενδιαφερομένους να γίνει το κούρεμα των ομολόγων που κατείχε ο ιδιωτικός τομέας. Βεβαίως με το PSI μειώθηκε η αξία των ομολόγων των ασφαλιστικών ταμείων και βεβαίως και των ιδιωτών ομολογιούχων, όχι όμως μόνο των ελληνικών ασφαλιστικών ταμείων αλλά και των ομολόγων που κατείχαν τα ξένα ασφαλιστικά ταμεία. Δεν δεχόταν κανένας να γίνει εξαίρεση ελληνικών ασφαλιστικών ταμείων ή ιδιωτών Ελλήνων, όταν σε όλη την υπόλοιπη Ευρώπη και τον υπόλοιπο κόσμο ασφαλιστικά ταμεία βορείων ευρωπαϊκών χωρών θα έπρεπε να μπουν στο κούρεμα. Πώς θα γίνει αυτή η διάκριση;
Και βέβαια δεν ισχύει καθόλου αυτό που ακούγεται, ότι υπήρχε μία συνωμοσία για να αυξηθεί το εύρος της έκθεσης των ασφαλιστικών ταμείων στα ελληνικά ομόλογα. Όχι! Από το 2009 μέχρι το 2011 τα ασφαλιστικά ταμεία κατείχαν 2,5 δισεκατομμύρια λιγότερης αξίας ομόλογα του ελληνικού δημοσίου. Δεν έγινε καμμία αύξηση των ομολόγων. Από πού τα βρίσκετε αυτά τα στοιχεία; Και οι ελληνικές τράπεζες είχαν αυξημένα ομόλογα σε σχέση με τα ομόλογα του ελληνικού δημοσίου. «Οι ξένες τράπεζες…» -λέει- «…ξεφορτώθηκαν τα ομόλογά τους κι έτσι γλύτωσαν». «Ξεφορτώθηκαν τα ομόλογά τους» τι σημαίνει; Σημαίνει ότι από ελληνικά ομόλογα ονομαστικής αξίας 196 δισεκατομμυρίων που είχαν το 2009, πήγαν στα 154 δισεκατομμύρια το 2011, δηλαδή 42 δισεκατομμύρια λιγότερα. Τα ξεφορτώθηκαν! Τα 30 δισεκατομμύρια όμως από τα 42 δισεκατομμύρια είναι λήξης ομολόγων. Πού είναι αυτή πάλι η συνωμοσία ότι ξεφορτώθηκαν οι ξένες τράπεζες τα funds, τα ομόλογα κι επομένως υπήρξε αυτή η ελάφρυνση κι όλα έπεσαν στις ελληνικές τράπεζες;
Επειδή ο χρόνος τελειώνει και πιστεύω ότι οι άλλοι συνάδελφοι θα ασχοληθούν και με ειδικότερα ζητήματα, θα ήθελα να πω το εξής: 
Σήμερα συζητάμε σε αυτήν την Αίθουσα την πρόταση για εξεταστική επιτροπή του ΣΥΡΙΖΑ, επειδή η χώρα μας εξακολουθεί να υπάρχει, επειδή η Ελλάδα έχει παραμείνει όρθια χάρη στις θυσίες του ελληνικού λαού. Έχουμε την άνεση να συζητάμε, επειδή πάρθηκαν κάποιες αποφάσεις που είχαν ως στόχο –με θυσίες, με κόπους, με συνέπειες- να κρατηθεί η χώρα μας όρθια.
Και βέβαια κλείνω με το εξής: 
Εάν για κάτι θα έπρεπε ο ΣΥΡΙΖΑ να μην επιμείνει στην πρότασή του, είναι γιατί τα μοντέλα τα οποία θα έπρεπε υποτίθεται να υιοθετήσουμε ως παράδειγμα από τη διεθνή σκηνή, όπως ο κ. Τσίπρας μάς είχε υποδείξει, δεν υπάρχουν πια. Δυστυχώς για τους λαούς και για τις χώρες δεν υπάρχουν πια! «Στη ζωή δεν υπάρχουν μονόδρομοι», λέει ο κ. Τσίπρας. «Και αυτό μας το αποδεικνύουν όλα όσα συμβαίνουν γύρω μας. Ευτυχώς υπάρχουν παραδείγματα. Στην Κύπρο υπάρχει μία κυβέρνηση της Αριστεράς σε άλλες συνθήκες, σε μικρογραφία των προβλημάτων που έχουμε εδώ στην Ελλάδα. Ο κ. Χριστόφιας όμως κατάφερε να δανειστεί από τη Ρωσία του Πούτιν 2,5 δισεκατομμύρια ευρώ και να μην μπει στο Διεθνές Νομισματικό Ταμείο. Και αποφύγαμε να έχουμε και τις δύο χώρες του ελληνισμού στο Διεθνές Νομισματικό Ταμείο και την επιτήρηση. Η Ελλάδα είχε δυνατότητες διαπραγμάτευσης και αναζήτησης εναλλακτικών πηγών δανεισμού.». 
Το ένα μοντέλο βέβαια δεν υπάρχει πια. Η Αργεντινή –δυστυχώς για το λαό της- πάει για δεύτερη, χειρότερη χρεοκοπία. 
Ας αναζητήσετε λοιπόν υποθετικά κάποια άλλα μοντέλα να επιδείξετε.
Μέχρι τότε πιστεύω ότι θα πρέπει ως κόμμα, το οποίο θέλετε να αυτοπροσδιορίζεται στην Αριστερά, να επαναφέρετε και τον πολιτικό σας λόγο και την πολιτική σας πρακτική στα όρια που επιβάλλει η ιστορία τής Αριστεράς και, βεβαίως, σε αυτό που επιβάλλει η εθνική ευθύνη. 
Αν για κάτι πρέπει να αγωνιστούμε, είναι προφανώς κάποια στιγμή, σε συνθήκες ηρεμίας, σε συνθήκες που θα υπάρχει μία καινούργια ισορροπία, να συζητήσουμε για το πώς η κατάσταση έφτασε μέχρι εδώ. Σήμερα όμως που η Ελλάδα ψάχνει να ξαναβρεί το βηματισμό της, είναι ώρα ενότητας και όχι ώρα διαχωρισμών και διάσπασης.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής των Ανεξαρτήτων Ελλήνων, κ. Επαμεινώνδας Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριοι Βουλευτές, σύσσωμος ο ελληνικός λαός απαιτεί σήμερα από τη Βουλή να αποφασίσει τη σύσταση εξεταστικής επιτροπής για το μνημόνιο και την προσφυγή της χώρας στο Διεθνές Νομισματικό Ταμείο, προκειμένου να λογοδοτήσουν και να τιμωρηθούν όσοι, παραβιάζοντας το Σύνταγμα και τους νόμους, παρέδωσαν την πατρίδα μας στην τρόικα και τους δανειστές. Και αυτό είναι το μήνυμα το οποίο υπάρχει απ’ άκρου εις άκρον της Ελλάδος, ό,τι κι αν λέτε εσείς σε αυτήν την Αίθουσα, εσείς της συγκυβέρνησης.
Έχουμε καταθέσει ήδη από τις 20 Αυγούστου πρόταση για τη σύσταση εξεταστικής επιτροπής με βάση το άρθρο 144 του Κανονισμού της Βουλής, το οποίο αναφέρει ότι ειδικά ζητήματα δημοσίου ενδιαφέροντος συζητιούνται στο πλαίσιο της Βουλής. Αυτήν την πρότασή μας την καταθέσαμε έχοντας υπογράψει είκοσι Βουλευτές του κινήματός μας και την απέστειλε ο Πρόεδρος των Ανεξαρτήτων Ελλήνων, ο Πάνος Καμμένος, σε όλους τους Βουλευτές. 
Υπογράφτηκε από αρκετούς, όχι από τόσους, όσοι χρειάζονταν, δηλαδή εξήντα, αλλά φανταζόμασταν –και εδώ είναι ένα θέμα που απευθύνω προς το ΣΥΡΙΖΑ- ότι θα είχαμε τουλάχιστον και τις δικές σας υπογραφές, προκειμένου να μη φαίνεται ότι υπάρχει διαχωρισμός και ανταγωνισμός στα ζητήματα της συγκρότησης της εξεταστικής επιτροπής, από όλο το αντιμνημονιακό δημοκρατικό φάσμα για το τι έγινε. Σε κάθε περίπτωση όμως σας λέμε από τώρα, διότι υπήρχε η δέσμευση του Προέδρου της Βουλής και το ανακοίνωσε και ο Πάνος Καμμένος, ότι θα γίνει η συζήτηση και της δικιάς μας πρότασης. 
Αφού λοιπόν δεν το θέλετε, σας λέμε και εν όψει τού ότι προδιαγράφεται πού θα πάει αυτή η ιστορία, δηλαδή ότι σήμερα θέλετε να τα κουκουλώσετε, πως εμείς αύριο, αξιοποιώντας το άρθρο 86, παράγραφος 3 του Συντάγματος, θα φέρουμε ξανά την πρότασή μας με τριάντα υπογραφές, για να πάει πλέον η ιστορία σε κάθαρση. Μη νομίζετε ότι θα το αποφύγετε.
 (Χειροκροτήματα από την πτέρυγα των Ανεξαρτήτων Ελλήνων)
Και θα βάλουμε και τις μηνύσεις που έχουν γίνει από διάφορους πολίτες. Μία από αυτές κατέθεσε πρόσφατα ο Πρόεδρός μας Πάνος Καμμένος. Αλλά υπάρχουν κι άλλες, οι μηνύσεις του κ. Αντωνίου και άλλων. Όλες αυτές θα έρθουν πακέτο εδώ. Μη νομίζετε ότι θα περάσετε μια διαδικασία, προκειμένου να γίνουν παραγραφές. 
Και σας εξηγούμαι, αλλά το ξέρετε καλύτερα, ότι η Βουλή ασκεί με βάση το Σύνταγμα και καθήκοντα εισαγγελικά και αν επέλθει η παραγραφή, έχετε ευθύνη ως Βουλευτές και ως Πλειοψηφία που δεν ασκήσατε τα εισαγγελικά καθήκοντα. 
Εμείς λοιπόν το λέμε ξεκάθαρα σε όλους: Θα φέρουμε τις προτάσεις αυτές. Θα συνυπογράψουμε και θα στηρίξουμε τις μηνύσεις που έγιναν από τους πολίτες και πάρτε τις ευθύνες σας. Εάν ως Πλειοψηφία της Βουλής δεν ασκήσετε τα εισαγγελικά σας καθήκοντα για άσκηση ποινικής δίωξης και παραγραφούν, θα έχετε τις ίδιες ευθύνες εσείς. Το ξεκαθαρίζουμε, να μπει στα Πρακτικά, να είναι δεδομένο, διότι αύριο θα υπάρχουν ζητήματα ανοικτά γύρω από αυτό.
Αυτήν τη στιγμή υπάρχει μία τεράστια απαίτηση σε όλο τον ελληνικό λαό. Ο ελληνικός λαός λέει ότι δεν πρέπει να υπάρξει κουκούλωμα για το πώς πήγαμε στο Διεθνές Νομισματικό Ταμείο και για το πώς μπήκαμε στο μνημόνιο. Εμείς πήραμε δέσμευση σαν ένα κίνημα που πάλεψε στις πλατείες, στην πλατεία Αριστοτέλους, στα Προπύλαια και δηλώσαμε ότι τα θέματα αυτά της τιμωρίας όσων παραβίασαν το Σύνταγμα και τους νόμους, είναι δεδομένα και θα τα φέρουμε στη Βουλή. Στο πλαίσιο αυτής της δέσμευσης, αλλά και  της εντολής που πήραμε από τους πολίτες, εμείς φέραμε αυτήν την πρόταση, την οποία καταθέσαμε και συζητούμε με βάση αυτό το πλαίσιο. 
Σας λέμε λοιπόν ότι η συγκάλυψη επιτείνει το πρόβλημα νομιμοποίησης. Το ελληνικό Κοινοβούλιο σήμερα, έτσι όπως λειτουργεί, με τις πράξεις νομοθετικού περιεχομένου, με τις αποφάσεις τις αντιλαϊκές που έπαιρνε επί χρόνια με το μνημόνιο, έχει κρίση νομιμοποίησης. Και όταν τα συγκαλύπτετε αυτά, τότε επιτείνετε την κρίση νομιμοποίησης και δημιουργείτε προβλήματα στην ίδια τη λειτουργία της δημοκρατίας. Ούτως ή άλλως, η κρίση νομιμοποίησης τού υπάρχοντος κοινωνικού και οικονομικού συστήματος είναι δεδομένη, ιδίως στην Ελλάδα, γιατί γίνεται η άνιση κατανομή του πλούτου. Αλλά εσείς πλέον οδηγείτε στη διάλυση και της όποιας τυπικής νομιμοποίησης υπάρχει, εν όψει του κοινοβουλευτισμού. Προσέξτε τα λοιπόν αυτά, γιατί είναι ζητήματα αρκετά σοβαρά.
Αλλά δεν θέλετε να γίνει η συζήτηση, διότι θα αποκαλυφθούν οι ευθύνες των δανειστών. Θα αποκαλυφθεί ότι η συνταγή και αυτό που επιβλήθηκε από το Διεθνές Νομισματικό Ταμείο σε συνεργασία με όλους που κυβέρνησαν, δημιούργησε πρόβλημα και κατέστρεψε οικονομικά τη χώρα, διότι η νέα διακυβέρνηση που θα έρθει, η αντιμνημονιακή, θα ζητήσει και από τους δανειστές αποζημιώσεις, διότι κατέστρεψαν οικονομικά τη χώρα. 
Δεν θέλετε τη συζήτηση, γιατί θα αποδειχθεί ότι το χρέος είναι επονείδιστο, είναι χρέος παράνομο, το οποίο πρέπει να διαγραφεί και εσείς δεν το διαγράφετε. Θα αποδειχθεί ότι ενώ έχετε τη δυνατότητα να διεκδικήσετε τις γερμανικές αποζημιώσεις και η χώρα μας από δήθεν οφειλέτρια να είναι δανείστρια, δεν το κάνετε και επιβαρύνετε τον ελληνικό λαό με επιπλέον δάνεια.
Αυτά φοβάστε, γι’ αυτό δεν θέλετε τη συζήτηση. Δεν θέλετε τη συζήτηση, γιατί θα αποδειχθούν ποιες συγκεκριμένες ομάδες, ποια τμήματα του ελληνικού πληθυσμού κέρδισαν, κερδίζουν και μας οδηγούν σ’ αυτήν την κατάσταση στην οποία βρισκόμαστε. Όλα αυτά φυσικά θα αναλυθούν και από τον Πάνο Καμμένο και από τον Κοινοβουλευτικό μας Εκπρόσωπο, τον κ. Μαρκόπουλο, και από τους άλλους συναδέλφους και συναγωνιστές της Κοινοβουλευτικής μας Ομάδας.
Δεν βλέπετε όμως και τα διεθνή παραδείγματα. Και στην Ισλανδία όπου υπήρξαν αντίστοιχα ζητήματα, έγινε εξεταστική επιτροπή και παραπέμφθηκε ο εκεί Πρωθυπουργός σε δίκη και στην Ιρλανδία υπήρξε αντίστοιχη διαδικασία. Γιατί λοιπόν δεν τολμάτε; 
Οι της Νέας Δημοκρατίας θυμάστε τι λέγατε; Τώρα πλέον έχετε γίνει ουρά πολιτικοϊδεολογική του ΠΑΣΟΚ. Ακούσατε τι σας είπε ο προηγούμενος εισηγητής; Σας είπε ότι δεν υπήρχε κρίση δανεισμού, ότι όλα ήταν ωραία, ενώ εσείς λέγατε ότι υπήρχε κρίση δανεισμού, ότι ορθώς έγινε η αναθεώρηση του ελλείμματος, ενώ εσείς φωνάζατε ότι αυτή ήταν μια ιστορία σικέ. Τα ξεχάσατε αυτά; 
Διαμαρτύρεστε λοιπόν, γιατί σας είπαν ότι έχετε φτιάξει όλοι μαζί, τα τρία κόμματα, μια εταιρεία. Μάλλον την θέλετε εταιρεία περιορισμένης ευθύνης, για να μην έχετε ευθύνες αργότερα. Εγώ σας λέω ότι η εταιρεία σας είναι offshore, διότι απ’ έξω παίρνει τις εντολές ο συνασπισμός εξουσίας εδώ. 
Να θυμίσω λοιπόν στη Νέα Δημοκρατία τι έλεγε στις 23 Μαρτίου 2012. Έλεγε: «Η τιμωρία του ΠΑΣΟΚ για το έλλειμμα θα έρθει στις κάλπες». Ο εκπρόσωπος της Νέας Δημοκρατίας στις 30 Μαρτίου 2012 στα «ΝΕΑ» κατήγγειλε τα εξής: «Αγνόησαν το πόρισμα του οικονομικού εισαγγελέα που ζητούσε να διερευνηθούν οι ποινικές ευθύνες Παπανδρέου και Παπακωνσταντίνου». Πού είναι αυτά; 
Ξεχάσατε, κύριε εισηγητά της Νέας Δημοκρατίας, να διαβάσετε τις δηλώσεις που κάνατε, όταν βγήκε το πόρισμα της εξεταστικής; Λέγατε: «Αγνόησαν τις καταγγελίες των μελών του διοικητικού συμβουλίου της ΕΛΣΤΑΤ κ.λπ. και μπροστά σε όλα αυτά η Νέα Δημοκρατία καταγγέλλει τις ανεκδιήγητες πρακτικές του ΠΑΣΟΚ». Σοβαρά; Επαναλαμβάνει, μάλιστα, τη δέσμευση του Προέδρου Αντώνη Σαμαρά ότι «αμέσως μετά τις εκλογές θα προχωρήσει στη σύσταση μιας και μόνης εξεταστικής επιτροπής που θα διερευνήσει το πώς έσυραν τη χώρα στο μνημόνιο». Καταπληκτική συνέπεια! Θα τα καταθέσουμε όλα αυτά στα Πρακτικά. 
Στις 2 Μαΐου 2012 από τη Θεσσαλονίκη, προεκλογικά, ο κ. Σαμαράς τόνισε: «Θα προχωρήσουμε σε μια και μόνη εξεταστική επιτροπή, για να μάθουμε πώς φτάσαμε στο μνημόνιο». Σοβαρά, κύριε Σαμαρά; Θα τη συγκροτήσετε και πότε; Υπάρχουν αντίστοιχες δηλώσεις του κ. Παπαθανασίου. Θα τα καταθέσω και αυτά στα Πρακτικά.
Επομένως πρέπει να μας απασχολήσει το πώς φθάσαμε στο μνημόνιο, γιατί για εμάς υπήρξε οργανωμένο σχέδιο δόλιας δημιουργίας κρίσης δανεισμού. Αυτό ήταν το βασικό, προκειμένου όχι μόνο να πάμε σε μια διαδικασία μείωσης των μισθών –αυτό μπορούσαμε να το κάνουμε και χωρίς μνημόνιο- αλλά με βασικό στόχο των δανειστών να υπάρξει υπερχρέωση της χώρας, προκειμένου να βάλουν χέρι στις πλουτοπαραγωγικές πηγές της χώρας και αντί πινακίου φακής να πάρουν τα πάντα. Αυτός ήταν ο βασικός στόχος. Και αυτό θα το αποδείξουμε, διότι πλέον, σύμφωνα και με το «BLOOMBERG», η Ελλάδα είναι, όπως λέγεται, η Νορβηγία της Μεσογείου. Έχουν ανακαλυφθεί κοιτάσματα που πριν από λίγο καιρό δεν τα ξέραμε. 
Πολύ δε περισσότερο πρέπει να γίνει έρευνα για το πώς πήγαμε στα μνημόνια 1, 2, 3 και 4. Έχουμε φθάσει σε απίθανο αριθμό μνημονίων! Πώς φθάσαμε εκεί, ιδίως τώρα που έχουμε τον κοινωνικό Αρμαγεδδώνα; Τρεις χιλιάδες διακόσιες είναι οι αυτοκτονίες και πάνω από ενάμισι εκατομμύριο οι άνεργοι. Υπάρχουν αύξηση της φτώχειας, λουκέτα, έλλειψη στα φάρμακα. Οδηγείτε τη χώρα σε ανθρωπιστική κρίση και το επόμενο στοιχείο είναι η γενοκτονία. Προσέξτε, μπαίνετε σε ατραπούς επικίνδυνες και θα σας αναζητηθούν ευθύνες και εδώ και στα διεθνή δικαστήρια. 
Επομένως η πρότασή μας, η οποία έχει σαφήνεια, προσδιορίζει και αποδεικνύει ότι, όπως είπε και ο κ. Ρουμελιώτης, το ΔΝΤ ήξερε εκ των προτέρων ότι αυτό το σχέδιο θα αποτύχει και παρά ταύτα, προχώρησε. Κατ’ αυτήν την έννοια, υπάρχουν συγκεκριμένες επιβαρύνσεις. 
Ας δούμε τα πράγματα πολύ πιο συγκεκριμένα. 
Ποιοι ήταν οι κεντρικοί παίκτες σε αυτό το παιχνίδι; Τι ρόλο έπαιξε ο Πρωθυπουργός, κ. Παπανδρέου, τι ρόλο έπαιξε ο Υπουργός Οικονομικών, ο κ. Παπακωνσταντίνου, τι ρόλο έπαιξε ο κ. Σαχινίδης, τι ρόλο έπαιξε ο κ. Προβόπουλος, τι ρόλο έπαιξαν άλλα στελέχη τα οποία υπήρχαν στην κυβέρνηση, μερικά εκ των οποίων έφυγαν και συγχρωτίζονται και επιθυμούν να μπουν στην κολυμβήθρα του Σιλωάμ της Αριστεράς για να γλιτώσουν; 
Αυτά, λοιπόν, πρέπει να τα προσέξουμε, συνάδελφοι, αν θέλουμε να είμαστε σοβαροί στο ζήτημα αυτό. Τι ρόλο έπαιξε ο περίφημος κ. Γιούνκερ, ο οποίος σε δηλώσεις του 8-10-10 στο «ΚΕΡΔΟΣ» είπε: Ήταν φανερό ότι κάποια μέρα η Ελλάδα θα έπρεπε να αντιμετωπίσει αυτού του είδους τα προβλήματα και ήξερα –είπε ο Γιούνκερ- ότι το πρόβλημα θα έφτανε, γιατί το συζητούσαν Γερμανοί, Γάλλοι, ο Ζαν Κλοντ Τρισέ στην επιτροπή κι εγώ ο ίδιος για τις προοπτικές αυτού που δεν ήταν τότε γνωστό ως αυτό που αποκαλούμε «ελληνική κρίση». Ήξερα ακόμα ότι η Γαλλία και η Γερμανία κέρδιζαν τεράστια ποσά από τις εξαγωγές τους στην Ελλάδα, αλλά εγώ –λέει ο Γιούνκερ- δεν μπορούσα να πω δημόσια αυτό που γνώριζα. Γνώριζε την υπερχρέωση της χώρας, είναι η καραμπινάτη περίπτωση του επονείδιστου χρέους κι εσείς κάνετε τα στραβά μάτια. Θα το καταθέσω στα Πρακτικά.
Τι έγινε λοιπόν; Είχατε πάρει από το 2009 και η Νέα Δημοκρατία κι εσείς την έκθεση για τους μισθούς, είχατε πάρει την έκθεση του ΔΝΤ για το πώς ήταν η οικονομία, οδηγήσατε ως ΠΑΣΟΚ -με το που αναλάβατε στις 4-10- και αυξήσατε το έλλειμμα στο 12,7 και από εκεί άρχισε να δημιουργείται η κρίση δανεισμού. Διότι τα ελλείμματα υπήρχαν, όπως ειπώθηκε. Δεν είχαν προκληθεί από μισθούς και συντάξεις, αλλά υπήρχαν. Όταν όμως προκαλέσατε την κρίση δανεισμού, φτάσαμε πλέον στο μνημόνιο. 
Είχαμε την Τράπεζα της Ελλάδος, που από το Τ+3 το έκανε Τ+10, δίνοντας τη δυνατότητα να υπάρξει κερδοσκοπία. Και είχαμε πλέον δήλωση του κ. Σαχινίδη, ο οποίος ομολόγησε στις 3-5-2010 στη ΝΕΤ ότι, όταν ανέλαβε το ΠΑΣΟΚ τη διακυβέρνηση της χώρας, διαπίστωσε ότι η μόνη εναλλακτική επιλογή που είχε ήταν να προσφύγει στο Διεθνές Νομισματικό Ταμείο, που ήταν «η πρώτη και μόνη» επιλογή που είχε από τις 5 Οκτωβρίου και μετά. Το ξέρατε, οδηγήσατε τα πράγματα. 
Θα καταθέσω και στα Πρακτικά τι λέει ο Στρος Καν στις 5 Μαΐου από «ΤΑ ΝΕΑ»: Όταν λέω –είπε ο Στρος Καν, υπερβάλλοντας- ότι ήρθε το Διεθνές Νομισματικό Ταμείο στην Ελλάδα και κλείσαμε το θέμα σε δεκαπέντε ημέρες, το κλείσαμε σε δεκαπέντε ημέρες, διότι δουλέψαμε επί μήνες πριν με τις ελληνικές αρχές και το κάναμε υπόγεια. Γιατί αυτό; Διότι οι ελληνικές αρχές επιθυμούσαν την παρέμβαση του ΔΝΤ, αν και ο Παπανδρέου για πολιτικούς λόγους δεν το έλεγε στο λαό, αλλά από την αρχή με είχε πάρει πολλές φορές στο τηλέφωνο. Θα το καταθέσω στα Πρακτικά. Να πώς πήγαμε στην ιστορία αυτή. 
Τώρα, θέλετε να δείτε πώς προχώρησε αυτή η διαδικασία; Συντονισμός δηλώσεων, στησίματα και αξιοποίηση από διεθνείς τοκογλύφους και κερδοσκοπικές επιθέσεις. Είχαμε τη δυνατότητα να δανειστούμε στις 25-1-2010 25 δισεκατομμύρια ευρώ και πήραμε μόνο 8 δισεκατομμύρια ευρώ. Στις 4-3 μπορούσαμε να δανειστούμε 16 δισεκατομμύρια ευρώ, που προσέφεραν οι αγορές, και πήραμε μόνο 5 δισεκατομμύρια ευρώ. Όταν φτάσαμε, λοιπόν, την κρίσιμη στιγμή, χρειαζόμασταν 53 δισεκατομμύρια ευρώ για όλο το έτος, το 2010, μας προσέφεραν οι αγορές 53,4 και δεν τα πήρατε αυτά τα χρήματα. Γιατί δεν τα πήρατε; Γιατί γνωρίζατε πού θέλετε να πάτε. Θα καταθέσω το τι προσφέρθηκε στις αγορές στις 26-1. 
Στις 28-1, εντελώς τυχαία, γίνεται στη Μεγάλη Βρετανία μυστικό δείπνο κερδοσκόπων και Ελλήνων, για να δούνε το ορντέβρ που λέγεται Ελλάδα. 
Στις 12-2-10 ο Παπανδρέου λέει ότι θα πάμε -και ζητάμε μόνο τεχνική βοήθεια- στο ΔΝΤ. Στις 15-2-10 ο κ. Παπακωνσταντίνου λέει ότι η χώρα είναι «ΤΙΤΑΝΙΚΟΣ», αλλά την ίδια μέρα ο Ότμαρ Ίσινγκ στη «FINANCIAL TIMES» λέει τα ίδια και προκαλείται πλέον μεγάλη κρίση, για να έρθει το περίφημο γεύμα των κερδοσκόπων του Μανχάταν στις 28-2-10, που παίζουν τις τύχες της Ελλάδας, ενώ στις 5-3 δεν δανείζεστε το ποσό που έπρεπε να πάρετε από τις αγορές. Δεν ακούσατε ούτε καν τη συνταγή που σας προσέφερε η Λαζάρ, που σας είπε να κάνετε κούρεμα. Δώστε αυτήν την έκθεση στη δημοσιότητα να τη δούμε. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Επομένως πρέπει να απαντήσετε για ποιο λόγο επιβλήθηκε αυτό το πρόγραμμα; Γιατί μόνο τρία χρόνια, όταν αποδείχθηκε ότι ο ίδιος ο Παπανδρέου το ήθελε για τρία χρόνια και όχι οι δανειστές; Όροι του μνημονίου. 
Τι κάνατε; Εφαρμογή του αγγλικού δικαίου. 
Δώσατε εξουσιοδότηση στα δικαστήρια της Ευρώπης οι δεσμεύσεις, οι αποφάσεις να είναι εκτελεστέες και παραιτηθήκατε αμετάκλητα από την εθνική κυριαρχία. Λέει: «Ο δανειστής αμετάκλητα και άνευ όρων παραιτείται από κάθε ασυλία που έχει ή πρόκειται να αποκτήσει ο ίδιος ή τα περιουσιακά στοιχεία». Ορίστε, εδώ είναι το τι έχετε στη δανειακή σύμβαση. Θα τολμήσετε να τη φέρετε για κύρωση; Είναι ακόμη παρκαρισμένη, θα έλεγα, στην Επιτροπή Οικονομικών Υποθέσεων. Για τα Πρακτικά, παρακαλώ.
Δεν αξιοποιήσατε ούτε καν το άρθρο 122 της Συνθήκης Λειτουργίας της Ευρωπαϊκής Ένωσης, γιατί είπατε ότι δεν είχατε μηχανισμό. Σας το είχαμε πει...</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώνετε, κύριε Μαριά, αν έχετε την καλοσύνη.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ένα λεπτό μπορώ να έχω, κύριε Πρόεδρε;</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ένα λεπτό, ναι.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας είχαμε πει, λοιπόν, ότι υπάρχει τρόπος. Ήταν αυτό το άρθρο με τη ρήτρα αλληλεγγύης. Δεν το διεκδικήσατε. Πήγατε απευθείας στο ΔΝΤ. Σας δίνω τα κείμενα τα οποία υποβάλαμε και ήταν γνωστά και μελέτες ακόμη και στο «ΝΟΜΙΚΟ ΒΗΜΑ». Αλλά το άσχημο για εσάς είναι ότι χθες το Δικαστήριο της Ευρωπαϊκής Ένωσης αποφάσισε ότι αυτά που σας λέει ο Σόιμπλε είναι παραμύθια, ότι η ρήτρα διάσωσης δεν υπερισχύει της ρήτρας αλληλεγγύης, αυτό που σας λέγαμε από την αρχή του 2010. Πάρτε, λοιπόν, και την απόφαση να διαβάσετε, να μην «τσιμπάτε» σε αυτά που σας λέει ο Σόιμπλε, ότι δήθεν δεν μπορεί να μειώσει τα επιτόκια. Μάθετε, λοιπόν, να δουλεύετε. Αλλά πρέπει να πάρετε μια απόφαση.
Κύριε Πρόεδρε, κλείνοντας, πρώτον, εμείς θα καταθέσουμε αυτήν τη στιγμή ξανά στα Πρακτικά την πρότασή μας για τη συγκρότηση της εξεταστικής επιτροπής, που αναλυτικά έχει όλα τα επιχειρήματά μας και παρακαλώ να την καταχωρίσετε.
Δεύτερον, θεωρούμε ότι έτσι όπως διαμορφώσατε και εσείς την πρότασή σας -και αυτή είναι μια κριτική που θέλουμε να σας απευθύνουμε- και επικεντρώνοντας αρκετά και στη Νέα Δημοκρατία δίνετε την ευκαιρία στη Νέα Δημοκρατία να στρίβει διά του αρραβώνος. Και χωρίς να θεωρηθεί …</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Μαριά, δεν θέλω να σας διακόψω σε αυτό το σημείο, αλλά, αν έχετε άλλον ομιλητή, να τα πει για να μην έχουμε μεγάλη ανάλωση του χρόνου. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, σε μισό λεπτάκι, για να ολοκληρώσω.
Δεύτερον, θεωρούμε ότι η αξιοπιστία και της πρότασής σας θα κριθεί εάν δεν μετατραπεί ο ΣΥ.ΡΙΖ.Α. σε κολυμβήθρα του Σιλωάμ πρώην Υπουργών της κυβέρνησης Παπανδρέου, πρώην Υπουργού Οικονομίας, πρώην Αναπληρώτριας Υπουργού Εξωτερικών και άλλων Υπουργών που είχαν ευθύνες. Εάν, λοιπόν, αυτό δεν γίνει, τότε δεν θα κατηγορηθείτε ότι γίνεται όλη αυτή η ιστορία και αξιοποιείται από άλλους, προκειμένου να καλυφθούν.
Εμείς, λοιπόν, λέμε ότι ψηφίζουμε την πρότασή σας, διότι θέλουμε -παρά τις διαφοροποιήσεις που έχουμε και τις άλλες παρατηρήσεις που θα κάνουμε- να προχωρήσει η σύσταση εξεταστικής επιτροπής, παρ’ ότι θεωρούμε ως πληρέστερη τη δικιά μας πρόταση. Αλλά, για λόγους ενότητας και προκειμένου να ανοίξει ο δρόμος για την εξεταστική επιτροπή, την ψηφίζουμε. Εάν δεν περάσει η πρόταση αυτή, σας λέμε ότι αύριο θα προχωρήσουμε στις διαδικασίες, με βάση το άρθρο 86 παράγραφος 3 του Συντάγματος, για την αναζήτηση ευθυνών σε επίπεδο Υπουργικού Συμβουλίου για το ζήτημα του μνημονίου και του ΔΝΤ. 
Σας ευχαριστώ.
(Στο σημείο αυτό ο Βουλευτής κ. Επαμεινώνδας (Νότης) Μαριάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Χειροκροτήματα από την πτέρυγα των Ανεξαρτήτων Ελλήνων)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Αρβανίτης.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευταί, όταν διαβιβάζεται μία δικογραφία εις το δικαστικό συμβούλιο οποιουδήποτε βαθμού και αποφασίσουν οι δικασταί ότι συντρέχουν αποχρώσες ενδείξεις, σοβαρές ενδείξεις για την ενοχή του κατηγορουμένου, του φερομένου ως δράστη μιας πράξεως, τότε παραπέμπεται στο καθ’ ύλην αρμόδιο δικαστήριο, προκειμένου να δικαστεί. 
(Θόρυβος στην Αίθουσα)
Δεν πειράζει, ας χάνω το χρόνο μου. Κάποιοι συνάδελφοι και μάλιστα έμπειροι θα πρέπει να σεβαστούν τον ομιλητή, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε δίκιο, κύριε συνάδελφε.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Και είναι και νομικοί τινές εξαυτών. 
Και παραπέμπεται, λοιπόν, στο καθ’ ύλην αρμόδιο συμβούλιο, προκειμένου να δικαστεί. Εις την υπό κρίσιν υπόθεσιν οι ένοχοι, η δικογραφία αυτών οι οποίοι έδρασαν εγκληματικά κατά του ελληνικού λαού ήδη έχει διαβιβαστεί στον ελληνικό λαό και στο κοινό περί δικαίου αίσθημα είναι ήδη ένοχοι, είναι καταδικασμένοι στη συνείδηση του λαού.
Ο λαός έχει την απαίτηση κάποια στιγμή να παραπεμφθούν και να λογοδοτήσουν για τα εγκλήματά τους. Και τα εγκλήματά τους κατά του λαού και του έθνους είναι πολλά. Εξαθλίωσαν το λαό, πρόδωσαν το έθνος. Φτάσαμε σε ένα σημείο να διαμερίζεται οικονομικά η πατρίδα μας, να χωρίζεται σε οικονομικές ζώνες. Και σε λίγο, εάν τυχόν η προαναγγελία του Μαρτίου του 2005 υλοποιηθεί, θα ακρωτηριαστεί και εδαφικά η χώρα μας, η πατρίδα μας. Δεν ήταν προφητεία εκείνη, ήταν προαναγγελία. 
Εκ προοιμίου λέγω ότι συντασσόμεθα  με την πρόταση του ΣΥΡΙΖΑ για τη σύσταση εξεταστικής επιτροπής, αν και οπωσδήποτε θα έπρεπε να είχε συσταθεί προανακριτική επιτροπή. Δεν υπάρχουν απλώς αποχρώσες ενδείξεις, υπάρχουν αποδείξεις για την ενοχή αυτών των ανθρώπων.
Θα μου επιτραπεί, όμως, όσο έχω το χρόνο να αναφερθώ και σε ένα γεγονός χθεσινό -αν και έχει και κάποιο προηγούμενο ήδη πριν από τας εκλογάς, δυστυχώς, απ’ όλα τα κόμματα, απ’ όλους τους τότε υποψηφίους των κομμάτων- δηλαδή στη δήλωση του κ. Βενιζέλου. Είπε ότι συνέστησε ειδική νομική επιτροπή, προκειμένου να μελετήσει το κατά πόσον μπορεί να τεθεί εκτός νόμου η Χρυσή Αυγή. Είναι ντροπή του. Και συνέστησε και στους πολιτικούς Αρχηγούς να πράξουν το αυτό. Επαναλαμβάνω διά δευτέραν φοράν, είναι ντροπή του. 
Έχω την τιμή να είμαι μέλος της Επιτροπής Θεσμών και Διαφάνειας. Εξήτασα και τον κ. Βενιζέλο και τον κ. Παπακωνσταντίνου και τον κ. Σαχινίδη και τινάς άλλους πρώην διοικητάς του ΣΔΟΕ. Και με την ποινική εμπειρία την οποία έχω κατάλαβα ότι είναι απολύτως ένοχοι. Ήθελαν να αποκρύψουν την αλήθεια, ήθελαν να αποκρύψουν τα εγκλήματά τους.
Ποιος, λοιπόν, είναι αυτός ο κ. Βενιζέλος, ο οποίος τολμάει να αψηφήσει τη θέληση του ελληνικού λαού, η οποία αυτήν τη στιγμή δεν βρίσκεται στο ποσοστό του ενός εκατομμυρίου αλλά στο ποσοστό του ενός εκατομμυρίου και ίσως το υπερβαίνει; Διότι, μόνο από τη Χρυσή Αυγή αναμένει δικαίωση.
Τι έκαμε ο Βενιζέλος; Συνέπραξε στην εξαθλίωση του λαού και στην εκχώρηση της εθνικής κυριαρχίας και αυτός τολμάει να μας ζητήσει να τεθούμε εκτός νόμου. Αυτός συμμετείχε στην κυβέρνηση, όπου από τούτο εδώ το Βήμα ο ανάξιος Πρωθυπουργός, ο ανάξιος να λέγεται Έλλην, είπε ότι ευχαριστούμε την κυβέρνηση των Ηνωμένων Πολιτειών. Αυτός συμμετείχε στην κυβέρνηση αυτών που είπανε ότι η σημαία είναι ένα πανί και την πήρε ο αέρας. Αυτός που, όταν ανέλαβε την Προεδρία του ΠΑΣΟΚ, είπε –και ήθελε να μου το αμφισβητήσει στην Επιτροπή Θεσμών και Διαφάνειας- ότι μέχρι τώρα κυβερνούσαμε ευκαιριακά και τυχαία. Επαναλαμβάνω τους όρους, ευκαιριακά και τυχαία -και ίσως τινές εξ υμών να έχουν ακούσει αυτήν τη φράση- δηλαδή ανεύθυνα και τόλμησε και το ομολόγησε. Ποιος ξέρει, ίσως από τη χαρά του που εξελέγη Πρόεδρος του ΠΑΣΟΚ, αυτού του φθίνοντος κόμματος, αυτού του κόμματος που έπρεπε ήδη να έχει εξαφανιστεί με τα τόσα που έκανε, με τα εγκλήματα κατά του λαού, με την απάτη, με τη διαφθορά. «Ένα δωράκι είναι αυτό, ένα κωλόσπιτο είναι αυτό, είναι ανάγκη να γίνεται συζήτηση τώρα;».
Και έτσι εδιδάχθη ο λαός και έτσι καταλήξαμε να εκμαυλιστεί ο λαός και να μη σκέφτεται τίποτα άλλο παρά μόνο την υλική αναζήτηση. 
Αυτός ο οποίος ζήτησε συγγνώμη από το Κεντρικό Ισραηλιτικό Συμβούλιο, όταν στην Επιτροπή Θεσμών και Διαφάνειας είπε ότι οι τρεις πρώτοι με τεράστια ποσά τα οποία κατετέθησαν –ο κ. Λαφαζάνης πιστεύω ότι ήταν παρών τότε- εις ξένας τραπέζας είναι του ιδίου θρησκεύματος. Διεμαρτυρήθη το Κεντρικό Ισραηλιτικό Συμβούλιο για διαχωρισμό των Ελλήνων σε θρησκεύματα κ.λπ. και έσπευσε να ζητήσει ταπεινά συγγνώμη. 
Αυτός, λοιπόν, είναι αυτός που θέλει να τεθεί εκτός νόμου ένα νόμιμο κοινοβουλευτικό κόμμα; Είναι και συνταγματολόγος, δυστυχώς, αλλά δεν είναι ποινικολόγος. Αυτό είναι ένα μεγάλο μειονέκτημα και θα το καταλάβει αργότερα. 
Εμείς έχουμε στραφεί κατά του πολιτεύματος; Ο κύριος συνταγματολόγος πρέπει να το γνωρίζει. Η Χρυσή Αυγή ούτε με πράξεις ούτε με παραλείψεις ούτε με δηλώσεις εστράφη κατά του πολιτεύματος. Αυτός, λοιπόν, που συνέπραξε και συμπράττει με το κόμμα του συνωστισμού και της τουρκολαγνείας -είναι γνωστό το κόμμα- θα μας θέσει εκτός νόμου και κάνει νομικές επιτροπές;
Τέλος, αυτός που συμμετείχε, πράγματι, στην κυβέρνηση της απάτης και της διαφθοράς, ο προλαλήσας οικονομολόγος, ανέλυσε πράγματα, με τα οποία δεν μπορώ εγώ να ασχοληθώ ως μη οικονομολόγος. Θα μιλήσω γενικότερα.
Προ του κ. Μαριά, μίλησε ο εισηγητής της Νέας Δημοκρατίας ή του ΠΑΣΟΚ, νομίζω –θα με διορθώσετε, κύριε Πρόεδρε, δεν ενθυμούμαι ακριβώς- ο οποίος είπε μεταξύ άλλων το εξής εκπληκτικό: «Η άρνηση των Ευρωπαίων να μας δανείσουν έφερε το ΔΝΤ στη χώρα μας». 
Καταλάβατε; Η άρνηση των Ευρωπαίων να μας δανείσουν έφερε τη χώρα μας στο «στόμα» του Διεθνούς Νομισματικού Ταμείου. Αυτό είχε να πει. Μέχρι εκεί έχει φτάσει το θράσος. 
Ξέρουμε τη διαδρομή, πώς έγινε από το Μάιο του 2010. Ήδη εγνώριζε ή, ως Πρωθυπουργός, έπρεπε να γνωρίζει ποια είναι η κατάσταση της οικονομίας. Ήδη, το φθινόπωρο του 2009, του είχε προσφερθεί δάνειο από δύο διαφορετικές χώρες με ελάχιστο επιτόκιο και δεν το εδέχθη. Γιατί; Γιατί είναι άνθρωπος των τοκογλύφων, των διεθνών τραπεζιτών. 
Εξετέλεσε τας εντολάς του αυτός και ο κ. Παπακωνσταντίνου, ο οποίος, όταν τον ρώτησα για το δεδικασμένο του 1938 από το Διεθνές Δικαστήριο υπέρ της πατρίδος μας -το οποίο χρησιμοποίησε και η Αργεντινή και ο Παναμάς και ο Ισημερινός- επίσης και πέταξαν με κλωτσιές έξω αυτούς τους θρασείς κυρίους της τρόικας, είπε –ακούσατε το εκπληκτικό, ο κ. Παπακωνσταντίνου, επαναλαμβάνω- στην Επιτροπή Θεσμών και Διαφάνειας: «Δεν γνωρίζω αυτόν το νόμο». Εγώ του μιλούσα για δεδικασμένο, του μιλούσα για απόφαση του Διεθνούς Δικαστηρίου, αλλά αυτός δεν γνώριζε αυτόν το νόμο. Γνώριζε μόνο να καταστρέφει την Ελλάδα και να παραπλανά τους Έλληνες. Αυτό γνώριζε.
Για αυτούς όλους είναι συγκεντρωμένες αποδείξεις και αποδεικτικά στοιχεία. Τα λέω εν γνώσει των εννοιών και των όρων που χρησιμοποιώ και συζητάμε τώρα μόνο για εξεταστική επιτροπή!
Περαιτέρω, όσον αφορά αυτήν καθ’ εαυτήν την πρόταση του ΣΥΡΙΖΑ, όντως μας έχει οδηγήσει σε πρωτοφανή κοινωνική καταστροφή αλλά και, πλέον αυτού, σε εθνικά επικίνδυνα όρια. Όμως, ας ξέρει ο ΣΥΡΙΖΑ ότι συνέπραξε -είτε ηθελημένα είτε άθελά του- παρασυρόμενος από ορισμένες ιδεοληψίες και αυτός στο να καλλιεργηθεί το έδαφος κατά τοιούτον τρόπον, ώστε να φτάσουμε εδώ που φτάσαμε σήμερα.
Λέει συγκεκριμένα ότι μέσα στα τελευταία δυόμισι χρόνια η οικονομία έκανε εκείνο, έκανε το άλλο. Δεν θέλω να αναφέρομαι σε οικονομικούς όρους εγώ. Είμαι εντελώς μακριά από αυτούς. Έχουν ζαλίσει το λαό τρία ολόκληρα χρόνια με οικονομικούς όρους επίτηδες. Θα τον αποχαυνώσουν. 
Φτιάξαμε πλατεία τώρα Τσαμουριάς μέσα στα Τίρανα και την αναγγέλλει με θρασύτητα ο Αλβανός, που έρχεται εδώ να φάει ένα κομμάτι ψωμί και απήντησε χλιαρά ο κομψευόμενος κύριος Υπουργός των Εξωτερικών. 
Λέει, λοιπόν, ο ΣΥΡΙΖΑ στην πρότασή του, εκτός των άλλων, ότι έχει υποστεί πλήγμα και η δημόσια εκπαίδευση, βρίσκεται στα πρόθυρα της κατάρρευσης και ο πολιτισμός υφίσταται επίθεση μέχρι εξαφανίσεως. 
Νομίζω ότι είστε και εσείς, κύριοι του ΣΥΡΙΖΑ, συμμέτοχοι σε αυτό. Για ποιον πολιτισμό μιλάμε, όταν απεκόψατε με τον τρόπο σας τας προσβάσεις προς τα πνευματικά μας αποθέματα -όπως συνιστούσε τότε ο μακαρίτης ο Μιχαήλ Ράπτης- όταν το κάματε αυτό συστηματικά, όταν προσπαθήσατε να εξασθενήσετε την εθνική συνείδηση, να εξασθενήσετε το πατριωτικό φρόνημα, να υποβαθμίσετε και να καλύπτετε αυτούς, οι οποίοι έκαιγαν τις σημαίες μας;
Μιλάτε, λοιπόν, για πολιτισμό; Έχουμε πολιτισμό. Μακάρι να μπορούσε αυτός ο πολιτισμός που παραλάβαμε να ζει σήμερα. Δυστυχώς συντελέσατε κι εσείς στη μερική νέκρωσή του. 
Θα με αφήσετε να το αιτιολογήσω αυτό, για να μη μείνουν απορίες. Μη μου πείτε ότι αρχές, αξίες, ιδανικά, ιδεώδη –δηλαδή, του έθνους οράματα- τα υποστηρίξατε ποτέ. Αντιθέτως τα απαξιώσατε και τα λοιδορήσατε. Με τον τρόπο σας κι εσείς εκτρέψατε το λαό προς την υλική μόνο αναζήτηση και σε τίποτε άλλο, παίζοντας με αυτόν τον τρόπο το παιχνίδι των διεθνών τοκογλύφων. 
Περαιτέρω, μιλάτε για τις δαπάνες οι οποίες εγένοντο και για το εξοπλιστικό πρόγραμμα που τέθηκε σε εφαρμογή μετά το 1996 και το οποίο στοίχισε περισσότερο από εξήντα δισεκατομμύρια. 
Δεν συνηθίζω να κάνω συστάσεις και μάλιστα σε πολιτικούς, οι οποίοι βρίσκονται σε πεδίο χαωδώς μακράν του ιδεολογικού δικού μου πεδίου, της μετριότητός μου. Πώς είναι δυνατόν, όμως, να διαμαρτύρεστε εδώ, ειδικά για τα κονδύλια αυτά; 
Σας συνιστώ, κάποτε-κάποτε, ενίοτε, εκάστοτε –πάρετε όποιον όρο θέλετε, είναι πλούσια η ελληνική γλώσσα, πολλοί, μάλιστα, τολμούν και με ειρωνεύονται γιατί χρησιμοποιώ την ελληνική γλώσσα, όσο μπορώ, βεβαίως, καλύτερα- να κοιτάξετε το χάρτη και να μου δείξετε μόνο μια πατρίδα στον κόσμο που να έχει τέσσερις επιβολείς ομόρους. Δεν υπάρχει καμμία τέτοια χώρα στον κόσμο. Μόνο η Ελλάς έχει. Και μου μιλάτε για εξοπλιστικά προγράμματα, που έπρεπε να είμαστε οπλισμένοι σαν αστακοί!
Διότι εδώ, οι φίλοι μας, υπό την αιγίδα και τη στοργική φροντίδα του ΝΑΤΟ και την κραυγαλέα αδιαφορία των Ευρωπαίων και τη σιγή που τηρούν οι σύμμαχοί μας, οι εταίροι μας, οι φίλοι μας -που μια ζωή ολόκληρη πρόδιδαν και ξεπουλούσαν την Ελλάδα νωρίτερα από τη Μικρασιατική Καταστροφή -επιδιώκουν το ίδιο και τώρα. Θυμάστε από την εποχή του Κεμάλ –και προ του Κεμάλ- και του Φον ντε Γκολ και του Λίμαν Φον Σάντερς ότι εξαπέλυαν τα στήθη του Κεμάλ. Μετά ήρθε η υπόλοιπη καταστροφή. 
Ποτέ ο Γερμανός δεν στάθηκε δίπλα στην Ελλάδα. Ποτέ! Αντίθετα είναι δίπλα στον Τούρκο και τώρα. Σε αυτή την οικονομική ζώνη που δημιουργεί, ο Τούρκος θα είναι ο αφέντης με διαταγή της κ. Μέρκελ και των εδώ γκαουλάιτερ, των κ. Ράιχενμπαχ και Φούχτελ. Δυστυχώς, εκεί καταντήσαμε. 
Πέραν, όμως, των άλλων ευθυνών, πέραν της καταφώρου παραβιάσεως του Συντάγματος –και τα εξέθεσα αυτά εις την ομιλίαν μου κατά τη διάρκεια της συζήτησης του προϋπολογισμού- έχουν βαναύσως παραβιαστεί διατάξεις που αφορούν τα ανθρώπινα δικαιώματα. Και αυτό επαναλαμβάνω ότι είχε προαναγγελθεί. 
Προτείνονται από την πρόταση του ΣΥΡΙΖΑ ο Παπανδρέου, ο Παπακωνσταντίνου. Τον Σημίτη, όμως, δεν τον άκουσα και δεν τον είδα. Τον Γεωργίου τον είδα. Τον Προβόπουλο τον είδα και τον Σαχινίδη τον είδα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ολοκληρώνω, κύριε Πρόεδρε.
Όλοι αυτοί ως συναυτουργοί, ως άμεσοι και ως απλοί συνεργοί και όλοι οι περί αυτών έχουν υποπέσει σε βαρύτατες ποινικές παραβάσεις. Τους υπενθυμίζω –και να το θυμούνται- να ρίξουν μια ματιά στον Ποινικό Κώδικα, στο άρθρο 134, στο άρθρο 134 Α, στο άρθρο 135, το οποίο μιλάει για προπαρασκευαστικές ενέργειες εσχάτης προδοσίας και τα υπόλοιπα. Όλοι αυτοί, αλλά και κάποιοι κύριοι της Νέας Δημοκρατίας, τότε που έγινε η προαναγγελία η προδοτική δεν αντέδρασαν. 
Εν γνώσει της ευθύνης την οποία έχουμε ενώπιον του έθνους και του λαού μας, ένα θέλω να τονίσω: εάν δεν γίνει δεκτή η πρότασις συστάσεως εξεταστικής επιτροπής –και απευθύνομαι ιδιαίτερα προς τους Βουλευτάς της Νέας Δημοκρατίας- σημαίνει παραδοχή συνενοχής. Αυτό σημαίνει ότι δεν θα πράξετε το καθήκον σας ενώπιον του ελληνικού λαού.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Χρυσής Αυγής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Οι Βουλευτές κ. Αλέξανδρος Δερμεντζόπουλος και κ. Πύρρος Δήμας και η Βουλευτής κ. Ντόρα Μπακογιάννη ζητούν ολιγοήμερη άδεια απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Βουλή ενέκρινε τις ζητηθείσες άδειες.
Ο Βουλευτής κ. Τσούκαλης έχει το λόγο, για δεκαπέντε λεπτά.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κυρίες και κύριοι συνάδελφοι, από αυτό εδώ το Βήμα έχω εισηγηθεί πολλές, μα πάρα πολλές, φορές τα τελευταία πέντε χρόνια τη σύσταση εξεταστικών επιτροπών για τη διερεύνηση διαφόρων γεγονότων αλλά και επιτροπών για τη διενέργεια προκαταρτικής εξέτασης.
Η εμπειρία είναι οδυνηρή και θα έπρεπε να είναι πάρα πολύ διδακτική για το τι πρέπει να αποφύγουμε, προκειμένου να οδηγούμαστε σε δυσάρεστα αποτελέσματα. 
Άκουσα με πάρα πολύ μεγάλη προσοχή τις εισηγήσεις όλων των προηγούμενων εισηγητών. Έχω μία απορία, γιατί από τις τοποθετήσεις όλων παρεβλέφθη ένα κρισιμότατο για τη Δημοκρατική Αριστερά ζήτημα. Ότι, δηλαδή, έχει παραληφθεί από το Προεδρείο της Βουλής μία δικογραφία, η οποία απεστάλη από την εισαγγελία του Αρείου Πάγου και η οποία αναφέρεται ακριβώς στο ίδιο θέμα το οποίο περιέχει και η αίτηση-πρόταση του ΣΥΡΙΖΑ, σχετικά με το διερευνώμενο θέμα.
Δεν τολμώ να υποψιαστώ ή να καταλήξω σε ένα συμπέρασμα, όμως λέω το εξής πάρα πολύ απλό. Αν είχαμε τον απαιτούμενο αριθμό Βουλευτών, η Δημοκρατική Αριστερά, θα έκανε το πάρα πολύ απλό. Ό,τι επιτάσσει το Σύνταγμα και οι νόμοι. Δηλαδή, θα ανταποκρινόμασταν στην πρόσκληση του κυρίου εισαγγελέα του Αρείου Πάγου και θα ακολουθούσε η Βουλή τη διαδικασία που επιτάσσει το άρθρο 86 του Συντάγματος και τα αντίστοιχα άρθρα του Κανονισμού της Βουλής.
Θα τολμούσα να καλέσω το ΣΥΡΙΖΑ, που έχει τον απαιτούμενο αριθμό, να φέρει το θέμα βάσει του συγκεκριμένου φακέλου και εκεί θα κριθεί ο καθένας πώς τοποθετείται πάνω στο συγκεκριμένο θέμα. Όμως δεν πρόκειται περί αυτού. Και πραγματικά μας εκπλήσσει αυτή η επιμονή γι’ αυτήν τη συγκεκριμένη πρόταση. 
Και γιατί μας εκπλήσσει; Κυρίες και κύριοι συνάδελφοι, υπάρχει απαίτηση απόλυτη από τον ελληνικό λαό να διευκρινιστούν κρίσιμα ζητήματα της τελευταίας διετίας, που έχουν να κάνουν με τους λόγους, τους όρους και τις προϋποθέσεις για τους οποίους η χώρα οδηγήθηκε στο μνημόνιο. Πολιτική αναζήτηση γι’ αυτό το οποίο έγινε.
Υπάρχουν γεγονότα και στοιχεία πάρα πολλά, τα οποία ακόμα και εμείς οι Βουλευτές δεν έχουμε ξεκαθαρίσει. Όμως με ποιους όρους και με ποιες αρχές και προϋποθέσεις θα διενεργηθεί η συγκεκριμένη διερεύνηση; Θα προκληθεί αυτή η συζήτηση έχοντας προηγουμένως προκαταλάβει τη θέση των κομμάτων, τη θέση του καθενός Βουλευτή ή εκτοξεύοντας ύβρεις ή χαρακτηρισμούς ανεπίτρεπτους;
Με εξέπληξε –και εξέπληξε όλη τη Δημοκρατική Αριστερά- όταν αντιληφθήκαμε να συμμετέχουμε σε μια εταιρεία: εταιρεία με όλα αυτά που συνειρμικά έρχονται στο μυαλό του καθενός από μας. Μια εταιρεία, η οποία έχει έναν και αποκλειστικό στόχο, κυρίες και κύριοι συνάδελφοι: να μοιράσει τη λεία. Είμαστε, λοιπόν, τα συνεταιράκια, τα οποία έχουμε αναλάβει εργολαβικά να καταστρέψουμε τη χώρα. Και αυτά λέγονται δύο ημέρες μετά τη συμφωνία του Eurogroup.
Αυτή είναι μία άποψη. Μπορεί, όμως, να οδηγηθεί η συγκεκριμένη Βουλή να διερευνήσει ψύχραιμα, νηφάλια, με αυτές τις συνθήκες και την ατμόσφαιρα που απαιτείται, ένα τόσο κρίσιμο ζήτημα; Είναι η πρόταση που έχει καταθέσει ο ΣΥΡΙΖΑ ένα ενοποιητικό στοιχείο, ούτως ώστε να αποφασιστεί από τη Βουλή με τη μεγαλύτερη δυνατή πλειοψηφία η σύσταση της συγκεκριμένης επιτροπής; Είναι τέτοιο το περιεχόμενο της πρότασης, ούτως ώστε να θέσει ενώπιον των ευθυνών της και τη Νέα Δημοκρατία, η οποία είχε αυτήν τη συγκεκριμένη θέση προεκλογικά; Παραδείγματος χάριν, να ανατρέψει το timing. Το ότι πράγματι το timing αυτήν τη στιγμή μπορεί να μην είναι κατάλληλο. Ζήτησε να υπάρχει ένα χρονοδιάγραμμα να δούμε ποιες είναι εκείνες οι συνθήκες, παραδείγματος χάριν, που θα μας επιτρέψουν να εξετάσουμε σωστά και νηφάλια το συγκεκριμένο θέμα; 
Αυτά δεν ετέθησαν καθόλου. Και γιατί το λέω αυτό; Γιατί η Δημοκρατική Αριστερά σε προκατειλημμένες αντιλήψεις που λένε ότι συγκαλύπτετε, κουκουλώνετε, δεν θέλετε να μάθετε, απαντάει ότι θέλουμε να μάθουμε, θέλουμε να αποκαλυφθούν πράγματα τα οποία είναι σκοτεινά, αλλά θέλουμε αυτό να γίνεται με τον καλύτερο τρόπο. 
(Θόρυβος στην Αίθουσα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Έχετε άλλον τρόπο;</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Η εισαγωγή μου ήταν σαφέστατη και σας παρακαλώ όσοι θα ακολουθήσετε στο Βήμα να απαντήσετε επί της ουσίας. 
Θα επιθυμούσαμε να απαντήσετε στα επιχειρήματα και όχι με χαρακτηρισμούς. Αυτή είναι η συγκεκριμένη θέση την οποία έχουμε.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: … (δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, μη διακόπτετε.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Πρώτα απ’ όλα, θα πρέπει να γνωρίζει η Ολομέλεια και κάθε ένας Βουλευτής ξεχωριστά ποια είναι η δουλειά μιας εξεταστικής των πραγμάτων επιτροπής, η οποία διερευνά πολιτικές ευθύνες. Τι διερευνά; Λέει το συγκεκριμένο εδάφιο και του άρθρου 87 και του 144: ερευνά συγκεκριμένα θέματα γενικότερου δημοσίου ενδιαφέροντος. Μπορεί παραδείγματος χάριν, μια εξεταστική επιτροπή να ασχοληθεί με το κατά πόσο ο νεοφιλελευθερισμός είναι καλός ή κακός; Προφανώς όχι. Παραδείγματος χάριν, αυτό που αναφέρετε ότι πρέπει να ασχοληθεί με την ιδιαίτερη πτυχή του νεοφιλελευθερισμού, θα μου επιτρέψετε να σας πω ότι η αντιμετώπιση και η αξιολόγηση των γενικών πολιτικών ευθυνών ή με την ταύτιση μιας πολιτικής με καταλυτικό τρόπο αξιολογείται και αποφαίνεται ο λαός με τη λαϊκή του ετυμηγορία. Εμείς με τι έχουμε να ασχοληθούμε στη συγκεκριμένη περίπτωση; Με τους συγκεκριμένους όρους και τις προϋποθέσεις που οδήγησαν τη χώρα στο μνημόνιο και στη σκέπη του ΔΝΤ. Αυτό ακριβώς ζητά και η Εισαγγελία του Αρείου Πάγου όσον αφορά την περαιτέρω διερεύνηση.
Δεύτερον, τι πρέπει να περιέχει ένα τέτοιο κείμενο, ώστε να είναι ενοποιητικό; Απευθύνομαι βεβαίως και στους νομικούς της Αίθουσας. Ότι δεν μπορεί να περιέχονται κατηγορηματικές αποφάνσεις, που ουσιαστικά είναι ζητούμενο για την έρευνα. Και στο συγκεκριμένο κείμενο με εκπλήσσουν και με τρομάζουν πραγματικά οι αποφάνσεις, οι οποίες είναι προς διερεύνηση. 
Παραδείγματος χάριν, υπάρχει αναφορά στη σελίδα 6 της συγκεκριμένης πρότασης: «Όλα τα ανωτέρω καταδεικνύουν ότι η προσφυγή στο ΔΝΤ και η συνακόλουθη υπαγωγή στο μνημόνιο ήταν ένα προαποφασισμένο σχέδιο με στόχο την εσωτερική υποτίμηση». 
Αυτό είναι το βασικό στοιχείο της διερεύνησης. Αυτό έχει ως αντικείμενο διερεύνησης η συγκεκριμένη επιτροπή. Θα μπορούσε να περιέχεται σε μια πρόταση για σύσταση εξεταστικής επιτροπής; Όχι. Περιγράφονται κάποια στοιχεία και ζητάς τη διερεύνηση. Αυτό γιατί περιέχεται μέσα και τι κλίμα διαμορφώνει; Απευθύνομαι κυρίως στους νομικούς. 
Έχουμε, λοιπόν, μια κατηγορηματική απόφανση του αντικειμένου διερεύνησης. Θα μπορούσε κάλλιστα να είναι το πόρισμα το συγκεκριμένο. Περιγράφει -και μάλιστα με επιπόλαια αβεβαιότητα- δόλια συμπεριφορά -δηλαδή σύμπραξη και ποινικού αδικήματος- η συγκεκριμένη αναφορά και βρίθει τέτοιων ανεπίτρεπτων, κατά την ταπεινή μου άποψη, αναφορών το κείμενο.
Στη σελίδα 2 λέει: «Στο πλαίσιο αυτό επιβάλλεται να διερευνηθούν και ειδικές πτυχές που φαίνεται να επηρεάζουν το ύψος του δημόσιου χρέους και να αποδοθούν ευθύνες στις προηγούμενες κυβερνήσεις, τόσο της Νέας Δημοκρατίας, όσο και του ΠΑΣΟΚ». 
Υπάρχουν; Λέμε πολιτικά ότι υπάρχουν. Είναι προς διερεύνηση το κατά πόσο ευθύνονται και πού ευθύνονται. «Να αποδοθούν ευθύνες». Δηλαδή, με το συγκεκριμένο κείμενο λέμε εκ των προτέρων ότι υπάρχουν ευθύνες.
Στη σελίδα 5 λέει: «Η διερεύνηση επιβάλλεται, ώστε να καταλογιστούν ευθύνες για πράξεις και για παραλείψεις της κυβέρνησης, ειδικά των κ. Παπανδρέου και Παπακωνσταντίνου». 
Θεωρούμε δεδομένο ότι υπάρχουν ευθύνες και μάλιστα πρέπει να αποδοθούν και η επιτροπή συνιστάται μόνο και μόνο γι’ αυτό.
Στη σελίδα 6: «Πρέπει να αναζητηθούν οι πολιτικές και ενδεχομένως ποινικές ευθύνες του τότε Πρωθυπουργού Παπαδήμου και του τότε Υπουργού Οικονομικών κ. Βενιζέλου». Πρέπει να αποδοθούν επίσης και να καταλογιστούν οι ευθύνες αυτές. 
Τρίτο προβληματικό σημείο είναι το θέμα της παράλληλης έρευνας. Κυρίες και κύριοι συνάδελφοι, δεν θέλω να επεκταθώ περισσότερο. Όταν πριν από δύο μήνες είχα ερωτηθεί από δημοσιογράφους ποια είναι η θέση της Δημοκρατικής Αριστεράς και η προσωπική δική μου για την πρόταση που έχουν καταθέσει και οι Ανεξάρτητοι Έλληνες και ο ΣΥΡΙΖΑ, διατύπωσα αυτό που διατύπωνα πάντα όταν διερευνούσα ως μέλος των επιτροπών στις προηγούμενες επιτροπές. Ποια ήταν η οδυνηρή εμπειρία; Όταν υπάρχουν δύο παράλληλες έρευνες από κορυφαία πολιτειακά όργανα, δηλαδή από τη Βουλή και από τη δικαιοσύνη, επέρχεται θεσμικό βραχυκύκλωμα, ένα αλαλούμ απίστευτο, που οδηγεί ουσιαστικά στην ακύρωση λειτουργίας και των δύο αυτών παράλληλων λειτουργιών.
Είχα πει τότε, πριν ακόμα φτάσει η δικογραφία στη Βουλή, ότι προσωπική μου άποψη -και όπως στη συνέχεια διατυπώθηκε και ως άποψη της Δημοκρατικής Αριστεράς- είναι ότι η Βουλή είναι υποχρεωμένη, αφού υπάρχει παράλληλη διαδικασία από τη δικαιοσύνη για το ίδιο θέμα, απλώς να παρακολουθεί, να ζητήσει την επίσπευση της ολοκλήρωσής της και επί του συγκεκριμένου περιεχομένου η ίδια να λειτουργήσει, ούτως ώστε να βγάλει και τα ασφαλή συμπεράσματα από αυτήν τη διαδικασία. 
Και ξέρετε ότι ένα από τα βασικά αιτήματα που έχει διατυπώσει όχι μόνο η Αριστερά, αλλά όλες οι δυνάμεις, είναι ότι πρέπει με τη μελλοντική αναθεώρηση του Συντάγματος, αυτή ακριβώς η παράλληλη λειτουργία -και το βραχυκύκλωμα που προκαλείται- να αρθεί, με την αναθεώρηση του συγκεκριμένου άρθρου, του άρθρου 76 του Συντάγματος. Αυτή τη στιγμή, λοιπόν, βρισκόμαστε σε αυτήν την κρίσιμη συνάντηση των δύο διαδικασιών. Έχουμε μια δικογραφία στη Βουλή που το κατ’ εξοχήν αρμόδιο θεσμικό όργανο ζητά πιθανή περαιτέρω διερεύνηση και υπάρχει και η παράλληλη λειτουργία της Βουλής.
Η Δημοκρατική Αριστερά λέει –και αυτή είναι η πρότασή της, που οδηγεί στην καταψήφιση της συγκεκριμένης πρότασης- ότι πρέπει να αρθεί αυτή η συγκεκριμένη ασυμβατότητα με την τοποθέτηση του Κοινοβουλίου επί της πρότασης που έχει έρθει από την εισαγγελία του Αρείου Πάγου, επί του συγκεκριμένου φακέλου. Αφού ενημερωθούμε πλήρως και αξιολογήσουμε τα στοιχεία που βρίσκονται μέσα στο φάκελο, θα τοποθετηθούμε αυθεντικά επί της συγκεκριμένης πρότασης. 
Ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία είκοσι επτά μαθητές και μαθήτριες και τρεις εκπαιδευτικοί-συνοδοί από το Γυμνάσιο Δροσιάς.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει ο κ. Νικόλαος Καραθανασόπουλος από το Κομμουνιστικό Κόμμα Ελλάδας για δεκαπέντε λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε. 
Η συγκεκριμένη πρόταση εκ μέρους του ΣΥΡΙΖΑ για τη συγκρότηση εξεταστικής επιτροπής συζητείται σε μία περίοδο όπου γενικά, εκ μέρους της Κυβέρνησης κυρίαρχα, αυτής της τρικομματικής συγκυβέρνησης, κλιμακώνεται η αντιλαϊκή επίθεση, γενικεύεται η επίθεση σε βάρος της εργατικής τάξης και των πλατιών λαϊκών στρωμάτων, στο πλαίσιο των συνολικότερων αναγκών εξυπηρέτησης των συμφερόντων των μονοπωλιακών ομίλων και διαχείρισης της καπιταλιστικής κρίσης. 
Συζητείται σε μία περίοδο όπου υπάρχει η επίθεση αυτή, αλλά ταυτόχρονα και η προσπάθεια γενικευμένου εκφοβισμού των εργατικών και λαϊκών δυνάμεων ότι έξω από αυτήν την επιλογή, έξω από αυτήν την πολιτική θα έρθει η χρεοκοπία για το λαό, μια προσπάθεια εκφοβισμού και υποταγής του λαϊκού κινήματος και παράλληλα μια προσπάθεια διαμόρφωσης των προϋποθέσεων για ένα αγοραίο εμπόριο ελπίδας, ότι μέσα από αυτήν τη διαδικασία θα δούμε φως στο τούνελ, θα έρθει η ανάπτυξη, η ανάκαμψη, η ανασυγκρότηση της οικονομίας και θα μπορέσουμε να επιβιώσουμε. 
Όμως, όλα αυτά τα ζητήματα δεν οδηγούν πουθενά αλλού παρά στο να υποταχτεί ο λαός, στο να αποδεχθεί να ζει σε συνθήκες ακραίας φτώχειας και εξαθλίωσης και την εργατική τάξη να πουλά ακόμη πιο φθηνά την εργατική της δύναμη, χωρίς εργασιακά και ασφαλιστικά δικαιώματα, στο όνομα της ανάκαμψης της οικονομίας, της καπιταλιστικής ανάπτυξης, της θωράκισης της ανταγωνιστικότητας και της κερδοφορίας των επιχειρηματικών ομίλων. 
Άλλωστε και αυτή η απόφαση του Eurogroup δεν αποτελεί τίποτα άλλο παρά ένα βαθύτατα αντιλαϊκό συμβιβασμό. Έχει ως προαπαιτούμενο ακριβώς την κλιμάκωση της διάρκειας και της «αντιλαϊκότητας» της επίθεσης σε βάρος των λαϊκών στρωμάτων. Ταυτόχρονα είναι και ένας εύθραυστος συμβιβασμός, ακριβώς γιατί η καπιταλιστική κρίση γενικεύεται, βαθαίνει και επεκτείνεται και σε άλλες οικονομίες και οι όποιες συνταγές διαχείρισης μέχρι σήμερα όχι μόνο δεν μπορούν να αποτρέψουν την εκδήλωση της κρίσης, αλλά ούτε και να τη διαχειριστούν. 
Όλες αυτές, λοιπόν, οι εξελίξεις διαμορφώνουν τις συνθήκες επιδείνωσης της κατάστασης της λαϊκής οικογένειας. 
Σε αυτό το πλαίσιο προετοιμάζονται, διαμορφώνονται και οι προϋποθέσεις συγκρότησης ενός αντιλαϊκού δίπολου. Στη λογική δηλαδή της διατήρησης αυτού του μονόδρομου της ελεγχόμενης χρεοκοπίας, της εσωτερικής υποτίμησης, η διαπάλη γίνεται ανάμεσα στη φιλελεύθερη αντίληψη του πώς θα προέλθει αυτή η εσωτερική υποτίμηση, αν θα προηγηθεί δηλαδή δημοσιονομική εξυγίανση και το φόρτωμα των βαρών της καπιταλιστικής κρίσης στα πλατιά λαϊκά στρώματα ή αν θα προηγηθεί το μείγμα της κεϊνσιανής λογικής για την αναπτυξιακή λογική. Αυτή δεν αμφισβητεί –ούτε η κεϊνσιανή λογική- την ανάγκη εσωτερικής υποτίμησης, δεν αναιρεί, όμως, και το χαρακτήρα αυτής της επίθεσης, τον αντιλαϊκό χαρακτήρα. 
Και βεβαίως υπάρχει και η δεύτερη επιλογή για την αστική τάξη, αυτή της ασύντακτης χρεοκοπίας, της εξόδου από την Ευρωζώνη και της επιστροφής στην καπιταλιστική Ελλάδα της δραχμής. Και σ’ αυτήν την περίπτωση η εργατική τάξη και τα πλατιά λαϊκά στρώματα θα πληρώσουν το «μάρμαρο» αυτής της επιλογής, μόνο και μόνο για να σωθούν οι επιχειρηματικοί όμιλοι. 
Σ’ αυτό, λοιπόν, το συνολικότερο πλαίσιο αυτού του αντιλαϊκού διπόλου που πάει να διαμορφωθεί εντάσσεται και η σημερινή πρόταση για τη συγκρότηση εξεταστικής επιτροπής. Κατά τη γνώμη μας, έχει δύο βασικά σημεία. 
Το πρώτο σημείο είναι ότι προσπαθεί με νύχια και με δόντια να συσκοτίσει, να συγκαλύψει, να αποκρύψει τους πραγματικούς υπεύθυνους των προβλημάτων που αντιμετωπίζει ο λαός, τους πραγματικούς υπεύθυνους της κλιμάκωσης της αντιλαϊκής επίθεσης, βρίσκοντας επιμέρους αιτίες, βλέποντας επιμέρους προβλήματα και ζητήματα, τα οποία είναι υπαρκτά, αλλά δεν είναι τα κυρίαρχα ζητήματα. 
Και ποιο είναι το κυρίαρχο ζήτημα;  Είναι το ότι εδώ δεν έχουμε να κάνουμε απλώς με μία κρίση η οποία προήλθε από μία αδυναμία ή από μια λανθασμένη επιλογή του μείγματος για τη διαχείρισή της ή ακόμη και από συνειδητή επιλογή, αλλά έχουμε να κάνουμε με μία καπιταλιστικού χαρακτήρα κρίση, η οποία εκδηλώνεται μετά από τις συνθήκες ανάπτυξης του καπιταλιστικού συστήματος -δεκαπέντε χρόνια αύξησης του ΑΕΠ είχαμε στην Ελλάδα, ανάπτυξη της ελληνικής οικονομίας και την ακολούθησε αυτή η καπιταλιστική κρίση- για να αθωώσει το ίδιο το καπιταλιστικό σύστημα το οποίο γεννά τις κρίσεις -γιατί είναι σύμφυτες με τον ίδιο το χαρακτήρα του- για να αθωώσει τους κεφαλαιοκράτες -αυτούς οι οποίοι κλέβουν τον πλούτο του εργαζόμενου και σε συνθήκες καπιταλιστικής ανάπτυξης αλλά και σε συνθήκες κρίσης και οι οποίοι προσπαθούν να βγουν ακόμη πιο ωφελημένοι- και για να αθωώσει και τις στρατηγικές επιλογές που έχει κάνει η αστική τάξη στη χώρα μας για τη συμμετοχή της στους ιμπεριαλιστικούς οργανισμούς. 
Για παράδειγμα, ο πρώτος ομιλητής -ο εισηγητής, ας το πούμε έτσι-  του κόμματος της Αξιωματικής Αντιπολίτευσης, κ. Δραγασάκης, ανέφερε στην εισήγησή του ότι η Ελλάδα έφερε το Διεθνές Νομισματικό Ταμείο στην Ευρώπη για να μπορέσει να υπερκεράσει δύο μεγάλα ζητήματα: πρώτον, το ότι οι ευρωπαϊκές συμφωνίες απαγόρευαν την ιδιωτικοποίηση και, δεύτερον, το ότι οι ευρωπαϊκές συμφωνίες απαγόρευαν την επίθεση απέναντι στους εργαζόμενους. Μα είναι δυνατόν;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι «απαγόρευαν», αν μου επιτρέπετε τη διακοπή. Η Συνθήκη του Μάαστριχτ είναι ουδέτερη ως προς την ιδιοκτησία. Με αυτήν την έννοια το είπα.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Είναι δυνατόν να κάνουμε τέτοιες αναφορές, όταν γνωρίζουμε ότι στον πυρήνα της ίδιας της Ευρωπαϊκής Ένωσης, της πολιτικής της, της στρατηγικής της επιλογής είναι η με κάθε τρόπο εξυπηρέτηση των μονοπωλιακών ομίλων -πράγμα που οδηγεί στην επιδείνωση της θέσης της εργατικής τάξης- και ότι υπάρχει μια σειρά από συμφωνίες, συμβάσεις στρατηγικού χαρακτήρα για την ίδια την Ευρωπαϊκή Ένωση που αναδεικνύουν ως διαχρονικό χαρακτήρα την επίθεση των χωρών της Ευρωπαϊκής Ένωσης απέναντι στην εργατική τάξη, με την απελευθέρωση της αγοράς εργασίας, με τις μειώσεις στους μισθούς, με την κατάργηση εργασιακών και ασφαλιστικών  δικαιωμάτων; Παντού, σ’ όλες τις χώρες–μέλη της Ευρωπαϊκής Ένωσης συμβαίνει αυτό, πολύ πριν έρθει το Διεθνές Νομισματικό Ταμείο. Η Συνθήκη του Μάαστριχτ άλλωστε, με την απελευθέρωση της αγοράς εργασίας, σ’ αυτήν την κατεύθυνση συνέτεινε. 
Η ίδια λογική υπάρχει και στην ανάγκη να απελευθερωθεί, δηλαδή να ιδιωτικοποιηθεί, το κομμάτι όπου έχει δραστηριότητα το καπιταλιστικό κράτος, για να μπορέσει να αναπτυχθεί η δράση των μονοπωλιακών ομίλων και να εκτονωθεί η υπερσυσσώρευση των κεφαλαίων. Να, λοιπόν, ποιο είναι το πρόβλημα και το ζήτημα. Και απ’ αυτήν την άποψη, τι προσπαθεί να συσκοτίσει; Προσπαθεί να συσκοτίσει τη βασική αλήθεια, η οποία είναι ότι καμμία διαχείριση δεν μπορεί να αποτρέψει την εκδήλωση της καπιταλιστικής κρίσης, είτε είναι φιλελεύθερη είτε είναι κεϊνσιανή. Η ιστορία του καπιταλιστικού δρόμου ανάπτυξης και του ίδιου του καπιταλιστικού συστήματος το έχει επιβεβαιώσει πάρα πολλές φορές. 
Δεύτερο ζήτημα είναι να καλλιεργήσει αυταπάτες, ότι δηλαδή μπορούσε να υπάρξει μία άλλη μορφή διαχείρισης, όπου η εργατική τάξη και ο λαός δεν θα δεχόταν αυτήν την επίθεση, όπου θα μπορούσαν να συνυπάρξουν τα συμφέροντα και η ικανοποίηση των αναγκών των κεφαλαιοκρατικών ομίλων ταυτόχρονα με την ικανοποίηση, τη βελτίωση της θέσης της εργατικής τάξης και των πλατιών λαϊκών στρωμάτων, άρα δηλαδή να καλλιεργήσει αυταπάτες στον κόσμο ότι το πρόβλημα είναι το διαχειριστικό μείγμα και όχι το ίδιο το σύστημα του ανεξάρτητου μείγματος διαχείρισης που έχει αυτές τις αντιλαϊκές επιπτώσεις. 
Απ’ αυτήν την άποψη, λοιπόν, αν η αναδιάρθρωση του δημόσιου χρέους γινόταν από το 2010, θα άλλαζε τίποτα; Ίσα-ίσα που αυτή η αναδιάρθρωση θα προϋπέθετε μνημόνια αντιλαϊκού χαρακτήρα, τα οποία ενσωματώνουν το σύνολο των αντιδραστικών αντιλαϊκών μέτρων σε βάρος της εργατικής τάξης και του λαού. Αυτό θα είχε ως προϋπόθεση και η αναδιάρθρωση, αν γινόταν πριν. 
Άρα, λοιπόν, δεν ξεφεύγεις από τη μέγγενη της αντιλαϊκής επίθεσης, γιατί ακριβώς αυτό έχει επιβεβαιωθεί, ότι καμμία διαχείριση δεν μπορεί να οδηγήσει σε διέξοδο από την καπιταλιστική κρίση προς όφελος του λαού. Αυτό το είδαμε πάρα πολύ σύντομα. Ακόμα κι από αυτά τα πανηγύρια που είδαμε το καλοκαίρι, για τον άλλον αέρα που πνέει στους κόλπους της Ευρωπαϊκής Ένωσης με την εκλογή του Ολάντ και τη συμμαχία των νοτίων, τι απέδειξαν στην πράξη; Ότι αυτή η συμμαχία των νοτίων διαπραγματεύθηκε στην Ευρωπαϊκή Ένωση όχι για λογαριασμό των λαών της, αλλά για λογαριασμό των μονοπωλιακών και τραπεζικών ομίλων. 
Τα όποια κέρδη είχε αυτή η διαπραγμάτευση ήταν προς όφελος του κεφαλαίου και οδήγησαν σε κλιμάκωση -και στη Γαλλία και στην Ιταλία, την Ισπανία και την Πορτογαλία- της επίθεσης απέναντι στους λαούς τους. Άρα, λοιπόν, η διαπραγμάτευση -όσο σκληρή κι αν είναι- στο πλαίσιο της Ευρωπαϊκής Ένωσης, όταν δεν αμφισβητεί την Ευρωπαϊκή Ένωση, τις στρατηγικές της συμφωνίες κ.λπ., είναι διαπραγμάτευση που αποτελεί τη μάσκα και το χαρακτήρα της αντιλαϊκής επίθεσης.
Συνολικά αυτή η πρόταση οδηγεί στον αποπροσανατολισμό του ίδιου του λαού. Υπάρχουν ζητήματα να διερευνηθούν από τα τελευταία χρόνια; Βεβαίως υπάρχουν ζητήματα που θα πρέπει να διερευνηθούν, όχι γιατί θα άλλαζαν κάτι, αλλά γιατί μέσα από αυτήν τη διαδικασία κάποιοι βγήκαν περισσότερο κερδισμένοι, κάποιοι αξιοποίησαν τη θέση τους, την ενδεχόμενη εσωτερική πληροφόρηση ή την όποια προτεραιότητα έναντι μιας άλλης, για να κερδίσουν ή να βγουν λιγότερο χαμένοι μέσα από αυτήν τη διαδικασία ή ακόμα και να κερδίσουν. 
Έτσι έχει μια αξία και μια σημασία να καταγραφεί και να διερευνηθεί, αν μπορεί, το ζήτημα με τα παιχνίδια που έγιναν με τα CDS, τι αγοραπωλησίες έγιναν, ποια τμήματα του κεφαλαίου βγήκαν περισσότερο ωφελημένα. Έχει σημασία να διερευνηθεί ποιους επιχειρηματικούς ομίλους ή ιδιώτες εξυπηρέτησε η Τράπεζα της Ελλάδος και γιατί, βάζοντας μέσα στη διαδικασία του PSI τα αποθεματικά των ασφαλιστικών ταμείων, τα αποθεματικά των νοσοκομείων και των πανεπιστημίων για να «κουρευτούν». 
Βεβαίως υπήρχαν και πλευρές -διά του ρόλου του πολιτικού συστήματος και των εκπροσώπων του πολιτικού συστήματος- σε κυρίαρχες θέσεις εκείνο το διάστημα. Επίσης πρέπει να διερευνηθεί αν μέσα από μια τέτοια διαδικασία εξυπηρέτησαν μικροκομματικά ή και οικονομικά συμφέροντα με την προσωπική τους στάση και επιλογή. 
Αυτά τα ζητήματα, λοιπόν, πρέπει να διερευνηθούν; Βεβαίως πρέπει να διερευνηθούν και γι’ αυτόν το λόγο εμείς θα υπερψηφίσουμε την πρόταση για τη συγκρότηση της εξεταστικής επιτροπής, λέγοντας όμως ταυτόχρονα τι; Ότι δεν υπάρχουν τα εργαλεία διερεύνησης και δεν έχουμε αυτήν την αυταπάτη, ότι υπάρχουν τα εργαλεία διερεύνησης.
Δηλαδή, η ελευθερία κίνησης κεφαλαίου είναι μόνο για τη νόμιμη δράση του κεφαλαίου; Δεν συγκαλύπτει, δεν διαμορφώνει προϋποθέσεις και για τις όποιες παράνομες δραστηριότητες; Βέβαια, έχει σημασία τι θεωρείται νόμιμη δραστηριότητα του κεφαλαίου! Είναι παράνομη, γιατί είναι αντιλαϊκή!
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Η ελευθερία κίνησης, λοιπόν, και όλοι αυτοί οι θεσμοί, η διαμόρφωση και η δημιουργία των φορολογικών παραδείσων, η ύπαρξη και η λειτουργία των offshore εταιρειών, η λειτουργία των διαφόρων απορρήτων –το τραπεζικό, το επιχειρηματικό, το χρηματοπιστωτικό- και μία σειρά άλλα απόρρητα -τα οποία έχουν διαμορφωθεί, ακριβώς για να διευκολύνουν αυτήν την κίνηση του κεφαλαίου και την εξυπηρέτηση του πλούτου που έχει συγκεντρωθεί σε όλο και λιγότερα χέρια- όλα αυτά θα έχουν πάρα πολύ μικρά αποτελέσματα ή ενδεχομένως και ανύπαρκτα. 
Άλλωστε αυτό έχει αποδείξει η πείρα μέχρι τώρα όσων εξεταστικών επιτροπών έχουν λειτουργήσει το προηγούμενο χρονικό διάστημα. Πολλές απ’ αυτές λειτούργησαν ανεξάρτητα από τη διάθεση αυτών που τις πρότειναν –γι’ αυτό ακριβώς εμείς δεν κάνουμε δίκη διαθέσεων- ως εργαλεία συγκάλυψης των σκανδάλων ή αποπροσανατολισμού του λαού. Βεβαίως, πάνω απ’ όλα δεν μπόρεσαν να αποτρέψουν τα σκάνδαλα, τη σήψη και τη διαφθορά, όχι μόνο στην Ελλάδα, αλλά παντού. Στην Ιταλία το 1989 δεν έγινε μια τεράστια προσπάθεια κάθαρσης της πολιτικής και οικονομικής ζωής; Η μαφία, για παράδειγμα, δηλαδή το οργανωμένο οικονομικό έγκλημα, ζει και βασιλεύει ακόμα, παρ’ ότι έγινε συνολική ανατροπή του αστικού πολιτικού σκηνικού που είχαμε στην Ιταλία. Αυτό συμβαίνει και αλλού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτό το λέμε, γιατί η σύμφυση ανάμεσα στην πολιτική εξουσία από τη μία μεριά και την οικονομική εξουσία των κεφαλαιοκρατών από την άλλη μεριά είναι δεδομένη. Αυτή η σύμφυση είναι που αποτελεί την πηγή, την αιτία των σκανδάλων, της σήψης και της διαφθοράς, δηλαδή η εξυπηρέτηση από το πολιτικό προσωπικό της αστικής τάξης των συμφερόντων της οικονομικής ολιγαρχίας. Αυτό οδηγεί στα φαινόμενα της διαφθοράς, της σήψης, των σκανδάλων και δεν αντιμετωπίζεται, αν δεν ανατραπεί συνολικότερα αυτό το βάρβαρο εκμεταλλευτικό σύστημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ολοκληρώνω μ’ αυτό, κύριε Πρόεδρε.
Απ’ αυτήν την άποψη, εμείς απαντούμε θετικά. Υπάρχει διέξοδος για το λαό. Υπάρχει και μπορεί να γίνει κάθαρση, αν δεν υποταχθεί σε λογικές κάτω από ξένες σημαίες, αν δεν υποταχθεί στο δίπολο ανάμεσα στους «μερκελιστές» και τους «ομπαμιστές», ανάμεσα δηλαδή στη Σκύλλα και τη Χάρυβδη, γιατί η πραγματική διαπάλη είναι ανάμεσα στους παραγωγούς του πλούτου και στους σφετεριστές του κοινωνικά παραγόμενου πλούτου, ανάμεσα στα μονοπώλια και το λαό. 
Απ’ αυτήν την άποψη λέμε ότι πρέπει να συγκροτηθεί ένα πλατύ λαϊκό μέτωπο, που θα πρεσβεύει τη γραμμή και τη λογική της αντεπίθεσης, της ρήξης και της ανατροπής μ’ αυτό το βάρβαρο καπιταλιστικό σύστημα, την έξοδο από την Ευρωπαϊκή Ένωση, τη μονομερή διαγραφή του χρέους και την κοινωνικοποίηση των βασικών και συγκεντρωμένων μέσων παραγωγής σε συνθήκες λαϊκής εξουσίας.
Αυτή η πρόταση ταυτόχρονα αποτελεί και πατριωτική πρόταση απέναντι στον κοσμοπολιτισμό και τον εθνικισμό του κεφαλαίου, που προσπαθεί να εγκλωβίσει τους λαούς στη βαρβαρότητα του καπιταλιστικού συστήματος.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κυρίες και κύριοι συνάδελφοι, έχει ολοκληρωθεί ο πρώτος κύκλος των επτά ομιλητών και εισερχόμαστε στον επόμενο κύκλο ομιλητών, όπου οι ομιλίες είναι πεντάλεπτες. Απ’ ό,τι ενημερώνομαι, έχουν εγγραφεί αρκετοί ομιλητές –περίπου ενενήντα δύο- οπότε παράκλησή μου είναι να τηρείται ο χρόνος, όσο είναι δυνατόν, για να μιλήσουν όσο γίνεται περισσότεροι συνάδελφοι.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, θα μπορούσα να έχω το λόγο επ’ αυτού για μισό λεπτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Θα ήθελα να το πω αυτό, για να το γνωστοποιήσετε και στο υπόλοιπο Προεδρείο.
Μήπως θα ήταν εύκολο στην ώρα λήξης, που είναι στις 17.00΄, να υπάρξει ένα «τράτο», διότι είναι πάρα πολλοί οι ομιλητές, είναι ενδιαφέρουσα η συζήτηση και  δεν υπάρχει κάποιος άλλος λόγος ο οποίος μας υποχρεώνει να σταματήσουμε στις 17.00΄.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, έχει οριστεί η ώρα 17.00΄, προφανώς με κάποια ανοχή. Βέβαια, ο αριθμός των ομιλητών είναι πολύ μεγάλος. Όμως υπάρχει ένα όριο. Αυτό σημαίνει ότι μπορούμε να πάμε μέχρι τις 17.00΄ ή τις 18.00΄. Εν πάση περιπτώσει, έχουν ειδοποιηθεί και οι Βουλευτές. 
Παλιά υπήρχε –και συγγνώμη που το λέω χωρίς να το έχουμε συζητήσει ευρύτερα- και η δυνατότητα κατάθεσης γραπτών ομιλιών στα Πρακτικά. Απ’ ό,τι όμως με ενημερώνουν οι συνεργάτες μου, δεν υπάρχει αυτή η δυνατότητα. 
Η πρώτη ομάδα, λοιπόν, είναι ο κ. Βλαχογιάννης από τη Νέα Δημοκρατία, ο κ. Λαφαζάνης από το ΣΥΡΙΖΑ, ο κ. Τζαμτζής από τη Νέα Δημοκρατία, η κ. Κωνσταντοπούλου από το ΣΥΡΙΖΑ, ο κ. Σαχινίδης από το ΠΑΣΟΚ. 
Το λόγο έχει και ο κ. Βλαχογιάννης για πέντε λεπτά.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, είναι προφανείς οι λόγοι και οι στόχοι για τους οποίους ο ΣΥΡΙΖΑ έφερε τη συγκεκριμένη πρόταση για σύσταση εξεταστικής των πραγμάτων επιτροπής. Και από το περιεχόμενο της προτάσεως προκύπτει ξεκάθαρα ότι δεν ενδιαφέρεται να μαθευτεί η αλήθεια για τα τελευταία τρία χρόνια, για το πώς φτάσαμε στο μνημόνιο, αλλά ξεκινάει πολλές δεκαετίες πίσω, με αποτέλεσμα όλα να μπερδεύονται, με σκοπό να χαθεί ο κύριος στόχος, που είναι η αλήθεια. 
Ένας άλλος στόχος της συγκεκριμένης πρότασης είναι η τρικομματική Κυβέρνηση, ένα πρωτοφανές εγχείρημα για τα ελληνικά δεδομένα, που τρεις διαφορετικές παρατάξεις με τρία διαφορετικά προγράμματα έβαλαν πάνω από τα προγράμματά τους τη σωτηρία της χώρας και, κάνοντας έκπτωση σ’ αυτά τα οποία έπρεπε να προτάξουν, προέταξαν αυτό που ο λαός αυτήν την ώρα έχει μεγάλη ανάγκη, να παραμείνει η χώρα στη ζώνη του ευρώ, να μείνουμε στη μεγάλη ευρωπαϊκή οικογένεια. 
Κυρίες και κύριοι συνάδελφοι, όταν η πατρίδα κινδυνεύει, υπάρχουν ιεραρχήσεις. Πρώτα σώζουμε την πατρίδα και μετά υλοποιούμε όλες τις άλλες δεσμεύσεις μας. Όσες φορές δεν το κάναμε αυτό, πληρώσαμε βαρύτατο τίμημα ως έθνος και ως λαός. 
Θα ήθελα να θυμίσω, για όσους είναι λάτρεις της ιστορίας, ότι το 1920 ο μεγάλος Ελευθέριος Βενιζέλος είχε ένα δίλημμα. Να κάνει εκλογές, όπως του επέβαλε το δημοκρατικό του καθήκον και η απαίτηση του λαού, ή να μην κάνει και να συνεχίσει την εκστρατεία; Αν δεν έκανε εκλογές, θα τον κατηγορούσαν ότι παραβαίνει τους κανόνες της δημοκρατίας. Ήξερε, όμως, ότι οι σύμμαχοι δεν ήθελαν εκλογές, όπως ήξερε και ότι θα έχανε τη στήριξη των εταίρων μας στο μεγάλο εγχείρημα της μικρασιατικής εκστρατείας. Προτίμησε, λοιπόν, να κάνει εκλογές και όλοι ξέρουμε το αποτέλεσμα. Ήταν ο διχασμός του ελληνικού λαού, η ήττα του ελληνισμού στη Μικρά Ασία και η εξαφάνιση από εκεί, του ελληνισμού και της ιστορίας τριών χιλιάδων χρόνων. Αυτό είναι απλώς ένα διδακτικό παράδειγμα του πώς πρέπει να ιεραρχούμε τις εθνικές προτεραιότητες και να βάζουμε το εθνικό συμφέρον πάνω από το κομματικό, όπως έκανε και κάνει πάντα αυτή η μεγάλη παράταξη, η Νέα Δημοκρατία. 
(Θόρυβος από την πτέρυγα του ΣΥΡΙΖΑ-ΕΚΜ)
Κύριοι συνάδελφοι, το ζητούμενο δεν είναι να κερδίσουμε τις εκλογές. Το ζητούμενο είναι να κερδίσουμε τις επόμενες γενεές. Αυτός είναι ο στόχος της Νέας Δημοκρατίας, αυτός είναι ο στόχος αυτής της Κυβέρνησης. 
Εμείς καλωσορίζουμε τις νέες θέσεις της Αξιωματικής Αντιπολίτευσης, που προφανώς είναι υπέρ της παραμονής της χώρας μας στην Ευρώπη και υπέρ της παραμονής της χώρας μας στο ευρώ. Χαιρόμαστε, γιατί αυτά περί μονομερών καταγγελιών του μνημονίου τα αφήνουμε στην άκρη και πάμε σε πιο ρεαλιστικές θέσεις, τις οποίες καλοδεχόμαστε και πραγματικά χαιρόμαστε γι’ αυτό. 
Προφανώς, όμως, κάποιες συνιστώσες του ΣΥΡΙΖΑ θα πρέπει να κάνουν έκπτωση στη στήριξή τους σε κάποιες ομάδες, γιατί δεν μπορούμε να τάζουμε τα πάντα στους πάντες. Δεν μπορεί όλοι να έχουν δίκιο. Δεν μπορεί να έχουν δίκιο και αυτοί που διεκδικούν και αυτοί που δεν μπορούν να δώσουν αυτά που θέλουν οι εργαζόμενοι. Μην τάζετε τα πάντα στους πάντες. Η χώρα δεν αντέχει ταξίματα. Η χώρα αντέχει ρεαλιστικούς και υλοποιήσιμους στόχους, γιατί όλοι τα βρίσκουμε μπροστά μας. 
Προσγειωνόμαστε σιγά-σιγά στην πραγματικότητα, φίλες και φίλοι, όλοι και η πραγματικότητα είναι μία: Αυτή η παράταξη, η Νέα Δημοκρατία, και τα άλλα δύο κόμματα που στηρίζουν αυτήν την Κυβέρνηση προέταξαν το εθνικό συμφέρον. 
Θα πει κάποιος: μα είχατε δεσμευτεί ότι θα φέρετε εξεταστική των πραγμάτων επιτροπή για το πώς φτάσαμε στο μνημόνιο. Προφανώς, οι δεσμεύσεις για τη Νέα Δημοκρατία ισχύουν. Το πότε θα υλοποιηθούν οι δεσμεύσεις είναι θέμα που θα καθοριστεί από τις συγκυρίες, από το να ξεπεράσουμε τα εμπόδια που έχουμε μπροστά μας. Εξάλλου έρχεται η πρόταση των οικονομικών εισαγγελέων, όπως είπε και ο εκπρόσωπος της ΔΗΜΑΡ, για την υπόθεση Ρουμελιώτη. Θα έχουμε την ευκαιρία μελλοντικά σ’ αυτό το Κοινοβούλιο να βάλουμε τις βάσεις πώς πραγματικά θα γίνει μία αποτίμηση, που θα έχει στόχο, όχι απλώς να καταδείξει έναν πολιτικό φορέα ως υπεύθυνο, αλλά να μάθει ο ελληνικός λαός τι πραγματικά έγινε, πώς έγινε και γιατί έγινε. 
Μέχρι τότε αυτή η Κυβέρνηση δεν θα παίξει με τις τύχες της χώρας ούτε με τους θεσμούς. Θα στηρίζει αυτό για το οποίο ψηφιστήκαμε από τον ελληνικό λαό.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο κ. Λαφαζάνης έχει το λόγο για πέντε λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Νομίζω ότι το θέαμα που παρουσιάζουν οι τρεις συνεταίροι –το λέω και για τον κ. Τσούκαλη, γιατί συνεταίροι είστε σε μία Κυβέρνηση- είναι θλιβερό σήμερα.
Κύριοι, να ξέρετε ότι δεν μιλάμε μεταξύ μας. Δεν είναι οικογενειακή υπόθεση αυτή η συζήτηση. Σας ακούει και ο ελληνικός λαός...</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Όλους μάς ακούει.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...τον οποίο τον εξαθλιώσατε, τον οδηγήσατε στην πείνα, τους νέους στην ανεργία και στην ξενιτιά και έχετε σκορπίσει γύρω μας ερείπια. 
Το αντιλαμβάνεστε πού έχετε φτάσει τη χώρα; Έχετε αντιληφθεί πού έχετε φτάσει τη χώρα; Έχετε αντιληφθεί πού την οδηγείτε με τα προγράμματα που εφαρμόζετε;	Βοά ο τόπος και λέει πώς φτάσαμε σ’ αυτά τα χάλια, πώς φτάσαμε σ’ αυτήν την αθλιότητα γύρω μας, πώς φτάσαμε σ’ αυτά τα ερείπια; 
Και τι το απλό, πιο απλό, λογικό, κάτι το οποίο ζητάγατε προεκλογικά, να γίνει μία εξεταστική των πραγμάτων επιτροπή της Βουλής, όχι κανενός παράνομου οργάνου, εξωθεσμικού παράκεντρου, αλλά της Βουλής, κύριοι -να το ακούσετε αυτό το πράγμα- η οποία θα εξετάσει το πώς φτάσαμε στο μνημόνιο, πώς φτάσαμε σ’ αυτήν την απίστευτη κρίση και σ’ αυτήν την εξαθλίωση που βλέπουμε γύρω μας; Αυτό ζητάει ο ΣΥΡΙΖΑ! 
Και ποια είναι η απάντησή σας; Όχι, δεν πρέπει να εξετάσει. Μας λέτε  ότι ποινικοποιούμε. Μα διαβάστε το Σύνταγμα, κύριοι. Αν διαβάσετε το Σύνταγμα, θα διαβάσετε θα δείτε ότι η εξεταστική επιτροπή δεν γίνεται για να αποδώσει ποινικές ευθύνες. Η εξεταστική επιτροπή, κατά το Σύνταγμα –κατ’ ανάγκην- εξετάζει μείζονα θέματα δημοσίου ενδιαφέροντος. Μπορεί να προκύπτουν και, ίσως, ποινικές ευθύνες, ενδεχομένως, βεβαίως. Δεν ξεκινάει, όμως, απ’ αυτό η εξεταστική επιτροπή. 
Η εξεταστική επιτροπή συζητάει πρώτα απ’ όλα τα μείζονα αυτά θέματα από πολιτική άποψη και πώς και ποιοι χειρισμοί έγιναν και γιατί. Σ’ αυτά θέλει απάντηση ο ελληνικός λαός. Γιατί δεν το δέχεστε; Γιατί δεν το δέχεστε αυτό, πώς φτάσαμε ως εδώ;
Μας λέτε ότι πάμε εμείς να ποινικοποιήσουμε ιδεολογικές επιλογές. Εδώ κάνετε μία κυνική ομολογία, το είπε ο εισηγητής σας. Ποια είναι η κυνική ομολογία; Ότι είναι ιδεολογική επιλογή σας τα μνημόνια. Δηλαδή, ότι συνειδητά κάνετε επιλογές καταστροφής της χώρας και εξαθλίωσης του ελληνικού λαού. Το θέτω αυτό, είναι ομολογία αυτό. Αυτό είπατε, ότι με αυτό που κάνουμε εμείς ποινικοποιούμε ιδεολογικές επιλογές. Ιδεολογική επιλογή είναι να πάμε στο μνημόνιο και να συνεχίζουμε τη μνημονιακή λεηλασία; Ιδεολογική επιλογή είναι; Μπράβο σας, αν είναι ιδεολογική επιλογή!
Αλλά ετέθη το ερώτημα. Λέει: Μα γιατί; Συνειδητά πάμε εμείς να καταστρέψουμε την Ελλάδα; Συνειδητά κάνουμε αυτά που κάνουμε; Δεν κάνουμε πολιτικές, οι οποίες θέλουμε να μας βγάλουν από την κρίση; Συνειδητά πήγαμε σε αυτό το χάλι τη χώρα; 
Βεβαίως, συνειδητά  τα κάνετε. Διότι η άγνοια δεν δικαιολογείται. Άγνοια δεν δικαιολογείται. Δεν δικαιολογείται να μην ξέρετε πού οδηγήσατε τη χώρα και πού την πάτε. Δεν πιστεύω να μας λέτε ότι τώρα κάνατε μείωση του χρέους και να το πιστεύετε, όταν βγαίνει την άλλη ημέρα από τη μείωση του χρέους ο κ. Στουρνάρας και μας λέει ότι, αν αποτύχει το φιάσκο που είναι έτοιμο, έχουμε plan B και δεν το ξέρει το plan B. Δηλαδή ομολογεί από τώρα την αποτυχία, όταν μας λέει ότι στο πατριωτικό καθήκον των funds και των τραπεζιτών θα στηρίξει την επαναγορά ομολόγων. Θα τα δώσετε όλα στους τραπεζίτες, λοιπόν, και τα funds, προκειμένου να προσφερθεί κάτι στην επαναγορά ομολόγων. Είναι ομολογία αποτυχίας. Είναι συνειδητές εγκληματικές πολιτικές. Είναι συνειδητά πολιτικά εγκληματικές πολιτικές. Δεν υπάρχει άγνοια.
Δεν έχω το χρόνο να σας αποδείξω τι λέγαμε και για την κρίση και πού οδηγείστε κ.λπ.. Όταν κάποιοι έλεγαν «λεφτά υπάρχουν», δεν ξέρατε τι θα γίνει; Δεν ξέρατε ότι το έλλειμμα έχει ξεπεράσει το 12%; Λεφτά υπάρχουν για να πάρουμε την εξουσία. Δεν ξέρατε, όταν πήρατε την εξουσία και μοιράζατε επιδόματα, ποια ήταν η κατάσταση, την ώρα που κάνατε με την ΕΛΣΤΑΤ παιχνίδια για να αυξήσετε το έλλειμμα; Δεν τα ξέρατε αυτά; Δεν ξέρατε την κρίση; Σας προειδοποιούσαμε από το 2007 εδώ πέρα και για τις συνέπειές της και σας λέγαμε –είναι γραμμένα αυτά- ότι το 2008, που προβλέπατε ανάπτυξη 4%, θα ήταν η πρώτη χρονιά ύφεσης στην Ελλάδα. Είναι γραμμένα από εμένα προσωπικά στις εισηγήσεις που έκανα το Δεκέμβρη του 2007. Δεν τα βλέπατε αυτά; Δεν τα ξέρατε; Άγνοια είναι; Καλά, δεν ακούγατε; Βαρηκοΐα έχετε; Έχουν κάτι τα αυτιά σας; Εδώ έχουμε να κάνουμε με συνειδητά πολιτικά εγκληματικές πολιτικές. 
Εμείς ζητάμε τη διερεύνηση. Γιατί δεν θέλετε τη διερεύνηση; Εμείς δεν ζητάμε να αποδεχθείτε το δικό μας σκεπτικό. Καταθέστε εσείς όποιο σκεπτικό θέλετε και ψηφίστε να προχωρήσουμε σε εξεταστική επιτροπή. Καταθέστε το δικό σας σκεπτικό.
Ο κ. Τσούκαλης μας είπε να πάμε κατευθείαν σε προκαταρκτική για μία εισαγγελική παραγγελία η οποία δόθηκε πριν από ημέρες. Μπράβο, κύριοι της ΔΗΜΑΡ! Δεν θέλετε εξεταστική, γιατί θέλετε να πάτε κατευθείαν σε προκαταρκτική επιτροπή. Αυτό ζητάτε; Υποκρίνεσθε δηλαδή; 
Σας προκαλούμε! Και προκαλούμε όχι την Κυβέρνηση πλέον αλλά τους Βουλευτές, που δεν έχετε ευθύνη, ειδικά οι νεότεροι, κύριε Βλαχογιάννη. Δεν έχετε ευθύνη για το πώς φθάσαμε εδώ πέρα. Γιατί δεν θέλετε εσείς να εξετασθούν τα πράγματα; Γιατί στέλνετε το μήνυμα στον ελληνικό λαό αυτή τη στιγμή –που είναι το χειρότερο μήνυμα- ότι τα κουκουλώνουμε όλα, ότι όλα τα σκεπάζουμε;
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ–ΕΚΜ)</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Κύριε Πρόεδρε, επειδή αναφέρθηκε σε εμένα, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ξέρετε ότι δεν υπάρχει προσωπικό με καμμία έννοια. Αν θέλετε, μπορείτε να το θέσετε, αλλά δεν είναι σωστό. Έγινε μία αναφορά στην ομιλία σας πολιτισμένη.
Το λόγο έχει ο κ. Τζαμτζής.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κυρίες και κύριοι συνάδελφοι, η πρόταση σύστασης εξεταστικής επιτροπής από το ΣΥΡΙΖΑ είναι μία πολιτική κίνηση που ουσιαστικά έχει στόχο να στηρίξει την Κυβέρνηση. Κατανοώ το ΚΚΕ, το οποίο καταγγέλλει το ΣΥΡΙΖΑ ότι με την αντιπολιτευτική του τακτική συσπειρώνει την Κυβέρνηση.
Διάβασα πολύ προσεκτικά την επτασέλιδη πρόταση του ΣΥΡΙΖΑ. Σε πολλά σημεία μπορώ να συμφωνήσω. Χρήζουν διερεύνησης -και είμαστε οι πρώτοι που το έχουμε πει- η προσφυγή στο ΔΝΤ, η υπογραφή του πρώτου μνημονίου, η πορεία της οικονομίας από το 1981 μέχρι σήμερα και όχι μόνο για όσους ψήφισαν το μνημόνιο, όπως θέλουν οι Ανεξάρτητοι Έλληνες. Γιατί ο Πρόεδρος και στελέχη των Ανεξαρτήτων Ελλήνων έχουν διατελέσει Υπουργοί της Νέας Δημοκρατίας. 
Πρέπει να ερευνηθεί γιατί ο κ. Παπανδρέου  και ο κ. Παπακωνσταντίνου -ενώ είχαν ενημερωθεί, τόσο από τον Πρωθυπουργό Κώστα Καραμανλή όσο και από τον Διοικητή της Τράπεζας της Ελλάδας κ. Προβόπουλο- υπόσχονταν στους πολίτες ότι λεφτά υπάρχουν. Γιατί μετά τις εκλογές ο κ. Παπακωνσταντίνου μιλούσε για μια ελληνική οικονομία, που, σαν τον «ΤΙΤΑΝΙΚΟ», βούλιαζε με τεράστιες συνέπειες για τη χώρα; Γιατί ο κ. Παπανδρέου μίλαγε για μια διεφθαρμένη χώρα την οποία κυβερνά, τη στιγμή που προσδοκούσε να του δώσουν στήριξη οι Ευρωπαίοι εταίροι μας; 
Πρέπει να ερευνηθούν οι δηλώσεις του Στρος Καν ότι ο κ. Παπανδρέου μίλαγε μαζί του πριν από τις εκλογές για την προσφυγή της χώρας στο ΔΝΤ. Πρέπει  -και συμφωνούμε πιστεύω όλοι σ’ αυτό- να διερευνηθούν και να φωτιστούν όλες οι πτυχές, όλα τα γεγονότα εκείνης της περιόδου, ποιοι κατέστησαν αναξιόπιστη τη χώρα, ποιο ευθύνονται, πώς οδηγηθήκαμε στο ΔΝΤ και το μνημόνιο. 
Όμως, κυρίες και κύριοι συνάδελφοι, ο ΣΥΡΙΖΑ δεν ζητά αυτό με την πρότασή του. Δεν επιδιώκει αυτό. Με την πρότασή του για σύσταση εξεταστικής επιτροπής ο ΣΥΡΙΖΑ επιδιώκει να τους ενοχοποιήσει όλους. Επιδιώκει να βάλει την πολιτική ζωή της χώρας για άλλη μια φορά, όπως έγινε με το Βατοπέδι το 2009, σε μια διαδικασία κατηγόρων και κατηγορουμένων. Το είπαν ξεκάθαρα και οι Ανεξάρτητοι Έλληνες: θέλουν βουλή εισαγγελέων. Γνωρίζει ότι απ’ αυτήν τη διαδικασία θα αιχμαλωτιστεί η Κυβέρνηση με διαρροές, ανυπόστατες πολλές φορές καταγγελίες. Και αυτό είναι ένα πολιτικό παιχνίδι που ξέρει να παίζει πολύ καλά ο ΣΥΡΙΖΑ. Ζήσαμε παρόμοιες καταστάσεις το 2009, όταν δεκάδες τηλεοπτικοί εισαγγελείς έγδερναν καθημερινά την κυβέρνηση Καραμανλή. 
Στόχος του ΣΥΡΙΖΑ αλλά και των Ανεξάρτητων Ελλήνων είναι να βάλουνε μπροστά στον ανεμιστήρα τη λάσπη και να τους βρωμίσουν όλους, χωρίς να τους ενδιαφέρει η πορεία της οικονομίας της χώρας αυτές τις κρίσιμες στιγμές, όταν μάλιστα αυτές τις μέρες αποφασίζουν τα κοινοβούλια των εταίρων μας για τη δόση. 
Όχι, κύριοι συνάδελφοι του ΣΥΡΙΖΑ. Δε θα σας απλώσουμε τα χέρια για να μας περάσετε χειροπέδες. Δε θα σας δώσουμε το όπλο για να μας πυροβολήσετε. Ο στόχος αυτής της πρότασης για εξεταστική επιτροπή είναι να βάλετε στο ίδιο κάδρο και  να παρουσιάσετε ως συνενόχους τα κόμματα που κυβέρνησαν τη χώρα και να παρουσιάσετε ως συνυπεύθυνους όλους όσους κυβέρνησαν τον τόπο από το 1994 μέχρι σήμερα. 
Λέτε ξεκάθαρα στη δεύτερη σελίδα της πρότασής σας ότι πρέπει να ερευνηθεί η περίοδος 1994-2007, λέγοντας μάλιστα ψέματα ότι αυξήθηκε το χρέος ως ποσοστό του ΑΕΠ, ενώ η αλήθεια είναι ότι μειώθηκε το χρέος ως ποσοστό του ΑΕΠ αυτά τα χρόνια. 
Στην έβδομη σελίδα, μάλιστα, ζητάτε να δοθούν εξηγήσεις για ποιο λόγο επέμειναν τόσο η κυβέρνηση Παπαδήμου και όσοι τη στήριξαν να προχωρήσει το PSI. Εσείς όμως στο ΣΥΡΙΖΑ μιλάγατε για κούρεμα του χρέους. Ο κ. Δραγασάκης, που κάθεται στη θέση του Προέδρου σήμερα, μιλώντας στο «IN.GR», στις 12-6-2012, έλεγε ότι η διαγραφή σημαντικού μέρους του δημοσίου χρέους είναι αναγκαία. Έλεγε ακόμη ότι θα ήταν πολύ καλό αν μπορούσαμε να πετύχουμε αναστολή πληρωμής των τόκων των δανείων μας, κάτι που πετύχε μ’ αυτήν τη συμφωνία  η σημερινή Κυβέρνηση. 
Μας καταγγείλατε ότι μοιράζαμε επιδόματα. Έτσι είπε ο κ. Λαφαζάνης. Δεν λέτε τίποτα για τις τεράστιες ευθύνες που έχετε, όταν, εν όψει των εκλογών της 6ης Μαΐου, υποσχόσασταν διαγραφή των δανείων που είχαν οι πολίτες στις τράπεζες και προσλήψεις εκατόν πενήντα χιλιάδων δημοσίων υπαλλήλων. Αρνιόσασταν να πάρετε εντολή σχηματισμού κυβέρνησης, γιατί πάνω από την ανάγκη να κυβερνηθεί η χώρα βάζατε το κομματικό συμφέρον. 
Κυρίες και κύριοι συνάδελφοι, μέσα από την πρότασή σας κάνετε πάνω απ’ όλα μια ιδεολογική επίθεση στη Νέα Δημοκρατία, καταγγέλλοντάς την για την πολιτική που εφάρμοσε, ακόμα και γιατί έβαλε την Ελλάδα στην Ευρωπαϊκή Ένωση. 
Μιλάτε για απόδοση ποινικών ευθυνών για την ακολουθούμενη οικονομική πολιτική. Φτάσατε στο σημείο να ζητάτε, στη σελίδα 3, να ποινικοποιηθεί  η ιδεολογία μας. Σας ενδιαφέρει πρώτα απ’ όλα και πάνω απ’ όλα να πλήξετε τη Νέα Δημοκρατία και την ιδεολογία μας. Αυτό επιδιώκετε με την πρότασή σας. 
Κυρίες και κύριοι συνάδελφοι, εμείς καταψηφίζουμε την πρόταση του ΣΥΡΙΖΑ για σύσταση εξεταστικής επιτροπής. Θα καταθέσουμε, όπως έχουμε δεσμευθεί στον ελληνικό λαό, πρόταση για σύσταση εξεταστικής επιτροπής, με στόχο να χυθεί άπλετο φως και να αποδοθούν ευθύνες όπου αποδειχθεί ότι υπάρχουν, τόσο για την προσφυγή της χώρας στο Διεθνές Νομισματικό Ταμείο όσο και για το μνημόνιο, χωρίς, όμως, εμπάθεια, χωρίς εκδικητικότητα, προτάσσοντας πάνω απ’ όλα το εθνικό συμφέρον.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κ. Κωνσταντοπούλου έχει το λόγο για πέντε λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα ξεκινήσω, κυρίες και κύριοι Βουλευτές της Νέας Δημοκρατίας, του ΠΑΣΟΚ και της ΔΗΜΑΡ, με ένα θεμελιώδες ερώτημα προς όλους σας. Δεν ζαλιστήκατε; Από τις τόσες πολιτικές κυβιστήσεις, από τις τόσες περιδινίσεις γύρω από τον εαυτό σας, από τις τόσες μεταλλάξεις θέσεως και μετατοπίσεις δεν έχετε ακόμα ζαλιστεί; 
Κύριοι της Νέας Δημοκρατίας, πού είναι η μία και μόνη εξεταστική επιτροπή; Τι έγινε; Τι απέγινε; Δειλά – δειλά την εξήγγειλε ο κ. Τζαμτζής αλλά ο κ. Τασούλας τίποτα δεν είπε περί αυτού.
(Θόρυβος από την πτέρυγα της Νέας Δημοκρατίας)
Το μόνο το οποίο είχατε να πείτε, είναι ότι με την πρόταση αυτή της εξεταστικής επιτροπής επιχειρείται να ποινικοποιηθεί η ιδεολογία σας. 
Κύριοι της Νέας Δημοκρατίας, έχω να σας πω τα εξής: Πριν τα αρθρώνετε αυτά, θα πρέπει να σκέφτεστε όχι δύο, αλλά περισσότερες φορές. Μία, δυστυχώς, ιδεολογία ιστορικά είχε τόσο πολλά ανθρώπινα θύματα. Και μην επιχειρείτε να ιδεολογικοποιήσετε το έγκλημα αυτό το οποίο διαπράττετε εις βάρος του ελληνικού λαού.
(Χειροκροτήματα από την πτέρυγα του ΣΥΡΙΖΑ-ΕΚΜ)
Κύριοι του ΠΑΣΟΚ, πού πήγε η αυτοκριτική σας, αυτή στην οποία προεκλογικά επιδιδόσασταν, λέγοντας «κάναμε λάθος», «αναλαμβάνουμε ευθύνη», «πληρώσαμε κόστος» και κάποιοι που τώρα περιφέρονται στην Αίθουσα «δεν διαβάσαμε τι ψηφίσαμε»; Πού είναι η αυτοκριτική σας; Ξεχάστηκε και αυτή. Και πού είναι, όμως, οι εναγώνιες κραυγές σας, ότι δεν είστε όλοι ίδιοι, δεν φταίτε όλοι; Τώρα, με αυτή την ευκαιρία, θα μπορούσαν να διερευνηθούν και να αποδοθούν οι ευθύνες -πολιτικές, ποινικές, αστικές- εκεί όπου ανήκουν. Δεν το θέλετε.
Και τέλος, κύριοι της ΔΗΜΑΡ, πραγματικά θεωρείτε ότι είστε σύστοιχοι και συνεπείς με την πορεία, με τη διαδρομή και με το λόγο σας; Εγώ το μόνο που θα ήθελα να πω είναι ότι συμβάλλετε συνειδητά στη συγκάλυψη.
Κύριε Τσούκαλη –που δεν είστε στην Αίθουσα αυτήν τη στιγμή- το μόνο που θα σας άξιζε είναι συγχαρητήρια, γιατί μιλήσατε ως ένας εξαιρετικός συνήγορος υπεράσπισης των προσώπων εκείνων που κατονομάζονται στην αίτησή μας για εξεταστική επιτροπή, δηλαδή του κ. Παπανδρέου, του κ. Παπακωνσταντίνου, του κ. Βενιζέλου, του κ. Σαχινίδη, του κ. Προβόπουλου, του κ. Γεωργίου της ΕΛΣΤΑΤ. Τι είπατε στην τοποθέτησή σας; Είπατε ότι βιαζόμαστε να προκρίνουμε ότι υπάρχουν ευθύνες γι’ αυτά τα πρόσωπα. Και θα ήταν πράγματι η εισήγησή σας μία εξαιρετική ένσταση κατά κλητηρίου θεσπίσματος σε ένα ποινικό δικαστήριο.
Δυστυχώς, είστε εταιρεία η τρικομματική Κυβέρνηση. Και, μάλιστα, πήρατε ανταλλάγματα -και κομματικά- για τη συμμετοχή σας σε αυτή τη σύμπραξη. Και τα ανταλλάγματα -πλην άλλων- είναι και οι θέσεις που έχετε και εξασφαλίσατε στους εαυτούς σας στην κρατική μηχανή.
Μάλιστα, όσον αφορά τη ΔΗΜΑΡ –να το πούμε και αυτό- φροντίσατε να πάρετε θέσεις ακόμα κι εκεί που δεν υπήρχαν. Στο ΤΑΙΠΕΔ όπου δεν υπήρχε θέση για εσάς, δημιουργήθηκε νομοθετικά. Κι έτσι ολοκληρώθηκε η σύμπραξη για να είναι πραγματική.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Τι είναι αυτά που λέτε; Τι μυθεύματα είναι αυτά; Ντροπή σας!</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όσον αφορά τη δικογραφία Ρουμελιώτη για την οποία τοποθετηθήκατε, έχω να πω το εξής: Η δικογραφία αυτή αποκρύπτεται ακόμη και σήμερα. Εγώ ζήτησα αντίγραφά της και ο κ. Μεϊμαράκης, ο Πρόεδρος της Βουλής, αποφάσισε ότι δεν χορηγούνται. Η δικογραφία αυτή βεβαίως είναι σημαίνουσα για αυτά τα οποία έχουμε να συζητήσουμε, γιατί μέσα στη δικογραφία περιλαμβάνεται, για παράδειγμα, το φαξ που έστειλε στις 29 Απριλίου του 2010 στον κ. Προβόπουλο ο κ. Ρουμελιώτης, με το οποίο του κοινοποιούσε απόρρητο έγγραφο με ημερομηνία 25-3-2010 του Διεθνούς Νομισματικού Ταμείου, το οποίο έλεγε ότι ένα τέτοιο πρόγραμμα θα προκαλέσει βαθειά ύφεση, θα δοκιμάσει σοβαρά τον κοινωνικό ιστό και δεν είναι πιθανό να είναι τεχνικά δυνατό. Είναι έγγραφο το οποίο υπάρχει στη δικογραφία και δεν μας επιτρέψατε να κάνουμε αντίγραφο. 
(Στο σημείο αυτό κτυπάει το κουδούνι λήξης του χρόνου ομιλίας της κυρίας Βουλευτού)
Θα καταθέσω, όμως, εγώ την αντιγραφή του για τα Πρακτικά, όπως επίσης θα καταθέσω αντίγραφο για τα Πρακτικά της ενημέρωσης στις αρχές Απριλίου από την ελληνική Πρεσβεία των Ηνωμένων Πολιτειών, όπου και πάλι καταγράφεται η ενημέρωση από το Διεθνές Νομισματικό Ταμείο, η οποία δίδεται στην ελληνική κυβέρνηση πριν από την υπαγωγή μας στο μνημόνιο για το ότι το Διεθνές Νομισματικό Ταμείο ουδέποτε θα ζητούσε από μια χώρα να προβεί σε τέτοια ραγδαία και ακαριαία μείωση του ελλείμματος σε ένα έτος.
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κύριοι Βουλευτές, από αυτήν τη διαδικασία υπαγωγής της χώρας μας υπήρξαν ωφελημένοι. Υπήρξαν αυτοί οι οποίοι κέρδισαν από το έγκλημα και καταγράφονται μέσα στη δικογραφία που κρατάτε κλειδωμένη στο ντουλάπι της Νομικής Υπηρεσίας της Βουλής. Κέρδισαν οι κερδοσκόποι των αγορών και μεταξύ αυτών εκείνοι που κατείχαν τα CDS τα περίφημα. Κέρδισαν οι διαχειριστές επενδυτικών κεφαλαίων. Κέρδισαν οι διεθνείς χρηματοπιστωτικοί μηχανισμοί και καταγράφεται στη δικογραφία αυτή…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε παρακαλώ, κυρία Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, ζητώ την ανοχή σας για ένα λεπτό, γιατί είναι σημαντικά αυτά.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Γιατί; Όχι!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και καταγράφεται μέσα στη δικογραφία αυτή ότι από 31-12-2009 μέχρι 4-7-2011 οι ξένες τράπεζες και κυρίως οι γερμανικές ξεφορτώθηκαν τα ομόλογα του ελληνικού δημοσίου που είχαν σε επίπεδο 38,6 δισεκατομμύρια ευρώ, ενώ οι ελληνικές τράπεζες τα διατήρησαν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ολοκληρώστε παρακαλώ.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Αυτά ήταν χρόνων.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, ζητώ την ανοχή σας λόγω των διακοπών που έγιναν στην αρχή. 
(Θόρυβος-διαμαρτυρίες στην Αίθουσα από τις πτέρυγες της Νέας Δημοκρατίας και του ΠΑΣΟΚ) 
Και επίσης…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό, κυρία Κωνσταντοπούλου.</ChairmanSpeech> 
 <Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ένα λεπτό ζητώ, κύριε Πρόεδρε.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Τίποτα από αυτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ακούστε με, κυρία Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Τι να ακούσω; Οι άλλοι δεν έχουν σημαντικά να πουν;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα ακούσετε πρώτα και μετά θα μιλήσετε. Ελπίζω να μην πάρετε παραδείγματα από κάποια άλλη πτέρυγα.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Έχουν περάσει δύο λεπτά παραπάνω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το Προεδρείο παρακολουθεί το χρόνο. Έχει ανοχή κατά περίπτωση. Υπήρξαν Βουλευτές από όλες τις πτέρυγες που μίλησαν δύο λεπτά παραπάνω. Παρακαλώ την κ. Κωνσταντοπούλου να ολοκληρώσει, διότι όντως έχουμε υπερβεί και το χρόνο ανοχής. Γιατί τέτοια έλλειψη εμπιστοσύνης;
Ολοκληρώστε, παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε και κύριοι Βουλευτές, είναι δυστυχώς πολύ λίγος ο χρόνος των πέντε λεπτών για να αναφερθούμε στις ευθύνες.
Θα καταθέσω, λοιπόν, στα Πρακτικά, για να γίνει αντιληπτό το μέγεθος της συγκάλυψης, τη δικογραφία όλη από τις καταγγελίες των οικονομικών εισαγγελέων για παρεμβάσεις της κυβέρνησης του ΠΑΣΟΚ στην έρευνά τους για τα CDS, έρευνα στην οποία εμπλεκόταν το όνομα του αδελφού του τότε Πρωθυπουργού.
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Θα καταθέσω στα Πρακτικά την αίτησή μου…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Κωνσταντοπούλου, ολοκληρώστε, όμως, γιατί φέρνετε σε δύσκολη θέση το Προεδρείο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω, κύριε Πρόεδρε.
 Θα καταθέσω στα Πρακτικά την αίτησή μου για αντίγραφα της δικογραφίας. 
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Και τέλος θα σας πω το εξής: Ο καθένας από εσάς και ο καθένας από εμάς θα κριθεί για το πού πήγαν…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κυρία Κωνσταντοπούλου, ολοκληρώστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, μη μου καταστρέφετε την ομιλία. Σας παρακαλώ για μισό λεπτό να μου δώσετε τη δυνατότητα να ολοκληρώσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν υπάρχει αυτή η δυνατότητα. Καταθέστε ό,τι έχετε στα Πρακτικά. 
(Στο σημείο αυτό την Προεδρική Έδρα  καταλαμβάνει η  Στ΄ Αντιπρόεδρος της Βουλής κ.  ΜΑΡΙΑ ΚΟΛΛΙΑ-ΤΣΑΡΟΥΧΑ )</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Απευθυνόμενη, λοιπόν, σε εσάς, τους Βουλευτές του ΠΑΣΟΚ, της Νέας Δημοκρατίας και της ΔΗΜΑΡ σας λέω το εξής:
Μπορεί να κλείσατε στο συρτάρι σας, στην τσέπη σας τη λίστα Λαγκάρντ, μπορεί να κλείσατε στο ντουλάπι σας τη δικογραφία Ρουμελιώτη, για την οποία «τρέχει» ο χρόνος της παραγραφής, το αίσθημα όμως δικαίου του ελληνικού λαού, την ανάγκη και την απαίτηση για δικαιοσύνη και διαφάνεια στο δημόσιο βίο, δεν θα την κλείσετε ούτε στο συρτάρι ούτε στο ντουλάπι σας. Και, βεβαίως, δεν έχετε ούτε τον ελληνικό λαό ούτε το ΣΥΡΙΖΑ ούτε στις λίστες ούτε στην τσέπη σας.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κυρία συνάδελφε.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Διπλάσιος χρόνος ομιλίας!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθήτριες και μαθητές και δυο εκπαιδευτικοί από το 1ο Γενικό Λύκειο Σπάρτης. 
Η Βουλή σάς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει ο κ. Σαχινίδης.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Σας ευχαριστώ, κυρία Πρόεδρε.
Κυρίες και κύριοι συνάδελφοι, πριν από πέντε χρόνια ξέσπασε η μεγαλύτερη μεταπολεμική κρίση του καπιταλισμού. Ξεκίνησε από τη μητρόπολη του καπιταλισμού, τις Ηνωμένες Πολιτείες Αμερικής και αμέσως μετά επεκτάθηκε στο Ηνωμένο Βασίλειο. Από εκεί, μεταδόθηκε στην Ευρωζώνη και έφτασε στην Ελλάδα, αναδεικνύοντας τις διαρθρωτικές αδυναμίες της ελληνικής οικονομίας και τις τεράστιες δημοσιονομικές ανισορροπίες, αδυναμίες που από το φόβο του πολιτικού κόστους αλλά και υπό την πίεση των ανεδαφικών και κοντόφθαλμων διεκδικήσεων τμήματος της Αριστεράς και τμήματος συνδικαλιστικών ηγεσιών οι κυβερνήσεις της τελευταίας τριαντακονταετίας δεν τόλμησαν να αντιμετωπίσουν. 
Έτσι, η ελληνική κρίση, κρίση δημοσιονομική, κρίση παραγωγικού προτύπου και χρηματοπιστωτική γρήγορα αναζωπύρωσε την κρίση της Ευρωζώνης και αποκάλυψε τον ανολοκλήρωτο χαρακτήρα της ευρωπαϊκής νομισματικής ένωσης, αλλά και τις διαφωνίες για τον τρόπο με τον οποίον έπρεπε να είχε ολοκληρωθεί αυτή. 
Τότε αποκαλύφθηκε και η αδυναμία των ευρωπαϊκών μηχανισμών να διαχειριστούν την κρίση. Όταν, λοιπόν, η Ελλάδα βρέθηκε στο επίκεντρο μιας πρωτοφανούς σε ένταση επίθεσης, η Ευρωζώνη, αντιμέτωπη με τη μεγαλύτερη κρίση από τη συγκρότησή της, αναδείχθηκε σε Ευρωζώνη της ακινησίας. 
Διαβάζω από το βιβλίο του Ζαν Πιανί-Φέρι με τίτλο «Η αφύπνιση των δαιμόνων», εκδόσεις «Πόλις», τα εξής: «Στα όλο και λιγότερο διακριτικά αιτήματα του Γιώργου Παπανδρέου για βοήθεια απαντούσε η απόλυτη κακοφωνία. Ορισμένοι, κυρίως στη Γερμανία, θεωρούσαν ότι μια χρεοκοπία θα ήταν σωτήρια, αφού θα χρησίμευε ως παράδειγμα». Διαλέγω αυτό το απόσπασμα, για να καταδείξω ότι η διεκδίκηση εξασφαλίσεων για την Ελλάδα με την απειλή του υποτιθέμενου υπερόπλου της μονομερούς στάσης των πληρωμών και της επακόλουθης χρεοκοπίας, που πολλοί πρότειναν αυτά τα χρόνια, ήταν και παραμένει στρατηγικός στόχος κάποιων στην Ευρώπη. 
Και συνεχίζει ο ίδιος συγγραφέας: «Άλλοι πρότειναν η Ευρώπη να περιοριστεί στο να ζητήσει την παρέμβαση του Διεθνούς Νομισματικού Ταμείου. Άλλοι πάλι, κυρίως η Ευρωπαϊκή Κεντρική Τράπεζα και η Γαλλία, είχαν την ακριβώς αντίθετη άποψη. Γι’ αυτούς η προσφυγή στο Διεθνές Νομισματικό Ταμείο αποτελούσε ομολογία αποτυχίας και ένδειξη μιας σοβαρής ευρωπαϊκής παραίτησης». 
Τελικά, οι χώρες της Ευρωζώνης με πρωτοβουλία των ισχυρών χωρών προχώρησαν μεν στη δημιουργία του ελληνικού μηχανισμού και αμέσως μετά στη δημιουργία του ευρωπαϊκού μηχανισμού, αλλά κάλεσαν και το Διεθνές Νομισματικό Ταμείο, με πρωτοβουλία της Γερμανίας, παρά τις αντιδράσεις χωρών, όπως η Γαλλία, παρά την αντίδραση της Ευρωπαϊκής Κεντρικής Τράπεζας. Αυτό υπήρξε το αποτέλεσμα του ευρωπαϊκού συσχετισμού των δυνάμεων, στις οποίες κυριαρχούσαν και κυριαρχούν οι συντηρητικές κυβερνήσεις. 
Έτσι, η κυβέρνηση του ΠΑΣΟΚ και η Κοινοβουλευτική Ομάδα του ΠΑΣΟΚ, χωρίς καμία στήριξη από το εξωτερικό και χωρίς καμμία πολιτική συμμαχία στο εσωτερικό, πορεύτηκαν τον πιο δύσκολο δρόμο που πορεύτηκε οποιαδήποτε μεταπολεμική κυβέρνηση. Αυτό, ίσως, να ήταν και το λάθος μας. Ίσως, έπρεπε να ζητήσουμε ευρύτερη στήριξη μέσα από τη Βουλή.
Και κατόρθωσε, με τις θυσίες του ελληνικού λαού να διεκδικεί σε κάθε νέα συζήτηση βελτίωση των αρχικών όρων. Γιατί κάθε πρόοδος στο δημοσιονομικό πεδίο, κάθε πρόοδος στις μεταρρυθμίσεις, νομιμοποιούσε τη διεκδίκηση της χώρας έναντι των δανειστριών χωρών. Διεκδίκηση για μείωση του χρέους, παράταση του χρόνου διάρκειάς του, μείωση των επιτοκίων σε επίπεδα με τα οποία δανείζονται χώρες με άριστη πιστοληπτική ικανότητα, αλλά και επιμήκυνση της περιόδου για την επίτευξη του δημοσιονομικού στόχου. 
Αυτή η στάση που κράτησε για δύο χρόνια το ΠΑΣΟΚ υπήρξε στάση ευθύνης απέναντι στη χώρα. Στάση στην οποία με μεγάλη καθυστέρηση προσχώρησε και η Νέα Δημοκρατία, η οποία μετά τις διπλές εκλογές συνειδητοποίησε τι σημαίνει αρνητικός συσχετισμός των δυνάμεων στην Ευρώπη και τι σημαίνουν οι πολιτικές συμμαχίες στο εσωτερικό της χώρας, γιατί το μεγάλο οικονομικό κόστος της προσπάθειας των προηγούμενων χρόνων το τροφοδότησε και η σκληρή και τυφλή πολιτική αντιπαράθεση. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Κυρίες και κύριοι συνάδελφοι του ΣΥΡΙΖΑ, αυτή είναι η αλήθεια για το τι συνέβη τα τελευταία δύο χρόνια στη χώρα μας ως αποτέλεσμα της εκδήλωσης της μεγαλύτερης κρίσης του καπιταλισμού. Δεν χρειάζεται να ανατρέξετε σε θεωρίες συνομωσίας για τις κρίσεις του καπιταλισμού και τις συνέπειές τους. Αν ξεχάσετε τα αναγνώσματα των εφηβικών σας χρόνων, ανατρέξτε στα κείμενα του Μαρξ και του Ένγκελς για την οικονομική κρίση. 
(Θόρυβος από την πτέρυγα του ΣΥΡΙΖΑ-ΕΚΜ)
Διαβάζω από επιστολή του Ένγκελς στον Μαρξ δημοσιευμένη στο βιβλίο «Μαρξ-Ένγκελς Κείμενα για την Οικονομική Κρίση - Σύγχρονη Εποχή», Μάντσεστερ 17 Δεκεμβρίου 1857: Αγαπητέ Μαρξ, η κρίση με κρατάει σε φοβερή αγωνία. Ο γέρος μου γονάτισε αυτές τις μέρες. Έπρεπε να του δανείσουμε χρήματα. Το Μάντσεστερ βυθίζεται όλο και πιο βαθιά. Η σταθερή πίεση στην αγορά παίρνει τώρα γιγάντιες διαστάσεις. Κανείς δεν μπορεί να πουλήσει, κανένας πωλητής νήματος δεν πουλάει πια νήμα στους υφαντές για να υφάνουν, παρά μόνο αν πληρώνουν με μετρητά ή έναντι εγγύησης. Μην ξεχάσεις να κοιτάξεις τους ισολογισμούς των χρεοκοπημένων εταιριών, όλοι πολύ χρήσιμοι για την εξαγωγή συμπερασμάτων».
Σας θυμίζουν κάτι αυτές οι περιγραφές από την επιστολή του Ένγκελς προς τον Μαρξ; Μοιάζουν πολύ με αυτά που ζούμε εδώ και χρόνια στην Ελλάδα, στην Πορτογαλία και στην Ιρλανδία. Δεν χρειάστηκαν οι Μαρξ και Ένγκελς να καταφύγουν σε θεωρίες συνομωσίας για να κατανοήσουν το πρόβλημα. Χρησιμοποιούσαν αναλυτικά εργαλεία, παρακολουθούσαν τιμές εμπορευμάτων, επιτόκια, ισολογισμούς χρεοκοπημένων επιχειρήσεων για να κατανοήσουν την κρίση. Δεν αναζητούσαν κάποιους ως υπεύθυνους της κρίσης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εσείς, λοιπόν, συνάδελφοι του ΣΥΡΙΖΑ, που αυτοπροσδιορίζεστε ως αριστεροί, αντί να ζητάτε εξεταστικές, να ζητήσετε συγνώμη από τον ελληνικό λαό για τα ψέματα που του είπατε και από το ΠΑΣΟΚ για τις αθλιότητες που εκτοξεύσατε.
(Θόρυβος - διαμαρτυρίες από την πτέρυγα του ΣΥΡΙΖΑ-ΕΚΜ)
Διαβάζω από συνέντευξη του κ. Τσίπρα στον «REAL FM» στις 29 Φεβρουαρίου του 2012: Στη ζωή δεν υπάρχουν μονόδρομοι κι αυτό μας το αποδεικνύουν όλα όσα συμβαίνουν γύρω μας. Ευτυχώς υπάρχουν παραδείγματα. Στην Κύπρο υπάρχει μία κυβέρνηση της Αριστεράς -έλεγε ο κ. Τσίπρας- και σε άλλες συνθήκες η μικρογραφία των προβλημάτων που έχουμε εδώ στην Ελλάδα…</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κύριε Σαχινίδη, ολοκληρώνετε σας παρακαλώ;</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: …αλλά ο κ. Χριστόφιας κατάφερε να δανειστεί από τη Ρωσία του Πούτιν 2,5 δισεκατομμύρια και να μην μπει στο ΔΝΤ και να αποφύγουμε να έχουμε και τις δύο χώρες του ελληνισμού στο Διεθνές Νομισματικό Ταμείο και την επιτήρηση.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κύριε Σαχινίδη, ολοκληρώστε παρακαλώ.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Θα ολοκληρώσω, κύριε Πρόεδρε.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>):  Ναι, αλλά έχετε υπερβεί το χρόνο ενάμισι λεπτό.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Πρόεδρε, άλλοι μίλησαν εννέα λεπτά.</Speech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Η Ελλάδα είχε δυνατότητες και διαπραγμάτευσης και αναζήτησης εναλλακτικών πηγών δανεισμού. Δεν το έκανε ποτέ όμως –λέει ο κ. Τσίπρας- γιατί ο κ. Παπανδρέου και η κυβέρνησή του, υλοποιούσε προειλημμένες αποφάσεις. 
Πρόκειται για ένα προμελετημένο και προσχεδιασμένο έγκλημα, το οποίο αρνήθηκε να υλοποιήσει ο κ. Καραμανλής και γι’ αυτό και αποχώρησε στην ουσία από την εξουσία. Δέχθηκε όμως με θέρμη να το υλοποιήσει ο κ. Παπανδρέου. 
Είναι, κύριε Τσίπρα, μαρξιστική προσέγγιση αυτή; Είναι προσέγγιση επιστημονική, είναι προσέγγιση της Αριστεράς αυτή κύριοι του ΣΥΡΙΖΑ; Έχετε το θράσος να ζητάτε και εξεταστικές. Όταν η ιστορία σας έχει γελοιοποιήσει και με την περίπτωση της Κύπρου και της Αργεντινής, που ονειρεύεστε να μετατρέψετε την Ελλάδα; 
Μία εξεταστική πρέπει να γίνει για την ανευθυνότητά σας και το δηλητήριο συνομωσιολογίας που ρίξατε στην ελληνική κοινή γνώμη. Όλες οι θεωρίες συνομωσίας, ακόμη και των πιο κακόπιστων καταρρέουν μπροστά στην αλήθεια των αποφάσεων των κυβερνήσεων της Ιρλανδίας, της Πορτογαλίας, της Ισπανίας και τώρα της Κύπρου. Κυβερνήσεις οι οποίες, όπως η ελληνική κυβέρνηση του 2010 και η σημερινή Κυβέρνηση εθνικής ευθύνης, συνεργασίας πήραν την ξεκάθαρη πολιτική απόφαση να κάνουν το παν για να μην καταρρεύσουν οι χώρες τους με γνώμονα το εθνικό συμφέρον των χωρών τους και μόνο. 
Ήθελαν μήπως όλοι αυτοί σώνει και καλά να μπουν στο μνημόνιο; Μήπως όλοι αυτοί δεν πήραν μέτρα για να αποφύγουν να οδηγηθούν στον μηχανισμό; Μήπως όλοι αυτοί φούσκωσαν τα ελλείμματά τους; Μήπως όλοι αυτοί αρνήθηκαν τα δισεκατομμύρια που τους χάριζαν κάποιοι και προτίμησαν την Ευρωπαϊκή Ένωση, το ΔΝΤ; Ο  Πρόεδρος της Κυπριακής Δημοκρατίας είχε και αυτός προαποφασίσει την ένταξη της Κύπρου στο μνημόνιο; Είναι και αυτός με τον Τσολάκογλου, όπως λέει κάποιος συνάδελφός σας από το ΣΥΡΙΖΑ;
Κυρίες και κύριοι συνάδελφοι του ΣΥΡΙΖΑ, η πρότασή σας επιχειρεί να ποινικοποιήσει πολιτικές αποφάσεις. Οι πολιτικές αποφάσεις δεν ποινικοποιούνται, κρίνονται από τις εξελίξεις και την ιστορία, όπως θα κριθείτε και εσείς, όχι μόνο για τη στάση σας απέναντι στις ανάγκες της χώρας, αλλά και για την ήττα στην οποία οδηγείτε την Αριστερά, έχοντας εγκαταλείψει προ πολλού ό,τι πολυτιμότερο έχει προσφέρει στην πολιτική της ιστορία, την πρόσδεση της στην επιστημονική ερμηνεία των αντινομιών του καπιταλισμού και στη διατύπωση πολιτικών προτάσεων για τη βελτίωση της  θέσης των εργαζομένων. 
Συνάδελφοι του ΣΥΡΙΖΑ, η πολιτική αντιπαράθεση δεν πρέπει να γίνεται με όρους μιας αβάσταχτης,  επιπόλαιης και ανερμάτιστης ηθικολογίας, που ρίχνει στάχτη στα μάτια του κόσμου, που διαμορφώνει ψευδή συνείδηση και συσκοτίζει τόσο το ερώτημα για το πρόβλημα της χώρας όσο και την απάντηση για τη λύση του. Δεν χρειάζεται αλλά ούτε και αρκεί να είναι οι πολιτικοί σας αντίπαλοι συνωμότες, προδότες, εγκληματίες, διεφθαρμένοι για να είστε εσείς οι άσπιλοι, οι αμόλυντοι, εσείς με τα καθαρά χέρια, εκείνοι που πρέπει να αναλάβουν τη διακυβέρνηση της χώρας.
Η Αριστερά δεν είχε και δεν πρέπει να έχει ανάγκη από τέτοιου είδους αναλύσεις και πολιτικές αναγνώσεις και αντιπαραθέσεις για να αναδείξει τα πολιτικά και οικονομικά προβλήματα. Η Αριστερά είχε και έχει στη διάθεσή της επιστημονικά εργαλεία ανάλυσης της ιστορίας, τα οποία πρέπει να χρησιμοποιεί και να προτείνει λύσεις. Και αν δεν το κάνει, αν περιορίζεται στην ανούσια ηθικολογία, στη σπίλωση και στις επικοινωνιακές και λαϊκίστικες πομφόλυγες,  στοιχηματίζοντας σε μια κοινωνία του θεάματος, που όχι μόνο δεν θέλει να ανατρέψει ή έστω να περιορίσει, αλλά να την εκμεταλλευτεί ψηφοθηρικά, τότε δεν είναι Αριστερά, δεν είναι με την αλήθεια, δεν είναι για το λαό. Δεν είναι η λύση ή στο μέρος της λύσης, παραμένει μέρος του προβλήματος, ακριβώς γιατί δεν είναι Αριστερά, είναι ντεμέκ Αριστερά. 
Σας ευχαριστώ, κύριε Πρόεδρε.
(Χειροκροτήματα)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Το λόγο έχει ο Αρχηγός της Αξιωματικής Αντιπολίτευσης και Πρόεδρος της Κοινοβουλευτικής Ομάδας του ΣΥΡΙΖΑ, κ. Αλέξης Τσίπρας.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Ευχαριστώ, κύριε Πρόεδρε.
Κυρίες και κύριοι συνάδελφοι, ζητήσαμε εδώ και τρεις μήνες να γίνει συζήτηση για σύσταση εξεταστικής επιτροπής για το πώς φτάσαμε ως εδώ. Ήταν μία από τις πρώτες κινήσεις που κάναμε μετά τις εκλογές της 17ης του Ιούνη, ακριβώς διότι θεωρούμε χρέος μας να κάνουμε αυτό που η συντριπτική πλειοψηφία των πολιτών –ανεξάρτητα από το τι ψήφισαν στις τελευταίες εκλογές-  επιθυμεί: Να αναζητήσουμε τις αιτίες και τις ευθύνες μίας πρωτοφανούς οικονομικής κρίσης, μιας κρίσης χρέους που μετατράπηκε σε εθνική τραγωδία και πλήττει σήμερα τη συντριπτική πλειοψηφία των Ελλήνων πολιτών. 
Και δεν θεωρούμε ότι αυτό είναι χρέος δικό μας, εννοώ της Αντιπολίτευσης, του ΣΥΡΙΖΑ. Είναι χρέος της Βουλής. Είναι χρέος όλων των πολιτικών δυνάμεων να αποκαλύψουμε ποιες ήταν οι λαθεμένες εκείνες πολιτικές επιλογές που μας οδήγησαν στη σημερινή τραγική κατάσταση, που μετέτρεψαν την Ελλάδα σε πειραματόζωο της κρίσης, στο δοκιμαστικό σωλήνα εφαρμογής πολιτικών σοκ που αργότερα φυσικά, εφόσον ήταν ο δοκιμαστικός σωλήνας, το πειραματόζωο, αυτές οι επιλογές μεταφέρθηκαν σε μεγάλο βαθμό και στις άλλες χώρες του ευρωπαϊκού Νότου. Αλλά γιατί έγινε η Ελλάδα το πειραματόζωο της κρίσης; Ποιοι ήταν αυτοί που με τις αποφάσεις τους μας οδήγησαν σε αυτήν την κατάσταση και τι απαντήσεις δίνουν; 
Από την πρώτη στιγμή, η πρότασή μας αυτή αντιμετωπίστηκε με μεγάλη δυσπιστία. Θεωρήθηκε από πολλούς ότι είναι μία πρόταση που ποινικοποιεί –λένε- την πολιτική ζωή του τόπου. Κάποιοι μας είπαν ότι είναι εκδικητική ή ρεβανσιστική. 
Προσέξτε. Δεν είναι μία πρόταση ούτε εκδικητική, ούτε ρεβανσιστική, ακριβώς γιατί δεν έχει να κάνει με το παρελθόν, έχει να κάνει με το παρόν και το μέλλον και αυτός είναι ο λόγος που την αρνείστε. Έχει να κάνει με το σήμερα και το αύριο. Διότι αυτό που ζητάμε να εξεταστεί δεν είναι ένα λάθος, ένα έγκλημα που διεπράχθη στο παρελθόν, αλλά είναι ένα διαρκές και συνεχιζόμενο έγκλημα. Και αυτός είναι ο λόγος για τον οποίο αρνείστε: Γιατί συνεχίζετε την ίδια εγκληματική πολιτική. Διότι η διακρίβωση των συνθηκών μεθόδευσης προκειμένου να μπει η χώρα στο μνημόνιο ως πειραματόζωο αποκαλύπτει και τεκμηριώνει την εκτίμηση ότι το μνημόνιο δεν υπήρξε μονόδρομος, αλλά πολιτική επιλογή, η επιλογή της καταστροφικής εσωτερικής υποτίμησης, αυτής της θηριώδους διαδικασίας αναδιανομής υπέρ του κεφαλαίου.
Ο κ. Σαμαράς –θυμάμαι- προεκλογικά ήταν αυτός ο οποίος έλεγε από αυτό εδώ το Βήμα για μία και μόνη εξεταστική επιτροπή. Ο κ. Σαμαράς το έλεγε. Και σήμερα πάει στην άποψη, καμμία και ποτέ εξεταστική επιτροπή για το πώς φτάσαμε ως εδώ. 
Μας λέγατε, κύριοι συνάδελφοι της Νέας Δημοκρατίας, ότι δεν αλλάξατε άποψη για την οικονομία, δεν συμφωνείτε με τη λογική του μνημονίου, αλλά είστε αναγκασμένοι –αυτά τα λέγατε προεκλογικά- από τις εξελίξεις να προσχωρήσετε σε αυτή την επιλογή όχι γιατί την πιστεύετε, αλλά γιατί δεν υπάρχει άλλη επιλογή. Τα ίδια περίπου λένε σήμερα και οι συνάδελφοι της ΔΗΜΑΡ.
Ιδού, λοιπόν, η Λυδία Λίθος της ειλικρίνειας και της αξιοπιστίας της στάσης σας. Αρνείστε να εξετάσουμε τις ευθύνες και την αξιοπιστία των επιλογών. Επαναλαμβάνω όχι για να ξεχάσουμε το χθες, αλλά για να αποφύγουμε την κρίση για το σήμερα, την κρίση για τη στάση που συνεχίζετε, την κρίση για τις σημερινές σας επιλογές.
Προχθές είχαμε άλλη μία «γκρίζα» απόφαση συμβιβασμού στο Eurogroup μεταξύ της κ. Μέρκελ και της κ. Λαγκάρντ, δηλαδή, της Γερμανίας και του Διεθνούς Νομισματικού Ταμείου που βρίσκεται στον «αέρα». Μία λύση συμβιβασμού μεταξύ των δύο από τον οποίο συμβιβασμό εσείς ως Κυβέρνηση απουσιάζετε επιδεικτικά. Από όλη αυτή τη συζήτηση που διεξάγεται σε παγκόσμια κλίμακα απουσιάζατε επιδεικτικά. Δεν είχατε άποψη. Δεν σας ρώτησαν καν. Σας έβγαλαν και έξω από το τραπέζι της συζήτησης τις κρίσιμες αυτές ώρες.
Μετά την απόφαση αυτή, όμως, και παρά τις μεγάλες δυσκολίες εσείς για άλλη μία φορά ήρθατε εδώ στην Ελλάδα, θριαμβολογώντας. Δεν αποκομίσατε καμμία εμπειρία από όλα όσα έκανε ο κ. Παπανδρέου, ο κ. Βενιζέλος τόσα χρόνια, που μετά από κάθε απόφαση που μας οδηγούσε ακόμα πιο βαθιά στην κρίση ερχόντουσαν και πανηγυρίζανε. Πήγαινε ο κ. Παπανδρέου στα Υπουργικά Συμβούλια και δεχόταν χειροκροτήματα. Έβγαινε εδώ και έλεγε ότι έσωσε τη χώρα για μία ακόμη φορά. Δεν αποκομίσατε καμμία εμπειρία και για άλλη μία φορά πανηγυρίσατε. 
Πιστέψτε με, ανοήτως θριαμβολογείτε, γιατί προσπαθείτε να δημιουργήσετε μία ψεύτικη επικοινωνιακή εικόνα, πράγμα που θα σας γυρίσει μπούμερανγκ πολύ γρήγορα. Θριαμβολογείτε ότι δήθεν η Ελλάδα κέρδισε μία μάχη. Τι ακριβώς, όμως, κέρδισε; Γιατί, πανηγυρίζει ο κ. Σαμαράς στο διαδίκτυο και δεν έρχεται εδώ να πανηγυρίσει μαζί μας, να μας πει την άποψή του εδώ, δημόσια και όχι στο  Facebook;
Ακόμη, όμως, και αυτή η σπουδή σας να πανηγυρίσετε τη μη λύση, είναι επικίνδυνη. Και είναι επικίνδυνη γιατί στερεί τη χώρα από διαπραγματευτικά επιχειρήματα αύριο. Και το αύριο δεν είναι μακριά. Είναι στις 13 του Δεκέμβρη. Όταν σε λίγες μέρες θα έρθετε για μια ακόμη φορά σε αδιέξοδο, τι θα πάτε να πείτε στην κ. Λαγκάρντ και στην κ. Μέρκελ, αφού σήμερα πανηγυρίζετε ότι σας έδωσε λύση; Τι θα πάτε να πείτε, ότι δεν είναι λύση αυτή και βοηθήστε; Εγώ, εάν ήμουν στη θέση τους, ενδεχομένως να σας έλεγα, «κόψτε το λαιμό σας. Εσείς δεν πανηγυρίζατε;».
Δεν κατανοείτε, λοιπόν, ότι με τη στάση σας υπονομεύετε και τους εαυτούς σας, δεν μας ενδιαφέρει εμάς αυτό, μας ενδιαφέρει το συμφέρον της χώρας. Κοιτάτε μόνο πώς θα βγάλετε το σήμερα, πώς επικοινωνιακά θα γαντζωθείτε σε εφήμερες θέσεις εξουσίας -όσο και αν θέλετε δεν μπορείτε να πάτε μακριά με αυτή τη στρατηγική- φτιάχνετε τεχνητό κλίμα ευφορίας, αλλά δεν είναι μακριά η 13η του Δεκέμβρη. Και τότε δυστυχώς, θα πρέπει να κάνουμε ταμείο.
 Τι κερδίσαμε, λοιπόν, από το Eurogroup; Έγινε το χρέος μας βιώσιμο, χωρίς κούρεμα; Επεκτάθηκε αυτός ο εντελώς αυθαίρετος στόχος βιωσιμότητας από το 120% το 2020 στο 124%. Και ξέρετε πόσο αυθαίρετος είναι. Όταν μπήκαμε στην κρίση, μπήκαμε στο μνημόνιο διότι είχαμε 120% του ΑΕΠ και θέλετε να πειστούμε όλοι μας ότι ο στόχος βιωσιμότητας μετά από δώδεκα χρόνια συμφοράς στην Ελλάδα, θα είναι να έχουμε χρέος όσο όταν μπήκαμε στη συμφορά.
Ακόμα, λοιπόν και αν αυθαίρετα -διότι αυτή η αυθαιρεσία έχει να κάνει με μια επιλογή του Διεθνούς Νομισματικού Ταμείου να βάλει τον πήχη εκεί που ήταν το χρέος της Ιταλίας, μόνο που η Ιταλία δεν έχει την ίδια παραγωγική βάση με την Ελλάδα, αλλά ας το ξεχάσουμε αυτό- αυτός ο στόχος είναι στόχος βιωσιμότητας, για να επιτευχθεί με βάση την απόφαση απαιτούνται δύο προϋποθέσεις. Γι’ αυτό λέμε ότι η επίτευξή του είναι στον «αέρα». 
Ποιες είναι οι προϋποθέσεις; Πρώτη προϋπόθεση είναι να αυξηθεί το Ακαθάριστο Εγχώριο Προϊόν της χώρας τα επόμενα οχτώ χρόνια 50 δισεκατομμύρια. 
Προφανώς μας κάνουν πλάκα ή μας κάνετε πλάκα. Έχουμε τα τελευταία πέντε χρόνια μείωση του Ακαθάριστου Εγχώριου Προϊόντος της χώρας κατά 50 δισεκατομμύρια εξαιτίας της λιτότητας που γεννάει η ύφεση, της λιτότητας που παράγεται από τα υφεσιακά, τα καταστροφικά μέτρα, τα οποία παίρνετε εδώ στη Βουλή. Και τη στιγμή που εσείς φέρνετε διαρκώς νέα μέτρα λιτότητας και, μάλιστα, ρήτρα αυτόματης προσαρμογής, υποστηρίζετε ότι όχι μόνο θα σταματήσει να μειώνεται το ΑΕΠ μέχρι το 2020, αλλά θα αυξηθεί κιόλας 50 δισεκατομμύρια. Προφανώς, απευθύνεστε σε ανθρώπους που δεν έχουν ιδέα τι τους γίνεται. 
Όμως, ας το ξεπεράσουμε ακόμη και αυτό, γιατί όλοι ξέρουν ότι το ελληνικό χρέος δεν βγαίνει, οπότε όλα αυτά είναι προσχηματικά, αφού η διαγραφή του ελληνικού χρέους, όσο και αν θέλετε να το κρύψετε, είναι αναπόφευκτη. Απλά, δίνετε χρόνο στην κ. Μέρκελ. Γίνεστε οι τελευταίοι χειροκροτητές της κ. Μέρκελ στην Ευρώπη. Στην ίδια τη Γερμανία, στο γερμανικό κοινοβούλιο, δεν έχει χειροκροτητές, έχει τα τρία κόμματα της ελληνικής Κυβέρνησης ως χειροκροτητές για να μη βρεθεί στη δύσκολη θέση να αποδεχθεί η κ. Μέρκελ ότι έχει αποτύχει το πρόγραμμά της πριν τις γερμανικές εκλογές. Δίνετε χρόνο στην κ. Μέρκελ, αλλά στερείτε χρόνο και ανάσα από τους Έλληνες πολίτες, που θυσιάζονται. Πόσο θα αντέξει αυτή η κοινωνία αυτήν την βαρβαρότητα; 
Όμως, ας δούμε τη δεύτερη προϋπόθεση. Ας υποθέσουμε ακόμη ότι με τη διαγραφή του χρέους θα γίνει βιώσιμο κάποια στιγμή. Ας δούμε τη δεύτερη προϋπόθεση, που δεν είναι προσχηματική, όπως η πρώτη, γιατί είναι απαιτητή, τοις μετρητοίς στις 13 Δεκεμβρίου, άμεσα. 
Προϋπόθεση, λοιπόν, είναι να μειωθεί το χρέος 40 δισεκατομμύρια χωρίς «κούρεμα». Πώς; Με τρεις τρόπους. 
Ο πρώτος τρόπος είναι η μείωση των επιτοκίων. Είναι καλοδεχούμενη ακόμα και αν αποφασιστεί από κοινοβούλια –πράγμα δύσκολο- όπως αυτό της Ισπανίας, που δανείζεται ακριβότερα για να δίνει σε εμάς με μεγαλύτερα επιτόκια. Μακάρι να γίνει αυτό. Πόσο κερδίζουμε από αυτό; Δύο δισεκατομμύρια
Ο δεύτερος τρόπος είναι με τη μετακύληση τοκοχρεολυσίων μετά το 2022. Τι σημαίνει μετακύληση των τοκοχρεολυσίων μετά το 2022; Μορατόριουμ στην αποπληρωμή σημαίνει. Τι μας απαντούσατε όταν πριν από δύο χρόνια είπαμε σ’ αυτήν εδώ την Αίθουσα μορατόριουμ; Ότι θα μας διώξουν από την Ευρώπη μας απαντούσατε. Όμως, δεν χρειάζονται οι εταίροι να μας απειλούν. Έχουν εσάς εδώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Πόσο θα αποκομίσει η χώρα από τη μετακύληση των τοκοχρεολυσίων μετά το 2022; Επτά δισεκατομμύρια. Επτά και δύο δισεκατομμύρια κάνουν 9 δισεκατομμύρια. Ως τα 40 μένουν 31 δισεκατομμύρια. Πώς θα γίνει αυτό; Με επαναγορά ομολόγων. 
Το ερώτημα είναι: Πώς πανηγυρίζετε προκαταβολικά γι’ αυτό που δεν είναι καθόλου βέβαιο ότι θα γίνει; Δεν είναι καθόλου βέβαιο ότι τα hedge funds, που κατέχουν ελληνικά ομόλογα, και μάλιστα στο αγγλικό δίκαιο πλέον –τα πήραν κοψοχρονιά- καθώς ο στόχος είναι το κέρδος ότι δεν θα θελήσουν να τα πουλήσουν πιο ακριβά, έχοντας το πλεονέκτημα ότι εδώ σε όλους τους τόνους δεν μιλάτε και κανείς δεν λέει για «κούρεμα».
Τι μένει; Μένει αυτό που είπε χθες ο κ. Στουρνάρας: Το πατριωτικό καθήκον των ελληνικών ιδρυμάτων και ιδιαίτερα των ασφαλιστικών ταμείων. Όταν ακούμε για πατριωτικό καθήκον μας πιάνει ένα σύγκρυο. Θυμόμαστε τον κ. Βενιζέλο που μιλούσε για πατριωτικό καθήκον στον PSI και κουτσουρεύτηκαν τα ομόλογα και οι αποταμιεύσεις των ομολογιούχων, κυρίως όμως, των ασφαλιστικών ταμείων. Και αυτό, το οποίο έγινε ήταν ένα δράμα. Η Ελλάδα είναι η μοναδική χώρα στην παγκόσμια οικονομική ιστορία που έκανε κούρεμα και αντί να μειωθεί το χρέος της αυξήθηκε και διαλύθηκαν τα ασφαλιστικά ταμεία. Το ίδιο θα γίνει και τώρα; Αυτό εννοείτε όταν λέτε «πατριωτικό καθήκον»; 
Είναι άραγε πατριωτικό καθήκον να εξυπηρετούμε τη βιωσιμότητα των συμφερόντων των δανειστών σε βάρος της βιωσιμότητας του λαού μας; 
Κυρίες και κύριοι της τρικομματικής Κυβέρνησης, στο όνομα του εθνικού κινδύνου, ακολουθείτε μια πολιτική που μετατρέπει εσάς στον υπ’ αριθμόν ένα εθνικό κίνδυνο. Βυθίζετε τη χώρα στη δυστυχία και στην καταστροφή και πανηγυρίζετε, διότι αν ολοκληρώσουμε την καταστροφή και τη μεγεθύνουμε, μπορεί να πάρουμε μια δόση για τις τράπεζες. 
Να σας πω και κάτι άλλο; Με τη στάση σας αυτή δυσφημείτε και απαξιώνετε τη χώρα διεθνώς. Σε όλη την Ευρώπη –ιδίως στο Νότο- έχει αρχίσει να αλλάζει το κλίμα και οι λαοί στέκονται αλληλέγγυοι στον ελληνικό λαό. Το κλίμα που διαμόρφωσε ο κ. Παπανδρέου λέγοντας «Διεφθαρμένοι Έλληνες», «Τεμπέληδες Έλληνες» και δεν μπορούσαμε να κυκλοφορήσουμε στην Ευρώπη πριν από λίγα χρόνια έχει αρχίσει και αλλάζει.
Στις 14 Νοέμβρη, στη Γερμανία, στο Αμβούργο οι διαδηλωτές οι Γερμανοί οι εργαζόμενοι πήγαν στο ελληνικό προξενείο να διαδηλώσουν την αλληλεγγύη τους στον ελληνικό λαό. Όλοι θαυμάζουν την αντοχή και τον αγώνα που δίνει αυτός ο λαός. Μόνο εσείς βγαίνετε και δυσφημείτε τη χώρα, διότι έχετε γίνει οι τελευταίοι υποστηρικτές της κ. Μέρκελ σε όλη την Ευρώπη. 
Επειδή θυμάμαι ότι προεκλογικά ρωτούσατε το ΣΥΡΙΖΑ «Χωρίς πρωτογενές πλεόνασμα, πώς θα πληρώσετε μισθούς και συντάξεις;», τώρα εσείς τι έχετε να απαντήσετε σε αυτό το κρίσιμο ερώτημα; Διότι, ακόμη κι αν διαλύσουμε την κοινωνία για να καταφέρουμε πρωτογενή πλεονάσματα, εσείς με βάση τις συμφωνίες που έχετε κάνει θα τα χαρίζετε στους δανειστές και θα τα βάζετε σε αυτόν τον ειδικό λογαριασμό. Ακόμα και το παραπάνω αν το καταφέρουμε, το 30% θα το δίνετε σε αυτούς. Και μετά τρομοκρατείτε τον ελληνικό λαό ότι με το ΣΥΡΙΖΑ δεν θα έχει μισθούς και συντάξεις; 
Σας επιστρέφουμε, λοιπόν, το ερώτημα: Με τα πρωτογενή πλεονάσματα στους δανειστές, πώς θα καταφέρετε την ανάπτυξη; Πώς θα πληρώνετε μισθούς και συντάξεις; 
Θα ήθελα να πω και κάτι ακόμη: Θριαμβολογείτε σε σχέση με το μορατόριουμ των τόκων προς το EFSF. Αποδείχθηκε ότι αυτό το μορατόριουμ δεν συνιστά ρήξη με τους εταίρους. Αυτό, όμως, είναι το κρίσιμο πρόβλημα για την πολιτική ζωή του τόπου: Έχουμε μια ηγεσία που υιοθετεί στο ακέραιο την επιχειρηματολογία αυτών με τους οποίους υποτίθεται ότι πρέπει να διαπραγματευθούμε, αντί να αναλαμβάνει να διεκδικήσει προς όφελος των συμφερόντων του ελληνικού λαού.
Για το λόγο αυτό θέλουμε, κυρίες και κύριοι συνάδελφοι, την εξεταστική επιτροπή. Θέλουμε την εξεταστική επιτροπή, όχι για εκδίκηση, αλλά για να σταματήσουμε να κάνουμε το ίδιο λάθος και για να αποδειχθεί αν υπήρχε ή δεν υπήρχε εναλλακτική πολιτική επιλογή. 
Ακούω το πρωτοφανές, το μεγαλοφυές επιχείρημα από κάποιους που πλέον έχουν γίνει και αναγνώστες του Μάρξ, του Λένιν –φαντάζομαι ότι η μισή Κοινοβουλευτική Ομάδα του ΠΑΣΟΚ και της Νέας Δημοκρατίας περνάει από τη «Σύγχρονη Εποχή» πριν έρθει στο Κοινοβούλιο- να λένε: «Ορίστε και ο Αριστερός Πρόεδρος της Κύπρου θα αναγκαστεί κάποια στιγμή να πάει σε μνημόνιο».
(Χειροκροτήματα από την πτέρυγα του ΣΥΡΙΖΑ-ΕΚΜ)
Αφήστε να δούμε τι είδους μνημόνιο θα είναι και αν θα πάει. 
Αλλά προσέξτε, εσείς το Γενάρη του 2010 ζητήσατε 7 δισεκατομμύρια από τις αγορές, σας έδωσαν 25 και πήρατε τα 12. Γιατί; Ο Χριστόφιας πήρε όσα του έδιναν και διεκδίκησε να πάρει από όπου μπορούσε να πάρει και πήρε ακόμη και από τον Πούτιν. Εσείς τι κάνατε αυτά τα δύο χρόνια; Γίνατε οι λαγοί μιας πολιτικής εξαθλίωσης του λαού μας. Γίνατε οι λαγοί μιας νεοφιλελεύθερης πολιτικής σε ευρωπαϊκό επίπεδο και όχι μόνο αυτό.
(Θόρυβος από την πτέρυγα του ΠΑΣΟΚ)</ChairmanSpeech>
<Speech><Parlmember>ΑΘΑΝΑΣΙΟΣ ΜΩΡΑΪΤΗΣ</Parlmember>: Και τώρα τι κάνει ο Χριστόφιας;</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κύριοι συνάδελφοι, σας παρακαλώ.
Παρακαλώ τους κυρίους Αρχηγούς τους ακούμε με σεβασμό τουλάχιστον. Σας παρακαλώ πολύ. Και όχι μόνο τους Αρχηγούς!
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Κυρίες και κύριοι συνάδελφοι, αρνείστε τώρα να αναζητηθούν και οι ευθύνες και να κριθεί η εγκυρότητα ή μη των επιλογών σας. 
Αλλά ξέρετε κάτι; Αυτή σας η άρνηση, όπως και η θριαμβολογία σας, για ένα λόγο γίνεται: από φόβο. Από φόβο θριαμβολογείτε και όχι από ελπίδα –δεν έχετε ελπίδα- από φόβο μην τυχόν έρθετε αντιμέτωποι με την πραγματικότητα και τις ευθύνες σας, τις τραγικές σας ευθύνες για την κατάντια αυτού του τόπου και είναι ακριβώς ο ίδιος λόγος, ο φόβος, που σας οδηγεί στην απόφαση να φυγομαχήσετε για να αποφύγετε την εξεταστική. Ο φόβος είναι αυτή η μαγική λέξη, είναι αυτό το συναίσθημα που σας έδωσε τη δυνατότητα να ξανακαθίσετε στα κυβερνητικά έδρανα στις 17 του Ιούνη. 
Μόνο που ο φόβος σας βοήθησε να κερδίσετε τις εκλογές, αλλά θα είναι και η αιτία που θα σας οδηγήσει σύντομα σε μια πρωτοφανή πολιτική ήττα, γιατί ο κόσμος δεν έχει πια κάτι να φοβηθεί. Μετά από τέσσερα χρόνια καταστροφής, μόνο να ελπίζει έχει από την ανατροπή σας, ενώ εσείς δεν έχετε καμμία ελπίδα. Εσείς έχετε μόνο φόβο. Ο φόβος μένει ακέραιος σε εσάς και γι’ αυτό οδηγείστε από λάθος σε λάθος και δυστυχώς για εσάς, δεν μπορείτε και να το κρύψετε αυτό. 
Οι πρώτοι που έπρεπε υπό κανονικές συνθήκες να ζητάτε εξεταστική είστε εσείς, κύριοι του ΠΑΣΟΚ και της Νέας Δημοκρατίας. Και πρώτος απ’ όλους ο κ. Παπανδρέου και ο κ. Παπακωνσταντίνου έπρεπε να ζητούν εξεταστική επιτροπή για να διεκδικήσουν τη δυνατότητα να υπερασπιστούν τις πολιτικές τους επιλογές. Γιατί δεν το κάνετε; Άλλωστε ζητάμε εξεταστική επιτροπή σε μία Βουλή που έχετε πλειοψηφία. Ούτε αυτό, όμως, δεν αντέχετε. Δεν αντέχετε, δεν έχετε το σθένος να υπερασπιστείτε τις πολιτικές σας επιλογές. Και αυτό, ξέρετε, είναι τόσο εξόφθαλμο ότι αποτελεί ένδειξη ενοχής. 
Θέλετε να αποφύγετε τη διερεύνηση κρίσιμων ερωτημάτων, να μην εξετάσουμε γιατί ενώ η ελληνική οικονομία σημείωνε εντυπωσιακούς ρυθμούς ανάπτυξης από το 1994 ως το 2007, το χρέος μας αντί να μειώνεται πολλαπλασιάστηκε. Να μη δούμε με ποια στοιχεία μπήκε η χώρα στο ευρώ, αν τα greek statistics ανακαλύφθηκαν το 2010 ή πολύ νωρίτερα, να μη διερευνήσουμε ποιες κυβερνήσεις επέτρεψαν τον περιορισμό των φορολογικών εσόδων του κράτους για μια δεκαετία, με στοχευμένες και προκλητικές φοροαπαλλαγές και φοροελαφρύνσεις του μεγάλου κεφαλαίου. 
Θέλετε να μη δοθούν απαντήσεις για να εξοπλιστικά προγράμματα μαμούθ που υπερέβησαν τα 60 δισεκατομμύρια ευρώ. Να μη δοθούν απαντήσεις για την Ολυμπιάδα, το μεγάλο αυτό εθνικό στόχο που μας χαντάκωσε και τις υπερτιμολογήσεις προμηθειών των μεγάλων έργων. Ένα δημόσιο έργο στην Ελλάδα κοστίζει τρεις φορές περισσότερο από ό,τι στη Γερμανία. 
Θέλετε να μην αποσαφηνιστεί η σχέση του ελληνικού δημοσίου με τη «GOLDMAN SACHS» και τα swaps που έκρυβαν το χρέος. Να μη διερευνήσει η Βουλή ούτε καν τις καταγγελίες του κ. Ρουμελιώτη του Διεθνούς Νομισματικού Ταμείου και του κ. Στρος Καν που δεν είναι ΣΥΡΙΖΑ, εξ όσων γνωρίζω, τις καταγγελίες των πρώην μελών της στατιστικής αρχής, της ΕΛΣΤΑΤ, που δεν τους διορίσαμε εμείς εκεί. 
Ζητάμε να μας απαντήσει ο κ. Παπακωνσταντίνου για την εκτίναξη του ελλείμματος στο 13,5% και ο προκάτοχός του βεβαίως.
Ζητάμε να μας απαντήσει ο κ. Προβόπουλος που σήμερα βγαίνει στα μέσα ενημέρωσης και κάνει κάποιες προβλέψεις που θα τον ακολουθούν –αυτό είναι το ατύχημα αυτών των προβλέψεων, δημιουργούν ένα επικοινωνιακό ντόρο την ημέρα που γίνονται, αλλά σε ακολουθούν μετά- και μας λέει ότι το 2014 θα μιλάμε για ανάκαμψη, ο κ. Προβόπουλος που επέτρεψε την κερδοσκοπία πάνω στα ελληνικά ομόλογα με το Τ+3 που είναι Τ+10. Βουλευτές του ΠΑΣΟΚ έκαναν τότε αυτήν την ερώτηση. Ο κ. Σαμαράς έκανε επίκαιρη ερώτηση προς τον Πρωθυπουργό τότε. Δεν πρέπει να έρθει ο κ. Προβόπουλος, που διαχειρίζεται ακόμα το ελληνικό τραπεζικό σύστημα, να μας εξηγήσει γιατί τα έκανε όλα αυτά;
Δεν πρέπει να δοθούν απαντήσεις για τη χειραγώγηση της αγοράς των CDS και την εκτόξευση των spreads; Δεν πρέπει να δούμε ποιοι υπονόμευσαν τη χώρα και την οικονομία της, ποιοι έκαναν τα πάντα, ώστε η Ελλάδα να είναι ο Δούρειος Ίππος, ο εμβρυουλκός των εξελίξεων, το πειραματόζωο, ό,τι θέλετε πείτε; 
Δεν πρέπει να δοθούν αναλυτικές εξηγήσεις για το PSI, το μόνο κούρεμα που αύξησε αντί να μειώσει το χρέος; 
Αυτές είναι οι απαντήσεις που ζητά ο κόσμος, δεν τις ζητάμε εμείς. Τις ζητούν οι ψηφοφόροι σας. Τις ζητάει ο ελληνικός λαός. Και θέλουμε πολιτικές απαντήσεις. Αν τις έχετε, γιατί φοβάστε να ψηφίσετε για την εξεταστική επιτροπή; 
Κυρίες και κύριοι συνάδελφοι της κοινοβουλευτικής πλειοψηφίας –και κλείνω, κύριε Πρόεδρε- σας ζητώ να ξανασκεφθείτε σήμερα τη στάση σας. Ο κόσμος, η κοινωνία, ανεξάρτητα του τι πιστεύει, σε ποια ιδεολογία, σε ποια κόμματα, ζητά δύο πράγματα: αλήθεια και δικαιοσύνη. Ξέρει ο λαός μας ότι είμαστε σε πολύ δύσκολη κατάσταση και ότι κανείς δεν έχει το μαγικό ραβδί σε μια μέρα να μας βγάλει από την κρίση. Ζητάει, όμως, αλήθεια και δικαιοσύνη. Δεν θέλετε να προσφέρετε ούτε αλήθεια ούτε δικαιοσύνη. 
Έρχεται, όμως, η στιγμή που ακόμα και οι λέξεις παίρνουν εκδίκηση. Πριν από ένα χρόνο σε αυτήν εδώ την Αίθουσα -ο κ. Βενιζέλος καθόταν σε άλλα έδρανα τότε- έκανα το μεγάλο «έγκλημα» να διατυπώσω εν τη ρύμη του λόγου μια φράση που ενόχλησε τότε τον κ. Βενιζέλο πολύ. Μίλησα για την ομερτά της πολιτικής ζωής του τόπου. Βλέπετε, ακόμα και οι λέξεις παίρνουν εκδίκηση. Σήμερα η συνωμοσία της σιωπής και η συγκάλυψη είναι παρούσες για μία ακόμη φορά, με μία διαφορά, βέβαια. Τότε αναφερόμουν στο ΠΑΣΟΚ και στη Νέα Δημοκρατία. Σήμερα υπάρχει και τρίτος εταίρος στο κάδρο της συγκάλυψης. Στο κάδρο της συγκάλυψης των σκανδάλων του χρηματιστηρίου, των δομημένων ομολόγων, της SIEMENS, όπου έχει ευθύνη το ΠΑΣΟΚ και η Νέα Δημοκρατία, υπάρχει και τρίτος τώρα. 
(Χειροκροτήματα από την πτέρυγα του ΣΥΡΙΖΑ/ΕΚΜ)
 Είναι η ΔΗΜΑΡ της ευθύνης που αναλαμβάνει και αυτή ακέραια την ευθύνη της συγκάλυψης, του ξεπλύματος του πολιτικού συστήματος της Μεταπολίτευσης, που οδήγησε την Ελλάδα στα βράχια και σήμερα καταρρέει. 
Πριν από δύο χρόνια ένας έγκριτος κοινοβουλευτικός άνδρας –ακόμα και σήμερα- έλεγε από αυτό εδώ το Βήμα, όταν η Νέα Δημοκρατία τότε στα δομημένα ομόλογα ζητούσε να μη γίνει εξεταστική επιτροπή, διότι διεξάγεται έρευνα από τη δικαιοσύνη: «Μας λέτε, την ίδια ώρα που διερευνά η δικαιοσύνη θα υπάρχει εξεταστική επιτροπή; Πώς γίνεται αυτό; Δεν αποτελεί παρέμβαση στο έργο της δικαιοσύνης; Πρόκειται για εξαιρετικά αβάσιμο πολιτικό λόγο όσο και επικίνδυνο, διότι έτσι καταργείται και από μία άλλη πλευρά το μέσο της εξεταστικής επιτροπής. Και ποιος μπορεί να ισχυριστεί ότι η εξεταστική επιτροπή από την ώρα που θα συσταθεί θα δυσχεράνει το έργο της δικαιοσύνης; Είναι δύο διαδικασίες, οι οποίες μπορούν και πρέπει να βαίνουν παράλληλα, χωρίς η μία να εμποδίζει το έργο της άλλης». Ποιος τα έλεγε αυτά; Ο Φώτης Κουβέλης. 
Ποιο ήταν σήμερα το βασικό επιχείρημα του συνηγόρου υπεράσπισης εδώ, των προσώπων που φέρουν βαριά πολιτική ευθύνη; Ότι πρέπει να πάμε δήθεν στην προανακριτική κατευθείαν και ότι δεν έχει νόημα η εξεταστική. 
Ακούστε, κύριοι. Με φθηνά επιχειρήματα δεν μπορείτε να ξεγελάσετε τον ελληνικό λαό για τις επιλογές σας. 
Και επειδή δεν είναι μόνο οι λέξεις που παίρνουν εκδίκηση, αλλά είναι και η ίδια η ζωή και η ίδια η ιστορία πεισματάρα, προσέξτε κάτι: Ακόμη κι αν σήμερα καταφέρετε, επειδή έχετε την πλειοψηφία εδώ, να ακυρώσετε την προσπάθεια να αναζητηθεί η αλήθεια, δεν θα καταφέρετε για πολύ καιρό να διατηρήσετε τη θέση σας στην ιστορία και στην υπόληψη του ελληνικού λαού. Μπορεί οι υπεύθυνοι να μην καθίσουν ποτέ στο εδώλιο της δικαιοσύνης, αλλά είναι βέβαιο ότι θα καθίσουν στο περιθώριο της ιστορίας. Ήδη έχουν καθίσει στο περιθώριο της ιστορίας! Με τη στάση σας, λοιπόν, όσοι σήμερα θέλετε να συγκαλύψετε την αλήθεια, απλά λαμβάνετε κι εσείς θέση δίπλα τους, στο περιθώριο της Ιστορίας!
(Ζωηρά και παρατεταμένα χειροκροτήματα από την πτέρυγα του ΣΥΡΙΖΑ –ΕΚΜ)</ChairmanSpeech>
ΠΡΟΕΔΡΟΣ: (Ευάγγελος- Βασίλειος Ι. Μεϊμαράκης): Το λόγο έχει ο Πρόεδρος της Κοινοβουλευτικής Ομάδας του ΠΑΣΟΚ κ. Ευάγγελος Βενιζέλος.
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Πρόεδρος του Πανελλήνιου Σοσιαλιστικού Κινήματος): Κυρίες και κύριοι Βουλευτές, θα αρχίσω ενημερώνοντας τον Πρόεδρο του ΣΥΡΙΖΑ κ. Τσίπρα πως ευτυχώς για όλους μας η ιστορία δεν έχει τελειώσει. Η ιστορία γράφεται. Η ιστορία του τόπου τώρα θα κερδηθεί, γιατί τώρα έχει δοθεί στην Ελλάδα η ευκαιρία να κερδίσει με στέρεο τρόπο το χαμένο έδαφος, να ξαναγίνει αυτοδύναμη, ουσιαστικά ισότιμη μέσα στην Ευρώπη. Η ιστορία, λοιπόν, γράφεται τώρα και γράφεται απ’ αυτούς που έχουν να πουν κάτι για το μέλλον.
(Στο σημείο αυτό την Προεδρική Έδρα  καταλαμβάνει η Στ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Είναι η τρίτη αμήχανη και αποκαλυπτική ομιλία του Προέδρου του ΣΥΡΙΖΑ που παρακολουθώ τις τελευταίες ημέρες. Είχε προηγηθεί η ομιλία του στο νομοσχέδιο για τα μέτρα, κατά τη διάρκεια της οποίας δεν μπόρεσε να διατυπώσει καμμία αντιπρόταση πλην του παραπλανητικού ή αφελούς ότι θα καταργηθεί το μνημόνιο με ένα άρθρο, ακολούθησε η ομιλία του στον προϋπολογισμό, χωρίς καμμία πρόταση για το μοντέλο ανάπτυξης και το εθνικό παραγωγικό σχήμα της χώρας. Και τώρα έχουμε την τρίτη κορυφαία ομιλία, γεμάτη θλίψη και εκνευρισμό γι’ αυτό που έγινε, για το γεγονός δηλαδή ότι υπήρξε μετά από πέντε μήνες, δηλαδή μετά από μία μακρά και περίπλοκη διαπραγμάτευση, μία απόφαση του Eurogroup που δίνει την ευκαιρία στην Ελλάδα να σταθεροποιήσει τη θέση της και να προχωρήσει. 
Έχω πει κι άλλη φορά ότι η βασική επιλογή της Αξιωματικής Αντιπολίτευσης -όλης της Αντιπολίτευσης, αρχής γενομένης από την Αξιωματική, που είναι απροκάλυπτη στο ζήτημα αυτό- είναι να επενδύει στο αδιέξοδο, στην καταστροφή, στο θάνατο της χώρας. Αυτό έκανε και σήμερα ο κ. Τσίπρας ευθέως. Δεν δίστασε. Υπονόμευσε και αυτήν την προσπάθεια της χώρας εξαρχής, στην έναρξή της. 
Έχει αποθαρρύνει και απειλήσει επενδυτές. Έχει φροντίσει να ακυρώσει εκ προοιμίου την προσπάθεια για ιδιωτικοποιήσεις, που δεν είναι εκποίηση αλλά ευκαιρία για ανάπτυξη, επενδύσεις και δημιουργία θέσεων εργασίας. 
Σήμερα έρχεται στην πραγματικότητα να υπονομεύσει το εγχείρημα της επαναγοράς ομολόγων προκειμένου να διασφαλιστεί η βιωσιμότητα του χρέους. Για την ακρίβεια, να επικαιροποιηθεί και να επιβεβαιωθεί η βιωσιμότητα του χρέους που είχε διασφαλιστεί τον Φεβρουάριο, στην ιστορική απόφαση του Eurogroup της 21ης Φεβρουαρίου, αλλά στο μεταξύ δυστυχώς η χώρα έχασε έδαφος λόγω της μακράς διπλής προεκλογικής εκστρατείας, των λανθασμένων προγνώσεων της τρόικας για την ύφεση και βεβαίως της πεντάμηνης δύσκολης διαπραγμάτευσης κατά τη διάρκεια της οποίας η τρόικα ήταν αυτή που έπαιζε τεχνητή καθυστέρηση για να πιέσει την Ελλάδα. Και το έλεγα και το ξαναέλεγα σε όλους τους τόνους. 
Όμως στο όνομα τίνος μίλησε σήμερα ο κ. Τσίπρας; Ποιους ενοχλεί η επαναγορά; Γιατί είναι τόσο ενοχλημένος από το γεγονός ότι πρέπει να γίνει αυτή η προσπάθεια από την Ελλάδα στο όνομα του Eurogroup, στο όνομα των θεσμικών μας εταίρων, όπως έγινε και το PSI; 
Εκπροσωπεί ο κ. Τσίπρας τα συμφέροντα των heads funds, τα οποία θέλουν να κερδοσκοπήσουν; Τους δίνει επιχειρήματα; Τους προτρέπει να μην πουλήσουν σε ευνοϊκή για την Ελλάδα τιμή; Εκπροσωπεί τα συμφέροντα των τραπεζιτών που έχουν ενοχληθεί βαθύτατα για το PSI; Στοχοποιούν το ΠΑΣΟΚ και εμένα προσωπικά…
(Χειροκροτήματα από την πτέρυγα του ΠΑΣΟΚ)
…και έρχεται σήμερα και τους εκπροσωπεί στη νέα φάση της σύγκρουσης, λέγοντας ότι η επαναγορά είναι βλαπτική χωρίς να ξέρει τους όρους με τους οποίους θα οργανωθεί; Στο όνομα ποιου;</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: (Δεν ακούστηκε)</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Πρόεδρος του Πανελλήνιου Σοσιαλιστικού Κινήματος): Ναι, πράγματι η γλώσσα είναι αποκαλυπτική. Ο λόγος και μάλιστα ο κοινοβουλευτικός είναι αμείλικτος. Αποκαλύπτει τα πάντα.
Η δική σας «ομερτά» ποια είναι, κύριε Τσίπρα; Υπάρχει εξ’ αντικειμένου μία «ομερτά», με αυτά τα ακραία συμφέροντα που επενδύουν στην πραγματικότητα στην ήττα της χώρας, γιατί φυσικά στην προοπτική τους βλέπουν αυτό που έχασαν, τη δραχμή. Γιατί τη δραχμή την θέλουν αυτοί που χρωστούν πολλά μέσα και έχουν βγάλει πολλά έξω. 
Φτάσατε σήμερα νομίζω στο έσχατο σημείο δημαγωγίας και παραπλάνησης. Τώρα μας εξήγησε για πρώτη φορά ο ΣΥΡΙΖΑ τι εννοούσε προεκλογικά με το μορατόριουμ στην πληρωμή του χρέους. Εννοούσε μία συμφωνία, όπως αυτή που επιτεύχθηκε στο Eurogroup τη Δευτέρα, δηλαδή την παράταση του χρόνου εξόφλησης των δανείων και την επιμήκυνση της περιόδου χάριτος. 
Μα, τέτοια πετύχαμε εμείς κατ’ επανάληψη και τον Ιούλιο του 2011 και κυρίως τον Οκτώβριο και τον Φεβρουάριο του 2011, όπως και τη μείωση των επιτοκίων. Τώρα έχουμε απλώς συμπληρώσεις και σωστές συμπληρώσεις, μικρότερα επιτόκια, μικρότερες προμήθειες, μεγαλύτερη περίοδο χάριτος, περαιτέρω επιμήκυνση του χρόνου εξόφλησης των δανείων. 
Αυτό εννοούσατε; Όχι. Εννοούσατε μονομερές μορατόριουμ. Εννοούσατε μονομερείς ενέργειες, καταγγελίες. Εννοούσατε αυτό που έχετε εξηγήσει: Η χώρα να χρεοκοπήσει νομικά, να ακολουθήσουμε τον δρόμο της Αργεντινής. Νομίζω ότι ακούσατε πολλά σήμερα για την Αργεντινή, γιατί, φευ, η Αργεντινή έχει ξαναγίνει αρνητικά επίκαιρη τις τελευταίες εβδομάδες. Και αυτό το λέω για να καταλάβετε τη διαφορά μεταξύ της συμφωνημένης και ασφαλούς λύσης που έχουμε ακολουθήσει και της επισφαλούς και επικίνδυνης οδού που έχετε εισηγηθεί και με την οποία έχετε φλερτάρει, γιατί δεν έχετε τίποτα υπεύθυνο και συγκεκριμένο να πείτε. 
Κύπρος. Έχετε πλέξει κατ’ επανάληψη το εγκώμιο του Προέδρου Χριστόφια. Και εγώ το πλέκω το εγκώμιο, είναι φίλος μου, ένας μεγάλος πολιτικός ηγέτης της υπεύθυνης Αριστεράς, του Κυπριακού Κομμουνιστικού Κόμματος, που θα βάλει την υπογραφή του στο μνημόνιο γιατί δεν μπόρεσε να βρει άλλες λύσεις, οι οποίες για την Κύπρο σε απόλυτους αριθμούς ήταν πάρα πολύ μικρές και πάρα πολύ εύκολες θεωρητικά, δύο με τρία δισεκατομμύρια από τη Ρωσία, από την Κίνα, από τη Διεθνή Κεφαλαιαγορά; Δεν υπάρχουν όμως αυτά. Πώς μπορούσε να υπάρξει λύση στις ελληνικές δανειακές ανάγκες για την κάλυψη του χρέους μας, για την αναχρηματοδότηση και την εξυπηρέτηση του χρέους;
Άρα, λοιπόν, βλέπετε ότι το ψέμα έχει κοντά ποδάρια, όπως λέει ο λαός μας. Και σας ενοχλεί το γεγονός ότι η χώρα πράγματι βγάζει βάρος χρέους από τους ώμους της. Το PSI ήταν μια διαδικασία που αύξησε το χρέος; Το PSI είναι η μεγαλύτερη, στην παγκόσμια οικονομική ιστορία, περικοπή χρέους ύψους πενήντα ποσοστιαίων μονάδων του ΑΕΠ. 
Και έρχεται τώρα να προστεθεί περικοπή είκοσι ποσοστιαίων μονάδων και υπάρχει η ανοιχτή υπόσχεση στην απόφαση του Eurogroup για περαιτέρω μείωση, με πολλούς και διάφορους τρόπους, χωρίς να κλείνει το ενδεχόμενο ακόμη και μείωσης των διακρατικών δανείων ή των δανείων από το EFSF, εφόσον αποκτήσει δυναμική η ελληνική οικονομία.
Το χρέος –το ξέρετε όλοι, το ξέρει και ο κ. Τσίπρας, αλλά δεν το λέει από το Βήμα- είναι ένα κλάσμα, μία δυναμική. Εξελίσσεται με γεωμετρική πρόοδο. Αποκλιμακώνεται με την ίδια ταχύτητα με την οποία κλιμακώνεται.
Εάν πράγματι πετύχουμε τα πρωτογενή πλεονάσματα που μπορούμε να πετύχουμε και αν μπούμε σε θετικούς ρυθμούς ανάπτυξης, αποκαθίσταται η μακροοικονομική εξίσωση που οδηγεί σε βιώσιμο χρέος και βιώσιμη χώρα. Αυτό λέγαμε πάντα. Έχει μαλλιάσει η γλώσσα μου να το λέω αυτό από το Μάρτιο μέχρι τώρα! Και πράγματι, θα έπρεπε και η Κυβέρνηση και η Ευρώπη να είναι πιο καλά και πιο έγκαιρα προετοιμασμένη σε σχέση με το μηχανισμό επαναγοράς. Όμως, έχουμε συμβούλους, εμπειρία, βούληση, αποφασιστικότητα! Θα πετύχουμε και θα μείνετε μόνοι σας! Πλην Λακεδαιμονίων θα πετύχει η χώρα! Πλην Λακεδαιμονίων!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Τι φταίνε οι Λάκωνες;</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Πρόεδρος του Πανελλήνιου Σοσιαλιστικού Κινήματος): Δεν αναφέρομαι στους σημερινούς Λάκωνες βεβαίως! 
Ζητάτε εξεταστική επιτροπή για το Μνημόνιο. Για ποιο μνημόνιο, κυρίες και κύριοι Βουλευτές του ΣΥΡΙΖΑ, ζητάτε εξεταστική επιτροπή; Για το πρώτο και το δεύτερο που ψήφισε η Βουλή των Ελλήνων! Το πρώτο το είχε ψηφίσει με κάποιο τρόπο εσωτερικής νομοθέτησης και το δεύτερο το ψήφισε εκ προοιμίου, δίνοντας εντολή να υπογραφούν οι δανειακές συμβάσεις. Γιατί δεν ζητάτε εξεταστική επιτροπή  απ’ ευθείας και για το τρίτο; Σε τι διαφέρει το τρίτο;</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Πότε κατατέθηκε, κύριε Βενιζέλο; Πολύ πιο πριν!</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Πρόεδρος του Πανελλήνιου Σοσιαλιστικού Κινήματος): Ωραία! Με προλάβατε! Έχετε δικαιώσει το επιχείρημά μου εκ προοιμίου! Σας ευχαριστώ! Με απαλλάσσετε από τον κόπο ανάπτυξης ενός επιχειρήματος!
(Χειροκροτήματα από την πτέρυγα του ΠΑΣΟΚ)
Μπράβο σας! Το κάνατε και αυτό! Ζητάτε εξεταστική επιτροπή και για το τρίτο μνημόνιο!
Γιατί το ζητάτε αυτό; Επειδή εκτελούμε το νόμο του κράτους που ψήφισε η Βουλή των Ελλήνων με πολύ μεγάλη πλειοψηφία; Επειδή εφαρμόζουμε τη νωπή εντολή του ελληνικού λαού; Η ατυχία σας είναι ότι η κοινοβουλευτική διαδικασία τα έφερε έτσι, ώστε η πρότασή σας να συζητείται τρεις μέρες μετά την απόφαση του Eurogroup. Έρχεστε, λοιπόν, μετά απ’ αυτήν την απόφαση, μέσα σε ένα άλλο κλίμα και ζητάτε πολιτικές και ποινικές ευθύνες απ’ όλο το πολιτικό φάσμα, δηλαδή και από το ΠΑΣΟΚ και από τη Νέα Δημοκρατία και από τη Δημοκρατική Αριστερά. Και από το Λαϊκό Ορθόδοξο Συναγερμό που σε μία φάση στήριξε την κυβέρνηση Παπαδήμου! Απ’ όλους λοιπόν!
Είδαμε τη μίζερη δήλωσή σας μετά την προχθεσινή απόφαση του Eurogroup. Είδαμε τη σημερινή απογοήτευσή σας. Άρα, από την πολιτική διαφωνία, μετατοπίζεστε στην αναζήτηση πολιτικών και ποινικών ευθυνών. Ξέρετε ποιο είναι το έσχατο σημείο κατάπτωσης του πολιτικού λόγου στην Αριστερά; Όταν ο πολιτικός λόγος μετατρέπεται σε εισαγγελικό. Όσοι ήσασταν μεγάλοι και ώριμοι το 1989, δεν χρειάζεστε επεξηγήσεις. Όσοι ήσασταν νεώτεροι και δεν έχετε την αίσθηση των κρίσιμων ιστορικών στιγμών, σας παρακαλώ να αναζητήσετε στοιχεία για το αδιέξοδο στο οποίο οδηγήθηκε σύμπασα η Αριστερά, τότε λόγω της επιλογής της ποινικοποίησης της πολιτικής ζωής το 1989, με κεντρικό στόχο πάντα το ΠΑΣΟΚ, έστω και αν αυτό είναι κοινοβουλευτικά και εκλογικά μικρότερο. Πάντα το ΠΑΣΟΚ είναι κάρφος στον οφθαλμό σας! Διότι, φυσικά, δεν έχετε πρωτογενή σχέση με τη μεγάλη πλειονότητα των ψηφοφόρων σας! Σας χρησιμοποίησαν ως «εκλογικό όχημα», για να δηλώσουν τη διαφωνία τους με το ΠΑΣΟΚ για λόγους ιστορικούς και κοινωνικούς, αλλά δεν είναι οι δικοί σας άνθρωποι, γιατί δεν έχετε καμμία επαφή με τον μεγάλο όγκο της ελληνικής κοινωνίας!
Αυτά τα θέματα που ζητάτε να γίνουν αντικείμενο εξεταστικής επιτροπής, τέθηκαν δύο φορές ευθέως πριν από πέντε μήνες ως διλήμματα στην κρίση του ελληνικού λαού. Ο ελληνικός λαός τοποθετήθηκε σε σχέση με τις προτεινόμενες στρατηγικές διαχείρισης της κρίσης και εξόδου απ’ αυτήν. Είπατε την άποψή σας και χάσατε! Η στρατηγική εκλογικής εφόδου του Ιουνίου απέτυχε και δεν θα βρεθεί ξανά αυτό το «momentum», γιατί η χώρα αλλάζει και οι συσχετισμοί θα αλλάξουν. Χρειάζεται υπομονή. Εμείς την έχουμε. Θα κάνετε κι εσείς. Χρειάζεται επιμονή και συστηματικότητα. Θα την επιδείξουμε. Και όπως κατεβήκαμε μαζί με τη χώρα –το λέω ξανά για να το εμπεδώσετε- θα ανέβουμε μαζί με τη χώρα.
Άρα, τι κάνετε; Διαστρέφετε τη λειτουργία των δημοκρατικών και κοινοβουλευτικών θεσμών. Θέτετε εκ του πλαγίου ζήτημα αμφισβήτησης του κύρους της Βουλής, της νομιμοποίησης της Κυβέρνησης και της κρίσης του εκλογικού Σώματος, μόλις πέντε μήνες μετά τις εκλογές.
Εμείς έχουμε μιλήσει με απόλυτη ευθύτητα και ειλικρίνεια προς το εκλογικό σώμα. Δεν έχουμε κρύψει τίποτα. Δεν παρουσιάσαμε τίποτα εξωραϊσμένο και εύκολο. Μιλήσαμε για την ανάγκη να διασφαλιστεί η βιωσιμότητα, για την ανάγκη επιμήκυνσης, για μία συμφωνημένη αναθεώρηση της σύμβασης, για την εφαρμογή της ρήτρας επιμήκυνσης λόγω βαθύτερης ύφεσης και είπαμε ότι χρειάζονται πρόσθετα δημοσιονομικά μέτρα, όπως περικοπή δαπανών 11,5 δισεκατομμύρια. Θα θέλαμε βεβαίως να έχουν απλωθεί καλύτερα στην τετραετία 2013-2016. Όμως, αυτό προέκυψε από τη διαπραγμάτευση, γιατί οι ευρωπαϊκοί συσχετισμοί είναι συντηρητικοί και σκληροί και η Ευρώπη είναι μη ορθολογική. Αυτό το έχω πει κατ’ επανάληψη. Όμως, δεν είναι αντιδημοκρατικοί οι συσχετισμοί στην Ευρώπη. Είναι άβολοι για μας, βαθιά συντηρητικοί, αλλά δημοκρατικά νομιμοποιημένοι στις μεγάλες χώρες, γιατί οι λαοί έτσι ψηφίζουν. Και πρέπει να τους πείσουμε σε πανευρωπαϊκό επίπεδο να ψηφίσουν διαφορετικά. 
Γιατί ζητάτε ευθύνες; Γιατί η χώρα είναι όρθια; Γιατί έχουμε πάρει δάνειο 240 δισεκατομμυρίων; Γιατί μαζί με τις τελευταίες αποφάσεις κουρεύουμε το χρέος συνολικά κατά 146 δισεκατομμύρια; Κουρεύουμε 146 δισεκατομμύρια χρέους, 70% του ΑΕΠ! Ακόμα και αν υπήρχαν επαχθή στοιχεία, όπως λέει ο κ. Καμμένος, αυτά έχουν διαγραφεί προ πολλού από το χρέος. Ποια άλλη χώρα συναινετικά με ασφάλεια διαγράφει χρέος εβδομήντα μονάδων του ΑΕΠ; 
Πρέπει να απολογηθούμε για τη μείωση επιτοκίων; Για την περίοδο χάριτος, όπως σας είπα; Γιατί πήραμε 75 δισεκατομμύρια μεταξύ Μαρτίου και Μαΐου μέσα σε προεκλογική περίοδο; Για τη δόση των 44 δισεκατομμυρίων που θα πάρουμε μέχρι το Μάρτη; 
Γιατί με την ανακεφαλαιοποίηση των τραπεζών δεν σώζουμε τους τραπεζίτες, όπως κάποιοι θα ήθελαν, αλλά το τραπεζικό σύστημα, τις καταθέσεις, τις χορηγήσεις, τη ρευστότητα στην οικονομία, τις επενδύσεις, τη δημιουργία θέσεων εργασίας;  
(Στο σημείο αυτό κτυπάει το κουδούνι λήξεως του χρόνου ομιλίας του Προέδρου του Πανελλήνιου Σοσιαλιστικού Κινήματος)
Γιατί ζητάτε ευθύνες; Γιατί δεν σας κάναμε τη χάρη να αποτύχουμε;</Speech> 
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Είστε πετυχημένοι, δηλαδή;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Απορούμε γιατί είστε πετυχημένοι!</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Πρόεδρος του Πανελλήνιου Σοσιαλιστικού Κινήματος): Το άθλιο δημαγωγικό σόφισμά σας, κυρίες και κύριοι συνάδελφοι που εξανίσταστε, είναι ότι εμείς θέλαμε ή θέλουμε να επιβάλλουμε εισοδηματικές περικοπές. Θέλαμε ή θέλουμε να κόβουμε μισθούς και συντάξεις ή να ψηφίζουμε φορολογικές επιβαρύνσεις. Μα, σοβαρολογείτε; Ήταν ή είναι αυτή η βούλησή μας; 
Η δημοσιονομική προσαρμογή γίνεται κατ’ ανάγκην σε μικρό χρόνο και μέσα σε προκυκλικές συνθήκες, δηλαδή παράλληλα με βαθιά σωρευτική ύφεση, γιατί αυτό πράγματι μας επιβάλλεται έξωθεν από τους πιστωτές μας, γιατί δεν μπορούμε να επιβιώσουμε χωρίς αυτά τα δάνεια και είμαστε υποχρεωμένοι να ενταχθούμε σε έναν δύσκολο ευρωπαϊκό και διεθνή συσχετισμό, αλλά με προοπτική επανόδου στην αυτοδυναμία και την ουσιαστική ισοτιμία. 
Εάν μπορούσαμε να κάνουμε διαφορετικά, δεν θα απλώναμε τη δημοσιονομική προσαρμογή σε μία δεκαετία; Δεν θα περιμέναμε να έρθουν συνθήκες θετικών ρυθμών ανάπτυξης, για να επιβάλλουμε περικοπές στις δαπάνες; Θέλαμε εμείς να δυσαρεστήσουμε μεγάλα κοινωνικά στρώματα, δικούς μας ανθρώπους και παραδοσιακά δεμένους με την παράταξή μας; 
Είναι τελείως διαφορετικά βεβαίως τα πράγματα στις διαρθρωτικές αλλαγές, στις αλλαγές που θα κάνουν την Ελλάδα κανονική χώρα, κανονικό κράτος, κανονική κοινωνία, κανονική οικονομία. Και αν δεν είχαμε παράλληλα εισοδηματικές περικοπές και φορολογικές επιβαρύνσεις, φυσικά θα είχαμε πολύ μεγαλύτερη κοινωνική στήριξη στις διαρθρωτικές αλλαγές. Όμως, δυστυχώς, ο χρόνος έχει πυκνώσει και πρέπει να κάνουμε μέσα σε σύντομο χρονικό διάστημα όλα όσα δεν κάναμε. Όμως, τώρα τα κάνουμε. 
Μήπως δεν ξέρουμε τι τραβάει ο κόσμος; Μήπως δεν ξέρουμε τι σημαίνει ανεργία; Μήπως δεν ξέρουμε τι σημαίνει τι σημαίνει να κινδυνεύει η επιχείρησή σου να κλείσει; Τι σημαίνει να χάνεις προγραμματισμένο εισόδημα και να έχεις δόσεις για να εξυπηρετήσεις το στεγαστικό και καταναλωτικό δάνειο; Πιστεύετε ότι είναι τυχαίες οι προτάσεις μας για τους ανασφάλιστους, για τα υπερχρεωμένα νοικοκυριά; Είναι, όμως, πρακτικές και συγκεκριμένες και όχι «λόγια του αέρα» από τον καναπέ της Αντιπολίτευσης, στη μάχη για τη σωτηρία της χώρας και για τη διαχείριση και υπέρβαση της κρίσης. 
Πείτε του, όμως, του πολίτη με θάρρος, τι θα συμβεί αν βγούμε εκτός ευρωπαϊκού πλαισίου ή αν μπορούμε να εφαρμόσουμε άλλη πολιτική εντός ευρωπαϊκού πλαισίου. 
Έχετε δύο κορυφαία στελέχη σας στο ΣΥΡΙΖΑ που έχουν μιλήσει με ευθύτητα, απροκατάληπτα. Ο κ. Λαφαζάνης πιστεύει ότι μόνο η έξοδος από το ευρώ και η επάνοδος στη δραχμή δίνει λύση. Και ο κ. Αλαβάνος, ο προκάτοχός σας, κύριε Τσίπρα, είπε προχθές με πολύ μεγάλη σαφήνεια: Ή θα μείνουμε στην ευρωζώνη και την Ευρωπαϊκή Ένωση με πρόγραμμα προσαρμογής ή πρέπει να φύγουμε και απ’ την ευρωζώνη και από την Ευρωπαϊκή Ένωση. Και τι θα γίνει στο λαό μας εάν συμβεί αυτό; Πολύ μεγαλύτερη φτώχεια, πολύ μεγαλύτερες περικοπές, δυστυχία, ανεργία, αδιέξοδο. Η Ελλάδα θα γίνει Αλβανία των ημερών του υπαρκτού σοσιαλισμού.
Και ποια είναι η αντιπρόταση; Καμμία αντιπρόταση ούτε και σήμερα. Τσαμπουκάδες στους παρόντες ευρωπαϊκούς συσχετισμούς δεν χωράνε, γιατί μπορεί να απειλείς με ολοκαύτωμα και μπορεί αυτοί να πάθουν πολύ μεγάλη ζημιά, αλλά εσύ θα έχεις καταστραφεί πρώτος, λαμπρώς, μέσα στις φλόγες που σε καίνε. Αυτό προτείνετε στον ελληνικό λαό, να γίνει μάρτυρας για την αλλαγή των συσχετισμών στην Ευρώπη. Μπορεί να βελτιωθούν οι συσχετισμοί στην Πορτογαλία, την Ιταλία, τη Γαλλία, αλλά ο Έλληνας πολίτης θα έχει μαρτυρήσει πραγματικά.
Πάμε όμως και πιο κάτω, κυρίες και κύριοι συνάδελφοι του ΣΥΡΙΖΑ και της υπόλοιπης Αντιπολίτευσης. Αναζητάτε ευθύνες για ένα παρελθόν, για μία κατάσταση που οδήγησε στο δημοσιονομικό εκτροχιασμό, αλλά αγωνίζεστε αυτή η κατάσταση να μείνει αλώβητη. Αναζητάτε ευθύνες για την κρίση, ενώ αγωνίζεστε να διατηρηθούν οι διαρθρωτικές αιτίες της κρίσης. Αναζητάτε ευθύνες για τη διαχείριση της κρίσης, ενώ δεν έχετε καμμία αντιπρόταση πλην του χάους και του θανάτου της χώρας. Θέλετε καταλογισμό ευθυνών γιατί η χώρα στέκεται όρθια με τραύματα και δυσκολίες, ενώ επενδύετε στο θάνατο και την καταστροφή.
Είμαστε υπερήφανοι για το βάρος που σηκώσαμε και σηκώνουμε. Ναι, έγιναν λάθη. Να τα προσδιορίσουμε, όμως, ποια είναι πριν και ποια μετά τις εκλογές του 2009, ποια είναι ελληνικά και ποια ευρωπαϊκά, ποια είναι πολιτικά και ποια είναι κοινωνικά ή ιστορικά, εκτός κι αν ευθύνες έχει μόνο το πολιτικό σύστημα και μόνο οι εκάστοτε κυβέρνηση. Να αξιολογήσουμε και τις τρεις διαπραγματεύσεις, υπό το πρίσμα της δυσκολίας της τελευταίας διαπραγμάτευσης, για να καταλάβουν όλοι πόσο δυσκολότερες ήταν οι δύο προηγούμενες που είχαν πολύ μεγαλύτερο αντικείμενο οικονομικό και δημοσιονομικό.
Ή μήπως δεν ήταν πρόβλημα και στοιχείο της κρίσης το αρχικό ετερόκλητο αντιμνημονιακό μέτωπο που εξέθρεψε έναν τρόπο σκέψης που εκφασίζει την κοινωνία; Δεν υπάρχει καμμιά ευθύνη συνδικαλιστική, κοινωνική των κομμάτων της Αριστεράς; Δεν χρειάζεται ιστορική αυτοσυνειδησία για τον τρόπο που συγκροτήθηκε η Ελλάδα ως κράτος, οικονομία και κοινωνία; Δεν πρέπει να μιλήσουμε για την ύπαρξη δύο επιπέδων, ενός τυπικού και ενός άτυπου, σε όλες τις λειτουργίες της χώρας, οικονομία-παραοικονομία, πολιτική-παραπολιτική, παιδεία-παραπαιδεία, δημοσιογραφία-παραδημοσιογραφία; Δεν πρέπει, πράγματι, να διερευνήσουμε πολιτικά τη λειτουργία των μηχανισμών διαχείρισης στις σχέσεις κράτους-τραπεζών –ναι- τον τρόπο παροχής των εγγυήσεων του δημοσίου, τη διαχείριση των αποθεματικών των ασφαλιστικών ταμείων, την απουσία αναλογιστικών μελετών, τις αμέριμνες και αστόχαστες παροχές αλλά και διεκδικήσεις, τα κρυφά προνόμια που ακόμη στεγάζετε και υποστηρίζετε πολιτικά, κυρίες και κύριοι Βουλευτές του ΣΥΡΙΖΑ, τις αντιδράσεις στις διαρθρωτικές αλλαγές, την έλλειψη θεσμών αξιολόγησης; 
Μιλάτε για τις ολυμπιακές δαπάνες αλλά δεν λέτε ποια ήταν τα έσοδα και δεν λέτε ποιο ήταν το μακροοικονομικό όφελος της χώρας και τι υποδομές έχουν μείνει στη χώρα για να αποσβεστούν τα υπόλοιπα σαράντα χρόνια. Αυτά, όμως, δεν είναι έργα εξεταστικών επιτροπών αλλά μιας διαδικασίας πολιτικής και κοινωνικής αυτογνωσίας που θα μας οδηγήσει σε ένα θεμελιωμένο εθνικό σχέδιο ανασυγκρότησης. Γιατί χρειαζόμαστε, πράγματι, στοιχεία από την Τράπεζα της Ελλάδος, την Επιτροπή Παρακολούθησης του Προϋπολογισμού της Βουλής, την ΕΛΣΤΑΤ, το ΚΕΠΕ, την Εθνική Αναλογιστική Αρχή, την EUROSTAT, την Ευρωπαϊκή Κεντρική Τράπεζα, τον ΟΟΣΑ αλλά όχι για να βγάλουμε τα μάτια μας και τα μάτια της χώρας αλλά για να οργανώσουμε την οριστική έξοδο από την κρίση.
Κυρίες και κύριοι Βουλευτές, η σύγκρουση είναι και πάλι παρούσα. Από τη μία μεριά έχουμε τη φωνή του παρελθόντος, τη φωνή του εθνικού διχασμού, της συντηρητικής οπισθοφυλακής, του αδιεξόδου.
Η άλλη επιλογή είναι η φωνή του μέλλοντος, η φωνή της εθνικής ενότητας, της κοινωνικής συνοχής και της προοπτικής ανάκαμψης. 
Οι λεπτομέρειες είναι κρίσιμες. Το είπα. Η γενική, όμως, εικόνα είναι θετική. Έχουμε μία νέα αφετηρία και πρέπει να την αξιοποιήσουμε στο έπακρο. 
Εμείς έχουμε κάνει την επιλογή μας. Η επιλογή είναι να διαμορφώσουμε τις εσωτερικές προϋποθέσεις της εθνικής ανάκαμψης. Και η πρώτη προϋπόθεση είναι η σταθερότητα, η πολιτική και η κυβερνητική. Εμείς ως ΠΑΣΟΚ, είμαστε εγγυητές και της πολιτικής και της στρατηγικής σταθερότητας της χώρας και είμαστε υπερήφανοι γιατί είμαστε όρθιοι και γιατί θα ανέβουμε μαζί με τη χώρα. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής είκοσι εννέα μαθητές και μαθήτριες και δύο εκπαιδευτικοί από το 1ο Γενικό Λύκειο Σπάρτης.
Καλώς ήρθατε. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Πρόεδρος της Κοινοβουλευτικής Ομάδας των Ανεξαρτήτων Ελλήνων κ. Πάνος Καμμένος.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κυρίες και κύριοι συνάδελφοι, μόλις κατήλθε εκ του Βήματος ο κύριος όμηρος ομήρου. Και δεν αναφέρομαι σε ονοματεπώνυμο. Αυτό δεν το λέω εγώ. Το έγραψε ο Ανεξάρτητος πλέον Βουλευτής κ. Μπόλαρης, λέγοντας ότι ο κ. Βενιζέλος είναι όμηρος απέναντι σε αυτά που έχει υπογράψει στον έτερο όμηρο, τον Πρωθυπουργό κ. Σαμαρά. Όμηρος ομήρου και ο ένας και ο άλλος. 
Όμηρος ομήρου, όμως, ποιου, σε τι, για ποιον λόγο; Όμηροι, διότι υπήρξε η υπογραφή και των δύο. Και όταν λέω υπογραφή, δεν το λέω με την αφηρημένη έννοια. Με την προσωπική τους υπογραφή ο κ. Βενιζέλος και ο κ. Σαμαράς, δεσμευόμενοι προεκλογικά προς τους δανειστές, υποσχέθηκαν την εφαρμογή της πολιτικής που τώρα εφαρμόζεται. Η πολιτική αυτή είναι η συνέχεια της ίδιας πολιτικής του πρώτου μνημονίου, του δεύτερου μνημονίου και του επόμενου μνημονίου, μέχρι να φθάσουμε στο σημείο να παραδοθεί η εθνική κυριαρχία της χώρας με το νέο δημοσιονομικό πλαίσιο της Γερμανίας και την κατάργηση των εθνών-κρατών, δηλαδή της ομοσπονδιοποίησης της Ευρώπης και της υπαγωγής σε μία ευρωπαϊκή διακυβέρνηση, χωρίς να υπάρχει η έννοια του έθνους-κράτους.
Χαίρομαι που είναι εδώ ο Υπουργός κ. Σταμάτης. Θυμάστε αυτόν τον φάκελο, κύριε Σταμάτη; Θα σας τον θυμίσω εγώ.
Ήταν 2010 στο γραφείο σας, παρουσία του σημερινού Πρωθυπουργού, τότε Προέδρου της Νέας Δημοκρατίας, όταν ζητήσατε να διερευνηθεί πού πήγαν τα CDS και μου αναφέρατε την εταιρεία «AJ PARTNER» του κ. Θεόδωρου Μαργέλου. Και σας έφερα το φάκελο. Σας παρέδωσα ως Βουλευτής της Νέας Δημοκρατίας τότε το φάκελο, για το πώς η οικογένεια Παπανδρέου έστησε το παιγνίδι με τους διεθνείς κερδοσκόπους για τα CDS. Το αποτέλεσμα; Είμαστε σήμερα εδώ, έχετε γνώση του φακέλου, έχετε γνώση τι έχει αυτήν τη στιγμή στα χέρια του ο Εισαγγελέας Κορέας και ο Εισαγγελέας Πεπόνης και έρχεστε εδώ ως Υπουργός της Κυβέρνησης Σαμαρά με την Κοινοβουλευτική Ομάδα της Νέας Δημοκρατίας, παρισταμένου του εισηγητή, τότε γραμματέα της Κοινοβουλευτικής Ομάδας, που δεν προσδιόριζε την επερώτηση για τον κ. Παπανδρέου, για να υπερασπιστείτε τον κ. Γεώργιο Ανδρέα Παπανδρέου. 
(Χειροκροτήματα από  την πτέρυγα των Ανεξαρτήτων Ελλήνων)
Έρχεστε εδώ για να υπερασπιστείτε το συνέταιρο της Κυβερνήσεώς σας, το σημερινό Πρόεδρο του ΠΑΣΟΚ, τον κ. Βενιζέλο. Και ουσιαστικά μετατρέψατε τη Νέα Δημοκρατία και το ΠΑΣΟΚ …</Speech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Να τον καταθέσετε το φάκελο.</Speech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Δεν σας το δείχνω εσάς τότε. Εσείς ήσασταν με άλλα συμφέροντα τότε.</Speech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Καταθέστε το φάκελο. Δεν μπορείτε …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μη διακόπτετε, κύριε συνάδελφε. 
Κύριε Πρόεδρε, συνεχίστε.</ChairmanSpeech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Δεν μπορείτε να έχετε ένα φάκελο χωρίς να τον καταθέτετε. Καταθέστε τον.</Speech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Αντιλαμβάνομαι την αγωνία του κ. Κεφαλογιάννη όταν η οικογένειά του είναι στη λίστα Λαγκάρντ. Η στήριξη από τον κ. Βενιζέλο είναι πολύ σημαντική, γιατί αυτήν τη λίστα, στην οποία η οικογένειά σας περιλαμβανόταν, την κράταγε στο σπίτι του ο κ. Βενιζέλος επί πάρα πολύ καιρό. 
(Χειροκροτήματα από την πτέρυγα των Ανεξαρτήτων Ελλήνων)
Και γι’ αυτόν το λόγο είπε προηγουμένως ο κ. Βενιζέλος την εξής περίφημη φράση: «έχουν να κερδίσουν αυτοί που χρωστάνε μέσα και τα έβγαλαν έξω». Αυτοί που χρωστάνε μέσα και τα έβγαλαν έξω είναι αυτοί τους οποίους κάλυπτε ο κ. Βενιζέλος και τώρα του ανταποδίδετε εσείς την κάλυψη. Καλύπτετε την κυβέρνηση του Γιώργου Παπανδρέου και την κυβέρνηση Παπαδήμου της οποίας ήταν υπουργός ο κ. Βενιζέλος. Αυτή ήταν η συναλλαγή σας. Αυτή είναι η συναλλαγή στην οποία στηρίζεται η σημερινή συγκυβέρνηση. Αυτή είναι η συναλλαγή που γίνεται, για να καλυφθεί το θέμα των υποβρυχίων για το οποίο βρίσκεται μέσα ο Άκης Τσοχατζόπουλος, στον προθάλαμο ο Γιάννος Παπαντωνίου και εν συνεχεία ο κ. Βενιζέλος ως υπουργός Άμυνας που υπέγραψε αυτήν τη σύμβαση με τον κ. Σαφά τον επενδυτή, με αποτέλεσμα σήμερα τα ναυπηγεία του Σκαραμαγκά να είναι κλειστά, να έχουν πάρει τα λεφτά για τα άλλα δυο υποβρύχια και η υπόθεση αυτή να μη βρίσκεται ακόμα στην εισαγγελία. 
Εδώ θα διαφωνήσω με τον Αρχηγό της Αξιωματικής Αντιπολίτευσης, τον κ. Τσίπρα. Εμείς δεν σας θέλουμε στο περιθώριο της ιστορίας. Σας θέλουμε στο σκαμνί μαζί με όλους αυτούς οι οποίοι λήστεψαν τον ελληνικό λαό. Εμείς σας θέλουμε στο σκαμνί και στο εδώλιο του κατηγορουμένου.  Θέλουμε πίσω τα λεφτά που έκλεψαν οι κερδοσκόποι υπό τη δική σας κάλυψη. 
Να θυμίσουμε, λοιπόν, τι έχει γίνει. Ντομινίκ Στρος-Καν, ο πρώην επικεφαλής του Διεθνούς Νομισματικού Ταμείου. Εμφανίζεται σε μια συνέντευξη στο γαλλικό «CANAL+» στην οποία λέει ότι είχε συμφωνήσει με τον τέως Πρωθυπουργό, κ. Παπανδρέου, την είσοδο της Ελλάδας στο μηχανισμό στήριξης, στο μνημόνιο. Πότε; Πριν από τον Οκτώβριο του 2009. 
Πώς αποκαλύπτεται αυτό; Αποκαλύπτεται, γιατί σε μια εκπομπή ο Λάκης Λαζόπουλος στον «ALPHA» βγάζει το επίμαχο σημείο. Στην συνέντευξη που είχε κοπεί, αποδεικνύεται όπως λέει ο ίδιος ο κ. Στρος-Καν, ότι ο κ. Παπανδρέου είχε ήδη συμφωνήσει την είσοδο της χώρας στο μηχανισμό στήριξης. Από εκεί και πέρα άρχισε η έρευνα για την οποία ενδιαφέρεται ο κ. Κεφαλογιάννης και φέρεται ότι δεν ξέρει. Θα σας την πω, λοιπόν, και θα σας δώσω και τα στοιχεία.</Speech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Μη με προκαλείτε εμένα. Αυτό σας λέω μόνο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Κύριε Κεφαλογιάννη, πάρτε το λόγο να πείτε αυτό που θέλετε. Μη διακόπτετε.</ChairmanSpeech> 
 <Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Πονούν τα παλικάρια.</Speech> 
  <Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Όποιος με προκαλεί…(δεν ακούστηκε).</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ναι, ναι, ναι. 
Από εκείνη τη συνέντευξη προέκυψε, λοιπόν, ότι εν γνώσει του ο πρώην Πρωθυπουργός ήταν αυτός που κάλυπτε τη συμφωνία εισόδου της χώρας στο μνημόνιο. Τι συνέβη εκείνη την επίμαχη περίοδο;
Εκείνη την επίμαχη περίοδο συνέβησαν τρία πράγματα. 
Το πρώτο, είναι ότι το Ταχυδρομικό Ταμιευτήριο πουλάει τα CDS αξίας 1,3 δισεκατομμυρίων δολαρίων στην αγορά. Τα ασφάλιστρα κινδύνου, δηλαδή, τα οποία ουσιαστικά με τα spreads στην τιμή που βρίσκονταν θα κάλυπταν την πιθανότητα κινδύνου για τα ελληνικά ομόλογα, τα οποία κατείχε τότε το Ταχυδρομικό Ταμιευτήριο. Δηλαδή, πουλάει την ασφάλεια. Την ώρα που ο ίδιος γνώριζε ότι το σπίτι έχει πιάσει φωτιά, πουλάει το ασφαλιστήριο συμβόλαιο. Σε ποιους; Θα το δούμε παρακάτω. 
Την ίδια εκείνη εποχή, η κ. Βάσω Παπανδρέου η πρώην συνάδελφός μας, καταθέτει ερώτηση με συναδέλφους του ΠΑΣΟΚ εκείνης της περιόδου για το Τ3, Τ10. Τι γίνεται δηλαδή; Οι συναλλασσόμενοι τέτοιου είδους προϊόντα συμπεριλαμβανομένων των CDS, θα μπορούσαν να αποπληρώσουν την αγορά ή την πώληση και θα γινόταν η κατάθεση σε δέκα μέρες. Άρα, κατά διαβολική σύμπτωση αυτός που αγόρασε τα CDS από το Ταχυδρομικό Ταμιευτήριο, αν ανέβαιναν τα spreads –και θα σας πω πώς ανέβηκαν- θα μπορούσε να πληρώσει από μέρος αυτών των χρημάτων, της πώλησης δηλαδή του 1/10, το σύνολο αυτών που αγόρασε και να έμεναν στο παντελόνι 25 δισεκατομμύρια ευρώ. 
Τρίτη διαβολική σύμπτωση. Την ίδια εβδομάδα που γίνεται αυτό, βγαίνει ο κ. Παπανδρέου από το Καστελλόριζο και ανακοινώνει την είσοδο της Ελλάδας στο μηχανισμό στήριξης. Απογειώνονται τα spreads, απογειώνεται η τιμή των CDS. Απογειώνεται, δηλαδή, το κέρδος των κερδοσκόπων που αγόρασαν εν τω μεταξύ αυτήν την εβδομάδα τα Τ3 – Τ10, τα CDS αυτά.
Και, βεβαίως, πολύ σωστά ο τότε Αρχηγός της Νέας Δημοκρατίας, ο κ. Σαμαράς, στο γραφείο του παρισταμένου Υπουργού, του κ. Σταμάτη, μου ζητάει να διεξάγω έρευνα, ως Βουλευτής τότε της Νέας Δημοκρατίας, για τα CDS. Και αρχίζω να ψάχνω, ποιες ήταν οι εταιρείες οι οποίες αγόρασαν CDS, που πόνταραν, δηλαδή, στην πτώχευση της Ελλάδος. Δώδεκα χιλιάδες CDS εκείνη την περίοδο.
Επειδή χάνετε συνήθως τα στικάκια, σας καταθέτω αντίγραφο στη Βουλή του cd για τα CDS. Είναι όλα μέσα.
(Στο σημείο αυτό ο Πρόεδρος των Ανεξάρτητων Ελλήνων κ. Πανος Καμμένος καταθέτει για τα Πρακτικά το προαναφερθέν cd, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Και αρχίζουμε, λοιπόν, να βλέπουμε τις εταιρείες που τα αγόρασαν.
Εταιρεία πρώτη και κύρια. Εταιρεία «UNIGESTION». Το θυμάστε.</Speech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Κύριε Καμμένο…</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Δεν το θυμάστε. Το ξεχάσατε. Το αντιλαμβάνομαι! Δεν πειράζει. Εταιρεία «UNIGESTION». 
Κι επειδή ξέρω ότι έχετε ασθενή μνήμη πλέον, που τώρα πια είναι φίλοι σας και συνομιλείτε με όλους αυτούς, σας θυμίζω την ερώτηση στις 26-5-2011, την οποία υπέγραψα ως Βουλευτής της Νέας Δημοκρατίας και εγκρίνατε κι εσείς.
Την καταθέτω για τα Πρακτικά.
(Στο σημείο αυτό ο Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά την προαναφερθείσα ερώτηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Εγώ ενέκρινα;</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Εγκρίνατε η ηγεσία της Νέας Δημοκρατίας. Εσείς κάνατε πάντα το κουμάντο. Και τώρα εσείς το κάνετε. Τις χοντρές δουλειές εσείς πάντα τις κάνατε.</Speech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Ποιες;</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Τις χοντρές δουλειές. Τις σοβαρές δουλειές, αυτές που έχουν να κάνουν με απόρρητα θέματα, τις χειρίζεστε πάντα εσείς.</Speech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Εσείς παίρνατε εντολές;</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Βεβαίως. Από τον Αρχηγό μου έπαιρνα εντολές τότε. Και πίστεψα ότι η Νέα Δημοκρατία τότε θα διερευνήσει το πώς έγινε η πώληση των ασφαλίστρων κινδύνου και οδηγήθηκε η χώρα στο μνημόνιο. Πίστεψα τότε τον Αρχηγό της Νέας Δημοκρατίας, την οποία υπηρετούσα δεκαεννέα χρόνια, όταν έλεγε κατά του μνημονίου, μιλούσε για λάθος συνταγή και λάθος φάρμακο, όταν κατηγορούσε τον Παπανδρέου κι έλεγε ότι θα τον στείλει στο ειδικό δικαστήριο τότε. Αυτόν πίστεψα κι έκανα την έρευνα.
Και ξεκινώ έρευνα για την εταιρεία αυτή, την εταιρεία «UNIGESTION», για την οποία ξεκινώ την έρευνα και της οποίας, αν θέλετε, και ορισμένα CDS σας τα έχω και πρόχειρα, για να τα δείτε και να φρεσκάρετε τη μνήμη σας, επί του ελληνικού, δηλαδή, χρέους. Είναι καμμιά πενηνταριά σελίδες από 5.000.000, 6.000.000 το κάθε ένα.
Στην εταιρεία αυτή, λοιπόν, με έρευνα που ξεκινάω να κάνω κατ’ εντολή της Νέας Δημοκρατίας, ανακαλύπτω ότι στέλεχος της «UNIGESTION» στον τομέα του Private Equity Hedge είναι ο κ. Αντρίκος Παπανδρέου, ο αδελφός του τότε Πρωθυπουργού. Ο αδελφός του Πρωθυπουργού, δηλαδή, εργαζόταν στην εταιρεία που αγόρασε ασφάλιστρα κινδύνου, που πούλησε το Ταχυδρομικό Ταμιευτήριο, και που πόνταρε στην πτώχευση της χώρας, ενώ ο άλλος αδελφός γνώριζε πολύ καλά ότι θα βάλει τη χώρα στο μηχανισμό στήριξης όταν θα απογειωθούν τα CDS. 
Πάμε παρακάτω: Ανοίγω, λοιπόν, τη μερίδα του κ. Ανδρέα Παπανδρέου και βλέπω ότι ο ίδιος ο αδελφός του Πρωθυπουργού κατέχει και άλλη εταιρεία στην Ελβετία. 
Πηγαίνω, λοιπόν, στο επιμελητήριο της Ελβετίας, καταθέτω αίτηση μέσω του δικηγόρου και παίρνω το xtreme της εταιρείας «I4CENSE». 
Καταθέτω την αίτηση στη Βουλή ξανά, για να μην ξεχνιόμαστε. Όλα είναι κατατεθειμένα στη Βουλή και στη δικαιοσύνη, στον κ. Κορρέ. Αν θέλετε κάτι παραπέρα, θα σας το δώσω.
(Στο σημείο αυτό ο Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά την προαναφερθείσα αίτηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Στην εταιρεία αυτή, λοιπόν, συνέταιρός του είναι ο Ζοζέ Μαρία Φιγκουέρες, ο πρώην Πρόεδρος της Κόστα Ρίκα, τον οποίο έδιωξαν από την Κόστα Ρίκα, γιατί έκανε απάτη με την «Alcatel». Τα άρπαξε από τα τηλέφωνα. Παράλληλα με αυτόν, είναι το σύνολο των στελεχών του Τζορτζ Σόρος, μέσα σε όλες τις associations του Τζορτζ Σόρος, στο C40, στην πράσινη ανάπτυξη κ.ο.κ..
Πιθανώς να ήταν μια δραστηριότητα για την πράσινη ανάπτυξη του κ. Αντρίκου Παπανδρέου, αλλά είχε καμμία ανάγκη να κάνει στη Μόρτζ της Ελβετίας την έδρα της εταιρείας του; Και εσείς τότε παραξενευτήκατε.
Για να ψάξουμε να δούμε, λοιπόν, τους συνεταίρους. Οι μεν είναι στον Σόρος. Ο Ζοζέ Μαρία Φιγκουέρες, όμως, πού είναι; Ήταν στο Νταβός Πρόεδρος, που ανήκει στα ιδρύματα Σόρος, αλλά και σε κάποια άλλη εταιρεία. Ψάχνοντας, λοιπόν, στην Ελβετία μέσα από ανοικτές πηγές και όχι από μυστικές πηγές, βρίσκω ότι ο κ. Ζοζέ Μαρία Φιγκουέρες είναι manager partner της εταιρείας που μου είχατε δώσει εσείς, της «IJ PARTNERS» και του κ. Μαργέλου. Πρόεδρος, λοιπόν, της εταιρείας ο κ. Μαργέλος, αυτός που έφερνε το καλαμπόκι, θυμάστε, που βάφτιζε το γιουγκοσλαβικό, ελληνικό και πήγε με τον Αθανασόπουλο στα δικαστήρια.
(Χειροκροτήματα από την πτέρυγα των Ανεξάρτητων Ελλήνων)
Αυτός, λοιπόν, είναι πρόεδρος της εταιρείας, ο συνέταιρος του Αντρίκου Παπανδρέου στο διοικητικό συμβούλιο, ο Τιερί Μαλερέ, σύμβουλος του κ. Σαρκοζί, ο κ. Χάρης Μάκκας, Πρόεδρος της BANK OF AMERICA, ο οποίος κατηγορήθηκε από «ΤΑ ΝΕΑ» ως οικονομικός δολοφόνος για τα παιχνίδια κατά της δραχμής τότε, ο κ. Γκέμπριελ Αντάος της «GOLDMAN SACHS» και η κ. Μιράντα Ξαφά, η γνωστή σε όλους μας κ. Μιράντα Ξαφά, η οποία είχε διατελέσει και στο Διεθνές Νομισματικό Ταμείο και ήξερε καλά αυτήν τη δουλειά. Μαζί με αυτούς ο κ. Μάικλ Ντεμιρέλ, της γνωστής οικογενείας, και η κ. Τζεμ της ετέρος γνωστής οικογενείας. 
(Στο σημείο αυτό ο Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Φέρνω, λοιπόν, το φάκελο και λέω: «Πρέπει να ανοίξουν οι λογαριασμοί και να έλθουν στη δικαιοσύνη». Παίρνω εντολή τότε από τον σημερινό Πρωθυπουργό, «Βεβαίως! Να ανοίξουν όλοι οι φάκελοι. Προχωράτε». Πάμε, λοιπόν, στη δικαιοσύνη και καταθέτω στον Εισαγγελέα Κορέα. Η έρευνα συνεχίζεται. Στον Εισαγγελέα Κορέα, λοιπόν, κατατίθενται τρεις τέτοιοι φάκελοι. Καταθέτει ένα στέλεχος που βρισκόταν κοντά στον Γιώργο Παπανδρέου και γνωστός σας ότι έγιναν έτσι οι συναλλαγές. Καταθέτω τα CDS, όλα αυτά τα οποία είχα και ζητάμε από την Τράπεζα της Ελλάδος να δέσει τους αγοραστές από τα δελτία συναλλάγματος που είχε που πουλήθηκαν τα CDS του Ταχυδρομικού Ταμιευτηρίου. Το αποτέλεσμα ήταν ότι ο κ. Προβόπουλος απαγόρευσε να δοθούν τα στοιχεία μέχρι το Μάιο του 2012, δύο μέρες πριν τις εκλογές.
Ο κ. Κορέας δε, λόγω της αρνήσεως του Διοικητού της Τράπεζας της Ελλάδος, έστειλε την υπόθεση να αρχειοθετηθεί. Και έρχεται ο Εισαγγελέας Πεπόνης και λέει: «Ξεχάστε την αρχειοθέτηση. Θα πάρουμε τα στοιχεία». Στέλνει πίσω στον κ. Κορέα την εντολή και παίρνει τα στοιχεία η δικαιοσύνη και συνεχίζει να διερευνά την υπόθεση. 
Εμείς στην έρευνα αυτή συνεχίζουμε κοινοβουλευτικά να  το ψάχνουμε, παρ’ ότι η μόνη δήλωση που υπήρχε εκ μέρους της Νέας Δημοκρατίας ήταν του κ. Μιχελάκη, που χαίρομαι που είναι εδώ, ο οποίος, πράγματι, έκανε μια δημόσια δήλωση τότε εκ μέρους του τότε Αρχηγού της Νέα Δημοκρατίας και με κάλυψε πολιτικά για την έρευνα που έκανα. 
Εν προκειμένω, να σας πω ότι μου έκαναν και αγωγές 15 εκατομμυρίων ευρώ, με αντάλλαγμα εάν τα αποσύρω, να σταματήσω να διώκομαι, δηλαδή εάν σιωπήσω και μπω στην ομερτά, αν και εγώ δεν μιλήσω, τότε να έχω και μεγάλη θέση αύριο-μεθαύριο. Βέβαια, δεν σιώπησα και τους παλεύω στα ίσια στα δικαστήρια. Και θα συνεχίσω να τους παλεύω στα δικαστήρια, μέχρι να τους κάτσω τους ίδιους στο σκαμνί.
(Χειροκροτήματα από την πτέρυγα των Ανεξάρτητων Ελλήνων)
Τότε, συναντώ συναδέλφους μέσα στη Βουλή. Συναντώ τους δέκα συναδέλφους, που εν συνεχεία ξεκινήσαμε μαζί και «γεννήσαμε» τους Ανεξάρτητους Έλληνες και τους ενημερώνω για τα πάντα. Πριν από αυτούς, όμως, ενημερώνω στη Βουλή τον Γιάννη Δημαρά, ο οποίος μαζί με τον τότε συνάδελφο Κυριάκο Βελόπουλο, μετατρέπουν την ερώτηση την οποία κατέθεσα σε επερώτηση, μια επερώτηση την οποία ο κ. Τασούλας, ο σημερινός εισηγητής που ξέρει καλά το θέμα, ποτέ δεν προσδιόρισε, παρ’ ότι ήταν επερώτηση Βουλευτού του κόμματος το οποίο ουσιαστικά είχε και την ευθύνη του κοινοβουλευτικού ελέγχου.
Ενημερώνεται ο Νίκος Νικολόπουλος, ο Ανεξάρτητος σήμερα Βουλευτής, ο οποίος προς τιμήν του καταθέτει στη δικαιοσύνη όλα αυτά τα οποία γνώριζε και μετά γεννιέται και μία άλλη υπόθεση, η οποία έρχεται ως επιβεβαιωτική όλης αυτής της ιστορίας που σας περιέγραψα. Η κ. Ζωή Γεωργαντά, εκ μέρους της ΕΛΣΤΑΤ, καταγγέλλει το σημερινό Πρόεδρο της ΕΛΣΤΑΤ, που τότε η Νέα Δημοκρατία κατήγγειλε ως αντιπολίτευση αλλά τώρα τον στηρίζει ως Κυβέρνηση και παραμένει στην ΕΛΣΤΑΤ, ότι αλλοίωσε τα στατιστικά στοιχεία που οδήγησαν, ουσιαστικά, στην έκρηξη των spreads και στη δικαιολογία να πάρει την απόφαση η κυβέρνηση Παπανδρέου και να προχωρήσει στη βίαιη είσοδο της Ελλάδος στο μηχανισμό στήριξης. 
Έρχεστε, λοιπόν, τώρα εδώ και μου λέτε ότι θα πρέπει στο όνομα του καλού πολιτικού κλίματος να τα «κουκουλώσουμε». Ποια πράγματα να «κουκουλώσουμε»; Να «κουκουλώσουμε» τα πράγματα, την ώρα που έχουμε τρεις χιλιάδες νεκρούς που αυτοκτόνησαν γιατί δεν την βγάζουν; Να τα «κουκουλώσουμε» και να πούμε σε ένα εκατομμύριο οκτακόσιες χιλιάδες ανέργους να αντέξουν; Να τα «κουκουλώσουμε», την ώρα που το 80% των επιχειρήσεων κλείνει; Να τα «κουκουλώσουμε» γιατί; Μαζί τα «φάγαμε»; Όσοι τα «φάγατε» μαζί, ας τα κουκουλώσετε. Όσοι όμως είμαστε ελεύθεροι, ανεξαρτήτως το πού ανήκουμε, θα τα ξεσκεπάσουμε.
(Χειροκροτήματα από την πτέρυγα των Ανεξάρτητων Ελλήνων)
Και οφείλουμε να τα ξεσκεπάσουμε, γιατί έτσι αποδεικνύεται το επονείδιστο του χρέους και το απεχθές του χρέους. Λέω το απεχθές του χρέους, διότι υπήρχε δόλος.
Επειδή ο κ. Βενιζέλος πριν από λίγο μας μίλησε για τη διερεύνηση και αυτής της ιστορίας, θέλω, κύριε Πρόεδρε, να σας απαντήσω ευθέως: Ναι, εμείς από το  Βήμα της Βουλής σας καταγγέλλουμε, σας καταγγέλλω ως Πρόεδρος των Ανεξάρτητων Ελλήνων, ότι εάν βρεθούν κάποιοι, κάποια hedge funds, τα οποία αγόρασαν φέτος το καλοκαίρι, πριν από λίγους μήνες ή λίγες ημέρες, ελληνικά ομόλογα στη μισή τιμή από την οποία θα αγοραστούν με την απόφαση που πάρθηκε στο Eurogroup, εμείς θα διερευνήσουμε και αυτούς τους κερδοσκόπους και τους πληροφοριοδότες τους. Να είστε βέβαιος γι’ αυτό!
(Χειροκροτήματα από την πτέρυγα των Ανεξάρτητων Ελλήνων)
Κλείνω, ζητώντας να δούμε σε αυτήν την επαναγορά, ποιοι είχαν την εσωτερική πληροφόρηση ή ποιοι είχαν τη διαίσθηση και αγόρασαν ομόλογα κάτω από την τιμή που τα επαναγοράζουμε τώρα. Φοβούμαι πολύ ότι θα είναι οι ίδιοι.
Και μία μικρή λεπτομέρεια, με την οποία θα κλείσω. Ξέρετε, στη διάρκεια αυτής της έρευνας φάνηκε ότι πολλά συμφέροντα, τα οποία μετετράπησαν σε εκδοτικά συμφέροντα, αποφάσισαν να στηρίξουν την κάλυψη αυτής της ιστορίας και γι’ αυτόν το λόγο βλέπουμε εκδότη εφημερίδας να συμπεριλαμβάνεται στη λίστα Λαγκάρντ. Εγώ δεν λέω ότι όσοι είναι στη λίστα Λαγκάρντ είναι απατεώνες ούτε ότι όσοι είναι στη λίστα Λαγκάρντ δεν έχουν δηλώσει αυτά τα οποία είχαν βγάλει προς τα έξω και δεν έχουν πληρώσει φόρους. Όμως, πρέπει να διερευνηθούν όλοι και ιδίως όσοι είναι πολιτικά πρόσωπα. 
Όμως, και ένας εκδότης, όπως ο κ. Σκαναβής του «ΕΛΕΥΘΕΡΟΥ ΤΥΠΟΥ», ο οποίος με λύσσα μας χτυπά από την ώρα που ξεκίνησαν οι Ανεξάρτητοι Έλληνες, για να μην προχωρήσει αυτή η έρευνα, πρέπει να εξηγήσει πώς ήταν στη λίστα Λαγκάρντ και από πού τον κρατάνε.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μόνο αυτός ήταν;</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Και άλλοι, κυρία Βούλτεψη. Ποιοι είναι;</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Είναι ο μόνος εκδότης στη λίστα;</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ποιος άλλος είναι; Πείτε το και θα το πω εγώ από το Βήμα. Ποιος άλλος εκδότης; Πείτε μου.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν διαβάσατε τη λίστα.</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ο κ. Τράγκας; Ποιοι άλλοι; Πείτε μου.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Άλλοι, μεγάλοι.</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ποιος; Πείτε μου και θα το πω εγώ. Μη φοβάστε.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Εσείς είστε στο Βήμα.</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Όσοι είναι στις λίστες να διερευνηθούν, κυρία Βούλτεψη, για να μην κοιτά, όπως λέτε και εσείς, ο βοσκός με τα κιάλια αλλά να κοιτάμε εμείς και το βοσκό και το λύκο που έχει μπει στο μαντρί.</Speech> 
 <Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν τη διαβάσατε ολόκληρη.</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Γιατί ο λύκος στο μαντρί θα φάει το σύνολο των παιδιών μας και ήδη κατατρώγεται η ελληνική κοινωνία. Σε λίγες ημέρες, θα έρθετε να ψηφίσετε εσείς ότι πρέπει γι’ αυτήν την πολιτική να φορολογήσουμε τη δυνατότητα του Έλληνα να έχει παιδί. Έ, αυτήν την πατρίδα εμείς δεν την σκοτώνουμε! Θα τη διατηρήσουμε μέχρι τέλους.
Ευχαριστώ πολύ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Ευχαριστούμε, κύριε Πρόεδρε.</ChairmanSpeech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Κυρία Πρόεδρε, το λόγο παρακαλώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Μισό λεπτό, κύριε Κεφαλογιάννη, έχει ζητήσει το λόγο ο Πρόεδρος του ΠΑΣΟΚ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Ορίστε, κύριε Βενιζέλο, έχετε το λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Πρόεδρος του Πανελλήνιου Σοσιαλιστικού Κινήματος): Κυρία Πρόεδρε, δεν θέλω να σχολιάσω την ομιλία του κ. Καμμένου. Παρέμεινα και τον άκουσα από λόγους κοινοβουλευτικής δεοντολογίας, γιατί είχε ακούσει την ομιλία μου. Θέλω να κάνω, όμως, τέσσερις επιγραμματικές παρατηρήσεις.
Πρώτη παρατήρηση. Σημείωσα το ενδιαφέρον με το οποίο ο κ. Τσίπρας, παρακολούθησε τον εν δυνάμει σύμμαχο του τον κ. Καμμένο, να αναπτύσσει τις απόψεις του, γιατί είναι ο μόνος σύμμαχος στον οποίο επενδύει. Αυτό είναι το πολιτικό υπόβαθρο με το οποίο θα οργανώσουν το μέλλον της χώρας.
(Θόρυβος στην Αίθουσα)
Δεύτερη παρατήρηση. Θα έλεγα στον κ. Καμμένο, όταν αναφέρεται σε έρευνες του ΣΔΟΕ, οι οποίες αφορούν μάλιστα πολιτικά πρόσωπα, να είναι πάρα πολύ προσεκτικός, γιατί μπορεί κάποιος με πολύ μεγάλη ευκολία να τεθεί στο στόχαστρο και να γίνει θύμα συκοφαντικής εκστρατείας. Το ξέρετε προφανώς, κύριε Καμμένε. Πρέπει να είμαστε πολύ προσεκτικοί στο θέμα αυτό και να μην πιστεύουμε τυπικές ή άτυπες πληροφορίες που εκπορεύονται από ορισμένους κύκλους. 
Τρίτη παρατήρηση. Σε σχέση με τα CDS, πράγματι, η δικαιοσύνη έχει διερευνήσει τα στοιχεία του κ. Καμμένου. Εάν επρόκειτο να γίνει κάτι, θα γινόταν. Θα μου επιτρέψετε όμως, να ενημερώσω τη Βουλή για μια εντυπωσιακή αντίφαση που ακυρώνει κάθε επιχείρημα. Για να ενεργοποιηθούν αυτά τα περιβόητα ασφάλιστρα κινδύνου, έπρεπε η χώρα να τεθεί σε καθεστώς νομικής χρεοκοπίας, δηλαδή να γίνουν ενέργειες για το κούρεμα του χρέους. Αυτό για το οποίο κατηγορείται η κυβέρνηση του ΠΑΣΟΚ το Μάιο του 2010, είναι ότι δεν άκουσε τις συστάσεις του κ. Στρος Καν και του ΔΝΤ και δεν οικοδόμησε το πρόγραμμα σε ένα κούρεμα του χρέους που θα το καθιστούσε βιώσιμο. Χωρίς το στοιχείο αυτό, δεν μπορούσαν να ενεργοποιηθούν τα CDS και κανένας δεν μπορούσε να κερδίσει από τα CDS. 
Έρχεστε και κατηγορείτε, λοιπόν, την κυβέρνηση και τον τότε Πρωθυπουργό και γιατί δεν διαμόρφωσε τις προϋποθέσεις να ενεργοποιηθούν τα CDS και γιατί κάποιοι συγγενείς του έπαιξαν με τα CDS αλλά δεν ενεργοποιήθηκαν τα CDS, αντιθέτως απετράπη η ενεργοποίησή τους. Δώστε μια λογική εξήγηση γιατί δηλητηριάζετε τη συνείδηση του ελληνικού λαού με κραυγαλέα ψέματα και αντιφάσεις.
(Χειροκροτήματα από την πτέρυγα του ΠΑΣΟΚ)
Έρχομαι στη συνέχεια. Πράγματι, χωρίς κούρεμα και χωρίς βιωσιμότητα δεν μπορεί να οικοδομηθεί η έξοδος της χώρας από την κρίση. Και ορθώς κάναμε και το κούρεμα του Φεβρουαρίου του 2012 και το περαιτέρω κούρεμα και τη βιωσιμότητα τώρα της περασμένης Δευτέρας. Τώρα δεν υπάρχουν CDS. Κανείς δεν αγοράζει ασφάλιστρα κινδύνου. Όταν έγινε το προηγούμενο κούρεμα η πλατφόρμα που ελέγχει διεθνώς τα CDS, η INSA τα συμψήφισε. Εμφανίστηκαν, όλοι όσοι είχαν να κερδίσουν και να χάσουν και είναι γνωστός ο κατάλογος όσων μετείχαν στο συμψηφισμό αυτό. Ποιοι κέρδισαν, ποιοι έχασαν. Αντί να λέτε ιστορίες για αγρίους, ζητήστε –και παρακαλώ αυτό να γίνει από την Επιτροπή Οικονομικών Υποθέσεων ή την Επιτροπή Θεσμών και Διαφάνειας- τον πλήρη κατάλογο αυτών που κέρδισαν ή έχασαν από τα CDS τον Μάρτιο του 2012, για να σταματήσουν οι μύθοι και οι συνωμοσίες.
Επόμενη παρατήρηση σε σχέση με την επαναγορά, η οποία είναι ζωτικής σημασίας: Είχε κανείς ανάγκη από εσωτερική ενημέρωση; Δεν λέμε σ’ όλους τους τόνους, σ’ όλα τα μπαλκόνια ότι πρέπει το χρέος να ξαναγίνει βιώσιμο και χρειάζεται επαναγορά; Δεν ζητάμε την επαναγορά; Δεν έχουμε συστήσει εμείς επισήμως ως κράτος στα ασφαλιστικά ταμεία, να πάνε με τα λεφτά που έχουν από το PSI, λεφτά του EFSF, να αγοράσουν στη δευτερογενή αγορά φτηνά ομόλογα, για να κερδίσουν από την επάνοδο της τιμής τους στα επίπεδα της ονομαστικής αξίας;
Δεν προτείναμε στους ομολογιούχος να κάνουν το ίδιο; Κάποιοι απέτρεψαν δυστυχώς τις διοικήσεις των ταμείων στις οποίες μετέχουν συνδικαλιστικά και τους ομολογιούχους, από το να κερδίσουν και άφησαν τόπο στα κερδοσκοπικά hedge funds να κερδίσουν τώρα, ενώ ήταν πασίγνωστο και προφανές ότι η χώρα πρέπει να πάει σε επαναγορά ομολόγων στη δευτερογενή αγορά. Εσείς που εμποδίσατε, όποιοι εμποδίσατε πολιτικά αυτήν τη διαδικασία, βλάψατε ταμεία και μικροομολογιούχους και ωφελήσατε εμμέσως τα κερδοσκοπικά hedge funds.
Αυτές είναι οι παρατηρήσεις μου και αυτή είναι η αλήθεια. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Βενιζέλο. 
Το λόγο έχει ο Πρόεδρος των Ανεξάρτητων Ελλήνων κ. Παναγιώτης Καμμένος.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Χάρηκα ιδιαιτέρως. Ο κ. Βενιζέλος, με δύο λόγια έδωσε δύο συνεταίρους του, τον κ. Προβόπουλο και τον κ. Παπανδρέου. 
Ο οργανισμός λέγεται ISDA, δεν λέγεται INSA. Ο INSA είναι καταναλωτικός. Ο ISDA, λοιπόν, πράγματι καταγράφει τα CDS και την πορεία τους. Τα CDS για να πληρωθούν δεν είναι ανάγκη να λήξουν αλλά μπορεί και να μη λήξουν. Το CDS ανά χώρα, ανά δευτερόλεπτο που παίρνει μία τιμή σε σχέση με τα spreads έχει μία τιμή. Μπορεί σήμερα να έχει 1 ευρώ. Είναι ασφάλιστρο κινδύνου. Λήγει το 2013, 2015, 2016. Σήμερα που είναι τα spreads στο 50 έχει 100 ευρώ, εάν τα CDS φύγουν και πάνε στο 200 έχει 10.000 ευρώ, την τρίτη ημέρα πωλείται 1.000.000 ευρώ. Την επόμενη ημέρα εάν πέσουν τα spreads ή ο κίνδυνος, μειώνεται η αξία. 
Πράγματι είναι ενδιαφέρουν να δούμε, όχι μόνο το ποιοι κέρδιζαν από τη μία συναλλαγή και αυτό ζήτησα. Από τον ISDA ζητήσαμε και από την Τράπεζα της Ελλάδος, να δούμε όλες τις διακυμάνσεις και όλους τους αγοραστές και πωλητές, για να βρούμε ποιοι κέρδιζαν δισεκατομμύρια από τη χώρα στο παιχνίδι αυτό που παίχτηκε. Κι αν είναι χαμένοι, αυτό θα αποδειχθεί, το ίδιο κι αν είναι κερδισμένοι. 
Κύριε Βενιζέλο, αν είχατε ως Υπουργός Οικονομικών την ευαισθησία αυτή που έχετε τώρα, θα είχατε δώσει εντολή στον κ. Προβόπουλο, να δώσει το σύνολο των στοιχείων στην ελληνική δικαιοσύνη και στον Εισαγγελέα Κορέα. Να σας ενημερώσω δε ότι ο Εισαγγελέας Πεπόνης με ενημέρωσε, κατόπιν αιτήσεως μου την προηγούμενη εβδομάδα, ότι η έρευνα αυτή συνεχίζεται και μάλιστα ζητούνται περαιτέρω στοιχεία από το εξωτερικό. Εσείς ξέρετε κάτι καλύτερο ή νεότερο από τη δικαιοσύνη; Να μας ενημερώσετε στη Βουλή. 
Όσον αφορά το ποιος άφησε ή δεν άφησε τα ασφαλιστικά ταμεία, εδώ έχουμε ουσιαστικά για πρώτη φορά εκ μέρους του κυβερνητικού εταίρου, του Προέδρου του ΠΑΣΟΚ και πρώην Υπουργού Οικονομικών κ. Βενιζέλου μομφή κατά του κ. Προβόπουλου, διότι το αν αγόρασαν ή πούλησαν τα ασφαλιστικά ταμεία, αυτό έχει να κάνει με τον κ. Προβόπουλο. Κι εμείς αυτό ακριβώς λέμε. Ότι δηλαδή, ο κ. Προβόπουλος κατά παράβαση των δυνατοτήτων των οποίων είχε ως Διοικητής της Τράπεζα της Ελλάδος, δηλαδή να μετατρέψει τα αποθεματικά των ασφαλιστικών ταμείων σε αξίες του δημοσίου, που μπορεί να ήταν είτε ομόλογα είτε έντοκα γραμμάτια του δημοσίου, τα μετέτρεψε σε ομόλογα, ενώ γνώριζε ο ίδιος ότι θα τα κουρέψει. Και το γνώριζε αυτό ο ίδιος, διότι συμμετείχε ως εκπρόσωπος της Ελλάδας στην Ευρωπαϊκή Κεντρική Τράπεζα. Γνώριζε δηλαδή, ότι θα κουρευτούν τα ομόλογα 50%. Αποφάσισε τα μετρητά των ασφαλιστικών ταμείων, των πανεπιστημίων, των νοσοκομείων, του Μετοχικού Ταμείου Στρατού, Αστυνομίας, να τα μετατρέψει σε ομόλογα κι όχι έντοκα γραμμάτια του δημοσίου, τα οποία και θα κουρευτούν και τώρα τους βάζουμε και χέρι, γιατί θα το ξανακάνουν. Για όνομα του Θεού! Και βεβαίως για τους μικροομολογιούχους. Και κανείς δεν μιλάει για το OSI, δηλαδή για το επίσημο χρέος προς την Ευρωπαϊκή Κεντρική Τράπεζα και τους τραπεζίτες. 
Αν θέλετε, λοιπόν, να πούμε όλη την αλήθεια και για τις ευθύνες του κεντρικού τραπεζίτη, εμείς αυτό ζητάμε και υπογράφουμε τη σύσταση εξεταστικής των πραγμάτων επιτροπής. Και να παραπέμψουμε και τον κ. Προβόπουλο, αν χρειαστεί απ’ αυτήν εδώ τη Βουλή.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πρόεδρε.
Κύριε Κεφαλογιάννη, έχετε ζητήσει το λόγο. 
Κύριε συνάδελφε, έχετε ένα λεπτό να μας εξηγήσετε το λόγο.</ChairmanSpeech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Ευχαριστώ, κυρία Πρόεδρε.
Με πολύ ευγενικό τρόπο, κατά τη διάρκεια της ομιλίας του Αρχηγού των Ανεξαρτήτων Ελλήνων ζήτησα να κατατεθεί ο φάκελος. Και, πραγματικά, το ζήτησα από πραγματικό αγνό ενδιαφέρον, για να δούμε, πραγματικά, τι υπάρχει μέσα σ’ αυτόν το φάκελο και να εξετάσουμε και εμείς. Αντ’ αυτού, ο κύριος Πρόεδρος παρ’ ότι παλιός φίλος, μου έκανε μια αήθη προσωπική επίθεση στην οποία θέλω να δώσω κάποιες εξηγήσεις. 
Πρώτα απ’ όλα, θα παρακαλέσω σε πολιτικό επίπεδο να κατατεθεί ο φάκελος, διότι και ως Κοινοβουλευτικός Εκπρόσωπος ο ίδιος ως ομιλητής είχα αναφερθεί στα ίδια θέματα και με την ευθύνη που μου έδινε η θέση του Κοινοβουλευτικού Εκπροσώπου, ζήτησα τα στοιχεία αυτά τα οποία ήταν ελλιπή. Πιστεύω ότι ο ογκώδης φάκελος τον οποίον έχει, συμπεριλαμβάνει όλα τα στοιχεία τα οποία και εμείς ως Βουλευτές και ως Κοινοβουλευτική Ομάδα θέλουμε να εξετάσουμε. 
Τώρα, όσον αφορά την υβριστική προς εμέ και την οικογένειά μου παρέμβασή του, θέλω να του πω τα εξής. Πρώτα απ’ όλα έπρεπε να τον είχε ενημερώσει ο κ. Γιοβανόπουλος, ο Βουλευτής του από την Ημαθία ότι αυτό για το οποίο με κατηγόρησε συζητήθηκε στη Βουλή χθες παρουσία τριών δικαστών, ορκωτών λογιστών και εκπροσώπων όλων των κομμάτων και ομόφωνα αποφάσισαν ότι δεν υπάρχει κανένα θέμα. Μετ’ επαίνων μάλιστα. Γιατί; Για μια δυνητική κληρονομιά από το ’70 της συζύγου μου. Άρα, πρώτα απ’ όλα να ενημερώνεστε καλά. 
Δεύτερον, ρωτήστε όλους τους Βουλευτές όλων των κομμάτων οι οποίοι ήταν στην επιτροπή και τους ευχαριστώ από καρδιάς, διότι η αλήθεια λάμπει. Και επειδή όποιος πάει να με δαγκώσει πρήζονται τα χείλη του, εγώ θα σας παρακαλέσω να με ψάξετε μέχρι τρίτη γενεά. Θα βρείτε έντεκα νεκρούς σε εθνικούς αγώνες και είμαι υπερήφανος γι’ αυτό. Και δεν σας γυρίζω με τον ίδιο τρόπο τη λάσπη, για πράγματα που ενδεχομένως κατηγορούν εσάς, γιατί κατά τεκμήριο είστε αθώος και ξέρω ότι έχετε χάσει και χρήματα γι’ αυτά τα οποία σας κατηγορούν.
Δεύτερον –και κλείνω με αυτό- ασφαλώς αυτά τα δεύτερα θα είχατε υπ’ όψιν σας, όταν εσείς προσωπικά με παρακαλούσατε να ηγηθώ της κίνησής σας. Και αν δεν το θυμάστε, ρωτήστε τον παρακαθήμενό σας τον κ. Μαρκόπουλο, ρωτήστε την Πρόεδρο, την κ. Κόλλια, να σας πει τι ποιότητες βλέπατε στο πρόσωπό μου για να με παρακαλείτε εσείς προσωπικά, κύριε Καμμένε, να ηγηθώ της κίνησής σας των Ανεξάρτητων Ελλήνων. 
Λοιπόν, αυτά είναι τα θέματα, κυρία Πρόεδρε, και να είναι ενημερωμένος και να μη με προκαλεί, διότι σας το λέω και άλλη μια φορά. Όποτε θέλετε, όπου θέλετε, σε οποιοδήποτε επίπεδο θέλετε, αν θέλετε επίσης να σας δώσω γενική εξουσιοδότηση να με ψάξετε μέχρι τρίτη γενεά και δώστε μου και εσείς. 
Λοιπόν, για να κλείσει αυτό το θέμα διά παντός, θέλω να σας πω να είστε προσεκτικότερος όταν αναφέρεστε σε εμένα, διότι απαντήσεις θα παίρνετε και οι απαντήσεις που θα παίρνετε δεν θα σας αρέσουν καθόλου. 
Σας ευχαριστώ, κυρία Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Καμμένος για ένα λεπτό.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Είναι αλήθεια ότι όταν καταψηφίσατε και καταγγείλατε τον κ. Σαμαρά, το βράδυ εκείνο που βρεθήκαμε οι είκοσι Βουλευτές, πίστεψα ότι ο Μανώλης ο Κεφαλογιάννης κρατά την κρητική του λεβεντιά και θα επιμείνει και δεν θα ζητήσει συγγνώμη για την πολιτική πράξη που έκανε να ψηφίσει «ΟΧΙ» και δεν θα παρακαλέσει ένας Κρητικός περήφανος γονυπετής να τον πάρουν πίσω με δηλώσεις μετανοίας. Τότε, πράγματι, σας ζητήσαμε να έρθετε μαζί μας και να αντισταθούμε στα μνημόνια, όμως εσείς προτιμήσατε να ζητήσετε συγγνώμη από τον κ. Σαμαρά για να σας επαναφέρει.
Το δεύτερο και αυτό δεν ενδιαφέρει τη Βουλή, είναι το θέμα των ελλιπών στοιχείων για τα CDS. Λοιπόν, ακούστε να δείτε. Τα στοιχεία τα είχατε όλα. Τα στοιχεία εδόθησαν στη δικαιοσύνη, όπως αποφασίστηκε και τα στοιχεία τα οποία ζητήσαμε μέσω της Βουλής ως κόμμα με επερώτηση, ήταν στοιχεία τα οποία από κοινού τα ζητήσαμε και συνέδραμε σε αυτό ο Γιάννης ο Δημαράς και ο Κυριάκος ο Βελόπουλος τότε από το ΛΑΟΣ. Μετά άρχισαν οι κωλοτούμπες. Και το θέμα που πρέπει να δούμε είναι ποιοι είναι αυτοί που πόνταραν από τους Έλληνες επιχειρηματίες στα CDS, ποιοι σχετίζονται με όλους αυτούς τους διεθνείς παίκτες και μήπως βλέπουμε τέτοιου είδους χρήματα να επιστρέφουν με τη μορφή επενδύσεων με γνωστά αδέλφια πίσω; Θα το δούμε.</Speech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Κυρία Πρόεδρε, ζητώ το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, κύριε Κεφαλογιάννη, σας παρακαλώ. Δεν επιτρέπεται. Υπάρχει πολύ σοβαρότερο θέμα από το προσωπικό του καθενός μας εδώ μέσα, όπως καταλαβαίνετε. Και ο ελληνικός λαός πρέπει να μάθει και άλλα πράγματα από τη σημερινή συζήτηση. Περιμένουν και Αρχηγοί των κομμάτων να μιλήσουν.</ChairmanSpeech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Θα ήθελα ένα λεπτό, κυρία Πρόεδρε, για μία παρέμβαση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εν πάση περιπτώσει, θα σας δώσω ένα λεπτό, κύριε Κεφαλογιάννη.</ChairmanSpeech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Για την αποκατάσταση, λοιπόν, της αλήθειας –θα τα λέμε όλα εδώ- μου ζητήσατε να ηγηθώ της κίνησής σας. Σας αρνήθηκα.
Δεύτερον, επικαλείστε τη λεβεντιά μου. Τότε σας έλεγα ότι πρέπει να πάμε στο λαό για να ξεκαθαρίσουμε το θέμα, γι’ αυτό σας είπα μην μπείτε μέσα. Εγώ είμαι συνεπής στη στάση μου. Η στάση αυτή ήταν η σωστή. Ο λαός απεφάνθη και είπε ότι πρέπει να πάμε με την Ευρώπη και την Ευρωπαϊκή Ένωση. Αυτή είναι η διαφορά μας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε συνάδελφε, ευχαριστούμε πάρα πολύ.</ChairmanSpeech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Και τρίτον, επειδή, πραγματικά, πιστεύω ότι διαθέτετε μία λεβεντιά εσείς προσωπικά, θα περίμενα στην αποστροφή του λόγου σας πριν δέκα λεπτά να μου ζητήσετε ένα συγγνώμη.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κεφαλογιάννη.
Το λόγο έχει ζητήσει ο Υπουργός, κ. Σταμάτης. Για μία μικρή παρέμβαση, κύριε Υπουργέ;</ChairmanSpeech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Για μία μικρή παρέμβαση, αυτήν τη στιγμή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ένα δεκάλεπτο; Πόσο θα χρειαστείτε;</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Λιγότερο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Υπουργέ, έχετε το λόγο για πέντε λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό είναι παράβαση. Με συγχωρείτε, εγώ ζήτησα το λόγο επί προσωπικού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε Λαφαζάνη. 
Συγγνώμη, κύριε Υπουργέ.
Ορίστε, κύριε Λαφαζάνη, έχετε το λόγο για να μας εξηγήσετε γιατί ζητάτε την παρέμβαση επί προσωπικού.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο λόγος θα είναι και η εξήγηση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μάλιστα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λυπάμαι που σας απασχολώ αλλά δεν είναι δυνατόν ο κ. Βενιζέλος όποτε έχει προσωπικά και πολιτικά αδιέξοδα, να προσπαθεί να τα αποφύγει με επιθέσεις στο πρόσωπό μου και παραμορφώνοντας απόψεις και θέσεις που έχω προσωπικά εκφράσει.
Την άλλη φορά ήταν εκτός εαυτού, βεβαίως, όταν μου επετέθη. Τώρα ήταν πιο ψύχραιμος και γι’ αυτό είναι αδικαιολόγητος. Αν ψάχνει ο κ. Βενιζέλος για αυτούς που στρατολογούν τον κόσμο για έξοδο από την Ευρωζώνη, θα του έλεγα να κοιταχτεί στον καθρέπτη. Διότι, με αυτά που κάνει στο όνομα του ευρώ, σπρώχνει τον κόσμο να σιχαθεί το ευρωνόμισμα με τις πράξεις, τις επιλογές και τις πολιτικές του.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Λαφαζάνη.
Το λόγο έχει ο Υπουργός Επικρατείας, κ. Δημήτριος Σταμάτης, για πέντε λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Ζήτησα να κάνω παρέμβαση, ύστερα από όσα ανέφερε ο Αρχηγός των Ανεξαρτήτων Ελλήνων σε σχέση με εμένα, με ένα φάκελο και με το σημερινό Πρωθυπουργό. Διότι είναι προφανές –δεν ξέρω αν το κάνατε από πρόθεση ή όχι, κύριε Πρόεδρε- πως θέλετε να διανθίζετε τις ομιλίες σας με κάποια συναρπαστικά στοιχεία που έχουν λίγο πρακτοριλίκι, Τζέιμς Μπόντ κ.λπ.. 
Να σας θυμίσω, λοιπόν. Ήσασταν έξω από το γραφείο μου –εγώ ήμουν σύμβουλος τότε του Αρχηγού της Αξιωματικής Αντιπολίτευσης- περιμένατε..</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Το σημείωμα το θυμάστε;</Speech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Βγάλτε το σημείωμα, είμαι πάρα πολύ περίεργος να το δω.
Κύριε Καμμένο, είπατε πριν από λίγο και απειλήσατε να βγάλετε σημείωμα. Βγάλτε το, σας προκαλώ! 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Το σημείωμα, το αρνείστε;</Speech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Καθίστε κάτω. Αφήστε, λοιπόν!</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Το αρνείστε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, μη διακόπτετε. Αφήστε τον Υπουργό, κύριε Καμμένε.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Είναι και ο κ. Μιχελάκης εδώ…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Πρόεδρε ...</ChairmanSpeech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Καθίστε κάτω!
Συγγνώμη, μπορεί να είναι Αρχηγός σας, αλλά …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, μην κάνετε μομφή στο Προεδρείο. Βλέπετε και εγώ παρεμβαίνω για να σταματήσω αυτό το μεταξύ σας.
Συνεχίστε, κύριε Υπουργέ.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Ήρθατε στο γραφείο, γιατί ήσασταν έξω από το γραφείο του Πρωθυπουργού και τον περιμένατε. Σας λέω, ελάτε, μην περιμένετε, να πιούμε έναν καφέ. Πάνω στο γραφείο μου, είχα τρεις-τέσσερις εφημερίδες που αναφέρονταν στην έρευνα που πραγματοποιούσε εκείνη την εποχή η Ευρωπαϊκή Ένωση για τα CDS.
Επίσης, στο γραφείο μου είχα από ένα blog ένα αντίγραφο που ανέφερε και αυτήν την εταιρεία που είπατε. Και λέω: «Πάνο, ξέρεις τίποτα σχετικά με αυτά, γιατί δεν έχω σχέση με χρηματιστήρια;» και μου λες: «Άστο, θα το ψάξω». 
Για όσους σας γνωρίζουν -εάν το λέγατε αλλού, θα έλεγα ότι εντάξει, μπορεί κάποιον να τον ξεγελάσετε- αλλά για όσους σας γνωρίζουν, είστε ο τελευταίος που θα πίστευαν πως εσείς -ο Βουλευτής Πάνος Καμμένος- θα παίρνατε εντολή από έναν άτυπο σύμβουλο του Αρχηγού του κόμματος. Δεν σας πιστεύει κανείς.
Κάνατε, λοιπόν, έρευνα. Κάποια στιγμή μου φέρατε αυτόν το φάκελο, όχι παρουσία του Πρωθυπουργού. Σε μένα τον φέρατε.  Τον είδα και είπα ότι δεν βγάζω άκρη. Σας είπα: «Κύριε Καμμένε, δεν βγάζω συμπέρασμα». Σας συνέστησα δε, να ακολουθήσετε  την κοινοβουλευτική διαδικασία. Τι περίεργο είδατε; Δεν κατάλαβα λοιπόν γιατί κουνούσατε χαρτιά και φακέλους. 
Εν πάση περιπτώσει, επειδή μπορεί να θεωρηθεί ότι ο Σταμάτης διάβαζε και δεν καταλάβαινε αυτόν το φάκελο και είτε σκόπιμα το έκανε είτε είναι βλάκας, φέρτε αυτόν το φάκελο να τον καταθέσετε, να μοιραστεί στους Βουλευτές και αν βγάλουν αυτοί άκρη, ελάτε να μου το πείτε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Παρακαλώ, κυρία Πρόεδρε, θα ήθελα το λόγο για ένα λεπτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ να κλείσει αυτό το θέμα. 
Ορίστε, έχετε το λόγο για ένα λεπτό, κύριε Πρόεδρε.
(Θόρυβος στην Αίθουσα)</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Είναι Κοινοβούλιο αυτό; Είναι πράγματα αυτά;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πρέπει να απαντηθούν, όμως, τελικώς. 
Τι θέλετε, κύριε συνάδελφε; Σας παρακαλώ, δεν έχετε το λόγο. Θα απαντήσει ο κ. Καμμένος για ένα λεπτό και μετά το λόγο θα έχει η κ. Παπαρήγα.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Εγώ χαίρομαι που το επιβεβαίωσε ο κ. Σταμάτης. Πράγματι, έτσι έγινε. Και η συνέχεια μάλιστα ήταν, όταν προέκυψαν τα στοιχεία αυτά για την  «INFORSENSE», εδόθηκαν προς έρευνα και στη δημοσιογράφο Αριστέα Μπουγάτσου τότε στην «ΕΛΕΥΘΕΡΟΤΥΠΙΑ», που δημοσίευσε το όνομα του αδερφού του Πρωθυπουργού. Αυτή είναι η αλήθεια. Το λόγο, λοιπόν, έχει η δικαιοσύνη. Χαίρομαι που το παραδέχεστε. Δεν έχετε, λοιπόν, λόγο να τους καλύψετε. Ψηφίστε τη σύσταση της εξεταστικής επιτροπής.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 30 Νοεμβρίου 2012.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
&#160;1. Η με αριθμό 649/27-11-2012 επίκαιρη ερώτηση του Βουλευτή Πέλλας της Νέας Δημοκρατίας κ. Ιορδάνη Τζαμτζή προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις διαφορές στην δικαιολόγηση απουσιών μεταξύ γενικών λυκείων και επαγγελματικών λυκείων (ΕΠΑΛ). &#160;&#160;
&#160;2. Η με αριθμό 664/27-11-2012 επίκαιρη ερώτηση του Βουλευτή Ηρακλείου του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Μιχαήλ Κριτσωτάκη προς την Υπουργό Τουρισμού, σχετικά με την τουριστική επικοινωνιακή στρατηγική.
&#160;3. Η με αριθμό 648/27-11-2012 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τους Υπουργούς Εργασίας, Κοινωνικής Ασφάλισης και Πρόνοιας και Υγείας, σχετικά με την ιατροφαρμακευτική και νοσοκομειακή κάλυψη των ανασφάλιστων πολιτών.
&#160;4. Η με αριθμό 654/27-11-2012 επίκαιρη ερώτηση της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τους Υπουργούς Υγείας και Οικονομικών, σχετικά με την οικονομική κατάρρευση στον τομέα της υγείας.
&#160;5. Η με αριθμό 668/27-11-2012 επίκαιρη ερώτηση του Βουλευτή Επικρατείας του Λαϊκού Συνδέσμου-Χρυσή Αυγή κ. Χρήστου Παππά προς τον Υπουργό Εθνικής Άμυνας, σχετικά με τις δηλώσεις του Αρχηγού ΓΕΝ για την μείωση της επιχειρησιακής ικανότητας των Ενόπλων Δυνάμεων λόγω των πολιτικών του μνημονίου.
&#160;6. Η με αριθμό 659/27-11-2012 επίκαιρη ερώτηση του Βουλευτή Α´ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Δημόσιας Τάξης και Προστασίας του Πολίτη, σχετικά με τα περιστατικά «ρατσιστικής βίας και βασανισμών αλλοδαπών» από στελέχη της ΕΛΑΣ.
7. Η με αριθμό 672/27-11-2012 επίκαιρη ερώτηση του Βουλευτή Β´ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την απόλυση εργαζομένου στην εταιρεία «GOLDAIR HANDLING» στο αεροδρόμιο «Ελευθέριος Βενιζέλος»
Β. ΕΠΙΚΑΙΡΕΣ ΕΡΩΤΗΣΕΙΣ &#160;Δεύτερου Κύκλου ( Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 650/27-11-2012 επίκαιρη ερώτηση του Βουλευτή Ηρακλείου της Νέας Δημοκρατίας κ. Μάξιμου Σενετάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα ασφαλιστικά προβλήματα &#160;των νέων επιστημόνων.
&#160;2. Η με αριθμό 665/27-11-2012 επίκαιρη ερώτηση του Βουλευτή Α´ Θεσσαλονίκης&#160;του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αναστασίου Κουράκη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την ανάκληση της εγκυκλίου που ζητά «προγραφές» εκπαιδευτικών προς αργία ή απόλυση.
&#160;3. Η με αριθμό 655/27-11-2012 επίκαιρη ερώτηση του Βουλευτή Β´ Αθήνας των Ανεξάρτητων Ελλήνων κ. Βασιλείου Καπερνάρου προς τον Υπουργό Οικονομικών, σχετικά με τα «ΕΛΛΗΝΙΚΑ ΠΕΤΡΕΛΑΙΑ Α.Ε».
&#160;4. Η με αριθμό 669/27-11-2012 επίκαιρη ερώτηση του Βουλευτή Μαγνησίας του Λαϊκού Συνδέσμου-Χρυσή Αυγή κ. Παναγιώτη Ηλιόπουλου προς τον Υπουργό Υγείας, σχετικά με την αντιμετώπιση των προβλημάτων στη λειτουργία των αναπηρικών επιτροπών και τις μειώσεις των αναπηρικών επιδομάτων.
&#160;5. Η με αριθμό 660/27-11-2012 επίκαιρη ερώτηση της Βουλευτού Β´ Θεσσαλονίκης&#160;της Δημοκρατικής Αριστεράς κ. Αικατερίνης Μάρκου προς τον Υπουργό Εθνικής Άμυνας, σχετικά με την μετεγκατάσταση της 383 ΜΕΕΑ από την 113ΠΜ στη Θεσσαλονίκη στην 112 ΠΜ στην Ελευσίνα.
&#160;6. Η με αριθμό 673/27-11-2012 επίκαιρη ερώτηση της Βουλευτού Α´ Αθήνας του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Υγείας, σχετικά με την Πολυκλινική Αθηνών.
&#160;7. Η με αριθμό 663/27-11-2012 επίκαιρη ερώτηση της Ανεξάρτητης Βουλευτού Κερκύρας κ. Αγγελικής Γκερέκου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με το έργο ύδρευσης της Κέρκυρας και των Παξών.
Το λόγο έχει η Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας, κ. Παπαρήγα, για δεκαπέντε λεπτά.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Αν είναι να κουβεντιάσετε, βγείτε έξω, αλλιώς μείνετε εδώ να ακούσετε.</Speech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας): Δεν υπάρχει κανένα πρόβλημα. Είμαστε εκπαιδευμένοι. Μιλάμε και σε κενά έδρανα. Άλλωστε, σημασία έχουν μόνο τα Πρακτικά έτσι όπως πάει στη Βουλή. Τίποτε άλλο. 
Εμείς, όπως έχουμε δηλώσει, θα ψηφίσουμε τη σύσταση της εξεταστικής επιτροπής για τον εξής λόγο. Υπάρχουν μέσα ορισμένα στοιχεία, ενδείξεις, που ταιριάζουν με το ρόλο της εξεταστικής επιτροπής είτε είναι αυτά τα CDS, είτε είναι το «κούρεμα» των αποθεματικών των ασφαλιστικών ταμείων, με τον τρόπο που έγινε. Μέχρι την τελευταία στιγμή, μία ώρα πριν ξεκινήσει το PSI, μεταφέρονταν αποθεματικά των ασφαλιστικών ταμείων. Υπάρχουν τέτοια ζητήματα, που –αν θέλετε- ξεφεύγουν από τους γνωστούς κανόνες της διαχείρισης τέτοιων ζητημάτων στο πλαίσιο του συστήματος που ζούμε.
Θα βγει τίποτα; Εξαρτάται. Συνήθως τα περισσότερα συζητιούνται εκτός εξεταστικής επιτροπής, όπως έγινε σήμερα. Υποτίθεται ότι μία εξεταστική επιτροπή ξεκινάει με κάποιες ενδείξεις με την πρόταση ενός κόμματος και εκεί κατατίθενται τα στοιχεία.
Εμείς ξέρουμε πάρα πολύ καλά και το έχουμε ζήσει και οι ίδιοι ότι πολλές φορές υπαρκτά προβλήματα κατάχρησης, πολιτικών επιλογών που συνδέονται με προσωπικό κέρδος, με αποκόμιση οφέλους, δημοσιεύονται συνήθως στις λεγόμενες εφημερίδες της «παράγκας». Ξέρετε ότι δεν έχει «παράγκα» μόνο ο αθλητισμός, έχει και η πολιτική. Μετά οι σοβαρές εφημερίδες τα παίρνουν από την «παράγκα». Συνήθως για το ΚΚΕ έτσι γίνεται. Μέχρι και αθλητικές εφημερίδες έχουν βγάλει δήθεν σκάνδαλα και μετά νομιμοποιούνται οι σοβαροί πολιτικοί να τα επικαλούνται.
Σημαίνει ότι μερικά από αυτά τα στοιχεία μπορεί να υπάρχουν και άλλα όχι. Παίρνουμε, επίσης, υπ’ όψιν ότι γύρω από την προβολή τέτοιων στοιχείων διεξάγεται και ένας προσωπικός ανταγωνισμός και πόλεμος. Πολλές φόρες δίνεται μέσα από τα ίδια τα κόμματα, μέσα από τους συνεργάτες των κομμάτων για διάφορους λόγους. Είναι της μόδας ο διάλογος μέσα στα κόμματα ή οι διαφωνίες να λύνονται και με τη διάδοση στοιχείων στους δημοσιογράφους.
Εδώ μόνο στη Βουλή μου κάνει τρομερή εντύπωση -δεν είμαι από αυτούς που έρχονται καθημερινά- οι δημοσιογράφοι περικυκλώνουν Υπουργούς, Βουλευτές και λένε, λένε, λένε. Τι συζητάνε τόσες ώρες; Είναι οι πηγές.
Παρ’ όλα αυτά, από τη στιγμή που υπάρχει δημοσιότητα και γίνεται συζήτηση -και στο κάτω-κάτω μέσα στο σύστημα που ζούμε υπάρχει και αυτή η κερδοσκοπία των πολιτικών προσώπων και άλλων- εμείς είμαστε υποχρεωμένοι να πούμε «ΝΑΙ» στην εξεταστική επιτροπή. Διότι στο κάτω-κάτω, δεν έχουμε κανένα δικαίωμα να καλύπτουμε ή να συγκαλύπτουμε. Χωρίς να το καταλάβεις εξοικειώνεσαι με τέτοια φαινόμενα. 
Πρέπει να πω, όμως, στο ΣΥΡΙΖΑ –θα χρησιμοποιήσω αυτή τη λέξη αυτήν τη στιγμή, διότι δεν είμαι προετοιμασμένη γραπτώς- ότι γελοιοποιεί κυριολεκτικά το ρόλο και την αποστολή της εξεταστικής επιτροπής, με το συνολικότερο θέμα που θέτει. Δεν λέω ότι αυτό αποτελεί αποπροσανατολισμό. Το γενικότερο, όμως, θέμα και το πολιτικό ζήτημα που θέτει -το οποίο, βεβαίως, το έχουμε συζητήσει πάρα πολλές φορές στη Βουλή- είναι θέμα πλήρους αποπροσανατολισμού και διαχωρισμού του λαού στο ένα ή στο άλλο μείγμα διαχείρισης. 
Δεν είναι, όμως, μόνο αυτό. Εδώ στην ουσία εγκαλείται ο καπιταλιστικός τρόπος παραγωγής. Η καπιταλιστική κρίση, βεβαίως και πρέπει να εγκλιθεί και να καταδικαστεί. Εμείς, ως γνήσιοι αντικαπιταλιστές δεν φοβόμαστε να πούμε ότι θέλουμε να ανατραπεί επαναστατικά ο καπιταλισμός. Γελοιοποιείται, όμως, η υπόθεση με το να είναι αντικείμενο μιας εξεταστικής επιτροπής.  
Θα ήθελα να διαβάσω μια φράση: «Είναι, λοιπόν, σαφές ότι η πολιτική των περικοπών και της ακραίας λιτότητας, δεν έχει στόχο τον περιορισμό του ελληνικού δημόσιου χρέους αλλά την εσωτερική υποτίμηση και την καθιέρωση ενός νέου κοινωνικού μοντέλου οργάνωσης, στηριγμένου στη φθηνή εργατική δύναμη και την ιδιωτικοποιημένη λειτουργία του συνόλου της οικονομίας».
(Στο σημείο αυτό την Προεδρική Έδρα καταλαμβάνει ο  Ε΄ Αντιπρόεδρος της Βουλής κ.  ΛΕΩΝΙΔΑΣ ΓΡΗΓΟΡΑΚΟΣ )
Κατ’ αρχήν λειτουργεί ιδιωτικά είτε υπάρχει διευρυμένος κρατικός καπιταλισμός είτε όχι. Μα, έτσι είναι τα πράγματα. Αυτός ήταν ο ρόλος των μνημονίων, ανεξάρτητα αν μπορούσαν να έχουν μια Α΄ ή Β΄ μείξη και σύνθεση. Αυτά είναι οι διαφωνίες του Στρος Καν, της Κριστίν Λαγκάρντ, της κ. Μέρκελ κ.τ.λ..
Ανεξάρτητα από αυτό, θέλω να μου φέρετε ένα παράδειγμα μιας χώρας –γιατί η κρίση προηγείται, η κρίση έφερε το μνημόνιο και το μνημόνιο, βεβαίως, όξυνε μια σειρά από προβλήματα λαϊκά κ.τ.λ.- από τότε που έχουμε την οικονομική κυκλική καπιταλιστική κρίση που η διέξοδος από την κρίση αυτή και η πρώτη φάση των μέτρων, δεν αφορούσε τη μείωση της τιμής της αξίας της εργατικής δύναμης και την απαξίωση –αν θέλετε- του ανθρώπινου παραγωγικού δυναμικού. 
Βεβαίως, αυτό δεν φτάνει. Στον καπιταλισμό η κρίση θα καταστρέψει και εμπορεύματα, σε άλλη φάση και θα απαξιώσει κεφάλαια. Και αυτό θα γίνει πολύ περισσότερο, διότι στις συνθήκες της Ευρωπαϊκής Ένωσης, δεν υπάρχει δυνατότητα σε εθνικό επίπεδο να έχεις μια ξεχωριστή δημοσιονομική πολιτική. 
Δηλαδή, εδώ τι θα συζητήσουμε; Θα συζητήσουμε τους σιδερένιους νόμους της καπιταλιστικής αγοράς, τους οποίους δεν μπορεί να αλλάξει καμμία κυβέρνηση, από συντηρητική μέχρι κομμουνιστική, αν της έρθει η όρεξη να πάρει μέρος σε μια τέτοια κυβέρνηση; 
Θα το πω ευθέως. Ο ΣΥΡΙΖΑ αυτή τη στιγμή, γιατί ενδιαφέρεται; Ενδιαφέρεται, όχι να ανατραπεί η πολιτική εξουσία αλλά να ανατραπεί η Κυβέρνηση. Εμείς δεν έχουμε κανένα φόβο μήπως ανατραπεί η τρικομματική Κυβέρνηση, ίσα-ίσα θεωρούμε ότι πρέπει να γίνονται ρωγμές στο πολιτικό σύστημα της εξουσίας. Πρέπει, όμως, να γίνονται ρωγμές, τις οποίες να αξιοποιεί ο λαός, για να το αποσταθεροποιεί και να το ανατρέψει το πολιτικό σύστημα. Δεν θα πρέπει να γίνονται ρωγμές για να σταθεροποιείται το σύστημα με άλλη μορφή. Αυτό υπηρετεί η πρόταση του ΣΥΡΙΖΑ.
Δεν θα το δούμε, όμως, το θέμα αυτό μικροκομματικά. Από τη στιγμή που έχει τέσσερα-πέντε στοιχεία η πρόταση αυτή είτε είναι τα CDS είτε όχι, εμείς δεν έχουμε αντίρρηση. Μακάρι, να βγουν στην επιφάνεια και τέτοιες πλευρές, αν και η πείρα δείχνει ότι δεν είναι εύκολο αυτό. 
Παρακολούθησα την ομιλία του κ. Τσίπρα από την τηλεόραση. Όντως, υπάρχει το θέμα, το οποίο θα πρέπει να το αντιμετωπίσουμε. Φέρνεις μια εξεταστική επιτροπή, δεν αρέσει στην κυβερνητική πλειοψηφία και δεν περνάει. Αυτά τα ποσοστά πρέπει να αλλάξουν. 
Διότι, στο κάτω-κάτω, ακόμη κι αν η Αντιπολίτευση είτε για στενούς είτε για ουσιαστικούς είτε για οποιοδήποτε λόγο φέρνει κάτι –δεν λέω να τη φέρουν δυο Βουλευτές- και αν τα κόμματα της Αντιπολίτευσης υποστηρίζουν κάτι, γιατί δεν πρέπει να γίνει εξεταστική επιτροπή; Τι φοβάται, δηλαδή, η Κυβέρνηση; Την πλειοψηφία την έχει στο κάτω-κάτω. Εδώ, λοιπόν, υπάρχει ένα θέμα.
Και τότε θα προβληματιστεί ο καθένας για το πότε θα ζητάει εξεταστική επιτροπή, γιατί βολεύει. Φέρνεις μια εξεταστική επιτροπή, ανοίγεις το θέμα, πετάς τα χαρτιά –τώρα τα πέταγε εδώ ο κ. Καμμένος, έλεγε ο κ. Σταμάτης και τρελαθήκαμε- με αφορμή την εξεταστική επιτροπή, δεν γίνεται εξεταστική επιτροπή, μένουν αυτά και ο καθένας μπορεί να σκεφτεί είτε ότι είναι συκοφαντία είτε ότι είναι πραγματικότητα ή να τα χάσει. Επομένως, πρέπει να μπορεί να γίνεται εξεταστική επιτροπή για να το ξεκαθαρίσουμε. 
Τη δική μας θέση την ξέρετε. Ακούστηκε επίσης και το επιχείρημα, πώς είναι δυνατόν από το 1994 ως το 2007 να έχουμε ανεβασμένους ρυθμούς ανάπτυξης και να βρεθεί η Ελλάδα υπερχρεωμένη. Συνέβη ακριβώς γι’ αυτό αν θα δείτε. Έτσι ξεσπάει ο κύκλος της καπιταλιστικής οικονομικής κρίσης. Φτάνεις στο ταβάνι και αρχίζει η κάτω βόλτα και γι’ αυτό λέγεται και κύκλος. 
Διότι τι θα συζητήσουμε τώρα στην εξεταστική επιτροπή; Γιατί συσσωρεύτηκαν κεφάλαια και κέρδη και από ένα σημείο και μετά δεν επενδύονται; Ή, αν θέλετε, γιατί υπάρχει υπερχρέωση; Υπάρχουν ειδικοί παράγοντες στην Ελλάδα που ανέβασαν το χρέος; Ναι, Όντως οι Ολυμπιακοί Αγώνες είναι. Αλλά δεν ξέρω πώς το Διεθνές Δικαστήριο θα δικάσει και θα πει «με γεια σας, με χαρά σας, εσείς τους πήρατε -δεν λέω ότι τους πήραμε εμείς ή ο ΣΥΡΙΖΑ- λουστείτε τους». Υπάρχουν σκάνδαλα; Υπάρχουν υπερτιμολογήσεις; Να τα συζητήσουμε. Δεν απαντούν, όμως, στο γιατί έχουμε κρίση. Απαντούν σε μία ορισμένη μεγέθυνση του χρέους. Κρίση έχει και η Ισπανία και η Ιταλία και έχουν πολύ μικρότερο χρέος από την Ελλάδα. Μην κοιτάτε τη μάζα του χρέους, των χρημάτων, της χρηματικής έκφρασης, που είναι πολύ μεγαλύτερα από εμάς. 
Τι θα εξετάσουμε τώρα; Θα εξετάσουμε τους ρυθμούς ανάπτυξης. Πρέπει να εξετάσουμε την τάση του ποσοστού κέρδους. Τι θα εξετάσουμε εδώ; Εμείς είμαστε σε δύσκολη θέση. Τι θα κάνουμε; Σεμινάριο της λειτουργίας της καπιταλιστικής αγοράς; Πώς θα διαχωρίσουμε το πονηρό μέρος που μπορεί να υπάρχει και επωφελούνται κάποιοι; Υπάρχουν αστοχίες της Κυβέρνησης; Εγώ λέω ότι δεν μπορούμε να τις αποκλείσουμε. Αστοχίες στο πλαίσιο της αντιλαϊκής στρατηγικής υπάρχουν αλλά το κυριότερο είναι ότι είναι αντιλαϊκή. 
Κι εδώ μπαίνουν ορισμένα ζητήματα, για να δούμε και την αξία των στοιχείων. Όταν εντάχθηκε η Ελλάδα στην ΟΝΕ, ο τότε Αρχηγός της αξιωματικής αντιπολίτευσης, ο κ. Καραμανλής, έλεγε καθαρά την ημέρα που ψηφίζαμε στη Βουλή, ότι τα στοιχεία είναι πλαστά και ότι δεν δικαιολογείται η ένταξη στην ΟΝΕ. Δεν είδα οι Ευρωπαίοι να συγκινηθούν επί του θέματος και μιλούσε με στοιχεία, αλήθεια ή ψέματα, κάποια στοιχεία θα είχε. Μετά κάτι αποκαλύφθηκε τι έγινε εκεί με τη «GOLDMAN SACHS» κ.λπ.. Το είπε την ημέρα που ψηφίζαμε, δεν το είπε ύστερα από ένα χρόνο, ότι μας βάζουν για πολιτικούς λόγους, ενώ δεν έχουμε πιάσει τους δείκτες. Εκεί σιγή. Και τότε θα μπορούσε να γίνει εξεταστική επιτροπή στο κάτω-κάτω αλλά κουβέντα δεν έγινε.
Όταν βγαίνει η Νέα Δημοκρατία, κάνει τη δική της καταγραφή με τον Υπουργό, τον κ. Αλογοσκούφη. Έκανε ολόκληρη ιστορία. Πήγε στην Ευρωπαϊκή Ένωση κατήγγειλε πλαστά στοιχεία, greek statistics κ.λπ.. Έγινε τίποτα; Συγκινήθηκε η Ευρωπαϊκή Ένωση; Για να δει, δηλαδή, κανείς ότι δεν λέω να μην τα συζητήσουμε αλλά η κατάληξη δυστυχώς, θα είναι μια τρύπα στο νερό. Μακάρι κάτι να βγει, έστω κι ένα στοιχείο. 
Έρχεται η κυβέρνηση Παπανδρέου και το έλλειμμα από το 8% πάει στο 15% με την ΕΛΣΤΑΤ. Έπαιξαν ρόλο ορισμένα πράγματα που λέει μέσα η πρόταση του ΣΥΡΙΖΑ, ορισμένες δηλώσεις; Βέβαια η ανάδειξη του ελλείμματος από 8% στο 15%, ωφέλησε κάποιους κερδοσκόπους ή κάποιους επενδυτές. Ή όταν βγαίνεις και λες ότι είμαστε «ΤΙΤΑΝΙΚΟΣ» ή όταν βγαίνεις και λες ότι η Ελλάδα είναι ένα απέραντο διαφθορείο, όλα αυτά παίζουν ένα ρόλο. 
Όμως, αυτά πολιτικά αντιμετωπίζονται. Δεν μπορεί να πάει κάποιος φυλακή γιατί το είπε αυτό ή να τον παραπέμψεις στο δικαστήριο. Βεβαίως, έπαιξαν ρόλο. Η κυβέρνηση ΠΑΣΟΚ, είχε βαθύτερη συνείδηση της κρίσης, του βάθους της κρίσης;
Εδώ, όμως, όλα τα κόμματα έλεγαν «χρηματοπιστωτικό σύστημα, εμείς έχουμε ή δεν έχουμε από αυτά τα τοξικά ομόλογα κ.λπ.» ή το άλλο «το Διεθνές Νομισματικό Ταμείο…». Τώρα, για να πούμε και την αλήθεια -ξέρετε ποια είναι η άποψή μας για το ΠΑΣΟΚ, τον Παπανδρέου κ.λπ., μη το συζητάτε- το Διεθνές Νομισματικό Ταμείο ο Παπανδρέου το έφερε στην Ευρώπη; Ο Παπανδρέου; Εάν το έφερε ο Παπανδρέου και το επέβαλε, «εις θάνατον», που λέει ο λόγος, για να μην πείτε ότι λέω να τον λιντσάρουμε. 
Εδώ πέρα, όμως, βλέπουμε το εξής πράγμα. Η Ευρωπαϊκή Ένωση και το Διεθνές Νομισματικό Ταμείο, επειδή είναι τόσο βαθιά η κρίση, είναι παγκόσμια, δεν είναι μόνο στην Ευρώπη, αποφάσισαν από κοινού να διαχειριστούν την υπόθεση. Διάβαζα κάπου ότι δεν υπάρχει συνεδρίαση οργάνων της Ευρωπαϊκής Ένωσης που δεν υπάρχει εκπρόσωπος του Διεθνούς Νομισματικού Ταμείου. 
Μακάρι να βρισκόταν, αλλά δεν γίνεται μέσα από εξεταστική επιτροπή. Θα ήταν καλύτερο να οργάνωνε η Βουλή μία ημερίδα και να μιλούσαν όλα τα κόμματα. Γιατί, όντως, πώς ήρθε το Νομισματικό Ταμείο στην Ευρώπη; Είναι ποινικό θέμα; 
Επομένως, εμείς τουλάχιστον στην εξεταστική, όσον αφορά υποψίες ακόμα και για το αν η «παράγκα» έχει διοχετεύσει ψέματα ή αλήθειες, θα ζητήσουμε να διερευνηθούν και να κληθούν οι πάντες. Αυτό το λέμε. 
Υπάρχουν, όμως, ορισμένα ζητήματα που αφορούν τη στρατηγική εξόδου από την οικονομική καπιταλιστική κρίση. Αυτά αντιμετωπίζονται με εναλλακτική πολιτική, η  οποία –με συγχωρείτε- δεν κατασκευάζεται ούτε συζητιέται στις εξεταστικές, εναλλακτική πολιτική λύση που την επιβάλλει ο «δρόμος», όμως, με όρους ρήξης και ανατροπής. Δεν υπάρχει εναλλακτική πολιτική λύση που μπορεί να βγει μέσα από τη Βουλή. Καθαρά πράγματα! Μακάρι να κάναμε μία ημερίδα ως Βουλή, για να τα συζητήσουμε. Δεν θα ήταν άσχημο. 
Τα ύποπτα ζητήματα –γιατί σίγουρα υπάρχουν διαρροές, άνθρωποι που κέρδισαν, πέρα από αυτό που κέρδισε η Γερμανία- υπάρχουν και μακάρι να διαλευκανθούν. Δεν είμαστε ποτέ με αυτούς, αλλά πάνω από όλα δεν είμαστε με αυτήν τη στρατηγική, με αυτήν την πολιτική, με αυτό το σύστημα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε πάρα πολύ την κυρία Πρόεδρο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθητές και μαθήτριες και τρεις εκπαιδευτικοί-συνοδοί από το 9ο Δημοτικό Σχολείο Πατρών. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Το λόγο έχει ο Υπουργός Επικρατείας, κ. Σταμάτης για δεκαοκτώ λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Κυρίες και κύριοι Βουλευτές, θα πω λίγα πράγματα γύρω από τη συζητούμενη πρόταση, γιατί είναι κατ’ εξοχήν κοινοβουλευτικού χαρακτήρα και η Κυβέρνηση δεν θα επιθυμούσε να παρέμβει. Είναι ένα θέμα που αφορά τα κόμματα και τους Βουλευτές. 
Θεωρούμε, όμως, σκόπιμο να κάνουμε μία σύνοψη των όσων ακούστηκαν μέχρι τώρα στη Βουλή. Υπάρχει μία πρόταση του ΣΥΡΙΖΑ, επικουρούμενη και από άλλα κόμματα της Αντιπολίτευσης, για τη σύσταση μιας εξεταστικής επιτροπής και υπάρχει μία αρνητική τοποθέτηση των κομμάτων που στηρίζουν την Κυβέρνηση επί του αιτήματος αυτού. 
Η κριτική που ακούσαμε για την αρνητική στάση των κομμάτων που στηρίζουν την Κυβέρνηση έχει δύο βάσεις. Η μία είναι ότι με αυτόν τον τρόπο επιδιώκουν τα κόμματα αυτά «κουκούλωμα». Είχα ένα επιχείρημα επ’ αυτού αλλά μου το έκλεψε ο Αρχηγός της Αξιωματικής Αντιπολίτευσης. Μα, αν τα κόμματα που στηρίζουν την Κυβέρνηση, κύριε Πρόεδρε, ήθελαν να κουκουλώσουν την υπόθεση, θα συγκροτούσαν εξεταστική επιτροπή, όπου με την παρούσα σύνθεση της Βουλής θα εξέδιδαν το αποτέλεσμα που επιθυμούσαν και θα έκλεινε οριστικά η υπόθεση.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Αυτά γίνονταν κάποτε!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Καπερνάρο, αφήστε τον Υπουργό να ολοκληρώσει.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Αφήστε με, κύριε Καπερνάρο, σας παρακαλώ, να τελειώσω. Δεν μιλάτε σε δικαστήριο. Καθίσατε εκεί, για να εκτελέσετε αυτήν την αποστολή;</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Είναι προανακριτική εξέταση!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Καπερνάρο, αφήστε τον Υπουργό να τελειώσει. Θα μιλήσει ο Κοινοβουλευτικός σας Εκπρόσωπος.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Δεύτερον, διαφαινόμενος, μη ρητά ομολογηθείς, αλλά σίγουρα διαφαινόμενος, είναι ο δεύτερος λόγος. Ποιος; Λέτε: «Έχετε συμπήξει εταιρεία. Προσπαθείτε να προστατεύσετε τη συνοχή σας. Είστε νομείς των ωφελημάτων της εξουσίας». Δεν είναι αυτοί οι λόγοι που τα κόμματα που στηρίζουν την Κυβέρνηση αρνούνται την εξεταστική επιτροπή και θα σας πω γιατί δεν είναι. Όμως, σίγουρα, η επίκληση από μέρους σας αυτού του θέματος, το οποίο σημειολογικά χαρακτηρίσατε «εταιρεία», υποδηλώνει την πραγματική πολιτική βούλησή σας. 
Το επιδιωκόμενο πολιτικό αποτέλεσμα που επιθυμείτε ποιο είναι; Είναι το να δημιουργήσετε ρήξη στην Κυβέρνηση και να «πέσει» η Κυβέρνηση. Και δεν το ομολογείτε. Αυτό εγώ θα μπορούσα να πω ότι είναι θεμιτός πολιτικός σκοπός, φθάνει να συνοδευόταν από κάτι ακόμη. Και πείτε ότι «έπεσε» η Κυβέρνηση. Ε και; Την επόμενη ημέρα τι κάνουμε; Κι εδώ μπαίνουν τα κρίσιμα ερωτήματα, κύριε Πρόεδρε, που έχουν σχέση και με το περιεχόμενο της ομιλίας σας πριν από λίγο.
Τα ερωτήματα στα οποία πρέπει να απαντήσετε είναι τα εξής. Γιατί όσο δεν απαντάτε, εγώ δεν βλέπω κανένα δημοσκοπικό φούσκωμα του κόμματός σας. Ξέρετε γιατί; Διότι λείπει ένα χαρακτηριστικό στοιχείο. Δεν μπορείτε να απαντήσετε τι θα κάνατε στη θέση της παρούσας Κυβέρνησης. Δεν μπορείτε να απαντήσετε τι θα κάνατε ούτε κατά το στάδιο των διαπραγματεύσεων, εάν είχατε εναλλακτική πρόταση ούτε τι ακριβώς θα κάνατε την επόμενη ημέρα.
Οι λόγοι για τους οποίους τα κόμματα που στηρίζουν την Κυβέρνηση αρνούνται τη συζήτηση είναι δύο κατ’εξοχήν πολιτικοί λόγοι και η κοινή λογική. 
Ο πρώτος πολιτικός λόγος είναι ότι αν διαβάσει κάποιος το κείμενο της πρότασης, θα διαπιστώσει ότι εσείς ουσιαστικά βάλλετε εναντίον της αρχιτεκτονικής της Ευρωζώνης. Αυτό είναι ένα μείζον ιδεολογικοπολιτικό ζήτημα. Βέβαια, αυτό ταυτόχρονα, είναι και η αθώωση αυτών τους οποίους επιθυμείτε να παραπέμψετε. Διότι αν ευθύνεται η κρίση στην Ευρωζώνη εξαιτίας των αρχιτεκτονικών προβλημάτων της, τότε δεν μπορεί να διώκονται αυτοί που στα πλαίσια αυτής της αρχιτεκτονικής οικοδομούν πολιτικά οικοδομήματα. Ή κάνω λάθος; 
Εκτός εάν –και πάμε στον δεύτερο πολιτικό λόγο- ποινικοποιήσουμε την πολιτική ζωή. Όχι με την έννοια του όποιος πολιτεύεται να εξαιρείται του νόμου, αλλά όταν εφαρμόζει τα πολιτικά του πιστεύω σε κυβερνητική πράξη να απειλείται και να διώκεται, όταν βρεθεί στην Αντιπολίτευση. 
Και αν βέβαια εσείς εδώ κινηθήκατε στα όρια, ο συνάδελφός σας Βουλευτής, ο κ. Λαφαζάνης, ήταν άκρως αποκαλυπτικός. Ποινικοποιεί την  πολιτική συμπεριφορά στη λήψη αποφάσεων, πλήττει, όμως, έτσι ένα θεμέλιο του δημοκρατικού κοινοβουλευτικού πολιτεύματος. Αυτοί είναι οι δύο λόγοι. 
Έρχομαι όμως στο πολιτικό σκέλος. Επί μήνες ισχυριζόσασταν ότι η Κυβέρνηση και ο κ. Σαμαράς δεν κάνουν διαπραγμάτευση. Τελικά, πρέπει να αποφασίσετε: Κάναμε ή δεν κάναμε; Ήταν καλή ή κακή; Μην οχυρώνεστε πίσω από το ότι δεν κάναμε. Γιατί στη συνέχεια είπατε ότι έγινε κακή διαπραγμάτευση. Είστε όμως υποχρεωμένοι να μας πείτε ποια είναι η καλή διαπραγμάτευση. Κι αυτήν δεν την ακούσαμε. Δεν ακούσαμε την πρόταση της Αξιωματικής Αντιπολίτευσης, ότι: εμείς, αν ήμασταν στη θέση σας, θα κάναμε αυτό και δεν θα κάναμε εκείνο. 
Αντίθετα, αρνηθήκατε ακόμη όχι μόνο να συμμετέχετε, αλλά ακόμα και να διατυπώσετε τις απόψεις σας. Αυτό που είπατε ήταν ένα μόνο πράγμα: «Θα καταγγείλουμε το μνημόνιο». Κι ας πούμε ότι το καταγγέλλαμε. 
Σας ερωτώ: Τα 44 αυτά δισεκατομμύρια τα χρειαζόμαστε, ναι ή όχι; Αν τα χρειαζόμαστε, πείτε μας με ποιο τρόπο θα τα πάρουμε. Εμείς αυτόν τον τρόπο ξέρουμε. Αυτόν διαπραγματευτήκαμε. Δεν έχει σημασία αν εμείς το θεωρούμε επιτυχία ή όχι. Αυτό θα κριθεί ιστορικά. Όμως ως αναγκαιότητα, καθώς μιλάμε επί υπαρκτών προβλημάτων, το ερώτημα είναι αν η χώρα χρειάζεται αυτά τα 44 δισεκατομμύρια ή όχι. 
Αν δεν τα χρειάζεται, να μας πείτε ότι είναι λάθος πού τα παίρνουμε. Και αν το αποδείξετε, θα συμφωνήσουμε μαζί σας, ότι αυτή την ώρα η χώρα δεν έχει δανειακές ανάγκες. Αν όμως έχει, τότε θα πρέπει να συμφωνήσουμε ότι από κάπου πρέπει να πάρουμε τα χρήματα, όπως επίσης να συμφωνήσουμε στο ότι πρέπει να διαπραγματευτούμε. Και στη συνέχεια, αφού το κάνουμε αυτό, πρέπει με τίμιο τρόπο να πούμε τι θεωρούμε επιτυχία ή αποτυχία. 
Η Κυβέρνηση δεν πανηγύρισε μ&apos; αυτό το αποτέλεσμα. Ξέρετε γιατί δεν το πανηγύρισε; Διότι πατά στη γη, πατά στο έδαφος. Δεν ήρθε η σωτηρία των πάντων με αυτή τη δανειακή συμφωνία. Απλούστατα, εξασφαλίσαμε ότι θα ζήσουμε για να μπορέσουμε στη συνέχεια με δράση, με συστηματική δουλειά, με πρόγραμμα, να επιβιώσουμε και να διαβιώσουμε αξιοπρεπώς. Γιατί αν βυθιζόμασταν και χανόμασταν, τα υπόλοιπα θα ήταν περιττές κουβέντες. 
Θα σας πω ένα παράδειγμα. Ρώτησε κάποια μέρα ο σουλτάνος το στρατηγό του: «Γιατί την επέτειο της αναρρίχησής μου στο θρόνο δεν έπεσαν κανονιοβολισμοί;». Και λέει ο στρατηγός: «Για εκατό λόγους, σουλτάνε μου. Ο πρώτος είναι γιατί δεν είχαμε βόλια». Του λέει, λοιπόν, ο σουλτάνος: «Σταμάτα, δεν θέλω τους υπόλοιπους λόγους». 
Νομίζω, κύριε Πρόεδρε, ότι η συμβολή όλων των κομμάτων και ιδιαίτερα της Αξιωματικής Αντιπολίτευσης σ&apos; αυτό το σημείο της διαπραγμάτευσης, θα ήταν πολύ καλή και εποικοδομητική. Έπρεπε να συμπράξετε, ακόμα και με τη διατύπωση αρνητικών θέσεων. Για ποιο λόγο άλλωστε θα πρέπει να συμφωνήσουμε σε όλα; Και αυτό ακόμη θα ήταν θετική συμβολή στο διαπραγματευτικό έργο της Κυβέρνησης. Η πλήρης άρνηση, όμως, δεν μπορούσε με κανένα τρόπο να λειτουργήσει θετικά υπέρ των δικών μας συμφερόντων. 
Το ΚΚΕ έχει μία εκ διαμέτρου αντίθετη άποψη. Ακόμη και εάν του χάριζαν οι δανειστές μας τα πάντα, θα έλεγε: Όχι, διότι κάτι κρύβεται από πίσω, κάπως θα μας τα πάρουν ή μας τα χρωστούν από το παρελθόν. Εσείς, όμως, που θέλετε να κρατάτε ένα διαφορετικό διακριτό λόγο, οφείλατε να τοποθετηθείτε επ’ αυτού. 
Πριν από λίγο, είπατε το εξής: «Είδατε, και η Μέρκελ δέχθηκε πυρά από τους Βουλευτές του γερμανικού κοινοβουλίου». Δεν κατάλαβα γιατί το επικαλεστήκατε, γιατί εύκολα μπορώ να σας ρωτήσω: Μήπως ακούσατε τι έλεγαν οι Γερμανοί σοσιαλιστές Βουλευτές; Ποιες ήταν οι μομφές εναντίον της κ. Μέρκελ από τους Γερμανούς Βουλευτές; Μήπως, όμως, ακούσατε και τι πρότειναν οι Γάλλοι και οι Γερμανοί σοσιαλιστές σε εμάς, τους Έλληνες; Να εφαρμόσουμε το πρόγραμμα. Δεν μας είπαν να το σχίσουμε σαν κουρελόχαρτο, αλλά να είμαστε σοβαροί και συνεπείς. 
Άρα, λοιπόν, αν αθροίσουμε όλο τον κόσμο, σοσιαλδημοκράτες και χριστιανοδημοκράτες, έχουμε απέναντί μας όλη την Ευρωπαϊκή Ένωση, η οποία συμφωνεί σε ένα τουλάχιστον, ότι πρέπει να νοικοκυρευτούμε σε ορισμένα πράγματα. 
Να σας πω ότι παντού έχουν δίκιο; Όχι. Και εγώ προσωπικά μπορώ να έχω ενστάσεις. Κάποια στιγμή, όμως, φθάνεις σε ένα σημείο, όπου πρέπει ουσιαστικά να τελειώσουν οι διαπραγματεύσεις και να αρχίσει η χώρα να παίρνει το ρευστό, το αίμα που χρειάζεται για να επανεκκινήσουμε την οικονομία. Πρέπει κάποια στιγμή να είμαστε τίμιοι, όταν μιλάμε στον ελληνικό λαό. 
Ήμουν από τους πρώτους επικριτές του μνημονίου και θέλω εδώ τουλάχιστον να καταθέσω την ταπεινή μου γνώμη. Εδώ δεν έχουμε τρία μνημόνια. Ένα μνημόνιο έχουμε! Τώρα γιατί τα βαφτίσαμε «ένα», «δύο», «τρία», αυτό δεν το κατάλαβα. Έχουμε ένα που αναθεωρείται ανάλογα με τις εξελίξεις. Αυτό έχουμε. 
Μπήκαμε στο μνημόνιο το Μάιο του 2010. Η παρέμβαση των δανειστών είχε δύο σκέλη. Το ένα ήταν το δημοσιονομικό και το άλλο ήταν το διαρθρωτικό. Εμείς τι κάναμε; Εμείς «γράψαμε στα παλαιά μας τα παπούτσια» διαρθρωτικές αλλαγές, που εκ των πραγμάτων είναι επιβεβλημένες, με αποτέλεσμα να μη μεταφερθεί δημοσιονομικό όφελος από τις διαρθρωτικές αλλαγές στο δημοσιονομικό σκέλος, άρα οδηγηθήκαμε σε ένα μονόδρομο. Το κενό που παρουσιάσθηκε να καλύπτεται από μισθούς και συντάξεις.
Εσείς σε μία παράγραφο της πρότασής σας το λέτε, μόνο που στην πράξη το αρνείσθε. Τι λέτε στην πρότασή σας; Λέτε «αυτό το πελατειακό κράτος το στήσατε οι δύο που ασκούσατε τόσα χρόνια εξουσία». Συμφωνώ μαζί σας. Έτσι είναι. Εσείς, όμως, τι επαγγέλλεσθε να κάνετε τώρα; Να το συνεχίσετε; Όταν οι διαρθρωτικές αλλαγές απαιτούν αποκοπή του κράτους από τους μηχανισμούς των κομμάτων, όταν απαιτούν εξορθολογισμό των δαπανών του, όταν απαιτούν διαφάνεια στις προσλήψεις, αυτά είναι προς βλάβη ή προς όφελος του ελληνικού λαού; 
Όταν, λοιπόν, εσείς σήμερα καλύπτετε κάθε παραπονούμενη ψυχούλα που είχε μάθει να ζει απομυζώντας αυτό που οι υπόλοιποι εργαζόμενοι με κόπο κερδίζουν, πώς είναι δυνατόν εσείς σήμερα να μέμφεσθε τα άλλα κόμματα; Πώς είναι δυνατόν σήμερα εσείς να καλύπτετε οποιοδήποτε αίτημα να μη γίνει καμμία απολύτως αλλαγή; Γιατί αυτή είναι η θέση σας. Δηλαδή να μην αλλάξει τίποτα από το παρελθόν. Ξέρετε τι σημαίνει αυτό; Υπάρχουν διαρθρωτικές αλλαγές που στη μεγάλη τους πλειοψηφία ωφελούν το λαό. Η πάταξη της φοροδιαφυγής, η διαφάνεια, η γραφειοκρατία και χίλια δυο άλλα δεν βλάπτουν τους πολίτες, αλλά τους ωφελούν. Όσο εμείς αρνούμαστε να το κάνουμε αυτό, θα έχουμε πρόβλημα με το δημοσιονομικό σκέλος. Και εν πάση περιπτώσει, δεν πρέπει να μας απασχολεί η διόγκωση της ανεργίας στον ιδιωτικό τομέα; 
Ένα μεγάλο μέρος, λοιπόν, του περιορισμού του κέρδους που μπορεί να προκύψει από τις διαρθρωτικές αλλαγές, θα μας βοηθήσει να κάνουμε το πρώτο βήμα για τη χαλάρωση της θηλιάς που έχει ο απλός Έλληνας πολίτης. Μπορεί, για παράδειγμα, να μην μπορούμε λόγω δεσμεύσεων να επέμβουμε δραστικά πάνω στο ατομικό εισόδημα, γιατί έχουμε αναλάβει κάποιες δεσμεύσεις. Η αύξηση, όμως, της απασχόλησης και η απορρόφηση της ανεργίας δεν σημαίνει ότι παρεμβαίνουμε με σαφή τρόπο επί του οικογενειακού εισοδήματος; Άρα, αυτό δεν σημαίνει ότι σε πρώτο βήμα χαλαρώνουμε την πίεση που δέχονται τα ελληνικά νοικοκυριά;
Αυτή είναι η πραγματικότητα, που εγώ τουλάχιστον περίμενα να ακούσω, από εσάς κύριε Τσίπρα. Είστε ένας νέος πολιτικός. Για μένα, κάθε νέος πολιτικός μέσα του φέρει την ελπίδα ότι κάτι καινούργιο μπορεί να εισφέρει, που εμείς ίσως δεν μπορούμε πια. Όμως, αυτό απαιτεί τη διαπίστωση και την παραδοχή ορισμένων αληθειών. Εάν δεν επιτύχουν οι διαρθρωτικές αλλαγές, η μόνη οδός που απομένει είναι παρεμβάσεις στα δημοσιονομικά μέτρα. Αυτό κάναμε τώρα. Αυτό πληρώνουμε τώρα.
Αν προχωρήσουμε, λοιπόν, με μεγαλύτερο θάρρος, τότε αντίστοιχα θα έχουμε χαλάρωση στα δημοσιονομικά μέτρα. Και δεν μπορούμε να επιτύχουμε να χαλαρώσουμε, όταν εσείς ως Αξιωματική Αντιπολίτευση καλύπτετε κάθε παράλογο αίτημα ή εμποδίζετε κάθε αναπτυξιακή πρωτοβουλία που αναλαμβάνει αυτή η χώρα. Όταν απειλείτε μελλοντικούς επενδυτές, όταν τους λέτε: προσέχετε πού βάζετε τα λεφτά σας στη χώρα μας, γιατί αυτή η Κυβέρνηση θα πέσει και όταν θα έρθει η νέα κυβέρνηση, θα συζητήσουμε ξανά αν αυτή η επένδυσή σας θα γίνει αποδεκτή ή όχι ή αν θα σας διώξουμε κιόλας!
Και τέλος, βρισκόμαστε σε μια πάρα πολύ δύσκολη και αποφασιστική καμπή της νεότερης ιστορίας μας. Σας εξήγησα πριν από λίγο ότι ο δανεισμός που επιτύχαμε είναι κατ’ αρχάς δανεισμός. Και κάθε δανεισμός έχει μέσα αρνητικό φορτίο. Η Κυβέρνηση δεν αεροβατεί. Κάθε δανεισμός έχει μέσα του αρνητικό φορτίο. Αυτό γεννά την υποχρέωση από μέρους της Κυβέρνησης με συγκεκριμένο τρόπο, με συγκεκριμένη δράση και με αποφασιστικότητα να μετατρέψει την κατάσταση έτσι, ώστε ο δανεισμός από φορτισμένος αρνητικά, να αποτελέσει το εφαλτήριο για την ανάπτυξη. 
Αυτήν την ώρα που συζητάμε, εκκρεμούν ενώπιον πολλών ευρωπαϊκών κοινοβουλίων ζητήματα χρηματοδότησης του ελληνικού δανεισμού. Ποια λέτε ότι θα είναι η εικόνα που θα διαμορφωθεί εκεί για μία χώρα που, αντί αυτήν τη στιγμή να ασχολείται με τα προβλήματά της, μ’ αυτό που πράγματι είναι το μείζον πρόβλημά της, μπαίνει σε μια διελκυστίνδα ιδεολογικοπολιτικών διαφορών, που μπορούν να οδηγήσουν και σε καταστάσεις εσωτερικού διχασμού; Εσείς, ως επενδυτές ή δανειστές θα διακινδυνεύατε τα χρήματά σας; 
Αν πράγματι, λοιπόν, ο ελληνικός λαός πρέπει να μάθει την αλήθεια, θα τη μάθει, αλλά στην κατάλληλη ώρα και στιγμή και με τον κατάλληλο τρόπο και όχι με την απειλή, κύριε Παπαδημούλη, ποινικοποίησης των πολιτικών αποφάσεων. Διότι πρέπει να σας αποκαλύψω και τον αντίποδα, την άλλη πλευρά του νομίσματος. Όταν ποινικοποιείται η πολιτική συμπεριφορά, δεν ποινικοποιείται μόνο σε βάρος των κυβερνητικών στελεχών, αλλά ποινικά επιλήψιμη τότε -αφού κρίνεται από τους συσχετισμούς της Βουλής- είναι και η συμπεριφορά των στελεχών της Αντιπολίτευσης. 
Αν, λοιπόν, εσείς λέτε «να βγούμε όλοι μαζί στους δρόμους να διαδηλώσουμε, να κλείσουμε τους δρόμους κ.λπ.», αυτό κατά την άποψή σας δίνει σε μας το δικαίωμα να χαρακτηρίσουμε ποινικά επιλήψιμη τη συμπεριφορά σας; Είναι δημοκρατία αυτή; Το ίδιο πρέπει να σκεφτείτε και για τα στελέχη της κυβερνητικής πλευράς. Δεν είναι δυνατόν να διώκονται ή να απειλούνται με διώξεις εξαιτίας πολιτικών αποφάσεων. Μπορεί να υπάρχουν ιδεολογικοπολιτικές διαφορές. Αυτό είναι θεμιτό. Όμως, αυτές δεν είναι θεωρητικές, αλλά πρακτικές και εκφράζονται σε κυβερνητική πρακτική. Είναι λογικό, λοιπόν, σήμερα κάποιες αποφάσεις της Κυβέρνησης να θεωρούνται από κάποιους εσφαλμένες, όμως, αυτό δεν μπορεί να οδηγήσει σε ποινικοποίηση της πολιτικής ζωής. 
Και εν πάση περιπτώσει, αυτήν την κρίσιμη ώρα, εγώ τουλάχιστον θα ζητούσα από όλα τα κόμματα να αντιληφθούν την πολύ κρίσιμη και επικίνδυνη στιγμή, στην οποία βρίσκεται η χώρα. Δεν θα μας λύσει αυτόματα το πρόβλημα η λήψη του δανείου. Η δουλειά μας θα το λύσει, ο προγραμματισμός και η ψυχική ενότητα στην ελληνική κοινωνία, την οποία με κανέναν τρόπο δεν πρέπει να δυναμιτίζουμε ούτε εντός ούτε εκτός Βουλής. 
(Χειροκροτήματα)</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι σύμφωνα με τις διατάξεις του άρθρου 62 παράγραφος 2 του Συντάγματος και του άρθρου 144 του Κανονισμού της Βουλής, η ψηφοφορία θα διεξαχθεί στις 17.00΄ ακριβώς. 
Το λόγο τώρα έχουν οι Κοινοβουλευτικοί Εκπρόσωποι.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Υπάρχουν τόσοι ομιλητές, κύριε Πρόεδρε. Τι θα κάνετε; Δώστε τουλάχιστον μια εξήγηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει για έξι λεπτά ο κ. Παπαδημούλης.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Εντυπωσιάστηκα από το βασικό επιχείρημα του μοναδικού παρόντος Υπουργού, που ήρθε να μας εξηγήσει γιατί η τρικομματική Κυβέρνηση Νέας Δημοκρατίας-ΠΑΣΟΚ-ΔΗΜΑΡ λέει «όχι» στην πρόταση για τη σύσταση μιας εξεταστικής επιτροπής. Το βασικό επιχείρημα ήταν ότι θα πέσει η Κυβέρνηση. Αν συσταθεί μια εξεταστική επιτροπή στην οποία θα έχετε την πλειοψηφία, φοβάστε, κύριε Σταμάτη, ότι θα πέσει η Κυβέρνηση; Τόσο μεγάλη εμπιστοσύνη έχετε στις δυνάμεις σας ή φοβάστε την αλήθεια;</Speech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Αν θέλετε να παραφράζετε…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Παπαδημούλη, δέχεστε να σας διακόψει ο Υπουργός;</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Βεβαίως, αν θέλει.</Speech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Συγγνώμη, ένα λεπτό. Πάρτε τα Πρακτικά και δείτε. Είπα ότι εσείς είπατε αυτό. Ουσιαστικά αυτό επιδιώκετε. Σας είπα…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Αφού δεν το φοβάστε, λοιπόν, «ιδού η Ρόδος ιδού και το πήδημα».</Speech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Μην το χρησιμοποιείτε αυτό.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Πείτε «ναι» στην πρόταση για τη σύσταση εξεταστικής επιτροπής, γιατί όποιος θέλει αλήθεια δικαιοσύνη και αξιοπιστία, δεν πρέπει να φοβάται τίποτα.
(Χειροκροτήματα από την πτέρυγα του ΣΥΡΙΖΑ - ΕΚΜ) 
Και επειδή δεν πρέπει να έχουμε μνήμη λωτοφάγων, στις 30 Μαρτίου του 2012 ανακοίνωση της Νέας Δημοκρατίας: Η Νέα Δημοκρατία καταγγέλλει τις ανεκδιήγητες πρακτικές του ΠΑΣΟΚ και επαναλαμβάνει τη δέσμευση του Προέδρου της Αντώνη Σαμαρά ότι αμέσως μετά τις εκλογές θα προχωρήσει στη σύσταση μιας και μόνο εξεταστικής επιτροπής, που θα διερευνήσει το πώς έσυραν τη χώρα στο μνημόνιο. Πλήρης αθέτηση της δέσμευσης. Ενάμισι μήνα μετά, Μάιο του 2012, ο ίδιος ο Αντώνης Σαμαράς από το μπαλκόνι στη Θεσσαλονίκη: «Και θα εξετάσουμε επίσης σε μία και μόνη εξεταστική επιτροπή πώς φτάσαμε στο μνημόνιο». Είπα, ξείπα, κύριε Σταμάτη. Αξιοπιστία μηδέν, γι’ αυτό και σήμερα ο κ. Σαμαράς λείπει. Τι να πει;
Φώτης Κουβέλης στη «Real News», όχι πριν τις εκλογές, μετά τις εκλογές συνάδελφοι της Δημοκρατικής Αριστεράς, 11 Νοεμβρίου του 2012, πριν δεκαπέντε μέρες στην ερώτηση για το αν πρέπει να συσταθεί εξεταστική επιτροπή για το μνημόνιο και για τη λίστα Λαγκάρντ όταν έρθουν οι προτάσεις στη Βουλή λέει: «Βεβαίως πρέπει να εξετασθούν αυτές οι υποθέσεις, το υποστηρίζουμε κι εμείς και ζητάμε απλώς να διερευνηθεί και η περίοδος πριν την ένταξη στο μνημόνιο», δηλαδή η πενταετία της Νέας Δημοκρατίας. Υπάρχει στην πρότασή μας. Πώς εξηγείται μέσα σε δεκαπέντε μέρες αυτή τη στροφή 180 μοιρών; Γι’ αυτό σήμερα λείπει και ο Φώτης Κουβέλης.
Τι λένε οι δημοσκοπήσεις; Οι δημοσκοπήσεις λένε ότι το ποσοστό των Ελλήνων πολιτών που θέλει τη σύσταση αυτής της εξεταστικής επιτροπής υπερβαίνει το 70%, φτάνει 75%, 80% που σημαίνει ότι είναι και οι δικοί σας ψηφοφόροι.
Ποιο είναι το παράδειγμα άλλων χωρών; Πάρτε σαν παράδειγμα την Ισλανδία. Συγκρότησαν εξεταστική επιτροπή με ογδόντα κομάντος, έψαξαν τα πάντα, χρησιμοποίησαν στοιχεία για να διαπραγματευτούν διαφορετικές λύσεις με τους δανειστές και τα πηγαίνουν πολύ καλύτερα από ότι η δύσμοιρη Ελλάδα και ο λαός της. 
Στην Ελλάδα εσείς με ευθύνη σας κρατήσατε στο συρτάρι τρεις μήνες την πρόταση -που την καταθέσαμε αρχές Σεπτέμβρη και φτάσαμε τέλος Νοέμβρη- και παρουσιάστηκε και η ίδια καθυστέρηση από τον κ. Παντελή, τον επικεφαλής της δικαιοσύνης στο σχετικό τομέα, όπου ενώ είχε το σχετικό χαρτί από τις αρχές Σεπτέμβρη, το έστειλε πριν πέντε μέρες στη Βουλή, ενώ το Σύνταγμα και οι νόμοι προστάζουν αμελλητί να έρχεται.
Και καλά, πείτε ότι αθετώντας τη δέσμευσή σας φοβούμενοι την αλήθεια, φοβούμενοι μία επιτροπή που εσείς θα έχετε πλειοψηφία στην εξεταστική επιτροπή, απορρίπτετε αυτήν την πρόταση, ξεχνώντας, πετώντας στα σκουπίδια αυτά που λέγατε προεκλογικά. Το μπαμπούλα της ποινικοποίησης που επισείετε πού τον βρήκατε; Γιατί παραπλανάτε τον κόσμο; Το Σύνταγμα και οι νόμοι, όπως εσείς τους ψηφίσατε, Νέα Δημοκρατία και ΠΑΣΟΚ, λένε ότι η εξεταστική επιτροπή εξετάζει τα πράγματα κι αν καταλήξει η πλειοψηφία, που εσείς θα έχετε την πλειοψηφία, συνιστά την ανάγκη περαιτέρω διερεύνησης από προκαταρκτική επιτροπή. Τι φοβόσαστε, λοιπόν; Φοβόσαστε την αλήθεια, φοβόσαστε τους δικούς σας Βουλευτές, φοβόσαστε τα στοιχεία που εμείς θα προσκομίσουμε ή και άλλοι. 
«Έχετε σκελετούς στα ντουλάπια σας» και ξέρετε ποιος είναι ο λόγος; Ο λόγος είναι ότι μέσα από μία τέτοια διαδικασία δεν θα φανούν μόνο οι ευθύνες των κυβερνήσεων του ΠΑΣΟΚ την περίοδο των τελευταίων μηνών πριν την ένταξη στο μνημόνιο, θα αποκαλυφθούν και οι ευθύνες των κυβερνήσεων της Νέας Δημοκρατίας από το 2004 έως το 2009 που έγινε πάρτι στα δημόσια οικονομικά σε εποχή υψηλών ρυθμών ανάπτυξης, εξοπλιστικό πρόγραμμα 60 δισεκατομμύρια, το πάρτι με την Ολυμπιάδα, που ακόμα δεν έχει αποδοθεί λογαριασμός. 
Αλλά ο κυριότερος λόγος, κυρίες και κύριοι συνάδελφοι, είναι ότι η Κυβέρνηση Σαμαρά και ο ίδιος ο κ. Σαμαράς συνεχίζει να ακολουθεί την ένοχη πολιτική του Γιώργου Ανδρέα Παπανδρέου που μας οδήγησε στο μνημόνιο και σ’ αυτόν τον καταστροφικό φαύλο κύκλο.
Όταν έρχεται ο ίδιος ο κ. Ρουμελιώτης στις 11/7/2012 και λέει ότι το Ταμείο έλεγε από τότε ότι αυτό το πρόγραμμα για την Ελλάδα είναι καταδικασμένο να αποτύχει, δεν πρέπει να το εξετάσουμε; 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα μια μικρή ανοχή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ήδη την έχετε.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Εντάξει, πείτε ότι καταφέρατε με απειλές, με αντιΣΥΡΙΖΑ καμπάνια, με παραπλάνηση, κρύβοντας στο ντουλάπι την αθέτηση των δεσμεύσεων που δώσατε και η Νέα Δημοκρατία και η Δημοκρατική Αριστερά πριν από τις εκλογές για τη σύσταση άμεσα εξεταστικής επιτροπής να απορριφθεί η πρόταση του ΣΥΡΙΖΑ. Νομίζετε ότι ξεμπλέκετε; 
Πριν από λίγες ημέρες έφτασε η δικογραφία από τη δικαιοσύνη που ζητά να εξετάσει η Βουλή το θέμα. Μπορεί να την κρύβετε προς το παρόν από την Αξιωματική Αντιπολίτευση τη δικογραφία. Δεν μπορείτε, όμως, να αναιρέσετε αυτό που προβλέπει το Σύνταγμα στο άρθρο 86 και ο Κανονισμός της Βουλής. 
Εμείς, λοιπόν, σας λέμε ότι θα πάρουμε πρωτοβουλία αν σήμερα απορριφθεί η πρότασή μας, να ζητήσουμε με τους τριάντα Βουλευτές που απαιτούνται, η δικογραφία που εστάλη στη Βουλή να εξεταστεί από την Ολομέλεια και να πάρει το δρόμο της όπως προβλέπει το Σύνταγμα και οι νόμοι του κράτους. Και θα είστε τότε υποχρεωμένοι να φέρετε την πρόταση για συζήτηση εντός δεκαπέντε ημερών. Δεν θα μπορείτε να την καθυστερήσετε τρεις μήνες. Τι θα λέτε τότε πάλι; Θα λέτε πάλι ότι δεν πρέπει να το ψάξουμε; 
Αφιερώσατε το 70% του χρόνου σας, κύριε Υπουργέ, εξηγώντας μας πόσο καλή είναι η λύση που πετύχατε στην τελευταία απόφαση του Eurogroup για να αποφύγετε την «ταμπακιέρα» για το «όχι» στην εξεταστική επιτροπή. Σας έχουμε ήδη προκαλέσει: Ορίστε άμεσα τη συζήτηση στην Ολομέλεια της Βουλής, όπως ζήτησε ο επικεφαλής της Κοινοβουλευτικής μας Ομάδας, ο Αλέξης Τσίπρας για να τα συζητήσουμε αυτά. Δεν είναι δυνατόν όλα τα Κοινοβούλια να συζητούν αυτά τα θέματα και το ελληνικό Κοινοβούλιο να μη συζητά το θέμα. 
Και κάτι για τον απουσιάζοντα κ. Βενιζέλο. Ελπίζω να του το μεταφέρει ο Κοινοβουλευτικός του Εκπρόσωπος ο κ. Χρυσοχοΐδης. Μας είπε ο κ. Βενιζέλος ότι χάσαμε γιατί ζητήσαμε εξεταστική επιτροπή και πήραμε 27%. Ναι, ζητούσε όμως και η Νέα Δημοκρατία και η ΔΗΜΑΡ. Μόνο εσείς ήσασταν εναντίον και πήρατε 12%. Επομένως, ποιος κέρδισε; Το θέμα είναι ότι ήρθαν στη γραμμή σας μετά τις εκλογές η Νέα Δημοκρατία και η ΔΗΜΑΡ για λόγους που οφείλουν να εξηγήσουν στους ψηφοφόρους τους. 
Και μας είπε: «Ζητάτε ευθύνες γιατί; Εσείς φταίτε. Πρέπει να γίνει εξεταστική επιτροπή εναντίον της ανευθυνότητας του ΣΥΡΙΖΑ». Ε, λοιπόν, ξέρετε γιατί ζητάμε ευθύνες; Ζητάμε ευθύνες για την ύφεση του 25%, για την ανεργία του 30%, για τις περικοπές του 30% και του 40% σε μισθούς και συντάξεις, για την κατάργηση των συλλογικών συμβάσεων, για την κατάργηση εργασιακών δικαιωμάτων και για το γεγονός ότι μας βάλατε σε ένα μνημόνιο, κύριοι του ΠΑΣΟΚ και στη συνέχεια του ΠΑΣΟΚ και της Νέας Δημοκρατίας, που προέβλεπε ότι θα βγούμε με συνολική ύφεση 10% και τώρα είμαστε ήδη στο 25% και ότι θα επιστρέψουμε στις αγορές στα τέλη του 2012 και στην ανάπτυξη το 2012. Και έρχεται ο ΟΟΣΑ προχθές και σας λέει ότι θα έχουμε ύφεση και το 2013 και το 2014. 
Επομένως, δεν έχετε κανένα λόγο να φοβόσαστε την ποινικοποίηση. Τις αμαρτίες σας φοβόσαστε, την αμαρτωλή σας πολιτική και μια σαθρή και συρρικνούμενη εταιρική κυβερνητική συνεργασία, η οποία μπάζει νερά από παντού. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Βούλτεψη για δώδεκα λεπτά.
Πράγματι, αγαπητέ συνάδελφε, κύριε Παπαδημούλη, ο Πρόεδρος της Νέας Δημοκρατίας έχει μιλήσει για μια εξεταστική επιτροπή. Δεν έχει πει όμως ότι θα συνυπογράψει εξεταστική επιτροπή που θα φέρει ο ΣΥΡΙΖΑ.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Φέρτε δική σας πρόταση.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Επίσης, πράγματι το 70% ίσως του χρόνου του κ. Σταμάτη αφιερώθηκε στο θέμα της συμφωνίας του Eurogroup. Το ίδιο μήπως δεν έκανε ο αρχηγός σας; Το 90% του χρόνου αξιοποίησε προς αυτήν την κατεύθυνση και μετά πήρε άλλα δέκα λεπτά να μιλήσει για τη σημερινή συζήτηση. 
Η αλήθεια είναι ότι πράγματι ο ελληνικός λαός ζητά αλήθεια και δικαιοσύνη. Το πρόβλημα όμως είναι ότι κάνατε τα πάντα, ώστε να μην μπορείτε σήμερα να πάρετε ψήφο, όσον αφορά στη σύσταση εξεταστικής επιτροπής. Πρώτον, γιατί το κείμενο το οποίο υποβάλλατε ως πρόταση βρίθει λαθών, ανακριβειών και αοριστιών. Ακόμη και αν αυτή ήταν η κατεύθυνση της χώρας αυτή τη στιγμή θα ήταν αδύνατον οποιοσδήποτε άλλος, εκτός απ’ αυτούς που προφανώς δε διάβασαν το κείμενο, να δεχθούν κάτι τέτοιο. Ακόμα και το ύψος του ελλείμματος του 2010 το έχετε γραμμένο λάθος. Ακόμα και τις εκθέσεις του Διεθνούς Νομισματικού Ταμείου τις μεταφέρετε λάθος. Το ακριβώς αντίθετο. 
Επίσης, δεν μπορούμε να δικάσουμε την Ευρωζώνη, κύριοι συνάδελφοι. Και εδώ αναφέρεται αυτό. 
Τρίτον, περιλαμβάνετε τόσα πολλά θέματα που είναι αδύνατον αυτά να ελεγχθούν από μια επιτροπή.  Στην ουσία, λοιπόν, τι θέλετε να κάνετε; Αυτό για το οποίο μας κατηγορείτε: κουκούλωμα, κυρίως όσον αφορά στα στατιστικά στοιχεία και την ΕΛΣΤΑΤ, τη Στατιστική Υπηρεσία. Ξέρετε ότι υπάρχει εκκρεμής υπόθεση στη δικαιοσύνη και ξέρετε ότι αν αρχίσει μια τέτοια εξεταστική επιτροπή η δικαιοσύνη θα περιμένει να δει το πόρισμά της. Πόσους μήνες χρειάζεστε για να τα ερευνήσετε όλα αυτά; Πόσους μήνες θα χρειαζόταν μια εξεταστική επιτροπή για να ερευνήσει όλα αυτά που θέτετε; Διότι αν βάζουμε εκατοντάδες θέματα, είναι βέβαιο ότι δε θέλουμε να διερευνήσουμε κανένα. Είναι απλό. 
Επίσης, θέλω να σας πω το εξής. Η εμπειρία των εξεταστικών επιτροπών τι έχει δείξει; Έχουν γίνει άπειρες. Πέντε πορίσματα, πέντε κόμματα. Τώρα έχουμε εφτά κόμματα, πιθανόν να έχουμε εφτά πορίσματα. Τι αποτέλεσμα έχει βγει; Ποιο είναι το αποτέλεσμα; Κανένα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς είστε μάρτυρας στην ΕΛΣΤΑΤ.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ακριβώς γι’ αυτό λέω να αφήσετε τη δικαιοσύνη να κάνει τη δουλειά της και να μην παρεμβαίνετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Κωνσταντοπούλου, αφήστε την ομιλήτρια.</ChairmanSpeech>  
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ακριβώς, αυτό είναι το επιχείρημά μου. Εκκρεμεί υπόθεση και δεν θα υπογράψω ποτέ κάτι τέτοιο, όσο δε διαλευκαίνεται η υπόθεση από τη δικαιοσύνη. Θέλετε να μπλοκάρετε τη δικαιοσύνη άθελά σας. Δε λέω ότι το κάνετε σκόπιμα.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μέχρι την παραγραφή. Εσείς θέλετε να οδηγήσετε στην παραγραφή.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν  υπάρχει παραγραφή. Είναι για το 2014 η παραγραφή.</Speech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Αυτό λέμε.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το ξέρετε, λοιπόν.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Αφήστε με να μιλήσω. Δε σας ενόχλησε κανείς. 
Υπάρχει στα χέρια της δικαιοσύνης μη πολιτικό πρόσωπο. Και όταν μπλοκάρετε εσείς αυτό το πράγμα με εξεταστική επιτροπή, δεν θα προχωρήσει η δικαιοσύνη. Αυτό θέλετε; Επειδή εγώ αυτό δεν το θέλω, δε θα το δεχθώ ποτέ. Περιμένω να αποφανθεί η δικαιοσύνη στο θέμα που έχω καταθέσει. Έχω εμπιστοσύνη στη δικαιοσύνη και πιστεύω ότι θα κάνει αυτό που πρέπει.
Από εκεί και πέρα, θέλω να πω ότι όταν προτείνουμε έναν αχταρμά θεμάτων, το κάνουμε για να μην διερευνήσουμε τίποτα. Δεν μπορώ να εξηγήσω αλλιώς αυτό που συμβαίνει. Είναι όλα μαζί: εξοπλιστικά προγράμματα, Ολυμπιακοί, «GOLDMAN-SACHS», οι προμήθειες των δημοσίων έργων, οι δηλώσεις του Ρουμελιώτη, τα swaps, η ΕΛΣΤΑΤ, το σορτάρισμα των ομολόγων τα CDS, οι διεθνείς οίκοι αξιολόγησης, τα μυστικά κονδύλια, το PSI, το κούρεμα των ομολόγων των ταμείων, οι δηλώσεις των ξένων και των Ελλήνων. 
Πείτε μου σας παρακαλώ, πόσες ώρες, μέρες, μήνες, χρόνια θέλει μια εξεταστική επιτροπή για να τα ερευνήσει όλα αυτά; Πείτε μου αν μ’ αυτόν τον τρόπο μπορείτε να έχετε κάποιο αποτέλεσμα; Πείτε μου αν είναι δυνατόν να ασχοληθεί η εξεταστική επιτροπή με το αν η  μια πολιτική είναι νεοφιλελεύθερη ή όχι, με το αν μια πολιτική ανεβάζει ή κατεβάζει τους φόρους. 
Προφανώς, μέσα στη φαντασία των συντακτών αυτής της πρότασης υπάρχουν άλλα και πιστεύουν, θεωρούν, λένε ότι αυτά είναι δυνατόν να ερευνηθούν από μια επιτροπή. Πρακτικά θέλω κάποιος να μου πει πώς τη φαντάζεται αυτή την επιτροπή. Με κάποιες δεκάδες Βουλευτών υποθέτω και προφανώς με άπειρες ώρες συνεδριάσεων. 
Προφανώς, θα μπει μία σειρά και κάθε μήνα θα εξετάζεται ένα θέμα. Και προφανώς θα πάει στην παραγραφή, διότι ξέρουμε ότι σε όλες τις εξεταστικές που έχουν γίνει, ζητείται κάθε φορά παράταση χρόνου επειδή δεν προλαβαίνουν.
Άρα, με δεδομένη αυτή την εμπειρία, εγώ προσωπικά -και ως Κοινοβουλευτικός Εκπρόσωπος της Νέας Δημοκρατίας, αλλά και ως πρόσωπο, που έχω ασχοληθεί με αυτά τα θέματα- θεωρώ ότι -δεν λέω συνειδητά, το ξαναλέω- ότι θέλετε να κάνετε μία φασαρία, να βγείτε έξω να πείτε στον κόσμο, «εμείς προτείναμε εξεταστική και αυτοί δεν τη δέχθηκαν». Το καταλαβαίνω όλο αυτό. Δεν λέω ότι συνειδητά θέλετε να τα κουκουλώσετε. Το αποτέλεσμα, όμως, θα είναι κουκούλωμα. Και θα σταματήσετε και τον έλεγχο στη δικαιοσύνη.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Γιατί την τάξατε, τότε, προεκλογικά;</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ακούστε. Την αλήθεια και τη δικαιοσύνη θα τη φέρουμε στη χώρα.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Πότε; «Σε τρία τέρμινα»;</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι. Ακούστε με μισό λεπτό. Θα το κάνουμε. Δεν υποσχεθήκαμε, όμως, ότι θα υπογράψουμε τη δική σας.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Όχι.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν υποσχεθήκαμε ότι θα υπογράψουμε έλλειμμα 13,5% ενώ ήταν 15,4%. 
Συγγνώμη, κύριε Παπαδημούλη, θέλετε και να κυβερνήσετε, όταν δεν ξέρετε πόσο έλλειμμα έδωσε το 2010 η ΕΛΣΤΑΤ και το βάζετε λανθασμένο μέσα στην πρότασή σας…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Έχει διορθωθεί…</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Έτσι θα κυβερνήσετε; Διορθώνοντας;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η ΕΛΣΤΑΤ έκανε τη διόρθωση.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Η ΕΛΣΤΑΤ έδωσε 15,4 κυρία μου. Δεν έδωσε αυτό που λέτε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο Όλι Ρεν με τον κ. Παπακωνσταντίνου…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Βούλτεψη, σας παρακαλώ…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είστε μάρτυρας στην υπόθεση.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ακριβώς γι’ αυτό, επειδή τα ξέρω, εσείς έχετε κάνει λάθος στο νούμερο. Κι αν πρόκειται να κάνετε λάθος στα νούμερα, να μας το πείτε, να ξέρουμε. Να το πείτε στον ελληνικό λαό.
Επίσης, τι άλλο θα συμβεί εάν γίνει αυτή η εξεταστική: Θα πάνε μερικές δεκάδες Βουλευτές από όλα τα κόμματα και θα εξουδετερωθεί η Βουλή, διότι αυτοί θα πρέπει να μελετάνε φακέλους. Ουσιαστικά, θα γίνει κανονική εξεταστική. Και δεν θα γίνεται ο κρίσιμος Κοινοβουλευτικός Έλεγχος, που είναι το σημαντικότερο αυτή τη στιγμή, γιατί εμείς θέλουμε –και οι Βουλευτές της Συμπολίτευσης- σκληρό έλεγχο της εξουσίας, για να προχωρήσουν τα θέματα της ανάπτυξης, που επαγγέλλεται η Κυβέρνηση και υπόσχεται ότι θα τα κάνει. Πώς θα γίνει αν έχετε τους μισούς Βουλευτές σε μία εξεταστική απασχολούμενους σε πλήρες ωράριο; Πώς αυτοί θα ασκήσουν τον Κοινοβουλευτικό Έλεγχο και το κοινοβουλευτικό τους έργο, όταν εμείς θέλουμε να έχουμε άμεσα αποτελέσματα, να ελέγξουμε τους Υπουργούς, να μπορέσουμε να πολεμήσουμε την ανεργία; Εμείς θα συνεδριάζουμε εδώ για το 1994 κι έξω ενάμιση εκατομμύριο άνθρωποι και δεν ξέρω πόσοι άλλοι μετά, θα είναι άνεργοι. Και θα τρώνε τι; Τα πρακτικά της επιτροπής;
Θεωρώ κρίσιμο η Βουλή αυτήν τη στιγμή να ασχοληθεί –ειδικά τώρα με την τρικομματική Κυβέρνηση- με τον έλεγχο της Κυβέρνησης, ενός εκάστου Υπουργού, εάν φέρνει αποτελέσματα.
Είπαμε το ένα λάθος. Το έλλειμμα που δόθηκε δεν ήταν 13,5, αλλά 15,5.
Δεύτερον, λέτε ότι οι εκθέσεις του Διεθνούς Νομισματικού Ταμείου του Αυγούστου ήταν ιδανικές για τη χώρα. Δεν ξέρω που τη βρήκατε αυτή την έκθεση, γιατί έχω άλλη. Διαβάζουμε τις ίδιες; Έβγαλε πολλές το Διεθνές Νομισματικό Ταμείο; Έβγαλε κάποια δική σας; Και λέτε ότι δεν είχε υποστεί μεγάλη πίεση. Πού υπάρχει αυτό; Εδώ και το Μάιο και τον Αύγουστο το Διεθνές Νομισματικό Ταμείο ήταν καταπέλτης. Προαναγγέλλει ουσιαστικά αυτά που θα γίνουν στη χώρα. Μιλάει για τρομερή κατάσταση. Μιλάει για την ανάγκη να ληφθούν τρομερά μέτρα. Το λέει από τον Αύγουστο του 2009. 
Το λένε, όμως, και όλες οι άλλες έρευνες. Και του Ινστιτούτου της ΓΣΕΕ ζοφερά τα έβλεπε. Και το ΙΟΒΕ ζοφερά τα έβλεπε, για να πάρω όλες τις πλευρές. Και οι ξένες τράπεζες έλεγαν ότι η Ελλάδα έχει πρόβλημα. Και ο ξένος Τύπος, η «Monde», μας έλεγε «μαύρο πρόβατο». Και οι ξένοι αξιωματούχοι έλεγαν ότι η Ελλάδα είναι ένα ατύχημα που δεν έχει συμβεί. Πού ήταν ιδανικά τα πράγματα και ξαφνικά τα ανακαλύψατε; Αυτά τα στοιχεία δεν αμφισβητούνται. Ήταν πρωτοσέλιδα στις εφημερίδες τότε.
Επομένως, δεν υπάρχει κανένα θέμα. Μας προειδοποίησε ο Αλμούνια. Έλεγε «ξέρετε όλοι όσοι λαμβάνετε μέρος στις εκλογές, τι συμβαίνει». Ήταν γνωστή η κατάσταση της χώρας.
Επίσης, θα ήθελα να πω κάτι ακόμη σχετικά με αυτά που είπε ο εισηγητής σας, ο κ. Δραγασάκης. Δεν ταιριάζει στον κ. Δραγασάκη να λέει μισές αλήθειες. Είπε για την Ισλανδία, ότι έγινε έρευνα. Δεν έγινε στο Κοινοβούλιο της Ισλανδίας η έρευνα. Η έρευνα στην Ισλανδία έγινε από τριμελή επιτροπή, αποτελούμενη από έναν εκπρόσωπο του Κοινοβουλίου, που αποδέχθηκαν όλοι, από μία Ισλανδή καθηγήτρια της στατιστικής στο Yale και από ένα δικαστικό. Γι’ αυτό έβγαλε πολύ γρήγορα πόρισμα και ουσιαστικά παρέπεμψε τον πρωθυπουργό της. Δεν κάθισε μήνες να συζητά, να εξετάζει μάρτυρες. Ούτε μία εβδομάδα δεν κράτησε η έρευνά της. 
Είπε, επίσης, ο κ. Δραγασάκης ότι στις Ηνωμένες Πολιτείες γίνεται έρευνα από το Κογκρέσο. Ναι, αλλά όχι για πολιτικά πρόσωπα. Πάνε στους φυσικούς τους δικαστές τα πολιτικά πρόσωπα, αν πρέπει. Κάνει έρευνα το Κογκρέσο και ελέγχει την «GOLDMAN SACΗS», τον ένα ή τον άλλον. Τέτοια πράγματα. Δεν έχει κάνει ποτέ τέτοιες έρευνες.
Βεβαίως, δεν λέτε πώς φθάσαμε πράγματι ως εδώ. Δεν φθάσαμε δηλαδή, επειδή δεκαετίες τώρα οι ΔΕΚΟ δανείζονται με εγγύηση του ελληνικού δημοσίου και υπήρχαν περίεργοι μισθοί 5.000 ή 6.000 ευρώ και ξανά ο ελληνικός λαός δανειζόταν για λογαριασμό των ΔΕΚΟ και ξανά κατέπιπταν αυτές οι εγγυήσεις και πλήρωνε ο ελληνικός λαός;
Όσον αφορά τους συναδέλφους που ψηφίζουν, δεν μπορώ να καταλάβω γιατί το κάνουν. Θεωρώ ότι το κάνουν έτσι, για λόγους αρχής, για να πουν ότι ψήφισαν, για να μη μπορούν να πουν κάτι άλλο έξω.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Όχι, κυρία συνάδελφε…</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Η κ. Παπαρήγα είπε ότι δεν βγαίνει τίποτα και το ψηφίζετε. Είπε ότι πρέπει να γίνει ημερίδα και μάλιστα μου έκλεψε -με την καλή έννοια- το επιχείρημα, γιατί εγώ ήθελα να πω διημερίδα. Είναι τόσα πολλά, άλλωστε, που δεν φθάνει η ημερίδα. Συνεπώς είτε θα κάνουμε ημερίδα είτε θα κάνουμε εξεταστική, κύριε συνάδελφε.
Επίσης, οι Ανεξάρτητοι Έλληνες συζήτησαν εδώ μέσα τη δική τους πρόταση, απ’ ό,τι κατάλαβα, και ψηφίζουν την άλλη.
Η δε Χρυσή Αυγή –εκεί ήταν το καταπληκτικό- λέει ότι ψηφίζει. Προηγουμένως, περιέλουσε το ΣΥΡΙΖΑ -για να μην χρησιμοποιήσω άλλη έκφραση, λέω το «περιέλουσε»- ως υπεύθυνο για τα χάλια της χώρας. Και αφού τον περιέλουσε ως υπεύθυνο για τα χάλια της χώρας με το κρατικοδίαιτο στυλ του, με τα πελατειακά του κ.λπ., λέγοντας ότι θέλει να χαϊδεύει τα αυτιά διαφόρων συντεχνιακών ομάδων, μετά έρχεται και ψηφίζει.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ενώ εσείς συγκυβερνάτε με το ΠΑΣΟΚ, το οποίο περιλούζατε προηγουμένως.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Εάν αυτό σας καλύπτει, καλώς.
Θέλω να τελειώσω με το εξής. Εμείς θέλουμε να αποκαλυφθεί το τι έγινε στη χώρα, αλλά να υπάρξει μια πρόταση, η οποία θα είναι μελετημένη και δεν θα έχει λάθη σε στοιχεία.</Speech> 
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (ΣΤ’ Αντιπρόεδρος της Βουλής): Πότε;</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κυρία Κόλλια, όποτε το αποφασίσουμε. Και θα το αποφασίσουμε. Όμως, η χώρα θα σταθεροποιηθεί. Τα χρήματα θα έρθουν στις 13 Δεκεμβρίου. Εσείς να μην πάρετε το μερίδιο. Να πείτε, τους δικούς μου συνταξιούχους να μην τους πληρώσετε...</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχετε δικούς σας; Είναι ασύλληπτο το τι λέτε!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Αφήστε την κ. Βούλτεψη να τελειώσει.
Κυρία Βούλτεψη, ολοκληρώστε.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όσοι ψηφίζουν την πρόταση του ΣΥΡΙΖΑ, την ψηφίζουν για κάποιον άλλο λόγο απ’ αυτόν που περιλαμβάνεται μέσα στην πρόταση. Αυτό κατάλαβα εγώ. Είναι διαφορετικοί οι λόγοι. 
Επομένως, σας λέω ότι η αλήθεια και η δικαιοσύνη δεν έρχονται ούτε με προτάσεις που έχουν μέσα εκατό διαφορετικά πράγματα ούτε με παρελκυστικές πρακτικές ούτε με το να μπαίνουμε εμπόδιο στη Δικαιοσύνη και μάλιστα σε εκκρεμείς υποθέσεις.
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Μιχάλης Χρυσοχοΐδης για έξι λεπτά.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, για να χρησιμοποιήσω δύο επιθετικούς προσδιορισμούς που χρησιμοποιήθηκαν από συναδέλφους των κομμάτων της Αντιπολίτευσης και συγκεκριμένα ενός κόμματος, δεν υπάρχει πιο απεχθής και επονείδιστη πολιτική συμπεριφορά από τη θεωρία της συνομωσίας. Οι θεωρίες της συνομωσίας, δυστυχώς για τους γεννήτορές τους, πάντα συντρίβονται. Και αυτή η θεωρία της συνομωσίας, που έχει εδώ και δύο χρόνια περίπου γεννηθεί και αναπτυχθεί στη χώρα, και αυτή θα συντριβεί πολύ σύντομα υπό το βάρος της αλήθειας, μιας ιστορικής αλήθειας που εξελίσσεται κάθε μέρα και πλακώνει αυτούς οι οποίοι την ανακάλυψαν.
Επίσης, είναι θλιβερό μέσα σ’ αυτήν την Αίθουσα να χρησιμοποιούνται γεγονότα κατά απόλυτα μονομερή και υποκειμενικό τρόπο. Υπάρχει, παραδείγματος χάριν, αναφορά στην ΕΛΣΤΑΤ. Ποια ΕΛΣΤΑΤ; Η ΕΛΣΤΑΤ έκανε τη δουλειά της. Υπάρχει η Eurostat. Και η Eurostat έχει σήμερα και χθες, μετά το 2009, το 2010 δηλαδή ένα συγκεκριμένο μέγεθος σε ό,τι αφορά το ελληνικό έλλειμμα, το οποίο ήταν στο 15,5%.  
Ερευνώνται κάποια ζητήματα από τη δικαιοσύνη και η θέλησή μας, η απόφασή μας και το αίτημά μας είναι να διερευνηθούν πλήρως και να υπάρξουν από την πλευρά της δικαιοσύνης αποφάσεις, όπως επίσης, όλη αυτή η περίφημη θεωρία των CDS, την οποία προηγουμένως ο κ. Βενιζέλος εδώ κατέρριψε, ενώ δεν υφίσταται κανένα ζήτημα και εν πάση περιπτώσει, είναι και αυτή στη δικαιοσύνη. 
Να υπάρξει λοιπόν, γρήγορα απόφαση. Όμως, για τις σκιές που αφήνονται, αν τυχόν υπάρξει εδώ από τη δική μας πλευρά τέτοιου είδους κοινοβουλευτική συμπεριφορά, αντιλαμβάνεστε πόσοι άνθρωποι μπορεί να σπιλωθούν.
Αυτές λοιπόν, οι θεωρίες συνομωσίας κατέρρευσαν μπροστά στην αλήθεια των κυβερνήσεων της Πορτογαλίας, της Ισπανίας, της Ιρλανδίας, της Ελλάδας, της Κύπρου. Όλες αυτές οι χώρες πήραν αποφάσεις για να αποτρέψουν την κατάρρευση των οικονομιών και των χωρών τους. Ούτε κάτι προμελετημένο υπήρχε ούτε χάριζε κανείς δισεκατομμύρια ούτε οι κυβερνήσεις προσπάθησαν να ενταχθούν στα μνημόνια προμελετημένα, όπως έλεγε ο κ. Τσίπρας, αλλά προσπάθησαν να αποφύγουν τη χρεοκοπία. 
Αλήθεια, στην Κύπρο ο κ. Αναστασιάδης και τα κόμματα της αντιπολίτευσης ζητούν εξεταστική επιτροπή από τον κ. Χριστόφια; Στην Ισπανία, στην Πορτογαλία, στην Ιρλανδία ζητείται προανακριτική και εξεταστική επιτροπή; 
Είπε ο κ. Δραγασάκης και ο Κοινοβουλευτικός Εκπρόσωπος του ΣΥΡΙΖΑ για το θέμα της Ισλανδίας. Αυτό είναι το απόλυτο ψεύδος. Ο κ. Χαάρντε ο Πρωθυπουργός παραπέμφθηκε, γιατί δεν έσωσε τρεις τράπεζες και τελικώς δικάστηκε, γιατί δεν συγκαλούσε εγκαίρως και συχνά το Υπουργικό Συμβούλιο για να συζητούν για την κρίση. Εδώ λοιπόν, κατηγορείται ουσιαστικά η τότε κυβέρνηση και οι κυβερνήσεις συνολικά, επειδή ακριβώς αποτράπηκε η χρεοκοπία της χώρας. 
Δεν είναι μόνο τα όσα είπε ο κ. Τσίπρας για το θέμα της Κύπρου στις 29 Φεβρουαρίου του 2012. Είπε και κάποια άλλα πράγματα στη συνέχεια. Είπε πως εκτός του ότι η Ελλάδα είχε δυνατότητες εναλλακτικού δανεισμού, δεν το έκανε –λέει ο κ. Τσίπρας- διότι υλοποιούσε προειλημμένες αποφάσεις. Υπήρχε προμελετημένο και προσχεδιασμένο έγκλημα. Έτσι λειτούργησε και ο κ. Χριστόφιας, έτσι λειτούργησαν όλοι: υπήρχε προσχεδιασμένο έγκλημα. Τώρα λοιπόν, που έχουν αποκαλυφθεί όλα αυτά και αποκαλύπτεται η ιστορική αλήθεια, ο κ. Τσίπρας λέει ότι ναι, αλλά πρώτοι μπήκαμε εμείς και άρα, γίναμε πειραματόζωο. Ναι, διότι πρώτη έσκασε η Ελλάδα. Είναι πάρα πολύ απλό. 
Τώρα υπάρχει και κάποιο άλλο στοιχείο. Ο κ. Δραγασάκης, ο οποίος ξέρει πολύ καλά οικονομικά και παρακολουθεί τη διεθνή οικονομική πραγματικότητα και εξέλιξη, επικαλέστηκε την έκθεση του Διεθνούς Νομισματικού Ταμείου τον Αύγουστο του 2009. Αυτό έγινε γιατί τα τότε στοιχεία της ΕΛΣΤΑΤ ήταν πειραγμένα, ως γνωστόν, με αποτέλεσμα σε άλλα στοιχεία να αναφέρονται. Υπάρχει από τότε έκθεση του Διεθνούς Νομισματικού Ταμείου που να αναφέρετε με θετικά λόγια στην ελληνική οικονομία; Ποτέ. 
Επίσης, εγώ θα σας καλούσα να είστε πολύ προσεκτικοί. Επικαλεστήκατε τον κ. Ρουμελιώτη. Λοιπόν, ο κ. Ρουμελιώτης είναι έκθετος. Υπάρχει μία δήλωση στις 23 Ιουλίου του 2012, όπως σωστά είπε ο Κοινοβουλευτικός Εκπρόσωπος κ. Παπαδημούλης προηγουμένως, που λέει ότι ξέραμε στο ταμείο πως αυτό το πρόγραμμα ήταν αδύνατον να προσαρμοστεί, επειδή δεν είχαμε κανένα επιτυχημένο παράδειγμα. Αυτό τον εκθέτει πάρα πολύ, γιατί δεν λέει ότι κάποιοι από εμάς ξέραμε ή δεν λέει ότι ήταν πολύ ή εξαιρετικά δύσκολο να πετύχει το πρόγραμμα, αλλά λέει ήταν αδύνατον. Είναι κατηγορηματικός. 
Αλήθεια, πιστεύει κανείς εδώ μέσα ή κανένας πολίτης σε αυτήν τη χώρα ότι ο Βραζιλιάνος εκπρόσωπος του Διεθνούς Νομισματικού Ταμείου, ο Ρώσος, ο Ινδός, ο Αμερικάνος, οι Ευρωπαίοι θα έδιναν λεφτά στην Ελλάδα για ένα πρόγραμμα το οποίο ήταν αποτυχημένο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Λίγο την ανοχή σας, κύριε Πρόεδρε. 
Επίσης, άκουσα κι ένα ψέμα εδώ. Πού αναφέρεται στη δικογραφία ότι το πρόγραμμα δεν θα πετύχει; Δεν υπάρχει πουθενά στη δικογραφία τέτοιο πράγμα. Αναφέρομαι στη δικογραφία Ρουμελιώτη, που έφερε εδώ ο κύριος Εισαγγελέας. 
Άρα, δεν υπάρχει πουθενά τέτοια αναφορά. 
Ο κ. Ρουμελιώτης λέει στη συνέχεια ότι στις 2 Μαΐου υπάρχει η κοινή δήλωση Στρος- Kαν και Όλι Ρεν που λέει: «Πιστεύουμε ότι το πρόγραμμα είναι αυτό που χρειάζεται για να επανέλθει η ελληνική οικονομία στη σωστή πορεία». Ο κ. Ρουμελιώτης στις 23 Ιουνίου του 2010, δηλαδή ενάμισι μήνα μετά την ένταξη στο πρόγραμμα, δηλώνει: «Δεν υπάρχει εναλλακτική λύση από το πρόγραμμα Ευρωπαϊκής Ένωσης-ΔΝΤ. Η εναλλακτική λύση θα ήταν η Ελλάδα να εγκαταλείψει την Ευρωζώνη». Αυτά τα λέει ο κύριος συντάκτης του βιβλίου, ο κ. Ρουμελιώτης. Και στις 18 Νοεμβρίου ο κ. Ρουμελιώτης στο Μακεδονικό Πρακτορείο δηλώνει: «Η Ελλάδα δεν θα χρεοκοπήσει, εφ’ όσον ακολουθήσει πιστά το συμφωνηθέν πρόγραμμα». Επίσης, στις 8 Δεκεμβρίου 2010 ο κ. Ρουμελιώτης λέει: «Η Ελλάδα προχωρά ικανοποιητικά. Έχουν γίνει πολύ σημαντικά βήματα. Αναγνωρίζονται οι προσπάθειες. Ο Πρωθυπουργός επέδειξε τεράστιο πολιτικό θάρρος που αναγνωρίζεται διεθνώς, αλλά δεν φτάνει μόνο ο Πρωθυπουργός, χρειάζεται κοινωνική συναίνεση». 
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Κυρίες και κύριοι συνάδελφοι, αν διαθέτετε πολιτικό θάρρος, να αποσύρετε άμεσα αυτήν την πρόταση, ιδιαίτερα μετά τις ιστορικές εξελίξεις στην Κύπρο και την Αργεντινή. Πρόκειται για πρόταση που είναι αποκύημα νοσηρής συνομωσιολογίας που τα τελευταία χρόνια δηλητηρίασε την ελληνική κοινή γνώμη, ότι δηλαδή όλα ήταν στημένα, προμελετημένα, ότι υπήρχαν άλλες επιλογές, ότι μας χάριζαν τζάμπα δισεκατομμύρια και δεν τα παίρναμε, αλλά εμείς δεν τα δεχθήκαμε. Αυτήν τη συνομωσιολογία αναπαράγει η κατατεθείσα πρόταση, συνομωσιολογία που τώρα πραγματικά γελοιοποιείται, στην κυριολεξία, από τις ιστορικές εξελίξεις.
Ευχαριστώ, κύριε Πρόεδρε, για την ανοχή σας.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Το λόγο έχει ο κ. Μαρκόπουλος, Κοινοβουλευτικός Εκπρόσωπος των Ανεξάρτητων Ελλήνων, για έξι λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κύριε Πρόεδρε. 
Κύριε Κοινοβουλευτικέ Εκπρόσωπε του ΠΑΣΟΚ, μπορεί κατά την εκτίμησή σας ο κ. Ρουμελιώτης να είναι έκθετος. Μόνο που, για να αποδειχθεί αυτό, πρέπει να ψηφίσετε εξεταστική επιτροπή, για να τον εξετάσουν οι Βουλευτές, για να μάθουμε αν είναι έκθετος. Το να το λέτε εσείς, δεν φτάνει. Το να το λέω εγώ ότι δεν είναι έκθετος, επίσης δεν φτάνει. Αυτός όμως, ο οποίος προφανώς για εσάς δεν είναι έκθετος, είναι ο συνάδελφός σας, ο κ. Σαχινίδης, ο οποίος απεκάλυψε, λίγους μήνες αφ’ ότου κέρδισε τις εκλογές το ΠΑΣΟΚ και έγινε Πρωθυπουργός ο Γιώργος Παπανδρέου, σε συνέντευξή του καταγεγραμμένη και γνωστή στους περισσότερους συναδέλφους αυτής της Αίθουσας ότι ήσασταν σε συζήτηση και συμφωνία με το Διεθνές Νομισματικό Ταμείο, πριν ακόμα γίνουν οι εκλογές και έχετε ήδη συμφωνήσει στο πρόγραμμα στο οποίο υποβάλατε ως θεραπεία-σοκ την ελληνική κοινωνία το Μάιο του 2010. Σας ερωτώ λοιπόν: Ο κ. Ρουμελιώτης είναι έκθετος, κατά την άποψή σας. Ο κ. Σαχινίδης δεν είναι έκθετος,  κατά την άποψή σας, που απεκάλυψε περίτρανα το σχέδιο; 
Και αν εσείς λέτε, κύριε Κοινοβουλευτικέ Εκπρόσωπε του ΠΑΣΟΚ, ότι το Διεθνές Νομισματικό Ταμείο από το 2009 έλεγε ότι τα οικονομικά της χώρας δεν είναι καλά, το «λεφτά υπάρχουν» σε τι αναφερόταν; Σε αυτά που υπήρχαν ή σε αυτά που δεν υπήρχαν; Η άρνησή σας τότε, το 2009, να συναινέσετε σε στοιχειώδη μέτρα, μέτρα που μπορεί ακόμα να ήταν και ανεπαρκή -για να σας κάνω μια χάρη, μια παραχώρηση πολιτική- αυτή η άρνησή σας τότε πού εντάσσεται; Προφανώς εντάσσεται στον έκθετο κ. Σαχινίδη που είπε: «Είχαμε συμφωνήσει με το Διεθνές Νομισματικό Ταμείο για να πάμε σε αυτό το σχέδιο-σοκ, στο οποίο υποβάλλαμε την οικονομία και τους Έλληνες πολίτες».
Κύριε Υπουργέ της Κυβέρνησης -κύριε επόμενε Υπουργέ της Κυβέρνησης, μια και ο αρμόδιος δεν είναι εδώ, αλλά το ίδιο είναι, κ. Καραγκούνη, η Κυβέρνηση εκφράζεται και αντιπροσωπεύεται αυτήν την ώρα- δεν πιστεύω ότι είναι δυνατόν ποτέ να έχετε κάποιο ζήτημα ουσιαστικό και αντίρρηση στο να γίνει πραγματικά μια εξεταστική επιτροπή, πολύ απλά διότι η τρικομματική Κυβέρνηση και η πλειοψηφία που τη στηρίζει, καίτοι είναι λίγο ψαλιδισμένη, διαθέτει ακόμα την πλειοψηφία της Βουλής, άρα θα διαθέτει και την πλειοψηφία της εξεταστικής επιτροπής. Θα ήταν πάρα πολύ εύκολο να κάνετε μια πολύ ωραία συζήτηση και να κλείσετε, όπως έκλεισαν όλες οι εξεταστικές επιτροπές από το 1974 και μετά, χωρίς έναν πολιτικό ποτέ να φταίει για τίποτα σε αυτόν τον τόπο! Και αυτό θα μπορούσατε να το κάνετε. Γιατί δεν το κάνετε, λοιπόν;
Προφανώς για να μην ακουστούν κάποια πράγματα, όχι για να μην αποφασιστούν κάποια πράγματα. Διότι, εμείς δεν είμαστε κυνηγοί κεφαλών. Το δίκαιο μας ενδιαφέρει και η δικαιοσύνη είναι το ισχυρότερο και το καλύτερο χαλί για να αντέξει αυτή η κοινωνία, που υποβάλλεται σε μία θεραπεία για να την οποία δεν αποφάσισε ποτέ, δεν ρωτήθηκε ποτέ, δεν της την αναλύσατε ποτέ.
Τι δεν πρέπει, λοιπόν, να ακουστεί σε αυτή την εξεταστική επιτροπή; Αυτά που είπε ο κ. Ρουμελιώτης και που είναι στη δικογραφία, που είναι στον από πάνω όροφο. Και που αν είχατε διαβάσει –εσείς το έχετε διαβάσει κύριε Υπουργέ, γιατί είστε νομικός, εγώ το έμαθα εκ των υστέρων ως γιατρός- το άρθρο 86 του Συντάγματος, έπρεπε αμελητί σήμερα να έχει φέρει πρόταση η πλειοψηφία, σεβόμενη το Σύνταγμα και τους νόμους αυτούς του τόπου για μία εξεταστική επιτροπή, για μία δικογραφία που είναι στον από πάνω όροφο και δεν θέλει να κατέβει κάτω, γιατί εσείς δεν την αφήνετε. Εάν τα λέω λάθος, με διορθώνετε.
Τι δεν θέλετε, λοιπόν, να ακουστεί; Πρώτον, δεν θέλετε να ακουστούν αυτά που είπε ο κ. Ρουμελιώτης. Επίσης, ότι ο κ. Παπανδρέου δεν επεδίωξε την άμεση αναδιάρθρωση του ελληνικού δημοσίου χρέους, όπως του υποδείκνυε ο κ. Στρος Καν. Αυτό, δηλαδή, που σας λέμε εμείς οι Ανεξάρτητοι Έλληνες και όχι  μόνο, για να είμαι ακριβοδίκαιος πολιτικά, ότι είναι η μόνη λύση η οποία υπάρχει για τη σωτηρία του οικονομικού προβλήματος της Ελλάδος. 
Δεν θέλετε να ακουστεί ότι ήταν απαράδεκτα πολύ υψηλό το επιτόκιο δανεισμού από την Ευρωζώνη. Διότι αυτό σημαίνει κερδοσκοπία εις βάρος της χώρας, την οποία η Ευρωζώνη και η Ευρωπαϊκή Κεντρική Τράπεζα εν μέρει την αποδέχθηκε προχθές, λέγοντας ότι πιθανόν να επιστρέψουν 9,2 δισεκατομμύρια από τα κέρδη της Ευρωπαϊκής Κεντρικής Τράπεζας από το σχέδιο διάσωσης της Ελλάδας, εάν και εφόσον τα Κοινοβούλια ψηφίσουν και συναινέσουν σε αυτή τη διαδικασία.
Τι άλλο δεν θέλετε να ακουστεί σε αυτή την εξεταστική επιτροπή; Δεν θέλετε να ακουστεί ότι συμφωνήθηκε πολύ μικρή χρονική περίοδος δημοσιονομικής προσαρμογής, απαράδεκτα μικρή, η οποία δεν αφήνει τη χώρα να απελευθερωθεί από τα τοκοχρεολύσια και από το υπερβολικό χρέος. Γι’ αυτό το λόγο δεν θέλετε εξεταστική επιτροπή. Δεν έχετε κανέναν άλλο λόγο. Μπορούσατε να φτάσετε στο αποτέλεσμα που θα θέλατε εσείς, «να απλώσετε τον τραχανά», όπως λένε στα χωριά μας εκεί που μας ψηφίζουν αυτοί οι δύσμοιροι άνθρωποι που μας κοιτούν αυτή την ώρα με ανοικτό το στόμα γι’ αυτή τη συζήτηση και οι οποίοι θα σας ρωτήσουν, κυρίες και κύριοι συνάδελφοι όλων των πτερύγων: καλά μωρέ μια εξεταστική επιτροπή γι’ αυτό που υποβαλλόμαστε άδικα, για εμάς, δεν μπορείτε να την κάνετε εκεί στη Βουλή;.
 Δεν μπορείτε, δηλαδή, να κάνετε αυτό που ο κύριος Πρωθυπουργός είπε στις 18 Σεπτεμβρίου στη ΔΕΘ σε ερώτημα δημοσιογράφου, του κ. Σπύρου Γκουτζάνη; «Πρώτα απ’ όλα, εγώ ως άνθρωπος, ως άποψη, ως ιδεολογία, πιστεύω πραγματικά για να έχω τη δυνατότητα να κατηγορήσω οποιονδήποτε προσωπικά ότι πρέπει να έχω ντοκουμέντα». Αυτό είπε ο κύριος Πρωθυπουργός.
Γι’ αυτόν το λόγο ο λαός πρέπει να μάθει την αλήθεια, τι ακριβώς έγινε από την εποχή που η Νέα Δημοκρατία παρέδωσε στο ΠΑΣΟΚ τα spreads, δηλαδή το θερμόμετρο της αγοράς στις 130 μονάδες και σήμερα είναι πάνω από 2.000, δηλαδή δεκαέξι έως δεκαεπτά φορές επάνω. Τι συνέβη; Πρέπει να μάθουμε.
Τώρα δεν θέλετε να μάθετε; Έχετε την εντύπωση ότι η σταθεροποίηση της χώρας που οφείλεται στην πολιτική σας συνοδοιπορία με τους υπεύθυνους αυτού του σχεδίου, δίνει αίσθημα δικαίου σε αυτούς τους πολίτες;
Είπε ο Κοινοβουλευτικός Εκπρόσωπος του ΠΑΣΟΚ ότι οι λιγότερο ισχυρές, αλλά εξαιρετικά ισχυρές χώρες, δηλαδή η Ρωσία, η Κίνα, η Βραζιλία, η Ινδία και η Νότιος Αφρική, που είναι στο Διοικητικό Συμβούλιο του Διεθνούς Νομισματικού Ταμείου δεν έχουν πει τίποτα.
Σας καταθέτω προχθεσινό δημοσίευμα από το «Associated Press». Οι χώρες αυτές λόγω Ελλάδος, λόγω προγράμματος, θέλουν να αποχωρήσουν από το ΔΝΤ και να φτιάξουν δικό τους ταμείο για να στηρίξουν χώρες που τις ενδιαφέρουν, όπως η Ελλάδα. Το καταθέτω προς ενημέρωση όλων των συναδέλφων. 
(Στο σημείο αυτό ο Βουλευτής κ. Κωνσταντίνος Μαρκόπουλος καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Τέλος, θέλω –απευθυνόμενος προς τα μέλη της Κυβέρνησης-να σας πω ότι έχετε απόλυτο δίκιο, διότι πράγματι υποφέρει το πολιτικό σύστημα,  μερικές φορές να κατηγορεί την όποια Αξιωματική Αντιπολίτευση ότι λέει «ναι» σε όλα στο εσωτερικό. Εσείς, όμως, λέτε «ναι» σε όλα στο εξωτερικό. Αυτό το «ναι» σε όλα δεν έχει βοηθήσει την Ελλάδα ούτε μία φορά μέχρι τώρα. Δεν έχει αποδειχθεί ούτε ένας αριθμός. Δεν έχουμε φτάσει σε κανένα αποτέλεσμα και δεν βλέπουμε καμμία σωτηρία.
Τέλος, πρέπει να κλείσω λέγοντάς σας το εξής: Το βασικό πεδίο και το βασικό σχέδιο στο οποίο στηρίζετε τη δυσκολία με την οποία πρέπει ή  μπορείτε να διακυβερνήσετε αυτή τη χώρα και να φέρετε αποτελέσματα, όλοι λέτε -και το λέτε πότε μισά και πότε ευθέως- ότι οφείλεται στο λανθασμένο σχέδιο του πρώτου μνημονίου. Και πολύ σωστά το είπε ο κ. Σταμάτης, γιατί ήμουν σε εκείνη την εσωκομματική συζήτηση. Πράγματι ήταν κατά του μνημονίου και πράγματι τότε η Νέα Δημοκρατία έλεγε ότι αυτό το σχέδιο δεν μας οδηγεί πουθενά. 
Αν σήμερα, λοιπόν, δεν μπορείτε να φέρετε ανάπτυξη στον τόπο, εάν δεν μπορείτε να απεγκλωβίσετε την Ελλάδα, πράγματι οφείλεται σ’ αυτό το αρχικό σχέδιο, που υποδούλωσε την Ελλάδα, που την έβαλε σε μία στενή σήραγγα, από την οποία δεν μπορεί καν να γυρίσει πίσω.
Αν, λοιπόν, αποτύχετε σ’ αυτήν σας την πολιτική, επειδή φταίει το πρώτο σχέδιο, δεν χρειάζεστε μία εξεταστική επιτροπή για να ρίξετε κάπου το ανάθεμα; Δεν χρειάζεται,  δηλαδή, κάποια στιγμή, αυτά που μας λέγατε τόσους μήνες, αυτά για τα οποία σας ψήφισε ο ελληνικός λαός, αυτά για τα οποία φτάσατε να πάρετε 18% από 28,32 επειδή κάνατε στροφή εκατόν ογδόντα μοίρες, να διαλευκανθούν επ’ ωφελεία αυτού του πολίτη, επ’ ωφελεία του πολιτικού συστήματος, που κάποτε πρέπει να λέει αλήθεια και να την εννοεί;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, κύριε συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κύριε Πρόεδρε, για την ανοχή και όλους τους συναδέλφους.
Αυτά είναι τα ερωτήματα για τα οποία έπρεπε να είχατε αποφασίσει. Οφείλατε σήμερα, αν δεν θέλατε την πρόταση του ΣΥΡΙΖΑ, να έχετε μία πρόταση δικιά σας για την εξεταστική επιτροπή, τουλάχιστον για την πολιτική σας υστεροφημία.
Ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Κύριε Πρόεδρε,  θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για ποιο λόγο θέλετε το λόγο;</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Επί προσωπικού θέμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εξηγήστε μας σε ένα λεπτό μέσα ποιο είναι το προσωπικό.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Ο κ. Μαρκόπουλος λέει ότι έχω μείνει έκθετος με βάση αυτά τα οποία έχω δηλώσει σε μία συνέντευξη. 
Εγώ προκαλώ και προσκαλώ τον κ. Μαρκόπουλο να φέρει και να καταθέσει τη συγκεκριμένη συνέντευξη και θα διαπιστώσει ότι αυτά που είχα πει στη συνέντευξη στη ΝΕΤ είναι ακριβώς τα ίδια που είπα και σήμερα, ότι η Ευρώπη μπροστά στην κρίση αποδείχθηκε ότι δεν είχε κανένα μηχανισμό, ο μόνος μηχανισμός ήταν αυτός που πρότειναν ορισμένες χώρες, δηλαδή να οδηγηθεί η Ελλάδα στο ΔΝΤ και ότι χάρη στις πιέσεις που άσκησε τότε η Ελληνική Κυβέρνηση εξασφαλίστηκε ο ελληνικός μηχανισμός μέσω του οποίου πήραμε τα 110 δισεκατομμύρια.
Πρόκληση και πρόσκληση στον κ. Μαρκόπουλο να διαβάζει ολόκληρες τις συνεντεύξεις και να μην απομονώνει μία φράση. Μπορείτε να το καταθέσετε; Αν δεν το καταθέσετε εσείς, θα καταθέσω εγώ το σύνολο της συνέντευξής μου στη ΝΕΤ.
Σας ευχαριστώ, κύριε Πρόεδρε.</Speech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Μαρκόπουλε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Πρόεδρε,  δεν το έχω μαζί μου και ζητώ συγγνώμη από τον κ. Σαχινίδη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για λόγους ισότητας, έχετε το λόγο κι εσείς για ένα λεπτό.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ούτε δευτερόλεπτο παραπάνω, κύριε Πρόεδρε. 
Όμως, πρέπει να του θυμίσω ότι γι’ αυτήν την τηλεοπτική συνέντευξη είναι δέκα φορές που έχει γίνει συζήτηση σ’ αυτήν την Αίθουσα και ποτέ, μα ποτέ, δεν έχουμε συμφωνήσει.
Αν, λοιπόν, δεν μπορούμε να ακούμε τα ίδια πράγματα ή να αντιλαμβανόμαστε τα ίδια πράγματα, το πρόβλημα δεν βρίσκεται σε εμάς.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Παππάς, Κοινοβουλευτικός Εκπρόσωπος του Λαϊκού Συνδέσμου Χρυσή Αυγή.
Ορίστε, κύριε Παππά, έχετε το λόγο για δώδεκα λεπτά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ευχαριστώ, κύριε Πρόεδρε.
Αν και τοποθετηθήκαμε ήδη με την ομιλία του ευπατρίδη συναγωνιστή μου κ. Μιχάλη Αρβανίτη, θέλω να προσθέσω κάποια πράγματα κι εγώ.
Κυρίες και κύριοι, είναι πασιφανές ότι το σύνολο των πολιτών στην Ελλάδα, όπως προκύπτει όχι μόνο από τις δημοσκοπήσεις, αλλά και από τη ζώσα πραγματικότητα, είναι πεπεισμένο πως, όχι μόνο υπάρχουν ευθύνες στην Κυβέρνηση Παπανδρέου, αλλά και ενοχή. 
Λέω στην Κυβέρνηση Παπανδρέου -και όχι μόνο στον Γεώργιο Ανδρέα Παπανδρέου και στον κ. Παπακωνσταντίνου- επειδή ακόμα και σήμερα πολλοί από εκείνη την κυβέρνηση και, μάλιστα, μεγάλου εκτοπίσματος, όχι πλέον πολιτικού, όπως ο κ. Βενιζέλος, επιθυμούν να μας θέσουν εκτός νόμου. Λες και κυβερνήσαμε εμείς αυτόν τον τόπο, λες και είμαστε εμείς υπεύθυνοι για την κατάντια της χώρας. Τα κίνητρά τους είναι γνωστά και ευεξήγητα. Τους είμαστε δυσάρεστοι, γιατί τα πιστεύω μας δεν έχουν καμμία σχέση με τη διαφθορά τους, την προδοσία τους, τα συμβόλαια υποδούλωσης και εξανδραποδισμού των Ελλήνων που υπέγραψαν και για τα οποία είμαστε σίγουροι ότι θα λογοδοτήσουν όλοι ανεξαιρέτως και ανεξάρτητα από εξεταστικές επιτροπές, που εν πολλοίς έχουν και ψήγματα συγκάλυψης, «κουκουλώματος», όπως είπαν διάφοροι προλαλήσαντες. Όμως, γι’ αυτό θα μιλήσω παρακάτω.
Κυρίες και κύριοι, δεν εκχωρήσαμε εμείς της Χρυσής Αυγής την εθνική κυριαρχία στους δανειστές. Δεν είμαστε εμείς κατηγορούμενοι εσχάτης προδοσίας. Εσείς είστε. 
Ο νέος εθνοσωτήρας μας, ο κ. Σαμαράς -που παίζει τώρα σε ένα βιντεοκλίπ, όπως διαπίστωσα- προσπαθώντας να κεφαλαιοποιήσει την «επιτυχία» του νέου μνημονίου, του μνημονίου 3, που υλοποίησε, είχε μιλήσει προεκλογικά και πολύ σωστά για ευθύνες, όχι πολιτικές, αλλά και ποινικές της κυβέρνησης Παπανδρέου.
Η ζωή, όμως –και ο λαός- τα έφερε έτσι ώστε να είναι τώρα συνεργάτης εκείνων που κατονόμαζε μόλις πριν από έξι μήνες ως «εγκληματίες». Δεν το έκανε σήμερα μέσω των Υπουργών του, επειδή η συνεργασία τους αυτή θέλει να γίνει μόνιμη, γιατί τα βρήκε μαζί τους. 
Ο κ. Βενιζέλος μπορεί σε λίγο καιρό να μην είναι Πρόεδρος κόμματος, αλλά μπορεί να είναι Αντιπρόεδρος Κυβερνήσεως. Αυτή η στάση, όμως, της Νέας Δημοκρατίας αποδεικνύει και την αξιοπιστία του ηγέτη της. 
Τι να πιστέψεις από το Σαμαρά και από τη Νέα Δημοκρατία; Να πιστέψεις ότι συμφωνεί με τα μνημόνια ή ότι διαφωνεί; Να πιστέψεις ότι θα αποδεσμευθούμε, όπως έλεγε προεκλογικά ή ότι θα δεσμευθούμε περαιτέρω, όπως έγινε με το μνημόνιο 3 για τρεις και πλέον γενιές ακόμα; Μήπως επηρεάστηκε από την αύρα του κ. Άδωνη ή του κ. Βορίδη, που υποστηρίζουν το μνημόνιο διακαώς, περισσότερο από τους δικούς του αυτόχθονες Βουλευτές, οι οποίοι παραμένουν βέβαια, στη Νέα Δημοκρατία, αλλά είναι μουδιασμένοι για να μην εκτεθούν στην εκλογική τους βάση; 
Το μέγεθος της πολιτικής ανυπαρξίας και της αντεθνικής πολιτικής της Νέας Δημοκρατίας φαίνεται και από την τοποθέτηση –για να σας φέρω κι ένα νέο, για να μην αναφέρω πολλά περιστατικά, διότι υπάρχουν πάρα πολλά- της Ευρωβουλευτού της παράταξης, της γνωστής κ. Μαριέττας Γιαννάκου. Είναι εκείνη που είχε προσπαθήσει ως Υπουργός να βάλει το βιβλίο της κ. Ρεπούση στα σχολεία, για να δηλητηριάσει τα παιδιά μας. 
Στην τοποθέτησή της, λοιπόν, η κ. Γιαννάκου, σχετικά με τα κατεχόμενα και το τουρκοκυπριακό ψευδοκράτος της Κύπρου και τη θέση της, είπε ότι θα πρέπει να συνεχιστεί κανονικά η χρηματοδότηση αυτού του ψευδοκράτους από την Ευρωπαϊκή Ένωση, αλλά και να ενισχυθούν οι δράσεις που θα προωθούν το δικοινοτισμό. Αυτή είναι η Νέα Δημοκρατία, η οποία αποκαλύπτεται σε όλα τα φόρα. 
Εμείς προτείνουμε να προχωρήσουμε σε προανακριτική επιτροπή απευθείας. Δύο συνεχόμενες φορές στη Διάσκεψη των Προέδρων φέραμε το θέμα αυτό. Απαιτήσαμε να τοποθετηθούν οι κοινοβουλευτικοί εκπρόσωποι των υπολοίπων κομμάτων επ’ αυτού και ουδείς τοποθετήθηκε. Όλοι κρύφθηκαν πίσω από την ένοχη σιωπή της συγκάλυψης.
Ανέφερα λίγο προηγουμένως για τα ψήγματα συγκάλυψης του κουκουλώματος. Τι θα πει εξεταστική, αγαπητοί σύντροφοι του ΣΥΡΙΖΑ; Γιατί δεν προτείνετε τη σύσταση προανακριτικής επιτροπής; Τι περιμένετε; Δεν έχετε πειστεί για τις ευθύνες; Δεν καταλαβαίνετε ότι με τη σύνοδο της μιας ημέρας –εδώ ήμασταν- με τον κ. Πολύδωρα, που ψηφίστηκε για Πρόεδρος, -υπάρχει η περίπτωση παραγραφής των αδικημάτων, για τα οποία κόπτεστε εσείς ότι θα τιμωρήσετε; Ή μήπως δεν θέλετε να τιμωρήσετε, αλλά θέλετε να κουκουλώσετε, γιατί σκέπτεστε την εξουσία και φοβάστε μη χάσετε τη σειρά σας; 
Μήπως επειδή αρχίσατε τα γεύματα με τους τραπεζίτες και τους κομισάριους της τρόικας, που δεν θέλατε προεκλογικά να δείτε -όταν είχατε τον ανένδοτό σας- αλλάξατε άποψη για το προδοτικό μνημόνιο που θα καταγγέλλατε και που δεν καταγγέλλετε πλέον; Γιατί πλέον δεν μιλάτε για καταγγελία; 
Μήπως το σύμβολό σας της Αριστεράς, ο κ. Γλέζος, που δέχθηκε κατ’ οίκον επίσκεψη από τον άλλοτε μισητό σας -και μισητό σε όλους μας- κ. Ράιχενμπαχ, σας είπε κάτι που πρέπει να γνωρίζουμε και σας ανέστρεψε την «επαναστατική» ορμή σας;
Για σαράντα χρόνια, κυρίες και κύριοι -αλλά και τελευταία- φτιάξατε κάποιες άχρηστες δομές, οι οποίες δήθεν θα διεύρυναν τη συμμετοχή του πολίτη στα κέντρα λήψης αποφάσεων: Ηλεκτρονική διακυβέρνηση, e-mail σε site Υπουργείων κ.τλ.. Αυτές οι δομές, όμως, που έχετε χτίσει κατ’ ουσίαν διεύρυναν τη διαφθορά και μύησαν και τον πολίτη στη λογική της αρπαχτής και στη λογική του κομματικού κομισάριου. 
Τι να πρωτοθυμηθούμε; Να θυμηθούμε τους αγροτικούς συνεταιρισμούς; Να θυμηθούμε τις κομματικές επιχειρήσεις που εντάχθηκαν στο δημόσιο τομέα για να ταΐζονται τα στελέχη και οι συνδικαλιστές; 
Να θυμηθούμε τον «Καποδίστρια» και τον «Καλλικράτη», που κατέστρεψαν τις τοπικές κοινωνίες και μετέφεραν τα κέντρα αποφάσεων μακριά από την τοπική κοινωνία, αλλά κοντά στους μετέχοντες στη διαφθορά κομματάρχες;
Η δημοκρατία της συγκάλυψης και της ανύπαρκτης ευθύνης, που οδήγησε στις λίστες Λαγκάρντ και στα χαμένα cd στα γραφεία του Αρχηγού του απουσιάζοντος Πανελλήνιου Σοσιαλιστικού Κινήματος, ο οποίος επικαλούμενος μια νομιμότητα, θέλει να θέσει εκτός νόμου τη Χρυσή Αυγή. 
Σας φοβίζει, κύριε Βενιζέλο, που δεν θα μπορείτε πλέον να κυκλοφορείτε ελεύθερος με την πολυτελή λιμουζίνα των 750 χιλιάδων ευρώ, την οποία αγόρασε ο ελληνικός λαός με δικά του λεφτά; Εσείς ζείτε εκτός λαού. Εμείς κάνουμε ακριβώς το αντίθετο, ζούμε μέσα στο λαό. Δεν έχουμε αστυνομική φρουρά, ούτε θωρακισμένα αυτοκίνητα. Εμείς, που είναι γνωστό σε όλους ότι είμαστε στόχοι και το ξέρετε και μας κατηγορείτε ως φασίστες, ενώ εσείς έχετε το άλλοθι της δημοκρατίας. 
Δονείται το Σύνταγμα από τις ιαχές του λαού: «Κάτω η χούντα του μνημονίου». Αυτή είναι η πραγματικότητα που προσπαθείτε ανεπιτυχώς να διαστρεβλώσετε. 
Παρένθεση: Πόσο διαφορετικός θα ήταν ο πολιτικός χάρτης της χώρας αν δεν υπήρχε εκείνο το περίφημο «αυτοκινητιστικό ατύχημα» με τον Αλέκο Παναγούλη, τον μοναδικό άνθρωπο που ίσως θα μπορούσε να χαρακτηριστεί ως πραγματικός αντιστασιακός και ο οποίος, ως γνωστόν, κατείχε το εξαφανισμένο πλέον αρχείο της ΕΣΑ με τα ντοκουμέντα των δήθεν αντιστασιακών, που ο ένας κάρφωνε τον άλλο, των λεγόμενων «γεφυροποιών» από όλες τις παρατάξεις, αυτών που αλληθώριζαν με το στρατιωτικό καθεστώς! Άμεμπτοι και αμόλυντοι επανήλθαν οι πολιτικοί μας τον Ιούλιο του ’74. 
Θα πω κάτι για το ΠΑΣΟΚ και τον κ. Βενιζέλο, και θα το κλείσω. Έχετε ακούσει πολλούς δικτάτορες να λένε ότι δεν είναι δημοκράτες; Δεν πειράζει, κύριοι, κρατήστε τη δημοκρατία, όπως εσείς την εννοείτε, κι εμείς θα κρατήσουμε την αγάπη και την εμπιστοσύνη του ελληνικού λαού, που ολοένα γιγαντώνεται.
Στη χθεσινή μας εισήγηση στην Επιτροπή Ελέγχου και Οικονομικών των κομμάτων, εμείς απαιτήσαμε να ελεγχθούν άμεσα και κατά προτεραιότητα τα πόθεν έσχες του κ. Βενιζέλου, καθώς και των συγγενικών του προσώπων από το 2000 έως το 2011. Το καταθέτω στα Πρακτικά για να γίνει γνωστό.
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Η Χρυσή Αυγή, λοιπόν, για να έρθω στο θέμα, επιμένει σε μια διευρυμένη επιτροπή, η οποία θα είναι προανακριτική και θα περιλαμβάνει όχι μόνο την έρευνα για τις καταγγελίες Ρουμελιώτη και την αλλοίωση των στοιχείων, αλλά και όλους όσους συμμετείχαν στην υπογραφή των μνημονίων, στο μνημόνιο 1, στο μνημόνιο 2, στο μνημόνιο 3, και όλων εκείνων που αρχικά είχαν αντίθετη άποψη και στη συνέχεια υπερθεμάτισαν τα μνημόνια. 
Επιμένουμε, λοιπόν, στη συμμετοχή ως υπευθύνων στην έρευνα όχι μόνο εκείνων που έδεσαν πισθάγκωνα με την υπογραφή τους τον ελληνικό λαό και τους Έλληνες και όλες τις μελλοντικές γενεές, αλλά και όλων εκείνων που προπαρασκεύασαν για να φτάσουμε σε αυτό το σημείο.
Επιμένουμε στη διευκρίνιση των συνθηκών κάτω από τις οποίες παραχωρήθηκαν κεφάλαια της εθνικής μας κυριαρχίας σε οικονομικά συμφέροντα του εξωτερικού, ώστε να μπορούν αυτά τα συμφέροντα να λυμαίνονται τον εθνικό μας πλούτο εσαεί. Τι έχουμε; Έχουμε, όπως αναφέρθηκε και από άλλους ομιλητές και από το συναγωνιστή Αρβανίτη, τις ειδικές οικονομικές ζώνες, αρχικά στα βορειοανατολικά μας σύνορα, που είναι ένας κίνδυνος για τον εξανδραποδισμό του τοπικού πληθυσμού, αλλά και οι οποίες ζώνες θα έχουν τρομερές και σοβαρές συνέπειες στην εθνική μας ασφάλεια, κάτι που επιβεβαιώθηκε με την τελευταία συνέντευξη, ενός θαρραλέου ανθρώπου, θα έλεγα, του Αρχηγού του ΓΕΝ στην κυριακάτικη εφημερίδα «REAL NEWS». 
Σας κατηγορούμε, γιατί όλοι εσείς ενορχηστρώσατε τις κατάλληλες προϋποθέσεις προκειμένου τα σχέδιά σας να τύχουν άμεσης εφαρμογής στη χώρα. Μαζέψατε ορδές λαθρομεταναστών, μία πέμπτη φάλαγγα, στις πόλεις και στα χωριά μας, προκειμένου τα σχέδιά σας να βρουν μια εύκολη υλοποίηση και μάλιστα με ελάχιστο κόστος. Με ελάχιστο κόστος μεν, αλλά με τρομερό κόστος για την κοινωνία και την ελληνική οικονομία.
Γι’ αυτό, κύριοι, θα λογοδοτήσετε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα να έχω την ανοχή σας, κύριε Πρόεδρε. 
Θα λογοδοτήσετε για τις τρεις χιλιάδες διακόσιες αυτοκτονίες μέχρι σήμερα. Θα λογοδοτήσετε, γιατί τη στιγμή που μιλάμε μέσα στην Αίθουσα αυτή εξήντα χιλιάδες νοικοκυριά είναι χωρίς ρεύμα. Είναι εξήντα χιλιάδες οικογένειες που δεν μπόρεσαν να κάνουν τη ρύθμιση για το ρεύμα που εσείς κόψατε αντισυνταγματικά και παράνομα. Θα λογοδοτήσετε, γιατί είστε μία παράνομη Κυβέρνηση στα μάτια πλέον του ελληνικού λαού και μια παράνομη κυβέρνηση φυσικό είναι να προβαίνει σε παρανομίες. 
Η δράση αυτής της Κυβέρνησης είναι δράση εκδίκησης. Δράτε εκδικητικά εναντίον του ελληνικού λαού. Δράτε με σικελικές μεθόδους «φαμίλιας». Πρώτοι διδάξαντες η οικογένεια Παπανδρέου. Από αυτή πήρατε τη σκυτάλη. 
Θα πούμε, λοιπόν, «ΝΑΙ» στην εξεταστική επιτροπή, αλλά με το ανωτέρω σκεπτικό, χωρίς να συμφωνούμε με αυτήν τη μεθόδευση, γιατί δεν θέλουμε να δώσουμε καμμία υποψία για το κουκούλωμα που επιχειρείτε εσείς του ΣΥΡΙΖΑ με μία επιτροπή που θα είναι μετά από έξι μήνες και με επτά πορίσματα τώρα που οσμιστήκατε ότι έρχεται η εξουσία και εντάσσεστε στο σύστημα. 
Η παρουσία της Χρυσής Αυγής είναι χρυσή εγγύηση για το ότι οι ευθύνες θα αποδοθούν με κάθε τρόπο στους υπολόγους. Θα ζητήσουμε όχι μόνο να αποδοθούν οι ευθύνες πολιτικά, όπως σας βολεύει, αλλά και ηθικά, υλικά και πραγματικά. 
Απαιτούμε να έρθουν και να πάρουμε πίσω όλα τα χρήματα, όλα τα κλεμμένα. Θα αναζητήσουμε τα ίχνη τους μέσα και έξω από τη χώρα, όσο δαιδαλώδη και να είναι, με offshore και με διάφορα τερτίπια του διεθνούς οικονομικού συστήματος. Θα επιβάλουμε με τη στάση και την αποφασιστικότητά μας να ξεβρομίσει ο τόπος, να φέρουμε ένα νέο ήθος στη διακυβέρνηση, μία νέα προοπτική στην πατρίδα μας, μακριά από σκοτεινά κέντρα αποφάσεων, μακριά από εξωεθνικές εξαρτήσεις και συμφέροντα, όπως μόνο οι εθνικιστές πάντα και τώρα είχαν και έχουν το σθένος και την παρρησία να υποσχεθούν και να υλοποιήσουν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Τελειώνω, κύριε Πρόεδρε, σε μισό λεπτό με μία φράση. Την προδοσία, κύριοι, πολλοί αγάπησαν, τους προδότες ουδείς. 
Εάν δεν έρθει τώρα το ειδικό δικαστήριο, θα έρθει κάποτε -είμαστε σίγουροι και να είστε σίγουροι και εσείς ότι θα έρθει- το εθνικό λαϊκό δικαστήριο το οποίο θα είναι θεσμικό και όχι παράνομο και η ετυμηγορία του θα είναι αμείλικτη για τους προδότες και για τους ενόχους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχω την τιμή να ανακοινώσω στο Σώμα ότι οι Υπουργοί Οικονομικών, Εξωτερικών, Ανάπτυξης, Ανταγωνιστικότητας, Υποδομών, Μεταφορών και Δικτύων κατέθεσαν σχέδιο νόμου: «Κύρωση του Πρωτοκόλλου που τροποποιεί τη Σύμβαση μεταξύ της Ελληνικής Δημοκρατίας και του Βασιλείου του Βελγίου για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους επί του εισοδήματος».
(Παραπέμπεται στην αρμόδια Διαρκή Επιτροπή)
Κύριε Παππά, δεν προβλέπονται από το Σύνταγμα λαϊκά δικαστήρια, εκτός και αν σκέπτεστε να λειτουργήσετε εκτός Συντάγματος. 
Το λόγο έχει ο κ. Οικονόμου Κοινοβουλευτικός Εκπρόσωπος της Δημοκρατικής Αριστεράς.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Προς ώρας θα γλιτώσουμε τα εκτελεστικά αποσπάσματα. Φεύγει η διμοιρία εκτελέσεως. Σας άρεσε; Πολύ ωραία! Γι’ αυτό το είπα. 
Κύριε Πρόεδρε, νομίζω ότι η σημερινή συζήτηση πάνω στην πρόταση του ΣΥΡΙΖΑ ήταν πολύ ενδιαφέρουσα και πολύ ωφέλιμη πρώτα απ’ όλα για όλους εμάς που συμμετέχουμε εδώ στην Αίθουσα, αλλά και για τον ελληνικό λαό που παρακολουθεί -όσο παρακολουθεί- μέσα από το κανάλι της Βουλής, διότι ξεδιπλώνοντας την επιχειρηματολογία της κάθε πτέρυγας και οι πολιτικοί Αρχηγοί και οι εκπρόσωποι κάνουν σαφές προς τον ελληνικό λαό πώς διαμορφώνεται η σημερινή συγκυρία. 
Επιτρέψτε μου να κάνω ένα σχόλιο μόνο και μία παρατήρηση. Θα ήθελα να πω ότι άκουσα με προσοχή τον Αρχηγό της Αξιωματικής Αντιπολίτευσης κ. Τσίπρα. Τον βλέπω, όμως, τώρα τελευταία λίγο ντεφορμέ. Επιτρέψτε μου να κάνω αυτήν την παρατήρηση: Βλέπω ότι δεν του κάθεται τίποτα. Και είδα σήμερα μία περαιτέρω αμηχανία στο λόγο του και στις τοποθετήσεις του. 
Τον θυμάμαι πριν από λίγες ημέρες εδώ στο Βήμα, όπου ισχυριζόταν με απόλυτη πεποίθηση ότι τα χρήματα δεν θα έρθουν και μάλιστα -άκουγα με πολλή προσοχή το λόγο του- ότι τα χρήματα και οι υποχρεώσεις των δανειστών μας, οι οποίες ήταν υποχρεώσεις που έπρεπε να ολοκληρωθεί ένας κύκλος για να κατατεθούν –και ολοκληρώθηκε πριν από λίγες ημέρες- δεν θα έρθουν επειδή δεν υπήρχε διαπραγματευτική ικανότητα της Κυβέρνησης, επειδή η όλη επιχειρηματολογία της κυβέρνησης δεν ήταν αυτή που έπρεπε, και ότι ως αποτέλεσμα αυτής της αδυναμίας της κυβέρνησης συνεργασίας θα χάσουμε τη λεγόμενη «δόση». Πέρασαν μάλιστα και κάποιες ημέρες, οι προβλέψεις ήταν ότι τα χρήματα δεν θα έρθουν και μετά, τις μέρες που περνούσαν, βασανιστικά θα έλεγα, ακούγαμε όλοι αυτά τα στελέχη  του ΣΥΡΙΖΑ από τις τηλεοράσεις και απ’ αυτό το Βήμα να ισχυρίζονται ότι δικαιώθηκε η πολιτική θέση τους για τη μη διαπραγμάτευση και την αδυναμία αυτής της Κυβέρνησης. Δυστυχώς ή ευτυχώς,  τα χρήματα ήρθαν. Η αμηχανία τους, λοιπόν, μεγάλη! Και σήμερα μάλιστα, νομίζω ότι όλοι μας καταλάβαμε στοιχεία αυτής της αμηχανίας. 
Άκουσα όμως και το δεύτερο στοιχείο που υποδηλώνει μια αμηχανία και μια κακή «αγωνιστική» επίδοση. Άκουσα τον Κοινοβουλευτικό Εκπρόσωπο να λέει «στήσατε ουσιαστικά το έργο, ώστε λίγες ημέρες πριν συζητηθεί η πρόταση του ΣΥΡΙΖΑ να έρθει η πρόταση του Αντεισαγγελέα κ. Παντελή στη Βουλή». Νομίζω ότι αυτή η αμηχανία ξεπερνάει τα όρια. Αυτή η έμμεση και υφέρπουσα κατηγορία, την οποία απευθύνετε, δεν είναι επιτρεπτή. Το καταλαβαίνω βέβαια ότι  όλο αυτό γίνεται επικοινωνιακά και σήμερα θα εξηγήσω στο λόγο μου ότι η σημερινή πρόταση είναι απλά και μόνο ένα επικοινωνιακό τέχνασμα, όταν έρχεται λίγες ημέρες μετά από μία πρόταση του εισαγγελέως, και καθίσταται ουσιαστικά περιττή. Όμως τι να κάνουμε; Στην πολιτική έχουμε και το προβλέπειν,  έχουμε και τον σχεδιασμό, στην πολιτική έχουμε και το «όλα τα ενδεχόμενα να τα εξετάσουμε». Γι’ αυτό παίρνω το θάρρος να πω, παρ’ όλη τη βαθύτατη εκτίμηση που σας έχω, ότι βλέπω αστοχίες τελευταία και βλέπω να μην κάθεται τίποτα απ’ αυτά που έχετε βάλει στο σχεδιασμό σας! 
Η σημερινή πρόταση από τη μεριά του ΣΥΡΙΖΑ είναι καθαρή πρόταση, δηλαδή στοχεύει στο να λάμψει η αλήθεια; Τις προηγούμενες ημέρες όσοι εκπρόσωποι των κομμάτων από μας συμμετέχουμε στη Διάσκεψη των Προέδρων, είδαμε το «ράλι», τον αγώνα δρόμου που έκαναν οι Ανεξάρτητοι Έλληνες με τον ΣΥΡΙΖΑ για το ποιος πρώτος θα καταθέσει αυτήν την πρόταση. Οι Ανεξάρτητοι Έλληνες δεν μάζευαν τις υπογραφές. Ο ΣΥΡΙΖΑ ωρυόταν –επικοινωνιακά πάντα- ότι στήνεται ένα παιχνίδι για να μην έρθει την ώρα που έπρεπε η πρόταση εδώ. Και η πρόταση ήρθε. Δυστυχώς, οι Ανεξάρτητοι Έλληνες έχασαν σ’ αυτόν τον αγώνα. Ξαναπροσπάθησαν να κάνουν μία «προσπέραση». Άκουσα με ενδιαφέρον την πρόταση για τις τριάντα υπογραφές. Πάλι χάθηκε το έργο! Γιατί αυτή η υπόθεση θα χαθεί για τον κ. Καμμένο εκ του ΣΥΡΙΖΑ. Όμως έχει μεγάλο ενδιαφέρον ποιος πρώτος θα καταθέσει την πρότασή του, για να πάρει τα εύσημα; Δηλαδή αυτό είναι που απασχολεί σήμερα τον ελληνικό λαό; Την πολιτική και ιστορική συγκυρία, όπως διαμορφώνεται τώρα, αυτό την απασχολεί ή η λάμψη της αλήθειας, το τι τελικά έγινε και γίνεται, κι αυτό να το κάνουμε ένα συμπέρασμα κι αυτό το συμπέρασμα να μας βοηθήσει να προχωρήσουμε μπροστά; Το θέμα είναι πώς θα «γκριζάρουμε» λίγο μία επιτυχία –λένε κάποιοι-, μία καλή εξέλιξη -όπως λένε κάποιοι άλλοι- ή μία δυνατότητα, όπως λένε κάποιοι τρίτοι, το να ολοκληρωθεί δηλαδή αυτός ο κύκλος της δανειακής σύμβασης, το να έρθουν χρήματα και να δούμε από εδώ και πέρα πώς αυτά τα χρήματα, τα 44 δισεκατομμύρια, θα αξιοποιηθούν; Άρα, όταν η αγωνία είναι μόνο το επικοινωνιακό, αυτό το οποίο πρέπει να φανεί -γιατί δεν μπορεί να έχει ουσία- τότε λυπούμαστε, αλλά δεν θα συμμετέχουμε σ’ αυτό το παιχνίδι. 
Και όχι μόνο δεν θα συμμετάσχουμε, αλλά θα προσπαθήσουμε όσο μπορούμε και όσο περνάει από το χέρι μας και από το λόγο μας, να το αποκαλύπτουμε. 
Κατάλαβα εδώ την πολύ μεγάλη προσπάθεια του κ. Τσίπρα, του κ. Παπαδημούλη, των σοβαρών στελεχών του ΣΥΡΙΖΑ να εστιάσουν τα όπλα τους επί του Φώτη Κουβέλη και να δείξουν και καλά μία αναξιοπιστία στο λόγο του. Ματαιοπονείτε! Θα κουραστείτε πάρα πολύ, τσάμπα. Γιατί πολύ σωστά διαβάσατε, κύριε Παπαδημούλη, στην «REAL NEWS’ τη συνέντευξη του κ. Κουβέλη. Βεβαίως όμως δεν εννοούσε τη δική σας πρόταση. 
Έχω τη γνώση -γιατί έχω μιλήσει μαζί του- ότι ο κ. Κουβέλης δεν κοιμάται και ξυπνάει με την αγωνία να υποστηρίξει τη δική σας πρόταση! Μιλούσε για τη δικογραφία. Μιλούσε για το αποτέλεσμα μίας δικαστικής διερεύνησης. Δεν μιλούσε για τη δική σας αγωνία να προλάβετε το ράλι με τους Ανεξάρτητους Έλληνες για το ποιος θα καταθέσει πρώτος την πρόταση. Ούτε μένει ξάγρυπνος ο Κουβέλης, ο πολιτικός Αρχηγός, για το αν θα έρθει συρόμενος πίσω σας για να πείτε «μπράβο μας! Κερδίσαμε ένα ράλι», γιατί δεν ξέρω πως αλλιώς να το χαρακτηρίσω. 
Ο κ. Τσίπρας, που δεν είναι πλέον ο Αρχηγός του 4% μιας Κοινοβουλευτικής Ομάδας οχτώ Βουλευτών, αλλά ο Αρχηγός της Αξιωματικής Αντιπολίτευσης, έκανε ένα άλμα στο χρόνο γυρίζοντας πίσω δύο- τρία χρόνια. Ομιλώ για την εξεταστική των ομολόγων. Τα πράγματα δεν είναι ίδια για να τα συγκρίνει. Λάθος που μπήκε σε αυτήν τη διαδικασία. 
Καταλαβαίνω ότι υπάρχει μεγάλο «ζόρι», να το πω, μεγάλη δυσαρέσκεια, δυσφορία από την πλευρά του ΣΥΡΙΖΑ για το γεγονός ότι η Δημοκρατική Αριστερά παραμένει όρθια, για το ότι γίνονται απανωτές μετρήσεις και όχι μόνο δεν χάνει ποσοστά, αλλά σταθεροποιείται και ανεβαίνει, προς έκπληξή σας. Καταλαβαίνω ότι υπάρχει μία δυσφορία, λοιπόν. Δεν βγαίνουν τα χαρτιά. Δεν βγαίνουν οι συνδυασμοί. 
Έλεος όμως! Δεν μπορούμε να συγκρίνουμε μια δικαστική διαδικασία που ούτε καν είχε έρθει στη Βουλή τότε, με τα ομόλογα, με αυτή που έχουμε σήμερα. Ο Κουβέλης σας είχε πει κάτι πολύ απλό τότε: «Ας ξεκινήσουμε με το πολιτικό σκέλος την εξεταστική». Σήμερα έχουμε, αγαπητοί συνάδελφοι του ΣΥΡΙΖΑ, τη δικαστική διαδικασία. Τι πιο απλό από αυτό που είπε ο εισηγητής μας κ. Τσούκαλης; 
Είναι ξεκάθαρη η θέση, κύριε Υπουργέ, που εκπροσωπείτε την Κυβέρνηση και εσείς εκπρόσωποι της Νέας Δημοκρατίας και των άλλων κομμάτων. Δεν λαμβάνω υπ’ όψιν μου τον κ. Κασσή γιατί είναι ανεξάρτητος. Άρα, από το ΠΑΣΟΚ βλέπω ένα κενό μπροστά μου.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δεν πειράζει.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember> : Ήσασταν εσείς στο ΠΑΣΟΚ …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεχίστε, κύριε Οικονόμου. Μην σας απασχολούν οι διακοπές.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Βλέπω ότι θα χριστείτε βιογράφος μου και σημειώνετε την ιστορία μου. Χαίρομαι γιατί είστε λαμπρή, αλλά ως εισαγγελεύς μας έχετε κουράσει εδώ μέσα. Κρατήστε το βιογραφικό και αφήστε τον εισαγγελέα. Επειδή θέλω να απευθυνθώ και στα άλλα κόμματα…</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Να γίνει τι με τη δικογραφία;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αν θέλετε το λόγο, κύριε Παπαδημούλη, να τον ζητήσετε.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Η δικογραφία, κύριε Παπαδημούλη, όπως γνωρίζετε, έχει έρθει. Θα την ανοίξουμε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Οικονόμου, μην ανταποκρίνεστε στις προκλήσεις από την άλλη πλευρά, σας παρακαλώ. Κάντε τη δουλειά σας.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Εγώ δεν έχω πρόβλημα. Δεν αντιμαχόμεθα εδώ, κάνουμε διάλογο και συζήτηση.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Για πείτε μας, λοιπόν.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Η συζήτηση μπορεί να βγάλει κάποιο ενδιαφέρον αποτέλεσμα.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Πού και πότε…</Speech>
 <Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Αφήστε να ολοκληρώσω τη σκέψη μου. Ελπίζω να πιστεύετε ότι ανέβηκα στο Βήμα για να πω αυτή την πρόταση και να μην κάνω μια απλή συζήτηση.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Μόνο για το ΣΥΡΙΖΑ λέτε όμως.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ο ΣΥΡΙΖΑ έχει πάρει μια πρωτοβουλία. Δεν έχουμε υποχρέωση να την σχολιάσουμε, να την κρίνουμε γιατί είναι μία πολιτική πρωτοβουλία και επομένως έτσι θα την κρίνουμε; 
Βλέπετε, λοιπόν, ότι δεν παριστάνω τον ντετέκτιβ Σαΐνη εδώ για να πω για CDS και όλα αυτά. Όλα αυτά δεν τα συζητάω. Εγώ σχολιάζω μία πολιτική πρωτοβουλία που πήρε ο ΣΥΡΙΖΑ. Γι’ αυτήν ερχόμαστε να μιλήσουμε εδώ.
Εμείς θεωρούμε ότι η προσπάθειά σας δεν είναι να λάμψει η αλήθεια. Είναι μία πολιτική πρωτοβουλία που πέφτει στο κενό. Γι’ αυτό την σχολιάζουμε και γι αυτό είστε, στη δική μου τουλάχιστον ομιλία, πρωταγωνιστές. Τώρα αναφέρομαι στις άλλες πτέρυγες της Κυβέρνησης και όχι γιατί αν δεν ψηφίζαμε ή ψηφίζαμε αυτήν την πρόταση, θα έπεφτε η Κυβέρνηση. Δεν υπάρχει κανένα τέτοιο θέμα.
Εμείς λέμε κάτι πολύ απλό. Υπάρχει αυτήν τη στιγμή ο φάκελος από τον εισαγγελέα. Αυτός ο φάκελος πρέπει να διερευνηθεί και νομίζω πως δεν έχετε καμ   μία αντίρρηση. Πάνω στα στοιχεία, λοιπόν, που θα προκύψουν απ’ αυτό το φάκελο, είμαστε ανοιχτοί –το είπε ο εισηγητής μας, το λέω και εγώ, ο κ. Κουβέλης το έχει πει και στον Τύπο, δεν μπορεί να το πει πιο πολύ κάποιος- να διερευνήσουμε τις ευθύνες.
Κλείνω λέγοντας το εξής: Υπάρχουν, άραγε, ευθύνες για το Μάιο του 2010; Κοιτάξτε, εμείς είμαστε σταθεροί στις θέσεις μας. Η Δημοκρατική Αριστερά δεν δίνει κανένα συγχωροχάρτι και καμμία λευκή επιταγή σε κανέναν. Αυτό το λέω, γιατί τα άκουσα από την κ. Κωνσταντοπούλου περί ανταλλαγμάτων, κ.λπ.. Αυτά είναι συκοφαντίες και κακές κουβέντες να τις λέτε. Αυτά δεν είναι σωστά πράγματα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αφού φτιάξατε θέσεις στο ΤΑΙΠΕΔ! Βάλατε έκτο μέλος στο ΤΑΙΠΕΔ!</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Δεν είναι σωστά πράγματα να τα λέτε! Κυρία Κωνσταντοπούλου, αυτή δεν είναι καλή συμπεριφορά, διότι αδικείτε μία παράταξη η οποία είναι δύο ετών –δεν είναι μεγάλη η ιστορία της- αλλά όταν αυτή η παράταξη…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Βάλατε έκτο μέλος στο ΤΑΙΠΕΔ! Πείτε μας γι’ αυτήν την έκτη θέση στο ΤΑΙΠΕΔ!</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Βλέπετε ότι δεν συμμετέχουμε στην Κυβέρνηση, δεν συμμετέχουμε στα Υπουργεία, δεν κυνηγάμε θέσεις! Έχουμε μία άποψη! Όταν βλέπετε μία τέτοια σωστή συμπεριφορά, δεν είναι σωστό από τη μεριά σας να συκοφαντείτε και να αφήνετε τέτοιες ερμηνείες και τέτοιες κουβέντες! Αυτή είναι κακή συμπεριφορά!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τέλος πάντων, θα τηρηθεί ο Κανονισμός λίγο;</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Εγώ, κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, τι να κάνουμε τώρα;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, μου απευθύνει το λόγο!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ! Βλέπω, όμως, ότι κι εσάς σας αρέσει!
Σας παρακαλώ, λοιπόν, κυρία Κωνσταντοπούλου και εσάς, κύριε συνάδελφε, να σταματήσετε!</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κύριε Πρόεδρε, μου αρέσει να υπάρχει μία ζωντανή συζήτηση, αλλά προστατέψτε με κιόλας!
Εμείς λέμε, λοιπόν, ότι ευθύνες υπάρχουν και είναι σαφέστατα πολιτικές. Αποδόθησαν άλλωστε από το λαό, καθώς ένα κραταιό κίνημα του 45% κατέληξε στο 12% και χθες είδαμε στα γκάλοπ ότι φθάνει στο 5%! Αν είναι και ποινικές οι ευθύνες, φυσικά θα καθήσουμε να το συζητήσουμε. Εμείς δεν θα δώσουμε συγχωροχάρτι!
Θα κλείσω τη συζήτηση και θα πω το εξής: Το όπλο παρά πόδας στην υπόθεση αυτή από τη Δημοκρατική Αριστερά!
(Χειροκροτήματα από τη Δημοκρατική Αριστερά)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε. 
Ο Κοινοβουλευτικός Εκπρόσωπος του ΚΚΕ κ. Σπυρίδων Χαλβατζής έχει το λόγο για έξι λεπτά.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κυρίες και κύριοι Βουλευτές, συζητάμε την πρόταση για τη σύσταση εξεταστικής επιτροπής για το μνημόνιο. Για την ουσία της πρότασης του ΣΥΡΙΖΑ αναλυτικά και τεκμηριωμένα τοποθετήθηκε η Γενική Γραμματέας της Κεντρικής Επιτροπής του κόμματος και ο εισηγητής μας.
Θα ήθελα να κάνω μερικά σχόλια, πριν αναφερθώ στην ουσία της πρότασης. Πρώτον, δύο μέρες μετά το Eurogroup για το τρίτο μνημόνιο, ο Πρωθυπουργός χθες στο Υπουργικό Συμβούλιο κάλεσε τους Υπουργούς του να οργανώσουν τη νέα επίθεση ενάντια στα εργασιακά, ασφαλιστικά, κοινωνικά δικαιώματα της εργατικής τάξης και όλων των εργαζομένων. Πρώτος πήρε τη σκυτάλη για τη νέα επέλαση ο Υπουργός Εργασίας. Πρώτος στόχος, τα ασφαλιστικά ταμεία. Έτσι, η λεηλασία των ασφαλιστικών ταμείων συνεχίζεται. Και είναι απύθμενο το θράσος και της Κυβέρνησης αλλά και του κ. Βενιζέλου στην αντιμετώπιση των ασφαλιστικών ταμείων. 
Ο Υπουργός Εργασίας της Νέας Δημοκρατίας και της συγκυβέρνησης προτρέπει τις διοικήσεις των ασφαλιστικών ταμείων να επιλέξουν μόνοι τους το σφαγιασμό τους. Πραγματικά, έχουμε προτροπή για αυτοκτονία, για αυτοκτονικές πράξεις! Αυτό είναι το κάλεσμα του Υπουργού! Κι όταν λέγαμε παλαιότερα ως ΚΚΕ ότι οι συντάξεις θα φθάσουν στα 400 ευρώ, όλοι σας μας λέγατε ότι κινδυνολογούμε! Και έλεγαν ψέματα και ο Γιώργος Παπανδρέου και ο Παπακωνσταντίνου και ο Βενιζέλος ότι δεν θα ζημιωθούν τα ασφαλιστικά ταμεία στο προηγούμενο «κούρεμα». Και δεν ληστεύθηκαν μόνο τα αποθεματικά των ασφαλιστικών ταμείων, αλλά και τα αποθεματικά των πανεπιστημίων των κρατικών νοσοκομείων.
Αυτή η ληστρική επίθεση είναι μια πολιτική της Ευρωπαϊκής Ένωσης των μονοπωλίων, πολιτική η οποία ακολουθείται γιατί συναποφασίζεται και από τη Νέα Δημοκρατία και από το ΠΑΣΟΚ, στα όργανα της Ευρωπαϊκής Ένωσης. 
Δεύτερο σχόλιο. Ο εισηγητής της Νέας Δημοκρατίας τόνισε ότι η χώρα θέλει να σταθεί όρθια. Αυτήν τη χώρα την έχετε κάνει ακροβάτη, την έχετε κάνει να στέκεται συνεχώς όρθια. Ποια είναι η πραγματικότητα; Αλήθεια, η συντριβή των εργασιακών, ασφαλιστικών, κοινωνικών δικαιωμάτων γίνεται για να σταθεί όρθια η χώρα, για να σταθούν όρθιοι οι εργάτες και οι άλλοι εργαζόμενοι; Όχι. Όλα αυτά τα κάνετε γιατί θέλετε να στέκει όρθιο το μονοπωλιακό κεφάλαιο και οι επιχειρηματικοί όμιλοι, για να διασφαλιστούν τα κέρδη και τα συμφέροντά τους και στην περίοδο της κρίσης, όπως ήταν διασφαλισμένα και στην περίοδο της ανάπτυξης. 
Και ο εισηγητής του ΠΑΣΟΚ είπε ότι η χώρα θα πρέπει να σταθεί όρθια. Αυτά είπε και αυτός. Επαναλαμβάνουμε ότι αυτό που κάνετε είναι να κρατάτε όρθιους τους επιχειρηματικούς ομίλους και τα μονοπώλια, συντρίβοντας ταυτόχρονα τους εργάτες και τα λαϊκά στρώματα. Αυτή είναι η πολιτική σας. 
Τρίτον. Υπήρξε μια ομολογία σήμερα εδώ από τον κ. Σαχινίδη. Ο κ. Σαχινίδης είπε ότι έχουμε μια βαθιά καπιταλιστική οικονομική κρίση. Μάλιστα, επικαλέστηκε και τον Ένγκελς και τον Μαρξ. Τελικά όλοι εκεί στηρίζεστε και αυτό το φάντασμα που πλανάται, αυτό σας κατατρώει. Αυτή είναι η πραγματικότητα. 
Όμως, ας δούμε τι υποστήριζε μέχρι σήμερα το ΠΑΣΟΚ. Υποστήριζε ότι έχουμε μία κρίση χρέους. Μάλιστα, αυτό το υποστήριζε όχι μόνο το ΠΑΣΟΚ, αλλά και η Νέα Δημοκρατία και ο ΣΥΡΙΖΑ. Υποστήριζαν ότι έχουμε καζινο-καπιταλισμό. Και ο Πρόεδρος του ΣΥΡΙΖΑ μίλησε σήμερα πριν από λίγο για κρίση χρέους. Ναι, μόνο το Κομμουνιστικό Κόμμα Ελλάδας μιλούσε από την αρχή για μια βαθιά οικονομική καπιταλιστική κρίση, για κρίση υπερκερδών και υπερσυσσώρευσης κεφαλαίων. Αυτή είναι η πραγματικότητα. Και στην καπιταλιστική οικονομική κρίση καταστρέφονται παραγωγικές δυνάμεις και πρώτα απ’ όλα καταστρέφεται η πρώτη παραγωγική δύναμη, που είναι η εργατική τάξη. 
Τέταρτον. Όχι, κύριε Βενιζέλο, δεν σας επιβάλλουν οι δανειστές αυτήν τη βάρβαρη πολιτική. Και εσείς και το ΠΑΣΟΚ και η Νέα Δημοκρατία αυτήν την πολιτική ακολουθείτε χρόνια τώρα, για να στηρίζετε την κερδοφορία του μεγάλου κεφαλαίου. 
Πέμπτον. Κύριε Υπουργέ, σχετικά με την αναφορά σας στην ηγεσία της Ευρωπαϊκής Ένωσης και των δύο βασικών της πυλώνων, της Σοσιαλδημοκρατίας και της Χριστιανοδημοκρατίας, είπατε τη μισή αλήθεια. Ναι, υπάρχουν διαφορές ανάμεσά τους, αλλά οι διαφορές που υπάρχουν αφορούν δευτερεύοντα ζητήματα. Όταν, όμως, πρόκειται να χτυπήσουν εργατικά, εργασιακά, ασφαλιστικά και κοινωνικά δικαιώματα ταυτίζονται απόλυτα και βαδίζουν συντονισμένα. Και χτυπάτε και εσείς ανελέητα τους εργάτες. Και αυτό γίνεται βεβαίως σε όλες τις χώρες της Ευρωπαϊκής Ένωσης. 
Έκτον. Μας αφήνει παγερά αδιάφορους η συκοφαντία του Κοινοβουλευτικού Εκπροσώπου της φασιστικής Χρυσής Αυγής για τους πολιτικούς κρατούμενους. Οι Κομμουνιστές, οι ριζοσπάστες αγωνιστές, όλοι όσοι πάλευαν τη δικτατορία, πάντοτε στέκονταν περήφανα απέναντι στους διώκτες, στους βασανιστές τους σε όλη την περίοδο της δικτατορίας. Στέκονταν απέναντι στους δυνάστες των εργαζομένων, απέναντι στους δυνάστες του ελληνικού λαού. Και δυνάστες ήσαν όχι άλλοι, αλλά οι πρόγονοι της Χρυσής Αυγής, τη σημαία των οποίων, τη σημαία των προγόνων τους, την ανέμιζε προχθές ο Κοινοβουλευτικός Εκπρόσωπος της Χρυσής Αυγής. 
Τέλος, ανεξάρτητα από τον τρόπο που βλέπει και ο ΣΥΡΙΖΑ και άλλα κόμματα την κατάσταση και τον τρόπο αντιμετώπισης των προβλημάτων, εμείς λέμε «ΝΑΙ» στη συγκρότηση εξεταστικής επιτροπής. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Τοποθετηθήκαμε πολλές φορές. Δεν έχουμε αυταπάτες για το ρόλο και κυρίως για την αποτελεσματικότητα αυτών των επιτροπών. Άλλωστε, η εργατική τάξη, ο εργαζόμενος λαός δεν έχει να περιμένει τίποτα από όποια εξέλιξη προς αυτήν την κατεύθυνση. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. Εμείς καλούμε την εργατική τάξη, καλούμε τα λαϊκά στρώματα να μην έχουν αυταπάτες, γιατί όπως είπαμε η αντεργατική επίθεση συνεχίζεται και θα ανακοπεί μόνο από την ενιαία συντονισμένη δράση του εργατικού λαϊκού κινήματος, με την ενίσχυση της ταξικής κατεύθυνσης του συνδικαλιστικού κινήματος…</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: …για να διαμορφωθούν όροι, συνθήκες και προϋποθέσεις για βαθύτερες αλλαγές, για αποδέσμευση από την Ευρωπαϊκή Ένωση, για τη μονομερή διαγραφή του χρέους. Κι αυτό φυσικά το λέμε, το τονίζουμε και παλεύουμε, παίρνουμε όλα τα μέτρα για να διαμορφωθούν όροι, συνθήκες και προϋποθέσεις για μία εργατική λαϊκή εξουσία που θα μπορέσει να προωθήσει αυτήν την πολιτική.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε πολύ.
Το λόγο έχει η Στ’ Αντιπρόεδρος της Βουλής και Βουλευτής των Ανεξαρτήτων Ελλήνων κ. Μαρία Κόλλια-Τσαρουχά για πέντε λεπτά.
Ορίστε, κυρία συνάδελφε, έχετε το λόγο.</ChairmanSpeech>
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (Στ΄ Αντιπρόεδρος της Βουλής): Κυρίες και κύριοι συνάδελφοι, κύριε Πρόεδρε, αν κάποιοι σ’ αυτήν την Αίθουσα ή και έξω απ’ αυτήν, είτε γιατί απουσιάζουν είτε γιατί κρύβονται στο σκοτάδι, πιστεύουν ότι τελικά δεν θα διερευνηθεί η υπόθεση του μνημονίου και πώς μπήκαμε στο Διεθνές Νομισματικό Ταμείο ή ότι δεν θα διερευνηθούν οι πολιτικές και ποινικές ευθύνες των κυβερνητικών και λοιπών παραγόντων της περιόδου 2009 και 2010, ότι δεν θα διερευνηθούν ποια φυσικά ή νομικά πρόσωπα εκμεταλλεύτηκαν την εσωτερική πληροφόρηση, ότι δεν θα διερευνηθούν οι ευθύνες οποιουδήποτε ο οποίος με πράξεις ή παραλείψεις διευκόλυνε ή με δόλο δεν απέτρεψε κερδοσκοπικά παιχνίδια, μα πολύ περισσότερο ότι δεν θα εντοπιστούν και δεν θα καταλογιστούν ευθύνες σε όσους αυτές ανήκουν και ότι δεν θα πληροφορηθεί η Βουλή και η κοινή γνώμη για την αλήθεια, θα έλεγα ότι έχετε δίκιο να το πιστεύετε. Έχετε δίκιο, γιατί ερμηνεύετε τα πράγματα μέσα από τη διάσταση του παρελθόντος, των άπειρων εξεταστικών και εκτός ελαχίστων περιπτώσεων, των μηδενικών ουσιαστικών αποτελεσμάτων.
Ο λαός μας λέει ότι εάν θέλεις να κάνεις κάτι, τότε θα βρεις έναν τρόπο, αν όμως δεν θέλεις να το κάνεις, βρίσκεις μια δικαιολογία. Και τέτοιες δικαιολογίες σήμερα έχουν ακουστεί πολλές εδώ, από πολλούς. Κι όσο για τον τρόπο, κρατήστε μία μικρή επιφύλαξη, όχι γιατί θα το θέλουν κάποια κόμματα, αλλά γιατί θα είναι απαίτηση ολόκληρης της κοινωνίας και σ’ αυτήν τίποτα δεν θα μπορέσει να αντισταθεί.
Πιστεύω, κυρίες και κύριοι συνάδελφοι, ότι όλοι θα θέλαμε να γνωρίσουμε το συγγραφέα ή τους συγγραφείς των ομιλιών του τότε Αρχηγού της Αξιωματικής Αντιπολίτευσης και σημερινού Πρωθυπουργού του κ. Σαμαρά, που μας έλεγε τότε ότι κοινωνική συνοχή σημαίνει αίσθημα δικαίου, ότι ο λαός πρέπει να μάθει όλη την αλήθεια γι’ αυτούς που κυβέρνησαν και τέλος, ότι θα γίνει μία εξεταστική, μία μόνο, για το πώς και γιατί φτάσαμε σ’ αυτό το μνημόνιο –στο πρώτο- ώστε να πληροφορηθεί ο ελληνικός λαός τι έγινε και ποιος ευθύνεται, χωρίς εκπτώσεις, χωρίς συμβιβασμούς.
Να σας θυμίσω επίσης, κυρίες και κύριοι συνάδελφοι, ότι αυτοί που σήμερα μιλούν για την ανάγκη σταθερότητας της χώρας είναι αυτοί που υποστήριζαν και διακήρυτταν χθες ότι κάποιοι πιέζουν τη Νέα Δημοκρατία να συγκυβερνήσει με το ΠΑΣΟΚ, ότι δεν συμφέρει τον ελληνικό λαό να γίνει μία τέτοια συγκυβέρνηση, ότι αυτή η συγκυβέρνηση συμφέρει μόνο το ίδιο το ΠΑΣΟΚ για να πέσει στα μαλακά, ότι αυτή η συγκυβέρνηση συμφέρει τη διαπλοκή, ότι αυτή η συγκυβέρνηση συμφέρει τα εξωθεσμικά κέντρα, ότι μία αδύναμη κυβέρνηση δύο κομμάτων μπορούν ευκολότερα να την ελέγχουν, να την πιέζουν και να την εκβιάζουν. Αυτούς, λοιπόν, που καταγγέλλατε τότε δεν έχουν ονοματεπώνυμα;
Κι αυτά τα ισοδύναμα, η εξουσία τελικά που θέλατε να ελέγχετε από εσάς, να διορίζετε τους κολλητούς σας, είναι αυτά που σας ενώνουν σήμερα και είναι πολλά περισσότερα απ’ αυτά που σας χώριζαν χθες. Και η φιλία, κυρίες και κύριοι συνάδελφοι, χτίζεται γρήγορα όταν υπάρχουν διαπλεκόμενα οφέλη. 
Θα σας θυμίσω, λοιπόν, κύριε Σαμαρά, ότι η διατήρηση στην ΕΛΣΤΑΤ του κ. Γεωργίου που αμφισβήτησε τα στοιχεία της κυβέρνησης Καραμανλή και αλλοίωσε τα στοιχεία, όπως το κατέθεσε η κ. Γεωργαντά, αποδεικνύει ότι το μόνο τον οποίο στηρίζει τον κ. Βενιζέλο, ακόμα και σε βάρος του τότε Πρωθυπουργού Κώστα Καραμανλή, ο οποίος σας έβγαλε από την πολιτική σας ερημιά. Θα μου επιτρέψετε να θυμίσω τον αείμνηστο Ντίνο Ηλιόπουλο «Δεν ξέρω αν το προσέξατε, αλλά σήμερα είστε μία ωραία ατμόσφαιρα».
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Και όχι αφού συναποφασίσετε να επιλέξετε μια ανέξοδη, ανούσια, συλλογική ενοχή για πραγματικές, ατομικές, πολιτικές ευθύνες που θα έπρεπε να καταλογιστούν. 
Γινόμαστε εκνευριστικοί –το ξέρω- αλλά αυτό είναι αποτέλεσμα της συνέπειας και της υπευθυνότητάς μας. Και το ερώτημα παραμένει για το ποιος θα βγάλει το φίδι από την τρύπα. Τελικά, αποδείχθηκε επικίνδυνο να λέτε και να υποστηρίζετε πράγματα που οι άνθρωποι μπορούν να θυμηθούν. Είναι τόσες οι υποσχέσεις σας που έχουν μειώσει στο ελάχιστο την εμπιστοσύνη του λαού προς εσάς. 
Πρώτο καθήκον μιας κοινωνίας είναι η δικαιοσύνη και επειδή ίσως κάποιοι επιλέγουν να τη βρουν στον άλλον κόσμο, σ’ αυτή τη ζωή κάνουν όλο νόμους και μάλιστα νόμους με πολλά παραθύρια. Οι δοκιμαζόμενοι, λοιπόν, συνάνθρωποί μας οι οποίοι  βιώνουν μια απίστευτη πραγματικότητα φτώχειας και απελπισίας γνωρίζουν καλά ότι όταν κάποιοι παραβαίνουν μια υπόσχεση που τους έδωσαν, δίνουν με ευκολία μια εξίσου καλή όπως κάνετε εσείς σήμερα. 
Θα ήθελα, λοιπόν, να λάβετε σοβαρά υπ’ όψιν σας την οργή των υπομονετικών Ελλήνων και να μη σας διαφεύγει ότι η κάθε κυβέρνηση είναι ένας απλός υπηρέτης, ένας προσωρινός υπηρέτης. Και δεν είναι στα καθήκοντά σας, κύριοι της Κυβέρνησης, να ορίζετε τι είναι σωστό και τι δεν είναι, ποιος είναι  πατριώτης και ποιος δεν είναι. Δουλειά σας είναι ως Κυβέρνηση όχι να δίνετε εντολές αλλά να υπακούετε σ’ αυτές που δίνει ο μοναδικός εντολοδόχος, ο ελληνικός λαός. Και ο ελληνικός λαός σας ψήφισε και για την επαναδιαπραγμάτευση και για την εξεταστική την οποία εσείς σήμερα απεμπολείτε. Εμείς αυτόν υπηρετούμε. Γι’ αυτό προσπαθούμε με τις πράξεις και τις παραλείψεις να κάνουμε τελικά το μικρότερο δυνατό κακό. 
Τις περισσότερες φορές, κύριοι συνάδελφοι, οι απαντήσεις μάς δίνονται μέσα από τη σοφία του λαού μας: «Αλλιώς μας τα ‘λεγες παπά πριν σε χειροτονήσουν». 
Σας ευχαριστώ πολύ. 
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Κωνσταντόπουλος για πέντε λεπτά.</ChairmanSpeech>
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Κυρίες και κύριοι συνάδελφοι, αμφισβητεί κανένας ότι βιώνουμε τη μεγαλύτερη πολιτική και οικονομική κρίση των τελευταίων ετών; Ένας ολόκληρος κόσμος έξω στον ευρωπαϊκό Νότο πιστεύει ή νοιώθει ότι έχει χάσει τα πάντα και το μόνο που δεν έχει χάσει, δυστυχώς, είναι τα χρέη του. Το μόνο που κουβαλάει είναι τα χρέη του. 
Περνάμε, λοιπόν, τη μεγαλύτερη κρίση. Και πώς κάνουμε διαχείριση της κρίσης; Σε ποιο σημείο βρισκόμαστε; Αμφιβάλλει κανένας ότι δεν βρισκόμαστε σε ένα κρίσιμο σημείο όπου παράλληλα με το δικό μας Κοινοβούλιο, σε άλλα Κοινοβούλια, όπως στη Budenstag σήμερα, το Γερμανικό Κοινοβούλιο και άλλα, συζητάνε για τη λύση του ελληνικού προβλήματος; Και τι συζητάνε εκεί; Κάποιοι πιστεύουν σε ένα νέο ελληνικό θαύμα. Κάποιοι εκεί πιστεύουν στη βιωσιμότητα του ελληνικού χρέους. Κάποιοι ίσως έχουν ήδη πείσει ότι μπορούμε να βάλουμε την οικονομία μπροστά, ότι κοιτάμε την επόμενη μέρα, ότι δεν ομφαλοσκοπούμε, ότι δεν προχωρούμε πάλι στο μίζερο χθες κάνοντας ενδοσκοπήσεις επί ενδοσκοπήσεων. 
Και εμείς εδώ σε ποιους δίνουμε επιχειρήματα σήμερα στα υπόλοιπα Κοινοβούλια; Σε όλους αυτούς που έχουν ποντάρει στη χρεοκοπία της χώρας μας, σε όλους αυτούς τους κερδοσκόπους οι οποίοι ονειρεύονται τη χρεοκοπία της χώρας μας. Τίποτα λιγότερο, τίποτα περισσότερο. 
Δεν είμαστε μόνοι μας. Επιτέλους, είναι καλό –και το λέμε συνέχεια- να σκεφτόμαστε παγκόσμια και να ενεργούμε τοπικά. Μα, το έχουμε παρακάνει, κύριοι συνάδελφοι. Δεν μπορεί να αναμασάμε τη μιζέρια μας συνέχεια. Δεν μπορούμε εδώ να δίνουμε συνέχεια επιχειρήματα σ’ αυτούς που είναι κολλημένοι στο χθες, σ’ αυτούς που πίστεψαν στη χρεοκοπία της πατρίδας μας. 
Κύριοι συνάδελφοι, επιτέλους, η ιστορική μνήμη δεν μπορεί να είναι αλά καρτ. Ξέρω ότι ιδιαίτερα στο αντιμνημονιακό τόξο είστε φιλίστορες, αλλά επαναλαμβάνω ότι η ιστορική μνήμη δεν μπορεί να είναι αλά καρτ. 
Ας θυμηθούμε τι έγινε πριν από ογδόντα χρόνια στη δημοκρατία της Βαϊμάρης. Θυμηθείτε πώς εξετράφη εκεί το αυγό του φιδιού, τι λάθη έκανε η Αριστερά στη δημοκρατία της Βαϊμάρης και πώς συνέπλευσε κοινοβουλευτικά πολλές φορές με όλους αυτούς οι οποίοι δολοφόνησαν τη δημοκρατία μετά. Σήμερα δέχεστε ικανοποιητικά και δεν φεύγετε την ώρα που ο άλλος εταίρος του αντιμνημονιακού τόξου συμφωνεί με τις απόψεις σας. Τον ακούτε προσεκτικά, συμπλέετε μαζί του. 
Κύριοι συνάδελφοι, μετά από μένα θα ανέβει στο Βήμα συνάδελφος…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, δεν είναι τώρα ώρα να δούμε  ποιος συνάδελφος θα ανέβει και τι θα πει, γιατί δεν θα τελειώσουμε ποτέ.</ChairmanSpeech> 
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Εντάξει, κύριε Πρόεδρε. 
Αυτοί που μίλησαν και εδώ σήμερα, αγαπητοί φίλοι, δεν είναι φαντάσματα. Η ιστορία επαναλαμβάνεται και ενίοτε όχι ως φάρσα. Αυτοί που ανέβηκαν εδώ δεν  ήταν φάρσα. Σήμερα συμπλέετε μαζί τους. Σήμερα σπέρνετε ανέμους και πολύ φοβάμαι ότι όλοι μαζί δυστυχώς, όχι μόνον εσείς, σύντομα θα κληθούμε να θερίσουμε θύελλες. Ας το έχετε και αυτό υπ’όψιν σας σε μια δύσκολη στιγμή για την κοινοβουλευτική δημοκρατία και τον κοινοβουλευτισμό και την ίδια τη δημοκρατία μας. Μην πείτε μετά ότι δεν ξέραμε, δεν ακούσαμε, γιατί στις τελευταίες προτάσεις σας, όποιες και αν είναι, αυτές συμπλέετε. Τα νούμερα υπάρχουν. Η άθροιση είναι συγκεκριμένη. Τα τόξα διαμορφώνονται, οι πολιτικές διαμορφώνονται και οι εντυπώσεις μένουν, δυστυχώς. 
Κυρίες και κύριοι συνάδελφοι, σ’ αυτήν την κρίσιμη στιγμή δεν χωρούν προτάσεις για εξεταστική επιτροπή. Κοιτάμε μπροστά και μόνο μπροστά. Η πρόταση για εξεταστική επιτροπή θα έρθει. Η πρόταση του Πρωθυπουργού θα υλοποιηθεί, όταν όμως τελειώσει η κρίση. Την ώρα της κρίσης ενδοσκοπήσεις δεν χωράνε. 
Δεν αναζητούμε ευθύνες. Λύνουμε το πρόβλημα. Και όταν το πρόβλημα το διαχειριστούμε και το λύσουμε, όταν περάσει η κρίση, έρχονται και οι προτάσεις για εξεταστική επιτροπή. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας): Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Πρόεδρε.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας): Κύριε Πρόεδρε, δεν συνηθίζω να παρεμβαίνω στις απόψεις των άλλων, ακόμα και όταν είναι προκλητικές απέναντι στο κόμμα. Όμως, θα ήθελα να συμβουλεύσω το συγκεκριμένο Βουλευτή, πρώην Υπουργό: Μην εκβιάζετε. Είναι εκβιασμός αυτός όταν μιλάτε για σύμπλευση των κομμάτων που θα στηρίξουμε την πρόταση του ΣΥΡΙΖΑ και θα ψηφίσουμε το ίδιο με τη Χρυσή Αυγή. Αφήστε αυτήν την θεωρία των δυο άκρων. Εσείς θρέφετε αυτή τη Χρυσή Αυγή. 
(Χειροκροτήματα από την πτέρυγα του ΚΚΕ και του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, κύριε συνάδελφε. 
Κυρίες και κύριοι συνάδελφοι, ολοκληρώθηκε η συζήτηση επί της προτάσεως που κατέθεσαν ο Πρόεδρος της Κοινοβουλευτικής Ομάδας του ΣΥΡΙΖΑ-ΕΚΜ κ. Αλέξης Τσίπρας <a href="http://www.hellenicparliament.gr/UserFiles/f3c70a23-7696-49db-9148-f24dce6a27c8/Έγγραφο%20(7714267).pdf">και εβδομήντα Βουλευτές του κόμματός του, για σύσταση Εξεταστικής Επιτροπής, �� HYPERLINK &quot;http://www.hellenicparliament.gr/UserFiles/f3c70a23-7696-49db-9148-f24dce6a27c8/Έγγραφο%20(7714267).pdf&quot; με αντικείμενο τη διερεύνηση των συνθηκών που οδήγησαν στην προσφυγή στο ΔΝΤ και την υποβολή της Ελλάδας στο καθεστώς των μνημονίων και της επιτήρησης και για την αναζήτηση και απόδοση των ευθυνών Νέας Δημοκρατίας και Πανελλήνιου Σοσιαλιστικού Κινήματος και κάθε ενεχομένου προσώπου</a> , κατά το άρθρο 68, παράγραφος 2 του Συντάγματος και 144 του Κανονισμού της Βουλής.
Θα ακολουθήσει ονομαστική ψηφοφορία που θα διεξαχθεί σύμφωνα με τις διατάξεις του άρθρου 72 του Κανονισμού της Βουλής. 
Διακόπτουμε για δέκα (10) λεπτά και μετά θα γίνει η ψηφοφορία. 
(ΔΙΑΚΟΠΗ)
(Κατά τη διάρκεια της διακοπής την Προεδρική Έδρα κατέλαβε ο Πρόεδρος της Βουλής κ. ΕΥΑΓΓΕΛΟΣ – ΒΑΣΙΛΕΙΟΣ Ι. ΜΕΪΜΑΡΑΚΗΣ )
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Θα ακολουθήσει ονομαστική ψηφοφορία που θα διεξαχθεί σύμφωνα με τις διατάξεις του άρθρου 72 του Κανονισμού της Βουλής. 
Οι αποδεχόμενοι την πρόταση λέγουν «ΝΑΙ».
Οι μη αποδεχόμενοι την πρόταση λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Κυρίες και κύριοι συνάδελφοι, σας ενημερώνω, επίσης, ότι στο Προεδρείο της Βουλής έχουν περιέλθει, σύμφωνα με το άρθρο 70Α’ του Κανονισμού της Βουλής, επιστολές συναδέλφων Βουλευτών ευρισκομένων σε αποστολή της Βουλής στο εξωτερικό, με τις οποίες γνωστοποιούν την ψήφο τους. Οι ψήφοι αυτές θα συνυπολογιστούν στην καταμέτρηση που θα ακολουθήσει.
Καλούνται επί του καταλόγου ο Βουλευτής της Νέας Δημοκρατίας κ. Ιορδάνης Τζαμτζής και η Βουλευτής του ΣΥΡΙΖΑ κ. Όλγα Γεροβασίλη.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Υπάρχει συνάδελφος, ο οποίος δεν άκουσε το όνομά του; Κανείς.
Οι επιστολές οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(Να μπουν οι σελίδες 307-315)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κυρίες και κύριοι συνάδελφοι, σας ενημερώνω ότι έχουν έρθει στο Προεδρείο επιστολές συναδέλφων οι οποίες εκφράζουν πρόθεση ψήφου, θα καταχωρισθούν στα Πρακτικά της σημερινής συνεδρίασης, αλλά δεν προσμετρώνται στο αποτέλεσμα.
(Οι προαναφερθείσες επιστολές έχουν ως εξής:
(Να μπουν οι σελίδες 317-322)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και τρεις συνοδοί-εκπαιδευτικοί από το 2ο Γυμνάσιο Τυρνάβου Λάρισας.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Κηρύσσεται περαιωμένη η ψηφοφορία και παρακαλώ την κυρία και τον κύριο ψηφολέκτη να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ) 
(Διαρκούσης της καταμέτρησης την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 286 Βουλευτές. 
Υπέρ της προτάσεως, δηλαδή «ΝΑΙ», ψήφισαν 119 Βουλευτές.
Κατά της προτάσεως, δηλαδή «ΟΧΙ», ψήφισαν 167 Βουλευτές σύμφωνα με το παρακάτω πρωτόκολλο ονοματικής ψηφοφορίας:
(Να μπει το πρωτόκολλο της σελίδας 324α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς η πρόταση που κατέθεσε ο Πρόεδρος της Κοινοβουλευτικής Ομάδας του ΣΥΡΙΖΑ-EKM Aλέξης Τσίπρας και 70 Βουλευτές του κόμματός του για σύσταση Εξεταστικής Επιτροπής με αντικείμενο τη διερεύνηση των συνθηκών που οδήγησαν στην προσφυγή στο Διεθνές Νομισματικό Ταμείο και την υποβολή της Ελλάδας στο καθεστώς των Μνημονίων και της επιτήρησης και για την αναζήτηση και απόδοση ευθυνών Νέας Δημοκρατίας και ΠΑΣΟΚ και κάθε ενεχομένου προσώπου απορρίπτεται. 
Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα παρέσχε τη ζητηθείσα εξουσιοδότηση.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 18.12΄ λύεται η συνεδρίαση για αύριο ημέρα Παρασκευή 30 Νοεμβρίου 2012 και ώρα 10.00΄, με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων.
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ   
Τελευταία Αποθήκευση:	4/12/2012 12:51:00 μμ	Από:	A.marini
Εκτυπώθηκε:	4/12/2012 12:34:00 μμ</body>
</html>