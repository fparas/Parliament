<html><head><meta name="cp:revision" content="2"><meta name="date" content="2012-11-23T09:46:00Z"><meta name="Company" content="OTS"><meta name="Keywords" content=""><meta name="meta:word-count" content="39217"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-11-22T10:07:00Z"><meta name="Word-Count" content="39217"><meta name="dcterms:created" content="2012-11-23T09:46:00Z"><meta name="dcterms:modified" content="2012-11-23T09:46:00Z"><meta name="Last-Modified" content="2012-11-23T09:46:00Z"><meta name="Last-Save-Date" content="2012-11-23T09:46:00Z"><meta name="meta:character-count" content="211775"><meta name="Template" content="Normal.dot"><meta name="meta:save-date" content="2012-11-23T09:46:00Z"><meta name="dc:title" content="(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)"><meta name="Application-Name" content="Microsoft Office Word"><meta name="modified" content="2012-11-23T09:46:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-11-23T09:46:00Z"><meta name="Last-Printed" content="2012-11-22T10:07:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2012-11-23T09:46:00Z"><meta name="xmpTPg:NPages" content="1"><meta name="resourceName" content="19-11-2012.doc"><meta name="Last-Author" content="k.arapi"><meta name="w:comments" content=""><meta name="Character Count" content="211775"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)</head>
<body>ΣΥΝΕΔΡΙΑΣΗ 19-11-2012		ΣΕΛ. 7
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΟΔ΄
Δευτέρα  19 Νοεμβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας του Προέδρου της Βουλής κ. Ε.Μεϊμαράκη και των Βουλευτών κ.κ. Μ. Βορίδη, Π. Σιούφα και Ε. Τσακαλώτου, σελ. 
3. Ανακοινώνεται ότι τη συνεδρίαση παρακολουθούν μαθητές από το Δημόσιο ΙΕΚ Πειραιά, Tμήμα Ναυτιλιακής Κατεύθυνσης, σελ. 
4. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου αναφορών και ερωτήσεων της Τρίτης 20 Νοεμβρίου 2012, σελ. 
4. Συζήτηση επικαίρων ερωτήσεων:
α) Προς τον Υπουργό Αγροτικής Ανάπτυξης και Τροφίμων σχετικά με τη στασιμότητα στο πρόγραμμα για νέους βιοκαλλιεργητές, σελ. 
β) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις απολύσεις εργαζομένων στα έργα του ΜΕΤΡΟ Θεσσαλονίκης, σελ. 
γ) Προς τον Υπουργό Περιβάλλοντος Ενέργειας και Κλιματικής Αλλαγής:
i) σχετικά με την ανάγκη προστασίας του Αμβρακικού Κόλπου, σελ. 
ii) σχετικά με το έργο &quot; Επέκτασης Εγκαταστάσεις Επεξεργασίας Λυμάτων Χανίων&quot; και την ένταξη του στο Επιχειρησιακό Πρόγραμμα  &quot; Περιβάλλον - Αειφόρος Ανάπτυξη &quot;(ΕΠΠΕΡΑΑ), σελ. 
iii) σχετικά με τη λήψη μέτρων για την παράνομη υλοτόμηση, σελ. 
   δ) Προς τον Υπουργό Υγείας :
      i) σχετικά με τα προβλήματα στη λειτουργία της Μονάδας Εντατικής Θεραπείας του Περιφερειακού Πανεπιστημιακού Γενικού Νοσοκομείου Λάρισας, σελ. 
       ii) σχετικά με τις ελλείψεις στην αγορά φαρμάκων, σελ. 
5. Συζήτηση επίκαιρης επερώτησης Βουλευτών της Δημοκρατικής Αριστεράς προς τον Υπουργό Οικονομικών σχετικά με τον εκσυγχρονισμό των φοροελεγκτικών μηχανισμών και την πάταξη της φοροδιαφυγής, σελ.  
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση πρότασης νόμου: 
Ο Πρόεδρος της Κοινοβουλευτικής Ομάδας του ΠΑ.ΣΟ.Κ. κ. Ευάγγελος Βενιζέλος και οι Βουλευτές του κόμματός του κατέθεσαν πρόταση νόμου: «Μέτρα για την οικονομική διευκόλυνση των δανειοληπτών»., σελ. 
2. Κατάθεση σχεδίων νόμων:
α) Οι Υπουργοί Εξωτερικών, Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Αγροτικής Ανάπτυξης και Τροφίμων, Τουρισμού, Ναυτιλίας και Αιγαίου κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Δημοκρατίας του Ελ Σαλβαδόρ για οικονομική συνεργασία». ,σελ.
β) Οι Υπουργοί Εξωτερικών, Οικονομικών, Εθνικής  Άμυνας, Εσωτερικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Υγείας, Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Τουρισμού και Ναυτιλίας και Αιγαίου κατέθεσαν σχέδιο νόμου: «Κύρωση της Συμφωνίας μεταξύ της Ευρωπαϊκής Κοινότητας και των κρατών-μελών της αφενός και της Δημοκρατίας της Νότιας Αφρικής αφετέρου, για την τροποποίηση της Συμφωνίας Εμπορίου, Ανάπτυξης και Συνεργασίας»., σελ. 

3. Κατάθεση Εκθέσεως Διαρκούς Επιτροπής:
Η Διαρκής Επιτροπή Κοινωνικών Υποθέσεων και η Ειδική Μόνιμη Επιτροπή Ισότητας, Νεολαίας και Δικαιωμάτων του Ανθρώπου καταθέτουν την έκθεσή τους στο σχέδιο νόμου του Υπουργείου Εργασίας, Κοινωνικής Ασφάλισης και Πρόνοιας «Εφαρμογή της αρχής της ίσης μεταχείρισης ανδρών και γυναικών κατά την άσκηση αυτοτελούς επαγγελματικής δραστηριότητας -Εναρμόνιση της νομοθεσίας με την Οδηγία 2010/44/ΕΕ του Ευρωπαϊκού Κοινοβουλίου και του Συμβουλίου της 7ης Ιουλίου 2010»., σελ. 

ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ. , σελ.                                                                     ΜΑΡΚΟΓΙΑΝΝΑΚΗΣ Χ . ,σελ.                                                                             ΞΥΡΟΤΥΡΗ-ΑΙΚΑΤΕΡΙΝΑΡΗ Α. ,σελ.                                                                             
	.
ΟΜΙΛΗΤΕΣ

Α. Επί διαδικαστικού θέματος
ΓΛΕΖΟΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.

Β. Επί των επικαίρων ερωτήσεων:
ΑΓΑΘΟΠΟΥΛΟΥ Ε. , σελ.
ΒΙΡΒΙΔΑΚΗΣ Κ. , σελ.
ΓΙΟΒΑΝΟΠΟΥΛΟΣ Κ. , σελ.
ΚΑΛΑΦΑΤΗΣ Σ. , σελ.
ΛΑΜΠΡΟΥΛΗΣ Γ. , σελ.
ΛΥΚΟΥΡΕΝΤΖΟΣ Α. , σελ.
ΜΠΟΥΚΟΥΡΑΣ Ε. , σελ.
ΜΩΡΑΪΤΗΣ Ν. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΑΛΜΑΣ Μ. , σελ.
ΤΣΑΥΤΑΡΗΣ Α. , σελ.
ΧΑΡΑΛΑΜΠΙΔΟΥ Δ. , σελ.

Γ. Επί της επίκαιρης επερώτησης:
ΑΝΑΓΝΩΣΤΑΚΗΣ Δ. , σελ.
ΒΟΡΙΔΗΣ Μ. , σελ.
ΓΕΛΑΛΗΣ Δ. , σελ.
ΓΙΑΝΝΑΚΑΚΗ Μ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΛΥΚΟΥΔΗΣ Σ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΑΡΚΟΠΟΥΛΟΣ Κ. , σελ.
ΜΑΡΚΟΥ Α. , σελ.
ΜΑΤΘΑΙΟΠΟΥΛΟΣ Α. , σελ.
ΜΑΥΡΑΓΑΝΗΣ Γ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΟΙΚΟΝΟΜΟΥ Β. , σελ.
ΤΣΟΥΚΑΛΗΣ Ν. , σελ.
ΨΥΡΡΑΣ Θ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΟΔ΄
Δευτέρα 19 Νοεμβρίου 2012
Αθήνα, σήμερα στις 19 Νοεμβρίου 2012, ημέρα Δευτέρα και ώρα 18.11΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β’ Αντιπροέδρου αυτής κ. ΑΘΑΝΑΣΙΟΥ ΝΑΚΟΥ.
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από την κ. Δέσποινα Χαραλαμπίδου, Βουλευτή Α΄ Θεσσαλονίκης τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία   αιτείται την τροποποίηση της εγκυκλίου του Υπουργείου Παιδείας, Θρησκευμάτων, Πολιτισμού και Αθλητισμού περί αποχώρησης των νηπίων από τα ολοήμερα νηπιαγωγεία κατά την επιθυμία των γονέων.
2) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  το Σωματείο Ηπατομεταμοσχευθέντων Ελλάδος  αιτείται την προστασία των μεταμοσχευμένων ατόμων με σειρά ενεργειών, τις οποίες καταθέτουν στους αρμόδιους φορείς.
3) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Πανελλήνια ΄Ενωση Δασολόγων Δημοσιών Υπαλλήλων αιτείται την αναδιοργάνωση και διατήρηση της συνοχής του δασικού τομέα.
4) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η κ. Ισμήνη Ρέμπελου αιτείται την επίλυση του θέματος πρόσληψης αδιόριστων  εκπαιδευτικών διαγωνισμού  ΑΣΕΠ του 2008.
5) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  ο Σύλλογος Προσωπικού Οίκου Ναύτου διαμαρτύρεται για την απόφαση μεταφοράς του προσωπικού στον ΕΟΠΥΥ και αιτείται την ανάκλησή της.
6) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Πανελλήνια ΄Ενωση Φαρμακοβιομηχανίας αιτείται την επανεξέταση του θέματος της υποχρεωτικής συνταγογράφησης με δραστική ουσία ώστε να προστατευθεί ο παραγωγικός τομέας του φαρμάκου.
7) Ο Βουλευτής Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ κατέθεσε αναφορά με την οποία αιτείται την άμεση δημιουργία στην περιοχή της Ανατολικής Μακεδονίας και της Θράκης και ιδίως στο Νομό Δράμας, τμήματος σπουδαστών του Ελληνικού Ανοικτού Πανεπιστημίου (ΕΑΠ).
8) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ, Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία η ΄Ενωση Διπλωματικών Υπαλλήλων Οικονομικών και Εμπορικών Υποθέσεων καταθέτει τις προτάσεις και τις θέσεις του και αιτείται την επίλυση θεσμικών αιτημάτων του κλάδου.
9) Ο Βουλευτής Τρικάλων κ. ΚΩΝΣΤΑΝΤΙΝΟΣ ΣΚΡΕΚΑΣ κατέθεσε αναφορά με την οποία  ο Σύλλογος Ελλήνων Εργοθεραπευτών αιτείται την τροποποίηση του άρθρου 14 του Ενιαίου Κανονισμού Παροχών Υγείας του ΕΟΠΥΥ κατά το μέρος που αφορά στην εργοθεραπεία.
10) Οι Βουλευτές, Επικρατείας κ. ΑΘΑΝΑΣΙΟΣ ΠΑΦΙΛΗΣ, Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία  το Διοικητικό Συμβούλιο της Β΄ ΕΛΜΕ Δωδεκανήσου  καταγγέλλει τις ελλείψεις διδακτικού προσωπικού στα σχολεία της δευτεροβάθμιας εκπαίδευσης του νομού.
11) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία   αιτείται την άμεση κάλυψη των υφιστάμενων κενών οργανικών θέσεων δικαστικών γραμματέων και δικαστικών επιμελητών του Πταισματοδικείου Ηρακλείου, καθώς και την αύξηση του αριθμού τους. 
12) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  το Σωματείο Ηπατομεταμοσχευθέντων Ελλάδος καταθέτει τις προτάσεις και τις θέσεις του για την επίλυση των οικονομικών και ασφαλιστικών αιτημάτων των ατόμων με αναπηρία.
13) Ο Βουλευτής Αργολίδος κ. ΙΩΑΝΝΗΣ ΑΝΔΡΙΑΝΟΣ κατέθεσε αναφορά με την οποία  ο Σύλλογος Γονέων και Κηδεμόνων του Δημοτικού Σχολείου Ιρίων Αργολίδας αιτείται την άμεση κάλυψη κενής θέσης εκπαιδευτικού, που έχει ως αποτέλεσμα τη λειτουργική υποβάθμιση του σχολείου.
14) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Εθνική Συνομοσπονδία Τυφλών διαμαρτύρεται  για την άνιση μεταχείριση των ατόμων με βαριά αναπηρία και επισημαίνει την αντισυνταγματικότητα των σχετικών διατάξεων του πρόσφατου πολυνομοσχεδίου.
15) Ο Βουλευτής Ρεθύμνης κ. ΑΝΔΡΕΑΣ ΞΑΝΘΟΣ κατέθεσε αναφορά με την οποία  θεσμικοί εκπρόσωποι του Νομού Ρεθύμνου αιτούνται την επίλυση των λειτουργικών προβλημάτων του Νοσοκομείου Ρεθύμνου.
16) Ο Βουλευτής Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία ο Δήμος Λαυρεωτικής Νομού Αττικής εκφράζει την αντίθεσή του σε ενδεχόμενη αναστολή λειτουργίας της Υγειονομικής Υπηρεσίας ΕΟΠΥΥ Κερατέας. 
20) Ο Βουλευτής Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία ο Δήμος Λαυρεωτικής Νομού Αττικής αιτείται την ανανέωση των συμβάσεων ιατρικού προσωπικού στην Υγειονομική Υπηρεσία ΕΟΠΥΥ Κερατέας.
21) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  το Σωματείο Υπαλλήλων Τεχνικών Παιχνιδίων και Λοιπών Ειδικοτήτων Καζίνο αιτείται την διερεύνηση μαζικών απολύσεων προσωπικού και της αναστολής λειτουργίας του Καζίνο Πόρτο Καρράς.
22) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  η Ένωση Πτυχιούχων Περιβαλλοντολόγων Ελλάδος εκφράζει την αντίθεσή της στη δημιουργία ενός νέου κλειστού επαγγέλματος στις Περιβαλλοντικές Επιθεωρήσεις Βιοτεχνιών-Βιομηχανιών.
23) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία  η Πανελλήνια Ομοσπονδία Εργαζομένων στις Δημοτικές Επιχειρήσεις Ύδρευσης Αποχέτευσης διαμαρτύρεται για την ένταξη των εργαζομένων στο μισθολόγιο και βαθμολόγιο των δημοσίων υπαλλήλων, με συνέπεια την ουσιαστική μείωση των αποδοχών τους.
24) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο Σύλλογος Επαγγελματιών Κτηνοτρόφων Νομού Ηρακλείου αιτείται την άρση της έμμεσης απαγόρευσης διάθεσης γαλακτοκομικών προϊόντων στις λαϊκές αγορές.
25) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Επιτροπή Αγροτικών Αγώνων Δήμου Ιεράπετρας Κρήτης αιτείται την προστασία της αγροτικής παραγωγής της Χώρας, η οποία πλήττεται από τη Συμφωνία μεταξύ Ευρωπαϊκής Ένωσης και Μαρόκου που απελευθερώνει τις συναλλαγές αγροτικών προϊόντων.
26) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Ενιαίος Σύνδεσμος Δαχείρισης Απορριμμάτων Κρήτης αιτείται την υλοποίηση χρηματοδότησης της πρότασης με την κωδική ονομασία «GREEN POINTS».
27) Ο Βουλευτής Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία ο Δήμος Λαυρεωτικής Νομού Αττικής αιτείται την παράταση συμβάσεων του ιατρικού προσωπικού που υπηρετεί στην Υγειονομική Υπηρεσία  ΕΟΠΥΥ Κερατέας.
28) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Πανελλήνια Ομοσπονδία Ιδιοκτητών Κέντρων Ξένων Γλωσσών εκφράζει την αντίθεσή της στις διατάξεις του υπό κατάθεση νομοσχεδίου του Υπουργείου Παιδείας, Θρησκευμάτων, Πολιτισμού και Αθλητισμού  που αφορούν τον κλάδο τους.
29) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Δήμαρχος Νεμέας Νομού Κορινθίας αιτείται την υπαγωγή του Δήμου Νεμέας στη Β΄ Ζώνη ανώτατων ορίων κατανάλωσης πετρελαίου θέρμανσης.
30) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Πανελλήνια Ομοσπονδία Ξεναγών καταγγέλλει τις πρόσφατες νομοθετικές ρυθμίσεις περί ξεναγών οι οποίες οδηγούν σε απορρύθμιση του επαγγέλματος.
31) Ο Βουλευτής Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ κατέθεσε αναφορά με την οποία αιτείται την άμεση κάλυψη από τον ΕΛΓΑ των ζημιών των πατατοπαραγωγών που προκλήθηκαν από τη μειωμένη παραγωγή αλλά και από τις δύσκολες οικονομικές συνθήκες.
32) Ο Βουλευτής Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία  ο Δήμος Λαυρεωτικής Νομού Αττικής  εκφράζει την αντίθεσή του στην παύση λειτουργίας της Υγειονομικής Υπηρεσίας του ΕΟΠΥΥ Κερατέας και την μεταστέγασή της στο «Κέντρο Υγείας-Αποκατάστασης-Αποθεραπείας Κ.Πρίφτης».
33) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  η κ. Μαργαρίτα Περγαμάλη διαμαρτύρεται για την πρόσληψη αλβανών υπηκόων στα ΕΛΤΑ, τη ΔΕΗ και την ΕΥΔΑΠ.
34) Ο Βουλευτής Τρικάλων κ. ΚΩΝΣΤΑΝΤΙΝΟΣ ΣΚΡΕΚΑΣ κατέθεσε αναφορά με την οποία  ο κ.Ιωάννης Μαρίτσας αιτείται την επίλυση θέματός του που αφορά τη χορήγηση  φαρμάκων στον ασθενή υιό του.
35) Ο Βουλευτής Τρικάλων κ. ΚΩΝΣΤΑΝΤΙΝΟΣ ΣΚΡΕΚΑΣ κατέθεσε αναφορά με την οποία  η ανώνυμη εταιρεία «Περιβαλλοντική Αναπτυξιακή Δυτικής Θεσσαλίας» αιτείται την έκδοση Απόφασης Έγκρισης Περιβαλλοντικών Όρων για το έργο «Μονάδα Επεξεργασίας Απορριμμάτων Δυτικής Θεσσαλίας».
36) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμαρχος Θήρας Νομού Κυκλάδων αιτείται την άμεση στελέχωση του Γραφείου Επιθεώρησης Εργασίας Θήρας λόγω συνταξιοδότησης της μοναδικής υπαλλήλου.
37) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η Πανελλήνια Έκδοση Εθελοντών Πυροσβεστικού Σώματος αιτείται την έκδοση απόφασης για τον καθορισμό των προδιαγραφών των μέσων ατομικής προστασίας των εθελοντών πυροσβεστών.
38) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η κ. Ειρήνη Δαλντογιάννη επισημαίνει το σημαντικό οικονομικό κόστος που υφίσταται η οικογένειά της από τη μη επίλυση θέματος μετεγγραφής φοιτητών. 
39) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  η Ένωση Λειτουργών Μέσης Εκπαίδευσης Νομού Σερρών εκφράζει την αντίθεσή της στον επανακαθορισμό περιοχών μετάθεσης στην Περιφερειακή Ενότητα Σερρών μετά τη δημιουργία των καλλικρατικών δήμων.
40) Ο Βουλευτής Αργολίδος κ. ΙΩΑΝΝΗΣ ΑΝΔΡΙΑΝΟΣ κατέθεσε αναφορά με την οποία  το Δημοτικό Συμβούλιο Ερμιονίδας Νομού Αργολίδας  καταγγέλλει τις διαδικασίες που ακολουθήθηκαν, καθώς και τις περιβαλλοντικές επιπτώσεις που θα έχει η δημιουργία φωτοβολταϊκών πάρκων σε δασικές εκτάσεις των περιοχών Διδύμων, Φούρνων και Λουκαϊτίου Αργολίδας.
41) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Ομοσπονδία Εκτελωνιστών Ελλάδος  εκφράζει την αντίθεσή της στις επερχόμενες τροποποιήσεις διατάξεων του ν. 718/1977, οι οποίες οδηγούν σε ουσιαστική κατάργηση του επαγγέλματος του εκτελωνιστή. 
42) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο Ενιαίος Σύνδεσμος Διαχείρισης Απορριμμάτων Κρήτης  αιτείται την επανεξέταση της πρότασης του προγράμματος διασυνοριακής συνεργασίας «ΕΛΛΑΔΑ-ΚΥΠΡΟΣ 2007-2013».
43) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Ένωση Πτυχιούχων Περιβαλλοντολόγων Ελλάδος εκφράζει την αντίθεσή της στην επικείμενη δημιουργία ενός νέου κλειιστού επαγγέλματος στον κλάδο των περιβαλλοντικών επιθεωρήσεων βιοτεχνιών - βιομηχανιών.
44) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Εθνική Ομοσπονδία Τυφλών εκφράζει την διαμαρτυρία της για την άνιση μεταχείριση των ατόμων με βαριά αναπηρία και επισημαίνει την αντισυνταγματικότητα των σχετικών διατάξεων του πρόσφατου πολυνομοσχεδίου.
45) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Ελληνική Ολυμπιακή Επιτροπή  εκφράζει την αντίθεσή της σε αποεσδήποτε περαιτέρω περικοπές στα κονδύλια του αθλητισμού.
46) Ο Βουλευτής Ιωαννίνων κ. ΚΩΝΣΤΑΝΤΙΝΟΣ ΤΑΣΟΥΛΑΣ κατέθεσε αναφορά με την οποία  ο Δήμαρχος Ιωαννίνων αιτείται τη συμβολή της Πολιτείας, για τη δημιουργία μουσείου με την ονομασία «Σκευοφυλάκειο Ιεράς Μητροπόλεως Ιωαννίνων» στο νησί της λίμνης των Ιωαννίνων.
47) Οι Βουλευτές, Β΄ Αθηνών κ. ΕΥΣΤΑΘΙΟΣ (ΣΤΑΘΗΣ) ΠΑΝΑΓΟΥΛΗΣ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  η Ελληνική Ολυμπιακή Επιτροπή αιτείται να ενημερωθεί για το ύψος των συνολικών περικοπών, καθώς και για τα προβλήματα στελέχωσης των ομοσπονδιών και συντήρησης των αγωνιστικών χώρων. 
48) Οι Βουλευτές, Β΄ Αθηνών κ. ΧΡΗΣΤΟΣ ΚΑΤΣΩΤΗΣ, Επικρατείας κ. ΑΘΑΝΑΣΙΟΣ ΠΑΦΙΛΗΣ κατέθεσαν αναφορά με την οποία  το Εργατικό Κέντρο Σάμου εκφράζει τη  διαμαρτυρία του στις επερχόμενες μαζικές απολύσεις στο δημόσιο τομέα στις οποίες προχωρά η Κυβέρνηση, κατ΄ εφαρμογή του μνημονίου 3.
49) Ο Βουλευτής Κιλκίς κ. ΘΕΟΔΩΡΟΣ ΠΑΡΑΣΤΑΤΙΔΗΣ κατέθεσε αναφορά με την οποία  η κ. Ελένη Σμυδάκη και αγρότες του Δήμου Πολυκάστρου Νομού Κιλκίς αιτούνται  εξάμηνη παράταση από το ΔΕΣΜΙΕ για την υλοποίηση του προγράμματος αγροτικών φωτοβολταϊκών.
50) Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία  ο Δήμος Πηνειού Νομού Ηλείας αιτείται την άμεση πλήρωση κενών θέσεων εκπαιδευτικών και την επιχορήγηση για λειτουργικές δαπάνες στο Μουσικό Σχολείο Βαρθολομιού.
51) Ο Βουλευτής Κιλκίς κ. ΘΕΟΔΩΡΟΣ ΠΑΡΑΣΤΑΤΙΔΗΣ κατέθεσε αναφορά με την οποία  ο κ. Χαράλαμπος Αβραμίδης αιτείται την αντικατάσταση αγροτεμαχίου του το οποίο δεσμεύθηκε από την ΙΣΤ΄ Αρχαιολογική Υπηρεσία ΠΚΜ.
52) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  η ΄Ενωση Πτυχιούχων Περιβαλλοντολόγων Ελλάδας εκφράζει τη δυσαρέσκειά της για τον αποκλεισμό της ειδικότητος του περιβαλλοντολόγου από το Μητρώο Πιστοποιημένων Επιθεωρητών που διενεργούν επιθεωρήσεις σε βιοτεχνίες - βιομηχανίες.
53) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία  ο Δήμος Κιλελέρ Νομού Λαρίσης αιτείται την παρέμβαση των αρμοδίων για τη συντήρηση και φύλαξη των χώρων των πρώην Αστυνομικών Σταθμών ιδίως στις Τοπικές Κοινότητες Αγίων Αναργύρων, Αρμενίου, Πλατυκάμπου και Χάλκης.
54) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ομάδα  εργαζόμενων  επιβατών Προαστιακού Κιάτο-Αθήνα αιτείται την επίλυση του προβλήματος μετακίνησης των εργαζομένων, ως επιβατών, στον προαστιακό σιδηρόδρομο στη γραμμή Κιάτο - Αεροδρόμιο - Πειραιάς.
55) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  η Πανελλήνια Ομοσπονδία Εργαζομένων στις Δημοτικές Επιχειρήσεις ΄Υδρευσης Αποχέτευσης  εκφράζει την αντίθεσή της στην ένταξη των εργαζομένων στα νομικά πρόσωπα δημοσίου δικαίου των ΟΤΑ στο βαθμολόγιο και μισθολόγιο των δημοσίων υπαλλήλων.
56) Ο Βουλευτής Κιλκίς κ. ΘΕΟΔΩΡΟΣ ΠΑΡΑΣΤΑΤΙΔΗΣ κατέθεσε αναφορά με την οποία  η Δημοτική Ενότητα Πικρολίμνης του Δήμου Κιλκίς αιτείται την επίλυση προβλημάτων που αφορούν τη συγκοινωνιακή εξυπηρέτηση περιοχών του Νομού Κιλκίς.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1103/28-08-2012 ερώτηση των Βουλευτών κυρίων Συρμαλένιου Νικόλαου, Ξανθό Ανδρέα δόθηκε με το υπ’ αριθμ. 83745/11-10-2012 έγγραφο  από τον Αναπληρωτή Υπουργό Υγείας η ακόλουθη απάντηση:
2. Στην με αριθμό 1590/12-09-2012 ερώτηση των Βουλευτών κυρίων Κουράκη Αναστάσιου(Τάσου), Δριτσέλη Παναγιώτας, Συρμαλένιου Νικόλαου, Καρά Γιουσούφ Αϊχάν, Βαμβακά Ευγενίας (Τζένης), Πάντζα Γεώργιου, Κανελλοπούλου Μαρίας, Γεωργοπούλου-Σαλτάρη Ευσταθίας(Έφης) δόθηκε με το υπ’ αριθμ. 123655/ΙΗΕΞ/11-10-2012 έγγραφο  από τον Υπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:
3. Στην με αριθμό 1709/14-09-2012 ερώτηση της Βουλευτού κ. Χρυσοβελώνη Μαρίνα δόθηκε με το υπ’ αριθμ. 83745/11-10-2012 έγγραφο  από τον Αναπληρωτή Υπουργό Υγείας η ακόλουθη απάντηση:
4. Στην με αριθμό 1732/17-09-2012 ερώτηση των Βουλευτών κυρίων Διώτη Ηρούς, Καφαντάρη Χαρούλας (Χαράς) δόθηκε με το υπ’ αριθμ. 232/Β-11-09-2012 έγγραφο  από τον Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
5. Στην με αριθμό 1820/19-09-2012 ερώτηση των Βουλευτών κυρίων Κουίκ Τέρενς - Σπένσερ - Νικόλαου, Μακρή Ραχήλ δόθηκε με το υπ’ αριθμ. 244/Β/11-10-2012 έγγραφο  από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
6. Στην με αριθμό 1843/19-09-2012 ερώτηση του Βουλευτή κ. Ψύρρα Θωμά δόθηκε με το υπ’ αριθμ. Φ90022/22948/1528/11-10-2012 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
�
7. Στην με αριθμό 1859/19/09/2012 ερώτηση του Βουλευτή κ. Καρασμάνη Γεώργιου δόθηκε με το υπ’ αριθμ. Φ.90022/21909/404/11-10-2012 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Κύριε Πρόεδρε, πριν ξεκινήσουμε θα ήθελα το λόγο επί της διαδικασίας γενικά και όχι επί ειδικού θέματος.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κύριε Γλέζο, έχετε το λόγο.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Δράττομαι της ευκαιρίας από το γεγονός ότι πράξεις νομοθετικού περιεχομένου πάνε να αντικαταστήσουν και το Σύνταγμα και τη Βουλή και το καταγγέλλω. Τίποτε άλλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το Δελτίο Αναφορών και Ερωτήσεων της Τρίτης 20 Νοεμβρίου 2012.
Α.&#160;ΑΝΑΦΟΡΕΣ-ΕΡΩΤΗΣΕΙΣ&#160;Πρώτου&#160;Κύκλου (Άρθρο 130 παράγραφος 5 του Κανονισμού της Βουλής)&#160;
1. Η με αριθμό 2568/4-10-2012&#160;ερώτηση του Βουλευτή Δράμας της Νέας Δημοκρατίας κ. Δημητρίου Κυριαζίδη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη συγχώνευση του Φορέα Διαχείρισης Οροσειράς Ροδόπης με τον Φορέα Διαχείρισης Δέλτα Νέστου Βιστωνίδας Ισμαρίδας.
2. Η με αριθμό 2369/201/1-10-2012&#160;ερώτηση και αίτηση κατάθεσης εγγράφων του Βουλευτή Μεσσηνίας&#160;του Συνασπισμού Ριζοσπαστικής Αριστεράς – Ενωτικού Κοινωνικού Μετώπου&#160;κ. Αθανασίου Πετράκου προς τον Υπουργό Οικονομικών, σχετικά με τη ματαίωση της ιδιωτικοποίησης των εταιρειών ΔΕΠΑ και&#160;ΔΕΣΦΑ.
3. Η με αριθμό 1390/6-9-2012 ερώτηση του Βουλευτή Ηρακλείου του&#160;Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων για την ανάσχεση της ανεργίας και τη μείωση του κόστους διαβίωσης.
4. Η με αριθμό 843/48/20-8-2012&#160;ερώτηση και αίτηση κατάθεσης εγγράφων του Βουλευτή Νομού Ηρακλείου των&#160; Ανεξάρτητων Ελλήνων&#160;κ. Επαμεινώνδα Μαριά προς τον Υπουργό Οικονομικών,&#160;σχετικά με την εξόφληση ομολόγου του Ελληνικού Δημοσίου ύψους 3,2 δισ. ευρώ που κατέχει η Ευρωπαϊκή Κεντρική Τράπεζα (ΕΚΤ).
5. Η με αριθμό 3129/18-10-2012 ερώτηση του Βουλευτή Β´ Πειραιά &#160;του Λαϊκού Συνδέσμου – Χρυσή Αυγή κ. Ιωάννη Λαγού προς τον Υπουργό Οικονομικών, σχετικά με&#160;το θεσμό των λαϊκών αγορών.
6. Η με αριθμό 2828/11-10-2012 ερώτηση του Βουλευτή Αττικής της Δημοκρατικής&#160;Αριστεράς κ. Βασιλείου Οικονόμου προς τον Υπουργό Οικονομικών, σχετικά με την προμήθεια μηχανημάτων για την καταπολέμηση της λαθρεμπορίας τσιγάρων.
7. Η με αριθμό 1627/13-9-2012 ερώτηση του&#160;Βουλευτή Α´ Θεσσαλονίκης του Κομμουνιστικού Κόμματος Ελλάδας&#160;κ. Θεοδοσίου Κωνσταντινίδη&#160;&#160; προς τον Υπουργό Υγείας, σχετικά με την επίλυση των λειτουργικών προβλημάτων και ελλείψεων στο Νοσοκομείο «ΠΑΝΑΓΙΑ» (πρώην Β΄ Νοσοκομείο ΙΚΑ Θεσσαλονίκης).
Β.&#160;ΑΝΑΦΟΡΕΣ-ΕΡΩΤΗΣΕΙΣ&#160;Δεύτερου&#160;Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 2476/3-10-2012&#160;ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη&#160;προς τον Υπουργό Οικονομικών, σχετικά με την επανεξέταση της συστέγασης και επαναλειτουργίας των ΔΟΥ, στα τελωνεία περιοχών όπως η Νεάπολη και το Γύθειο Λακωνίας.
2. Η με αριθμό 3070/17-10-2012&#160;ερώτηση του Βουλευτή Ευβοίας&#160;του Συνασπισμού Ριζοσπαστικής Αριστεράς – Ενωτικού Κοινωνικού Μετώπου&#160;κ.&#160;&#160; Ευάγγελου Αποστόλου προς τον Υπουργό Αγροτικής Ανάπτυξης και Τροφίμων, σχετικά με την αντιμετώπιση των προβλημάτων του κλάδου της πτηνοτροφίας.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Πρώτα θα συζητηθεί η τρίτη με αριθμό &#160;587/13-11-2012 επίκαιρη ερώτηση δεύτερου κύκλου του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Αγροτικής Ανάπτυξης και Τροφίμων, σχετικά με τη στασιμότητα στο πρόγραμμα για νέους βιοκαλλιεργητές.
Θα απαντήσει ο Υπουργός Αγροτικής Ανάπτυξης και Τροφίμων κ Αθανάσιος Τσαυτάρης.
Ο κ. Γιοβανόπουλος έχει το λόγο, για δύο λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, μετά από την προσωπική επαφή που είχαμε νομίζω ότι οφείλω να εξάρω στην Αίθουσα ότι πράγματι, κάτι γίνεται σε ό,τι αφορά τις κινήσεις του Υπουργείου. Σας εξομολογήθηκα ότι όπου πρέπει να εξάρουμε την προσπάθεια, θα την εξάρουμε, γιατί καλό είναι να λέμε τα καλά και όπου θα πρέπει να επιπλήττουμε το Υπουργείο για αδράνειες, για καθυστερήσεις, θα το κάνουμε. 
Πράγματι, κάτι γίνεται στους συνεταιρισμούς. Δεν έγιναν πολλά ακόμη, αλλά κάτι φαίνεται να κινείται: φαίνεται το Υπουργείο να δραστηριοποιείται, φαίνεται ότι η μηχανή μπαίνει μπροστά για να μπει μία τάξη κάποια στιγμή σ’ αυτό το κίνημα.
Βέβαια, σε ό,τι αφορά τις ενώσεις αγροτικών συνεταιρισμών, πρέπει πραγματικά να μπει βαθύτερα το μαχαίρι. Πρέπει να φτάσουμε, αν όχι «στο μεδούλι» , «στο κόκκαλο». Πρέπει κάποια στιγμή να εξυγιανθεί, γιατί όλοι μιλάμε για ανάπτυξη, όλοι μιλάμε για παραγωγή, όλοι μιλάμε για πρωτογενή τομέα, αλλά πρέπει κάποτε να καταλάβουμε ότι και αυτό δεν μπορεί να γίνει χωρίς να πονέσουμε. Όποιοι χειρίστηκαν μέχρι τώρα τα πράγματα έκαναν λάθη, είχαν αβελτηρίες, έκαναν σφάλματα πολλές φορές είτε από επιπολαιότητα είτε ηθελημένα εκ δόλου. Γι’ αυτό το λόγο θα πρέπει να αντιμετωπιστούν διαφορετικά.
Σε ό,τι αφορά την επίκαιρη ερώτηση τώρα –και έρχομαι στο θέμα- ξέρετε καλύτερα από μένα ότι οι βιοκαλλιεργητές αυτήν την περίοδο περνούν ένα διλληματικό στάδιο: Να εξακολουθήσουν να μην προχωρούν στη σπορά των μονοετών καλλιεργειών τους, γιατί καθυστέρησε το κομμάτι αυτό από το πρόγραμμα «Αλέξανδρος Μπαλτατζής» ή να προχωρήσουν κανονικά σε μία σπορά, ώστε του χρόνου να μείνουν εκτός προγράμματος;
Το δίλημμα είναι ολοφάνερο: Πρέπει κάποια στιγμή το Υπουργείο να χαράξει μια πολιτική και να δώσει την κατεύθυνση, ώστε να αποτελεί το φάρο εκείνο που θα δρομολογεί τις υγιείς καλλιέργειες. Και πρέπει να τους δώσετε αυτή τη στιγμή -με αυτήν την ευκαιρία που νομίζω δίνει και η ερώτησή μου- μια απάντηση στο τι να πράξουν φέτος: Να περιμένουν ή να μην περιμένουν; Να σπείρουν ή να μη σπείρουν; 
Στο κάτω-κάτω, οι βιοκαλλιεργητές είναι νέα παιδιά που αντιμετώπισαν το ζήτημα της πρωτογενούς παραγωγής με μια τόλμη και με μια καινοτομία. Θα πρέπει, λοιπόν και να τους στηρίζουμε και να τους ενθαρρύνουμε και να τους δώσουμε όλες εκείνες τις ελπίδες και τα εφόδια, τις επιχορηγήσεις, τις ανάσες, τις απαντήσεις για να μπορούν να προχωρούν μπροστά. 
Σας παρακαλώ, δώστε μια ευκαιρία στους ανθρώπους αυτούς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Το λόγο έχει ο Υπουργός κ. Αθανάσιος Τσαυτάρης, για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
 Κύριε Γιοβανόπουλε, σας ευχαριστώ για τα καλά σας λόγια. 
Έχετε δίκιο σε αυτά που είπατε. Επιτρέψτε μου, όμως, να πω από την αρχή ότι πληρώνουμε την επιτυχία αυτού του μέτρου. Σε μια προσπάθεια, δηλαδή -όπως κι εσείς πολύ σωστά είπατε- να υποστηρίξουμε την ποιότητα στη γεωργία –που είναι και από αυτό το Βήμα διακηρυγμένος στόχος αυτής της στροφής που κάνουμε προς μια ποιοτική γεωργία- είχε προγραμματιστεί, τόσο για τη βιολογική γεωργία, όσο και για τη βιολογική κτηνοτροφία ένα συγκεκριμένο ποσό χρημάτων. 
Συγκεκριμένα, από την πρώτη φάση είχαν προγραμματιστεί να δοθούν είκοσι πέντε εκατομμύρια ευρώ γι’ αυτούς που θα ήθελαν να συνεχίσουν από την προηγούμενη προγραμματική περίοδο και άλλα είκοσι πέντε περίπου εκατομμύρια ευρώ γι’ αυτούς που θα ήθελαν να μπουν στη βιολογική, φυτική παραγωγή, ενώ προκηρύχθηκε και ένα αντίστοιχο μέτρο για τη βιολογική κτηνοτροφία.
Άρα, μιλούσαμε για ένα ποσό χρημάτων της τάξεως των εξήντα, εβδομήντα εκατομμυρίων ευρώ και περίμεναν έναν αριθμό αιτήσεων της τάξεως των έξι χιλιάδων. Περίμεναν τρείς χιλιάδες αιτήσεις περίπου από την προηγούμενη φορά –όπως και πραγματικά έγινε- και το πολύ άλλες τρεις, πέντε, δέκα χιλιάδες αιτήσεις. Ήρθαν, όμως, δεκατέσσερις χιλιάδες αιτήσεις. Αυτό δείχνει το μεγάλο ενδιαφέρον του κόσμου προς αυτή τη στροφή. 
Αυτή η καθυστέρηση, λοιπόν, πρώτον, μας ανάγκασε –γι’ αυτό λέω καμμιά φορά, «ουδέν κακό αμιγές καλού»- να βρούμε περισσότερα χρήματα- να βρούμε δηλαδή, άλλα μέτρα, στα οποία υπήρχε υστέρηση- έτσι ώστε και να αξιολογηθεί, βέβαια, γρήγορα και σωστά αυτός ο μεγάλος αριθμός των αιτήσεων και για να υποστηρίξουμε, όσο το δυνατό περισσότερο, ας το πούμε, μερακλήδες γεωργούς που θα ήθελαν να πάνε προς αυτήν την κατεύθυνση. 
Σας πληροφορώ, λοιπόν, ότι έχουν αξιολογηθεί και οι τρεις χιλιάδες αιτήσεις της προηγούμενης περιόδου και οι δεκατέσσερις χιλιάδες καινούριες κι έχουν βρεθεί εκατόν ενενήντα εκατομμύρια.
 Κι από αυτό το Βήμα θα ήθελα να δηλώσω ότι εκατόν ενενήντα εκατομμύρια από την άλλη βδομάδα θα είναι γνωστά στους γεωργούς. Λίγο πολύ, αν δεχθούμε ότι ένα ποσοστό της τάξεως του 10% με 20%, είτε θα είχε αποφασίσει να κάνει διαφορετικά, είτε άλλαξε γνώμη, τότε όσοι πραγματικά θέλουν να μπουν σε αυτό το σύστημα της παραγωγικής διαδικασίας, θα υποστηριχθούν για τα επόμενα πέντε χρόνια.  
Αν μάλιστα, δεν υπήρχαν οι κινητοποιήσεις των τελευταίων ημερών ένεκα του προβλήματος που έχουμε στο δημόσιο με ορισμένους ανθρώπους που θα μπουν στην εφεδρεία, θα είχαμε τελειώσει με τις αναρτήσεις αυτές, έτσι ώστε όλος ο κόσμος να γνωρίζει κατά περιφέρεια πού στέκεται η αίτησή του.
Θα πω λίγα περισσότερα πράγματα στη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Το λόγο έχει ο κ. Γιοβανόπουλος για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΥΠΟΥΛΟΣ</Parlmember>: Ευχαριστώ, κύριε Πρόεδρε.
 Και μόνο από τους αριθμούς που αναφέρατε, κύριε Υπουργέ, καταλαβαίνετε ότι πριν από εμάς, πριν από το Κοινοβούλιο, πριν από τους Βουλευτές και τις Κυβερνήσεις, οι ίδιοι οι παραγωγοί γυρνούν στη γη με επιμέλεια, με διάθεση, με καινοτομία. Και θα ήθελα από τα χείλη σας να ακουστεί ρητά αυτό. 
Ξέρετε, απευθυνόμαστε σε ανθρώπους που δεν τελείωσαν σχολές, αλλά αγάπησαν τη γη, έσκυψαν πάνω από τις ρίζες και προσφέρουν σε εμάς ό,τι δεν μπορούμε εμείς. 
Κι εσείς κι εγώ κι όλοι οι άνθρωποι εδώ, οι οργανισμοί, ο ΟΠΕΚΕΠΕ, ο ΟΣΔΕ, οι οργανισμοί που τους ελέγχουν είναι οι μελετητές της ιστορίας. Οι άνθρωποι που δρουν, αυτοί που διαμορφώνουν την ιστορία είναι οι παραγωγοί, είναι οι άνθρωποι που ασχολούνται με τη γη, με το νερό, με την ανάπτυξη από αυτό το κομμάτι της τροφής. 
Ξέρετε, παρακολούθησα ένα σεμινάριο προχθές με τον κ. Νίκο Χανιώτη, που είναι ο τελευταίος, όπως μας είπε, Διευθυντής στην Ευρωπαϊκή Ένωση σε ότι αφορά τις μελέτες και τη νέα ΚΑΠ που είναι έτοιμη στα σκαριά για να εφαρμοστεί –ήταν ένα εξαιρετικά καλό σεμινάριο στα Τρίκαλα Ημαθίας- όπου, όμως, η γλώσσα των ανθρώπων που έρχονται και μας δίνουν κάποιες αφορμές για σκέψη, πρέπει να γίνει πιο καθημερινή προς τους ανθρώπους που απευθυνόμαστε.
Θέλω, λοιπόν, από τα χείλη σας να ακουστεί γι’ αυτούς τους ανθρώπους –εμένα με κινητοποίησαν γι’ αυτή την ερώτηση κάποιοι πολύ καλοί φίλοι από το Κιλκίς- να πείτε ρητά: Ναι, βιοκαλλιεργητές, αύριο κάνετε αυτό ή μην κάνετε εκείνο. Θυμηθείτε, λοιπόν, ότι απευθυνόμαστε σε ανθρώπους που έχουν εξουσιοδοτημένη αγάπη πάνω στη γη και αυτή πρέπει να την εκμεταλλευτούμε. Αυτή την απάντηση, λοιπόν, περιμένω από εσάς.
Μάλιστα πριν κλείσω, θέλω με αυτή την ευκαιρία να σας πω –γιατί συχνά πυκνά σας φέρνω στα έδρανα και ερχόμαστε για να υποβάλλουμε ερωτήσεις για το καλό αυτού του τόπου- ότι έβλεπα ένα ντοκιμαντέρ πρόσφατα σε ό,τι αφορά την Ινδία και την εκμετάλλευση των σπόρων. Εκατοντάδες χιλιάδες καλλιεργητές αυτοκτονούν λόγω του ότι η «MONSANTO» μπαίνει και γίνεται αποκλειστικός διαχειριστής των σπόρων βαμβακιού. Τέτοια πράγματα να μην επιτρέψετε σε καμμία περίπτωση στην Ελλάδα, γιατί ξέρω ότι το ακαδημαϊκό σας παλμαρέ έχει τέτοιες προσβάσεις που μπορεί να μας μιλήσει πολλές φορές πώς θα αντιμετωπίσουμε το πρόβλημα. Σε κάθε ερώτηση που θα σας φέρνω, κύριε Υπουργέ, πάντα θα βάζω κι ένα κομμάτι για το ότι αυτός ο κίνδυνος δεν πρέπει να έρθει ποτέ στην Ελλάδα.
Πριν όμως, μου πείτε για τη «MONSANTO», πείτε, αν έχετε την καλοσύνη, για τους βιοκαλλιεργητές τι να κάνουν αύριο το πρωί.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Από τα διαφαινόμενα της απάντησής μου καταλαβαίνετε ότι όλες σχεδόν οι αιτήσεις τους θα ικανοποιηθούν. Κατά συνέπεια, η ρητή απάντησή μου είναι να προσπαθήσουν και να επιμείνουν στη βιοκαλλιέργεια, παρά τις καθυστερήσεις, που σας είπα που οφείλονταν. 
Κανένας δεν περίμενε αυτό τον αριθμό των αιτήσεων, αλλά επαναλαμβάνω ότι «ουδέν κακό αμιγές καλού». Μια μικρή καθυστέρηση δεν βλάπτει, γιατί θα πάμε σε δεκατέσσερις χιλιάδες αιτήσεις πλέον και θα πάμε σε 190.000.000 ευρώ. 
Επιπλέον, να μου επιτρέψετε να πω ότι δεν είναι μόνο αυτό το κομμάτι που υποστηρίζει αυτή την παραγωγική διαδικασία. Σας θυμίζω ότι υπάρχει ένα δεύτερο μέτρο που αναφέρεται, όχι στη βιολογική καλλιέργεια, αλλά στην ολοκληρωμένη διαχείριση της καλλιέργειας, που είναι επίσης σημαντικός τρόπος καλλιέργειας με πολύ περιορισμένες εισροές και με πολύ περιορισμένη χρήση τουλάχιστον, φυτοφαρμάκων.
Τέλος, πρέπει να σας πω ότι δεν περιοριζόμαστε μονάχα στο κομμάτι της υποστήριξης της καλλιέργειας. Πηγαίνουμε και στα μέτρα υποστήριξης της διακίνησης, διαφήμισης και εμπορίας αυτών των προϊόντων και μάλιστα και προς την εξωστρέφειά τους.
Θέλω, επίσης, με την ευκαιρία αυτή να πω ότι πρέπει να δώσουμε δίκιο σε αυτούς τους ανθρώπους, γιατί καμμιά φορά από άγνοια χλευάζονται. Όταν μπει κανείς που καλλιεργεί ετήσια φυτά, όπως αυτά στα οποία αναφέρεστε, στην βιολογική παραγωγή, ενώ μέχρι χθες έφτιαχνε στα ίδια χωράφια συμβατική παραγωγή –δηλαδή, χρησιμοποιούσε λιπάσματα και φάρμακα- το χωράφι του από την προηγούμενη φορά έχει ακόμα υπολείμματα απ’ αυτά τα σκευάσματα. Άρα, για να μην κοροϊδεύουμε τον καταναλωτή και να σιγουρέψουμε ότι πιστά υλοποιείται ο Κανονισμός, θα πρέπει αυτό το χωράφι για ένα χρόνο να μην καλλιεργηθεί –να μπει, δηλαδή, σε αγρανάπαυση- και στα επόμενα τέσσερα χρόνια να υποστηριχθεί η καλλιέργειά του.
Έτσι, πολύς κόσμος πιστεύει ότι αυτός χωρίς να καλλιεργεί παίρνει κάτι ή είναι γεωργός «του καναπέ» κ.λπ., ενώ όλοι ξέρουν τουλάχιστον από τώρα και ύστερα που δείχνουμε στον κόσμο πώς σωστά πρέπει να γίνεται η βιοκαλλιέργεια και πώς σωστά πρέπει να τηρείται ο Κανονισμός, ότι αυτό το βήμα, αυτό το μεταβατικό κανονιστικό πλαίσιο, είναι απαραίτητο για να πάρει κάποιος την πιστοποίηση ότι πραγματικά κάνει βιοκαλλιέργεια. Αλλιώς, τα υπολείμματα από την προηγούμενη χρονιά τόσο των λιπασμάτων, όσο και των φυτοφαρμάκων, δεν θα επέτρεπαν, όταν θα πιστοποιήσουμε τα προϊόντα του για υπολείμματα, να περάσουν αυτό το στάδιο του ελέγχου.
Επομένως, όσοι από τους καταναλωτές προτιμούμε τα συγκεκριμένα προϊόντα που, όπως βλέπετε, πληθαίνουν αυτά, ας δείξουμε κατανόηση σε αυτούς τους ανθρώπους, ας τους υποστηρίξουμε και ας καταλάβουμε την προσπάθεια που κάνουν για να απολαύσουμε όλοι τους καρπούς της γης τους. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε τον κύριο Υπουργό.
Κύριοι συνάδελφοι, έχω την τιμή να κάνω τρεις ανακοινώσεις προς το Σώμα.
Ο Πρόεδρος της Κοινοβουλευτικής Ομάδας του ΠΑΣΟΚ κ. Ευάγγελος Βενιζέλος και οι Βουλευτές του κόμματός του κατέθεσαν πρόταση νόμου: «Μέτρα για την οικονομική διευκόλυνση των δανειοληπτών». 
Παραπέμπεται στην αρμόδια Διαρκή Επιτροπή.
Οι Υπουργοί Εξωτερικών, Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Αγροτικής Ανάπτυξης και Τροφίμων, Τουρισμού, Ναυτιλίας και Αιγαίου κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Δημοκρατίας του Ελ Σαβαδόρ για οικονομική συνεργασία».
Οι Υπουργοί Εξωτερικών, Οικονομικών, Εθνικής Άμυνας, Εσωτερικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Υγείας, Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Τουρισμού και Ναυτιλίας και Αιγαίου κατέθεσαν σχέδιο νόμου: «Κύρωση της Συμφωνίας μεταξύ της Ευρωπαϊκής Κοινότητας και των κρατών-μελών της αφενός και της Δημοκρατίας της Νότιας Αφρικής, αφετέρου, για την τροποποίηση της Συμφωνίας Εμπορίου, Ανάπτυξης και Συνεργασίας». 
Παραπέμπονται στις αρμόδιες Διαρκείς Επιτροπές. 
Η Διαρκής Επιτροπή Κοινωνικών Υποθέσεων και η Ειδική Μόνιμη Επιτροπή Ισότητας, Νεολαίας και Δικαιωμάτων του Ανθρώπου καταθέτουν την έκθεσή τους στο σχέδιο νόμου του Υπουργείου Εργασίας, Κοινωνικής Ασφάλισης και Πρόνοιας «Εφαρμογή της αρχής της ίσης μεταχείρισης ανδρών και γυναικών κατά την άσκηση αυτοτελούς επαγγελματικής δραστηριότητας –Εναρμόνιση της νομοθεσίας με την Οδηγία 2010/44/ΕΕ του Ευρωπαϊκού Κοινοβουλίου και του Συμβουλίου της 7ης Ιουλίου 2010». 
Η πρώτη με αριθμό 595/13-11-2012 επίκαιρη ερώτηση πρώτου κύκλου του Βουλευτή Β’ Θεσσαλονίκης της Νέας Δημοκρατίας κ. Σάββα Αναστασιάδη προς τον Υπουργό Οικονομικών, σχετικά το Ταχυδρομικό Ταμιευτήριο, δεν θα συζητηθεί λόγω κωλύματος του κυρίου Υπουργού και διαγράφεται. 
Επόμενη είναι η δεύτερη με αριθμό 599/13-11-2012 επίκαιρη ερώτηση πρώτου κύκλου της Βουλευτού Α’ Θεσσαλονίκης του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Δέσποινας Χαραλαμπίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις απολύσεις εργαζομένων στα έργα του ΜΕΤΡΟ Θεσσαλονίκης.
Στην ερώτηση της κ. Χαραλαμπίδου θα απαντήσει ο Υφυπουργός κ. Νικόλαος Παναγιωτόπουλος.
Το λόγο έχει η κ. Δέσποινα Χαραλαμπίδου προκειμένου να αναπτύξει την ερώτησή της για δύο λεπτά.</ChairmanSpeech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Ευχαριστώ, κύριε Πρόεδρε.
Κύριε Υφυπουργέ, από τα τέλη Ιουλίου 2012 έχουν πραγματοποιηθεί τρία κύματα μαζικών απολύσεων εργαζόμενων στη «ΜΕΤΡΟ» Θεσσαλονίκης, οι οποίοι απασχολούνται ως εργάτες, εργατοτεχνίτες εξειδικευμένοι οικοδόμοι στις αρχαιολογικές ανασκαφές. Μάλιστα, από τον Αύγουστο που σας κάναμε την ερώτηση μέχρι και σήμερα έχουν γίνει και άλλες απολύσεις, φτάνοντας πλέον συνολικά τους εκατό απολυμένους εργαζόμενους. Την ίδια στιγμή, τα έργα του μετρό, το οποίο ήδη έπρεπε να είχε παραδοθεί κανονικά σε λειτουργία τον προηγούμενο μήνα, έχουν παγώσει εδώ και μεγάλο χρονικό διάστημα, ενώ είναι πλήρως διασφαλισμένη η χρηματοδότηση του.
Κύριε Υφυπουργέ, θα είμαι σύντομη, γιατί γνωρίζετε πολύ καλά το θέμα. Οι εργαζόμενοι απολύθηκαν με τη δικαιολογία της μείωσης των αρχαιολογικών εργασιών. Ωστόσο οι εργασίες του μετρό συνολικά κάθε άλλο παρά ολοκληρώνονται, πράγμα που καθιστά παράλογο το γεγονός ότι ενώ υπάρχουν πολλές ανάγκες στο έργο, ειδικά στον κατασκευαστικό τομέα, απολύεται διαρκώς εξειδικευμένο προσωπικό. 
Η αλήθεια είναι –πιστεύουμε ότι το γνωρίζετε πολύ καλά- ότι η κοινοπραξία και η επιχείρηση, το «ΑΤΤΙΚΟ ΜΕΤΡΟ», επιχειρεί να ξεφορτωθεί όσους εργαζόμενους είναι στην πρώτη γραμμή του αγώνα και αντιδρούν για τις παραβιάσεις της εργατικής νομοθεσίας, αντιδρούν στην καθυστέρηση της καταβολής των αμοιβών, αλλά και στις αδικαιολόγητες καθυστερήσεις του έργου. 
Το κάνει αυτό χρησιμοποιώντας ως πρόσχημα ότι δήθεν οι εργασίες ολοκληρώνονται και οι εργαζόμενοι, κατά συνέπεια, είναι περιττοί.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Δώστε μου μισό λεπτό ακόμη, κύριε Πρόεδρε.
Αν αυτό ισχύει, κύριε Υπουργέ, τότε πώς γίνεται το χρονοδιάγραμμα παράδοσης του έργου να έχει μετατεθεί ως το 2016; Είναι άραγε τυχαίο ότι η μεγάλη πλειοψηφία των πρώτων εργαζόμενων που απολύθηκαν τον Ιούλιο μήνα είχαν αναπτύξει έντονη συνδικαλιστική, αλλά και πολιτική δράση και γι’ αυτούς τους απολυμένους δεν είχε υπάρξει καμμία επίπληξη ή πρόβλημα στην εκτέλεση της εργασίας τους; Θέλουμε να μας πείτε τι πρωτοβουλίες προτίθεστε να πάρετε για την αντιμετώπιση αυτού του ζητήματος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Νικόλαος Παναγιωτόπουλος.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε. 
Κυρία συνάδελφε, ποτέ οι απολύσεις δεν είναι ευχάριστη υπόθεση. Θα συμφωνήσω μαζί σας σε αυτό. Από εκεί και πέρα, όμως, το Υπουργείο, όπως καταλαβαίνετε, δεν μπορεί να ελέγχει, να παρεμβαίνει και να αποτρέπει όλες τις απολύσεις, όπου αυτές λαμβάνουν χώρα. Φυσικά, αν είχαμε μία επίκαιρη ερώτηση για κάθε δέσμη απολύσεων που συμβαίνει κάθε μέρα στη χώρα μας, τότε νομίζω ότι είκοσι τέσσερις ώρες το εικοσιτετράωρο δεν θα αρκούσαν για να ερχόμαστε εδώ να δίνουμε απαντήσεις γι’ αυτό το δυσάρεστο γεγονός. 
Υπήρχαν καθυστερήσεις στην πορεία υλοποίησης των έργων. Η ίδια εταιρεία κοινοπραξίας αναγνωρίζει ότι μέχρι σήμερα έχει εκτελεστεί ποσοστό 24% του έργου, αν και έχει παρέλθει το 95% του συμβατικά προβλεπόμενου χρόνου κατασκευής. Αυτό, όμως, δεν είναι ένα ερώτημα για το οποίο είμαι σε θέση ή έχω την αρμοδιότητα να σας απαντήσω. 
Μπορείτε να δείτε από τα επίσημα έγγραφα που έχω στη διάθεσή μου, δηλαδή τα σχετικά υπηρεσιακά σημειώματα των Υπουργείων, ποιοι είναι οι λόγοι καθυστέρησης που καταγράφονται. Πρώτον, ήταν το απρόβλεπτα μεγάλης έκτασης αρχαιολογικό ανασκαφικό έργο αρμοδιότητας του Υπουργείου Πολιτισμού. Δεύτερον, ήταν οι πρόσθετες απαλλοτριώσεις που απαιτήθηκαν για την καταβολή των αποζημιώσεων αρμοδιότητας Υπουργείου Οικονομικών. Τρίτον, ήταν τα προβλήματα ρευστότητας αναδόχου κοινοπραξίας αρμοδιότητας του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων. 
Όλα αυτά τα ζητήματα, όπως καταλαβαίνετε, έχουν να κάνουν με αντικείμενα διαφορετικά από αυτό του Υπουργείου Εργασίας. Βέβαια, το αποτέλεσμα που είναι η απόλυση αυτή καθ’ εαυτή, οι απολύσεις, έρχεται στη δική μας αρμοδιότητα και γι’ αυτό είμαι εδώ για να σας απαντήσω στο κομμάτι, όμως, που μας αφορά. 
Επίσης, με πρόσφατο ν. 4070/2012, έγιναν συμπληρωματικές ρυθμίσεις για την επιτάχυνση των απαλλοτριώσεων, ενώ παράλληλα για την επίσπευση των ανασκαφικών εργασιών έχει τοποθετηθεί και δεύτερη βάρδια εργατοτεχνιτών. Είναι δύσκολη υπόθεση –όπως ξέρετε- ένα έργο σαν το μετρό Θεσσαλονίκης, για το οποίο σκάβεις σε μία πόλη σαν τη Θεσσαλονίκη, πέφτεις πάνω σε αρχαιολογικά ευρήματα, εμπλέκονται υπηρεσίες, δημιουργούνται καθυστερήσεις εκτός από τις τεχνικές καθυστερήσεις, τα τεχνικά ζητήματα στην ομαλή εξέλιξη των εργασιών. 
Ας επικεντρωθούμε στα ζητήματα των απολύσεων. Πρώτον, αποκλειστικά υπεύθυνη για προσλήψεις και απολύσεις των απασχολουμένων στο κατασκευαστικό τμήμα είναι η ανάδοχος κοινοπραξία. Επίσης, οι απολύσεις τόσο αυτές του Ιουνίου όσο και αυτές του Ιουλίου και του Αυγούστου οφείλονται αποκλειστικά και μόνο στις διαμορφωθείσες ανάγκες απασχόλησης, οι οποίες ανάλογα με τη δεδομένη χρονική περίοδο δικαιολογούν ή δεν δικαιολογούν την απασχόληση εργατοτεχνικού προσωπικού της συγκεκριμένης εξειδίκευσης, που είχαν οι απολυμένοι. Με άλλα λόγια, οι απολυμένοι εργαζόμενοι ήταν ειδικευμένοι και απασχολούνταν στις αρχαιολογικές ανασκαφικές εργασίες και από τη στιγμή που αυτές περιορίστηκαν στα εργοτάξια του μετρό, όπως καταλαβαίνετε, υπήρχε ζήτημα διακοπής της εργασιακής τους σχέσης. Σημειωτέον ότι, πάλι σύμφωνα με τα έγγραφα που έχω, κανένας από αυτούς δεν είχε συνδικαλιστική ιδιότητα. Ανέπτυξαν συνδικαλιστική δράση -ναι, λογικό και επόμενο- αλλά κανένας από αυτούς δεν ήταν συνδικαλιστής. 
Αυτά είναι στη διάθεσή σας. Τα καταθέτω. 
(Στο σημείο αυτό ο Υφυπουργός κ. Νικόλαος Παναγιωτόπουλος                       καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Έχετε και τη δευτερολογία σας, κύριε Υπουργέ.</ChairmanSpeech>  
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Η αρμόδια Εφορία Αρχαιοτήτων σε γραπτό έγγραφό της σημειώνει ότι οι ανάγκες σε εργατοτεχνικό προσωπικό μειώθηκαν, εξ ου και  η αποδέσμευση κάποιων υπαλλήλων. 
Τα σχετικά με τα δεδουλευμένα και τις αμοιβές θα τα αναπτύξω στη δευτερολογία μου, διότι έχουν γίνει σχετικοί έλεγχοι από το Σώμα Επιθεώρησης Εργασίας και έχουμε κάποια αποτελέσματα για τα οποία θα σας ενημερώσω σε λίγο. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η συνάδελφος κ. Δέσποινα Χαραλαμπίδου για τρία λεπτά.</ChairmanSpeech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Υφυπουργέ, άκουσα με πολλή προσοχή την απάντησή σας. Σχετικά με τις καθυστερήσεις στα έργα, θέλω να επισημάνω ότι πολλά εργοτάξια του μετρό παραμένουν ανενεργά από το μήνα Απρίλιο, δηλαδή χρειάστηκαν περισσότεροι από έξι μήνες για να γίνουν απλώς σήμερα κάποιες προσπάθειες και να ξεκινήσουν ξανά οι εργασίες και προφανώς ευθύνη γι’ αυτό δεν έχουν αυτά που μας παραθέσατε ως δικαιολογίες. Ευθύνη έχουν τα αρμόδια Υπουργεία και ο κακός, κάκιστος σχεδιασμός. 
Για τους λόγους των καθυστερήσεων κρατάω ένα ζήτημα, το οποίο για εμάς ως ΣΥΡΙΖΑ είναι πάρα πολύ σοβαρό, ότι η «ΑΤΤΙΚΟ ΜΕΤΡΟ Α.Ε.» σαν εκπρόσωπος του δημοσίου έχει εκπληρώσει όλες τις οικονομικές υποχρεώσεις της ως τώρα και το πρόβλημα ρευστότητας προέρχεται από την ανάδοχο κοινοπραξία, η οποία όλο το 2012 και από τα τέλη του 2011, ενώ πληρώνεται  κανονικά από την «ΑΤΤΙΚΟ ΜΕΤΡΟ», δεν καταβάλλει τους δεδουλευμένους μισθούς και τα δεδουλευμένα ημερομίσθια. 
Επιπλέον, όταν τελικά τα καταβάλει στους εργατοτεχνίτες οικοδόμους αλλά και στους εργαζόμενους στον κατασκευαστικό τομέα του μετρό, αυτό γίνεται με καθυστερήσεις αρκετών ημερών. Θα ήθελα ως προς αυτό να σας πω ότι το μήνα Σεπτέμβριο οι εργαζόμενοι στον κατασκευαστικό τομέα του μετρό χρειάστηκε να πραγματοποιήσουν τριήμερη απεργία για να πληρωθούν τα δεδουλευμένα του Σεπτεμβρίου και σήμερα που μιλάμε δεν έχουν εξοφληθεί για το μήνα Οκτώβριο. 
Αναρωτιέμαι ποιο είναι το συμπέρασμα που βγαίνει από αυτή τη διαδικασία. Έχουμε μια κοινοπραξία ιδιωτικού χαρακτήρα που έχει αναλάβει το έργο και η οποία σε πολύ μεγάλο βαθμό είναι υπεύθυνη για τις σημερινές καθυστερήσεις στην υλοποίησή του. 
Αυτή η κοινοπραξία, όπως μαθαίνουμε, εμφανίζει διαρκώς, ολοένα και περισσότερες απαιτήσεις σε χρήματα από το κράτος, αυθαιρετεί και παραβιάζει την εργατική νομοθεσία. Μάλιστα, αυτή η κοινοπραξία έφτασε –με την απόλυτη όμως καθοδήγηση της «ΑΤΤΙΚΟ ΜΕΤΡΟ»- να κάνει το εξής εγκληματικό, εφαρμόζοντας όμως τις μνημονιακές πολιτικές που εσείς εδώ, δηλαδή η τρικομματική Κυβέρνηση, χαράξατε. Τι έκανε, λοιπόν; Το τελευταίο διάστημα έκανε προσλήψεις από τους ήδη απολυθέντες εργαζομένους του Ιουλίου, του Αυγούστου και του Σεπτεμβρίου και ενώ είναι εργατοτεχνίτες οικοδόμοι, ενώ δούλευαν στο έργο και η αμοιβή τους ήταν η ισχύουσα της κλαδικής συλλογικής σύμβασης των οικοδόμων, με την καθοδήγηση της «ΑΤΤΙΚΟ ΜΕΤΡΟ» και τη βασική ευθύνη της κοινοπραξίας καλέστηκαν να προσληφθούν με το βασικό μισθό της εθνικής γενικής συλλογικής σύμβασης, δηλαδή τα 586 ευρώ. Το ένα είναι αυτό. 
Δεύτερον, θέλω να σας ενημερώσω, κύριε Υφυπουργέ, ότι τουλάχιστον από τους απολυθέντες του Ιουλίου –και ξέρω τον κάθε εργαζόμενο, έναν έναν ξεχωριστά- οι δεκαεπτά από αυτούς ήταν πρωτοπόροι στο συνδικάτο και εκτός από τη συνδικαλιστική δράση είχαν αναπτύξει και έντονη πολιτική δράση. Η εκτίμησή μας είναι ότι απολύθηκαν και με τις ευλογίες της Κυβέρνησης, γιατί ψήφισαν Αριστερά. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Νικόλαος Παναγιωτόπουλος για τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κατ’ αρχάς, θα σας πω ότι οι μνημονιακές πολιτικές είναι γνωστές, αλλά δεν νομίζω ότι αυτές ευθύνονται για την καθυστέρηση ενός τεχνικού έργου στη Θεσσαλονίκη και μάλιστα με πάρα πολλά τεχνικά ζητήματα, όπως αυτό της κατασκευής του μετρό της Θεσσαλονίκης. Ας αφήσουμε, λοιπόν,  έξω από αυτή τη συζήτηση το μνημόνιο και όλα αυτά τα παρελκόμενα, που δημιουργούν βέβαια τις γνωστές εντυπώσεις. 
Από εκεί και πέρα, ας δούμε επί της ουσίας τι έγινε και τι δεν έγινε. Σας παραθέτω από τα σχετικά σημειώματα του Σώματος Επιθεώρησης Εργασίας που παρουσιάζουν τις διαδικασίες που τηρήθηκαν τα ακόλουθα: Την Τετάρτη 18 Ιουλίου 2012 το πρωί συζητήθηκε στο αρμόδιο Τμήμα Εργασιακών Σχέσεων Δυτικού Τομέα Θεσσαλονίκης η εργατική διαφορά που αφορούσε τις είκοσι πέντε απολύσεις μηνός Ιουνίου στην κοινοπραξία. 
Παρουσιάστηκαν οι αντίδικοι στο Τμήμα με τους νομικούς τους παραστάτες. Έγινε η συζήτηση. Οι εργαζόμενοι από τις προφορικές καταθέσεις τους και το έγγραφο-υπόμνημα που κατέθεσαν κατήγγειλαν ότι η επιλογή για τις απολύσεις τους έγινε, όχι με αντικειμενικά κριτήρια, αλλά με γνώμονα τη συνδικαλιστική τους δράση, όπως άλλωστε αναφέρεται, καθώς και από αίσθημα εκδίκησης και εμπάθειας προς το πρόσωπό τους. 
Ωστόσο, το έγγραφο αναφέρει το εξής: «Στο σημείο αυτό πρέπει να επισημανθεί ότι κανένας από τους απολυμένους εργαζόμενους δεν ήταν συνδικαλιστής». Εννοώ ότι δεν είχαν τη συνδικαλιστική ιδιότητα. Είχαν συνδικαλιστική δράση. Βεβαίως! Όμως, δεν είχαν συνδικαλιστική ιδιότητα. Φυσικά, δικαίωμα του καθενός εργαζομένου είναι να αγωνίζεται για τα δίκαιά του. Εκεί δεν έχουμε καμμία διαφορά μεταξύ μας.
Από εκεί και πέρα, η επιχείρηση ανταπάντησε ότι οι απολύσεις γίνονται πάντα κατ’ εντολή του κυρίου του έργου, εν προκειμένω της «ΑΤΤΙΚΟ ΜΕΤΡΟ», συνεπικουρούμενης από τις αρχαιολογικές εφορείες. Κατατέθηκαν τα σχετικά έγγραφα. 
Θα καταθέσω και το έγγραφο του Σώματος Επιθεώρησης Εργασίας που παραθέτει τις λεπτομέρειες. Όπως σας είπα, έχει να κάνει με τη φύση και την πρόοδο των εργασιών. Είναι άλλο πράγμα η εξειδίκευση του προσωπικού στις ανασκαφές και άλλο η εξειδίκευση των εργατοτεχνικών στο κατασκευαστικό κομμάτι. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Από εκεί και πέρα, μετά τις τελευταίες απολύσεις, το αρμόδιο Τμήμα Επιθεώρησης Εργασιακών Σχέσεων πραγματοποίησε δεύτερο έλεγχο στην Κοινοπραξία «ΜΕΤΡΟ ΘΕΣΣΑΛΟΝΙΚΗΣ». Ζήτησα απαντήσεις σε συγκεκριμένα ερωτήματα, όπως γιατί έγιναν απολύσεις εργατοτεχνικού προσωπικού, πού οφείλονται οι καθυστερήσεις και αν οφείλονται δεδουλευμένες αποδοχές.
Απάντησα προηγουμένως στα δύο πρώτα, με τα έγγραφα που έχω στη διάθεσή μου και θα παραθέσω και κάποια στοιχεία –και θα ολοκληρώσω- ως προς το τρίτο ερώτημα, δηλαδή αυτό που αφορά τα δεδουλευμένα. Η «ΑΤΤΙΚΟ ΜΕΤΡΟ», όπως σωστά λέτε, δεν οφείλει χρήματα για εκτελεσθείσες εργασίες, καθώς το έργο έχει εξασφαλισμένη χρηματοδότηση από ευρωπαϊκά προγράμματα και εγκεκριμένα δάνεια από την Ευρωπαϊκή Τράπεζα Επενδύσεων. 
Από εκεί και πέρα, στους ελεγκτές του ΣΕΠΕ υποδείχθηκαν από την Κοινοπραξία εκκαθαριστικά μισθοδοσίας Ιουνίου-Ιουλίου 2012. Επίσης, στις 5-10-2012 η επιχείρηση ενημέρωσε εγγράφως το αρμόδιο Τμήμα Εργασιακών Σχέσεων Δυτικού Τομέα Θεσσαλονίκης του ΣΕΠΕ ότι οι αποδοχές του μηνός Αυγούστου του 2012 καταβλήθηκαν στις 15 Σεπτεμβρίου 2012 μέσω της Τραπέζης «ALPHA BANK» στο λογαριασμό μισθοδοσίας εκάστου εργαζομένου και έναντι για τις αποδοχές Οκτωβρίου 2012, οι οποίες, όπως σωστά λέτε, δεν έχουν εξοφληθεί.
Σε ό,τι αφορά τις απολύσεις Ιουλίου-Αυγούστου 2012 το Τμήμα Επιθεώρησης Εργασιακών Σχέσεων δεν είχε ενημέρωση ούτε από το Σωματείο ούτε από τους μισθωτούς. Δεν έχει υπάρξει, δηλαδή, καμμία καταγγελία. Όσο υπάρχουν καταγγελίες, τόσο το ΣΕΠΕ οφείλει να ενεργήσει και αυτό κάνει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τέλος, για να ολοκληρώνω, η εταιρεία έχει δεσμευτεί εγγράφως ότι σε περίπτωση που θα προκύψει ανάγκη συνέχισης σχετικών εργασιών, οι νέες προσλήψεις θα γίνουν απ’ αυτούς που έχουν απολυθεί. Με άλλα λόγια, αν προκύψει ανάγκη νέων ανασκαφικών εργασιών, οι νέες προσλήψεις θα αφορούν αυτούς που έχουν ήδη απολυθεί. Νομίζω, μάλιστα, ότι αυτό μπορεί να ανακοινωθεί, να μεταφερθεί από εσάς στους ενδιαφερόμενους, που είναι άνθρωποι που αγωνιούν…</Speech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Με τι μισθό, κύριε Υπουργέ; Με μισθό 586 ευρώ;</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλειας και Πρόνοιας): …αρκεί να προκύψουν νέες ανασκαφές. Αυτό μας λέει και εγώ οφείλω να σας το παραθέσω. 
Μάλιστα, διαβάζω από την επίσημη έγγραφη απάντησή της –και μ’ αυτό τελειώνω, κύριε Πρόεδρε- το εξής: «Σε περίπτωση που δημιουργηθούν νέα μέτωπα εργασίας αρχαιολογικών ανασκαφών και προκύψει ανάγκη πρόσληψης επιπλέον προσωπικού, σύμφωνα και με τις εντολές του κυρίου του έργου και των αρχαιολογικών εφορειών, θα λάβει υπ&apos; όψιν της και θα συνεκτιμήσει θετικά και την προηγούμενη εμπειρία όλων όσων απασχολήθηκαν στο έργο».
Ελπίζω αυτό να είναι μία πραγματική υπόσχεση και όχι ένας εύσχημος τρόπος να αποφύγει το θέμα και τους συγκεκριμένους εργαζόμενους. Οφείλω, όμως, να σας παραθέσω –και το λέω δημόσια απ’ αυτό το Βήμα- αυτήν την απάντηση, προκειμένου να δοθεί λύση στο πρόβλημα των εργαζομένων.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην Έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι έξι μαθητές και μαθήτριες και ένας εκπαιδευτικός από το Δημόσιο ΙΕΚ Πειραιά, Τμήμα Ναυτιλιακής Κατεύθυνσης. 
Η Βουλή σάς καλωσορίζει. 
(Χειροκροτήματα από όλες τις πτέρυγες της Βουλής)
Κυρίες και κύριοι συνάδελφοι, η Τρίτη με αριθμό 586/13-11-2012 επίκαιρη ερώτηση πρώτου κύκλου του Βουλευτή Αττικής των Ανεξαρτήτων Ελλήνων κ. Παύλου Χαϊκάλη προς τον Υπουργό Οικονομικών, σχετικά με τις αρμοδιότητες της Τράπεζας της Ελλάδας στο Επικουρικό Κεφάλαιο, δεν θα συζητηθεί λόγω κωλύματος του αρμόδιου Υπουργού και διαγράφεται.
Επίσης, η τέταρτη με αριθμό 601/13-11-2012 επίκαιρη ερώτηση πρώτου κύκλου του Βουλευτή Β΄ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου προς τους Υπουργούς Δημόσιας Τάξης και Προστασίας του Πολίτη και Υγείας, σχετικά με τη λειτουργία παράνομων τζαμιών στο Λεκανοπέδιο της Αττικής, δεν θα συζητηθεί λόγω κωλύματος του αρμόδιου Υπουργού και διαγράφεται. 
Επίσης, η πέμπτη με αριθμό 591/13-11-2012 επίκαιρη ερώτηση πρώτου κύκλου του Βουλευτή Α΄ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την αξιοποίηση των ολυμπιακών εγκαταστάσεων και το κόστος συντήρησής τους δεν θα συζητηθεί λόγω αναρμοδιότητας και διαγράφεται.
Τώρα, λοιπόν, ερχόμαστε στην έκτη με αριθμό 605/13-11-2012 επίκαιρη ερώτηση πρώτου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τους Υπουργούς Περιβάλλοντος, Ενέργειας και Κλιματικής Αλλαγής και Αγροτικής Ανάπτυξης και Τροφίμων, σχετικά με την ανάγκη προστασίας του Αμβρακικού Κόλπου. 
Στην ερώτηση του κυρίου συναδέλφου θα απαντήσει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Σταύρος Καλαφάτης. 
Κύριε Μωραΐτη, έχετε το λόγο για δύο λεπτά, για να αναπτύξετε την ερώτησή σας.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, για ακόμα μια φορά το Κομμουνιστικό Κόμμα Ελλάδας φέρνει στη Βουλή το θέμα της προστασίας του Αμβρακικού Κόλπου, γιατί πραγματικά έχει φτάσει σε οριακό σημείο, εξαιτίας της πολιτικής όλων των κυβερνήσεων διαχρονικά. Πρόκειται για μια πολιτική που καθοδηγείται από την αντίληψη της παράδοσης των θαλασσών και των ακτών στην κερδοφορία τού μεγάλου κεφαλαίου των επιχειρήσεων. Ιδιαίτερα στον Αμβρακικό Κόλπο η κατάσταση αυτή έχει δημιουργήσει εκρηκτικά προβλήματα για τους μικρομεσαίους ψαράδες, γιατί στην ουσία έχει διώξει από το επάγγελμα όλους αυτούς τους μικρομεσαίους αλιείς εξαιτίας κάποιων παρεμβάσεων που έγιναν. Για παράδειγμα, η κατασκευή του φράγματος του Πουρναρίου δημιούργησε τεράστιο πρόβλημα. Στέρησε από τον Αμβρακικό Κόλπο τις φερτές ύλες που έρχονταν συνέχεια, με αποτέλεσμα να δημιουργήσει μεγάλο πρόβλημα στα νερά του Αμβρακικού Κόλπου. 
Επίσης είναι εγκληματικές οι ευθύνες σε ό,τι αφορά το πιο στενό σημείο επικοινωνίας του Αμβρακικού Κόλπου με το Ιόνιο Πέλαγος. Εκεί έχει δημιουργηθεί μαρίνα και έχει φράξει αυτό το σημείο, με αποτέλεσμα να μη γίνεται η ανανέωση των υδάτων. Υπάρχουν ακόμα παρεμβάσεις στον Αμβρακικό Κόλπο που αφορούν και ιχθυοκαλλιέργειες. Όμως και η ύπαρξη των πετρελαιοδεξαμενών στον Αμβρακικό Κόλπο και πιο συγκεκριμένα στην Αμφιλοχία είναι εν δυνάμει μια βόμβα έτοιμη να εκραγεί και να αποτελειώσει τον Αμβρακικό Κόλπο. 
Φέρνω όμως σήμερα αυτό το ζήτημα, γιατί υπάρχουν δημοσιεύματα στον ιταλικό Τύπο τα οποία λένε ότι κατασκευαστική εταιρεία κολοσσός με έδρα το Μιλάνο θα κάνει παρέμβαση στον Αμβρακικό Κόλπο. Βέβαια, αυτό το θέμα το είχαμε φέρει και παλαιότερα, όταν ήταν κυβέρνηση το ΠΑΣΟΚ και είχαμε πει τότε ότι παραδίνεται στο ιδιωτικό κεφάλαιο νησάκι -και ιδιαίτερα ο Βούβαλος- που βρίσκεται στον Αμβρακικό Κόλπο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Φέρνουμε λοιπόν και σήμερα αυτό το θέμα, παρά το γεγονός ότι η τότε απάντηση ήταν ότι δεν υπάρχει μια τέτοια εξέλιξη. Εμείς επιμένουμε ότι αυτή η εταιρεία αν κάνει παρέμβαση στον Αμβρακικό Κόλπο, θα δώσει πραγματικά τη χαριστική βολή και θα δημιουργήσει τεράστιο πρόβλημα και στο οικοσύστημα του κόλπου, αλλά και θα διώξει βίαια όλους τους μικρομεσαίους ψαράδες που υπάρχουν στην περιοχή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Σταύρος Καλαφάτης.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής):  Ευχαριστώ, κύριε Πρόεδρε. 
Κυρίες και κύριοι συνάδελφοι, η ευρύτερη περιοχή του Αμβρακικού Κόλπου ξεχωρίζει σε εθνικό και διεθνές επίπεδο για τη διαφορετικότητα των οικοσυστημάτων της. Όμως έχει παγιωθεί εδώ και χρόνια ένας φαύλος κύκλος προβλημάτων, καθώς δεν έχει επιτευχθεί αυτό που τώρα στο ΥΠΕΚΑ προσπαθούμε να αλλάξουμε με κάθε τρόπο, δηλαδή η ανάπτυξη και η προστασία του περιβάλλοντος να είναι έννοιες συμπληρωματικές και όχι συγκρουόμενες. 
Η περιοχή αποτελεί πεδίο ανάπτυξης σε διαφόρους τομείς, όπως είναι η αλιεία, οι υδατοκαλλιέργειες, η γεωργία, η κτηνοτροφία, η μεταποίηση και δεν έχει βρεθεί η ισορροπία μεταξύ αυτών των τομέων ούτε με βάση τη βασική παράμετρο της προστασίας του περιβάλλοντος, με αποτέλεσμα τη ρύπανση και τη σημαντική υποβάθμιση της περιοχής. 
Οι ποταμοί Λούρος και Άραχθος, οι οποίοι εκβάλλουν στον Αμβρακικό Κόλπο, μεταφέρουν υπολείμματα λιπασμάτων, φυτοφαρμάκων, αλλά και λύματα των οικισμών της περιοχής, καθώς και άλλες ρυπογόνες ουσίες. Το πρόβλημα δε επιτείνεται από την κατασκευή και λειτουργία εγγειοβελτιωτικών έργων και μεγάλου αριθμού γεωτρήσεων στην πεδιάδα Άρτας-Πρέβεζας. 
Και για να ολοκληρώσω αυτό το θλιβερό παζλ, στη δύσκολη κατάσταση συντείνει και η προβληματική ανακύκλωση και κυκλοφορία του θαλασσινού νερού μέσα στη λιμνοθάλασσα λόγω της στενότητας της εισόδου, η οποία έχει επιπτώσεις στη σταθερότητα των φυσικοχημικών παραμέτρων, στο φυσικό πλούτο της λιμνοθάλασσας, καθώς και στην ικανότητα αυτοκαθαρισμού της. Και αυτονοήτως αποτελεί κρίσιμη παράμετρο η ορθολογική λειτουργία των υδροηλεκτρικών εργοστασίων της περιοχής και η, κατά το δυνατόν, προσομοίωση της οικολογικής παροχής ανάλογα με τις εποχές. 
Όλα αυτά μπορώ να σας διαβεβαιώσω, κύριε συνάδελφε, ότι μελετώνται λεπτομερώς από τους αρμόδιους φορείς του Υπουργείου. Αυτήν τη στιγμή, λοιπόν, από φορείς του ΥΠΕΚΑ, από το Τμήμα Γεωλογίας του Πανεπιστημίου Πατρών και συγκεκριμένα από τον Τομέα Γενικής Θαλάσσιας Γεωλογίας και Γεωδυναμικής διεξάγονται έρευνες και μετρήσεις. 
Επίσης βρίσκεται σε εξέλιξη το ειδικό αναπτυξιακό πρόγραμμα για την περιοχή του Αμβρακικού, με το συμβολικό τίτλο «Ανάσα». Στο πρόγραμμα αυτό έχουν ήδη ενταχθεί έργα συνολικού προϋπολογισμού πάνω από 25 εκατομμύρια ευρώ, μεταξύ των οποίων έργα αποκατάστασης του υδρογεωλογικού ισοζυγίου, προστασίας και διαχείρισης του περιβάλλοντος, εμβάθυνσης των εκβολών των ποταμών Αράχθου και Λούρου, βελτίωσης των λιμνοθαλασσών της περιοχής και πολλά άλλα συνοδά έργα, τα οποία στην ολότητά τους πιστεύουμε ότι σταδιακά θα οδηγήσουν στην αποσυμφόρηση της περιοχής από τις πιέσεις που υφίσταται. 
Παράλληλα για τον περιορισμό της ρύπανσης ενσωματώνονται πλέον στις αδειοδοτήσεις που αφορούν έργα άρδευσης αγροτικών καλλιεργειών, όροι για περιορισμένη χρήση λιπασμάτων, φυτοφαρμάκων και δίνεται έμφαση στις βιολογικές καλλιέργειες. 
Επίσης ως προς το θέμα των ιχθυοκαλλιεργειών της περιοχής, ήδη υπάρχει εμφανής τάση για μετεγκατάστασή τους σε περιοχές έξω από τον Αμβρακικό, τάση που θα μειώσει περαιτέρω –πιστεύουμε και ελπίζουμε- την πίεση στην περιοχή, γεγονός ιδιαίτερα σημαντικό, αφού οι ποταμοί Άραχθος και Λούρος  εκβάλλονται στον Αμβρακικό Κόλπο και δημιουργούν ένα εκτεταμένο σύμπλεγμα δεκαέξι λιμνοθαλασσών, οι οποίες αποτελούν ιδιαιτέρως παραγωγικά, αλλά και ευαίσθητα οικοσυστήματα που υφίστανται εντατική εκμετάλλευση. 
Τέλος -συμπληρώνοντας και ολοκληρώνοντας- οι δεξαμενές αποθήκευσης καυσίμων δεν λειτουργούν πλέον και είναι θέμα χρόνου η απομάκρυνσή τους από την περιοχή. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Μωραΐτης για τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Υπουργέ, οι δεξαμενές καυσίμων λειτουργούν κανονικότατα. Η μία δεξαμενή έχει αναστείλει τη λειτουργία προσωρινά. Γίνονται συντηρήσεις. 
Εδώ πρέπει να σας πω ότι πριν από πέντε-έξι χρόνια σε ίδια ερώτηση ο κ. Σουφλιάς είχε απαντήσει για τη δημιουργία εθνικού πάρκου  στον  Αμβρακικό και ότι σε σύντομο χρονικό διάστημα θα φύγουν οι δεξαμενές. Όχι μόνο δεν έφυγαν, αλλά και πάρθηκε απόφαση από την πρώην Νομαρχία Αιτωλοακαρνανίας και συγκεκριμένα από τις δυνάμεις  του ΠΑΣΟΚ και της Νέας Δημοκρατίας για τη μετεγκατάσταση και την εξυγίανση των δεξαμενών. 
Έρχομαι στο συγκεκριμένο ερώτημα. Όπως ανέφερα και αρχικά, είναι διαχρονικές οι ευθύνες. Δεν απαντήσατε, κύριε Υπουργέ, σε αυτό που είπα, ότι δηλαδή υπάρχει δημοσίευμα στον ιταλικό Τύπο που αναφέρει επί λέξει: «Πανηγυρίζει αυτή η εταιρεία με έδρα το Μιλάνο για τις επενδύσεις που ετοιμάζεται να κάνει στον Αμβρακικό Κόλπο.» Είναι η ίδια εταιρεία, η οποία έχει κάνει τη μαρίνα στη Λευκάδα, Γουβιά, Άγιο Κοσμά, Σχοινιά και ετοιμάζεται τώρα να κάνει και στη Σαλαμίνα, στον Πειραιά. 
Στο υπαρκτό ζήτημα, που έχει οδηγήσει τον Αμβρακικό σε αυτό το σημείο δεν απαντήσατε. Τώρα κάνατε μια περιγραφή της άσχημης κατάστασης που υπάρχει στον κόλπο. Εμείς λέμε καθαρά ότι οι ευθύνες είναι πολιτικές. Είναι όμως και τεράστιες οι ευθύνες της Εταιρείας Προστασίας του Αμβρακικού Κόλπου, που εμείς τη χαρακτηρίζουμε «νεκροθάφτη» του κόλπου, γιατί όλα αυτά τα χρόνια όχι μόνο δεν προσπάθησε να διαφυλάξει τον Αμβρακικό από τη μόλυνση, αλλά απεναντίας σιγοντάρισε σε επενδύσεις, οι οποίες δημιούργησαν αυτά τα μεγάλα προβλήματα. 
Βέβαια εδώ υπάρχουν και κάποιοι ευαίσθητοι αριστεροί οικολόγοι, που το προηγούμενο διάστημα μας έλεγαν ότι μπορούν να συνυπάρξουν όλοι στον Αμβρακικό. Τι έλεγαν δηλαδή στους φτωχομεσαίους ψαράδες; Πρέπει να σας πω –και αυτά είναι τα αποτελέσματα- ότι από τεσσερισήμισι χιλιάδες που ήταν την τελευταία δεκαετία, αυτήν τη στιγμή είναι χίλιοι διακόσιοι. Επομένως τα αποτελέσματα αυτής της αντιλαϊκής πολιτικής τα ζουν στο πετσί τους οι ψαράδες. 
Όσο για το πρόγραμμα «Ανάσα», σας διαβεβαιώνω, κύριε Υπουργέ, ότι όχι μόνο δεν θα δώσει την ανάσα στον Αμβρακικό, αλλά θα του κόψει παραπέρα την ανάσα! Διάφορες φιέστες που έγιναν από τη Δυτική Περιφέρεια Ελλάδας στη Βόνιτσα, στην περιοχή του Αμβρακικού, εμείς θεωρούμε ότι δεν είναι σε αυτήν την κατεύθυνση, δηλαδή να διασωθεί ο Αμβρακικός Κόλπος. 
Μέσα σε όλα αυτά, κύριε Υπουργέ, εμείς βλέπουμε ότι και το αποτέλεσμα που σας είπα, δηλαδή η μείωση των ψαράδων, αλλά και γενικότερα η κατάσταση στον Αμβρακικό πρέπει να εμπνέει σε όλους μας τεράστιες ανησυχίες και έχει φθάσει στο τέλος. Αν γίνει τελικά αυτή η επένδυση, εμείς θεωρούμε ότι η κατάσταση θα είναι μη αναστρέψιμη. 
Γι’ αυτό καλούμε τα φτωχά λαϊκά στρώματα της περιοχής -πρώτα και κύρια τους ψαράδες και το τοπικό μαζικό κίνημα- να εμποδίσουν να γίνει αυτό το έγκλημα, γιατί υπάρχει σχεδιασμός να γίνει, στον Αμβρακικό Κόλπο. 
Εμείς έχουμε συγκεκριμένες προτάσεις. Πιστεύουμε ότι πρέπει να υπάρξει δημόσιος οργανισμός προστασίας του Αμβρακικού που μέσα από εθνικό σχεδιασμό, μέσα από κεντρικό σχεδιασμό, θα αναπτύξει τον κόλπο, θα δώσει ζωή στην περιοχή. Υπάρχουν μελέτες -που πρέπει να ξέρετε, κύριε Υπουργέ- και από το Πανεπιστήμιο των Πατρών και από το Πανεπιστήμιο των Ιωαννίνων ότι ο Αμβρακικός Κόλπος με μια σωστή ανάπτυξη θα μπορούσε να θρέψει με ψάρια υψηλής διατροφικής αξίας, όχι μόνο τη χώρα μας, αλλά να κάνει και εξαγωγές. 
Αλλά όπως είπα, ξεκινώντας στην πρωτολογία μου, η πολιτική που ακολουθείται από όλες τις κυβερνήσεις παραδίδει τις θάλασσες και τη λαϊκή περιουσία στο μεγάλο κεφάλαιο, για επενδύσεις που έχουν θεό το κέρδος και δεν τους νοιάζει καθόλου η προστασία του περιβάλλοντος, αλλά και η ζωή των κατοίκων που υπάρχουν στην ευρύτερη περιοχή.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Αναπληρωτής Υπουργός, κ. Σταύρος Καλαφάτης.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε συνάδελφε, επιτρέψτε μου να γίνω λίγο πιο αναλυτικός και να επιμείνω στο σχεδιασμό, στις δράσεις, στις σκέψεις, στις πρωτοβουλίες και στις προτεραιότητες που έχουμε στο συγκεκριμένο ζήτημα.
 Το πρόβλημα είναι γνωστό, χρειάζεται όμως εύλογος χρόνος, για να έρθουν σε ισορροπία οι προτεινόμενες λύσεις, όσον αφορά το περιβαλλοντικό ισοζύγιο και τις ανθρώπινες δραστηριότητες της περιοχής.  Για το λόγο αυτό και σε στρατηγικό επίπεδο θεωρούμε αναγκαίο απ’ όλους τους συναρμόδιους φορείς να δοθεί απόλυτη προτεραιότητα στα έργα κατασκευής μονάδων επεξεργασίας λυμάτων και επέκτασης των δικτύων αποχέτευσης για όλες τις μεγάλες πόλεις της περιοχής. Για τους μικρούς οικισμούς -και σας περιγράφω σκέψεις, όπως σας είπα και δράσεις που αφορούν το σχεδιασμό το δικό μας– που βρίσκονται σε προβληματικές περιοχές, δηλαδή κοντά σε υγροτοπικές εκτάσεις ή με υδροφόρο ορίζοντα κοντά στην επιφάνεια του εδάφους, θα πρέπει να υλοποιηθούν άλλες τεχνικοοικονομικά βιώσιμες λύσεις. Ενδεικτικά αναφέρω -και συγγνώμη, για τη θέση του ξένου όρου- τα «compact» συστήματα επεξεργασίας και τους τεχνητούς υγροτόπους. 
Επίσης είναι αναγκαία η άμεση έναρξη υλοποίησης προγράμματος περιορισμού της νιτρορρύπανσης στην πεδιάδα Άρτας-Φιλλιπιάδας-Λούρου, καθώς και η υιοθέτηση ενός ολοκληρωμένου προγράμματος διαχείρισης ζωικών αποβλήτων και υπολειμμάτων, στο οποίο να εντάσσονται υποχρεωτικά όλες οι  κτηνοτροφικές μονάδες στις περιοχές, υφιστάμενες και νέες. 
Όπου υπάρχουν χωροταξικές και υγειονομικές δυνατότητες θα πρέπει επίσης να γίνει συνένωση-συγκέντρωση των μονάδων, προκειμένου να γίνει οικονομικά βιώσιμη η παραγωγή βιοαερίου και δράσεις τηλεθέρμανσης. 
Τέλος αναγκαία είναι -κατά την άποψή μας- η εκπόνηση μελέτης χωροθέτησης περιοχών οργανωμένης ανάπτυξης υδατοκαλλιεργειών στον Αμβρακικό Κόλπο, η οποία με την υλοποίησή της θα οδηγήσει σε περαιτέρω ελάφρυνση της περιοχής.
Οι ανωτέρω προτεινόμενες λύσεις σε συνδυασμό με τις ήδη υλοποιούμενες,  πιστεύουμε ότι θα φέρουν σύντομα την περιβαλλοντική ανάκαμψη και θα στηρίξουν με την περιβαλλοντική αναβάθμιση τις αναπτυξιακές προοπτικές της περιοχής. 
Γιατί όπως σας είπα και στην πρωτολογία…</Speech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Η εμπειρία, κύριε Υπουργέ, δείχνει…</Speech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Σας αναφέρω το σχεδιασμό. Σας είπα τρεις φορές ποιο είναι το περιεχόμενο της απάντησής μου και σε αυτό εμμένουμε. Αυτός είναι ο σχεδιασμός και μπορείτε να αντιληφθείτε αν στο σχεδιασμό αυτό, καλύπτεσθε από την ερώτησή σας. 
Εμείς πιστεύουμε πάντως ότι σε κάθε επίπεδο, σε μια χάραξη και εφαρμογή μιας πολιτικής της αειφορίας, της προόδου και της ενθάρρυνσης, δηλαδή της αειφόρου ανάπτυξης, ο τομέας περιβάλλοντος μπορεί να «παντρευτεί» με εκείνον της έννοιας της ανάπτυξης, με τρόπο που να μην αναιρεί η μία έννοια την άλλη, αλλά τελικά ίσως και να τη συμπληρώνει.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα συζητηθεί τώρα η πρώτη με αριθμό 596/13-11-2012 επίκαιρη ερώτηση δεύτερου κύκλου του Βουλευτή Χανίων της Νέας Δημοκρατίας κ. Κυριάκου Βιρβιδάκη προς τους Υπουργούς Εσωτερικών και Περιβάλλοντος, Ενέργειας και Κλιματικής Αλλαγής, σχετικά με το έργο «Επέκταση Εγκατάστασης Επεξεργασίας Λυμάτων Χανίων» και την ένταξή του στο Επιχειρησιακό Πρόγραμμα «Περιβάλλον-Αειφόρος Ανάπτυξη» (ΕΠΠΕΡΑΑ).
Θα απαντήσει ο Αναπληρωτής Υπουργός Περιβάλλοντος, κ. Καλαφάτης.
Το λόγο έχει ο συνάδελφος, κ. Βιρβιδάκης, για δύο λεπτά.</ChairmanSpeech> 
<Speech><Parlmember>ΚΥΡΙΑΚΟΣ ΒΙΡΒΙΔΑΚΗΣ</Parlmember>: Ευχαριστώ πολύ, κύριε Πρόεδρε.
Κύριε Πρόεδρε, κύριε Υπουργέ, κυρίες και κύριοι συνάδελφοι, οι λόγοι για τους οποίους υπέβαλα τη συγκεκριμένη επίκαιρη ερώτηση σχετίζονται με δύο συγκεκριμένα γεγονότα…
Το πρώτο αφορά το ενημερωτικό σημείωμα της Επιτροπής Περιβάλλοντος της Κεντρικής Ένωσης Δήμων Ελλάδος -και έχω την τιμή να είμαι μέλος του διοικητικού της συμβουλίου για τέταρτη θητεία- που συζητήθηκε στο διοικητικό της συμβούλιο στις 23-10-2012. Στο ενημερωτικό σημείωμα αναφέρεται μεταξύ άλλων το εξής: «Πραγματοποιήθηκε την Τρίτη 2 Οκτωβρίου τεχνική σύσκεψη στα γραφεία της ειδικής υπηρεσίας διαχείρισης του επιχειρησιακού προγράμματος «Περιβάλλον-Αειφόρος Ανάπτυξη» –του ΕΠΠΕΡΑΑ- μεταξύ στελεχών της ΕΥΔ του ΕΠΠΕΡΑΑ, της ΚΕΔΕ, της ΠΕΤΑ και της ΕΔΕΥΑ. Στην ενημέρωση που έγινε ο προϊστάμενος της ΕΥΔ του ΕΠΠΕΡΑΑ ανέφερε μεταξύ άλλων τα εξής: Με δεδομένο ότι το ΕΠΠΕΡΑΑ έχει συνολικό προϋπολογισμό δημόσιας δαπάνης 2,127 δισεκατομμύρια ευρώ και σήμερα έχουν ενταχθεί έργα αξίας 4,5 δισεκατομμυρίων ευρώ, θα πρέπει να αντιμετωπιστεί το θέμα του «over booking» που εμφανίζει λογιστικά, το πρόγραμμα. Εκτίμηση είναι ότι με την πιο πάνω διαδικασία και κριτήρια απένταξης, θα μειωθεί το over booking κατά 1 δισεκατομμύριο ευρώ, (αυτός είναι ο συνολικός προϋπολογισμός των έργων που προβλέπεται να απενταχθούν), ενώ υπολογίζεται ότι άλλο 1 δισεκατομμύριο ευρώ περίπου θα προκύψει ως εξοικονόμηση από τις εκπτώσεις των έργων (προϋπολογίζονται στο 30% των αρχικά εγκριθέντων προϋπολογισμών των ενταχθέντων πράξεων)».
Το δεύτερο γεγονός αφορά τη δημοπράτηση στις 6-11-2012 του έργου «Επέκταση Εγκατάστασης Επεξεργασίας Λυμάτων Χανίων», το οποίο αποτελεί έργο ζωής για την ευρύτερη περιοχή των Χανίων. Η εγκατάσταση σήμερα μπορεί να καλύψει τις ανάγκες εκατόν δεκαεπτά χιλιάδων ισοδύναμων κατοίκων. Με το προαναφερθέν έργο η δυναμικότητα της εγκατάστασης θα φτάσει τους εκατόν εβδομήντα χιλιάδες ισοδύναμους κατοίκους, κάτι τελείως απαραίτητο για να καλυφθούν οι αυξανόμενες ανάγκες της περιοχής και να προστατευθεί το περιβάλλον. Η εγκατάσταση ιδιαίτερα τους θερινούς μήνες λειτουργεί στα όριά της.
Οι ερωτήσεις που απευθύνονται στον αρμόδιο Υπουργό έχουν κατατεθεί και δεν χρειάζεται να τις επαναλάβω.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο Αναπληρωτής Υπουργός κ. Σταύρος Καλαφάτης έχει το λόγο.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε.
Κυρίες και κύριοι συνάδελφοι, το ΕΠΠΕΡΑΑ χρειάζεται εξυγίανση για να πετύχουμε τους γενικούς και ειδικούς του στόχους και την ορθολογική διαχείριση των υπερδεσμεύσεων. Πάνω σ’ αυτό εργάζεται η ειδική υπηρεσία διαχείρισης του προγράμματος. Θέλουμε να αποφύγουμε την επιβάρυνση του Προγράμματος Δημοσίων Επενδύσεων της χώρας με αμιγώς εθνικούς πόρους, διότι εάν ένα ενταγμένο έργο δεν ολοκληρωθεί εντός της προγραμματικής περιόδου, οι κοινοτικοί πόροι που έχει αντλήσει, πρέπει να επιστραφούν, σύμφωνα και με τις κατευθύνσεις της Εθνικής Αρχής Συντονισμού του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων. Θα επανέλθω πιο αναλυτικά στη δευτερολογία μου για το συγκεκριμένο θέμα.
Σχετικά με το δεύτερο ερώτημά σας για το έργο «Επέκταση Εγκατάστασης Επεξεργασίας Λυμάτων Χανίων», η ένταξή του στο ΕΠΠΕΡΑΑ στον άξονα «Προστασία και Διαχείριση Υδατικών Πόρων» έγινε στις 10-8-2011 με απόφαση του ειδικού γραμματέα υδάτων με δικαιούχο τη Δημοτική Επιχείρηση Ύδρευσης-Αποχέτευσης Χανίων. Τα τεύχη δημοπράτησης υποβλήθηκαν στην ειδική υπηρεσία διαχείρισης του ΕΠΠΕΡΑΑ εμπρόθεσμα στις 10-10-2011 αλλά δεν περιλαμβανόταν η απόφαση έγκρισης περιβαλλοντικών όρων, η οποία βρισκόταν στο στάδιο των υπογραφών. 
Η απόφαση έγκρισης των περιβαλλοντικών όρων υποβλήθηκε στη μονάδα Γ΄ της υπηρεσίας στις 12-12-2011. Εκτός αυτού υπήρχε και ειδικός όρος στη διακήρυξη για την εμπειρία του κατασκευαστή του έργου, που θα έπρεπε να εγκριθεί με υπουργική απόφαση. Η υπουργική απόφαση του Υπουργείου Υποδομών, Μεταφορών και Δικτύων με προσθήκη επιπλέον όρων τεχνικής ικανότητας στη διακήρυξη δημοπράτησης του έργου «Επέκταση Εγκατάστασης Επεξεργασίας Λυμάτων Χανίων» υποβλήθηκε στη συγκεκριμένη μονάδα τής υπηρεσίας στις 2-5-2012, παρήλθε δηλαδή χρονικό διάστημα πέντε μηνών. Μετά τη συμπλήρωση του φακέλου με όλα τα απαραίτητα έγγραφα για την εξέταση τής νομιμότητας τής διαδικασίας δημοπράτησης, διορθώθηκε και συμπληρώθηκε ηλεκτρονικά στις 10-5-2012 και στις 14-5-2012 μετά από σχετικές παρατηρήσεις της μονάδας Γ΄. Η διαδικασία ολοκληρώθηκε στις 15-5-2012. 
Η προέγκριση δημοπράτησης υπογράφτηκε στις 17-5-2012 και η σχετική έγκριση από το διοικητικό συμβούλιο της ΔΕΥΑΧ έγινε στις 27-6-2012, το δε σχετικό πρακτικό αναρτήθηκε στο πρόγραμμα «Διαύγεια» στις 2-7-2012.
Η δημοσίευση στην επίσημη εφημερίδα της Ευρωπαϊκής Ένωσης έγινε στις 11-9-2012 και η δημοπράτηση έλαβε χώρα στις 6-11-2012. Αυτήν τη στιγμή βρίσκεται σε εξέλιξη η διαδικασία εξέτασης των προσφορών.
	Τέλος σημειώνω ότι κατά τη χρονική περίοδο ένταξης του ανωτέρω έργου στο ΕΠΠΕΡΑΑ, ο συνολικός προϋπολογισμός των ενταγμένων στο πρόγραμμα έργων ήταν 1,73 δισεκατομμύριο ευρώ. Όπως μπορείτε να αντιληφθείτε -γι’ αυτό και σας έκανα μία αναλυτική περιγραφή της διαδικασίας για το πώς προχώρησε το έργο μέχρι σήμερα- οι αρμόδιες υπηρεσίες κινήθηκαν εντός των προκαθορισμένων χρονικών πλαισίων και από την πλευρά τουλάχιστον του Υπουργείου δεν υπήρξε καμμία καθυστέρηση.
	Όσον αφορά τον κίνδυνο της απένταξης, δεν μπορώ να δώσω εγγυήσεις, αφού η απένταξη αποτελεί συνάρτηση εξωγενών παραγόντων όπως ενδεχόμενες δικαστικές διεκδικήσεις, διακοπή ή αδικαιολόγητη καθυστέρηση κατά την εκτέλεση των εργασιών, πιθανά προβλήματα με τον ανάδοχο, σημαντικές διαφορές μεταξύ εγκεκριμένων πιστώσεων και πραγματοποιημένων πληρωμών. Πάντως –και αυτό είναι δική μου εκτίμηση- αν ο ρυθμός υλοποίησής του είναι ομαλός, θεωρώ ότι δεν υπάρχει τέτοιος κίνδυνος.
	Σας ευχαριστώ.</Speech>
	ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο συνάδελφος, κ. Κυριάκος Βιρβιδάκης, για τρία λεπτά.</ChairmanSpeech>
	<Speech><Parlmember>ΚΥΡΙΑΚΟΣ ΒΙΡΒΙΔΑΚΗΣ</Parlmember>: Ευχαριστώ, κύριε Πρόεδρε.
	Κύριε Υπουργέ, απαντήσατε στο δεύτερο σημείο, αποδεικνύοντας ότι το Υπουργείο από την πλευρά του προχώρησε με τους ρυθμούς που μπορούσε να προχωρήσει. Δεν θα σχολιάσω ό,τι αφορά στα αίτια της καθυστέρησης. 
Θα σταθώ στο θέμα που σχετίζεται με τα κριτήρια με τα οποία συζητείται ότι θα απενταχθούν έργα από το συγκεκριμένο πρόγραμμα. Θα καταθέσω για τα Πρακτικά το ενημερωτικό σημείωμα, διότι αποτελεί το συμπέρασμα αυτής της συνάντησης που αναφέρει ότι: «θα απενταχθούν έργα που εμφανίζουν χαμηλή πρόοδο φυσικού οικονομικού αντικειμένου και βέβαια όλα τα μη ώριμα έργα που εντάχθηκαν με προμελέτη και ΤΔΠΠ και δεν έχουν ολοκληρώσει ή συμβασιοποιήσει τη μελέτη εφαρμογής στο χρονικό όριο αυτό. Μπορεί να απενταχθούν ακόμα και έργα που έχουν νομική δέσμευση αλλά ανυπέρβλητα εμπόδια για την ομαλή τους εξέλιξη και ολοκλήρωση. Επίσης έργα αποχέτευσης που δεν αναφέρονται σε οικισμούς Γ΄προτεραιότητος για τους οποίους είναι υποχρεωμένη η χώρα μας να συμμορφωθεί βάσει κοινοτικών οδηγιών. Διευκρινίστηκε ότι θα εξαιρεθούν της απένταξης οι πολύ ειδικές περιπτώσεις που, παρότι δεν είναι Γ΄ προτεραιότητος, εμφανίζουν υψηλή περιβαλλοντική σημασία». 
Αυτήν τη στιγμή το συγκεκριμένο έργο έχει μεγίστη περιβαλλοντική σημασία. Αναφέρομαι στο γεγονός που είπα και πριν, ότι δηλαδή με τη συνένωση των δήμων και τον «Καλλικράτη», αυτήν τη στιγμή ο Δήμος Χανίων έχει πληθυσμό εκατόν οκτώ χιλιάδες κατοίκους, η δυναμικότητα της υπάρχουσας εγκατάστασης είναι εκατόν δεκαεπτά χιλιάδες ισοδύναμοι κάτοικοι και αντιλαμβάνεστε ότι αυτός ο πληθυσμός, δεν θα πω ότι διπλασιάζεται, αλλά τουλάχιστον αυξάνεται κατά 50% με 60% κατά τη διάρκεια των θερινών μηνών. Μιλάμε δηλαδή για μία ενδεχόμενη περιβαλλοντική καταστροφή που θα πρέπει να προλάβουμε εγκαίρως. 
Γι’ αυτό εγώ κάνω έκκληση απ’ αυτήν εδώ τη θέση και με τη δική σας βοήθεια και βεβαίως με τις προσπάθειες που θα γίνουν απ’ όλους τους εμπλεκομένους, ώστε το έργο να μπορέσει να ολοκληρωθεί έτσι, ώστε η περιοχή να αντιμετωπίσει το πρόβλημα της αποχέτευσης με τον καλύτερο δυνατό τρόπο.
	Θέλω να σας πω ακόμα κάτι που ξέρετε, ότι δηλαδή στη συνεδρίαση τής Κεντρικής Ένωσης Δήμων Ελλάδος εγκρίθηκε και πάει προς υπογραφή –και πρέπει ήδη να έχει υπογραφεί- ένα πρωτόκολλο συνεργασίας της ειδικής υπηρεσίας διαχείρισης του ΕΠΠΕΡΑΑ και της Κεντρικής Ένωσης Δήμων Ελλάδος, με στόχο να βοηθήσει η κεντρική ένωση την ειδική υπηρεσία του ΕΠΠΕΡΑΑ για την επιτάχυνση των διαδικασιών της υλοποίησης έργων τού ΕΠΠΕΡΑΑ. 
Η αυτοδιοίκηση δηλαδή σε κεντρικό επίπεδο κάνει ό,τι μπορεί, αντιλαμβανόμενη το πρόβλημα, ώστε να βοηθήσει το Υπουργείο για να μπορέσουμε να αντιμετωπίσουμε τα περιβαλλοντικά προβλήματα σ’ όλη την Ελλάδα, αν είναι δυνατό, αλλά επιτρέψτε μου να κάνω μία ιδιαίτερη αναφορά για τον τόπο μου, τα Χανιά.
	(Στο σημείο αυτό ο Βουλευτής κ. Κυριάκος Βιρβιδάκης  καταθέτει για τα Πρακτικά το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
	ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υπουργός, κ. Καλαφάτης.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Κατ’αρχάς να ξεκινήσω με την παρατήρηση ότι όλα όσα σημειώσατε καταγράφονται και θα ληφθούν σοβαρά υπ’όψιν. 
Μου δίνετε όμως την ευκαιρία να πω και δύο λόγια σχετικά με την αντιμετώπιση του ζητήματος των υπερδεσμεύσεων στο Υπουργείο μας. Στόχος μας, όπως προανέφερα, είναι η ορθολογική διαχείριση των υπερδεσμεύσεων για την αποφυγή της επιβάρυνσης του Προγράμματος Δημοσίων Επενδύσεων της χώρας με αμιγώς εθνικούς πόρους. Για λόγους που δεν αφορούν την παρούσα πολιτική ηγεσία του ΥΠΕΚΑ τον Ιούνιο του 2012, το ΕΠΠΕΡΑΑ είχε ενταγμένα έργα της τάξης των 4,5 δισεκατομμυρίων ευρώ, έναντι προϋπολογισμού 2,1 δισεκατομμυρίων ευρώ, δηλαδή είχαμε μια υπερδέσμευση πάνω από 200%.
Η επείγουσα διαχείριση των υπερδεσμεύσεων απαιτεί λοιπόν συνεχή έλεγχο και παρακολούθηση, καθώς βεβαίως και σε αποφάσεις που αφορούν απομακρύνσεις – απεντάξεις έργων, ώστε να μην οδηγηθούμε τελικά σε απώλεια πόρων. Έχουμε πραγματικά καταβάλει μεγάλη προσπάθεια και συνεχίζουμε να καταβάλλουμε, κάνουμε έναν αγώνα δρόμου, για να μπορέσουμε να εξυγιάνουμε και να εξορθολογίσουμε τη διαδικασία διαχείρισης του συγκεκριμένου προγράμματος με στόχο ακριβώς να μην απολέσουμε πόρους.
Είναι λοιπόν η αποστολή μας εκτός των άλλων πολύ σημαντική, διότι και η συγκεκριμένη υπερδέσμευση ήταν πολύ υψηλή και δεν έχουμε το δικαίωμα να διακινδυνεύσουμε την απώλεια πόρων. Ο σχεδιασμός και οι κατευθύνσεις λοιπόν που υπάρχουν είναι, να γίνει ό,τι καλύτερο είναι δυνατόν, προκειμένου η αναγκαστική απομάκρυνση των όποιων και όσων έργων, να προχωρήσει με ένα δίκαιο και αντικειμενικό τρόπο, ώστε να διασφαλιστεί η υλοποίηση των υπολοίπων σύμφωνα με την κείμενη νομοθεσία και τους κοινοτικούς κανόνες.
Σε μια λογική τέτοια, δίκαιης και αντικειμενικής αντιμετώπισης του ζητήματος, σημαντικό ρόλο θα διαδραματίσουν μεταβλητές - παράγοντες, όπως είναι η προφανής αδυναμία, όπως αναφέρθηκε προηγουμένως, έγκαιρης ολοκλήρωσης των έργων, όπως είναι η προτεραιότητα σε σχέση με τις κοινοτικές οδηγίες, όπως είναι το εύλογο του προϋπολογισμού αναφορικά με τη σχέση κόστους - οφέλους. 
Η ειδική υπηρεσία επιτελεί το έργο με πολύ έντονη την πίεση της πολιτικής ηγεσίας από πάνω, ώστε να τρέξει όσο γίνεται περισσότερο τα πράγματα. Βεβαίως είμαστε σε συνεχή επιφυλακή έτσι, ώστε να μπορέσουμε να εξυγιάνουμε και να εξορθολογίσουμε όσο γίνεται περισσότερο ένα πρόγραμμα που είναι πολύ σημαντικό κυρίως  για την περιβαλλοντική αναβάθμιση όλων των περιοχών σε όλη την ελληνική επικράτεια.
Κλείνω με την επισήμανση ξανά ότι οι συγκεκριμένες παρατηρήσεις, τις οποίες καταθέσατε, θα ληφθούν σοβαρά υπ’όψιν.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα συζητηθεί τώρα η τέταρτη με αριθμό 602/13-11-2012 επίκαιρη ερώτηση δευτέρου κύκλου του Βουλευτή Κορινθίας του Λαϊκού Συνδέσμου - Χρυσή Αυγή κ. Ευσταθίου Μπούκουρα προς τους Υπουργούς Περιβάλλοντος, Ενέργειας και Κλιματικής Αλλαγής και Αγροτικής Ανάπτυξης και Τροφίμων, σχετικά με τη λήψη μέτρων για την παράνομη υλοτόμηση.
Στην επίκαιρη ερώτηση θα απαντήσει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κ. Σταύρος Καλαφάτης.
Το λόγο έχει ο συνάδελφος, κ. Ευστάθιος Μπούκουρας, για δύο λεπτά.</ChairmanSpeech>
<Speech><Parlmember>ΕΥΣΤΑΘΙΟΣ ΜΠΟΥΚΟΥΡΑΣ</Parlmember>: Σας ευχαριστώ, κύριε Πρόεδρε.
Κύριε Υπουργέ, σ’ όλη την ελληνική επικράτεια είναι έντονος ο προβληματισμός των κατοίκων για την εξεύρεση οικονομικών τρόπων θέρμανσης εν όψει του φετινού χειμώνα. Η αύξηση της τιμής του πετρελαίου το καθιστά είδος πολυτελείας για τους περισσότερους λόγω της οικονομικής κρίσης με αποτέλεσμα να στρέφονται στην αγορά ξυλείας. Η αυξημένη ζήτηση όμως οδήγησε σε ανεξέλεγκτες πλέον διαστάσεις. Οι δασικές εκτάσεις που πλήττονται, είναι μεγάλες και οι περιβαλλοντικές συνέπειες ανυπολόγιστες. 
Πλην των δασών όμως, κύριε Υπουργέ, οι παράνομοι υλοτόμοι έχουν επεκτείνει τη δράση τους και σε ελαιόδεντρα. Τέτοιες περιπτώσεις έχουν διαπιστωθεί κατ’ εξοχήν στην Κέρκυρα και στην Πελοπόννησο. Τις τελευταίες εβδομάδες μάλιστα παρατηρήθηκαν αλλεπάλληλα τέτοιου είδους φαινόμενα σε ελαιώνες χωριών της Κορινθίας. Αν αναλογιστούμε ότι απαιτούνται πολλά χρόνια μέχρι μια ελιά να αποδώσει καρπούς, το κόστος για τους ελαιοπαραγωγούς είναι τεράστιο.
Το πρόβλημα, κύριε Υπουργέ, δεν προκαλείται από τους Έλληνες κατοίκους των αγροτικών περιοχών οι οποίοι κόβουν μικρές ποσότητες για να καλύψουν τις ανάγκες θέρμανσης της κατοικίας τους. Αντίθετα όργιο λαθροϋλοτομίας πραγματοποιείται από οργανωμένα κυκλώματα που κερδοσκοπούν από το παραεμπόριο της ξυλείας και που συχνά απασχολούν λαθρομετανάστες.
Κατόπιν όλων αυτών, κύριε Υπουργέ, καθίσταται επιτακτική η ανάγκη άμεσης αντιμετώπισης τού εν λόγω προβλήματος. 
Σας ρωτώ λοιπόν: Τι μέτρα θα ληφθούν για την αντιμετώπιση του προβλήματος της παράνομης υλοτόμησης και αν προτίθεστε να θεσπιστούν πιο αυστηρές ποινές για τους δράστες τού εν λόγω αδικήματος.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Αναπληρωτής Υπουργός Περιβάλλοντος Ενέργειας και Κλιματικής Αλλαγής, κ. Σταύρος Καλαφάτης.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος Ενέργειας και Κλιματικής Αλλαγής): Ευχαριστώ πολύ, κύριε Πρόεδρε.
Κύριε συνάδελφε, κυρίες και κύριοι συνάδελφοι, να υπογραμμίσουμε κατ’ αρχάς ότι η λαθροϋλοτομία είναι αξιόποινη πράξη, αντικοινωνική ενέργεια και θίγει τον εθνικό μας πλούτο από όποιον και αν γίνεται. Να ξεκινήσουμε από αυτό.
Με δεδομένη πλέον την έξαρση του φαινομένου –να μην επαναλάβω τους λόγους, είναι γνωστοί- οι έλεγχοι εντείνονται, όλες οι καταγγελίες ερευνώνται συστηματικά, τα στοιχεία διασταυρώνονται και οι παραβάτες είναι βέβαιο ότι θα οδηγηθούν στη δικαιοσύνη. 
Το ΥΠΕΚΑ έχει λάβει έγκαιρα μέτρα τα οποία αρχίζουν και αποδίδουν και συνεχίζουμε να τα ενισχύουμε. Όλες οι δυνάμεις μας είναι σε συντονισμό και επιφυλακή για την υποστήριξη της λειτουργίας του Συντονιστικού Κέντρου Δασοπροστασίας, του Συντονιστικού Επιχειρησιακού Κέντρου Υπηρεσιών Πυροσβεστικού Σώματος και του Συντονιστικού Κέντρου της Γενικής Γραμματείας Πολιτικής Προστασίας.
Για την εφαρμογή του προγράμματος δασοπροστασίας δεσμεύτηκαν 3.453.156 ευρώ από τον προϋπολογισμό εξόδων του ΥΠΕΚΑ, ενώ για τη στελέχωση των συντονιστικών κέντρων το ποσό ανέρχεται στα 40.000 ευρώ. Συγκεκριμένα η εποπτευομένη από το ΥΠΕΚΑ Ειδική Γραμματεία Δασών έχει θέσει σε εφαρμογή το πρόγραμμα δασοπροστασίας για το έτος 2012. Με την εφαρμογή του προγράμματος καθιερώθηκε η υπερωριακή εργασία τις καθημερινές αλλά και τις Κυριακές και εξαιρέσιμες ημέρες πέραν των ορίων της υποχρεωτικής απασχόλησης και μέχρι τις 22.00΄ το βράδυ. Φέτος εφαρμόζεται από τα δασαρχεία και τις Διευθύνσεις Δασών των νομών άνευ δασαρχείων και το ειδικό πρόγραμμα πρόληψης  των λαθροϋλοτομιών. Το πρόγραμμα αυτό συνίσταται στην καθιέρωση υπερωριακής εργασίας τις καθημερινές αλλά και τα Σάββατα, τις Κυριακές και εξαιρέσιμες σύμφωνα με τις κείμενες διατάξεις και στη διενέργεια περιπολιών και τις απογευματινές ώρες. 
Η διάρκεια τού εν λόγω προγράμματος ορίστηκε σε τρεις μήνες και η σχετική δαπάνη, το ύψος της οποίας ανέρχεται σε 1.151.122 ευρώ, καλύφθηκε με μεταφορά των αναγκαίων πιστώσεων από τον προϋπολογισμό του Πράσινου Ταμείου στους προϋπολογισμούς εξόδων των αποκεντρωμένων διοικήσεων. Ήδη με τροποποίηση της ισχύουσας υπουργικής απόφασης παρατάθηκε η διάρκεια εφαρμογής του προγράμματος λαθροϋλοτομιών μέχρι και τα μέσα Δεκεμβρίου του 2012.
Για την ορθή εφαρμογή των προαναφερθέντων προγραμμάτων έχουν εκδοθεί οι απαραίτητες διευκρινιστικές εγκύκλιοι. Η ειδική υπηρεσία διαχείρισης του επιχειρησιακού προγράμματος «Περιβάλλον και Αειφόρος Ανάπτυξη», τού ΕΠΠΕΡΑΑ, που συζητούσαμε πριν από λίγο, υποστηρίζει τη λειτουργία των φορέων διαχείρισης προστατευομένων περιοχών και στο πλαίσιο αυτό μεταξύ άλλων, δράσεις που αφορούν στην ενίσχυση της εποπτείας και φύλαξης των προστατευομένων περιοχών, συνεπώς και των δασικών εκτάσεων που περιλαμβάνονται σε αυτές σε συνεργασία με τις αρμόδιες αρχές.
Με δύο λόγια εικοσιτετράωρη λειτουργία των δασικών υπηρεσιών, μέγιστη δυνατή αξιοποίηση όλου του προσωπικού και όλων των διαθέσιμων πόρων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Θα ήθελα για λίγα δευτερόλεπτα να τονίσω και ένα ακόμη σημείο που πιστεύω ότι είναι σημαντικό, τη μέριμνα της πολιτείας για να ενισχύσει τους κατοίκους ορεινών περιοχών στην κάλυψη των ατομικών αναγκών για καυσόξυλα. Εξαντλούμε κάθε περιθώριο, αναγνωρίζοντας ότι οι ήδη δύσκολες συνθήκες έχουν επιδεινωθεί λόγω της οικονομικής δυσχέρειας για τις συγκεκριμένες κατηγορίες των συμπολιτών μας. 
Η ισχύουσα δασική νομοθεσία δίνει τη δυνατότητα στους κατοίκους των ορεινών περιοχών να λαμβάνουν κάθε χρόνο καυσόξυλα από τα δάση μας για την κάλυψη των ατομικών τους αναγκών. Η ποσότητα αυτή διατίθεται από τις δασικές υπηρεσίες βάσει υπουργικής απόφασης που εκδίδεται κάθε χρόνο, με την οποία καθορίζονται οι δικαιούχοι, οι ποσότητες και το τίμημα που καταβάλλεται. Στην απόφαση αυτή δε, λαμβάνεται ιδιαίτερη μέριμνα για ευπαθείς ομάδες τού πληθυσμού, όπως τους συνταξιούχους του ΟΓΑ, τα άτομα με αναπηρία, τους μακροχρόνια ανέργους, τους πολύτεκνους, καθώς και για κατοίκους οικισμών σε υψόμετρο μεγαλύτερο των επτακοσίων μέτρων.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο ερωτών συνάδελφος, κ. Μπούκουρας, για τρία λεπτά.</ChairmanSpeech>
<Speech><Parlmember>ΕΥΣΤΑΘΙΟΣ ΜΠΟΥΚΟΥΡΑΣ</Parlmember>: Σας ευχαριστώ, κύριε Πρόεδρε.
Κύριε Υπουργέ, σας άκουσα με προσοχή και αυτό που διαπιστώνω πολύ εύκολα είναι, ότι δεν έχετε και την καλύτερη εικόνα από αυτήν που επικρατεί στην ελληνική ύπαιθρο αυτήν την στιγμή. Καλοπροαίρετα πάντα, θα σας πρότεινα να επισκεφθείτε τάχιστα την ελληνική ύπαιθρο και να διαπιστώσετε και εσείς ο ίδιος την ανεξέλεγκτη κατάσταση που επικρατεί στο θέμα της παράνομης υλοτόμησης.
Όσον αφορά το θέμα, κύριε Υπουργέ, στην προηγούμενη Βουλή εδώ σ’ αυτήν την ίδια την Αίθουσα, ψηφίστηκε ο νόμος-«εξπρές» το Μάρτιο του 2012, ο ν. 4055, που στην ουσία είναι ο νόμος, ο οποίος όπλισε τα χέρια των παράνομων υλοτόμων να προβαίνουν σ’ αυτήν την παράνομη ενέργεια. Είναι ο νόμος που στην ουσία μετέτρεψε το εν λόγω αδίκημα από πλημμέλημα σε πταίσμα. 
Καλό είναι να το κοιτάξουμε πάλι αυτό, κύριε Υπουργέ, ούτως ώστε να έχουμε καλύτερο αποτέλεσμα και να συλλαμβάνουμε τάχιστα τους ανθρώπους που προβαίνουν σ’ αυτήν την παράνομη ενέργεια.
Όσον αφορά το θέμα, Υπουργός της δικής σας Κυβέρνησης, κύριε Υπουργέ, αυτήν τη στιγμή που μιλάμε στην ελληνική επικράτεια, έχει προβεί στην κατάργηση πυροσβεστικών κλιμακίων. Για του λόγου το αληθές, θα σας πω ένα κραυγαλέο παράδειγμα: το μοναδικό πυροσβεστικό κλιμάκιο στη Δυτική Κορινθία είναι στο Δήμο Ευρωστίνης που στην κυριολεξία, κύριε Υπουργέ, είναι ο μοναδικός φύλακας-άγγελος ενός πολύ όμορφου τοπίου και καθίσταται επιτακτική ανάγκη να το προστατεύσουμε.
Κύριε Υπουργέ, οφείλω να σας θυμίσω ότι τον φυσικό πλούτο της πατρίδας μας τον κληρονομήσαμε από τους προγόνους μας και έχουμε ιερό καθήκον και υποχρέωση να τον παραδώσουμε στις επόμενες γενιές Ελλήνων.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πάρα πολύ.
Ξεπερνώ το σημείο της υποκειμενικής κρίσης σχετικά με το αν γνωρίζω ή όχι το μέγεθος του προβλήματος. Και εγώ από τη δικιά μου την πλευρά μπορώ να σας πω ότι το γνωρίζω πάρα πολύ καλά και γι’ αυτόν το λόγο εντείνουμε συνεχώς τις προσπάθειες καταπολέμησης αυτού του θλιβερού πραγματικά φαινόμενου. 
Θα ξεπεράσω επίσης και το σημείο της περιπτωσιολογίας, επισημαίνοντας ότι η δικιά μας πολιτική σε επίπεδο πρόληψης αλλά, αν θέλετε, και σε επίπεδο άμεσης καταπολέμησης της πυρκαγιάς, όταν αυτό το φαινόμενο δημιουργηθεί, μπορεί να αξιολογηθεί με βάση τις αποδόσεις των αρμόδιων φορέων όποτε συμβεί αυτό το θλιβερό φαινόμενο.
Σε κάθε περίπτωση πάντως, αυτό που εμείς κάνουμε –και θα ήθελα να είμαι λιγάκι πιο αναλυτικός σ’ αυτό- είναι να ενισχύουμε την προσπάθεια προστασίας του δασικού μας πλούτου. 
Το ζήτημα της παράνομης υλοτόμησης και διακίνησης δασικών προϊόντων είναι μείζον για εμάς. Το ΥΠΕΚΑ λοιπόν ενημερώνω ότι προχώρησε μέσω της εποπτευομένης Ειδικής Γραμματείας Δασών, στην έκδοση σχετικής εγκυκλίου με την οποία ζητά να ενταθούν περισσότερο οι έλεγχοι. Αυτό είναι το πρώτο δείγμα γραφής.
Ζητήθηκε επίσης και η συνεργασία των δασικών υπηρεσιών με την Αστυνομία και το ΣΔΟΕ για τον άμεσο εντοπισμό και τη δίωξη των παραβατών, που υλοτομούν και διακινούν ξυλεία παρανόμως. Αυτό είναι το δεύτερο δείγμα γραφής.
Ζητήθηκε η συμβολή των συνοριοφυλάκων και η συνεργασία τους με τις περιφερειακές δασικές υπηρεσίες για τον άμεσο εντοπισμό και τη δίωξη των παραβατών που υλοτομούν και διακινούν ξυλεία παρανόμως και προς τις γείτονες χώρες. Αυτό αποτελεί το τρίτο δείγμα γραφής.
Θέλω επίσης στο σημείο αυτό να αναφέρω ότι με απόφαση του Γενικού Γραμματέα του Υπουργείου Εσωτερικών, Αποκέντρωσης και Ηλεκτρονικής Διακυβέρνησης συγκροτήθηκε μεικτή ομάδα εργασίας για την αποτύπωση της υφισταμένης κατάστασης στις δασικές υπηρεσίες των αποκεντρωμένων διοικήσεων, την καταγραφή των προβλημάτων τους, καθώς και των προτάσεων για την επίλυσή τους. Στην ουσία στόχος της ομάδας αυτής, στην οποία συμμετέχουν και οι υπηρεσιακοί παράγοντες της Ειδικής Γραμματείας Δασών που ανήκει στο ΥΠΕΚΑ, ήταν η διατύπωση προτάσεων για την αναμόρφωση των σχετικών προεδρικών διαταγμάτων.
Λόγω του επείγοντος χαρακτήρα τής εν λόγω διαδικασίας η ανωτέρω ομάδα συνερχόταν σε τακτές συνεδριάσεις, παρουσία κάθε φορά των θεσμικών οργάνων, με πολύ ενδιαφέροντα και χρήσιμα συμπεράσματα.
Θέλω λοιπόν να κλείσω και εγώ, κύριε συνάδελφε, και να πω ότι η προστασία των δασών μας αποτελεί αυτονόητη προτεραιότητα του ΥΠΕΚΑ. Επαναλαμβάνω ότι οι έλεγχοι εντείνονται, οι καταγγελίες ερευνώνται συστηματικά απ’ όπου και αν προέρχονται, τα στοιχεία διασταυρώνονται και οι παραβάτες οδηγούνται στη δικαιοσύνη.
Γνωρίζουμε ότι αυτό το έργο δεν είναι ένα εύκολο έργο. Γνωρίζουμε πολύ καλά ότι η οικονομική συγκυρία δίνει την ευκαιρία σε πολλούς να επιδοθούν σε αυτή την ενασχόληση …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, κύριε Υπουργέ.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): …σε έναν πολύ μεγάλο βαθμό και πιστεύουμε ότι η ανάσα της πολιτείας θα είναι καυτή πάνω σε εκείνους οι οποίοι θέλουν να παραβιάσουν την κείμενη νομοθεσία και βεβαίως να καταληστεύσουν τον εθνικό μας πλούτο, που είναι ο βασικός μας πλούτος. Αυτό εμείς όσο περνάει από το χέρι μας, δεν θα το επιτρέψουμε. 
Ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η πέμπτη με αριθμό 592/13-11-2012 επίκαιρη ερώτηση δεύτερου κύκλου του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τον Υπουργό Οικονομικών, σχετικά με την ανάγκη ελέγχου των παράνομων εταιρειών στοιχημάτων και διαδικτυακών παιγνίων, δεν θα συζητηθεί λόγω κωλύματος του κυρίου Υπουργού και διαγράφεται.
Θα συζητηθεί η έκτη με αριθμό 606/13-11-2012 επίκαιρη ερώτηση δεύτερου κύκλου του Βουλευτή Λαρίσης του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Υγείας, σχετικά με τα προβλήματα στη λειτουργία της Μονάδας Εντατικής Θεραπείας του Περιφερειακού Πανεπιστημιακού Γενικού Νοσοκομείου Λάρισας. 
Στην επίκαιρη ερώτηση θα απαντήσει ο Υπουργός Υγείας κ. Ανδρέας Λυκουρέντζος.
Το λόγο έχει ο συνάδελφος, κ. Λαμπρούλης, για δύο λεπτά.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, το πρόβλημα που θα συζητήσουμε σήμερα και που φέρνουμε ως Κομμουνιστικό Κόμμα σε σχέση με τη λειτουργία της Μονάδας Εντατικής Θεραπείας του Πανεπιστημιακού Νοσοκομείου της Λάρισας αποκτά και μία επικαιρότητα, σε σχέση με όσα είδαν το φως της δημοσιότητας την προηγούμενη εβδομάδα, αναφορικά με τις μονάδες εντατικής θεραπείας ανά την επικράτεια και αναφέρομαι στις συγκεκριμένες ανακοινώσεις από την Ελληνική Εταιρεία Εντατικής Θεραπείας.
Η τραγική κατάσταση που επικρατεί στο χώρο της υγείας αποκτά επικίνδυνες διαστάσεις και μάλιστα έχουμε θύματα, κύριε Υπουργέ –στην περιοχή μας εννοώ- από έλλειψη στελέχωσης σε προσωπικό της μονάδας και συγκεκριμένα, αν θέλετε, του πανεπιστημιακού νοσοκομείου όπου σημειωτέον αυτήν τη στιγμή λειτουργούν δώδεκα από τα είκοσι κρεβάτια. Υπάρχουν τα μηχανήματα, υπάρχουν τα κρεβάτια, αλλά δεν υπάρχει προσωπικό.
Παράλληλα με αυτήν την αναγκαιότητα πρόσληψης προσωπικού, το υφιστάμενο προσωπικό είναι κατώτερο των αναγκών, των επίσημων στατιστικών στοιχείων που θα πρέπει να υπάρχουν ή να αντιστοιχούν, αν θέλετε, ανά κλίνη μονάδας εντατικής θεραπείας, όπως για το νοσηλευτικό έτσι και για το ιατρικό.
Πέραν τούτου η ευρύτερη περιοχή –της Θεσσαλίας εννοώ- αντιμετωπίζει οξύτατο πρόβλημα σε κρεβάτια μονάδας εντατικής θεραπείας. Και στα Τρίκαλα υπολειτουργούν αυτήν τη στιγμή ή λειτουργεί μονάδα με έξι κρεβάτια από τα δέκα και βεβαίως οι ανάγκες είναι πολλαπλάσιες σε κρεβάτια εντατικής θεραπείας. Αποτέλεσμα αυτού είναι εκατοντάδες συμπολίτες στη Λάρισα ή στην ευρύτερη περιοχή ή πολίτες που έχουν ανάγκη κρεβατιών εντατικής θεραπείας και παρακολούθησης να παραπέμπονται ή να διακομίζονται είτε στη Μακεδονία και κυρίως προς Θεσσαλονίκη, είτε, αν θέλετε, στη Μακεδονία και στη Θράκη με ό,τι αυτό συνεπάγεται για την υγεία πρώτα των ίδιων των ασθενών και κατ’ επέκταση και για τις οικογένειές τους και το δράμα που τραβούν. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Το δεύτερο στο οποίο θέλω να αναφερθώ είναι για τη μονάδα αυξημένης φροντίδας (τη ΜΑΦ), αλλά καλύτερα να αναφερθώ σε αυτό στη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Καλώς, κύριε συνάδελφε.
Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε.
Στοιχεία τα οποία δίδονται στη δημοσιότητα για λόγους εντυπωσιασμού δεν αξίζουν σχολίων. Και εάν δεν επεδείκνυα ιδιαίτερο σεβασμό στους ανθρώπους οι οποίοι εκπροσωπούν επιστημονική εταιρεία, θα μπορούσα να είχα ακολουθήσει άλλη οδό, γιατί στοιχεία τα οποία δεν είναι αληθή αξίζουν να ακολουθεί η πολιτεία και άλλους δρόμους. 
Σε ό,τι αφορά ότι υπάρχουν ανθρώπινα θύματα νομίζω ότι αδικείτε το επιστημονικό και διοικητικό προσωπικό των νοσηλευτικών μονάδων, το οποίο ξεπερνά τον εαυτό του για να ανταποκριθεί σε κάθε πρόκληση για να προσφέρει το αγαθό της υγείας, να διατηρήσει εν ζωή έναν συνάνθρωπό μας ο οποίος δοκιμάζεται από ένα ατύχημα ή μία ασθένεια.
Σε ό,τι αφορά τη Μονάδα Εντατικής Θεραπείας του Πανεπιστημιακού Νοσοκομείου Λαρίσης, υπηρετούν για τις δώδεκα κλίνες δεκαέξι γιατροί, δύο μέλη ΔΕΠ, επτά ιατροί του Εθνικού Συστήματος Υγείας, δύο επικουρικοί και πέντε ειδικευόμενοι ιατροί.
Στο πλαίσιο της τελευταίας έγκρισης από το Υπουργείο Διοικητικής Μεταρρύθμισης των επτακοσίων εβδομήντα επτά θέσεων επικουρικού προσωπικού έχει ζητηθεί από το Υπουργείο μέσω της αρμόδιας ΥΠΕ να μας γνωστοποιήσει τις ανάγκες που έχει το Νοσοκομείο της Λαρίσης για να εξασφαλίσουμε ένα μικρό, βεβαίως, αλλά ικανό αριθμό προσωπικού, για να ενισχύσει περισσότερο τη λειτουργία των μονάδων εντατικής θεραπείας στη Λάρισα –και αλλού βεβαίως- ούτως ώστε να αντιμετωπίζονται ταχύτερα τα περιστατικά. 
Η πραγματικότητα, όπως την αναφέρει ο διοικητής του νοσοκομείου και η νέα διοίκηση της ΥΠΕ είναι ότι η μονάδα εντατικής θεραπείας λειτουργεί σύμφωνα με τις επιστημονικές προδιαγραφές, δηλαδή, στην αναλογία προσωπικού ανά κλίνη. Αυτό δεν σημαίνει ότι περιορίζονται οι φιλοδοξίες μας και η διάθεσή μας να αντιμετωπίσουμε κάθε πρόβλημα. 
Αυτό που, κύριε Πρόεδρε, θα ήθελα να δηλώσω στη Βουλή είναι ότι μου προξενεί εντύπωση το γεγονός ότι συνάδελφοι Βουλευτές όλων των πτερύγων της Βουλής θεωρούν ότι διαθέτουν μεγαλύτερη ευαισθησία από την πολιτική ηγεσία του Υπουργείου και ότι ή πολιτική ηγεσία του Υπουργείου αδιαφορεί μπροστά στο πρόβλημα.
Θα επαναλάβω για ακόμη μια φορά, κύριε Πρόεδρε, ότι το ζήτημα των διαθέσιμων πόρων της ελληνικής πολιτείας εκ του υστερήματος του ελληνικού λαού το διαχειριζόμαστε με σύνεση και με γνώμονα, κάθε δαπάνη να πιάνει τόπο. 
Αν υπάρχουν προτάσεις τις οποίες θα μπορούσαμε να λάβουμε υπ’ όψιν με τις οποίες υποδεικνύετε στην πολιτική ηγεσία άλλη μεθοδολογία εξεύρεσης πόρων να τις λάβουμε υπ’ όψιν. Είναι, όμως, άδικο να ανταγωνιζόμαστε μεταξύ μας στο θέμα της κοινωνικής ευαισθησίας με προτάσεις χωρίς αντίκρισμα. 
Καταλήγω ότι, ναι, πρώτη προτεραιότητα είναι το αγαθό της υγείας, σύμφωνα με τις δυνατότητες τις οποίες μας δίνει ο προϋπολογισμός. 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε, κύριε Υπουργέ. 
Το λόγο έχει ο κ. Λαμπρούλης για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κύριε Πρόεδρε, θα απευθύνομαι στον Υπουργό μέσω υμών; Πώς είθισται;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Έτσι λέει ο Κανονισμός.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κύριε Υπουργέ, θέσαμε ένα συγκεκριμένο θέμα ως Κομμουνιστικό Κόμμα και λέμε: οκτώ κρεβάτια στη Μονάδα Εντατικής Θεραπείας του Πανεπιστημιακού Νοσοκομείου δεν λειτουργούν. Υπάρχουν οι δομές και οι υποδομές, αλλά δεν υπάρχει το προσωπικό. Εσείς μας μιλάτε για φιλοδοξίες, για μεροληψίες και για χίλια δυο άλλα πράγματα πέραν του διά ταύτα.
Εμείς ζητάμε συγκεκριμένη δέσμευση για τα οκτώ αυτά κρεβάτια. Και να σας πω την αναλογία εγώ, αν δεν την ξέρετε. Έχουμε ανά κρεβάτι 1,8 νοσηλευτές. Τα διεθνή στάνταρντ είναι για μία κλίνη μονάδας εντατικής θεραπείας να αντιστοιχούν τέσσερις νοσηλευτές. 
Εσείς υπερθεματίζετε πάνω σε αυτά τα στοιχεία και αποφεύγετε το κύριο θέμα της ερώτησης: Πρώτον, εμείς και η περιοχή πάνω ζητάμε δέσμευση από εσάς. Διότι αυτήν τη στιγμή, αν και σύμφωνα με τα ευρωπαϊκά στάνταρντ, ανά εκατό χιλιάδες κατοίκους αναλογούν 12,2 κρεβάτια εντατικής θεραπείας, στη Θεσσαλία το σύνολο των κρεβατιών εντατικής θεραπείας –παρ’ όλο που υπάρχουν και δεν λειτουργούν σε δύο μονάδες της Λάρισας, το Πανεπιστημιακό και των Τρικάλων το Γενικό Νοσοκομείο-  είναι πολύ πιο κάτω από τα εκατόν είκοσι δύο που θα έπρεπε να είχαμε σύμφωνα με τον πληθυσμό της Θεσσαλίας. Και σας προκαλώ να το ψάξετε αυτό. Αυτή τη στιγμή λειτουργούν τριάντα έξι. Είναι αυτό παροχή υπηρεσιών υγείας; 
Εμείς δεν έχουμε καμμία αυταπάτη, ούτε κάνουμε εδώ δίκη προθέσεων. Πολιτικές υπηρετείτε. Βεβαίως, είναι ξεκάθαρα τα πράγματα. Και οι πολίτικές και στο χώρο της υγείας είναι βαθύτατα αντιλαϊκές διαχρονικά, πολύ δε, περισσότερο τώρα εν όψει κρίσης. 
Βεβαίως, τα δημόσια νοσοκομεία οδηγούνται σε αργό θάνατο, όπως οδηγείται στο θάνατο –πέρα από την εξαθλίωση- η πλειοψηφία του ελληνικού λαού, είτε μέσω μνημονιακών πολιτικών είτε μέσω των γενικότερων πολιτικών ενίσχυσης της επιχειρηματικής δράσης. Αυτό γίνεται. Ανθίζουν γύρω από τη Λάρισα και στην ευρύτερη περιοχή της Θεσσαλίας τα ιδιωτικά κέντρα. 
Βεβαίως, αναπτύσσεται η ιδιωτική μονάδα. Και γιατί γίνεται αυτό; Για να καλύψει τις ανάγκες που προκύπτουν συνεχώς και που η ίδια η ζωή τις φέρνει συνεχώς στην επιφάνεια με τον πιο τραγικό τρόπο, σε σχέση με τις μονάδες. 
Το δεύτερο που δεν μπόρεσα στην πρωτολογία μου να αναφέρω είναι η ανάγκη δημιουργίας μονάδων αυξημένης φροντίδας, που είναι ο ενδιάμεσος κρίκος μεταξύ κλινικών τμημάτων και μονάδων εντατικής θεραπείας.
 Συγκεκριμένα, το πανεπιστημιακό νοσοκομείο, το οποίο υποτίθεται ότι είναι τριτοβάθμιο νοσοκομείο δεν διαθέτει μονάδα αυξημένης φροντίδας, ούτως ώστε οι μονάδες εντατικής θεραπείας να αποσυμφορούνται σε περιστατικά που ανανήφουν μετά από την οξεία φάση που περνούν οι άρρωστοι. Βεβαίως, οι άνθρωποι αυτοί χρήζουν μιας πιο εντατικής φροντίδας, αλλά όχι σε μονάδες εντατικής θεραπείας θεραπεία, αλλά σε μονάδα αυξημένης φροντίδας. 
Δεν υπάρχει και ζητούμε απάντηση και δέσμευση από το Υπουργείο, από την Κυβέρνηση και –επαναλαμβάνω- όσον αφορά τη λειτουργία τουλάχιστον των οκτώ κρεβατιών που δεν λειτουργούν αυτή τη στιγμή και λείπει προσωπικό. Αύριο με μία υπογραφή σας, να το πω έτσι απλά, λαϊκά, μπορούν να πάνε νοσηλευτές και να λειτουργήσουν. Κάντε το. Όπως, επίσης, και για τη ΜΑΦ, που απαιτεί ελάχιστα κονδύλια για να λειτουργήσει. Τα μηχανήματα υπάρχουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε.
Όταν, κύριε Πρόεδρε, αναφέρομαι στις δυνατότητες του προϋπολογισμού, αναφέρομαι για να μην καταφεύγω σε πρακτικές του παρελθόντος, να χρηματοδοτούμε υπηρεσίες στη χώρα με δανεισμό. Και αφού ο δανεισμός είναι απαγορευτικός για την Ελλάδα, πρέπει να αντιληφθούμε όλοι ότι οι υποχρεώσεις μας πρέπει να εξοικονομούνται με τα χρήματα και το υστέρημα του Έλληνα φορολογούμενου. Αυτό θεωρώ ως πρώτιστο καθήκον να υπηρετώ ως Υπουργός Υγείας, να αποφεύγω τη δημιουργία ψευδών εντυπώσεων.
Σε ό,τι αφορά την πρότασή σας για τη ΜΑΦ, ειλικρινά την κρατώ και θα την εξετάσω. 
Τώρα, σε όλα τα υπόλοιπα θα απαντήσω, διότι υπηρετούμε το λαό, δεν υπηρετούμε συμφέροντα, δεν ανήκουμε σε ομίλους, δεν έχουμε εξαρτήσεις, παρά μόνο την εντολή του ελληνικού λαού τιμούμε και την τιμούμε περισσότερο από εκείνους που υπόσχονται αυτή τη στιγμή ουτοπίες του τύπου ότι με μία υπογραφή μπορεί να λυθεί το θέμα ή άλλου είδους ουτοπίες, στο πεζοδρόμιο θα αναζητήσουμε το μέλλον της χώρας. Το μέλλον της χώρας απαιτεί σκληρή δουλειά, επίγνωση της πραγματικότητας, ευθύνη για να μπορέσουμε να βγάλουμε τη χώρα από την κρίση. 
Πρακτικές που ακολουθήθηκαν στο παρελθόν στο όνομα των μη προνομιούχων, στο όνομα των μαζών, είναι αυτές που πληρώνουμε σήμερα. Διότι όταν δεν υπήρξε σεβασμός στο δημόσιο χρήμα -και λυπούμαι διότι κάποιοι ενοχλούνται όταν κάνω αναφορές στην ανάγκη σεβασμού του δημοσίου χρήματος και με ειρωνεύονται, κύριε συνάδελφε…</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Σε εμάς τα λέτε;</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Όχι, μιλώ γενικότερα.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Απαντήστε για τα οκτώ κρεβάτια ΜΑΦ που δεν λειτουργούν!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι αντεγκλήσεις, κύριε Λαμπρούλη.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Λαμπρούλη, έχω δικαίωμα να απαντήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Χωρίς αντεγκλήσεις.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Συγγνώμη, κύριε Πρόεδρε. Αλλά ο Υπουργός -το έχουμε πει και άλλη φορά σε δική μου ερώτηση- είναι προκλητικός.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαμπρούλη, σας επέτρεψα να διακόψετε;
Κύριε Υπουργέ, συνεχίστε.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Πρόεδρε, συγγνώμη. Ουδέποτε στη Βουλή έγιναν στο παρελθόν τέτοιες αξιολογήσεις, να θεωρείται Υπουργός, ο οποίος έχει το δημοκρατικό δικαίωμα να απαντά, ότι είναι προκλητικός! Μήπως πρέπει να πάω να πάρω γραμμή από τον Περισσό και να έρθω στο Κοινοβούλιο;</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: … (δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ συνεχίστε, κύριε Υπουργέ.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Παρακαλώ να προστατεύσετε τον ομιλούντα Υπουργό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαμπρούλη, σας παρακαλώ πάρα πολύ αφήστε τον Υπουργό να ολοκληρώσει.
Κύριε Υπουργέ, παρακαλώ συνεχίστε.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Πρόεδρε, είμαι φιλελεύθερος πολιτικός και έχω έναν επιπρόσθετο λόγο να μην αντιλαμβάνομαι εκείνους τους οποίους βλέπουν τη ζωή μονοδιάστατα. Παρακαλώ πάρα πολύ, το Σύνταγμα και ο Κανονισμός της Βουλής δίνουν στον κάθε συνάδελφο το δικαίωμα να εκφράζεται ελεύθερα, όπως και στον Υπουργό.
Τέλος, θέλω να προσθέσω το εξής. Τις ημέρες αυτές αποδεσμεύτηκαν 300 εκατομμύρια ευρώ για να χρηματοδοτηθούν οι νοσοκομειακές μονάδες και να αντιμετωπίσουν τις τρέχουσες ανάγκες τις οποίες αντιμετωπίζουν. 
Λέγω, λοιπόν, ότι η Κυβέρνηση στηρίζει το Εθνικό Σύστημα Υγείας της χώρας και στο Εθνικό Σύστημα Υγείας της χώρας υπολογίζονται και οι ιδιωτικές κλινικές, οι οποίες χρηματοδοτούνται, κυρίες και κύριοι συνάδελφοι, μέσω των ασφαλιστικών ταμείων, όταν θεραπεύουν ασφαλισμένους. Και εκεί είναι η πολιτεία παρούσα. Δεν καταφεύγουν σε ιδιωτικές κλινικές οι ασφαλισμένοι για να πληρώσουν από την τσέπη τους. Καταφεύγουν και πληρώνουν από τα ασφαλιστικά ταμεία. Αυτή είναι η αλήθεια, κύριε Πρόεδρε.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Υπουργέ.
Πριν εισέλθουμε στη συζήτηση της επόμενης επίκαιρης ερώτησης, θέλω να κάνω τέσσερις ανακοινώσεις προς το Σώμα.
Ο Πρόεδρος της Βουλής κ. Μεϊμαράκης και οι συνάδελφοι Βουλευτές κ. Μαυρούδής Βορίδης, κ. Παύλος Σιούφας και κ. Ευκλείδης Τσακαλώτος ζητούν άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς Βουλή ενέκρινε τις ζητηθείσες άδειες.
Επόμενη είναι η δεύτερη με αριθμό 600/13-11-2012 επίκαιρη ερώτηση δευτέρου κύκλου της Βουλευτού Κιλκίς του Συνασπισμού Ριζοσπαστικής Αριστεράς-Ενωτικού Κοινωνικού Μετώπου, κ. Ειρήνης - Ελένης Αγαθοπούλου προς τον Υπουργό Υγείας, σχετικά με τις ελλείψεις στην αγορά φαρμάκου.
Στην επίκαιρη ερώτηση θα απαντήσει ο Αναπληρωτής Υπουργός κ. Μάριος Σαλμάς.
Η κυρία συνάδελφος έχει το λόγο για δύο λεπτά, προκειμένου να αναπτύξει την ερώτησή της.
ΕΙΡΗΝΗ -</ChairmanSpeech> <Speech><Parlmember>ΕΛΕΝΗ ΑΓΑΘΟΠΟΥΛΟΥ</Parlmember>: Ευχαριστώ, κύριε Πρόεδρε.
Κατ’ αρχάς να συγχαρώ την Κυβέρνηση που για ακόμη μία φορά σήμερα έρχεται με πράξη νομοθετικού περιεχομένου να επιβάλει τις εντολές της τρόικας στην ελληνική επικράτεια. 
Κύριε Υπουργέ, από την ημέρα κυκλοφορίας του πρώτου δελτίου τιμών φαρμάκων, αυτό έχει αλλάξει μέχρι στιγμής πέντε φορές. Ακόμη και σε αυτό το τελευταίο δελτίο τιμών, συνεχίζουν να παρατηρούνται τραγικά λάθη όπως, για παράδειγμα, ότι υπάρχουν φάρμακα με χονδρική τιμή μεγαλύτερη από τη λιανική τους και σε τουλάχιστον εκατόν πενήντα κωδικούς ευρείας κυκλοφορίας οι μειώσεις των τιμών κυμάνθηκαν από 60% έως 98%. 
Φυσικά αυτές οι τιμές είναι χαμηλότερες από τη χαμηλότερη τιμή της Ευρώπης, κάτι που καθιστά την παραμονή αυτών των φαρμάκων στη χώρα αδύνατη. Θα καταθέσω τα σχετικά έγγραφα στα Πρακτικά. Αυτό καλοπροαίρετα το χαρακτηρίζουμε προχειρότητα. Μία προχειρότητα, όμως, που έχει εντείνει το πρόβλημα εύρεσης φαρμάκων στην αγορά και αν συνυπολογίσουμε και την ψήφιση του προϋπολογισμού του 2013, με τον οποίο μειώνονται οι δαπάνες του Υπουργείου Υγείας κατά 9,5% σε σχέση με το 2012, βλέπουμε ότι χειροτερεύει την κατάσταση αντί να τη βελτιώνει.
Πριν μία βδομάδα περίπου, κατά τη διάρκεια της ομιλίας σας για τον προϋπολογισμό που αναφερθήκατε διεξοδικά στις περικοπές δαπανών, δεν είπατε ούτε μία κουβέντα για τον τρόπο με τον οποίο αυτές οι περικοπές θα ευνοήσουν τη δημόσια υγεία. Αυτή τη στιγμή που μιλάμε οι ελλείψεις φαρμάκων στην αγορά είναι πολύ μεγάλες τόσο για φάρμακα σπανίων παθήσεων όσο και για απλά παυσίπονα. Τι έχετε να πείτε γι’ αυτό; 
Επίσης, στην ομιλία σας παραλείψατε να πείτε πώς φτάσαμε στο σημείο να νομοθετήσετε στις 26-10-2012 συμμετοχή 10%, από 0% που ήταν πριν, σε ασθενείς με χρόνιες παθήσεις, όπως άνοια και Αλτσχάιμερ και γιατί στα συνοδευτικά δευτερεύοντα φάρμακα για τις επιπλοκές σοβαρών ασθενειών, νομοθετείτε ποσοστό 25%. Για παράδειγμα, στους ασθενείς με νεφρική ανεπάρκεια τα φάρμακα για την υπερφωσφαταιμία -συνοδό νόσημα της νεφρικής ανεπάρκειας- δεν χορηγούνται πλέον με 0% αλλά με 25%, αν και, κύριε Υπουργέ, γνωρίζετε καλύτερα από πολλούς από εμάς ότι η υπερφωσφαταιμία είναι σε πολλές περιπτώσεις νεφρικής ανεπάρκειας η αιτία θανάτου των ασθενών. Υπάρχουν και πολλά άλλα παραδείγματα που αποδεικνύουν την μη ορθότητα της συγκεκριμένης νομοθετικής ρύθμισης.
Παράλληλα, θα είχε ενδιαφέρον να μας πείτε αν σκοπεύετε να βγάλετε εγκύκλιο με κατηγορίες φαρμάκων που θα εξαιρούνται από την αποκλειστική συνταγογράφηση με δραστική ουσία και αν ναι, τότε το 15% της συνταγογράφησης με εμπορική ονομασία τι εξυπηρετεί; Πιστεύετε ότι είναι δυνατόν να εφαρμοστεί αυτό στην πράξη; 
Τέλος, πιστεύετε ότι κάποια στιγμή θα μπορέσουμε να έχουμε ένα σωστό και με διαφανή τρόπο φτιαγμένο δελτίο τιμών, ώστε εκτός από δημοσιονομικά οφέλη να έχουμε και ομαλό εφοδιασμό της αγοράς με όλα τα απαραίτητα φάρμακα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κυρία συνάδελφε, με δυσκολέψατε να καταλάβω για ποιον κάνατε την ερώτηση. Αναπτύξατε μία επιχειρηματολογία που αναπτύσσει η φαρμακοβιομηχανία και εντυπωσιάζομαι να την ακούω από την Αριστερά. Έχετε εσείς αγωνία γιατί μειώσαμε τις τιμές των φαρμάκων σε επίπεδο κάτω από το μέσο όρο των τριών φθηνότερων της Ευρώπης; Αυτό θα πείτε στο συνταξιούχο που σας ακούει σήμερα; Αυτό θα καταλάβει ο συνταξιούχος, ότι ο ΣΥΡΙΖΑ εγκαλεί την Κυβέρνηση γιατί μείωσε τις τιμές των φαρμάκων κάτω από το μέσο όρο των τριών φθηνότερων της Ευρώπης; Μας συγχωρείτε, αλλά το κάναμε! Τι να κάνουμε; Γιατί εμάς μας ήθελε ο ελληνικός λαός για να προστατεύσουμε το συνταξιούχο, τον αγρότη, τον άνεργο που προκύπτει, να του μειώσουμε το δελτίο τιμών.
Επειδή τώρα είπατε πάρα πολλά και αναφερθήκατε στο δελτίο τιμών και είπατε εδώ στο Κοινοβούλιο για διαφανές δελτίο τιμών, να σας πω ότι μπορείτε να κάνετε όποια κριτική θέλετε, αλλά πείτε μου ένα ελάχιστο στοιχείο αδιαφάνειας. Σας προκαλώ εδώ στο Κοινοβούλιο να μου πείτε, αλλιώς να είστε πολύ προσεκτική όταν μιλάτε γι’ αυτήν εδώ την Κυβέρνηση και τη συγκεκριμένη πολιτική ηγεσία, περί διαφάνειας.
Έγινε μεταρρύθμιση στον τρόπο τιμολόγησης των φαρμάκων. Το κατάλαβαν όλοι εκτός από εσάς.</Speech> 
<Speech><Parlmember>ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</Parlmember>: Το καταλάβαμε. Και ο κόσμος το κατάλαβε.</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Θα ήθελα να σας το εξηγήσω. Επειδή είστε και νέα συνάδελφος, μπορεί να μην το γνωρίζετε. 
Οι τιμές τώρα βγαίνουν από ένα παρατηρητήριο τιμών που είναι της Ευρωπαϊκής Επιτροπής, της EURIPID. Μέχρι τώρα δεν έβγαιναν έτσι. Δεν σας πω εγώ πώς έβγαιναν, μπορείτε να ρωτήσετε πώς έβγαιναν. Μέχρι πρότινος δεν γνώριζε κανείς ποιος επεξεργαζόταν δώδεκα χιλιάδες τιμές από είκοσι δύο χώρες στην Ευρώπη, δηλαδή ποιος επεξεργαζόταν διακόσιες εξήντα χιλιάδες τιμές. Τώρα το γνωρίζετε. Είναι ο Εθνικός Οργανισμός Φαρμάκων. 
Επειδή είπατε στην ερώτησή σας για το δελτίο τιμών, είπατε ότι το νέο δελτίο τιμών έγινε χωρίς να ληφθούν υπ’ όψιν σημαντικές παράμετροι, πείτε μου μία που δεν ελήφθη υπ’ όψιν. Μία! Και θα σας απαντήσω εγώ στη δευτερολογία μου. Αν δεν μου πείτε, όμως, καμμία –γιατί δεν θα μου πείτε καμμία, σας το λέω- τότε είστε εκτεθειμένη. 
Τώρα, αν σας ενοχλεί που έχουμε αποκλειστικό στόχο –γράφετε εδώ στην ερώτηση- τη μείωση της φαρμακευτικής δαπάνης και σε αυτό εκπλήσσομαι. Δηλαδή, τι θέλετε, να αυξήσουμε τη φαρμακευτική δαπάνη; Ποια είναι η άποψη του ΣΥΡΙΖΑ; Πού τη θέλετε; Για πείτε μου. Πόσο τοις εκατό του ΑΕΠ τη θέλετε τη φαρμακευτική δαπάνη; Πού θέλετε να την πάμε; Πείτε μας. Πάνω, κάτω, τι θέλετε; Η φαρμακευτική δαπάνη είναι το γινόμενο της τιμής των φαρμάκων επί τον όγκο των συνταγών επί την αποζημίωση, την έκπτωση που παίρνουν τα ασφαλιστικά ταμεία. Αν θέλετε μεγαλύτερη φαρμακευτική δαπάνη, να μου το πείτε τώρα στη δευτερολογία σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, έχετε το λόγο για τρία λεπτά. 
ΕΙΡΗΝΗ -</ChairmanSpeech> <Speech><Parlmember>ΕΛΕΝΗ ΑΓΑΘΟΠΟΥΛΟΥ</Parlmember>: Η αγωνία μας ξέρετε πολύ καλά ότι δεν είναι για καμμία φαρμακοβιομηχανία και για κανένα κεφάλαιο. Όμως, αυτό το δελτίο τιμών το οποίο έχετε αλλάξει πέντε φορές μέχρι στιγμής έχουμε καταλάβει όλοι –και πιο πολύ οι ασθενείς- ότι έχει προκαλέσει πολύ μεγάλες ελλείψεις στην αγορά αυτήν τη στιγμή. 
Και για του λόγου το αληθές, έχω εδώ λίστες. Δεν είναι δικές μου, είναι της ΟΣΦΕ. Είναι για φάρμακα, κατ’ αρχάς, που έχουν έλλειψη και δεν τιμολογούνται από τις φαρμακευτικές εταιρείες και για φάρμακα που οι ποσότητές τους δεν επαρκούν για να καλύψουν την ελληνική αγορά. Θα τις πάρετε από τα Πρακτικά. Τις καταθέτω. 
(Στο σημείο αυτό η Βουλευτής κ. Ειρήνη - Ελένη Αγαθοπούλου  καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, όσον αφορά τον ΕΟΦ, αυτήν τη στιγμή ο ΕΟΦ από διακόσιους εξήντα υπαλλήλους που είχε έχει εκατόν τριάντα. Με αυτόν τον ΕΟΦ εμείς πάμε να ελέγξουμε όλα τα γενόσημα που μπαίνουν αυτήν τη στιγμή στην ελληνική αγορά. 
Εμείς δεν είπαμε ότι το κόστος της φαρμακευτικής δαπάνης δεν πρέπει να μειωθεί. Όμως, είπαμε ότι πρέπει να μειωθεί και να υπάρχει στην αγορά φάρμακο. Αυτήν τη στιγμή δεν υπάρχει στην αγορά φάρμακο. 
Παράλληλα, θα ήθελα να πω δυο λόγια για τον ΕΟΦ. Στη Σουηδία με εννιάμισι εκατομμύρια πληθυσμό ο αντίστοιχος ΕΟΦ απασχολεί εξακόσιους εργαζόμενους και στη Δανία με πεντέμισι εκατομμύρια πληθυσμό απασχολεί επτακόσιους εργαζόμενους. Πώς ο ελληνικός ΕΟΦ με πέντε ελεγκτές αγοράς για όλη την Ελλάδα και για εκατοντάδες χιλιάδες κωδικούς, με τέσσερις επιθεωρητές εργοστασίου, με έναν επιθεωρητή κλινικών μελετών και με μηδέν επιθεωρητές για τη φαρμακοεπαγρύπνηση μπορεί να είναι στοιχειωδώς επαρκής και αποτελεσματικός; 
Επίσης, μπορεί η τιμολόγηση των φαρμάκων να είναι ευθύνη του ΕΟΦ, όμως, αν το Υπουργείο βλέπει ότι αυτή η τιμολόγηση έχει τραγικά λάθη, είναι υπεύθυνο για να την εφαρμόσει μια ώρα αρχύτερα ή μια ώρα αργότερα. 
Τέλος, σας λέμε ότι εκτός από τις φαρμακοβιομηχανίες και τους φαρμακοποιούς που –όπως σας αρέσει πολύ να λέτε- έχουν ακόμη πολύ λίπος, λίπος έχουν και οι εφοπλιστές και οι καναλάρχες σε αυτήν τη χώρα. Τολμήστε, λοιπόν, να τους φορολογήσετε και να επενδύσετε αυτά τα ποσά στη δημόσια υγεία, για να διασφαλίσετε πόρους για την κάλυψη τουλάχιστον όλων των χρόνιων ασθενών και τη μηδενική συμμετοχή στα φάρμακά τους, είτε γενόσημα είτε πρωτότυπα. 
Επίσης, αν θέλετε τις δικές μας προτάσεις, αυτές είναι η αναβάθμιση του ΕΟΦ, η πλήρης ηλεκτρονική συνταγογράφηση –αλλά όταν λέμε πλήρη, εννοούμε σε κάθε χωριό και σε κάθε νοσοκομείο αυτής της χώρας και με τακτικό έλεγχο των συνταγών- και οι διμερείς δεσμευτικές συμφωνίες με όρους διαφάνειας τόσο με τις εγχώριες όσο και με τις πολυεθνικές φαρμακοβιομηχανίες, με γνώμονα όχι μόνο τη μείωση της φαρμακευτικής δαπάνης αλλά τη διασφάλιση της δημόσιας υγείας και την επάρκεια φαρμάκων στην αγορά για την κάλυψη των πραγματικών αναγκών. 
Όμως, οι δικές μας προτάσεις απαιτούν άμεση αποδέσμευση από τις επιταγές της τρόικας και του μνημονίου, πράγμα που αμφιβάλλω αν έχετε πρόθεση να κάνετε. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):   Ευχαριστούμε πολύ, κυρία συνάδελφε. 
Ορίστε, κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κύριε Πρόεδρε. 
Κυρία συνάδελφε, σας θυμίζω ότι δεν αναφέρατε ούτε μια λέξη σχετικά με τη διαφάνεια, στην επιβεβαίωση της απόλυτης διαφάνειας που έχει αυτό το δελτίο τιμών και ότι είναι ιστορική μεταρρύθμιση για τη χώρα που την κάναμε με τον Υπουργό κ. Λυκουρέντζο. Επίσης, δεν είδα να τοποθετήστε πάνω στη μείωση ή την αύξηση της φαρμακευτικής δαπάνης. 
ΕΙΡΗΝΗ -</Speech> <Speech><Parlmember>ΕΛΕΝΗ ΑΓΑΘΟΠΟΥΛΟΥ</Parlmember>: Είπαμε ότι είναι θετικό, αλλά με άλλους όρους.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κυρία συνάδελφε, όχι διάλογος.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Πείτε το, λοιπόν, ότι είναι θετικό. 
Είναι θετικό να αναγνωρίζεται ειδικά από τον ΣΥΡΙΖΑ ότι αυτή εδώ η Κυβέρνηση κάνει θετικά βήματα στη φαρμακευτική δαπάνη. 
Ας ξεκαθαρίσουμε τα θέματα ένα προς ένα. Ερωτηθήκαμε γιατί το δελτίο τιμών βγήκε τρεις-τέσσερις φορές. Αυτό συμβαίνει, διότι όταν γίνεται μια μεταρρύθμιση. Στον ΕΟΦ στήσαμε μια ολόκληρη ομάδα, η οποία επεξεργάστηκε τις τιμές με ένα καινούργιο λογισμικό πρόγραμμα και στην πρώτη δημοσίευση του δελτίου τιμών ξεχάστηκε μια κατηγορία φαρμάκων. Τι έπρεπε; Να μη διορθωθεί; 
Και τώρα σας λέω εγώ ότι υπάρχουν μερικά –είκοσι, τριάντα- λάθη. Δηλαδή, ποια είναι τα λάθη; Ότι οι λιανικές τιμές είναι φθηνότερες από τις χονδρικές και στέλνουν έγγραφα οι βιομήχανοι στον ΕΟΦ και στις υπηρεσίες και αναρωτιούνται αν είναι δυνατόν να είναι η λιανική τιμή χαμηλότερη από τη χονδρική; Καλά, οι βιομήχανοι το λένε. Εσείς γιατί αγωνιάτε –μέχρι δηλαδή να διορθωθεί- για το ότι η λιανική τιμή είναι φθηνότερη από τη χονδρική; 
ΕΙΡΗΝΗ -</Speech> <Speech><Parlmember>ΕΛΕΝΗ ΑΓΑΘΟΠΟΥΛΟΥ</Parlmember>: Δεν υπάρχει φάρμακο στην αγορά!</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): «Δεν υπάρχει φάρμακο στην αγορά», μάλιστα. Προφανώς θα αγνοείτε ότι τα φάρμακα είναι δώδεκα χιλιάδες και μου δείξατε τρεις σελίδες. 
Να πω, λοιπόν, εδώ στο ελληνικό Κοινοβούλιο τρία πράγματα. Τα φάρμακα χωρίζονται σε τρεις κατηγορίες. Τα on patent δηλαδή τα πρωτότυπα φάρμακα που έχουν προστασία και δεν έχουν αντίγραφα. Αυτά τα φάρμακα η Βουλή των Ελλήνων έχει αποφασίσει να τα τιμολογεί με το μέσο όρο των τριών φθηνότερων της Ευρώπης. Τι σημαίνει αυτό; Σημαίνει ότι υπάρχει και μια χώρα που τα δίνει φθηνότερα, για να είμαστε εμείς στο μέσο όρο των τριών φθηνότερων. Άρα δεν έχει λόγο να τα αποσύρει. 
Η δεύτερη κατηγορία φαρμάκων είναι τα off patent, δηλαδή τα φάρμακα που έχει λήξει η πατέντα τους- τα οποία αντιγράφονται αλλά δεν έχουν αντίγραφα ακόμη. Αυτά λέγονται μοναδικά. Τα μοναδικά φάρμακα τα προστατεύσαμε στην αγορανομική διάταξη, ώστε και αυτά να μην πέσουν κάτω από το μέσο όρο των τριών φθηνότερων της Ευρώπης, γιατί δεν έχουν αντίγραφα. Άρα πάλι δεν έχει λόγο η βιομηχανία να τα αποσύρει, γιατί πάλι υπάρχει μια χώρα που τα πουλά φθηνότερα στην Ευρώπη. 
Επίσης, άλλη μία κατηγορία των off patent είναι αυτά που έχουν αντίγραφα, οπότε δεν τα προστατεύσαμε, γιατί δεν μας ενδιαφέρει αν αποσυρθεί αυτό το φάρμακο που έχετε στις σελίδες σας –που σας έδωσαν για να τις φέρετε εδώ σήμερα- γιατί έχουμε αντίγραφα φαρμάκων, τα γενόσημα. 
Αυτή είναι η απάντηση και άλλη φορά να είστε πολύ προσεκτική, όταν αναφέρεστε στη φαρμακευτική πολιτική που ακολουθεί η παρούσα Κυβέρνηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Υπουργέ. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ’ αριθμόν 18/13/18-10-2012 επίκαιρη επερώτηση των  Βουλευτών της Δημοκρατικής Αριστεράς κ.κ. Δημητρίου Αναγνωστάκη, Οδυσσέα Βουδούρη, Μαρίας Γιαννακάκη, Γεωργίου Κυρίτση, Σπυρίδωνος Λυκούδη, Αικατερίνης Μάρκου Ιωάννη Μιχελογιαννάκη, Παρίση (Πάρη) Μουτσινά, Ασημίνας Ξηροτύρη-Αικατερινάρη, Βασιλείου Οικονόμου, Ιωάννη Πανούση, Μαρίας Ρεπούση, Νικόλαου Τσούκαλη, Νίκης Φούντα, Γρηγορίου Ψαριανού και Θωμά Ψύρρα προς τους Υπουργούς Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τον εκσυγχρονισμό των φοροελεγκτικών μηχανισμών και την πάταξη της φοροδιαφυγής.
Πριν ξεκινήσουμε τη συζήτηση της επίκαιρης επερώτησης θα ήθελα να σας ανακοινώσω τα εξής: Από τον Πρόεδρο του Συνασπισμού Ριζοσπαστικής Αριστεράς - Ενωτικού Κοινωνικού Μετώπου εστάλη επιστολή στο Προεδρείο, σύμφωνα με την οποία Κοινοβουλευτικός Εκπρόσωπος στη συζήτηση της παρούσης επερώτησης ορίζεται ο Βουλευτής κ. Δημήτριος Γελαλής. 
Επίσης, εστάλη επιστολή του Γραμματέα της Κοινοβουλευτικής Ομάδας των Ανεξαρτήτων Ελλήνων κατά την οποία ορίζεται Κοινοβουλευτικός Εκπρόσωπος ο κ. Κωνσταντίνος Μαρκόπουλος. 
Ωσαύτως εστάλη επιστολή του Κοινοβουλευτικού Εκπροσώπου του Λαϊκού Συνδέσμου της Χρυσής Αυγής Χρήστου Παππά που ορίζει Κοινοβουλευτικό Εκπρόσωπο τον Βουλευτή Σερρών κ. Αρτέμιο Ματθαιόπουλο.
Τέλος, εστάλη επιστολή του Κοινοβουλευτικού Εκπροσώπου του Κομμουνιστικού Κόμματος Ελλάδας κ. Σπυρίδωνος Χαλβατζή, με την οποία ορίζεται Κοινοβουλευτικός Εκπρόσωπος ο συνάδελφος κ. Νικόλαος Καραθανασόπουλος.
Το λόγο έχει τώρα η πρώτη επερωτώσα Βουλευτής κ. Ασημίνα Ξηροτύρη-Αικατερινάρη.
Ορίστε, κυρία συνάδελφε, έχετε το λόγο για δέκα λεπτά.
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Ευχαριστώ, κύριε Πρόεδρε.
Κύριοι συνάδελφοι, σήμερα μέσα στη δίνη μίας πολύπλευρης πολιτικής, οικονομικής και κοινωνικής κρίσης που πλήττει τη χώρα μας, η ανάγκη για τη μεγέθυνση και την αλλαγή της προέλευσης των εσόδων με καταπολέμηση της φοροδιαφυγής και αύξηση της συμβολής των οικονομικά ισχυρότερων είναι αδήριτη. Τα έσοδα του κράτους κατά κύριο λόγο προέρχονται από τη φορολογία. Η μείωση του δημόσιου χρέους, η αύξηση των κοινωνικών παροχών και ο περιορισμός των ελλειμμάτων στηρίζονται στην περιστολή της φοροδιαφυγής. Γι’ αυτό και πρέπει να ληφθούν αποτελεσματικά μέτρα, για να ανατραπεί η κατάσταση του διαρκούς δανεισμού και των αυξανόμενων ελλειμμάτων.
Μία εβδομάδα μετά την ψήφιση του προϋπολογισμού και του μεσοπρόθεσμου προγράμματος έρχεται η ώρα για αποφασιστικές ενέργειες στον τομέα της πάταξης της φοροδιαφυγής, η οποία, όπως ήδη έχω τοποθετηθεί στις συζητήσεις στην Ολομέλεια είναι αναγκαία για να έχουμε άμεσα και απτά αποτελέσματα με στόχο τη σταδιακή ελάφρυνση της μεγάλης πλειοψηφίας της κοινωνίας από τα δυσβάσταχτα οικονομικά βάρη, αλλά και την υλοποίηση επιτέλους όλων των διαχρονικών εξαγγελιών, ώστε να παταχθεί η μάστιγα της φοροδιαφυγής και του λαθρεμπορίου ή παραεμπορίου. 
Είχαμε τονίσει ότι η στρατηγική τής εξόδου της χώρας από την κρίση αφορά και τον τομέα εσόδων από τη φοροδιαφυγή ως ισοδύναμα μέτρα έναντι των ήδη ψηφισθέντων. Σ’ αυτό στηρίζεται η σημαντική και βαθιά κοινωνική πρόταση της Δημοκρατικής Αριστεράς για τη ρήτρα δημοσιονομικού ισοδυνάμου στα μέτρα των 11,5 δισεκατομμυρίων ευρώ. Για ένα τμήμα, δηλαδή, από το συνολικό πακέτο μέτρων θα υπάρχει δυνατότητα μη εφαρμογής, εφόσον πετύχουμε ισοδύναμη δημοσιονομική απόδοση με την καταπολέμηση της φοροδιαφυγής και της παραοικονομίας και την εξυγίανση των δαπανών λειτουργίας των προμηθειών, κ.λπ..
Είναι, όμως, πανθομολογούμενο πως το φορολογικό σύστημα της χώρας είναι ανεπαρκές, άδικο, συνεχώς μεταβαλλόμενο. Χαρακτηρίζεται από άνιση και άδικη κατανομή των φορολογικών βαρών των οικονομικά αδύνατων προς όφελος αυτών που αποκτούν μεγάλα εισοδήματα και διαθέτουν πλούτο, από την απώλεια εσόδων μέσω φοροαπαλλαγών για μη έχοντες ανάγκη και από τη μη συστηματική εφαρμογή του «πόθεν έσχες» των φορολογούμενων πολιτών, ιδιαίτερα αυτών που δηλώνουν μεγάλα εισοδήματα, από την άνθιση της φοροαποφυγής, την ιδιοποίηση μεγάλου μέρους των φορολογικών εσόδων από παράνομες συναλλαγές φορολογουμένων και οργάνων των φορολογικών μηχανισμών του κράτους.
Το αποτέλεσμα είναι να υπάρχει μεγάλη ανάπτυξη της φοροδιαφυγής, της εισφοροδιαφυγής και της παραοικονομίας, που σύμφωνα με τους υπολογισμούς κρατικών υπηρεσιών διεθνών οργανισμών, ανέρχεται σε ποσοστό 30%-35% του ΑΕΠ και να μην εισπράττονται βεβαιωμένοι φόροι, πρόστιμα δηλαδή που υπερβαίνουν τα 30 δισεκατομμύρια ευρώ εδώ και αρκετά χρόνια.
Η αναποτελεσματικότητα, δηλαδή, του κράτους για τη συγκέντρωση φόρων δεν είναι σημερινό φαινόμενο. Σήμερα, όμως, είναι περισσότερο από αναγκαίο, είναι επιτακτικό να γίνουν πράξεις συνολικά όσα δεν έγιναν εδώ και δεκαετίες. Άλλωστε, ένα μέρος της προγραμματικής συμφωνίας των τριών κομμάτων της Κυβέρνησης εθνικής ευθύνης αναφέρεται σ’ αυτήν την ανάγκη για τη ριζική αλλαγή αυτής της παθογόνου κατάστασης. Γι’ αυτό και η ανάγκη για την αναδιοργάνωση των φοροελεγκτικών μηχανισμών, προκειμένου να παταχθεί η μάστιγα της φοροδιαφυγής, είναι άμεση και αποτελεί το κύριο μέρος της επερώτησής μας.
Η επίκαιρη επερώτησή μας διαρθρώνεται σε τέσσερις βασικές ενότητες: Στο πλαίσιο της φοροδιαφυγής –εντοπισμός εμβασμάτων, υπεράκτιες εταιρείες- στις θεσμικές αδυναμίες του συστήματος –Επιτροπή του άρθρου 70, αδυναμία είσπραξης φόρων και ειδικότερα του ΦΠΑ- στην ανάγκη ανασυγκρότησης και ενίσχυσης των φοροελεγκτικών μηχανισμών, στο λαθρεμπόριο των καυσίμων, των τσιγάρων, των ποτών, κ.λπ..
Στο πλαίσιο της φοροδιαφυγής, είναι χαρακτηριστική η δυσκολία εντοπισμού των εμβασμάτων  Ελλήνων καταθετών σε τράπεζες του εξωτερικού και της φορολόγησής τους, παρά την άρση του τραπεζικού απορρήτου. 
Το εν λόγω πρόβλημα φαίνεται έντονα σε όλες τις ανεξέλεγκτες υποθέσεις που αφορούν τις περίφημες λίστες. Είναι άγνωστος ο ακριβής αριθμός των προσώπων που έστειλαν χρήματα με εμβάσματα στο εξωτερικό. Υπάρχουν τουλάχιστον τέσσερις λίστες που κάποια στιγμή κατέληξαν στο ΣΔΟΕ αλλά μόνο μία από αυτές κατατέθηκε στη Βουλή. 
Σε επίκαιρες ερωτήσεις μου ζητούσα στοιχεία για την αδικαιολόγητη καθυστέρηση στις ενέργειες ελέγχου και κυρίως φορολόγησης των εμβασμάτων του εξωτερικού, αρχής γενομένης από την πρώτη επεξεργασία δεδομένων για το 2009 και το 2010 που αφορούσε άτομα που έχουν αποστείλει στο εξωτερικό ποσά υπερεκατονταπλάσια από το δηλωθέν φορολογικό τους εισόδημα. 
Στο τέλος Σεπτεμβρίου, κύριε Υφυπουργέ, μου απαντήσατε ότι υπάρχουν αρκετά καλά συμπεράσματα από την επεξεργασία που έγινε στις αρμόδιες ΔΟΥ και στο ΣΔΟΕ. Και όντως διαπιστώθηκαν σημαντικές διαφορές μεταξύ των δηλωθέντων εισοδημάτων και των εμβασμάτων. Μάλιστα, μου είπατε ότι οι ελεγκτικές αρχές μέσα σ’ αυτό το διάστημα έκαναν μια μεγάλη επεξεργασία. Μας διαβεβαιώσατε ότι ήδη γνωρίζετε τη φορολογική συμπεριφορά αυτών των ατόμων που έχουν αποστείλει εμβάσματα στο εξωτερικό. Κάποτε θα πρέπει να γνωρίσουμε τη φορολογική συμπεριφορά όλων, έτσι ώστε να μπορέσετε με ασφάλεια να θέσετε υπ’ όψιν του δημοσίου ότι εδώ υπάρχει πρόβλημα και στο επόμενο διάστημα θα γίνουν τα συγκεκριμένα ελεγκτικά βήματα. Όμως, διαπιστώσατε και πάλι την αδυναμία ενός χρονοδιαγράμματος για τα τελικά αποτελέσματα, λόγω των ελλείψεων και των αδυναμιών στη διάρθρωση του ΣΔΟΕ και των ΔΟΥ. 
Αντίστοιχες ερωτήσεις που αφορούν τις γνωστές λίστες που περιέχουν ονόματα προσώπων, μεταξύ αυτών πολιτικών, καλλιτεχνών κ.λπ., έγιναν και από άλλους συναδέλφους της Δημοκρατικής Αριστεράς. Και γι’ αυτά τα θέματα, λοιπόν, σας καταθέτουμε σημαντικές ερωτήσεις. Πόσες είναι τελικά οι λίστες που περιέχουν ονόματα προσώπων κ.λπ. που έχουν καταθέσει με τη μορφή εμβασμάτων χρήματα στο εξωτερικό; Πώς προτίθεστε να χειριστείτε το θέμα, ώστε να υπάρξει επιτέλους δημοσιονομικό όφελος και αίσθηση απόδοσης δικαιοσύνης στους πολίτες κ.λπ.;
Στο ίδιο πλαίσιο, οι υπεράκτιες εταιρείες διαφεύγουν του ουσιαστικού ελέγχου και λειτουργούν στις περισσότερες περιπτώσεις ως «πλυντήριο» ξεπλύματος μαύρου χρήματος. Από το 2003 βρίσκονται στο απυρόβλητο των ελεγκτικών μηχανισμών. Χαρακτηριστικό παράδειγμα δημοσιεύθηκε πρόσφατα στον ημερήσιο Τύπο, όπου αναφέρεται ότι για το τρέχον έτος εννιακόσιες εξήντα πέντε υπεράκτιες εταιρείες οι οποίες έχουν στην κατοχή τους υπερπολυτελή ακίνητα σε τουριστικές περιοχές κατέβαλαν για φόρο ακίνητης περιουσίας μόλις 345.000 ευρώ. 
Επίσης, εντύπωση προκαλεί πως εκατόν ογδόντα τέσσερις offshore εταιρείες έχουν έδρα στο Κρανίδι Αργολίδας και, βέβαια, λόγω αδυναμιών των εκεί υπηρεσιών, δεν έχουν ελεγχθεί. Αν δεν υπάρξει σχετική ρύθμιση της παράτασης, κύριε Υπουργέ, θα τύχουν της παραγραφής των ανέλεγκτων φορολογικών υποθέσεων, για να επιβεβαιωθεί έτσι ότι ακόμα και η Αργολίδα είναι ένας φορολογικός παράδεισος. 
Σας ρωτούμε, λοιπόν, γι’ αυτό και ειδικά για τις υπεράκτιες εταιρείες που εδρεύουν ή έχουν ακίνητα στην Ελλάδα, πόσα ακίνητα έχουν εντοπιστεί, για πόσα από αυτά έχουν υποβληθεί ετήσιες δηλώσεις τέλους ακινήτων, ποια ποσά έχουν καταβληθεί κατ’ έτος και εάν τελικά θα υπάρξει αυτή η παράταση της προθεσμίας, για να μη χάσει τελικά τεράστια έσοδα  το ελληνικό δημόσιο. 
Ανασυγκρότηση φοροελεγκτικών μηχανισμών. Έχουμε όλοι διαπιστώσει την ανάγκη ανασυγκρότησης και ενίσχυσης των φοροελεγκτικών μηχανισμών και σε αυτήν την προσπάθεια έχει τεθεί επανειλημμένα το θέμα της ενίσχυσης και αναδιάρθρωσης του ΣΔΟΕ, της περαιτέρω αξιοποίησης της Γενικής Γραμματείας Πληροφοριακών Συστημάτων και της λειτουργικής τους διασύνδεσης με το ΣΔΟΕ, του εκσυγχρονισμού των τελωνείων, η ολοκληρωμένη εισαγωγή και συστηματική χρήση των ηλεκτρονικών συστημάτων πάταξης της φοροδιαφυγής, όπως του «ΤAXIS», του «ELENXIS» κ.λπ. και οι θεσμικές αλλαγές για την αυτόματη άρση του φορολογικού, τραπεζικού και οποιουδήποτε άλλου απορρήτου. 
Πολύ πρόσφατα με το ν. 4093 προβλέπεται η σύσταση θέσης Γενικού Γραμματέα εσόδων, η οποία εμπεριέχει αρμοδιότητες που αφορούν στην οργάνωση και στην εύρυθμη λειτουργία των φοροελεγκτικών μηχανισμών, γεγονός που κρίναμε, κατ’ αρχάς, θετικό. Απαντά εν μέρει σε σχετικό ερώτημά μας, αρκεί στον κρίσιμο τομέα των φοροελεγκτικών μηχανισμών και του τρόπου λειτουργίας τους, που, κατά τη δική μας θέση, θα έπρεπε να αποτελεί μια ανεξάρτητη αυτοτελή ειδική υπηρεσία, να δοθεί ιδιαίτερη προσοχή, προτεραιότητα και σχετική αυτονομία. 
Το Σώμα Δίωξης  Ηλεκτρονικού  Εγκλήματος υπό τις σημερινές συνθήκες θα μπορούσε να είναι ο κινητήριος μοχλός στην προσπάθεια πάταξης της εισφοροδιαφυγής. Όμως και αυτός ο Οργανισμός αντιμετωπίζει εγγενή προβλήματα. Χρειάζεται άμεσα να αλλάξει η δομή του ΣΔΟΕ σε ένα ενιαίο κέντρο διοίκησης με αυτονομία στη λειτουργία και τις αποφάσεις. 
Πάλι σε απάντηση επίκαιρης ερώτησής μου σχετικά με τα εμβάσματα και την καθυστέρηση ελέγχου από το ΣΔΟΕ γνωστοποιήσατε την πρόθεσή σας -μόλις είχατε αναλάβει τότε την ευθύνη του ΣΔΟΕ- να αναδιαρθρωθεί ο ελεγκτικός μηχανισμός και δηλώσατε ότι θα προβείτε σε τρεις ενέργειες: μεταφορά των συνεργείων των ατόμων μεγάλου πλούτου –αυτών που ερευνούν ελεγκτές από τη Διεύθυνση Ελέγχων σε ειδικά ελεγκτικά κέντρα, ώστε να υπάρχει καλύτερος συντονισμός- ένταξη περίπου χιλίων ελεγκτών στο ελεγκτικό σύστημα και αναδιάρθρωση του ΣΔΟΕ, για  να μπορέσει να λειτουργήσει με αποτελεσματικότητα. Έχετε να μας πείτε σήμερα πώς υλοποιούνται αυτές οι εξαγγελίες; 
Γενική  Γραμματεία Πληροφοριακών Συστημάτων: Είναι εξίσου πολύ σημαντικό να φύγουμε από τη μονοδιάστατη  λογική αποκλειστικά των φυσικών ελέγχων. Τα στοιχεία από τους ελέγχους του ΣΔΟΕ θα πρέπει να αξιοποιηθούν συνδυαστικά με τις αξιοσημείωτες δυνατότητες της Γενικής Γραμματείας Πληροφοριακών Συστημάτων. Όμως, η Γενική Γραμματεία χρειάζεται να αναβαθμιστεί και να αναδειχθεί σε κόμβο διασταύρωσης των στοιχείων των πάσης φύσεων οικονομικών ελέγχων. Τα πολύ αξιόλογα συστήματα, όπως είναι το «TAXIS», το «ELENXIS», το «ICIS» δεν συνδέονται τελικά μέσω δικτύου και με τη Γενική Γραμματεία Πληροφοριακών Συστημάτων και με το ΣΔΟΕ και έτσι δεν μπορεί να αξιοποιηθούν όλα αυτά και να δοθεί η δυνατότητα για ολοκληρωμένους ελέγχους, να μειωθούν στο ελάχιστο οι αστοχίες και να αυξηθεί η δυνατότητα αποφυγής τους. 
Θα ήθελα να αναφερθώ εν συντομία στο πρόγραμμα με την ονομασία επιχείρηση «SERPICO», το οποίο η κυβέρνηση Μόντι στην Ιταλία έθεσε σε εφαρμογή τον Ιανουάριο του 2012, προσδοκώντας να προσφέρει νέα αρωγή καθοριστικής σημασίας για τον εντοπισμό των φοροφυγάδων. Η μνήμη του ξεπερνά το 1 δισεκατομμύριο bytes και η επεξεργασία των στοιχείων είναι συνεχής επτά ημέρες την εβδομάδα. Μετά την οριστική άρση του τραπεζικού απορρήτου στην Ιταλία με το «SERPICO» μπορεί να διασταυρώνονται στοιχεία που αφορούν τις καταθέσεις, τις φορολογικές δηλώσεις, την ακίνητη περιουσία, ακόμη και όσες σχετίζονται με λογαριασμούς για το φως, το υγραέριο κ.λπ.. 
Το σύνολο της ετήσιας φοροδιαφυγής στην Ιταλία υπολογίζεται στα 120 δισεκατομμύρια ευρώ. Ούνα φάτσα ούνα ράτσα! Η κυβέρνηση του Μάριο Μόντι μαζί με τη νέα δέσμη οικονομικών μέτρων επέβαλε την κατάργηση του φορολογικού απορρήτου και τη δυνατότητα να μπορεί να ελέγχονται, χωρίς καμμία ειδική άδεια, όλα τα εμβάσματα και οι οικονομικές συναλλαγές άνω των 1000 ευρώ. 
Κύριος στόχος του «SERPICO» θα είναι τα δεκαπέντε εκατομμύρια Ιταλών, το 25% δηλαδή των κατοίκων της χώρας, που δηλώνουν μηδενικό ετήσιο εισόδημα. 
Σας ρωτούμε, λοιπόν, πώς θα ενισχύσετε το ΣΔΟΕ, πώς θα αναβαθμίσετε τη Γενική Γραμματεία Πληροφοριακών Συστημάτων, πώς θα αξιοποιήσετε τα άλλα συστήματα που έχετε και θα τα διασυνδέσετε ηλεκτρονικά και αν προσεγγίζετε την περίπτωση υιοθέτησης και εφαρμογής ανάλογου με το σύστημα επιχείρησης «SERPICO», ούτως ώστε όλα τα υπόλοιπα συστήματα να μπορούν να αξιοποιηθούν.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θεσμικές αδυναμίες του συστήματος: Χρειάζεται οπωσδήποτε αλλαγή στη λειτουργία της Επιτροπής του άρθρου 70Α. Έχετε χίλιες τετρακόσιες υποθέσεις που δεν τις έχετε ελέγξει, μία επιτροπή, τέσσερις συνεδριάσεις το μήνα. Πρέπει, λοιπόν, να γίνονται περισσότερες επιτροπές και να κάνετε μία ανά περιφέρεια και να αλλάξετε τον τρόπο με τον οποίο λειτουργεί.
Τελειώνω, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εξαντλήσατε και τη δευτερολογία σας, κυρία συνάδελφε.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ–ΑΙΚΑΤΕΡΙΝΑΡΗ</Parlmember>: Θα χρησιμοποιήσω, λοιπόν, και λίγο χρόνο που θα μου δώσετε. Θα μου δώσετε δύο λεπτά. Είναι μεγάλο το θέμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα προκύψουν ζητήματα στην πορεία, που ενδεχομένως να χρειαστείτε να απαντήσετε.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ–ΑΙΚΑΤΕΡΙΝΑΡΗ</Parlmember>: Τελειώνω σε μισό λεπτό,  αναφέροντας την αδυναμία της είσπραξης των φόρων του ΦΠΑ και την ανάγκη της χρήσης των ηλεκτρονικών συναλλαγών με πιστωτικές ή χρεωστικές κάρτες. 
Έχουμε συζητήσει πάρα πολλές φορές, κύριε Υπουργέ, και με επίκαιρη ερώτηση και στην επιτροπή για το λαθρεμπόριο καυσίμων. Και, επιτέλους, να μας πείτε αν η επιτροπή ολοκλήρωσε το έργο της, ούτως ώστε να μπορέσουν να εκδοθούν οι ΚΥΑ και να τοποθετηθούν τα ηλεκτρονικά και άλλα συστήματα, τα οποία χρειάζονται για την πάταξη του λαθρεμπορίου. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.
Το λόγο έχει ο συνάδελφος κ. Σπυρίδων Λυκούδης.
Από τη θέση σας, κύριε συνάδελφε. Η ομιλία σας είναι για πέντε λεπτά και σύμφωνα με τον Κανονισμό, όταν είναι κάτω από επτά λεπτά η ομιλία, γίνεται από το έδρανο.</ChairmanSpeech>
<Speech><Parlmember>ΣΠΥΡΙΔΩΝ ΛΥΚΟΥΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, είμαστε απολύτως πεπεισμένοι στη Δημοκρατική Αριστερά ότι χωρίς κοινωνική δικαιοσύνη και αντικειμενικότητα δεν θα πετύχουμε αποδοτική λειτουργία του φορολογικού συστήματος, ούτε στο στάδιο της νομοθέτησης ούτε στο στάδιο της υλοποίησης.
Θα αναφερθώ σε ένα θέμα που από το καλοκαίρι, κύριε Υπουργέ, συζητιέται, το περιουσιολόγιο. Από όσα είχατε πει συνάγεται ότι από το 2013 ο ελεγκτής -γνωρίζοντας όλα τα περιουσιακά στοιχεία του ελεγχόμενου, υλικά και άυλα, κινητά και ακίνητα- θα έχει τη δυνατότητα να τα αντιδιαστέλει με τις δαπάνες διαβίωσής του. Θα μπορεί, δηλαδή, να λέει: «Κύριε φορολογούμενε, δήλωσες 1.000 ευρώ εισοδήματα, κατέχεις αυτά τα ακίνητα, τα οποία διασταύρωσα από το Κτηματολόγιο και τα διασυνδεδεμένα υποθηκοφυλακεία, αύξησες κατά 1.000 ευρώ τις καταθέσεις σου -το διασταύρωσα με τα ελληνικά και ξένα χρηματοπιστωτικά ιδρύματα, κατέβαλες- 3.000 ευρώ για δαπάνες διαβίωσης -τις διασταύρωσα με την ασφαλιστική εταιρεία- τη ΔΕΗ, την ΕΥΔΑΠ, τον τηλεπικοινωνιακό πάροχο σταθερού και κινητού τηλεφώνου, τον ξενοδόχο, τον εστιάτορα κ.ο.κ.. Οπότε, αφού είχες 2.000 ευρώ, πώς ξόδεψες 3.000 ευρώ και αύξησες και τις καταθέσεις σου;». Και αυτός ο έλεγχος, κύριε Υπουργέ, θα γίνει υποθέτω για εκατομμύρια φορολογούμενους. 
Εάν πράξουμε έτσι, κύριε Υπουργέ, εμείς είμαστε απολύτως σύμφωνοι και θα είμαστε στο πλευρό σας, όταν οι υπερασπιστές της υστέρησης θα επισείουν μεγάλους αδελφούς και οργουελικές ιδέες για να υπερασπίζονται τα υποτιθέμενα δικαιώματα διαφόρων ερπετών, αδιαφορώντας για την ισοπέδωση των έντιμων φορολογούμενων.
Όμως, κύριε Υπουργέ, το μείζον εμπόδιο στην προσπάθεια να ανοιχθεί ένας δρόμος έντιμης φορολόγησης, μεγαλύτερο και από τη διαφθορά του πελατειακού συστήματος, είναι η απόσταση των σχεδιασμών της ελληνικής πολιτικής από  την πραγματικότητα, στην οποία πραγματικότητα: α) Τα τελευταία δέκα χρόνια οι ιδιοκτήτες ακινήτων κλήθηκαν από την εφορία τρεις-τέσσερις φορές να δηλώσουν τα ακίνητά τους. β) Τρία χρόνια τώρα συζητείται ο φόρος στην υπεραξία των μετοχών και αναβάλλεται λόγω αδυναμίας των μηχανογραφικών συστημάτων. γ) Δεκαπέντε χρόνια φτιάχνουμε Κτηματολόγιο και ακόμα δεν έχει ολοκληρωθεί. δ) Σε δεκατέσσερις μήνες εφαρμογής και διάθεσης της φοροκάρτας, μόλις το 3% των πελατών των τραπεζών την προμηθεύτηκαν και ελάχιστοι τη χρησιμοποίησαν. ε) Ακόμη περιμένουμε το ΕΤΑΚ του 2010 στ) Και προχθές ανακαλύψαμε ότι η εφορία δεν γνωρίζει ποιοι πολίτες δεν έχουν πληρώσει το φόρο ακινήτων, για να στείλει την οφειλή τους στις ΔΟΥ.
Και μια παράλληλη πραγματικότητα, κύριε Υπουργέ: Το IRS, οι αμερικάνικες φορολογικές αρχές, εκπόνησαν το σχέδιο FATCA για να εντοπίσουν τη φορολογητέα ύλη Αμερικανών πολιτών στο εξωτερικό. Συμφώνησαν με τα χρηματοπιστωτικά ιδρύματα μέχρι το 2016 να τους παραδώσουν τα στοιχεία των Αμερικανών πολιτών του πελατολογίου τους. Δηλαδή θεωρούν τα πέντε χρόνια ως εύλογο χρονικό διάστημα οι χρησιμοποιούντες τη μηχανοργάνωση για τη συλλογή αυτών των στοιχείων από οργανισμούς απολύτως μηχανοργανωμένους.
Κύριε  Υπουργέ, επιδιώκουμε τη δημιουργία του περιουσιολογίου, αλλά αυταπάτες δεν έχουμε. Και δεν έχουμε ούτε για το λαϊκισμό της εποχής και ούτε υποκύπτουμε σε αυτόν. Το περιουσιολόγιο είναι στόχος στρατηγικός, ο τελευταίος σταθμός ενός επιχειρησιακού σχεδίου αξιοπιστίας των φορολογικών και εισπρακτικών συστημάτων της χώρας μας. Και μόνον εφόσον όλα τα ενδιάμεσα στάδια και οι επιμέρους στόχοι υπηρετούν αυτόν το στρατηγικό σχεδιασμό, τότε και μόνον έτσι θα πετύχουμε ολοκληρωμένη λειτουργία του περιουσιολογίου. 
Γι’ αυτό θέλουμε να γνωρίζουμε: Τι μηχανογράφηση θα χρειαστεί και ποιες υπηρεσίες, οργανισμοί και ιδρύματα θα διασυνδεθούν; Τι βάσεις δεδομένων θα χρησιμοποιηθούν; Πώς θα ανταλλάξουν μεταξύ τους στοιχεία και με το Υπουργείο Οικονομικών; Κυρίως όμως θέλουμε ρεαλιστικό χρονοδιάγραμμα, αλλιώς εκπονούμε ευχολόγιο, με καλή βέβαια πρόθεση. 
Μέχρι να ολοκληρωθεί το περιουσιολόγιο, ας ασχοληθούμε λίγο με το περιπτωσιολόγιο. 
Ζητούμε να ελεγχθούν μεθοδικά και συστηματικά: Με ποια περιουσιακά στοιχεία πολιτικοί, βουλευτές, δήμαρχοι από το 2000 και μετά εισήλθαν στο δημόσιο βίο και τι κατέχουν σήμερα. Εμβάσματα προς το εξωτερικό τα τελευταία χρόνια με ποσό 500.000 ευρώ και πάνω. Τα στοιχεία είναι διαθέσιμα από την Τράπεζα της Ελλάδος. Εμβάσματα προς το εξωτερικό τα τελευταία τρία χρόνια με ποσό πάνω από 100.000 ευρώ. Βασικοί μέτοχοι εταιρειών που επιδοτήθηκαν μετά το 2000 και εκ των υστέρων έκλεισαν. Βασικοί μέτοχοι εταιρειών που δανειοδοτήθηκαν αδρά μετά το 2000 και εκ των υστέρων έκλεισαν. Τα δάνεια αυτά θα τα πληρώσει τελικά ο ελληνικός λαός μέσω της επανακεφαλαιοποίησης των τραπεζών από το Ταμείο Χρηματοπιστωτικής Σταθερότητας.
Εκτιμούμε ότι αυτός ο συστηματικός έλεγχος, εκτός της φορολογητέας ύλης που θα αποκαλύψει, θα αναδείξει τις παθογένειες του χρηματοπιστωτικού τομέα και τις στρεβλώσεις ενός δημοφιλούς, βεβαίως, αλλά σάπιου μοντέλου επιχειρηματικότητας του παρελθόντος. Όσα δηλαδή γεννήθηκαν και ρίζωσαν στο πελατειακό κράτος, γαλουχήθηκαν από αυτό το άδικο και αναποτελεσματικό κράτος και νομιμοποιήθηκαν από αυτό το κράτος, από ένα κράτος ανέντιμο. Και  δεν το λέω μόνο εγώ, αλλά το αποκάλεσε έτσι ο κύριος Πρωθυπουργός.
Ευχαριστώ, κύριε  Πρόεδρε.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Βασίλειος Οικονόμου για πέντε λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κύριε Υπουργέ, πρέπει να ομολογήσω και να παραδεχθώ ότι τείνετε να γίνετε ο αγαπημένος της Δημοκρατικής Αριστεράς, διότι για πολλοστή φορά στο ραντεβού μας είστε συνεπής και σταθερός εν αντιθέσει με άλλους Υπουργούς, οι οποίοι αποφεύγουν τις ερωτήσεις που καταθέτουμε και δεν θέλουν να δώσουν εξηγήσεις για το τι συμβαίνει στον τομέα τους. Πρέπει να ομολογήσω ότι εγώ σας συμπαθώ, αλλά -όπως έχω μιλήσει και με τους υπόλοιπους συναδέλφους της Δημοκρατικής Αριστεράς- χαίρετε συμπαθείας, γιατί είστε ένα πρόσωπο το οποίο καταβάλλει σημαντικές προσπάθειες για να συμμαζευτούν τα ασυμμάζευτα σε αυτό το πολύ κρίσιμο πόστο που έχετε.
Είναι ερωτήσεις οι οποίες θέτουν βασανιστικά ερωτήματα και θέτουν την πολιτική ηγεσία του Υπουργείου σας και την Κυβέρνηση μπροστά σε ερωτήματα που ταλανίζουν την κοινή γνώμη. Ενοχλούν πάρα πολύ το κοινό αίσθημα, διότι, όπως καταλαβαίνετε, μόνο ενόχληση μπορεί να φέρει μια υπόθεση που λέει ότι υπάρχει μια μερίδα συμπολιτών μας που διάγει ένα βίο που είναι πολύ ανθηρός σ’ αυτές τις δύσκολες και σκληρές μέρες, την ίδια στιγμή που χιλιάδες, εκατομμύρια συμπολίτες μας -οι μισθωτοί, οι συνταξιούχοι, οι μικρομεσαίοι, οι επαγγελματίες- δεινοπαθούν μέσα από μια σκληρή πολιτική που τα τελευταία δυόμισι χρόνια υφίστανται σχεδόν όλοι, όλοι εκτός από κάποιους.
Κύριε Υπουργέ, θυμάστε μια υπόσχεση που έχετε δώσει εδώ στους Βουλευτές της Δημοκρατικής Αριστεράς; Μάλιστα σε μένα τον ίδιο είχατε πει «να μην πυροβολώ τον πιανίστα» και σας είχα πει, αν θυμάστε, ότι είχατε δίκιο, διότι εσείς δεν έχετε την τελική ευθύνη. Είχατε υποσχεθεί, όμως, ότι εν ευθέτω χρόνω θα φέρετε εδώ πέρα στοιχεία που θα αποδεικνύουν τι μαζεύει, επιτέλους, το Υπουργείο και η Κυβέρνηση απ’ αυτά τα οποία είχαμε καταγγείλει. Λίστες, φαινόμενα που τα μέσα μαζικής ενημέρωσης φέρνουν στην επιφάνειαι. Θυμάστε τα στοιχεία για επώνυμα πρόσωπα του καλλιτεχνικού και δημοσίου βίου, τα οποία δηλώνουν από μηδενικά μέχρι ελαχιστότατα εισοδήματα το χρόνο; Υποτίθεται ότι ψάχνουμε να βρούμε τους φοροφυγάδες και τους φοροκλέφτες, όταν μπροστά μας έχουμε φαινόμενα γνωστότατων καλλιτεχνών και άλλων δημοσίων προσώπων που δηλώνουν δύο και τρία χιλιάρικα το χρόνο; 
	Είχατε υποσχεθεί τότε στους Βουλευτές ότι σε πολύ σύντομο διάστημα θα φέρετε τα αποτελέσματα των ελέγχων. Σήμερα, λοιπόν, είναι μία πολύ ωραία ευκαιρία. Ελπίζουμε και πιστεύουμε ότι θα δώσετε στοιχεία. Ποια στοιχεία; Μάθαμε ότι έχετε στείλει δεκαπέντε χιλιάδες –άλλοι λένε δεκαεπτά χιλιάδες- «μπιλιέτα» σ’ αυτούς τους «άτακτους» συνέλληνες, δηλαδή στους Έλληνες οι οποίοι, ενώ δεν έχουν τα αυτά εισοδήματα, βλέπουμε τεράστια εμβάσματα και τεράστιες καταθέσεις. Τι έχουν αποδώσει αυτές οι δεκαπέντε χιλιάδες παραγγελίες;
	Δεύτερον, υπάρχει λίστα Λαγκάρντ; Νομίζω ότι την περιμένετε ξανά από το εξωτερικό. Υπάρχει λίστα Λιχτενστάιν, Λουξεμβούργου; Σας το έχουμε καταθέσει ξανά. Υπάρχει μία παλαιά υπόθεση, των προηγούμενων δυόμισι ετών, όπου Υπουργοί είχαν δηλώσει εδώ ότι προχωράνε οι έλεγχοι, αλλά δεν βλέπουμε αποτελέσματα. Πιστεύουμε ότι σήμερα θα μας δώσετε τα αποτελέσματα. Υπάρχουν ερωτήματα για τους πενήντα τέσσερις χιλιάδες. Έχουν ξανατεθεί σ’ αυτή την Αίθουσα. 
Εγώ προσωπικά σάς έχω θέσει το ζήτημα της λαθρεμπορίας των τσιγάρων, ενώ η κυρία Ξηροτύρη σάς έχει θέσει θέμα για τη λαθρεμπορία των ποτών και των καυσίμων, δηλαδή ζητήματα τα οποία συζητούσαμε ως ισοδύναμα. Εγώ ασχολήθηκα με το θέμα των τσιγάρων, γιατί από το 2003, δηλαδή εδώ και εννέα χρόνια, έχουν γίνει δώδεκα άκαρποι διαγωνισμοί. Γιατί; Για να βρούμε την τεχνική υποδομή στα τελωνεία, ώστε, όταν η νταλίκα έχει τα παράνομα τσιγάρα, να συλλαμβάνουμε και αυτόν που φέρνει τα τσιγάρα και αυτόν που αποκομίζει τα χρήματα. Τόσο φοβερό και δύσκολο είναι να γίνει αυτό σ’ αυτήν τη χώρα; 
	Περιμένουμε να ακούσουμε τι προτίθεστε να κάνετε και γι’ αυτό το θέμα. Θα κάνετε, επιτέλους, αυτόν το διαβόητο διαγωνισμό, για να ολοκληρωθεί αυτός ο κύκλος των δέκα ετών, για να γίνουμε ένα κράτος που στοιχειωδώς λειτουργεί ευρωπαϊκά;
	Άρα, λοιπόν, τα ερωτήματα είναι πολλά. Σήμερα από σας περιμένουμε απαντήσεις. Περιμένουμε να μας πείτε αν έχετε πλέον απτά και ορατά αποτελέσματα από το κυνήγι της φοροδιαφυγής. Έχετε ήδη πέντε μήνες θητείας και νομίζω ότι αυτή είναι μία πολύ καλή ευκαιρία, ώστε πριν από τα Χριστούγεννα να κάνουμε έναν πρώτο απολογισμό. Βάσει αυτού του απολογισμού και βάσει των στοιχείων που θα μας δώσετε, μία υπόσχεση μπορούμε να σας δώσουμε όλη η Κοινοβουλευτική Ομάδα της Δημοκρατικής Αριστεράς: ότι θα είμαστε συνεπείς, ενοχλητικοί και σταθεροί στο να ζητάμε λογαριασμό και σ’ αυτήν την Αίθουσα, αλλά και γενικότερα, για το πώς λειτουργείτε.
	Σας ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):   Ευχαριστούμε.
Κύριε συνάδελφε, θα ήθελα να πω ότι από τον Κανονισμό δεν επιτρέπεται ο συμψηφισμός του χρόνου της πρωτολογίας και της δευτερολογίας. Το λέω για όλους, δεν το λέω για εσάς. Εν πάση περιπτώσει, όμως, επειδή τελευταία τείνει να γίνει καθεστώς, πιστεύω ότι αυτό γίνεται με τη συναίνεση ολόκληρου του Σώματος, οπότε η άποψη της Βουλής εν προκειμένω υπερτερεί.
Παρακαλώ, το λόγο έχει ο κ. Δημήτριος Αναγνωστάκης, Βουλευτής Ευβοίας.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Αξιότιμε κύριε Πρόεδρε, κύριε Υπουργέ, κύριοι Κοινοβουλευτικοί Εκπρόσωποι, κυρίες και κύριοι συνάδελφοι, νομίζω ότι το σημερινό ζήτημα αποτελεί πρόκληση για όλους και θα υπάρξει -είμαι σίγουρος γι’ αυτό- έντονο ενδιαφέρον από την ελληνική κοινωνία, για να δει τις απαντήσεις του Υπουργείου Οικονομικών και ιδιαίτερα υμών, κύριε Υπουργέ, με βάση τις ερωτήσεις που μέχρι τώρα κατατέθηκαν από τη Δημοκρατική Αριστερά και θα συνεχίσουμε να καταθέτουμε σ’ αυτήν τη συζήτηση.
Είναι επίσης γνωστό, κυρίες και κύριοι συνάδελφοι, ότι η φοροδιαφυγή αποτελεί το έλλειμμα της αμοιβαίας εμπιστοσύνης κράτους και πολιτών, όπως και το έλλειμμα της φορολογικής συνείδησης, που -κατά τη γνώμη μου- είναι καθαρώς θέμα παιδείας, κουλτούρας και πολιτισμού. Η φοροδιαφυγή αποτελεί μάστιγα του κοινωνικού συνόλου, είναι κοινωνικό αδίκημα και μπορεί να θεωρηθεί -πάλι κατά την προσωπική μου κρίση- το μεγαλύτερο των εγκλημάτων. Γιατί; Γιατί προσβάλλει το συμφέρον του κοινωνικού συνόλου, αποστερεί από την πολιτεία τους αναγκαίους πόρους για την εκπλήρωση των βασικών υποχρεώσεών της, τόσο στην άσκηση της κοινωνικής της αποστολής -στους τομείς της υγείας, της πρόνοιας, της παιδείας, του πολιτισμού- όσο και στην άσκηση της οικονομικής της αποστολής -που είναι η βελτίωση των οικονομικά ασθενέστερων τάξεων, συνταξιούχων, μισθωτών, εργαζόμενων- καθώς επίσης και στη δημιουργία έργων υποδομής, περιβάλλοντος και γενικότερα στην οικονομική ανάπτυξη της χώρας και την καταπολέμηση της ανεργίας.
Η φοροδιαφυγή μειώνει δυστυχώς τα δημόσια έσοδα, ενεργεί αρνητικά στα δημοσιονομικά της χώρας, συντελεί αποφασιστικά στη μη υλοποίηση των προϋπολογισμών του κράτους, αδυνατεί οικονομικά τη χώρα, κλονίζει το κύρος της και την καθιστά ευάλωτη και μη υπολογίσιμη διεθνώς, προκαλεί, δηλαδή, άνιση και άδικη μεταχείριση των πολιτών. Ακόμη, κυρίες και κύριοι συνάδελφοι, αμβλύνει τη φορολογική συνείδηση των ειλικρινών φορολογούμενων πολιτών, δημιουργεί αισθήματα καχυποψίας στους πολίτες της και υποθηκεύει αρνητικά το μέλλον των νέων γενεών.
Αναγνωρίζοντας έτσι, κυρίες και κύριοι συνάδελφοι, ότι το φορολογικό σύστημα είναι η καρδιά ενός σύγχρονου κράτους, καθώς διέπει, όπως είπαμε, τις σχέσεις των νοικοκυριών, των πολιτών και των επιχειρήσεων, σήμερα η Δημοκρατική Αριστερά επιχειρεί μια κριτική σχετικά με την εφαρμογή του στη χώρα, αλλά, βεβαίως, και ως προς την αποτελεσματικότητά του. 
Ένα δίκαιο φορολογικό σύστημα δεν θα πρέπει να επικεντρώνει τις προσπάθειές του μόνο στην αύξηση των εσόδων για τη μείωση του δημόσιου χρέους, αλλά θα πρέπει κατά βάση να αποτελεί ένα οικονομικό εργαλείο που θα προάγει την αποτελεσματικότητα, ένα πολιτικό εργαλείο που θα τείνει στην ανακατανομή του εισοδήματος και του πλούτου και τέλος ένα κοινωνικό εργαλείο για την προώθηση της ανάπτυξης και της κοινωνικής συνοχής. Οφείλει, δηλαδή, να είναι δίκαιο μεταξύ των κοινωνικών ομάδων και ταυτόχρονα να παρέχει ένα πλαίσιο υγιούς ανταγωνισμού για τις επιχειρήσεις. 
Ιδιαίτερα, δε, σήμερα αυτό που αποτελεί μονόδρομο για τον εκσυγχρονισμό των φοροελεγκτικών μηχανισμών είναι η πάταξη της φοροδιαφυγής, από τη στιγμή μάλιστα που υπολογίζεται ότι η φοροδιαφυγή αντιστοιχεί περίπου με το 30% του Ακαθάριστου Εγχώριου Προϊόντος. 
Σε αντίθεση μ’ άλλα κράτη-μέλη της Ευρωπαϊκής Ένωσης παρατηρείται ότι στη χώρα μας, κύριε Υπουργέ, κυρίες και κύριοι συνάδελφοι, το μεγαλύτερο μέρος των φορολογικών εσόδων προέρχεται δυστυχώς από τη φορολόγηση των μισθωτών και των συνταξιούχων, δημιουργώντας έτσι ένα δυσανάλογο αποτέλεσμα σχετικά με τη φοροδοτική ικανότητα της κάθε κοινωνικής ομάδας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, μια που ίσχυσε προηγούμενα η συμψήφιση, παρακαλώ να ισχύσει και για μένα ο χρόνος της δευτερολογίας. Σας ευχαριστώ πολύ για την κατανόηση.
Αυτό έχει ως αποτέλεσμα να δημιουργείται η εντύπωση ότι οι υπηρεσίες που παρέχονται από το κράτος είναι σε αναντιστοιχία με το ποσό που πληρώνουν οι πολίτες για τις υπηρεσίες αυτές. Αυτό το γεγονός με τη σειρά του τροφοδοτεί μια κουλτούρα αποφυγής πληρωμής φόρων, που σε αυτήν τη χρονική στιγμή για τη χώρα μας θα έπρεπε να είχε περιοριστεί μέσω της δικαιότερης κατανομής των φόρων.
Η ανισοκατανομή των φόρων, κύριε Υπουργέ, κυρίες και κύριοι συνάδελφοι, προκύπτει κατά κύριο λόγο από αυτό τον τεράστιο όγκο φοροδιαφυγής που προηγούμενα περιέγραψα.
Συγκεκριμένα τώρα, μια πηγή φοροδιαφυγής και φοροαποφυγής είναι οι παράκτιες εταιρείες ή, όπως έχει πλέον καταγραφεί στη γλώσσα της οικονομίας, οι offshore εταιρείες, καθώς η λειτουργία τους τείνει στη διάβρωση της φορολογικής βάσης –κυρίως, βέβαια, μέσω της νομιμοποίησης κεφαλαίων που προέρχονται από παράνομες δραστηριότητες ή απλά από την αποφυγή φορολόγησής τους.
Στη βασικότερη λειτουργία τους περιλαμβάνουν τη συσσώρευση κερδών από επενδύσεις στο εξωτερικό, έτσι ώστε να αναβάλλεται ή να αποφεύγεται τελείως η φορολόγησή τους μέχρι να «επαναπατριστούν» -εάν, βεβαίως, επαναπατριστούν- τα κέρδη στη χώρα του επενδυτή.
Υπάρχουν καλά παραδείγματα. Σε χώρες όπως οι Ηνωμένες Πολιτείες της Αμερικής έχουν θεσπιστεί κανόνες, βάσει των οποίων μόνιμοι κάτοικοί τους που έχουν σημαντικό ποσοστό συμμετοχής ή ελέγχου σε offshore εταιρείες ή που έχουν τοποθετήσει σε υπεράκτια κεφάλαια φορολογούνται κάθε χρόνο κατά το ποσοστό συμμετοχής τους στο εισόδημα ή το κεφάλαιο της υπεράκτιας εταιρείας, ανεξάρτητα αν υπάρχουν κέρδη ή όχι. 
Στη χώρα μας η μόνη πρόβλεψη που έχει γίνει, ώστε να φορολογούνται με κάποιο τρόπο οι offshore εταιρείες, σχετίζεται με την επιβολή φόρου ακινήτων που έχουν στη χώρα μας αυτές οι εταιρείες. Αρχικά -σε όλους είναι γνωστό- ο φόρος ήταν στο 3% και έγινε το 2010 15%. 
Θέλω να αναφέρω ότι υπάρχει ένα πλήθος δεκαέξι χιλιάδων οκτακοσίων πενήντα ενεργών υπεράκτιων εταιρειών, που από αυτές μόνο εννιακόσιες εξήντα πέντε δηλώσεις έγιναν για το έτος 2012, συνεχίζοντας έτσι μια κακή παράδοση που κρατάει από το 2003. 
Θέλω να προσπεράσω κάποια πράγματα, γιατί δεν υπάρχει χρόνος. Θέλω να πάω στην ελληνική πραγματικότητα. Είναι δύσκολο έως απίθανο να αντιμετωπιστεί από την ελληνική πολιτεία η φοροδιαφυγή; Σαφώς η απάντηση είναι ότι με πάρα πολλή δυσκολία μπορεί να αντιμετωπιστεί. Όταν, όμως, υπάρχει η πολιτική βούληση -που κατά τη γνώμη μου υπάρχει- όταν υπάρχει ένα απλό, λιτό, σαφές, κατανοητό φορολογικό πλαίσιο, ναι, μπορεί να υπάρξει πάταξη της φοροδιαφυγής.
Θέλω, όμως, να κλείσω με τρεις προτάσεις, κύριε Υπουργέ, σχετικά, βέβαια, με την αντιμετώπιση των offshore εταιρειών. Το πρόβλημα κατά τη γνώμη μας -μπορεί να αντιμετωπιστεί σε εθνικό επίπεδο με την προσθήκη διάταξης στη φορολογική μας νομοθεσία που να μην αναγνωρίζει το κόστος αγορών, δαπάνες και αποσβέσεις επιχειρήσεων, που προέρχονται από χώρες στις οποίες τα εισοδήματά τους δεν φορολογούνται -λόγω ειδικών φορολογικών διατάξεων- ή φορολογούνται κατ’ ελάχιστο. 
Όσον αφορά δε την αποκάλυψη αυτών των χωρών και των εταιρειών, πιστεύουμε ότι υπάρχει επαρκής ελεγκτικός φορολογικός μηχανισμός στη χώρα. Θεωρούμε επίσης ότι η ελληνική φορολογική νομοθεσία θα πρέπει να μεταθέσει την υποχρέωση προσκόμισης πληροφοριών για τέτοιες συναλλαγές στην ημεδαπή επιχείρηση. Σε περιπτώσεις που αδυνατεί να προσκομίσει, τότε να μην αναγνωρίζονται τα αντίστοιχα κόστη και δαπάνες. 
Έχοντας, πίεση χρόνου, θέλω να πω, κύριε Υπουργέ, ότι αυτή η ευκαιρία που δίνεται σήμερα μπορεί να αποτελέσει πραγματικά αφετηρία για μια φορολογική μεταρρύθμιση που θα ευνοεί την ελληνική κοινωνία, θα τονώνει την ελληνική οικονομία και πάνω απ’ όλα θα εμπεδώνει το αίσθημα κοινωνικής δικαιοσύνης. Ιδού πεδίον δόξης λαμπρόν για όλους μας.
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε. 
Το λόγο έχει ο συνάδελφος, κ. Θωμάς Ψύρρας για πέντε λεπτά.
Πάντως οφείλω να πω ότι ο τρόπος με τον οποίο θέτετε τα θέματα με έκανε να μου φύγει η απορία πώς ένα κόμμα που συμμετέχει στην Κυβέρνηση κάνει επερώτηση.
Είναι πραγματικά πολύ ωφέλιμη η τοποθέτηση του ζητήματος, το οποίο σήμερα συζητούμε εδώ. Είναι πολύ χρήσιμη και πολύ ωφέλιμη.
Ορίστε, κύριε Ψύρρα, έχετε το λόγο.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Η ΔΗΜΑΡ δεν χαϊδεύει αυτιά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όταν αναδεικνύονται στο μέγιστο κάποια ζητήματα, που ταλανίζουν την ελληνική κοινωνία διαχρονικά, αυτό είναι πάρα πολύ θετικό.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Η Δημοκρατική Αριστερά πρότεινε και επέβαλε τη ρήτρα των ισοδύναμων μέτρων ως μέσο για να αρθούν σε σύντομο χρόνο οι αδικίες από την ψήφιση των επώδυνων μέτρων.
Ένα τέτοιο μέτρο, κύριε Υπουργέ, είναι η πάταξη του λαθρεμπορίου των καυσίμων, αφού μπορεί να αποφέρει έσοδα ίσως και περισσότερα από 1,5 δισεκατομμύριο ευρώ το χρόνο.
Φυσικά, αντιλαμβάνομαι ότι τα συμφέροντα που σχετίζονται με το λαθρεμπόριο των καυσίμων είναι τεράστια. Ίσως μέχρι σήμερα δεν έγινε κατορθωτό να αντιμετωπιστούν αυτά τα προβλήματα, ακριβώς επειδή τα συμφέροντα είναι και τεράστια και ισχυρά. 
Η χρήση του ναυτιλιακού ή παλιότερα του πετρελαίου θέρμανσης αντί για κίνησης, οι εικονικές εξαγωγές, το λαθρεμπόριο με τα  καύσιμα του στρατού, οι ελλειμματικές παραδόσεις μέσα από τις πειραγμένες αντλίες, τα φαινόμενα νοθείας διαφορετικών τύπων καυσίμων μεταξύ τους, πρόσφατα τα φαινόμενα της νοθείας με βιοκαύσιμα είναι μόνο κάποιες λίγες από τις πολλές τεχνικές που χρησιμοποιούνται μέσα σ’ αυτό το εκπληκτικό αλισβερίσι.
Βέβαια, οι νόμοι δεν μας λείπουν. Ήδη από το Μάρτιο του 2012 έχει ψηφιστεί ο ν. 4072, όπου στο άρθρο 320 προβλέπεται η λήψη μέτρων για την πάταξη του λαθρεμπορίου. Όμως ακόμα δεν έχουν ενεργοποιηθεί οι κοινές υπουργικές αποφάσεις για την εφαρμογή του. Άμεσα πρέπει να γίνουν αυτά τα πράγματα και θα υπάρξουν άμεσες αλλαγές προς συγκεκριμένες κατευθύνσεις.
Πρέπει να καθιερωθεί η εγκατάσταση ολοκληρωμένου ηλεκτρονικού συστήματος εισροών-εκροών, να καθιερωθεί η υποχρεωτική ιχνηθέτηση των υγρών καυσίμων που κυκλοφορούν στην ελληνική επικράτεια, να καθιερωθεί ρητά η υποχρέωση για ηλεκτρονική σήμανση με σύστημα GPS, να θεσπιστεί από κοινού ευθύνη των ιδιοκτητών των ανεξάρτητων πρατηρίων με τις εταιρείες εμπορίας ή τα διυλιστήρια, να καθιερώνεται η υποχρεωτική αναγραφή της επωνυμίας του σήματος κατόχου στα μέσα που μεταφέρουν τα καύσιμα, ώστε να αποτραπεί η κίνηση στα λεγόμενα «λευκά» βυτιοφόρα.
Όπως βλέπουμε, το πλαίσιο υπάρχει. Είναι δυνατόν εύκολα να ενεργοποιηθεί. Βέβαια, πρέπει να υπάρξει γρήγορα ένα χρονοδιάγραμμα για την έκδοση όλων αυτών των αποφάσεων, που θα δώσουν λύση στο πρόβλημα. Βεβαίως, όσο καθυστερούμε στην έκδοση τέτοιων αποφάσεων, τόσο θα καθυστερούμε και στον έλεγχο της διακίνησης με ηλεκτρονικό τρόπο από το διυλιστήριο στον τελικό καταναλωτή.
Ρωτώ, λοιπόν, σε ποια φάση υλοποίησης βρίσκονται ακριβώς αυτά τα ηλεκτρονικά συστήματα αντιμετώπισης του λαθρεμπορίου των καυσίμων, δηλαδή η υποχρεωτική χρήση GPS στα βυτιοφόρα, η απαγόρευση της διανομής από «λευκά» βυτιοφόρα, η άμεση σύνδεση των αντλιών πρατηρίων με το φορολογικό μηχανισμό, η χρήση των μοριακών ιχνηθετών που αποκλείουν τη νόθευση. 
Φυσικά, εκείνο το πράγμα που πρέπει οπωσδήποτε να αντιμετωπιστεί -και γιατί εκεί ακριβώς εντοπίζεται η μέγιστη φοροδιαφυγή- είναι το διασυνοριακό λαθρεμπόριο με τις εικονικές εξαγωγές καυσίμων σε όμορες χώρες. 
Για παράδειγμα, όταν η Ελλάδα εξάγει καύσιμα στα Σκόπια, τότε πρέπει να δηλωθεί ότι οι Σκοπιανοί εισάγουν αντίστοιχη ποσότητα. Όμως τα νούμερα δεν αντιστοιχούν και η διαφορά ανάμεσα στις «δικές» μας εξαγωγές και στις «δικές» τους εισαγωγές δείχνει ακριβώς πόσους φόρους χάνει το ελληνικό δημόσιο.
Αυτό δεν ισχύει μόνο για τα καύσιμα. Δεν αναφέρομαι μόνο στα καύσιμα. Τρεις χιλιάδες φορτία το μήνα μπαίνουν από την Τουρκία στην Ελλάδα, αξίας περίπου 5 δισεκατομμυρίων ευρώ. Χάνουμε 1 δισεκατομμύριο το μήνα από έλλειψη οργάνωσης –δεν είναι ζήτημα μόνο διαφθοράς- από πρόβλημα στελέχωσης και μεθόδων των εισαγωγών και των εξαγωγών από τα τελωνεία της χώρας. 
Για παράδειγμα, η Δανία, η Ολλανδία, η Νορβηγία χρησιμοποιούν μαγνητικές αψίδες στα λιμάνια ή στις συνοριακές οδικές πύλες, που είναι υποδοχείς containers. Η Ελλάδα δεν διαθέτει τέτοιες πύλες.
Επομένως θα πρέπει -έστω και αν έχουν μεγάλο κόστος, διότι θα έχουμε μεγάλο όφελος για το ελληνικό δημόσιο- να ενισχυθούν τα λιμάνια της χώρας με αυτές τις πύλες. Και φυσικά να προχωρήσουμε στην ηλεκτρονική διασύνδεση του ΣΔΟΕ με τα τελωνεία. 
Θα ήθελα να επισημάνω δύο ζητήματα. Πρώτον αυτό που αφορά το περιβόητο ναυτιλιακό πετρέλαιο, που -από τη στιγμή που εξισώθηκε η τιμή του πετρελαίου κίνησης θέρμανσης- είναι αναμενόμενο ότι το λαθρεμπόριο θα μεταφερθεί στο ναυτιλιακό πετρέλαιο. Το ναυτιλιακό είναι αφορολόγητο, κοστίζει σήμερα 70 λεπτά το λίτρο, τη στιγμή που το εξισωμένο πάει στα 1,40-1,50 ευρώ το λίτρο. Τα 70 λεπτά, λοιπόν, της διαφοράς είναι ένα πελώριο κέρδος. Δεν είναι διόλου ευκαταφρόνητο, ιδιαίτερα για τα κυκλώματα που το διακινούν. Πώς σκέφτεστε να το αντιμετωπίσετε, κύριε Υπουργέ; 
Δεύτερον, υπάρχει το λαθρεμπόριο ποτών και τσιγάρων. Υπολογίζεται ότι το δημόσιο χάνει συνολικά 200 εκατομμύρια ευρώ ετησίως. Ειδικά δε στην περίπτωση των ποτών οι διασυνοριακοί έλεγχοι είναι μάλλον ανύπαρκτοι. Οι εισαγωγές νοθευμένων ποτών ειδικά από τη Βουλγαρία δεν κλέβουν μόνο το κράτος, αλλά απειλούν ευθέως τη δημόσια υγεία. Ο έλεγχος, λοιπόν, στα σύνορα μπορεί να υπάρξει με την εγκατάσταση μηχανήματος μαγνητικών ροών. Το κόστος του είναι περίπου 5.000 ευρώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τα υπόλοιπα στη δευτερολογία σας, κύριε συνάδελφε.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Να ολοκληρώσω, κύριε Πρόεδρε, και δεν θα σας απασχολήσω μετά στη δευτερολογία μου.
Σας ρωτώ, λοιπόν, αν υπάρχει ενδεχόμενο να προχωρήσουμε στην προμήθεια ενός τέτοιου μηχανήματος. 
Κύριε Υπουργέ, η Κυβέρνηση δεν έχει κανένα περιθώριο ολιγωρίας. Είναι επιτακτικό να γίνουν –και εσείς το ξέρετε πάρα πολύ καλά- σωρευτικά όσα δεν έγιναν επί δεκαετίες. Και εδώ είναι το δικό σας βάρος, αλλά και το δικό μας βάρος και η δική μας κριτική και εμμονή. Η πάταξη της φοροδιαφυγής δεν είναι ζήτημα που συνδέεται μόνο με τη δημοσιονομική προσαρμογή. Είναι ζήτημα δικαιοσύνης, αξιοπιστίας ενός πολιτικού συστήματος που έχει τρωθεί βάναυσα. Και εμείς από τη Δημοκρατική Αριστερά ξέρουμε ότι βρισκόμαστε εδώ πέρα, ακριβώς για να αποκαταστήσουμε αυτό το πράγμα. 
Ελπίζω να μην τρωθεί ανεπανόρθωτα, ελπίζω να δώσουμε λύση. 
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει η κ. Μάρκου για τρία λεπτά.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ, κύριε Πρόεδρε. 
Η ενδυνάμωση του ποινικού σκέλους της διαδικασίας καταπολέμησης της φοροδιαφυγής, παράλληλα με την επίσπευση της εκδίκασης φορολογικών υποθέσεων και τη θεσμοθέτηση πιο αυστηρών ποινικών και διοικητικών κυρώσεων, αναδεικνύεται σε προτεραιότητα οποιασδήποτε στρατηγικής για την καταπολέμηση της φοροδιαφυγής. 
Σύμφωνα με τα επίσημα στατιστικά του Υπουργείου Δικαιοσύνης για το δεύτερο τρίμηνο του 2012, ενώπιον του ΣτΕ εκκρεμούν από το 2011 πάνω από πέντε χιλιάδες φορολογικές, υποθέσεις εκ των οποίων οι χίλιες επτακόσιες περίπου αφορούν ποσά πάνω από 50.000 ευρώ. Ακόμα χειρότερα στα τακτικά διοικητικά δικαστήρια εκκρεμούν απροσδιόριστες πάνω από εκατόν δέκα χιλιάδες υποθέσεις. 
Η εκταμένη φοροαποφυγή και η διαφθορά –δυο όψεις του ιδίου νομίσματος- πλήττουν βάναυσα και διαβρώνουν τα δημόσια οικονομικά, μέσα από την απόκρυψη παράνομης «μαύρης» φορολογητέας ύλης και τη στέρηση του κράτους από έσοδα. 
Στη Δημοκρατική Αριστερά πιστεύουμε ότι η καταπολέμηση της φοροδιαφυγής και της διαφθοράς είναι αυτήν τη στιγμή η μόνη πηγή ισοδυνάμων, που θα επιτρέψει την άρση των αδικιών σε βάρος του εργαζόμενου, του χαμηλοσυνταξιούχου, του συνεπούς φορολογούμενου και στην αποκατάσταση της ελληνικής οικονομίας. 
Προς την κατεύθυνση αυτήν υποβάλλουμε συγκεκριμένες προτάσεις:
Επέκταση του αναδρομικού ελέγχου «πόθεν έσχες» από το 2000 σε όλους τους υπόχρεους και όχι μόνο, στα πολιτικά πρόσωπα και μάλιστα από τη χρονική στιγμή ανάληψης των καθηκόντων τους. Όλοι όσοι βρίσκονται σε θέση ευθύνης και διαχειρίστηκαν δημόσιο χρήμα, όπως γενικοί γραμματείς υπουργείων, διοικητές και υποδιοικητές νοσοκομείων, πρυτάνεις και άλλοι.
Πλήρης κινητοποίηση του Νομικού Συμβουλίου του Κράτους και επιθετική στρατηγική για διεκδίκηση των οφειλομένων, με αξιοποίηση όλων των νομικών μέσων και δήλωση παράστασης πολιτικής αγωγής σε κάθε ποινική υπόθεση. 
Αναδιατύπωση συνδυασμό των άρθρων 256 του Ποινικού Κώδικα και του ν.1608 «περί καταχραστών του δημοσίου» για να αποσαφηνιστούν οι προϋποθέσεις τέλεσης και το πλαίσιο ποινής για την απλή απιστία και την απιστία σε βάρος του δημοσίου.
Πρέπει να γίνει επέκταση της ρύθμισης του νέου άρθρου 239 του Ποινικού Κώδικα για τη δήμευση σε περίπτωση δωροδοκίας, ώστε να καταλαμβάνει και την απιστία. 
Να γίνει νέα μείωση των χρηματικών ορίων και αύξηση των ορίων των ποινών σε όλα τα οικονομικά εγκλήματα και τα εγκλήματα περί την υπηρεσία, για να σταλεί ηχηρό μήνυμα μηδενικής ανοχής σε κάθε πρακτική που στερεί έσοδα από το δημόσιο και επιβαρύνει εν τέλει τους συνεπείς πολίτες. 
Πρέπει να γίνει νομοθετική μετατροπή των οικονομικών εγκλημάτων και των εγκλημάτων περί την υπηρεσία σε διαρκή. Για την παράταση της παραγραφής της ανέλεγκτης φοροδιαφυγής, να νομοθετηθεί και με τρόπο που δεν θα οδηγεί σε ανατροπές αργότερα από τα δικαστήρια. Να γίνει διεύρυνση των λόγων διακοπής και αναστολής της παραγραφής σε κάθε περίσταση που είναι αδύνατη η ποινική δίωξη για οποιονδήποτε λόγο. Παραδείγματος χάριν, αυτό να γίνεται όταν καθυστερεί η παροχή πληροφοριών από τις τράπεζες, όσον αφορά πρόσωπα που είναι υπό διερεύνηση. 
Να γίνει προσθήκη διάταξης στο ν. 2325/1997 για τη φοροδιαφυγή, αλλά και στο κεφάλαιο 12 του Ποινικού Κώδικα για τα εγκλήματα περί την υπηρεσία, στα πρότυπα του άρθρου 11 του νόμου για το «πόθεν έσχες» για τη δέσμευση και την απαγόρευση διάθεσης περιουσιακών στοιχείων με απόφαση του ανακριτή και διερεύνηση των αρμοδιοτήτων του οικονομικού εισαγγελέα στον τομέα αυτό.
Στην περίπτωση δήμευσης να υπάρχει ενεργοποίηση μηχανισμού για την αξιοποίηση της δημευθείσας περιουσίας με τρόπο οικονομικά αποδοτικό για το δημόσιο. 
Να υπάρχει παράλληλη κίνηση της ποινικής διαδικασίας με τη διοικητική για όλα τα φορολογικά εγκλήματα και να γίνεται αποκατάσταση βλάβης, σε περίπτωση που γίνει δεκτή η προσφυγή με βάση τις κοινές διατάξεις. Να δώσουμε προτεραιότητα στην εκδίκαση και στη μείωση όλων των σχετικών διαδικαστικών προθεσμιών του άρθρου 21 του ν. 2325 περί φοροδιαφυγής, όπως τροποποιήθηκαν το 2010. 
Να έχουμε μεγαλύτερες ποινές και για τις τράπεζες που καθυστερούν αδικαιολόγητα την απόδοση στοιχείων. Στο πλαίσιο της ανακεφαλαιοποίησης των τραπεζών, να συμπεριληφθεί ο όρος ότι υποχρεούνται να διαβιβάζουν την ίδια μέρα όλα τα απαιτούμενα στοιχεία σε ηλεκτρονική μορφή. Επίσης, πρέπει να υπάρχει on line σύνδεση όλων των τραπεζικών συναλλαγών με το ΣΔΟΕ και τον οικονομικό εισαγγελέα. 
Να γίνει αποσαφήνιση του νομικού πλαισίου που αφορά την προστασία προσωπικών δεδομένων, σε συνεργασία με την Αρχή Προστασίας Δεδομένων, ώστε να μην προβάλλεται ως δικαιολογία για τη μη παροχή στοιχείων. 
Πρέπει επίσης να εξεταστεί σοβαρά η επανασύσταση φορολογικών δικαστηρίων, έτσι ώστε σε τάχιστο χρόνο να διεκπεραιώνονται οι υποθέσεις.
Αυτές είναι μόνο μερικές από τις προτάσεις μας. Περιμένουμε από τον κύριο Υπουργό να μας ενημερώσει, ποιες από αυτές τις προτάσεις σκοπεύει να συμπεριλάβει στο Εθνικό Επιχειρησιακό Πρόγραμμα για την καταπολέμηση της φοροδιαφυγής. 
Ευχαριστώ πολύ.
(Χειροκροτήματα από τη πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.
Το λόγο έχει η κ. Μαρία Γιαννακάκη για τρία λεπτά.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ, κύριε Πρόεδρε.
Η αναποτελεσματικότητα του κράτους να συλλέξει φόρους από τους κατέχοντες -οι οποίοι, όμως, δεν συμβάλλουν στο βαθμό που τους αναλογεί στη φορολογία- δεν είναι σημερινό φαινόμενο. 
Σήμερα, όμως, είναι περισσότερο από αναγκαίο, είναι επιτακτικό, είναι αδήριτη κοινωνική ανάγκη να γίνουν στην πράξη σωρευτικά όσα δεν έχουν γίνει εδώ και δεκαετίες.
Η μακρά πολιτική ασυλία της φοροδιαφυγής, της διαφθοράς, της παραοικονομίας -πέρα από την υπονόμευση του κοινωνικού κράτους και την αναπαραγωγή των κοινωνικών ανισοτήτων έχει οδηγήσει τους πολίτες στο να μην εμπιστεύονται πλέον το πολιτικό σύστημα. Η λύση του προβλήματος της φοροδιαφυγής είναι ζήτημα ηθικής τάξης και κοινωνικής δικαιοσύνης και δεν επιδέχεται πλέον ούτε μία μέρα αναβολή. 
Αντίστοιχη είναι η κατάσταση που παρουσιάζεται και στα σκάφη αναψυχής. Στον κλάδο έχουν παρεισφρήσει εικονικά απασχολούμενοι με το θαλάσσιο τουρισμό ιδιοκτήτες σκαφών, με αποκλειστικό σκοπό να ωφελούνται παράνομα από τα ισχύοντα για τον κλάδο οικονομικά κίνητρα και ιδιαίτερα τη μη πληρωμή ΦΠΑ και την απαλλαγή από το φόρο εισοδήματος.
Για την αντιμετώπιση του σοβαρού αυτού προβλήματος θα πρέπει να γίνει εκκαθάριση του μητρώου από εικονικώς επαγγελλόμενους στην εκμετάλλευση τουριστικών πλοίων αναψυχής.
Η καταχώρηση στο Μητρώο Επαγγελματικών Σκαφών θα πρέπει να γίνει ηλεκτρονικά, ούτως ώστε να τυποποιηθεί ο έλεγχος και η έκδοση των αναγκαίων εγγράφων. Με τον τρόπο αυτό, προοδευτικά η βάση δεδομένων της Υπηρεσίας Μητρώου θα συνδεθεί με τα λιμεναρχεία της χώρας, μειώνοντας κατά αυτόν τον τρόπο τη γραφειοκρατία και βελτιστοποιώντας τον ελεγκτικό μηχανισμό. 
Οι επαγγελματικές ενώσεις θα πρέπει να βοηθήσουν προς αυτήν την κατεύθυνση, προκειμένου να καθαριστούν τα Μητρώα Επαγγελματικών Σκαφών και να εξέλθουν από αυτά όσοι μπήκαν με αποκλειστικό σκοπό τη φοροαπαλλαγή.
Με ερώτηση την οποία είχε καταθέσει Βουλευτής μας στις 4 του Σεπτέμβρη 2012 εκτιμούμε ότι 400 εκατομμύρια ευρώ θα εισέρρεαν στα κρατικά ταμεία, αν πραγματοποιούνταν έλεγχοι στα περισσότερα από τέσσερις χιλιάδες σκάφη αναψυχής. Ενδεικτικά μέχρι το Μάρτιο είχαν γίνει μόνο εξακόσιοι έλεγχοι σε σύνολο τεσσερισήμισι χιλιάδων σκαφών, οι οποίοι απέφεραν περίπου 100 εκατομμύρια ευρώ. 
Έκτοτε οι έλεγχοι σταμάτησαν. Το αρμόδιο τμήμα του ΣΔΟΕ αποδυναμώθηκε, με αποτέλεσμα από τους δώδεκα υπαλλήλους -οι οποίοι υπηρετούσαν- να υπηρετούν σήμερα μόνο δύο, ενώ τα δύο αρμόδια σκάφη του ΣΔΟΕ για τους ελέγχους παραμένουν αχρησιμοποίητα λόγω έλλειψης πληρωμάτων.
Θα θέλαμε, λοιπόν, να μάθουμε: υπάρχουν ευθύνες και σε ποιους, που ουσιαστικά ατόνισαν ή και διακόπηκαν οι έλεγχοι στα σκάφη αναψυχής και σε ποιες ενέργειες έχετε προβεί, ούτως ώστε να ενισχυθεί το αρμόδιο τμήμα του ΣΔΟΕ για να ολοκληρωθούν εγκαίρως οι έλεγχοι και να εισπραχθεί μέχρι το τέλος του χρόνου το προαναφερόμενο ποσό; Και, τέλος, ποιοι ευθύνονται για τη μη δραστηριοποίηση των δύο σκαφών του ΣΔΟΕ και πότε προβλέπεται η επαναχρησιμοποίησή τους;
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.
Ο Υφυπουργός Οικονομικών κ. Γεώργιος Μαυραγάνης έχει το λόγο.
Ορίστε, κύριε Υπουργέ, έχετε είκοσι λεπτά στη διάθεσή σας.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κυρίες και κύριοι Βουλευτές, κατ’ αρχάς θα ήθελα να σας ευχαριστήσω για τα καλά λόγια που ακούστηκαν σχετικά με το πρόσωπό μου και να διευκρινίσω ότι η τιμή που μου έγινε από τον Πρωθυπουργό της χώρας και από τους πολιτικούς Αρχηγούς που συμμετέχουν στη σημερινή Κυβέρνηση ήταν μεγάλη αλλά και το βάρος της ευθύνης ακόμη περισσότερο. 
Επέλεξα να αναλάβω αυτό το βάρος, γιατί πιστεύω ότι μπορώ να προσφέρω και να συμβάλω στην εξομάλυνση του ελληνικού φορολογικού συστήματος, το οποίο είναι προβληματικό κατά γενική ομολογία. Και το ελληνικό φορολογικό σύστημα, όπως κάθε φορολογικό σύστημα, έχει τρεις τομείς στους οποίους παρουσιάζονται αδυναμίες: νομοθεσία, ανθρώπινο δυναμικό, συστήματα.
Μέσα, λοιπόν, σε αυτό το πεντάμηνο, σχεδόν, προσπαθούμε να πάρουμε όλα εκείνα τα αναγκαία μέτρα, τις νομοθετικές παρεμβάσεις, τις παρεμβάσεις στο ανθρώπινο δυναμικό, αλλά και στα συστήματα, για να μπορέσουμε πλέον όχι μόνο να αποκτήσουμε ένα σύγχρονο φορολογικό σύστημα, αλλά και για να καταπολεμήσουμε τη φοροδιαφυγή αποτελεσματικά.
Θα ήθελα με την ευκαιρία αυτή που μου δίνεται να απαντήσω στην επερώτηση και στις συγκεκριμένες ερωτήσεις που έχουν τεθεί, αλλά και ταυτόχρονα να σας ενημερώσω. Πρώτα-πρώτα, αναφερθήκατε στη θέση του Γενικού Γραμματέα του Υπουργείου Οικονομικών, ενός στελέχους το οποίο θα είναι μόνιμο, δεν θα έχει πολιτικές παρεμβάσεις και αυτό το άτομο θα μπορεί να διοικεί το φορολογικό μηχανισμό, χωρίς να έχει το φόβο του τερματισμού της θητείας του και της οποιασδήποτε παρέμβασης. 
Τόσα χρόνια λεγόταν αυτό, εμείς το κάναμε πράξη και είναι πλέον θεσμοθετημένη θέση και θα επιλέξουμε πολύ γρήγορα άτομο για να μπορέσει να ανταποκριθεί στα καθήκοντα αυτά.
Αναφερθήκατε διεξοδικά στην καταπολέμηση της φοροδιαφυγής μέσω της διερεύνησης της οικονομικής δυνατότητας που έχουν οι φορολογούμενοι και του αν αυτή είναι η πραγματική, σύμφωνα με τις φορολογικές τους δηλώσεις. Δεν νομίζω ότι σε τέτοια μεγάλη έκταση έχει γίνει σε τόσο μικρό διάστημα επεξεργασία στοιχείων. 
Εμείς βρήκαμε από τις τράπεζες ένα μικρό περιουσιολόγιο -όπως σας έχω πει και το αξιοποιήσαμε με τον καλύτερο δυνατό τρόπο μέχρι στιγμής. Και θα σας εξηγήσω. Το να στείλεις μία επιστολή είναι πάρα πολύ εύκολο. Βρήκες κάποιους οι οποίοι έχουν κάνει δηλώσεις που δεν συμφωνούν με τα εμβάσματά τους –που και αυτό έχει μία διεργασία, προκειμένου να φθάσεις στη σύγκριση αυτή- αλλά από εκεί και πέρα τι κάνεις; Στέλνεις μία επιστολή μόνο; 
Εγώ σας πληροφορώ ότι αυτή η επεξεργασία που έχει γίνει και η όλη προετοιμασία είναι για να επιταχυνθεί ο μετά χρόνος, δηλαδή να μη στείλεις μόνο την επιστολή, να ζητήσεις και κάποια άλλα πράγματα ταυτόχρονα και να χρησιμοποιήσεις τη Γενική Γραμματεία Πληροφοριακών Συστημάτων. Και αυτό κάνουμε. Και ήδη η Γενική Γραμματεία Πληροφοριακών Συστημάτων έχει στείλει ένα πρώτο μικρό κατάλογο, για να αποσταλεί από τα ΕΛΤΑ η σχετική πρόσκληση και μέσα στην εβδομάδα –με διαβεβαίωσε και ο γενικός γραμματέας- θα αρχίσει σε μεγάλους αριθμούς η αποστολή αυτών των επιστολών. 
Είπατε, λοιπόν, στη συνέχεια για το τι θα πρέπει να κάνουμε σε σχέση με την επιτάχυνση των υποθέσεων που εκκρεμούν στην επιτροπή του 70 Α΄. Μόλις αναλάβαμε –έχω απαντήσει και σε ερώτηση- διαπιστώσαμε το πρόβλημα, η νομοθετική ρύθμιση έρχεται στο Κοινοβούλιο, για να πολλαπλασιάσουμε τις επιτροπές και να ξεμπλοκάρουμε την όλη διαδικασία. 
Ρωτήσατε, επίσης, τι έχει γίνει με τις κοινές υπουργικές αποφάσεις για το σύστημα εισροών-εκροών και του GPS. Εδώ θα ήθελα να σας πληροφορήσω ότι εκδόθηκαν οι αποφάσεις. Από εδώ και πέρα, πλέον, προχωρά η υλοποίηση. Συνεπώς αυτά τα οποία δεν γίνονταν για κάποιο καιρό είναι πράξεις πλέον, όχι λόγια. 
Είπατε, ακόμα, τι θα πρέπει να γίνει με την αναδιάρθρωση του ελεγκτικού μηχανισμού. Τι κάναμε; Σε πρώτη φάση μεταφέραμε τις υποθέσεις των φορολογουμένων μεγάλης περιουσίας, μεγάλου πλούτου σε ένα ελεγκτικό κέντρο, για να υπάρχει καλύτερος συντονισμός και να συνεχιστεί και να αυξηθεί η αποδοτικότητά του και να έχουμε ουσιαστικό αποτέλεσμα. 
Παράλληλα, μέσα από νομοθετική διάταξη, προβλέψαμε ένα σύστημα εισαγωγής στο μηχανισμό ελεγκτών με αίτηση –το είδατε, πέρασε η νομοθετική διάταξη- και με αξιολόγηση, έτσι ώστε να πολλαπλασιάσουμε τους ελεγκτές -οι οποίοι είναι ελάχιστοι- είτε για να ανταποκριθούν στα ελεγκτικά έργα των ΔΟΥ είτε για να ενισχυθεί το ΣΔΟΕ. 
Ταυτόχρονα, για πρώτη φορά, εξειδικεύσαμε τη δυνατότητα να κρίνεται κάθε προϊστάμενος ανά τρίμηνο, γιατί, όπως είχα πει –νομίζω- στο Κοινοβούλιο, υπήρχε σοβαρό πρόβλημα, διότι κάποιοι στόχοι ήταν δωδεκαμηνιαίοι, ο νόμος προέβλεπε τριμηνιαία αξιολόγηση και υπήρχε εκεί σοβαρό νομικό πρόβλημα. Το κάναμε και αυτό. Θα προχωρήσουμε στην ουσιαστική αξιολόγηση πάντα με αξιοκρατικά κριτήρια. 
Είπατε, επίσης, για τις λεγόμενες υπεράκτιες εταιρείες -offshore- κ.λπ.. Κατ’ αρχάς, δεν είναι χιλιάδες, είναι πολύ λιγότερες, είναι εκατοντάδες. Και σε αυτό, όμως, κάναμε πράγματα. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Αναφερθήκατε για το Κρανίδι. Μεταφέραμε τις υποθέσεις του Κρανιδίου στο Διαπεριφερειακό Ελεγκτικό Κέντρο. Μεταφέραμε και τις υποθέσεις της Κύμης. Ξέρουμε πού είναι αυτές οι υπεράκτιες εταιρείες σε όλη την Ελλάδα και τις μεταφέρουμε όλες στο Διαπεριφερειακό Ελεγκτικό Κέντρο, το οποίο ήδη ενισχύσαμε με ελεγκτές, για να μπορέσει να ανταποκριθεί σε αυτό το έργο. 
Επίσης, αναφερθήκατε σε θέματα που έχουν σχέση με το λαθρεμπόριο καυσίμων. Σας είπα εδώ ότι υπογράφηκαν οι υπουργικές αποφάσεις και σε συνεργασία των τελωνειακών και των υπηρεσιών του ΣΔΟΕ θα γίνεται πλέον ένας ενδελεχής έλεγχος. Εφόσον υλοποιηθεί αυτό το πρόγραμμα της εγκατάστασης και του μηχανισμού εισροών εκροών και του GPS και εκεί θα έχουμε αποτελέσματα το 2013. 
Στα τσιγάρα τι βρήκαμε; Βρήκαμε μια μελέτη μιας επιτροπής που είχε συσταθεί στο Υπουργείο Οικονομικών. Ήδη προκαλέσαμε εισήγηση της υπηρεσίας και προχωράμε στον περίφημο διαγωνισμό. Βέβαια, πριν γίνει ο διαγωνισμός, πρέπει να συγκροτηθεί μια επιτροπή, η οποία θα θέσει τα κριτήρια και όλα τα τεχνικά χαρακτηριστικά και πολύ σύντομα και εκεί …</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Από το 2003 ήταν αυτά, κύριε Υπουργέ.</Speech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Από το 2003 ήταν αλλά εμείς το βρήκαμε τέλη Ιουνίου, Ιούλιο. Μέσα σ’ αυτό το διάστημα προχωράμε και αυτό. 
Είπατε επίσης, για τα τελωνεία και τα προβλήματα που έχουν. Βεβαίως και υπάρχουν προβλήματα και εκεί θα προσπαθήσουμε, μέσα από την αναδιοργάνωση των υπηρεσιών του Υπουργείου Οικονομικών και κυρίως την αναδιάρθρωση των ΔΟΥ, να ενισχύσουμε και τα τελωνεία με προσωπικό.
Αναφερθήκατε επίσης σε περιπτώσεις ελέγχου με οργανωμένα συστήματα. Θα ήθελα να σας πω ότι ήδη έχουμε έξι συστήματα x-ray. Επίσης για τα μαγνητικά συστήματα τα οποία αναφέρατε, παρότι το κόστος και εκεί είναι 2,5 εκατομμύρια περίπου, προγραμματίζουμε μέχρι τον Ιούνιο του 2013 να έχουμε προμηθευτεί τρεις μαγνητικές πύλες οι οποίες θα εγκατασταθούν στα εξής τελωνεία: Στο 5ο του Πειραιά, στο 2ο της Θεσσαλονίκης και των Κήπων. 
Σε σχέση τώρα με τη λήψη πληροφοριών από τη Γενική Γραμματεία Πληροφοριακών Συστημάτων, είναι η πρώτη φορά -αν δείτε τις υπουργικές αποφάσεις, αλλά και τα αιτήματα του ΣΔΟΕ- που έχουν ζητηθεί και έχουν δοθεί πληροφορίες για τραπεζικούς λογαριασμούς, για ασφάλιστρα, για δίδακτρα και γενικά πληροφορίες που χτίζουν το προφίλ του καταναλωτή φορολογούμενου έτσι ώστε να διασταυρώσουμε εάν αυτά που μας δηλώνει συμφωνούν με αυτά που καταναλώνει. Και αυτό κάναμε. 
Στη συνέχεια θα ήθελα να επικεντρωθώ στην ανάγκη ενίσχυσης των ελεγκτικών υπηρεσιών. Εδώ έχουμε ένα πρακτικό πρόβλημα, όπως σας ανέφερα. Ήδη έχει μειωθεί το προσωπικό του Υπουργείου Οικονομικών και γι’ αυτό θα πρέπει να βάλουμε τους ελεγκτές στο σύστημα, όπως σας είπα. Και αυτό προχωράει πολύ γρήγορα. Προκηρύσσουμε μέσα στην εβδομάδα ή το πολύ την άλλη, τη διαδικασία. Θα κάνουν τις αιτήσεις τους και στις αρχές Δεκεμβρίου θα έχουμε τη δυνατότητα να φτιάξουμε τον κατάλογο να βάλουμε αυτούς τους ανθρώπους μέσα στο ελεγκτικό σύστημα, γιατί όπως έχω αναφέρει και άλλη φορά με την προηγούμενη διαδικασία είχαμε μείνει επισήμως με διακόσιους τριάντα πέντε περίπου επίσημους ελεγκτές.
Τέλος, σε σχέση με τον ΦΠΑ που αναφέρατε θα ήθελα να πω ότι και σε αυτό το σημείο είδαμε ότι θα πρέπει να προχωρήσουμε σε μια αλλαγή ενδεχομένως –γιατί πρέπει να μελετηθεί- του συστήματος της λήψης του ΦΠΑ ιδίως στο λιανεμπόριο. 
Εκεί, επειδή αυτή η προσπάθεια δεν είναι κάτι το κοινό σε όλη την Ευρώπη, υπάρχει μια επιτροπή που συστήσαμε και περιμένουμε το πόρισμά της, για να δούμε αν μπορούμε να εφαρμόσουμε ένα πρωτοποριακό σύστημα, κυρίως στο λιανεμπόριο, όπου αμέσως με την πληρωμή του ΦΠΑ, ο ΦΠΑ δεν θα περνά από τα χέρια του εμπόρου, αλλά θα πηγαίνει κατευθείαν στα χέρια του κράτους. 
Για να μπορέσει να γίνει αυτό, θα πρέπει να ενθαρρυνθεί ο κόσμος στη χρήση ηλεκτρονικών μέσων πληρωμής. Όμως, αυτά τα μέσα πληρωμής θα πρέπει να συνοδευθούν με κίνητρα, για να μπορέσει ο φορολογούμενος να τα χρησιμοποιήσει. Υπάρχουν συστήματα που έχουν τεθεί στη Βραζιλία και σε άλλες χώρες είτε με εκπτώσεις του φόρου είτε με άλλα μπόνους που δίνονται στον φορολογούμενο. 
Άρα, και σε αυτόν τον τομέα προχωράμε για να έχουμε πολύ γρήγορα τουλάχιστον, ένα πόρισμα για να δούμε αν μπορεί να εφαρμοστεί άμεσα και στην Ελλάδα. Υπάρχει βεβαίως και το θέμα ό,τι κάνουμε να είναι συμβατό με την κοινοτική νομοθεσία, ιδιαίτερα δε με τη νομοθεσία του ΦΠΑ. 
Μιλήσατε για τα σκάφη. Ναι, στα σκάφη ο έλεγχος που είχε γίνει κατά καιρούς είχε αποδώσει κάποια αποτελέσματα και πρόθεσή μας είναι να τον συνεχίσουμε. Όμως, το ΣΔΟΕ αυτήν τη στιγμή έχει ένα θέμα προσωπικού και βεβαίως μπορεί να εξοικονομηθεί προσωπικό με μια καλύτερη διάρθρωση των υπηρεσιών του ΣΔΟΕ, αλλά δεν φθάνει αυτό. Χρειάζεται να σταλούν ελεγκτές και οι ελεγκτές που θα σταλούν στο ΣΔΟΕ θα είναι από αυτούς που σας είπα ότι πολύ γρήγορα θα έχουμε μέσα στο σύστημα.
Επίσης, αναφερθήκατε και στις περιπτώσεις των δύο σκαφών, τα οποία έχει το ΣΔΟΕ και πρέπει να λειτουργήσουν. Εκεί υπάρχει ένα πρακτικό θέμα, όσο και αν σας φαίνεται λίγο περίεργο, ότι πρέπει να βρεθούν καπετάνιοι γι’ αυτά τα δύο σκάφη.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Είναι που δεν έχουμε καπετάνιους στην Ελλάδα!</Speech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Προσέξτε, δεν είναι εύκολο να προσλάβεις απ’ έξω. Πρέπει να βρεις δημόσιο υπάλληλο και είμαστε σε συνεργασία με το Υπουργείο Διοικητικής Μεταρρύθμισης, για να μπορέσουμε να λύσουμε και αυτό το πρόβλημα, γιατί δυστυχώς προσλήψεις αυτήν τη στιγμή δεν μπορούμε να κάνουμε. 
Ένα πράγμα που έχουμε ζητήσει για το 2013 από το Υπουργείο Διοικητικής Μεταρρύθμισης –και θα ήθελα να σας το πω- είναι τουλάχιστον να μας επιτρέψει να προσλάβουμε διακόσιους περίπου ελεγκτές και να προστεθούν στους ελεγκτές που σας ανέφερα. 
Όσον αφορά την οργάνωση του φορολογικού μηχανισμού, από το καλοκαίρι είχαμε μια αναλυτική έκθεση της τεχνικής βοήθειας για το πώς μπορούμε να μεταβούμε από το σημερινό σύστημα σ’ ένα σύστημα ημιαυτόνομης φορολογικής διοίκησης, στα πρότυπα ξένων χωρών όπου αυτό το σύστημα ημιαυτόνομης φορολογικής διοίκησης έχει λειτουργήσει. 
Εκεί θα υπάρχει κεντρικός προγραμματισμός από τον γενικό γραμματέα, θα υπάρχει ειδικός προϋπολογισμός γι’ αυτήν την υπηρεσία, καθώς και η δυνατότητα αυτής της υπηρεσίας να ενοποιεί όλες τις επιμέρους υπηρεσίες του Υπουργείου Οικονομικών που έχουν σχέση με τη φορολογία, ώστε να μην είναι διάσπαρτες και να υπάρχει ένας ενιαίος πλέον φορέας μέσα στο Υπουργείο Οικονομικών με όλες του τις φορολογικές υπηρεσίες, κάτι που θα προσφέρει και εξοικονόμηση αλλά και καλύτερη διοίκηση.
Τέλος, θα ήθελα να σας πω ότι αυτή η Κυβέρνηση, την οποία στηρίζει και η ΔΗΜΑΡ, είναι αποφασισμένη να αλλάξει το τοπίο στο χώρο της φορολογίας όχι μόνο με νομοθετικές παρεμβάσεις αλλά με μία ουσιαστική προσπάθεια για την καταπολέμηση της φοροδιαφυγής και για πρώτη φορά γίνεται μία συντονισμένη κίνηση για να αποδώσει. Και σας επανέλαβα ότι τόσα χρόνια μπορεί να υπήρχαν διάσπαρτα στοιχεία, αλλά για πρώτη φορά πήραμε και επεξεργαστήκαμε στοιχεία, έχουμε αποτελέσματα…</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Πείτε μας ένα, κύριε Υπουργέ!</Speech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Θα σας πω. Τα αποτελέσματα τα οποία έχουμε αυτήν τη στιγμή είναι ότι είμαστε σε θέση πλέον να ξέρουμε σε ποιους στέλνουμε, σε πόσο καιρό θα έχουμε την απάντησή τους και τι θα κάνουμε μετά. Σας λέω ότι το να στείλεις μία επιστολή είναι πανεύκολο. Το να συντμήσεις το χρόνο από τη στιγμή που θα σου απαντήσουν, για να προβείς στις ενέργειες, είναι το προβληματικό. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Αυτό το πρόβλημα, λοιπόν, το λύσαμε με ηλεκτρονική εφαρμογή της Γενικής Γραμματείας Πληροφοριακών Συστημάτων. Και να σας θυμίσω, πέρα από τα θέματα της φοροδιαφυγής, ότι για πρώτη φορά γίνονται σημαντικά βήματα στη Γενική Γραμματεία Πληροφοριακών Συστημάτων. Έχουμε τέλη ηλεκτρονικά και επίδομα θέρμανσης ηλεκτρονικά, όπως είχαμε και τις δόσεις το καλοκαίρι ηλεκτρονικά. Προχωρούμε πλέον σε μία μεγαλύτερη χρήση των ηλεκτρονικών εφαρμογών, όχι μόνο για να διευκολύνουμε τον πολίτη αλλά για να μπορέσουμε να αξιοποιήσουμε καλύτερα τα όποια στοιχεία έχουμε στη διάθεσή μας. 
Επίσης, δεν υπάρχουν πλέον απόρρητα. Η πρόσβαση στις πληροφορίες δεν είναι όπως παλιά. Έχουμε τη δυνατότητα πλέον και από τη νομοθεσία να παίρνουμε αυτά τα στοιχεία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τις παρατηρήσεις που κάνατε για το αν αργούν οι τράπεζες, βεβαίως τις έχω υπ&apos; όψιν μου και είμαι στη διάθεσή σας για οποιαδήποτε θετική πρόταση που συμπίπτει και με τις δικές μου απόψεις, για να μην έχουμε τέτοια προβλήματα. 
Όμως, θέλω να σας πω και να δηλώσω κατηγορηματικά ότι δεν θα έχουμε ένα έργο από τα παλιά. Για πρώτη φορά θα έχουμε αποτέλεσμα στην καταπολέμηση της φοροδιαφυγής, γιατί όλες αυτές οι δράσεις που σας ανέφερα δεν είναι στα λόγια, δεν είναι σε νόμους, αλλά περνούν στην υλοποίηση. Όπως σας είπα και με τα καύσιμα, εκδόθηκαν αυτές οι υπουργικές αποφάσεις που για τόσο καιρό δεν εκδίδονταν. Τα υπόλοιπα στοιχεία τα οποία έχουμε στη διάθεσή μας πλέον δεν μένουν χαμένα, δεν μένουν σε συρτάρια, δεν μένουν πουθενά, παρά μόνο στις ελεγκτικές αρχές.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Υπουργέ.
Ο Κοινοβουλευτικός Εκπρόσωπος της ΔΗΜΑΡ κ. Νικόλαος Τσούκαλης έχει το λόγο για δώδεκα λεπτά.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε.
Κύριε Υφυπουργέ, το μεγάλο ερώτημα που τίθεται όχι μόνο από τη Δημοκρατική Αριστερά, αλλά απ’ όλα τα κόμματα και περιμένουμε να μας πείτε στη δευτερολογία σας, καθώς είναι μεγάλη μας αγωνία, είναι τι αποτελέσματα συγκεκριμένα και απτά –αν έχετε υπ&apos; όψιν σας- θα έχουμε το 2013. Γιατί το λέμε αυτό; Ως Δημοκρατική Αριστερά έχουμε θέσει ένα κρίσιμο ζητούμενο, το πώς δηλαδή θα μπορέσουμε μέσω της ρήτρας αντικατάστασης που έχουμε προτείνει, από το 2014 να μπορέσουμε να κατευθύνουμε συγκεκριμένα ποσά, ούτως ώστε να ανακουφιστούν οι μισθωτοί και οι συνταξιούχοι από τα επώδυνα βάρη που τους επιβλήθηκαν.
Χρονοδιάγραμμα μπορείτε να μας δώσετε και περιμένουμε να το κάνετε στη δευτερολογία σας. Για παράδειγμα, όσον αφορά το περιουσιολόγιο, πότε θα λειτουργήσει πλήρως; Πότε θα έχουμε στοιχεία; Όσον αφορά το θέμα της λίστας των πενήντα τεσσάρων χιλιάδων –που όπως πολύ σωστά είπατε, είναι ένα μικρό περιουσιολόγιο- εστάλησαν οι πρώτες προσκλήσεις. Πότε θα έχουμε αποτελέσματα; Θα έχουμε κάποιο ταμειακό αποτέλεσμα μέχρι το τέλος του χρόνου στα θέματα των off-shore και στα θέματα του λαθρεμπορίου; Τα ποσά είναι τεράστια. 
Κύριε Υπουργέ, κυρίες και κύριοι συνάδελφοι, χθες ο Πρόεδρος του ESPD στο γερμανικό κοινοβούλιο έθεσε ως βασικό όρο μιας πιθανής νέας χρηματοδοτικής βοήθειας προς τη χώρα το να πληρώσει το 1% των πλουσίων Ελλήνων τα χρήματα, τα ποσά που αντιστοιχούν στα εισοδήματά τους. Και είναι χαρακτηριστική αυτή η αναφορά, γιατί είναι πλέον εδραιωμένη η αντίληψη σε όλον τον κόσμο και όχι μόνο στην Ευρώπη, αλλά ακόμα και στα μέλη του Διεθνούς Νομισματικού Ταμείου και σε εκείνα τα μέλη τα οποία αυτήν τη στιγμή μαστίζονται από ανέχεια, πείνα και υποβάθμιση, ότι η Ελλάδα είναι ένας παράδεισος της φοροδιαφυγής, μια τριτοκοσμική χώρα, όσον αφορά τον εντοπισμό και τη σύλληψη της φορολογητέας ύλης. Όπως καταλαβαίνετε, το θέμα της φοροδιαφυγής είναι τεράστιο πολιτικό πρόβλημα που έχει διεθνείς επιπτώσεις και όχι μόνο εσωτερικές. 
Επίσης, ο κ. Γκάμπριελ ανέφερε ότι κάτι το οποίο δεν κάναμε εμείς –και έριξε την ευθύνη και στη Γερμανία και στις άλλες χώρες της Ευρώπης- είναι ότι αυτά τα δύο τελευταία χρόνια, για να μην πω και τα προηγούμενα, δεν συνέβη το αυτονόητο, δεν υπήρξε δηλαδή ένας στοιχειώδης συντονισμός μεταξύ των κρατών-μελών της Ευρώπης και κυρίως της Γερμανίας, ούτως ώστε να διευκολυνθεί η Ελλάδα στο να εντοπίσει τον τεράστιο πλούτο που βρίσκεται στα θησαυροφυλάκια των ελβετικών, των γερμανικών, των βρετανικών και όχι μόνο τραπεζών. 
Το μεγάλο, λοιπόν, πρόβλημα είναι τι έχουμε να διαχειριστούμε το αμέσως επόμενο διάστημα. Πρόκειται για προϋποθέσεις που είναι κρίσιμες. 
Το πρώτο βασικό και διαχρονικό ζήτημα είναι οι σχέσεις κράτους-πολίτη. Και αυτό δεν αφορά μόνο εσάς, αλλά όλο το πολιτικό σύστημα. Όπως ανέφερα και σε μια άλλη μου τοποθέτηση που έκανα από το Βήμα της Βουλής, εδώ έχουμε μια βασική και πολύ άγρια σύγκρουση μεταξύ του κράτους και του πολίτη. Ο πολίτης νιώθει το κράτος ως κράτος δυνάστη και το δε κράτος νιώθει το λαό, τους πολίτες ως εχθρό λαό. Μέσα, λοιπόν, σ’ αυτήν την αντιπαράθεση είναι αδύνατον να εμπεδωθεί η οποιαδήποτε φορολογική συνείδηση και να αναπτυχθούν εκείνες οι σχέσεις οι οποίες θα μετατρέψουν τη χώρα σε μια σύγχρονη ευρωπαϊκή χώρα. Αυτό, λοιπόν, είναι το μεγάλο ζητούμενο που αφορά όλο το πολιτικό σύστημα και όχι μόνο εσάς. 
Το δεύτερο ζητούμενο αποτελεί επιτακτική ανάγκη και πρέπει να γίνει κατά προτεραιότητα. Θα πρέπει να υπάρξει άμεσος αναδρομικός έλεγχος του «πόθεν έσχες» όλων των εφοριακών που είχαν θέσεις ευθύνης, διαχειρίζονταν και είχαν άμεση επαφή με τους πολίτες. Δεν αναφέρομαι σε όλους τους εφοριακούς, αλλά σ’ αυτούς που είχαν άμεση επαφή με τους πολίτες και μέσα από το πολυδαίδαλο φορολογικό σύστημα είχαν τη δυνατότητα να διακανονίζουν περιπτώσεις ή να κάνουν ελέγχους. 
Τρίτο ζητούμενο. Η μεγάλη μας αγωνία είναι το σύστημα που θα διαμορφωθεί, ο μηχανισμός που θα εγκαθιδρυθεί στη χώρα να έχει μόνιμο και σταθερό χαρακτήρα. Σε καμμία περίπτωση δεν θέλουμε μετά από ένα ή δύο χρόνια να περιπέσουμε στην προηγούμενη κατάσταση. Πρέπει, λοιπόν, οι μηχανισμοί να είναι σταθεροί και κυρίως να λειτουργούν με αυτοματισμούς, δίχως την παρεμβολή οποιουδήποτε υποκειμενικού στοιχείου. 
Τέταρτον. Κύριε Υφυπουργέ, δεν υπάρχουν εισροές και εκροές μόνο στα καύσιμα. Εισροές και εκροές –δηλαδή το τι μπαίνει και τι βγαίνει- υπάρχουν σε όλες τις επιχειρήσεις, κάτι που γνωρίζετε πάρα πολύ καλά. Και εδώ είναι το μεγάλο πρόβλημα το οποίο αντιμετωπίζει η χώρα, όσον αφορά τη λειτουργία των μηχανισμών και του φορολογικού συστήματος. 
Η εισηγήτριά μας κ. Ξηροτύρη αναφέρθηκε σε ένα μεγαλεπήβολο σχέδιο του κ. Μόντι, όσον αφορά την πάταξη της φοροδιαφυγής. Ένας χρόνος συμπληρώθηκε –χθες ή σήμερα, αν δεν κάνω λάθος- από την ανάληψη της διακυβέρνησης της Ιταλίας από τον κ. Μόντι. Η πρώτη του κίνηση ξέρετε ποια ήταν; Ήταν αυτό που ανέφερε η κ. Ασημίνα Ξηροτύρη: το να αναλάβει να ξεκινήσει η «επιχείρηση Σέρπικο» και να εγκαταστήσει στα υπόγεια της οικονομικής εφορίας στη Ρώμη έναν από τους μεγαλύτερους υπολογιστές στην Ευρώπη, προκειμένου να διασταυρώνει σε χρόνο dt είκοσι δύο χιλιάδες πληροφορίες που αναφέρονται ακόμα και στη μεταφορά, τη διακίνηση και τις χρηματοπιστωτικές συναλλαγές. 
Γιατί το κατάφερε αυτό; Το κατάφερε, γιατί είχε τη δυνατότητα και την υποδομή να διασυνδέσει τα συστήματα, τα οποία λειτουργούσαν στην Ιταλία μεταξύ εφορίας, ασφαλιστικών ταμείων, ΚΕΠ και άλλων υπηρεσιών.
Εδώ τι συμβαίνει; Συμβαίνει το τραγελαφικό: Να πραγματοποιείται πριν δύο μήνες έκτακτη σύσκεψη στο Υπουργείο Οικονομικών με το ερώτημα κατά πόσο μπορούν να συνεργαστούν τα τρία συστήματα το «ΤAXIS», το «ELENXIS» και το «ISIS», τα οποία ήταν ασύμβατα μεταξύ τους. Γιατί γινόταν αυτό, κυρίες και κύριοι συνάδελφοι; Γινόταν γιατί απλούστατα κάποιοι φρόντισαν το σύστημα να είναι επιμελώς ανοργάνωτο. 
Μου είχαν απευθύνει κάποια στιγμή σε κάποιο τηλεοπτικό παράθυρο μία ερώτηση «Ποια θεωρείτε εσείς σαν Δημοκρατική Αριστερά τη μεγαλύτερη μεταρρύθμιση που πρέπει να γίνει στη χώρα;» και απάντησα αυθόρμητα «Την πλήρη μηχανοργάνωση». Εξεπλάγησαν και μου είπαν «Μα είναι μεταρρύθμιση αυτή;» και τους είπα «Βεβαίως, για την Ελλάδα είναι η μεγαλύτερη μεταρρύθμιση».
Και η απάντηση που θέλω να μου δώσετε εσείς είναι το γιατί δεν έγινε στην Ελλάδα. Γιατί απλούστατα, κυρίες και κύριοι συνάδελφοι, η πλήρης μηχανοργάνωση και αυτοί οι μηχανισμοί με αυτόματη λειτουργία ήταν εντελώς ασύμβατοι με το πελατειακό σύστημα. Τα περισσότερα σκάνδαλα που αποκαλύπτονται το τελευταίο διάστημα στις υπηρεσίες, στο ΙΚΑ Καλλιθέας, στο Υπουργείο Ανάπτυξης κ.λπ. αποκαλύπτονται όταν τοποθετούνται και λειτουργούν τα ηλεκτρονικά συστήματα. Αυτό, λοιπόν, δεν έγινε ποτέ στη χώρα. 
Και βεβαίως μας πιάνει μελαγχολία, κύριε Υπουργέ, όταν ανατρέχουμε σε κάποιον από τους ευρωπαϊκούς μηχανισμούς, τη γειτονική μας Guardia di Finanza όπου θεωρώ ότι μας δείχνει το δρόμο για το τι πρέπει να κάνουμε σε επίπεδο μηχανισμού. 
Αυτή η μιζέρια το ότι οι διακόσιοι πενήντα ελεγκτές πρέπει να γίνουν τριακόσιοι πενήντα, το πώς θα υπάρχει συντονισμός μεταξύ της Αστυνομίας, του Λιμενικού, των τελωνείων, του ΣΔΟΕ, των ΔΟΥ και όλης αυτής της πανσπερμίας, που ουσιαστικά δεν έχουν ένα συντονιστικό κέντρο, πρέπει να τελειώσει. Αυτή είναι η επανάσταση και σε αυτή καλείστε να απαντήσετε σύντομα και εμείς θα βοηθήσουμε τα μέγιστα προς αυτή την κατεύθυνση.
Η Guardia di Finanza, λοιπόν, υπό την εποπτεία του Υπουργού Οικονομίας και Οικονομικών και των ιταλικών ενόπλων δυνάμεων –παρακαλώ- υπεύθυνη για την αντιμετώπιση οικονομικού εγκλήματος και λαθρεμπορίου, έχει υπό την εποπτεία της, κυρίες και κύριοι συνάδελφοι, εξακόσια σκάφη και πλοία και πάνω από εκατό αεροσκάφη, εξήντα οκτώ χιλιάδες αστυνομικούς, ενώ συνεργάζεται και έχει αστυνομικούς στην υπηρεσία της EUROPOL και της OLAF, δηλαδή της Ευρωπαϊκής Υπηρεσίας Καταπολέμησης της Απάτης. 
Θα μου πείτε αυτός ο οργανισμός δεν απέτρεψε το να έχει η Ιταλία το 2009 φοροδιαφυγή 120 δισεκατομμύρια. Έτσι είναι. Γιατί «una faccia una razza» είμαστε με τους Ιταλούς. Όμως, έχει μία διαφορά. Έχει έναν μηχανισμό που αν του δώσεις εντολή ότι εδώ και τώρα θέλω να μου μειώσεις τη φοροδιαφυγή κατά 50%, θα σου το κάνει μέσα σ’ ένα χρόνο, κάτι το οποίο δεν το έχουμε εμείς. 
Είναι πολλά αυτά, τα οποία θέλουμε να αναφέρουμε. Όμως, εδώ θέλω να μεταφέρω ένα παράπονο, κύριε Υπουργέ. Πολλές από τις απαντήσεις που δίνονται από το Υπουργείο σας και από τις υπηρεσίες μας παραπέμπουν σε άλλες εποχές: δηλαδή, το «άλλα λόγια να αγαπιόμαστε». Έγιναν ερωτήσεις από εμένα και από άλλους συναδέλφους της Δημοκρατικής Αριστεράς για το αν υπήρξαν φορολογικοί έλεγχοι για το «πόθεν έσχες» σε μοναστήρια, σε μητροπόλεις, σε εκκλησιαστικά ιδρύματα. Και η απάντηση είναι «ναι, γίνονται» ενώ γνωρίζουμε ότι γίνονται συγκεκριμένα και στην Αττική και στην υπόλοιπη Ελλάδα. Δεν θέλουμε να αποκαλυφθούν ονόματα, αλλά να μας πείτε τον αριθμό όπως και την πορεία τους, σε ποια φάση βρίσκονται. 
Η απάντηση για τα σκάφη αναψυχής δεν ήταν ικανοποιητική. Γι’ αυτό λέμε ότι θα είμαστε επίμονοι από δω και πέρα.
Πολλά από αυτά που αναφέραμε και συζητούμε τώρα, είναι προφανές ότι αν με μία συντονισμένη προσπάθεια καταστούν δυνατά μέσα στο 2013, τότε θα μπορέσουμε να κοιτάξουμε στα μάτια τους πολίτες -που αυτή τη στιγμή βρίσκονται σε απόγνωση, έχουν χάσει τα πάντα- και να τους πούμε ότι κάτι καινούριο γεννιέται στη χώρα και μπορούμε να τους το προσφέρουμε. Παραδείγματος χάριν, εξειδικεύστε όσο σας αφορά, τη δυνατότητα να αποκτήσουμε ισοδύναμα από τη φοροδιαφυγή. Τι ευελπιστούμε από το περιουσιολόγιο; Θα αυξήσουμε τη φορολογητέα ύλη σε τέτοιο βαθμό ούτως ώστε να έχουμε μόνιμα έσοδα που να μπορέσουν να αντικαταστήσουν κάτι. 
Όσον αφορά τις offshore εταιρείες, η απάντηση δεν ήταν επαρκής. Απ’ τα στοιχεία που μας δώσατε προκύπτει ότι υπάρχουν περίπου δεκαέξι χιλιάδες offshore εταιρείες και οι εννιακόσιες λειτουργούν στην Ελλάδα. Ξέρετε πολύ καλά ότι αυτές λειτουργούν για ένα πλούσιο ακίνητο, για ένα γιότ και για ένα ακριβό αυτοκίνητο. Σας είπα το εξής απλό. Πρώτα από όλα πρέπει να εντοπιστούν τα ακίνητα. Σας ζήτησα να μας πείτε ποιοι είναι οι μισθωτές γιατί πίσω από τους μισθωτές κρύβονται κυρίως οι διαχειριστές των offshore εταιρειών. Μετά το 2010 μεταβιβάστηκαν πάρα πολλές offshore εταιρείες γιατί ήταν ασύμφορη η φορολόγηση των ακινήτων κατά 15%. Ποιοι είναι οι ιδιοκτήτες που απέκτησαν τις offshore εταιρείες, όπως έχουμε την περίπτωση Τζοχατζόπουλου; Είναι στοιχεία και αφορμή για έρευνα. Ποιο είναι το φορολογικό τους προφίλ; Ποιο είναι το «πόθεν έσχες» για τα χρήματα τους;
Αυτά, όμως, για να γίνουν δεν επαρκούν οι μηχανισμοί. Βρείτε τρόπους ώστε να ελεγχθούν τα υποθηκοφυλακεία, τα κτηματολογικά γραφεία όλης της Ελλάδας. Συνεργαστείτε με τους δικηγορικούς συλλόγους σε όλη τη χώρα. Δώστε και ένα αντικείμενο στους νέους δικηγόρους, οι οποίοι αυτή τη στιγμή κάθονται, ώστε να παρακολουθούν τις αγωγές, τις ποινικές υποθέσεις, να παρίσταται ως πολιτική αγωγή.
Τέτοιες κινήσεις χρειάζονται οι οποίες είναι πάρα πολύ ενδιαφέρουσες. Από εκεί, λοιπόν, θα βρεθούν τα ισοδύναμα. Επίσης, θα βρεθούν και από τη λαθρεμπορία όχι μόνο των τσιγάρων αλλά και από αυτό το απίστευτο αλισβερίσι από προϊόντα από την Τουρκία. Όσο και αν ακούγεται απίστευτο, αναφερόμαστε στη φοροδιαφυγή 500 εκατομμυρίων ευρώ έως 1 δισεκατομμυρίου ευρώ το μήνα. Δεν μπορούσα να το πιστέψω όταν μου κατέθεσαν τα στοιχεία. Μιλάμε για τρομακτικά ποσά τα οποία ακούει ο Έλληνας πολίτης και ανατριχιάζει.
Για όλα αυτά τα οποία συζητάμε σήμερα εδώ και για πολύ περισσότερα, τα οποία γνωρίζετε ότι υπάρχουν –και τα παραδείγματα είναι χαρακτηριστικά- η Δημοκρατική Αριστερά θα είναι δίπλα σας ώστε να τα υλοποιήσετε. Αλλά σας παρακαλούμε να είστε πιο συγκεκριμένος όσον αφορά τα χρονοδιαγράμματα. Αυτή είναι η μεγάλη μας αγωνία για το μέλλον αυτού του τόπου και για την έξοδο από την κρίση.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Βορίδης.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ πολύ, κύριε Πρόεδρε.
Να ξεκινήσω ευχαριστώντας την Κοινοβουλευτική Ομάδα της Δημοκρατικής Αριστεράς γιατί έφερε προς συζήτηση στην Αίθουσα ένα πολύ σημαντικό θέμα. Να ευχαριστήσω και τον κύριο Υφυπουργό γιατί στην πρωτολογία του έθεσε σημαντικά θέματα προς συζήτηση. Επίσης, έδωσε διευκρινίσεις ως προς το έργο της Κυβέρνησης μέχρι σήμερα.
Απ’ όλα όσα είπατε εγώ θεωρώ εξαιρετικά σημαντική τη θέσπιση της θέσεως του ειδικού γραμματέα για τα φορολογικά έσοδα. Νομίζω ότι είναι από τις πρωτοβουλίες που μπορούν να αποδώσουν. 
Κάτι που εσείς δεν είπατε αλλά που εγώ θεωρώ σημαντικό είναι η αλλαγή που έγινε στον Κώδικα Βιβλίων και Στοιχείων. Είναι από τις παρεμβάσεις που θα φανούν εξαιρετικά χρήσιμες στο μέλλον για μια σειρά από λόγους που δεν έχω χρόνο να αναπτύξω.
	Έρχομαι σ’ αυτά που η Κοινοβουλευτική Ομάδα της Νέας Δημοκρατίας θα αξιώσει πιεστικά από την Κυβέρνηση. Έχουμε ψηφίσει εξαιρετικά επαχθή μέτρα για τον ελληνικό λαό, απολύτως αναγκαία, απολύτως χρήσιμα, αλλά επώδυνα, δύσκολα, που απαιτούν μεγάλες θυσίες. Υπάρχει από δω και πέρα ένα τεράστιο ζήτημα πολιτικής νομιμοποίησης της Κυβέρνησης αλλά και του ελληνικού Κοινοβουλίου στον ελεγκτικό του ρόλο. Θέλουμε από δω και πέρα συγκεκριμένες κουβέντες και συγκεκριμένα πράγματα. Θέλουμε συγκεκριμένα αποτελέσματα στο μεγάλο κομμάτι της φοροδιαφυγής. 
Ξεκινώ: Αυτά τα οποία απασχολούν την κοινή γνώμη θα είναι και ζητήματα προτεραιότητας, κύριε Υφυπουργέ, και για το Υπουργείο σας. Δεν γίνεται να υπάρχει αυτή τη στιγμή πρωτοσέλιδο κυριακάτικης εφημερίδας για ελεγχόμενους συναδέλφους μας από το ΣΔΟΕ και αυτό να μην τελειώσει πάραυτα. Αυτό θα το ξεκαθαρίσουμε αμέσως. «Σκιές» δεν θα μένουν. Όσοι ευθύνονται θα οδηγούνται εκεί που πρέπει να οδηγηθούν, όσοι δεν ευθύνονται θα ξεκαθαρίζει ότι δεν ευθύνονται. Εδώ θα υπάρχει απόλυτη προτεραιότητα. 
Δεν γίνεται να υπάρχει άλλο πρωτοσέλιδο το οποίο αφορά πρώην Υπουργό, τον κ. Παπαντωνίου, για δεκάδες εκατομμύρια τα οποία πηγαίνουν και έρχονται σε λογαριασμό και αυτό να μην αποσαφηνίζεται και από τη δικαιοσύνη αλλά προφανώς και από το διοικητικό μέρος του οικονομικού ελέγχου που είναι το ΣΔΟΕ. Το ελληνικό Κοινοβούλιο θέλει αυτά να τελειώνουν άμεσα, με απόλυτη προτεραιότητα. Είναι βασική προϋπόθεση της πολιτικής μας λειτουργίας. Δεν γίνεται να υπάρχουν συζητήσεις για κινήσεις λογαριασμών. 
Θα μου πείτε: «Είναι παράνομο να υπάρχει κίνηση λογαριασμού και να φεύγουν χρήματα στο εξωτερικό;». Καθόλου. Όμως είναι σημαντικό να υπάρξει έλεγχος ως προς το αν έχουν αποδοθεί τα νόμιμα στο ελληνικό δημόσιο απ’ αυτούς που κινούν τα χρήματά τους. 
Άκουσα την τοποθέτησή σας για τις διασταυρώσεις, αλλά τονίζω ότι αυτό πρέπει να είναι ένας γρήγορος και αποτελεσματικός μηχανισμός. Πρέπει εν συνεχεία να μας παρουσιάσετε στοιχεία εδώ που να λένε ότι απ’ αυτές τις διασταυρώσεις προέκυψαν συγκεκριμένα έσοδα στο ελληνικό δημόσιο, προέκυψαν συγκεκριμένα αποτελέσματα και ασκήθηκαν διώξεις στο βαθμό που υπάρχουν ποινικά αδικήματα, εκεί που πρέπει να ασκηθούν. Αυτά όμως πρέπει να είναι συγκεκριμένα. 
Πρέπει λοιπόν αυτά να μπορούμε να τα δείξουμε στους πολίτες διότι, κακά τα ψέματα, η αίσθηση των πολιτών όπου πολλοί, κρυπτόμενοι πίσω από μία τέτοια επιχειρηματολογία δεν εκπληρώνουν τις υποχρεώσεις τους, είναι ότι ξεφεύγουν οι ισχυροί και πηγαίνουμε τώρα και κυνηγάμε το μαγαζάτορα που δεν εξέδωσε μία απόδειξη. Όχι ότι αυτό παράγει νομιμοποίηση για όποιον δεν εκδίδει την απόδειξη, αλλά αυτό το επιχείρημα πρέπει να φύγει από το δημόσιο διάλογο. Δεν είναι δυνατόν ανθρώπους που είναι μεγαλοφειλέτες του δημοσίου να τους βλέπουμε να δραστηριοποιούνται απρόσκοπτα στην επιχειρηματική ζωή και όταν κάποιος πάει να ζητήσει μία φορολογική ενημερότητα, επειδή χρωστάει τρεις χιλιάδες ευρώ, να μην μπορεί να συμμετέχει στην οικονομική ζωή. Δεν γίνονται και τα δύο. 
Άρα λοιπόν αυτά είναι πράγματα που πρέπει να τελειώνουν, όπως πρέπει να τελειώσουμε και με τη διαφθορά. Δεν γίνεται να υπάρχουν άνθρωποι οι οποίοι, όπως επεσήμανε ο κ. Τσούκαλης, πέρασαν από διοικήσεις φορολογικών μηχανισμών, από μεγάλες εφορίες, από πολεοδομίες, διαχειρίστηκαν κονδύλια του δημοσίου, διαχειρίστηκαν επενδυτικά ποσά, διαχειρίστηκαν ΕΣΠΑ, διαχειρίστηκαν ευρωπαϊκά προγράμματα και αυτοί οι άνθρωποι σήμερα μ’ ένα μισθό δημοσίου υπαλλήλου να ζουν σε πολυτελείς βίλες και όλο το πολιτικό σύστημα ουσιαστικά να κάθεται να τους κοιτάει.
Η διαφθορά πρέπει να αντιμετωπιστεί. Τι πρέπει να γίνει; Χρειάζεστε περισσότερους; Πάρτε όσους θέλετε.  Καλά να είναι οι άνθρωποι στο δημόσιο, οι δημόσιοι υπάλληλοι είναι επτακόσιες πενήντα χιλιάδες. Δεν μπορεί να μην μπορούμε να βρούμε μερικούς να κάνουν αυτήν τη δουλειά. Δεν μπορεί δηλαδή σ’ αυτό που είναι ένα κεντρικό ζήτημα που θα κριθεί η Κυβέρνηση να μην υπάρξουν συγκεκριμένα και απτά αποτελέσματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Θα μου πείτε, κύριε Υφυπουργέ, ότι αυτό μπορεί να μην είναι το μεγάλο κομμάτι, ότι το μεγάλο κομμάτι είναι η μαύρη οικονομία, είναι η άδηλη οικονομία, είναι το 20% - 25% και παραπάνω του ΑΕΠ, είναι το παρεμπόριο και επομένως χρειαζόμαστε δράσεις γι’ αυτό. Ακριβές. 
Θα μου επιτρέψετε, όμως, να σας πω, ότι για να χτιστεί φορολογική συνείδηση, αλλά και για να πειστεί ο Έλληνας πολίτης ότι πρέπει πρώτα απ’ όλα ενσυνειδήτως να σταματήσει την απόκρυψη των εισοδημάτων του, πρέπει να υπάρχουν συγκεκριμένα παραδείγματα. 
Αυτοί οι οποίοι κλέβουν το ελληνικό δημόσιο, αυτοί οι οποίοι είναι διεφθαρμένοι πρέπει να εντοπιστούν. Πρέπει να αποτελέσει κεντρικό πολιτικό μας στόχο η αντιμετώπιση αυτού του φαινομένου. Αυτό είναι κάτι που είμαι βέβαιος ότι το σύνολο του Κοινοβουλίου θα παρακολουθεί στενά και θα περιμένει πολύ σύντομα συγκεκριμένα, μετρήσιμα, απτά αποτελέσματα.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Δημήτρης Γελαλής, από το ΣΥΡΙΖΑ, για έξι λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΓΕΛΑΛΗΣ</Parlmember>:   Ευχαριστώ, κύριε Πρόεδρε.
Πραγματικά χαίρομαι γιατί βλέπω σήμερα μια επίκαιρη επερώτηση της Δημοκρατικής Αριστεράς, η οποία είναι με ημερομηνία 18-10, μ’ ένα τόσο σύγχρονο και ουσιαστικό θέμα, όπως είναι το θέμα των φορολογικών μηχανισμών και η πάταξη της φοροδιαφυγής.
Βέβαια, το πρόβλημα το οποίο ανακύπτει είναι: Συμμετέχει στην τρικομματική Κυβέρνηση η Δημοκρατική Αριστερά ή δεν συμμετέχει; Ο κύριος Υπουργός, κ. Στουρνάρας, γιατί μπήκε σ’ αυτήν τη θέση; Δεν μπήκε για να εφαρμόσει το πρόγραμμα σύγκλισης των τριών κομμάτων; Άρα δηλαδή καλά είναι να τα λέμε, αλλά στο δια ταύτα.
Κύριε Υπουργέ, όχι μόνο εσείς, αλλά και παλαιότερα όλοι οι προηγούμενοι Υπουργοί, συνεχώς εξαγγέλλουν μέτρα, αλλά βλέπουμε ότι στο διά ταύτα δεν αλλάζει επί της ουσίας τίποτα. Βλέπουμε μια καθυστέρηση ή μια μη εφαρμογή στην εφαρμογή αυτών των νόμων των οποίων ψηφίζετε και πρέπει να έρθουν για εφαρμογή.
Πρώτον, η επιτροπή του άρθρου 70 Α΄ θεσμοθετήθηκε τον Μάρτιο του 2011 και συστήνεται η επιτροπή δεκαπέντε μήνες αργότερα. Δεν είναι σκάνδαλο αυτό; Δηλαδή δεκαπέντε μήνες τι κάνουμε; Γιατί έγινε αυτή η επιτροπή του άρθρου 70; Έγινε για να μην πάνε στα δικαστήρια κάποιες υποθέσεις, να προχωρήσουν και μέσω αυτών των υποθέσεων να μπορέσει το ελληνικό δημόσιο να εισπράξει χρήματα, τα οποία έχουν κιόλας καταλογιστεί από τους μηχανισμούς. 
Παρ’ όλα αυτά βλέπουμε ότι μετά από δεκαπέντε ολόκληρους μήνες έρχεται αυτή η διαδικασία να προχωρήσει. Πόσο είναι το θέμα αυτό; Είναι 2,5 εκατομμύρια σε φόρους και πρόστιμα με τη συσσώρευση των υποθέσεων αυτών. Πόσο καιρό θα κάνουν για να διεκπεραιωθούν με το ρυθμό τον οποίον πάτε, κύριε Υπουργέ; Έξι χρόνια. 
Σας το λέγαμε και προεκλογικά ότι εξακολουθείτε να εφαρμόζετε την ίδια τακτική και σήμερα γιατί αυτοί που πρέπει να πληρώσουν είναι αυτοί που προστατεύετε. Τα μεγάλα εισοδήματα δυστυχώς ακόμα και σήμερα προστατεύονται.
Με την ευκαιρία αυτή ρωτάω, κύριε Υπουργέ, δύο πράγματα: Με ποια κριτήρια συνεχίζει σήμερα να εφαρμόζεται αυτή η σειρά της εξέτασης των θεμάτων του άρθρου 70; Ποια είναι τα βασικά κριτήρια ούτως ώστε να μπορέσουν να προχωρήσουν κάποιες υποθέσεις; Είναι ανάλογα με το τζίρο, με τις οφειλές, με το αν φτάνουμε στο σημείο της παραγραφής ή όχι; Τελοσπάντων αν ισχύει κάτι άλλο να μας το πείτε, να ξέρουμε.
Δεύτερον, όσον αφορά στη λειτουργία και η στελέχωση του ΣΔΟΕ. Ο τελευταίος προϊστάμενος της Επιχειρησιακής Διεύθυνσης Ειδικών Υποθέσεων, ο κ. Παπαγεωργίου παραιτήθηκε επί ημερών των κυρίων Βενιζέλου και Σαχινίδη.
Κατήγγειλε τότε ότι η υπηρεσία του ΣΔΟΕ θα έπρεπε να είναι η αιχμή του δόρατος ούτως ώστε σοβαρές και ουσιαστικές υποθέσεις, οι οποίες ήταν στο ΣΔΟΕ και τις διαχειριζόταν, να μπορέσουν να προχωρήσουν. Και τέτοιες είναι, τα εξοπλιστικά προγράμματα, τα υποβρύχια για τα οποία έγινε τόσος ντόρος ας πούμε για το αν γέρνουν αριστερά ή δεξιά –δεν ξέρω- ή οι στημένοι αγώνες κ.α..
Ποιο είναι το αποτέλεσμα, κύριε Υπουργέ; Αναφέρατε και εσείς ότι προχωράτε πολύ γρήγορα. Αποτελέσματα επί του θέματος. Δέκα υπάλληλοι πρέπει να φέρουν σε πέρας δύο χιλιάδες υποθέσεις. Τώρα καταλαβαίνουμε μέσα από αυτή τη διαδικασία το τι εισπράξεις θα έχουμε.
Συνεχίζω στις ίδιες φράσεις του κ. Παπαγεωργίου, ο οποίος έλεγε ότι είναι οξύμωρο το γεγονός ότι μας ζητήθηκε να συνεισφέρουμε στη δημιουργία ανάλογης υπηρεσίας στη Λιθουανία και τη Ρουμανία, ενώ στην Ελλάδα την εγκατέλειψαν και ακόμα ότι όλα είναι θέματα πολιτικής βούλησης. 
Θα παραμείνω στο τελευταίο θέμα. Και θέλω να σας πω ότι ο ίδιο ο Γενικός Γραμματέας της Υπηρεσίας Πληροφοριακών Συστημάτων, ο οποίος λέει εδώ και κάποιους μήνες ότι έχει μία λίστα –όχι τη λίστα Λαγκάρντ, ή του Λιχτενστάιν- πενήντα τριών χιλιάδων Ελλήνων που έβγαλαν χρήματα στο εξωτερικό εκ των οποίων οι δεκαπέντε ή οι δεκατρεισήμιση  απ’ ότι διάβαζα είναι «καραμπινάτες» περιπτώσεις και παραμένουν στα συρτάρια.
Θέλει την πολιτική βούληση, κύριε Υπουργέ. Αυτό θέλει. Την έχετε ή δεν την έχετε, κύριε Υπουργέ; 
Σε αυτήν τη διαδικασία, έχουμε τα σκάφη αναψυχής. Γιατί, δεν λειτούργησαν; Τα κάναμε όλα επαγγελματικά, δεν πληρώνουμε φόρο στα καύσιμα, δεν πληρώνουμε φορολογία και είναι εντάξει. Αποτέλεσμα σε αυτά που λέγατε; Εξακόσιοι έλεγχοι σε σύνολο τεσσεράμισι χιλιάδων και βεβαιώθηκαν 100 εκατομμύρια ευρώ. Στη διαδικασία αυτή να πούμε ότι και το ΣΔΟΕ δεν γνωρίζει αν βεβαιώθηκαν και εισπράχθηκαν γιατί είναι θέμα της ΔΟΥ.
Είναι θέμα πολιτικής βούλησης η ορθολογική οργάνωση του ΣΔΟΕ σε πρότυπα αντίστοιχα –τα γνωρίζετε- άλλων κρατών, η αξιολόγηση των πληροφοριών να γίνεται με διεθνή πρακτική, η στελέχωση των υπηρεσιών του ΣΔΟΕ –πρέπει να το δούμε, το είπατε και εσείς, κύριε Υπουργέ- η οποία αυτήν τη στιγμή είναι σε πολύ χαμηλά επίπεδα και χρειάζεται εξειδικευμένο προσωπικό, μηχανογραφικό σύστημα το οποίο ακούμε εδώ και χρόνια, αλλά πρέπει να έχουμε μηχανογραφικά συστήματα τα οποία όταν θα λήγει ο χρόνος θητείας τους τότε να αρχίζουμε να τα βάζουμε σε λειτουργία εμείς. Επίσης, οι τράπεζες, τις οποίες αναφέρατε, δεν έχουν αποστολή σε ηλεκτρονική μορφή. Γιατί, κύριε Υπουργέ; Πού βρισκόμαστε; Σε έντυπη μορφή θα πρέπει να τα έχουμε το 2012, το 2013;
Επίσης, αυτήν τη στιγμή αν χρειαστεί για παράδειγμα ο Γελαλής να πάει σε μία υπηρεσία και να την απασχολήσει, χρειάζονται εκατό έγγραφα από τις επιχειρησιακές και περιφερειακές διευθύνσεις του ΣΔΟΕ. Αυτή είναι η λειτουργία της δημόσια διοίκησης;
Offshore εταιρείες. Ο Μανώλης ο Γλέζος έκανε ερώτηση για μία συγκεκριμένη περιοχή σχετικά με το ποιες είναι αυτές οι κατοικίες, ποιανού είναι.   Φορολογήθηκαν; Πλήρωσαν το 3% από παλαιότερα ή το 15% σήμερα ή δεν το πλήρωσαν; Όλα αυτά πρέπει να απαντηθούν.
Ο φόρος στα πετρέλαια πραγματικά είναι ένα πρόβλημα. Έχουμε τοποθετηθεί και παλαιότερα.
 Αυτό το οποίο θέλω να πω και να τελειώσω είναι ότι η ίδια η τρόικα για το μήνα Νοέμβρη για την Ελλάδα ζητάει την πλήρη απαλλαγή φόρων των μισθωτών και των συνταξιούχων με χαμηλά εισοδήματα που σήμερα έχουν υπερφορολογηθεί. Προτείνει τη σύλληψη της φοροδιαφυγής και να φορολογηθεί ο μεγάλος πλούτος.
Δυστυχώς, η Κυβέρνησή σας δεν είναι σε αυτή την κατεύθυνση, κύριε Υπουργέ. Σκεφθείτε το πάλι. Θα πρέπει να αλλάξετε. Εσείς αυτό το οποίο κάνετε σήμερα, είναι να στύβετε κυριολεκτικά τους «χαμηλούς» εργαζόμενους, ενώ δεν θίγετε –θα έλεγα- τους κομματικούς σας φίλους. Είναι δικής σας επιλογή να μη συλλαμβάνετε τη φοροδιαφυγή, το λαθρεμπόριο και το παρεμπόριο και να στηρίζεται την οικονομική πολιτική σε συνεχείς μειώσεις εισοδημάτων και κοινωνικών παροχών, επικαλούμενοι την ανάγκη για σωτηρία της χώρας καταδικάζοντας το λαό στην ανέχεια, στη φτώχεια και στη δυστυχία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Μαρκόπουλος έχει το λόγο για έξι λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κύριε Πρόεδρε.
Ενδιαφέρουσα είναι η ερώτηση των συναδέλφων της ΔΗΜΑΡ. Μας δίνει την ευκαιρία να κάνουμε μια ειλικρινή κουβέντα και να προσπαθήσουμε να αντλήσουμε εκ μέρους του κυρίου Υπουργού ποια είναι τα προσδοκώμενα από το κυνήγι της φοροδιαφυγής. 
Δηλαδή, αυτό που θα θέλαμε να μας πείτε από αυτά που σχεδιάζετε είναι τι φορολογητέα ύλη περίπου υπολογίζετε να πιάσετε. Έχετε στόχο; Είναι πάρα πολύ ωραίο να συζητούμε εδώ για τους νόμους, για το προσωπικό, για τις αδυναμίες, για το τι πρέπει να γίνει. Τα έχω γράψει. Τα έχω απαριθμήσει. Εγώ μπορώ να σας πω ότι είμαι ικανοποιημένος σε σημαντικό βαθμό από αυτά που άκουσα. Το αποτέλεσμα; Το αποτέλεσμα μας ενδιαφέρει και αυτό ενδιαφέρει τους πολίτες και το προσδοκώμενο αριθμητικό αποτέλεσμα είναι αυτό το οποίο μπορεί να μας πει στο τέλος μιας διαδρομής αν οι προσπάθειες που έγιναν ήταν ικανοποιητικές ή κάτι μας ξέφυγε.
Αυτό το λέω γιατί νομίζω ότι όλοι συμφωνούμε σ’ αυτήν την Αίθουσα. Πρέπει να είμαστε συγκεκριμένοι. 
Θα κάνω μία κρίση για αυτό που είπε ο Kοινοβουλευτικός Εκπρόσωπος της Νέας Δημοκρατίας, δηλαδή για τους Βουλευτές που ήταν στο πρωτοσέλιδο της Κυριακής. Είναι θέμα της Κοινοβουλευτικής Ομάδας και του γραμματέα σας και του Προέδρου, βεβαίως, να ζητήσει από τους Βουλευτές -εφόσον βγήκαν τα ονόματά τους και το επίσημο χαρτί του ΣΔΟΕ- να δώσουν όλοι και ο καθένας χωριστά μία εξήγηση στον Τύπο. Αυτό είναι, όχι μόνο προστασία του εαυτού τους -εγώ δεν λέω ότι είναι ένοχοι όλοι, δεν θα ήθελα να είναι κανείς- αλλά είναι και προστασία του πολιτικού συστήματος.
Οφείλουμε, λοιπόν, να απαντάμε, όπως απαντάμε στον τελευταίο ψηφοφόρο, που τον παίρνουμε τηλέφωνο και προσπαθούμε να του εξηγήσουμε γιατί έγινε ή γιατί δεν έγινε κάτι. Οφείλει ο καθένας χωριστά, λοιπόν, από τους συναδέλφους να δώσει μία ανακοίνωση στον Τύπο -ας είναι την άλλη Κυριακή σ’ αυτήν την εφημερίδα- και να πει το τι και το πώς, αφού έτσι κι αλλιώς οι δηλώσεις μας είναι δημόσιες. Δεν είναι; Είναι αναρτημένες όλες στο διαδίκτυο.
Άρα, για να υπάρχει ζήτημα και έρευνα, προφανώς υπάρχει ένα κενό. Παρακαλώ να δικαιολογηθεί. 
Μην περιμένουμε τις υπηρεσίες, γιατί οι υπηρεσίες, όπως ξέρετε πάρα πολύ καλά, όλα αυτά που μας είπατε, κύριε Υπουργέ, δεν μπορούν να τα κάνουν. Δεν είναι δυνατόν. Οι υπηρεσίες, οι ΔΟΥ κατ’ αρχάς, θα μειωθούν, επομένως θα μειωθεί και η δυνατότητά τους να έχουν ελεγκτικό μηχανισμό στην περιφέρεια. Ας πούμε, στη δικιά μου περιοχή, στην Εύβοια –Κύμη, Ιστιαία και Κάρυστος- απ’ ότι μαθαίνουμε θα κλείσουν, θα μαζευτούν όλες στη Χαλκίδα, άρα, θα υπάρχει μειωμένη επιτήρηση της περιοχής. Δεν νομίζω ότι αυτό μας λέει ότι θα έχουμε μικρότερη φοροδιαφυγή από τους μικρομεσαίους, από αυτούς, οι οποίοι δεν έχουν πλέον τζίρο στις επιχειρήσεις τους. Άρα, έχουμε ένα πρόβλημα με το οποίο ξεκινάμε.
Δεύτερον, όσον αφορά τα ελεγκτικά κέντρα, περίμενα να μας πείτε αν και στο ΣΔΟΕ και στα ελεγκτικά κέντρα έχουν απαγορευθεί οι μετατάξεις, ακόμα και αν ήθελαν, υπαλλήλων των ΔΟΥ από τότε που ανέλαβε το ΣΔΟΕ ο κ. Διώτης. Και να μας επιβεβαιώσετε αυτό που λέω ή να το διαψεύσετε. Είναι κενά και φωνάζουν τα ελεγκτικά κέντρα και οι περιφερειακές διευθύνσεις ότι θέλουν εξειδικευμένο προσωπικό από αυτό που υπάρχει ήδη από τις ΣΔΟΕ που θα μετακινηθούν.  Θέλουμε να μας πείτε, λοιπόν, τουλάχιστον αν θα αφήσετε αυτό, το οποίο έχει απαγορευθεί κατά έναν αξιοπερίεργο τρόπο. 
Αυτός ο αξιοπερίεργος τρόπος και η αιτιολογία γιατί είχαν απαγορευθεί αυτές οι μετακινήσεις στο πιο σκληρό κομμάτι του ελεγκτικού μηχανισμού βρίσκεται σε μία απάντησή σας στον κ. Τσούκαλη σχετικά με τις εξωχώριες εταιρείες. Εκεί αποκαλύπτεται -εσείς το υπογράφετε- ότι οι εξωχώριες εταιρείες, είναι οι ενεργές δεκαέξι έξι χιλιάδες πεντακόσιες ογδόντα, οι οποίες το 2003 με τριακόσιες ογδόντα τρεις μόνο δηλώσεις ακίνητης περιουσίας από τον ειδικό φόρο επί των ακινήτων είχαν δώσει στο κράτος 4.830.000, το 2010 έδωσαν 3.410.000 και το 2011 έδωσαν 877.000. Να, λοιπόν, τι στήθηκε τότε. Στήθηκε ο μηδενισμός του ελεγκτικού μηχανισμού. Είναι απάντηση στο συνάδελφό σας.
Θέλουμε, λοιπόν, να μας διασφαλίσετε ότι αυτό θα το ανατρέψετε. Και θα μου επιτρέψετε να σας πω ότι ένας Υπουργός μιας κυβέρνησης δεν έρχεται να πει εδώ ότι «δεν μπορώ να βρω δύο καπετάνιους για δύο σκάφη». Πάρτε δύο καπετάνιους από το Λιμενικό, πάρτε δύο καπετάνιους από το ΚΕΣΕΝ. Πάρτε δύο καπετάνιους από κάπου.
Δεν μπορεί, όμως, η χώρα να βρίσκεται βουτηγμένη στη διαφθορά και στη φοροδιαφυγή, να δίνουμε συγχωροχάρτια επί χρόνια ολόκληρα κι εσείς να λέτε «δεν μπορώ να βρω δυο καπετάνιους». Λυπάμαι, κύριε Υπουργέ, αλλά δεν μπορείτε να λέτε ότι δεν μπορείτε να ξεδιαλύνετε τα επαγγελματικά σκάφη από τα ιδιωτικά. Αν δεν μπορεί να το κάνει το Υπουργείο Οικονομικών, ζητήστε το από το Υπουργείο Τουρισμού, που τους έχει δώσει σηματάκι και ξέρει πολύ καλά να βρει ποια είναι επαγγελματικά και ποια είναι προσωπικά, ατομικά. Μην προστατεύετε, λοιπόν, αυτούς οι οποίοι έχουν πάρει τα ωραία τους σκάφη. Ξέρετε πόσα είναι; Εξακόσια σκάφη σε όλη την Ελλάδα. Αυτά είναι τα επαγγελματικά. Είναι πανεύκολο στο Υπουργείο Τουρισμού να σας πει τι ακριβώς γίνεται εκεί πέρα. 
Όταν, κύριε Υπουργέ, μπήκε η χώρα στην εποχή των μνημονίων, η θεωρητική κατάρτιση της αποτυχίας του μεταπολιτευτικού μοντέλου για λογαριασμό της τρόικας, έλεγε ότι περίπου το 35% του ΑΕΠ σε αυτήν τη χώρα, κάτι παραπάνω από 70 δισεκατομμύρια, ήταν φοροδιαφυγή. Σήμερα, μετά από τον τρίτο χρόνο στον οποίο προχωράμε, η σύλληψη αυτής της φοροδιαφυγής δεν είναι μηδενική, είναι αρνητική και αυτό είναι η επιτομή της κοινωνικής αδικίας έναντι όλων αυτών που βάζουμε στα κεφάλια των ανθρώπων και έναντι όλων αυτών με τα οποία απειλείτε το 2013 σε ό,τι αφορά το φορολογικό νομοσχέδιο, το οποίο θα φέρετε και το οποίο το μαθαίνουμε από τις διαρροές. Άρα, έχετε υποχρέωση ρητή έναντι των πολιτών να κλείσετε τα ζητήματα αυτά. Να τα κλείσετε άμεσα κατά τον καλύτερο τρόπο. 
Κλείνω με το εξής: Πρώτον, έχουμε δύο λίστες που καταδυναστεύουν το πολιτικό σύστημα της χώρας, το ακυρώνουν και ενδεχομένως το πιέζουν υπερβολικά. Είναι η λίστα Λαγκάρντ και η περίφημη συμφωνία με την Ελβετία, για την οποία θα θέλαμε να μας πείτε πού βρισκόμαστε πέραν του αιτήματος το οποίο πιθανόν να έγινε. Μας ενδιαφέρει όμως και η συμφωνία με την Ελβετία, αν προχωράει, δηλαδή, η συμφωνία με αυτήν τη χώρα για τα στοιχεία τα επίσημα που πρέπει να πάρουμε, όχι μόνο για μία τράπεζα, την HSBC, αλλά επίσης πρέπει να μάθουμε και τι προσδοκούμε να εισπράξουμε μέσα από αυτήν την συμφωνία.  
Δεύτερον, είναι η λίστα του Χριστοφοράκου, αυτά που κατέθεσε ο Χριστοφοράκος στην Εισαγγελία του Μονάχου και στη «SIEMENS» για να απαλλαγεί από την αγωγή που έκανε η «SIEMENS» στον Χριστοφοράκο για το κενό στα «μαύρα ταμεία». Αυτή η τελευταία λίστα καταδυναστεύει και ενδεχομένως και να εκβιάζει ένα κομμάτι του πολιτικού συστήματος.
Έχουμε, λοιπόν, υποχρέωση και έχετε υποχρέωση ως Κυβέρνηση και τις δύο λίστες να τις φέρετε εδώ στη Βουλή. Δεν είναι ζήτημα μόνο κοινωνικής δικαιοσύνης, είναι ζήτημα και απελευθέρωσης των δεσμών σε ένα πολιτικό σύστημα, το οποίο προσπαθεί να βρει το βηματισμό του. Διαφορετικά –και κλείνω με αυτό- ούτε την αποτυχία της μεταπολίτευσης μπορούμε να σβήσουμε ούτε να χαράξουμε έναν καινούργιο οδικό χάρτη για την οικονομία, την κοινωνία, τη δικαιοσύνη και κυρίως τη διάσωση της χώρας.
Ευχαριστώ πολύ για την ανοχή, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Βουλευτής του Λαϊκού Συνδέσμου-Χρυσή Αυγή, κ. Αρτέμης Ματθαιόπουλος για έξι λεπτά.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, καλούμαστε σήμερα να συζητήσουμε ακόμη ένα ζήτημα οικονομικής φύσεως, χωρίς να γίνει κάποια ουσιαστική προσέγγιση για το υπ’ όψιν ζήτημα και με θλίψη διαπιστώνω για μία ακόμη φορά ότι οι επιδερμικές προσεγγίσεις που έγιναν από κάποιους συναδέλφους, έστω και καλοπροαίρετα, μόνο περισσότερο δυσάρεστη κάνουν την κουβέντα.
Αν θέλουμε, κύριοι συνάδελφοι, να μιλήσουμε για φοροδιαφυγή στην Ελλάδα, το πρώτο πράγμα που θα πρέπει να ρωτήσουμε τους εαυτούς μας είναι ποιος κατέχει την πραγματική εξουσία σ’ αυτήν τη χώρα. Μήπως οι πολιτικοί, οι οποίοι υποτίθεται ότι εκφράζουν τους θεσμούς μιας δημοκρατικής χώρας ή μήπως οι τράπεζες που εκφράζουν μία στυγνή οικονομία που καταρρακώνουν τους θεσμούς αυτούς; Εάν δεν μπορείτε να δώσετε εσείς μία απάντηση, την απάντηση θα τη βρω μόνος μου στις διατάξεις που έχετε ψηφίσει τα τελευταία χρόνια, οι οποίες αποδεικνύουν ότι ο μόνος που ωφελείται από αυτές τις ρυθμίσεις δεν είναι ο Έλληνας πολίτης και η Ελληνίδα, αλλά οι τράπεζες και μία αόρατη οικονομία της αγοράς, η οποία γίνεται μέρα με τη μέρα περισσότερο στυγνή. 
Τελευταίο πρόσφατο παράδειγμα που συζητήσαμε την προηγούμενη εβδομάδα κι εγώ προσωπικά έθεσα τους προβληματισμούς μου, είναι για το μεγάλο σκάνδαλο  της ανακεφαλαιοποίησης των τραπεζών. Πώς είναι δυνατόν να μιλάμε για φοροδιαφυγή κυνηγώντας τον μέσο Έλληνα φορολογούμενο, όταν οι ιδιωτικές τράπεζες έχουν χρεοκοπήσει και τις επιχορηγείτε με 35 εκατομμύρια ευρώ; 
Δεν είναι το μοναδικό παράδειγμα αυτό. Δυστυχώς, είχα ν’ αναφέρω πολλά αλλά είναι περιορισμένος ο χρόνος. Θα ήθελα να πω ότι αυτό το όψιμο ενδιαφέρον ορισμένων μέσα στην Αίθουσα για τη φοροδιαφυγή είναι προκλητικό. 
Οι κύριοι της Δημοκρατικής Αριστεράς, έφεραν μια επίκαιρη επερώτηση στη Βουλή για να μας πουν ότι πρέπει να διασφαλίσουμε ένα δίκαιο φορολογικό σύστημα, μια γενικότερη οικονομία, η οποία θα λειτουργεί με όρους διαφάνειας έχοντας υποστηρίξει –για να μην παρεξηγηθώ- ή μη, λέγοντας «oχι» στο μνημόνιο και στον προϋπολογισμό. Έδωσαν το πράσινο φως, δηλαδή, να δεχτούμε εκβιαστικούς όρους από τοκογλύφους και τώρα ερχόμαστε να δούμε, πώς θα μπαλώσουμε τις τρύπες του φορολογικού συστήματος. 
Τι έπρεπε να γίνει όλα αυτά τα χρόνια, κύριε Υπουργέ; Έπρεπε να έχει γίνει το ακριβώς ανάποδο. Έπρεπε να εξασφαλίσουμε ένα φορολογικό σύστημα, που θα είναι εις όφελος των Ελλήνων και μετά να εξετάσουμε, αν ο κάθε τοκογλύφος θα έχει το δικαίωμα να μας επιβάλει αυτά, τα οποία μας επέβαλαν. 
Επειδή, όμως, ήθελαν κάποιοι να σώσουν την πατρίδα και να την κρατήσουν όρθια -κάτι που σήμερα μεταφράζεται σε μισθούς πείνας και σε βαλκανιοποίηση μιας ολόκληρης χώρας- προφανώς επιλέξατε την εύκολη λύση με διάφορους εκβιασμούς. Όψιμο είναι, λοιπόν, το ενδιαφέρον ορισμένων. Σε αυτό η Χρυσή Αυγή δεν πρόκειται να συμμετάσχει.
Επειδή, όμως, θέλετε να μιλήσουμε για φοροδιαφυγή, θα κάνω μια συγκεκριμένη αναφορά. Ας πούμε το πιο απλό. Τι είναι ο φόρος; Ορισμένοι δεν έχουν βγάλει κάποιο οικονομικό πανεπιστήμιο ή δεν έχουν κάποια επαφή με το αντικείμενο, όμως, μπορούν να βρουν κάποια στοιχεία. Αυτό είναι το μόνο εύκολο. 
Ο φόρος -λέει- έχει τριπλή σημασία. Μια από αυτές τις σημασίες είναι η δίκαιη ανακατανομή του πλούτου και τελικά το κράτος να παρέχει στον πολίτη κάποιες υπηρεσίες δωρεάν. Ας δούμε, ποιος είναι ο συντελεστής φορολογίας σήμερα και αν αυτός ανταποκρίνεται σε αυτά που η πολιτεία παρέχει στον Έλληνα πολίτη σήμερα. 
Εάν ρωτήσω «Πόσο τοις εκατό πληρώνουμε σήμερα ΦΠΑ;», τι θα μου απαντήσετε; Θα μου απαντήσετε 23%; Αυτό είναι λάθος. Γιατί σε αυτό το 23%, κύριε Υπουργέ και κύριε Πρόεδρε, δεν περιλαμβάνονται τα εξής απλά, τα οποία χαρακτηριστικά αναφέρω: 
Πρώτον, το χαράτσι της ΔΕΗ. Για ποιο λόγο πληρώνουμε χαράτσι; Δεύτερον, τα διόδια. Κάθε δεκαπέντε χιλιόμετρα πληρώνει αυτός που οδηγεί το αυτοκίνητο του κατά μέσο όρο 2,5 με 3 ευρώ. Τρίτον, τις εισφορές σε ταμεία, τα οποία τα ανατινάξατε κυριολεκτικά στον αέρα. Στέγνωσαν τα ταμεία από ρευστό, γιατί τα κλέβατε τόσα χρόνια και τώρα σε αυτόν που πλήρωνε σαράντα και πενήντα χρόνια τους κόπους μιας ζωής του λέτε «Δεν σου παρέχουμε τίποτα». Τέταρτον, διάφορες άλλες δαπάνες και τέλη, τα οποία είναι κυριολεκτικά ανυπόστατα και ανύπαρκτα. Και μετά απ’ όλα αυτά μας λέτε ότι το ποσοστό φορολογίας είναι 23%; Κάνετε μια σούμα για να δείτε ότι το 23% γίνεται 50%, 60% και πολλές φορές 70%. Με απλά μαθηματικά, στα 10 ευρώ που βάζει κάποιος στην τσέπη του, τα 7 ευρώ είναι του κράτους. 
Για ποιο λόγο γίνεται αυτό, κυρίες και κύριοι συνάδελφοι; Γιατί έτσι είναι –λέει- το φορολογικό σύστημα. Ωραία, να το αλλάξουμε το φορολογικό σύστημα. Από πού θα ξεκινήσουμε; Θα ξεκινήσουμε από τα πολύ απλά. 
Με ποιοι δικαίωμα καλείτε τον Έλληνα πολίτη σήμερα μετά τα μέτρα να πληρώνει όλα αυτά που ανέφερα προηγουμένως; Καταργήστε τα. Γιατί δεν το κάνετε;
 Μάλιστα, το γεγονός αυτό θα το συνδέσω με κάτι παλαιότερο που είχε γίνει αφορμή για ένα επεισόδιο για να μας κατηγορήσετε ότι η Χρυσή Αυγή κάνει αντιποίηση αρχής. Θα το συνδέσω με το θέμα το παρεμπορίου. Έχω μαζέψει κάποια στοιχεία για τους λαθρομετανάστες, όπου οι κύριοι της Δημοκρατικής Αριστεράς δεν ανέφεραν λέξη. Επιτρέψτε μου, να διαβάσω επί λέξει: 
«Έξοδος εμβασμάτων από το παρεμπόριο. Συνάλλαγμα που διαρρέει από την Ελλάδα σε χώρες καταγωγής των μεταναστών. Δώδεκα δισεκατομμύρια ευρώ». Αυτά είναι στοιχεία της Τράπεζας της Ελλάδος. 
Επίσης, εννέα δισεκατομμύρια ευρώ ετησίως, υπολογίζεται ότι είναι το ύψος των διαφυγόντων φόρων και ασφαλιστικών εισφορών από το παρεμπόριο, το οποίο ασκείται σχεδόν αποκλειστικά από μετανάστες, παράνομους και μη. Αυτά είναι στοιχεία από το Υπουργείο Ανάπτυξης. 
Εάν, λοιπόν, εσείς δεν μπορείτε να πιάσετε τα απλά, τα εύκολα για τα οποία υπάρχουν συγκεκριμένα στοιχεία με πίνακες και σχεδιαγράμματα και ψάχνετε γενικά και αόριστα να βρείτε το πεντάευρω και το δεκάευρω του περιπτερά ή του επιχειρηματία, τότε θεωρώ ότι κάθε συζήτηση μέσα σε αυτήν την Αίθουσα γίνεται μόνο και μόνο για επικοινωνιακούς σκοπούς.   
Ας προχωρήσω, όμως, παρακάτω. Αναφέρεται στο κείμενο της επίκαιρης επερώτησης για το πλαίσιο της φοροδιαφυγής, η δυσκολία εντοπισμού των εμβασμάτων Ελλήνων καταθετών σε τράπεζες του εξωτερικού. Αν είναι δυνατόν! Δεν υπάρχει τρόπος, δηλαδή, να βρείτε εμβάσματα Ελλήνων καταθετών σε τράπεζες του εξωτερικού; Για ποιο λόγο δεν μπορείτε να τα βρείτε; Δεν γίνεται να τα βρείτε, κύριε Υπουργέ;</Speech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Τα βρήκαμε.</Speech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Τα βρήκατε; Πού είναι; Φέρτε τα στοιχεία και σε εμάς για να τα διαβάσουμε και να ξέρουμε, τι γίνεται, διότι, εγώ έχω άλλη πληροφόρηση. 
Επειδή βλέπω ότι υπάρχει μια διαφωνία –και καλό είναι να υπάρχουν διαφωνίες- εγώ θα προτείνω κάτι συγκεκριμένο. Η Χρυσή Αυγή έχει προτείνει πάρα πολλές φορές την άρση της βουλευτικής ασυλίας και την κατάργηση των βουλευτικών προνομίων. Άρα, σήμερα, συγκεκριμένα προτείνουμε και την άρση του τραπεζικού απορρήτου. 
Δεν μπορούν οι τράπεζες κατά το δοκούν, να κάνουν ό,τι θέλουν σε δήθεν δημοκρατικά και ισχυρά κράτη σαν την Ελλάδα, να υποδεικνύουν τι θα κάνουν και να βγαίνετε σήμερα και να λέτε ότι δεν μπορούμε να βρούμε τα εμβάσματα. Εφόσον, βρήκατε τις μίζες του Τσοχατζόπουλου, που είναι η κορυφή του παγόβουνου αυτού το μεγάλου σκανδάλου, μπορείτε να βρείτε και τα παράνομα χρήματα που έφευγαν με βαλίτσες από την Ελλάδα στο εξωτερικό.
Έχουν τοποθετηθεί άλλοι συνάδελφοι πολύ πιο εμπεριστατωμένα σε αυτό τα θέμα.
Πρέπει επιτέλους, να καταλάβετε ότι όταν συζητάτε ένα θέμα θα πρέπει να είστε και παραδειγματικοί. Το κράτος σήμερα δεν εμπνέει σε κανέναν πολίτη την πίστη ότι μπορεί να μιλάει για ίση μεταχείριση. Το φορολογικό σύστημα είναι άδικο από την αρχή μέχρι το τέλος του. Όταν εσείς τα δικά σας σκάνδαλα τα καλύπτετε με μία φράση που λέει ότι το νόμιμο είναι και ηθικό, δεν μπορείς μετά να κυνηγάς τον ιδιώτη, ο οποίος έχει μάθει από εσάς να φοροδιαφεύγει. Γιατί στο κάτω-κάτω, αφού είναι νόμιμο είναι και ηθικό, άρα δεν έχετε δικαίωμα να τον κυνηγήσετε. Έτσι δεν είναι;
Πρέπει επιτέλους, να αποδοθεί δικαιοσύνη σε αυτούς που αποδεδειγμένα έχουν διαπράξει αυτό το μεγάλο έγκλημα και μιλάω συγκεκριμένα γι’ αυτά τα «ανώνυμα» μέχρι σήμερα ονόματα της λίστας Λαγκάρντ, που μας είπαν ο κ. Βενιζέλος και ο κ. Παπακωνσταντίνου ότι ο ένας τα έχασε και ο άλλος τα ξέχασε. Ας πάει, λοιπόν, ένας Έλληνας πολίτης στην εφορία του και να πει στον υπάλληλο ότι εγώ έχασα τη φορολογική μου δήλωση ή την ξέχασα, για να δει ποιες είναι οι συνέπειες και να καταλάβετε ποια είναι τα δύο μέτρα και δύο σταθμά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Νίκος Καραθανασόπουλος από την πλευρά του ΚΚΕ έχει το λόγο, για έξι λεπτά.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε.
Συζητιέται η επερώτηση της ΔΗΜΑΡ, σήμερα που η Κυβέρνηση κλιμακώνει την αντιλαϊκή επίθεση. Ήδη οι πράξεις νομοθετικού περιεχομένου έρχονται η μία μετά την άλλη και με τις οποίες δρομολογείται αυτή η κλιμάκωση της βάρβαρης και αντιλαϊκής επίθεσης, δημιουργούνται μηχανισμοί αυτόματης υλοποίησης της βαρβαρότητας. Έτσι και υπάρχει απόκλιση από τους στόχους ή αστοχία, έχουμε κατευθείαν νέα μέτρα, νέες περικοπές στις δαπάνες, νέα αύξηση των τελών, για παράδειγμα, στην τοπική διοίκηση, του τέλους ακίνητης περιουσίας, επιτροπείες και έλεγχοι, συνολικότερα  μειώσεις των συντάξεων, το ΕΚΑΣ στα εξήντα πέντε αντί στα εξήντα τέσσερα που έλεγε το πολυνομοσχέδιο. 
Ουσιαστικά, αυτό το οποίο επιβεβαιώνεται είναι ο αντιλαϊκός χαρακτήρας της Κυβέρνησής σας, είναι κάτι για το οποίο δεν χωράει καμμία αμφισβήτηση και πηγαίνει νύχι-κρέας με τα αντιδημοκρατικά μέτρα. Ακόμη κι αυτήν την ίδια την αστική δημοκρατία την οποία υπερασπίζεστε την ποδοπατάτε. Το Κοινοβούλιο, το οποίο είναι για σας ο ανώτερος θεσμός, το υποβαθμίζετε από τη στιγμή που οι πράξεις νομοθετικού περιεχομένου έχουν άλλου είδους έγκριση και σημασία. 
Σε αυτήν ακριβώς τη λογική, δηλαδή του βαθέματος της αντιδημοκρατικής εκτροπής, ας το πούμε, και της αντιλαϊκής επίθεσης, ήρθατε σήμερα εδώ να παρουσιάσετε μία έκθεση ιδεών, ας μου επιτραπεί ο όρος, για τη φοροδιαφυγή. Και το λέμε αυτό, γιατί αυτό το οποίο μας είπατε, είναι ότι έχετε εγκυκλίους, στέλνετε επιστολές, δημιουργείτε επιτροπές, αξιοποιείτε τα ηλεκτρονικά δεδομένα τα οποία μπορούν να υπάρξουν και αξιοποιείτε γενικά τις νέες τεχνολογίες, έχετε ταυτόχρονα και αδύναμο ελεγκτικό μηχανισμό αλλά παρ’ όλα αυτά, επί της ουσίας δεν μας είπατε τίποτα. 
Ποια είναι αυτή η ουσία; Είχατε κάποιο αποτέλεσμα; Δηλαδή, εισπράξατε κάτι; Θα μου πείτε ότι είστε μόνο έξι μήνες -πόσο είστε- στην Κυβέρνηση, άρα δεν έχετε. Έστω ότι δεν εισπράξατε τίποτα αλλά ο στόχος για το επόμενο διάστημα ποιος είναι; Παράδειγμα, να πείτε ότι έχω βρει μια ύλη φορολογητέα, η οποία φοροδιαφεύγει και έχει τόσο ύψος και θέλω να εισπράξω αυτά τον επόμενο χρόνο. Στον προϋπολογισμό τον οποίο ψηφίσατε πριν από λίγες μέρες δεν υπάρχει τίποτα, κανένας απολύτως στόχος, έστω για να εισπράξουμε κάτι. Τίποτα απολύτως.
Άρα, είναι «άλλα λόγια να αγαπιόμαστε», κύριε Υπουργέ. Και με συγχωρείτε πάρα πολύ και επειδή είσαστε και από το Μοριά, στο Μοριά λένε «Το «θα» το σπείραν, αλλά δεν φύτρωσε». Δεν υπάρχει κανένα συγκεκριμένο αποτέλεσμα.
Και από αυτήν την άποψη, ας συζητήσουμε λίγο επί της ουσίας. Τι σημαίνει φοροδιαφυγή; Η φοροαποφυγή η νόμιμη είναι επιτρεπτή, δηλαδή; Το μεγάλο κεφάλαιο και όχι μόνο οι τράπεζες που στοχοποιήσαν οι χρυσαυγίτες αλλά οι εφοπλιστές, για παράδειγμα, των οποίων είναι προστάτες, πόσα πληρώνουν; Τι πληρώνει το εφοπλιστικό κεφάλαιο, που είναι από τα μεγαλύτερα σε παγκόσμιο επίπεδο; Ποιο είναι το τμήμα των φορολογικών εσόδων που αναλογεί στο εφοπλιστικό κεφάλαιο; Τι πληρώνουν οι κατασκευαστικές εταιρείες, βεβαίως, τώρα έχουν κρίση αλλά πριν, που υπήρχε τεράστια ανάπτυξη; Όλα αυτά γίνονται, όταν υπάρχουν ειδικά φορολογικά καθεστώτα γι’ αυτά τα τμήματα του κεφαλαίου και ασχολούμαστε με τις λίστες –λέει- για να βρούμε αυτούς που παράνομα τα έβγαλαν. Και αυτοί που τα έβγαλαν νόμιμα;
Δηλαδή, κύριε  Υπουργέ, κάποιος δικαιολογείται να έχει καταθέσεις 20, 30, 40, 50, 100 εκατομμυρίων ευρώ, τη στιγμή που υπάρχουν δυόμισι εκατομμύρια τα οποίοι ζουν κάτω από το όριο της φτώχειας κι ενάμισι εκατομμύριο άνεργοι; Τη  στιγμή που δεν μπορούν να αγοράσουν τα φάρμακα οι συνταξιούχοι, πώς δικαιολογείται αυτός να έχει 500, 300, 200, 50 εκατομμύρια καταθέσεις; Από πού και ως πού; Πού τα βρήκε; Από τη νόμιμη εργασία του; Και ο άλλος, ο οποίος παίρνει 500 ευρώ σύνταξη το μήνα, εργασία δεν έκανε τριάντα και τριάντα πέντε χρόνια; Είναι, λοιπόν, αυτό νόμιμο και ηθικό; Εμείς λέμε όχι, είναι παράνομο συνολικά το σύστημα αυτό, που μπορεί και επιτρέπει σε κάποιον να καρπώνεται τον ιδρώτα, το μόχθο του εργαζόμενου, για να μπορεί αυτός να δημιουργεί και να διαμορφώνει τεράστιες, αμύθητες περιουσίες. Εδώ είναι η βασική παρανομία η οποία υπάρχει, κύριε  Υπουργέ, και σε αυτό βεβαίως δεν μπορείτε να απαντήσετε.
Τρίτο ζήτημα. Το έχουμε ξαναθέσει αυτό το ερώτημα. Σε συνθήκες ελευθερίας κίνησης κεφαλαίων μπορεί να φορολογηθεί το κεφάλαιο; Ο πλούτος μπορεί να φορολογηθεί, κύριε  Υπουργέ, όταν υπάρχει ελευθερία κίνησης κεφαλαίων, όταν ο άλλος μπορεί να βγάλει οποτεδήποτε θέλει τα χρήματά του, όταν υπάρχουν φορολογικοί παράδεισοι; Μια έκθεση αναφέρει –δεν ξέρουμε κατά πόσο ανταποκρίνεται στην πραγματικότητα- ότι 17 τρισεκατομμύρια δολάρια είναι «παρκαρισμένα» σε φορολογικούς παραδείσους. Και δεν βάζουμε τις offshore εταιρείες και τις άλλες μεθόδους με τις οποίες αποκρύπτουν κάποιοι τα κεφάλαιά τους. Δεκαεπτά τρισεκατομμύρια σε παγκόσμιο επίπεδο. Και λέτε ότι θα αντιμετωπίσετε τη φοροδιαφυγή, όταν υπάρχει αυτή η ελευθερία κίνησης κεφαλαίου, όταν υπάρχουν τα διάφορα απόρρητα, όταν υπάρχουν φορολογικοί παράδεισοι και offshore εταιρείες; Πώς θα την αντιμετωπίσετε; Με τι εργαλεία και με τι τρόπο; Με το νέο φορολογικό νόμο τον οποίο ετοιμάζετε.
Τι λέει ο νέος φορολογικός νόμος; Αυτός που έχει εισόδημα 10.000 ευρώ θα φορολογηθεί επιπλέον. Θα φορολογήσετε επιπλέον αυτόν που έχει εισόδημα 10.000 ευρώ και αν τυχόν έχει και παιδιά, όσα περισσότερα, τόσο περισσότερο φόρο θα πληρώσει. Και αυτός που έχει πάνω από 60.000 ευρώ εισόδημα –αυτά λένε τα δημοσιεύματα που δεν έχουν διαψευστεί- θα πληρώσει λιγότερο φόρο. Θα φορολογήσετε περισσότερο τους επαγγελματίες, τον αγρότη και τον μεγάλο εισοδηματία λιγότερο, το κεφάλαιο λιγότερο. 
Μείωση των φορολογικών συντελεστών στο όνομα του φορολογικού ανταγωνισμού. Αυτό δεν πάτε να κάνετε; Φέρνετε ένα νέο, ταξικό, βάρβαρο φορολογικό νομοσχέδιο, που θα πληρώσουν και πάλι οι μισθωτοί και οι συνταξιούχοι. Η λαϊκή οικογένεια θα σηκώσει τα φορολογικά βάρη, αν συμπεριλάβουμε σε αυτό και το σύνολο των έμμεσων φόρων, των διαφόρων κεφαλικών φόρων, των διαφόρων τελών που αυτοί κατά κύριο λόγο επιβαρύνονται. Δεν έχουμε καμμία αυταπάτη ότι μπορείτε να αλλάξετε ή να κάνετε δικαιότερο φορολογικό σύστημα. Θα είναι πιο άδικο, πιο αντιλαϊκό, πιο βάρβαρο.
 Επίσης, θα αποδειχθεί στο τέλος, όπως επιβεβαιώνετε από τα ίδια τα στοιχεία, γιατί έχουν γίνει αλλεπάλληλες εκστρατείες από τις διάφορες κυβερνήσεις για την πάταξη της φοροδιαφυγής, ότι η φοροδιαφυγή θεριεύει, μεγαλώνει, γιγαντώνεται. Έτσι θα έχουμε και το επόμενο χρονικό διάστημα γιγάντωση και μεγάλωμα της φοροδιαφυγής και της φοροαποφυγής του πλούτου, σε βάρος των εισοδημάτων των λαϊκών στρωμάτων, που θα αισθανθούν μια καινούργια φοροεπιδρομή γιατί κάθε φορά που εξαγγέλλετε εκστρατεία πάταξης της φοροδιαφυγής, σημαίνει φοροεπιδρομή, για τους εργαζόμενους, τους επαγγελματίες και τους αυτοαπασχολούμενους.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν μου πέφτει λόγος να σχολιάσω αυτά που ακούστηκαν σήμερα. Η συζήτηση ήταν υψηλού επιπέδου. Ακούστηκαν πολλές αλήθειες που πρέπει να μας προβληματίσουν όλους.
Η κ. Ασημίνα Ξηροτύρη έχει το λόγο για τρία λεπτά.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε  Πρόεδρε.
Κύριε  Υπουργέ, από καιρό έχουμε μία ανοικτή συζήτηση. Εγώ ήθελα, πράγματι, σήμερα να είχα κάποια αποτελέσματα, τουλάχιστον σε αυτό το ελάχιστο που σας είχα ζητήσει. Έχετε μία λίστα -και την έχουμε δει στη Βουλή- με τους επτακόσιους τριάντα πέντε και άλλους τόσους το 2010, που έχουν βγάλει υπερεκατονταπλάσια εμβάσματα σε σχέση με το φορολογικό τους εισόδημα.
Μου είπατε το Σεπτέμβριο, λοιπόν, και ότι έχει γίνει η επεξεργασία των στοιχείων και ότι έχετε βρει τις διαφορές και ότι από την άλλη πλευρά έχετε φωτογραφίσει και το προφίλ αυτών των ανθρώπων. 
Περίμενα σήμερα, πραγματικά, να κάνετε την πρώτη εξαγγελία ότι έχουν ήδη φύγει τα γράμματα, επειδή όταν σας ρώτησα αν έχετε νομοθετικά το εργαλείο για να πάρετε επί τοις εκατό την είσπραξη από τη διαφορά μεταξύ του δηλωθέντος εισοδήματος τα δέκα χρόνια και του εμβάσματος, μου είχατε απαντήσει ότι και το νόμο τον έχετε και ότι δεν χρειάζεται πρόσθετη ρύθμιση. Εγώ, λοιπόν, περίμενα τουλάχιστον για αυτές τις περιπτώσεις να είχαμε σήμερα 1 δισεκατομμύριο στο χέρι με το 40%-45% πρόστιμο επί της διαφοράς. Έπρεπε, λοιπόν, να έχουμε κάποια στοιχεία. 
Από εκεί και πέρα, περιμέναμε να μας πείτε και για τις υπόλοιπες λίστες. Βεβαίως, υπάρχουν –ουκ έστιν αριθμός- ασαφή στοιχεία. Για όλα αυτά, όμως, έπρεπε να υπάρχει ένα χρονοδιάγραμμα, να μπουν περισσότερο σε σειρά, για να μπορούμε να καταλάβουμε τι θα γίνει με τις λίστες κατ’ αρχήν και με αυτά τα οποία υπάρχουν αποτυπωμένα. Ξέρουμε τα πρόσωπα, ξέρουμε τις καταθέσεις τους, ξέρουμε τη φορολογία τους. Επομένως, δεν είχαμε απαντήσεις πάνω στα θέματα και αυτής της περιορισμένης λίστας και των άλλων, το πόσες είναι και τι γίνεται. 
Πάμε παρακάτω. Για τις offshore εταιρείες πάλι δεν είχαμε ουσιαστικές απαντήσεις. Βεβαίως και μεταφέρετε τον έλεγχο αυτών των εταιρειών -και θα δώσετε και την παράταση, για να μην απαλλαγούν- εκεί που μπορούν να ελεγχθούν. Το θέμα, όμως, είναι ότι πρέπει να ελεγχθούν, πρέπει να έχουμε αποτελέσματα, γιατί είναι τεράστια η φοροδιαφυγή που γίνεται από τις off shore εταιρείες. Και σε αυτό δεν έχουμε ένα χρονοδιάγραμμα. Έχουμε από εσάς απλώς το ότι θα μεριμνήσετε, ούτως ώστε να μην παραγραφούν οι φοροαπαλλαγές τους. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Για το γενικό γραμματέα εσόδων είπα ότι, πράγματι, είναι μία θετική κίνηση. Συμφωνούμε ότι αυτό το σύστημα πρέπει να είναι –αν δεν έχει πλήρη αυτονομία, έτσι όπως το περιγράψατε- ένα ημιαυτόνομο σύστημα και είναι λογικό έτσι να λειτουργήσει σε αυτήν την πρώτη φάση. 
Για το ΣΔΟΕ πρέπει να βρούμε λύση, κύριοι συνάδελφοι. Εμείς μιλάμε για ένα ειδικό σώμα, το οποίο θα έχει ειδικό τρόπο πρόσληψης και αξιολόγησης κ.λπ.. Πρέπει να βρεθεί αυτή η λύση. Δεν μπορούμε να πούμε ότι θα πάρουμε από τους υπαλλήλους που έχουμε, θα μεταφέρουμε κ.λπ. και ότι δεν μας φθάνουν. Πρέπει, επιτέλους, το σώμα αυτό να ενισχυθεί και να μπορέσει να επιτελέσει το έργο του. 
Η Γενική Γραμματεία Πληροφοριακών Συστημάτων έχει κάνει, βεβαίως και αυτή σημαντικό έργο και έχει κάποια σημαντικά εργαλεία. Σας είπα, όμως –και δεν μου δώσατε απάντηση σε αυτό- ότι το «TAXIS», το «ELENXIS», το «ISIS» δεν είναι δικτυακά συνδεδεμένα με το ΣΔΟΕ και με τη γενική γραμματεία. Από την άλλη πλευρά, δεν μπορούν να αξιοποιηθούν. 
Σας έφερα το παράδειγμα του «Σέρπικου». Δεν μπορούμε, ενδεχομένως, να φθάσουμε σήμερα, αύριο, αλλά με μία καλύτερη δικτύωση αυτών των συστημάτων και με μια αξιοποίηση αυτού του υπόβαθρου που έχουμε θα μπορέσουμε τουλάχιστον να πλησιάσουμε αυτό το σύστημα και αργότερα να το εφαρμόσουμε και στη χώρα μας. 
Ήθελα μια πιο ολοκληρωμένη απάντηση για τις αδυναμίες της λειτουργικής και ηλεκτρονικής διασύνδεσης του ΣΔΟΕ, της Γενικής Γραμματείας Πληροφοριών με τα άλλα ηλεκτρονικά συστήματα τα οποία υπάρχουν. 
Όσον αφορά το θέμα της επιτροπής του άρθρου 70 Α΄, εγώ σας έκανα μία πρόταση. Δεν υπάρχει τρόπος να ξεκαθαριστούν αλλιώς οι υποθέσεις. Πρέπει να κάνετε περισσότερες επιτροπές -τουλάχιστον μία ανά περιφέρεια- και από την άλλη πλευρά, θα πρέπει να επιταχύνουν τη λειτουργία τους οι περισσότερες από αυτές τις επιτροπές. Σε αυτό πρέπει να υπάρξει σχετική ρύθμιση.
Όσον αφορά το λαθρεμπόριο καυσίμων και την κοινή υπουργική απόφαση που τώρα πλέον έχει εκδοθεί, θέλω να διαβεβαιώσετε, κύριε Υπουργέ, ότι μέσω της σχετικής επιτροπής, της οποίας επιταχύνατε το έργο σας κ.λπ., έχει διασφαλιστεί και το θέμα των ηλεκτρονικών και λοιπών μέσων που πρέπει να εξοπλιστούν τα τελωνεία, τα βυτιοφόρα, οι υπηρεσίες, τα λιμάνια και άλλα, ούτως ώστε να μπορέσουν τελικά, να εφαρμοστούν αυτές οι ΚΥΑ. Το θέμα δηλαδή των τεχνικών και ηλεκτρονικών μέσων είναι το σοβαρότερο και εδώ χρειάζεται και η συνεργασία και άλλων Υπουργείων, προκειμένου να έχουμε αποτέλεσμα. 
(Στο σημείο αυτό κτυπά το κουδούνι λήξεως του χρόνου ομιλίας της κυρίας Βουλευτού)
Τελειώνοντας, θέλω να πω ότι μπορούμε –και πρέπει να το κάνουμε τουλάχιστον μέχρι το τέλος του έτους, μου το είχατε υποσχεθεί στην περασμένη επίκαιρη ερώτηση- μέχρι τέλος του έτους, να δώσουμε στους Έλληνες πολίτες τουλάχιστον μερικά από τα πιο ακραία παραδείγματα φοροδιαφυγής καθώς και αποτελέσματα φοροείσπραξης αυτών, για να μπορέσουμε να ελπίζουμε ότι και η πρόταση η δική μας, η οποία υιοθετήθηκε και από τον Πρωθυπουργό και από την προγραμματική συμφωνία για τη ρήτρα αντικατάστασης, θα μπορέσει να αποτελέσει βάση αργότερα και ότι δεν ήταν ένα ευχολόγιο για να κάνουμε πιο ελαφρά τα μέτρα, τα οποία όντως είναι δυσβάσταχτα στον ελληνικό λαό. 
Πρέπει να βρούμε τρόπο να πατάξουμε την αδικία και να μπορέσουμε γρήγορα, παρά τα επαχθή μέτρα, με τη σταθερή πάταξη της φοροδιαφυγής και τα σταθερά έσοδα, να ανακουφίσουμε, πράγματι, τον Έλληνα πολίτη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Σπύρος Λυκούδης έχει το λόγο.</ChairmanSpeech> 
<Speech><Parlmember>ΣΠΥΡΙΔΩΝ ΛΥΚΟΥΔΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, η πεποίθηση ότι οι φορολογούμενο υπό μία έννοια κακοποιούνται από το κράτος, είναι βαθιά, δυστυχώς, ριζωμένη στη συνείδηση των Ελλήνων πολιτών και δικαίως υπό μία έννοια. Υπάρχει η αντίληψη ότι όσο πιο έντιμος, νομοταγής και ωφέλιμος κοινωνικά είναι ο φορολογούμενος πολίτης, τόσο μεγαλύτερη είναι και η αδικία που υφίσταται. 
Δυστυχώς, κάπως έτσι είναι η εικόνα και καθημερινά επιβεβαιώνεται η αδυναμία του κράτους να συντονίσει τις υπηρεσίες του για να αντιμετωπίσει τέτοια προβλήματα, για να εντοπίσει την απόκρυψη, την κατάχρηση, την εξαπάτηση, ακόμα και τις κατάφορες παρανομίες. 
Γι’ αυτό και εμείς πριν –το είπα στην πρωτολογία μου- επιμένουμε στο στρατηγικό σχεδιασμό και στο ρεαλισμό με αυστηρά χρονοδιαγράμματα στις προσπάθειές μας. Τα τρία τελευταία χρόνια, οι προσπάθειες διεύρυνσης της φορολογικής βάσης και αύξησης της φορολογητέας ύλης ήταν πολλές αλλά ανοργάνωτες. Τα μέτρα πάταξης της φοροδιαφυγής, κυρίως στον ΦΠΑ, αποδείχθηκαν εμβαλωματικά και ατελέσφορα. Κανένα δεν υπηρέτησε τη μείζονα ανάγκη της οικοδόμησης και της εμπιστοσύνης μεταξύ κράτους-πολιτών και κράτους-επιχειρηματιών. 
Κύριε Υπουργέ, τελειώνω λέγοντας τα εξής. Δεν αρκεί η βούληση ενός Υπουργού και οι αρμοδιότητες ενός χαρτοφυλακίου, για να διασφαλίσουμε τη διαφάνεια της φορολογητέας ύλης και την αξιόπιστη και δίκαιη κατανομή των φορολογικών βαρών. 
Κύριε Υπουργέ, δεν αναμετριέστε με τη φοροδιαφυγή. Επιτρέψτε μου να πω ότι αναμετριέστε με την ιστορία της Δημόσιας Διοίκησης, διότι για να πετύχουμε τους στόχους που θέσατε, απαιτείται όχι μόνο ένα νομοσχέδιο και τεχνοκράτες υψηλής εξειδίκευσης αλλά διασύνδεση και συνδυαστική λειτουργία πολλών τομέων της διοίκησης και κυρίως ανάληψη αυστηρών –το ξαναλέω- χρονοδιαγραμμάτων και αταλάντευτη πολιτική επιμονή από όλους μας. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εμείς ευχαριστούμε, κύριε Λυκούδη. 
Η κ. Μαρία Γιαννακάκη έχει το λόγο για δύο λεπτά.</ChairmanSpeech> 
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ, κύριε Πρόεδρε. 
Κύριε Υπουργέ, από την απάντησή σας αλλά και από την όλη συζήτηση, είναι περισσότερο από σαφές ότι είναι ανάγκη να καταρτιστεί ένα καινούργιο φορολογικό πλαίσιο, βάσει του οποίου θα αποτρέπεται η παρατηρούμενη φοροδιαφυγή, η οποία πολύ συχνά συνδέεται με τις offshore εταιρείες. 
Σε αυτό το πλαίσιο, θα πρέπει να επαναδιατυπωθεί ο ορισμός του ιδιωτικού σκάφους αναψυχής που δεν θα έχει να κάνει μόνο με το μέγεθος του σκάφους αλλά και με πρόσθετες λεπτομέρειες, οι οποίες σχετίζονται και με τους χώρους ενδιαίτησης αλλά και με πιο αυστηρά κριτήρια, ούτως ώστε να αποτελέσει αντικίνητρο στην εν λόγω διαδικασία φοροδιαφυγής.
Η ψηφιοποίηση της διαδικασίας καταγραφής επαγγελματικών σκαφών στο σχετικό μητρώο, καθώς και η διαγραφή όλων αυτών οι οποίοι παράνομα έχουν καταγραφεί σ’ αυτό, μπορεί να συνοδευτεί και με τη θέσπιση ενός ειδικού σήματος, το οποίο θα τοποθετείται σε συγκεκριμένο σημείο, που θα διευκολύνει σημαντικά τον έλεγχο.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Θα σας πω και κάτι τελευταίο. Το Σεπτέμβριο, η Ευρωπαϊκή Επιτροπή έθεσε στην ελληνική Κυβέρνηση ερωτήματα, που έχουν να κάνουν με την προνομιακή μεταχείριση των εφοπλιστών και των ναυτιλιακών εταιρειών. Ανάμεσα στα ερωτήματα, τα οποία μεταξύ άλλων αφορούν στη μη καταβολή φόρου ακινήτων, στη μη απόδοση ενιαίου φόρου επί των πετρελαιοειδών και σε άλλα, γίνεται ιδιαίτερη μνεία στο γεγονός ότι η χώρα μας αποτελεί φορολογικό παράδεισο των ναυτιλιακών εταιρειών πλοίων αναψυχής.
Συγκεκριμένα, η Γενική Διεύθυνση Ανταγωνισμού, με επιστολή της στις 17 Αυγούστου, απαίτησε εξηγήσεις, σχετικά με το σκεπτικό που υπαγορεύει τη θέσπιση της συγκεκριμένης κατηγορίας, καθώς και για το γεγονός ότι οι εν λόγω εταιρείες υπόκεινται σε φόρο χωρητικότητας και όχι σε φόρο εισοδήματος εταιρειών. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Όλα αυτά, μάλιστα, με στόχο να μη δούμε ξανά δημοσιεύματα, όπως αυτό που πρόσφατα είδαμε στο «NOUVELLE OBSERVATEUR», το οποίο αναπαρήχθη σε όλο το σοβαρό ευρωπαϊκό Τύπο, με τίτλο «Ποια είναι η καλύτερη δουλειά στον κόσμο; Εφοπλιστής στην Ελλάδα. Εισπράττεις πολλά και δεν αποδίδεις τίποτα.».</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός κ. Μαυραγάνης έχει το λόγο για δέκα λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Αυτά που άκουσα ήταν πολύ χρήσιμα. Η κριτική σας, βέβαια, σε πολλά σημεία, κατά την άποψή μου, δεν είναι απολύτως ορθή.
Θα αναφερθώ στο τελευταίο που είπατε για το συγκεκριμένο τρόπο φορολόγησης των Ελλήνων εφοπλιστών. Το τονάζ ΤΑΧ το έχουν οι περισσότερες χώρες της Ευρώπης. Άρα, λοιπόν, εκεί πρέπει να είμαστε πολύ προσεκτικοί.
Θα ήθελα, επίσης, να πω ότι στον υπολογισμό του πόσα περιμένουμε, κύριε Τσούκαλη, θα πρέπει πρώτα να δούμε τι μας λένε αυτοί, για τους οποίους έχουμε τα στοιχεία. Δεν μπορείς να υπολογίσεις ότι όλοι αυτοί δεν θα έχουν στοιχεία. Μπορεί να έχουν στοιχεία, να δικαιολογήσουν κάτι απ’ αυτά τα οποία εμείς θεωρούμε ότι δεν δικαιολογούνται. Μόλις, λοιπόν, έχουμε αυτήν την πληροφόρηση, θα είμαστε και πολύ εξειδικευμένοι στο ποσό των ευρώ που περιμένουμε. Αυτήν τη στιγμή έχουμε την εικόνα. Δεν ξέρουμε, όμως, αν αυτή είναι η πραγματική εικόνα, διότι πρέπει να μας δώσουν και αυτοί τα στοιχεία και να γίνει η διασταύρωση. 
Συνεπώς, δεν πρέπει να αναφέρουμε νούμερα στον αέρα. Τα νούμερα αυτά τα έχετε δει στις εφημερίδες. Άρα, λοιπόν, μην απορείτε για τα νούμερα. Τα νούμερα αυτά που λένε στις εφημερίδες, είναι χωρίς καμμία επεξεργασία. Υποθέτουμε, δηλαδή, ότι όλοι είναι φοροφυγάδες. Εδώ, έχω πει εγώ πρώτος ότι για να χαρακτηρίσουμε κάποιον, πρέπει πρώτα να του δώσουμε το δικαίωμα να απολογηθεί.
Με κατηγορήσατε για την καθυστέρηση. Δεν είναι αλήθεια.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν είναι κατηγορία. Γιατί το εισπράττετε ως κατηγορία;</Speech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Το ισχυριστήκατε. Πείτε το όπως θέλετε. Η ουσία μετράει, ότι δηλαδή εμείς από τη στιγμή που λάβαμε την πληροφόρηση –και αυτό ήταν περίπου προς τα τέλη Αυγούστου- από εκεί και πέρα οργανώσαμε, με τις δυνάμεις που είχαμε εκείνη τη στιγμή, το πώς θα προχωρήσουμε. 
Δεν νομίζω ότι έχει γίνει στην Ελλάδα σε μία γκάμα τόσων χιλιάδων φορολογούμενων τέτοια επεξεργασία στοιχείων, ώστε να μπορείς να ξέρεις αν έχουν πρόβλημα και πόσοι απ’ αυτούς έχουν πρόβλημα. Και σας επανέλαβα ότι το χρονοδιάγραμμά μας είναι ότι πλέον φεύγουν οι επιστολές. Δεν είναι, όμως, επιστολές του τύπου «ελάτε, φέρτε τα στοιχεία», αλλά η όλη διαδικασία, συνδέεται με το σύστημα της Γενικής Γραμματείας Πληροφοριακών Συστημάτων, όπου εκεί θα γίνει η επεξεργασία αυτών που θα μας δώσουν. Άρα, λοιπόν, επιταχύνεται η διαδικασία.
Και δεν μπορώ να σας αποκαλύψω τώρα όλη τη διαδικασία του πώς θα γίνει. Δεν είναι ότι δεν την ξέρουμε αλλά με τα στοιχεία που θα κατατεθούν ηλεκτρονικά, θα προχωρήσει πολύ γρήγορα η διαδικασία και μέχρι το τέλος του έτους θα έχουμε αφ’ ενός τη σαφή εκτίμηση του μεγέθους που περιμένουμε και αφ’ ετέρου, θα έχουμε τα πρώτα απτά αποτελέσματα. Και υπάρχουν και μέτρα διασφάλισης των συμφερόντων του δημοσίου. 
Όσον αφορά αυτά που ακούστηκαν περί εμποδίων από τις τράπεζες για το τραπεζικό απόρρητο, ξέρετε ότι πλέον δεν ισχύουν. Έχουμε τη δυνατότητα πρόσβασης.
Αναφερθήκατε στη Guardia di Finanza, η οποία φυσικά είναι πρότυπο. Όμως, αυτή η υπηρεσία έχει φτιαχτεί μέσα από τόσα χρόνια, έχει φοβερές υποδομές και έχουν διατεθεί πάρα πολλά χρήματα για να φτιαχτεί. Θα μπορούσε για μας να είναι το πρότυπο αλλά δεν μπορούμε να μεταβούμε σε κάτι τέτοιο μέσα σε ένα πολύ σύντομο χρονικό διάστημα. 
Ζητήσατε χρονοδιάγραμμα για την αναμόρφωση της φορολογικής διοίκησης. Το Φεβρουάριο θα έχουμε νομοσχέδιο για την αναμόρφωση της φορολογικής διοίκησης. 
Ακούστηκε ότι η επιτροπή του άρθρου 70 Α΄ έχει 2,5 δισεκατομμύρια. Σας πληροφορώ ότι οι εκκρεμείς υποθέσεις αυτήν τη στιγμή είναι 1,2 δισεκατομμύρια. Δεν σημαίνει –και αυτό το έχω πει πάλι στο Κοινοβούλιο- ότι αυτά τα χρήματα θα τα πάρεις, ακόμα κι αν όλες οι υποθέσεις τελείωναν σε μία μέρα, γιατί, όπως ξέρετε, πολλές από αυτές θα πάνε στα δικαστήρια και άλλες θα συμβιβαστούν. Επομένως, δεν είναι αυτό το ποσό που μπορείς να περιμένεις. 
Επίσης, ακούστηκε ότι κινδυνεύουν με παραγραφή. Αυτό είναι λάθος. Όταν έχει εκδοθεί φύλλο ελέγχου, ποτέ δεν υπάρχει παραγραφή.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Όμως, υπάρχουν 300.000 μέχρι το τέλος του χρόνου.</Speech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Ακούστηκε ότι εδώ έχουμε πρόβλημα. Σας είπα από την πρώτη στιγμή ότι γι’ αυτό τις πολλαπλασιάζουμε. Φέρνουμε τη νομοθετική ρύθμιση. 
Επίσης, ερωτηθήκαμε για το πότε θα έχουμε περιουσιολόγιο. Έχουμε βάλει μπροστά το να μας πουν οι αρμόδιες υπηρεσίες τα ακριβή χαρακτηριστικά, έτσι ώστε να μπορέσουμε να το περιλάβουμε στις φορολογικές δηλώσεις που θα υποβληθούν το 2013.  
Ακούστηκε, επίσης, ότι θα πρέπει να αποκτήσουμε ένα σύστημα αντίστοιχο μ’ αυτό της Ιταλίας για την επεξεργασία των ηλεκτρονικών δεδομένων. Εμείς αυτό το οποίο κάνουμε είναι να αναβαθμίζουμε το «TAXIS», ώστε να φτάσουμε στο «TAXIS II» το Μάρτιο. Αυτό θα μας δώσει κι άλλες δυνατότητες. Βεβαίως και συμφωνώ μαζί σας ότι θα πρέπει να προχωράμε με γοργά βήματα στο πρότυπο άλλων χωρών. Όμως, το να φτιάξουμε μέσα σε μία νύχτα αυτό που έχει φτιάξει η Ιταλία, αυτό  δεν μπορούμε να το κάνουμε. Μπορούμε να μεταβούμε εκεί με συγκεκριμένα βήματα. 
Δεδομένου ότι ακούστηκε από μερικούς ότι δεν υπάρχει πολιτική βούληση, θα ήθελα να πω πάνω απ’ όλα ότι αυτό δεν είναι σωστό και ότι δεν αφορά τη σημερινή Κυβέρνηση. Δεν αφορά ούτε την πολιτική ηγεσία του Υπουργείου Οικονομικών ούτε τον Πρωθυπουργό, όπως και δεν αφορά βεβαίως και τα κόμματα που στηρίζουν αυτήν την Κυβέρνηση. Εμείς είμαστε αποφασισμένοι να προχωρήσουμε. Και ενώ σε άλλες εποχές μπορεί να υπήρχαν λίστες, αυτήν τη φορά, επεξεργαζόμαστε ό,τι έχουμε στα χέρια μας.
Έχετε θέσει κάτι που είναι σωστό, δηλαδή το πόσο γρήγορα θα πρέπει να τελειώνουν οι έλεγχοι. Και αυτό είναι κάτι, που όπως έχω πει και εδώ κατ’ επανάληψη, είναι προβληματικό και θα πρέπει εκτός από την ενίσχυση του ελεγκτικού μηχανισμού, να βάλουμε και κάποια όρια στον έλεγχο των υποθέσεων και στο πόσο χρόνο χρειάζονται. Δεν μπορεί να σέρνονται έλεγχοι. 
Επίσης, θα ήθελα να τελειώσω με την από μέρους της Κυβέρνησης παραδοχής ότι αυτήν τη στιγμή έχουμε βρει πολλές εκκρεμότητες και σε πολλά μέτωπα. Είχαμε τον Κώδικα Βιβλίων και Στοιχείων το οποίο έπρεπε να αναμορφώσουμε. Επιπλέον, είχαμε τη φορολογία εισοδήματος την οποία περιμένετε να δείτε και να την κρίνετε, γιατί δεν θα πρέπει να βασίζεστε σε ό,τι κυκλοφορεί. Θα έρθει το Υπουργείο με την επίσημη θέση του και θα κριθεί πάνω σ’ αυτό.
Είχαμε τον ελεγκτικό μηχανισμό σε αδύναμη θέση, με ελλείψεις. Είχαμε τη φορολογία των ακινήτων πάνω στην οποία επεξεργαζόμαστε και τη τελική μας πρόταση. Είχαμε να αντιμετωπίσουμε την ηλεκτρονικοποίηση των συναλλαγών, τη συγχώνευση των δημόσιων οικονομικών υπηρεσιών, προκειμένου να έχουμε μεγαλύτερα διαθέσιμα σε ανθρώπινο δυναμικό μέσα από τη διαδικασία.  
Συνεπώς, δεν είχαμε ένα μέτωπο.  Έχουμε πολλά μέτωπα. Αυτό που μπορώ να υποσχεθώ στο Κοινοβούλιο, είναι ότι θα δώσουμε τη μάχη σε όλα αυτά τα μέτωπα.   
Σας ευχαριστώ.</Speech>  
  ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Τσούκαλης, για δύο λεπτά.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Πράγματι, κύριε Πρόεδρε, η συζήτηση ήταν υψηλού επιπέδου, χρησιμότατη. Κύριε Υπουργέ, καλό θα ήταν από τα Πρακτικά της σημερινής συζήτησης να βγάλετε πάρα πολλά συμπεράσματα και προτάσεις, προκειμένου να διευκολυνθεί τη δουλεία σας.  
Θέλω να πω κάτι. Θεωρώ ότι πάρα πολύ αργά αναλάβατε πολιτικός προϊστάμενος του ΣΔΟΕ. Έπρεπε να το αναλάβετε από την πρώτη στιγμή. Και για το χρονικό διάστημα που είστε στο χώρο αυτό, έχετε κάνει πάρα πολλά. Και το λέω μετά λόγου γνώσεως. Γιατι όλη η Δημοκρατική Αριστερά και κάποια επιλεγμένα στελέχη, παρακολουθούν συστηματικά το τι γίνεται στο ΣΔΟΕ, πώς προσπαθεί η υπηρεσία αυτή να αντεπεξέλθει στις προκλήσεις. Και γνωρίζουμε πάρα πολύ καλά ότι πάρα πολλά απ αυτά που λέτε, πράγματι έχουν δρομολογηθεί.  Όμως θα εξακολουθήσουμε να είμαστε απαιτητικοί. 
Σας είπα σε κατ’ ιδίαν συζήτηση ότι από εσάς, από ότι εκπροσωπείτε, εξαρτώνται πάρα πολλά για τη χώρα, για να μην πω το παν. Από την πάταξη της φοροδιαφυγής θα λυθούν τα πάντα στη χώρα. Από τη φοροδιαφυγή, έχουμε να ελπίζουμε για παραγωγική ανασυγκρότηση της χώρας, για κοινωνική ανασυγκρότηση, για οτιδήποτε μπορείτε να φανταστείτε.  
Όμως, θα πρέπει να ξεκαθαρίσουμε κάτι. Από όλη την κουβέντα, φάνηκε ότι όλες οι πτέρυγες της Βουλής ομνύουν στην πάταξη της φοροδιαφυγής. Αυτό –ξέρετε- είναι διαχρονική διακήρυξη. Όταν φτάνουμε στα συγκεκριμένα, εκεί αρχίζουν οι διαφοροποιήσεις. Όταν δηλαδή αρχίζει και συλλαμβάνεται ο πρώτος ταβερνιάρης της Ύδρας, έχουμε τη συγκεκριμένη αντίδραση. 
Και εδώ πρέπει να αναφερθεί ο λόγος πολιτικού Αρχηγού, ο οποίος σε κεντρική του τοποθέτηση δήλωσε σε συνέντευξη ότι: «Μέχρις ότου αυξηθούν οι μισθοί των γιατρών, δικαιολογείται ένα φακελάκι. Μέχρις ότου αυξηθεί ο μισθός των εκπαιδευτικών, δικαιολογείται ένα ιδιαίτερο μάθημα».  Αυτά, θα πρέπει να τελειώσουν.  
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω με το εξής. Αποδεχόμαστε και οικειοποιούμαστε τις λέξεις «λαθρεμπόριο», «λαθρεπιβίβαση», «λαθραναγνώστης» και το «λαθραβιώσας». Αλλά το να ακούσουμε ότι «Και οι λαθρομετανάστες συμβάλλουν τα μέγιστα σε αυτήν την επέκταση, κατακλυσμιαία, της φοροδιαφυγής» είναι αρμοδιότητα κάποιου άλλου κόμματος. 
Και η τελευταία πρόκληση, κύριε Υπουργέ. Εμείς, σαν Δημοκρατική Αριστερά θα κάνουμε τα πάντα. Ο Γενικός Γραμματέας Εσόδων και Τελωνιακών Θεμάτων πρέπει να είναι επιλογή που να σηματοδοτεί τη νέα αντίληψη της Κυβέρνησης. Σε καμμία περίπτωση δεν πρέπει να είναι συμβιβασμός, να είναι συμβιβαστική επιλογή των τριών κομμάτων. «Ουαί και αλίμονο», αν γι’ αυτό το κρίσιμο θέμα φτάσαμε, σε αυτά που γνωρίζαμε μέχρι τώρα. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Τσούκαλη, ευχαριστώ πάρα πολύ γι’ αυτό το οποίο είπατε. Για μένα είναι μεγάλο το βάρος και το αναγνωρίζω. 
Όταν κλήθηκα να αναλάβω αυτήν τη θέση, δεν σας κρύβω ότι σκέφθηκα λόγω και της δικής μου πορείας και γνώσης, πως είναι πολύ βαρύ το καθήκον. Σε άλλες περιπτώσεις μπορεί να έλεγε κάποιος ότι δεν ήταν ο ειδικός αλλά τουλάχιστον στον τομέα αυτόν, τυχαίνει να γνωρίζω κάποια πράγματα και γι’ αυτό έχετε δίκιο που είστε απαιτητικοί. 
Πέραν αυτών που είπα προηγουμένως, για το τι έχει γίνει μέσα σ’ αυτό το διάστημα, η έλλειψη γραμματέα ήταν πολύ καθοριστική για να προχωρήσει ακόμα πιο γρήγορα το έργο. Αυτό το οποίο έγινε αυτούς τους μήνες, κατά την άποψή μου ήταν σημαντικό. Όμως από εδώ και πέρα, μια θέση γραμματέα που θα έχει πληρωθεί από ένα άτομο επαρκές, είναι καθοριστική για το μέλλον της φορολογικής πολιτικής και της καταπολέμησης της φοροδιαφυγής. 
Συμφωνώ ότι θα πρέπει να γίνει μια προσεκτική επιλογή. Πρέπει να αναλάβει πολύ γρήγορα αυτό το καθήκον όπως προβλέπει η διάταξη που ψηφίσαμε. 
Θα ήθελα να κάνω και μια παρατήρηση. Αν ήταν έτοιμο το νομοθετικό πλαίσιο, θα μπορούσαμε να είχαμε προχωρήσει νωρίτερα σ’ αυτόν το διορισμό. Δυστυχώς, δεν βρήκαμε τέτοιο πλαίσιο και έπρεπε να είμαστε πάρα πολύ προσεκτικοί, γιατί αυτή η θέση είναι ένας θεσμός που θα μείνει. Όπως πολύ σωστά ειπώθηκε, θα πρέπει να νομοθετούμε στη φορολογία με προοπτική σταθερότητας. Οι θεσμοί που βάζουμε τώρα, θα μείνουν για πολλά χρόνια.
Ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Υπουργέ, έχετε μαζί σας όλες τις πτέρυγες της Βουλής. Προχωρήστε. Σήμερα ήταν μια ενδιαφέρουσα συζήτηση. Έχετε δύναμη γιατί όλοι ήταν μαζί σας. 
Κηρύσσεται περαιωμένη η συζήτηση επί της υπ’ αριθμόν 18/13/18-10-2012 επίκαιρης επερώτησης των Βουλευτών της Δημοκρατικής Αριστεράς προς τους Υπουργούς Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τον εκσυγχρονισμό των φοροελεγκτικών μηχανισμών και της πάταξης της φοροδιαφυγής. 
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 22.41΄ λύεται η συνεδρίαση για αύριο ημέρα Τρίτη 20 Νοεμβρίου 2012 και ώρα 18.00΄, με αντικείμενο εργασιών του Σώματος κοινοβουλευτικό έλεγχο: συζήτηση αναφορών και ερωτήσεων σύμφωνα με την ημερήσια διάταξη. 
    Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ   
Τελευταία Αποθήκευση:	22/11/2012 12:19:00 μμ	Από:	K.arapi
Εκτυπώθηκε:	22/11/2012 12:07:00 μμ</body>
</html>