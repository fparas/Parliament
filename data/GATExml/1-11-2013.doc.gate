<html><head><meta name="cp:revision" content="2"><meta name="date" content="2013-11-10T15:02:00Z"><meta name="Company" content="OTS"><meta name="meta:word-count" content="37455"><meta name="dc:creator" content="Production"><meta name="extended-properties:Company" content="OTS"><meta name="Word-Count" content="37455"><meta name="dcterms:created" content="2013-11-10T15:02:00Z"><meta name="dcterms:modified" content="2013-11-10T15:02:00Z"><meta name="Last-Modified" content="2013-11-10T15:02:00Z"><meta name="Last-Save-Date" content="2013-11-10T15:02:00Z"><meta name="meta:character-count" content="202263"><meta name="Template" content="Normal"><meta name="meta:save-date" content="2013-11-10T15:02:00Z"><meta name="Application-Name" content="Microsoft Office Word"><meta name="modified" content="2013-11-10T15:02:00Z"><meta name="Edit-Time" content="1200000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-11-10T15:02:00Z"><meta name="meta:last-author" content="e.gouma"><meta name="Creation-Date" content="2013-11-10T15:02:00Z"><meta name="xmpTPg:NPages" content="193"><meta name="resourceName" content="1-11-2013.doc"><meta name="Last-Author" content="e.gouma"><meta name="Character Count" content="202263"><meta name="Page-Count" content="193"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="193"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ  01-11-2013		ΣΕΛ.5
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΙΗ΄
Παρασκευή 1 Νοεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. &apos;Αδεια απουσίας του Βουλευτή κ. Κ. Κουκοδήμου, σελ. 
2. Ανακοινώνεται ότι τη συνεδρίαση παρακολουθούν μαθητές από το 16ο Δημοτικό Σχολείο Αιγάλεω, το 5ο Γυμνάσιο Ιωαννίνων, το Γυμνάσιο Νεάπολης Κοζάνης και 16 φοιτητές και φοιτήτριες της νεολαίας του κυβερνώντος κόμματος της Νορβηγίας &quot;Hoyre&quot;, σελ. 
3. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Ανακοίνωση του δελτίου επικαίρων ερωτήσεων της Δευτέρας 4 Νοεμβρίου 2013, σελ. 
2. Συζήτηση επικαίρων ερωτήσεων:
α) Προς τον Υπουργό Παιδείας και Θρησκευμάτων, σχετικά με τη διείσδυση της Χρυσής Αυγής στο χώρο της εκπαίδευσης, σελ. 
β) Προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων στελέχωσης της Γαλακτοκομικής Σχολής Ιωαννίνων, σελ. 
 γ) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το πρόγραμμα προώθησης συνταξιοδότησης των αλιέων, σελ. 
3. Συζήτηση επίκαιρης επερώτησης του Συνασπισμού Ριζοσπαστικής Αριστεράς - Ενωτικού Κοινωνικού Μετώπου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την προμελετημένη και μεθοδευμένη δυσλειτουργία των Κέντρων Πιστοποίησης Αναπηρίας με στόχο τον περιορισμό των κοινωνικών παροχών στα άτομα με αναπηρία και χρόνιες παθήσεις, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση Εκθέσεως Διαρκούς Επιτροπής: Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την Έκθεσή της στο σχέδιο νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: &quot;Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης&quot;, σελ. 

ΠΡΟΕΔΡΕΥΟΝΤΕΣ                                           ΔΡΑΓΑΣΑΚΗΣ Ι. , σελ.
ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ

Α. Επί διαδικαστικού θέματος:
ΒΟΥΛΤΕΨΗ Σ. , σελ.
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΟΥΚΟΥΤΣΗΣ Δ. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΥΚΟΣ Γ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΠΑΡΚΑΣ Κ. , σελ.
ΣΤΡΑΤΟΥΛΗΣ Δ. , σελ.

Β. Επί των επικαίρων ερωτήσεων:
ΚΕΓΚΕΡΟΓΛΟΥ Β. , σελ.
ΚΕΔΙΚΟΓΛΟΥ Σ. (ΠΑΣΟΚ) , σελ.
ΜΑΡΚΟΠΟΥΛΟΣ Κ. , σελ.
ΜΩΡΑΪΤΗΣ Ν. , σελ.
ΡΕΠΟΥΣΗ Μ. , σελ.
ΤΣΑΥΤΑΡΗΣ Α. , σελ.

Γ. Επί της επίκαιρης επερώτησης:
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΒΟΥΛΤΕΨΗ Σ. , σελ.
ΖΑΧΑΡΙΑΣ Κ. , σελ.
ΚΑΚΛΑΜΑΝΗΣ Α. , σελ.
ΚΑΡΑΓΙΑΝΝΙΔΗΣ Χ. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΟΥΚΟΥΤΣΗΣ Δ. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΥΚΟΣ Γ. , σελ.
ΜΗΤΡΟΠΟΥΛΟΣ Α. , σελ.
ΜΠΑΡΚΑΣ Κ. , σελ.
ΜΠΟΥΡΑΣ Α. , σελ.
ΞΑΝΘΟΣ Α. , σελ.
ΟΙΚΟΝΟΜΟΥ Β. , σελ.
ΣΤΑΘΑΣ Ι. , σελ.
ΣΤΡΑΤΟΥΛΗΣ Δ. , σελ.
ΧΑΪΚΑΛΗΣ Π. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
	ΣΥΝΕΔΡΙΑΣΗ ΙΗ΄
Παρασκευή 1 Νοεμβρίου 2013
Αθήνα, σήμερα την 1η Νοεμβρίου 2013, ημέρα Παρασκευή και ώρα 10.10΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Γ΄ Αντιπροέδρου αυτής κ. ΧΡΗΣΤΟΥ ΜΑΡΚΟΓΙΑΝΝΑΚΗ . 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο των επίκαιρων ερωτήσεων της Δευτέρας 4 Νοεμβρίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 169/29-10-2013 επίκαιρη ερώτηση του Γ΄ Αντιπροέδρου της Βουλής και Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τους Υπουργούς Περιβάλλοντος, Ενέργειας και Κλιματικής Αλλαγής και Αγροτικής Ανάπτυξης και Τροφίμων, σχετικά με την υποβολή του σχεδίου διαχείρισης λεκανών απορροής του υδατικού διαμερίσματος Κρήτης.
2. Η με αριθμό 177/29-10-2013 επίκαιρη ερώτηση του Βουλευτή Δράμας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Χρήστου Καραγιαννίδη προς τον Υπουργό Οικονομικών, σχετικά με την ανάγκη χορήγησης του επιδόματος επικίνδυνης και ανθυγιεινής εργασίας στο πυροσβεστικό προσωπικό.
3. Η με αριθμό 174/29-10-2013 επίκαιρη ερώτηση της ΣΤ΄ Αντιπροέδρου της Βουλής και Βουλευτού Σερρών των Ανεξάρτητων Ελλήνων κ. Μαρίας Κόλλια - Τσαρουχά προς τον Υπουργό Υγείας, σχετικά με την ολοκλήρωση των διαδικασιών για την ένταξη των υπό διαθεσιμότητα εκπαιδευτικών του Τομέα Υγείας και Πρόνοιας στο Υπουργείο Υγείας.
4. Η με αριθμό 173/29-10-2013 επίκαιρη ερώτηση του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την κατάργηση της επιτροπής επίλυσης φορολογικών διαφορών του άρθρου 70Α.
5. Η με αριθμό 180/29-10-2013 επίκαιρη ερώτηση του Βουλευτή Αχαΐας του Κομουνιστικού Κόμματος Ελλάδας κ. Καραθανασόπουλου προς τον Υπουργό Παιδείας και Θρησκευμάτων, σχετικά με την εγκύκλιο του Υπουργείου Παιδείας σε σχέση με τα ιδιωτικά σχολεία.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 170/29-10-2013 επίκαιρη ερώτηση του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Πολιτισμού και Αθλητισμού, σχετικά με την αναθεώρηση του θεσμικού πλαισίου που προβλέπει την είσπραξη πνευματικών και συγγενικών δικαιωμάτων.
2. Η με αριθμό 178/29-10-2013 επίκαιρη ερώτηση του Βουλευτή Αρκαδίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Κωνσταντίνου Ζαχαριά προς τον Υπουργό Οικονομικών, σχετικά με το Γηροκομείο Αθηνών.
3. Η με αριθμό 175/29-10-2013 επίκαιρη ερώτηση του Βουλευτή Β΄ Αθηνών των Ανεξάρτητων Ελλήνων κ. Βασίλειου Καπερνάρου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τις «ποινικές ευθύνες προσώπων, μέσω των οποίων δωροδοκήθηκαν η ΝΔ και το ΠΑΣΟΚ, από τη SIEMENS, κατόπιν της ομολογίας Χριστοφοράκου».
Εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πέμπτη με αριθμό 171/29-10-2013 επίκαιρη ερώτηση πρώτου κύκλου της Βουλευτού Α΄ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, σχετικά με τη διείσδυση της Χρυσής Αυγής στο χώρο της εκπαίδευσης. 
Στην κυρία συνάδελφο θα απαντήσει ο Υφυπουργός Παιδείας και Θρησκευμάτων κ. Συμεών Κεδίκογλου. 
Κυρία συνάδελφε, έχετε το λόγο για δύο λεπτά.</ChairmanSpeech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κύριε Πρόεδρε. 
Κύριε Υφυπουργέ, όπως γνωρίζετε, οι προσδοκίες των πολιτών, της κοινωνίας, για την εκρίζωση του ρατσισμού, του ναζισμού και του δικτύου της Χρυσής Αυγής μέσα στην κοινωνία είναι πάρα πολύ μεγάλες. Αντίστοιχα μεγάλες είναι και οι ευθύνες της πολιτείας ως προς το να αντιμετωπίσει την εξάπλωση της ναζιστικής και ρατσιστικής ιδεολογίας. 
Γνωρίζουμε πολύ καλά ότι αυτός ο αγώνας είναι μακροπρόθεσμος και απαιτεί πολύ σημαντικές αποφάσεις από τη μεριά της πολιτείας. 
Ταυτόχρονα, τα τελευταία χρόνια στη χώρα μας εντοπίζονται όλο και περισσότερο ανησυχητικά φαινόμενα σχετικά με τη διείσδυση των ιδεών και των πρακτικών αυτών μέσα στην εκπαίδευση και συγκεκριμένα στα σχολεία, κυρίως στα δευτεροβάθμια σχολεία. Έχουν έρθει στο φως πάρα πολλά περιστατικά, τα οποία αναδεικνύουν μια διείσδυση της Χρυσής Αυγής στη δευτεροβάθμια εκπαίδευση. 
Ποιες είναι οι μορφές που παίρνει το φαινόμενο αυτό: 
Η πρώτη είναι μια ρητορική απαξίωσης των δημοκρατικών αξιών και γενικά του δημοκρατικού πολιτεύματος της χώρας. 
Η δεύτερη είναι μια ρητορική μίσους κατά των παιδιών των μεταναστών που φοιτούν στα ελληνικά σχολεία. 
Η τρίτη είναι διάφορες ρατσιστικές επιθέσεις. 
Εδώ επικαλούμαι την έρευνα που έκανε το Παρατηρητήριο Πρόληψης της Σχολικής Βίας και του Εκφοβισμού του Υπουργείου Παιδείας, όπου με βάση την έρευνα αυτή, το 32,23% των περιστατικών βίας που εντοπίστηκαν στα γυμνάσια της χώρας, έχει γίνει με ρατσιστικά κριτήρια. 
Υπάρχει, λοιπόν, ένα πρόβλημα που αφορά τη διείσδυση αυτή. Κατά καιρούς έχουν έρθει στο φως της δημοσιότητας και τα φροντιστήρια της εθνικιστικής παιδείας, τα κατηχητικά του μίσους στην Αρτέμιδα Αττικής, καθώς και τα απογευματινά μαθήματα εθνικισμού και ρατσισμού στα Γλυκά Νερά. 
Έχουμε συνεπώς ένα φαινόμενο με πάρα πολλές όψεις και απαιτεί την παρέμβαση της πολιτείας. 
Θα ήθελα, λοιπόν, εδώ να σας ακούσω για το αν συμμερίζεστε ότι υπάρχει πρόβλημα και τι προτίθεται το Υπουργείο Παιδείας να κάνει συγκεκριμένα για να το αντιμετωπίσει. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.
Κύριε 	Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Ευχαριστώ, κύριε Πρόεδρε.
Αγαπητή συνάδελφε, η αναφορά σας στο ναζιστικό μόρφωμα της Χρυσής Αυγής είναι μία καλή αφορμή να σταθώ στη συνειδητή επιλογή του Υπουργείου Παιδείας, της ηγεσίας μας, να μην υιοθετήσει στοχευμένες ενέργειες συγκεκριμένα προς τη Χρυσή Αυγή, να μην τους βάζουμε στο επίκεντρο, να μην τους αναδεικνύουμε σε πρωταγωνιστές, γιατί μία τέτοια επιλογή θα είχε αντίθετα από τα προσδοκώμενα αποτελέσματα. Ακόμη και αυτές οι συχνές επαναλήψεις στην τηλεόραση, που τους δείχνουν να κλοτσούν τις κάμερες, πιστεύουμε ότι στα παιδιά έχουν αντίθετα αποτελέσματα απ’ ό,τι μπορούμε ίσως να πιστεύουμε.
Βεβαίως, είμαστε ανοιχτοί σε προτάσεις -θα σας πω τις δράσεις μας- και συμμεριζόμαστε το πρόβλημα, το οποίο είναι αρκετά σημαντικό. Προσπαθούμε, όμως, τα φαινόμενα αυτά τα οποία πηγάζουν από τη Χρυσή Αυγή, όπως είναι η ξενοφοβία, ο ρατσισμός, η βία, να τα καταπολεμούμε μέσα στα σχολεία. Θέλω, μάλιστα να σας πω ότι έχουμε προχωρήσει ήδη σε ένα ευρύ φάσμα δράσεων και πρωτοβουλιών για το θέμα εντός και εκτός σχολείου. 
Κατ’ αρχάς, εισαγάγαμε το μάθημα της Πολιτικής Παιδείας, που, όπως ξέρετε, από φέτος με το νόμο για την αναδιάρθρωση της δευτεροβάθμιας εκπαίδευσης, θα διδάσκεται επί τρεις ώρες εβδομαδιαίως στην Α΄ τάξη και επί δύο στη Β΄τάξη λυκείου. Στόχος του μαθήματος είναι ακριβώς η δημοκρατική διαπαιδαγώγηση του πολίτη, ώστε να αποκτήσει ένα δημοκρατικό ήθος και να μπορεί να αξιολογεί ανεπηρέαστα, ελεύθερα, με ευθυκρισία και πολιτική παρρησία πρόσωπα, γεγονότα, καταστάσεις και κόμματα που εμπλέκονται στην πολιτική και κοινωνική ζωή. 
Σας θυμίζω -όταν είχε έρθει το θέμα στην επιτροπή- πόσο έντονα είχε αντιδράσει η Χρυσή Αυγή στην εισαγωγή αυτού ακριβώς του μαθήματος, λέγοντας ότι είναι φωτογραφική διάταξη που γίνεται ακριβώς για να αντιμετωπισθεί η ίδια. 
Ευελπιστούμε ότι το μάθημα αυτό θα συμβάλει σημαντικά στην αντιμετώπιση της προσπάθειας διείσδυσης ακραίων ιδεών, φανατισμού, μίσους και ρατσισμού στα σχολεία μας.
Επίσης, από τα πρώτα ζητήματα με τα οποία ασχολήθηκα, μετά την ανάληψη των καθηκόντων μου στο Υπουργείο Παιδείας, ήταν η επανενεργοποίηση του Παρατηρητηρίου Βίας, του οποίου ο ρόλος είναι υποστηρικτικός και συμβουλευτικός σε θέματα σχολικής βίας και εκφοβισμού, ενώ πρόσφατα ξεκαθαρίσαμε ότι στο αντικείμενό του περιλαμβάνεται και η ρατσιστική βία. 
Η τελευταία αυτή προσπάθεια επιχειρεί να αναβαθμίσει και να διευρύνει το ρόλο του παρατηρητηρίου πέρα από τα όρια της στενής καταγραφής στη λήψη συγκεκριμένων δράσεων. Δεν μας ενδιαφέρει, δηλαδή, απλώς να έχουμε μία καταγραφή. Θέλουμε να προχωρήσουμε σε συγκεκριμένες δράσεις. 
Σ’ αυτήν την προσπάθεια συστρατεύουμε και οργανώσεις, όπως είναι το «Χαμόγελο του Παιδιού», η «Εταιρεία Ψυχοκοινωνικής Υγείας του Παιδιού και του Εφήβου», φορείς, δηλαδή, με συσσωρευμένη εμπειρία και τεχνογνωσία που μπορούν να συμβάλουν.
Επίσης, ορίζουμε σε κάθε περιφερειακή διεύθυνση εκπαίδευσης ως συντονιστή δράσεων έναν εκπαιδευτικό πρωτοβάθμιας ή δευτεροβάθμιας εκπαίδευσης, του οποίου οι αρμοδιότητες εκτείνονται σε επίπεδο περιφερειακής διεύθυνσης, διευθύνσεων πρωτοβάθμιας, δευτεροβάθμιας, σχολικών μονάδων και τοπικής κοινωνίας. Τι κάνει αυτός ο συντονιστής; 
Κατ’ αρχάς, συντονίζει και εποπτεύει όλες τις απαραίτητες ενέργειες για την πρόληψη και αντιμετώπιση των φαινομένων σχολικής βίας και εκφοβισμού στις σχολικές μονάδες. 
Δεύτερον, προωθεί υποστηρικτικό υλικό προς την εκπαιδευτική κοινότητα.
Τρίτον, αναδεικνύει καλές πρακτικές πρόληψης, που υλοποιούνται σε επίπεδο σχολικής μονάδας, διευθύνσεων και περιφερειακών διευθύνσεων. 
Προωθούμε, όπως συναντάται και σε διεθνές επίπεδο, το θεσμό της διαμεσολάβησης, ορίζοντας δύο εκπαιδευτικούς -έναν συν έναν αναπληρωτή- ανά σχολική μονάδα, που θα γνωρίζουν όλοι οι μαθητές, ότι εάν έχουν πρόβλημα, θα απευθύνονται και θα ενημερώνουν αυτούς. 
Ένα βήμα πιο πέρα, έχουμε ήδη συγκροτήσει ομάδες δράσης μέσα στο Υπουργείο που θα επεξεργαστούν την ευρεία προώθηση αντιρατσιστικών μηνυμάτων εκτός σχολείου, στο διαδίκτυο, στα Μέσα, στους χώρους συνάντησης μαθητών και εφήβων.
Συνοψίζοντας, το Υπουργείο δεν μένει αδιάφορο μπροστά στα παραπάνω φαινόμενα. Υλοποιεί καίριες παρεμβάσεις σε επίπεδο προγραμμάτων σπουδών και με παράλληλες δράσεις εκτός προγραμμάτων σπουδών εντός των σχολείων αλλά και με ενέργειες που θα επεκταθούν και εκτός αυτού. 
Είμαστε σε εγρήγορση και έχουμε ήδη κινητοποιήσει τους αμυντικούς μηχανισμούς για τη σωστή και δημοκρατική πολιτική διαπαιδαγώγηση της νέας γενιάς και ως εκ τούτου και τη θωράκισή της απέναντι σε ναζιστικές και ρατσιστικές πρακτικές της εποχής μας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.
Κυρία συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Κύριε Υπουργέ, θέλω να πω ότι τα μέτρα που παίρνετε είναι θετικά, αλλά, κατά την άποψή μας δεν είναι αρκετά. 
Αναφέρατε το μάθημα της Πολιτικής Παιδείας στο λύκειο. Με το γυμνάσιο τι γίνεται; Με την πρωτοβάθμια εκπαίδευση τι γίνεται; Δηλαδή, είναι ένα μάθημα το οποίο θα πρέπει να διατρέχει συνολικά τις βαθμίδες της εκπαίδευσης και να διδάσκεται, φυσικά ανάλογα με την ηλικία των παιδιών. Το να φτάσουν στο λύκειο, για να κάνουν το αντίστοιχο μάθημα, ίσως είναι πάρα πολύ αργά.
Επίσης, το μάθημα της Πολιτικής Παιδείας θα πρέπει να το διδάσκουν συνάδελφοι οι οποίοι γνωρίζουν τα θέματα και μπορούν να το διδάξουν με τον κατάλληλο τρόπο. Απ’ ό,τι είδαμε στις τελευταίες ρυθμίσεις, για παράδειγμα, έχετε βάλει μία σειρά από ειδικότητες να διδάσκουν το μάθημα. Καταλαβαίνω ότι οι ειδικότητες αυτές μπορεί να μη συμπληρώνουν ωράριο, αλλά, εάν θέλουμε να δώσουμε τη σημασία που πρέπει σε αυτό το μάθημα, θα πρέπει να το διδάσκουν ειδικοί επιστήμονες οι οποίοι ευτυχώς υπάρχουν στα σχολεία. Το ένα είναι αυτό.
Το δεύτερο είναι το περιεχόμενο του μαθήματος. Είναι ένα μάθημα πολύ γενικό –και έτσι πρέπει να είναι- γιατί διδάσκει πολλά πράγματα, όπως φορολογική συνείδηση, τους θεσμούς του κράτους κ.λπ., και όλα έχουν να κάνουν με το θέμα της αγωγής του πολίτη. Θα πρέπει, όμως, να συμπεριλάβει και κεφάλαια ειδικά. 
Τα παιδιά σήμερα στα σχολεία δεν ξέρουν τι σημαίνει ούτε φασισμός ούτε ολοκαύτωμα ούτε αντίσταση κατά των ιδεών αυτών. Άρα τα περιεχόμενα αυτά πού θα υπάρξουν; 
Ξέρουμε ότι στο λύκειο, για παράδειγμα, υπάρχει ένα κεφάλαιο το οποίο αναφέρεται στο Β΄ Παγκόσμιο Πόλεμο και το ναζισμό και υπάρχουν και κάποιες σελίδες που έχουν να κάνουν με την Εθνική Αντίσταση. Στο βιβλίο της Κατεύθυνσης δεν υπάρχει καμμία αναφορά στην Αντίσταση. 
Άρα η αντιμετώπιση του ζητήματος από πλευράς περιεχομένου θα πρέπει να είναι πολύπλευρη και να αφορά και το μάθημα της Πολιτειακής Παιδείας και το μάθημα της Ιστορίας. 
Επαναλαμβάνω ότι τα παιδιά σήμερα δεν ξέρουν τα στρατόπεδα εξολόθρευσης, το Ολοκαύτωμα και τα εγκλήματα κατά της ανθρωπότητας που έγιναν στο Β΄ Παγκόσμιο Πόλεμο.
Ένα άλλο πάρα πολύ σημαντικό ζήτημα είναι το θέμα των εθνικών επετείων, των σχολικών γιορτών. Γιορτάσαμε πρόσφατα την επέτειο της 28ης Οκτωβρίου. Αυτή ήταν μία θαυμάσια ευκαιρία για να γίνουν στα σχολεία εκδηλώσεις τέτοιες -τα παιδιά και οι γονείς συμμετέχουν σε αυτές- όπου θα μπορούσε να έρθει στην επιφάνεια το τι έγινε στο Β΄ Παγκόσμιο Πόλεμο. Αν θέλετε τι έγινε στο Β΄ Παγκόσμιο Πόλεμο στην Ελλάδα και πώς υπήρξε η αντίσταση και να μην καταναλώνεται όλο το θέμα στο «ΟΧΙ», που είναι πολύ σημαντικό, αλλά δεν είναι αρκετό γι’ αυτήν την δημοκρατική συνείδηση που θέλουμε να ενισχύσουμε μέσα στα σχολεία. 
Αναφέρατε το Παρατηρητήριο για τη Βία και το Σχολικό Εκφοβισμό, το οποίο, όπως σωστά είπατε, περιλαμβάνει πια και το θέμα της ρατσιστικής βίας. Απ’ όσο γνωρίζω, είναι σε αδράνεια το παρατηρητήριο αυτό. Δηλαδή, η αντίστοιχη επιστημονική επιτροπή, απ’ ό,τι με έχουν ενημερώσει, έχει συνεδριάσει μόνο μία φορά. 
Συνεπώς πώς ενεργοποιείται το παρατηρητήριο αυτό και με ποιες συγκεκριμένες δράσεις; 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε. 
Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Κατ’αρχάς, όσον αφορά το μάθημα της Πολιτικής Παιδείας και το ποιοι το διδάσκουν. Νομίζω ότι το διδάσκουν οι σωστές ειδικότητες. Το γεγονός ότι είναι διαφορετικές ειδικότητες δεν γίνεται για λόγους συμπλήρωσης του ωραρίου, αλλά επειδή νομίζουμε ότι είναι οι κατάλληλοι. Για παράδειγμα, οι κοινωνιολόγοι μαζί με τους οικονομολόγους κ.λπ., αυτές οι ειδικότητες, δηλαδή, που θα το διδάσκουν είναι οι πιο κατάλληλες. 
Όσον αφορά το περιεχόμενο αυτό καθαυτό του μαθήματος, είναι ένα θέμα που θα το κοιτάξει –και νομίζω ότι το κοιτά- το Παιδαγωγικό Ινστιτούτο. Είναι το πιο κατάλληλο για να μας πει τι χρειάζεται και είμαι σίγουρος ότι θα γίνουν όλες οι απαραίτητες ενέργειες, ώστε να αποκτήσει το περιεχόμενο που όλοι επιθυμούμε.
Όσον αφορά τώρα το μάθημα της Ιστορίας το οποίο αναφέρατε, πράγματι είναι γεγονός ότι πολλές φορές, αν και υπάρχει στο πρόγραμμα το μάθημα περί Ολοκαυτώματος, ναζισμού και γενικότερα για τον Β΄ Παγκόσμιο Πόλεμο, επειδή είναι στα τελευταία κεφάλαια και χρονολογικά, όταν φτάνουν τα παιδιά να τα διδάσκονται, κάποιοι δεν προλαβαίνουν να τα διδαχθούν, έχουμε, όπως ξέρετε, κάνει κάποιες δράσεις.
Το βασικό είναι ότι, αν υπάρχει σωστός προγραμματισμός, προλαβαίνει να διδαχθεί το μάθημα. Εμείς στην αρχή της κάθε χρονιάς στέλνουμε σε όλες τις σχολικές μονάδες σχετικές οδηγίες, ώστε να γίνει σωστή κατανομή και να προλάβουν να διδαχθούν όλα τα κεφάλαια. 
Σε αυτό το θέμα, όμως, σας θυμίζω κάτι πολύ σημαντικό, τη θέσπιση της «τράπεζας θεμάτων», με το νομοσχέδιο για την αναδιάρθρωση για το νέο λύκειο που ψηφίσαμε πρόσφατα, όπου έγινε ακριβώς και γι’ αυτούς τους σκοπούς, να «υποχρεωθεί», δηλαδή, ο εκπαιδευτικός να κάνει όλα τα κεφάλαια και να μην έχουμε περιπτώσεις όπου κάποιοι μαθητές διδάσκονται όλη την ύλη της Ιστορίας ή των άλλων μαθημάτων και κάποια παιδιά όχι. Έτσι, λοιπόν, θα δώσουμε και σε αυτό το θέμα μια λύση.
Δεύτερον, σας θυμίζω ότι η Ιστορία δεν διδάσκεται πια μόνο μέσα από τα σχολικά εγχειρίδια, γιατί έχει αναβαθμιστεί τα τελευταία χρόνια. Υπάρχει η διαθεματική προσέγγιση της διδασκόμενης ιστορικής ύλης, οι επισκέψεις σε μουσεία, σε αρχαιολογικούς χώρους, σε τόπους ιστορικής μνήμης, η συνεργατική διδασκαλία, οι σχολικές θεατρικές παραστάσεις, οι επισκέψεις στο πλαίσιο του μαθήματος της Ιστορίας. Έχουμε τη βοήθεια των σύγχρονων τεχνολογιών και τις ιστοσελίδες με σημαντικό οπτικοακουστικό υλικό. Αυτές είναι καινοτομίες που έχουν εισαχθεί τα τελευταία χρόνια. 
Επειδή μιλήσατε για τις σχολικές γιορτές, θα σας πω ότι πρόσφατα που επισκέφθηκα τη Θράκη έμεινα, πραγματικά, εντυπωσιασμένος από τον τρόπο με τον οποίο είχαν οργανώσει τη σχολική εορτή τα παιδιά μαζί με τους διδάσκοντες. Αναφερόντουσαν στις συνέπειες όχι μόνο σε ανθρώπινες ζωές, αλλά ακόμα και στις οικονομικές συνέπειες της Κατοχής στην Ελλάδα, με σύγχρονα οπτικοακουστικά μέσα. 
Θέλω να πω ότι αυτή η γιορτή, η οποία υπάρχει κάθε χρόνο, δεν είναι απλά για να επαναλαμβάνεται και να περνάμε την ώρα μας. Δίνεται η ευκαιρία στον εκπαιδευτικό, εάν το επιθυμεί και θέλει να εμβαθύνει, κάθε χρονιά να συζητάμε για τα φαινόμενα του ναζισμού, του φασισμού, το πώς αντιστάθηκε ο ελληνικός λαός και τo τι περάσαμε στα χρόνια της Κατοχής.
Πέραν, όμως, από το μάθημα της Ιστορίας, έχουμε τα μαθήματα των βιωματικών δράσεων, όπως ξέρετε, και των ερευνητικών εργασιών, όπου παρέχεται η δυνατότητα στους εκπαιδευτικούς να ασχοληθούν πιο ειδικά, συστηματικά και οργανωμένα με ζητήματα ιστορίας.
Πάντως, σε όλα τα μαθήματα που διδάσκονται στο σχολείο, διαχέονται οι δημοκρατικές ιδέες και μόνο εάν ξεφυλλίσουμε βιβλία, όπως τα Αρχαία, τα Νέα κ.λπ., θα βρούμε πλούσιο σχετικό υλικό δημοκρατικής αγωγής και υγιούς πολιτικού προσανατολισμού.
Βεβαίως, δεν πρέπει να ξεχνάμε πόσο σημαντικός είναι ο ρόλος του διδάσκοντα, ο οποίος πρέπει να εμβαθύνει σε κάποια ιστορικά ζητήματα. Η υπόθεση της παιδείας μας, όπως ξέρετε, δεν είναι μόνο θέμα των σχολείων, αλλά και της οικογένειας, των πολιτιστικών φορέων, της πολιτικής ηγεσίας, των κομμάτων. 
Σας θυμίζω στο σημείο αυτό και τη θέση του δικού μας κόμματος από την πρώτη στιγμή να τεθεί η Χρυσή Αυγή εκτός συνταγματικού φάσματος, τόξου, όπως και την προθυμία μας να προχωρήσουμε στο αντιρατσιστικό νομοσχέδιο Νομίζω ότι με όλες αυτές τις δράσεις και σε συνεργασία όλων των κομμάτων θα μπορέσουμε να αντιμετωπίσουμε τέτοιου είδους φαινόμενα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω προς το Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την Έκθεσή της στο σχέδιο νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης».
Η πρώτη με αριθμό 164/2/29-10-2013 επίκαιρη ερώτηση πρώτου κύκλου του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αλέξη Τσίπρα προς τον Πρωθυπουργό, σχετικά με τον ενιαίο φόρο ακινήτων, δεν συζητείται λόγω κωλύματος του κυρίου Υπουργού και διαγράφεται.
Επίσης, η δεύτερη με αριθμό 165/3/29-10-2013 επίκαιρη ερώτηση πρώτου κύκλου της Προέδρου της Κοινοβουλευτικής Ομάδας του Κομμουνιστικού Κόμματος Ελλάδας κ. Αλέκας Παπαρήγα προς τον Πρωθυπουργό, σχετικά με τον ενιαίο φόρο ακινήτων, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί η πέμπτη με αριθμό 179/29-10-2013 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικόλαου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων στελέχωσης της Γαλακτοκομικής Σχολής Ιωαννίνων.
Στην επίκαιρη ερώτηση θα απαντήσει ο Υπουργός κ. Αθανάσιος Τσαυτάρης.
Ορίστε, κύριε Μωραΐτη, έχετε το λόγο για δύο λεπτά.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, εδώ και έναν αιώνα περίπου στον Κατσικά Ιωαννίνων λειτουργεί μια δημόσια γαλακτοκομική σχολή, που είναι η μόνη σχολή στη χώρα σε αυτό το είδος. Λειτουργεί σε μια περιοχή όπου υπάρχουν αρκετές γαλακτοβιομηχανίες, αρκετά τυροκομεία, αλλά υπάρχουν και πολλές ατομικές επιχειρήσεις μικρών κτηνοτρόφων.
Αυτή η σχολή φέτος δεν ξεκίνησε. Φιλοξενεί σπουδαστές δύο ετών. Εξήντα έως εβδομήντα σπουδαστές του πρώτου έτους δεν φοιτούν στη σχολή. Μην παρασυρθείτε, κύριε Υπουργέ, από την ενημέρωση που προφανώς έχετε. Η σχολή δεν λειτουργεί. Άρον.-.άρον χθες προσπάθησαν και κάλεσαν αυτούς τους μαθητές να πάνε στη σχολή. Αλλά, κύριε Υπουργέ, με τρεις εκπαιδευτικούς πώς μπορούν να λειτουργήσουν αυτά τα τμήματα; Υπάρχει Τμήμα Επεξεργασίας, Τμήμα Τυποποίησης, Τμήμα Συντήρησης. 
Οχι μόνο αυτό,αλλά είναι άθλιες και οι κτηριακές συνθήκες που υπάρχουν στη σχολή και στους θαλάμους όπου διαμένουν οι σπουδαστές αλλά και σε ό,τι αφορά τη σίτιση. Σήμερα έχουμε 1η Νοέμβρη, ενώ η σχολή έπρεπε να λειτουργεί από την 1η του Σεπτέμβρη.
Πέρα από αυτά, με τον τρόπο με τον οποίο λειτουργούσε μέχρι χθες, δεν υπήρχε ο κατάλληλος εξοπλισμός και αυτό είχε εναποτεθεί στις δωρεές κάποιων επιχειρήσεων της περιοχής.
Εμείς ζητάμε, κύριε Υπουργέ, να λειτουργήσει άμεσα αυτή η σχολή, διότι, όπως ανέφερα, είναι σε μια περιοχή όπου υπάρχουν χιλιάδες κτηνοτρόφοι και τεράστιος αριθμός ζώων. Είναι η μόνη σχολή όπου μπορούν πραγματικά εκεί να φοιτήσουν παιδιά των φτωχών λαϊκών οικογενειών, φτωχών κτηνοτρόφων, οι οποίοι μπορούν ασκώντας το επάγγελμα παράλληλα να κάνουν και επεξεργασία του προϊόντος.
Ζητάμε άμεσα τη λειτουργία αυτής της σχολής.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε.
Eυχαριστώ και τον κ. Μωραΐτη για την επίκαιρη ερώτησή του και φυσικά για το ενδιαφέρον γι’ αυτήν τη σχολή.
Έχω επισκεφτεί τη σχολή, άρα έχω ιδία αντίληψη για τι μιλάτε και συμφωνώ με τα περισσότερα. Δεν είναι, όμως, ακριβώς έτσι τα πράγματα και θα μου επιτρέψετε να σας εξηγήσω πώς διαμορφώθηκε η κατάσταση. 
Η σχολή αυτή ανήκει στον ευρύτερο οργανισμό ΕΛΓΟ «Δήμητρα», που έχει μέσα το ΕΘΙΑΓΕ, δηλαδή τον παλαιό ερευνητικό ιστό, τον εκπαιδευτικό ιστό που είναι αυτές οι σχολές, δηλαδή το πρόγραμμα «Δήμητρα», έχει επίσης τον οργανισμό τυποποίησης του γάλακτος, του κρέατος κ.λπ.. Όταν ψηφίστηκε ο νόμος γι’ αυτά τα νομικά πρόσωπα ιδιωτικού δικαίου, όλα τα ερευνητικά ινστιτούτα της χώρας μετατράπηκαν σε ΔΕΚΟ. Αυτό είχε σαν αποτέλεσμα οιουδήποτε τύπου κονδύλια έφερναν τα ινστιτούτα αυτά, πέραν της τακτικής επιχορήγησης από τον τακτικό προϋπολογισμό, έπρεπε με το χρόνο να ήταν σταθερά. Διότι, ας πούμε, ο Τσαυτάρης σαν ερευνητής –διότι δούλευα και εγώ σε ένα τέτοιο ινστιτούτο, πέραν του πανεπιστημίου, σε ένα ερευνητικό κέντρο στη βόρεια Ελλάδα- σαν επιστήμονας διεκδικεί κονδύλια. Δεν ξέρει, όμως, από τις δέκα προτάσεις που κάνει, είτε στην Ελλάδα είτε στην Ευρώπη είτε αλλού, ποιες θα χρηματοδοτηθούν, για να ξέρει ότι «ναι, θα φέρουμε ένα εκατομμύριο ευρώ και του χρόνου και τον άλλο χρόνο». Αν, λοιπόν, αυτό το νούμερο πήγαινε πάνω ή κάτω, αν δεν ήταν σταθερό, δεν περνούσε ο προϋπολογισμός από το Υπουργείο Εθνικής Οικονομίας, ως ΔΕΚΟ. Αυτό κόλλησε τα κονδύλια και δεν μπορούσαν να πειραχτούν τα χρήματα από τον ΕΛΓΟ «Δήμητρα» για να γίνουν αυτές οι ενέργειες. 
Οπως ξέρετε πολύ καλά, πριν από λίγους μήνες πέρασε αυτή η τροπολογία, βγήκαν οι διεργασίες αυτές, απελευθερώθηκαν τα κονδύλια και άρχισαν να γίνονται γρήγορα ενέργειες για να βελτιωθεί η σχολή. Ξοδεύουμε αυτήν τη στιγμή πάνω από μισό εκατομμύριο για να την αναβαθμίσουμε. Θα επεκταθούν οι εκπαιδευτικές της δραστηριότητες ένεκα της σημασίας της, που και εσείς είπατε. Άρα, δηλαδή, και θα γίνουν μεγαλύτερα τα αμφιθέατρα και θα μπορεί να φιλοξενεί πολύ περισσότερο κόσμο. Επεκτείνονται, δηλαδή, τα οικοτροφεία της κλπ. Γιατί; Διότι η σχολή πληρώνει την επιτυχία της.
 Είδα παιδιά απ’ όλη την Ελλάδα, και ενώ ήμασταν μαθημένοι τα προηγούμενα χρόνια να δέχονται εξήντα-εβδομήντα αιτήσεις για να πάρουν πενήντα άτομα, φέτος οι αιτήσεις πλησίασαν τις τριακόσιες. Αυτό μάς καθυστερεί και δεν θέλουμε να αποτρέψουμε κανένα απ’ αυτά τα παιδιά, να μην έχει τη δυνατότητα να μάθει πώς μεταποιείται το γάλα και τα προϊόντα φέτας, γιαούρτια, μυζήθρες κ.λπ. που φτιάχνονται από αυτήν τη σχολή. Αυτός είναι ο λόγος της καθυστέρησης της λειτουργίας του δεύτερου τμήματος. Δηλαδή, θέλουμε πέραν του πρώτου –σας θυμίζω ότι η σχολή είναι διετής, άρα λειτουργεί το δεύτερο έτος της προηγούμενης χρονιάς- να αρχίσουν να λειτουργούν δύο τμήματα. Το ένα άρχισε και το δεύτερο θα αρχίσει να λειτουργεί. Διότι σε αυτήν τη σχολή πηγαίνουν παιδιά απ’ όλη την Ελλάδα.
Η σχολή αυτή θα αναβαθμιστεί. Θα δείτε τις προσπάθειες που κάνουμε, για να μπορέσουμε να έχουμε και στη μεταποιητική βιομηχανία επαγγελματίες μορφωμένους νέους απ’ όλη την Ελλάδα. Συγκινήθηκα, μάλιστα, διότι είδα μια κοπέλα που ήταν η τρίτη που ερχόταν από τη Νάξο, για να μάθει εκεί πώς φτιάχνονται τα ντόπια προϊόντα.
Θα επανέλθω με περισσότερες λεπτομέρειες στη δευτερολογία μου.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Το λόγο έχει ο κ. Μωραΐτης, για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Υπουργέ, η σχολή δεν λειτουργεί. Είμαστε στο δεύτερο μήνα και δεν λειτουργούν οι πρωτοετείς. Αυτό ακριβώς είπα και εγώ. Και δεν πρόκειται να λειτουργήσει. 
Εμείς πολύ φοβόμαστε, επειδή λειτουργεί η δευτεροετής σχολή, μήπως πάτε για κλείσιμο. Εδώ θέλω να πω και το εξής: Στη σχολή αυτή, όπως ανέφερα, φοιτούν τα παιδιά των φτωχών κτηνοτρόφων, δεν φοιτούν τα παιδιά των βιομηχάνων και των εφοπλιστών.
Μιλάμε για μια περιοχή στην οποία δέχεται απανωτά χτυπήματα η κτηνοτροφία. Ιδιωτικοποιήθηκε, ξεπουλήθηκε η «ΔΩΔΩΝΗ» και έχουμε τραγικές καταστάσεις στην Ήπειρο. 
Και δεν είναι μόνο αυτό. Όχι μόνο εσείς επισκεφθήκατε τη συγκεκριμένη σχολή, αλλά, πριν από το Ζάππειο 2, και ο ίδιος ο Πρωθυπουργός είχε τότε επισκεφθεί το χώρο. Μιλάμε για έναν τεράστιο χώρο, στον οποίο δεν είναι μόνο η γαλακτοκομική σχολή, αλλά εκεί λειτουργεί και υπηρεσία που κάνει διαφύλαξη και αναπαραγωγή σε σπάνιες ράτσες σε ό,τι αφορά τα αιγοπρόβατα και υπάρχουν και άλλες υπηρεσίες του Υπουργείου Αγροτικής Ανάπτυξης, οι οποίες σήμερα υπολειτουργούν. Αρκεί να σας πω ότι το 1950, πριν από εξήντα τρία χρόνια, στο συγκεκριμένο χώρο είχαμε αναπαραγωγή αυτού του σπανίου είδους φυλών σε ό,τι αφορά την κτηνοτροφία.
Κύριε Υπουργέ, είμαι αναγκασμένος να πω ότι είναι υποκριτικό το ενδιαφέρον σας σε ό,τι αφορά την ανάπτυξη της κτηνοτροφίας, γιατί μιλάμε σε μια χώρα η οποία έχει αρνητικό ισοζύγιο στον αγροτικό τομέα. Ιδιαίτερα στα ζητήματα κτηνοτροφίας δίνουμε αρκετά δισεκατομμύρια για την εισαγωγή κτηνοτροφικών προϊόντων, γαλακτοκομικών προϊόντων και από την άλλη κλείνουμε αυτή τη σχολή. 
Εμείς θεωρούμε ότι είναι μια συνειδητή πολιτική επιλογή και είναι υποβάθμιση όλων αυτών των φορέων, γιατί παράλληλα λειτουργεί ιδιωτική σχολή, η Αμερικανική Σχολή στη Θεσσαλονίκη, η οποία ήταν διετής και, από πληροφορίες τις οποίες έχουμε, σήμερα κάνει απλώς σεμινάρια και δίνει πτυχία. Θεωρούμε ότι αυτή η πολιτική στοχεύει στο να χτυπήσει την οικογενειακής μορφής εκμετάλλευση στην κτηνοτροφία, ενώ από την άλλη μεριά τα μεγάλα καρτέλ, οι γαλακτοβιομηχανίες έχουν τη δυνατότητα να λειτουργούν τέτοιες σχολές για φθηνό εργατικό δυναμικό.
Εμείς θεωρούμε ότι πρέπει άμεσα, τώρα, να ξεκινήσει αυτή η σχολή και να γίνουν δεκτοί όλοι οι σπουδαστές. Σήμερα από τα τριακόσια αιτήματα που υπάρχουν από όλη τη χώρα γίνονται δεκτοί μόνο εξήντα έως εβδομήντα. Επομένως, για να γίνουν όλοι δεκτοί, πρέπει να γίνουν έργα σε ό,τι αφορά και τον εκσυγχρονισμό στο θέμα της στέγασης και της σίτισης. 
Επίσης, πρέπει να πούμε ότι από τον ιδρώτα του ελληνικού λαού υπάρχει τεχνολογικός εξοπλισμός, ο οποίος είναι άρτιος και ο οποίος σήμερα σκουριάζει, γιατί αυτή η σχολή δεν λειτουργεί σε πλήρη εξέλιξη. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Επαναλαμβάνω ότι η σχολή λειτουργεί ως προς το δεύτερο έτος, γιατί ήταν περσινοί φοιτητές. Άρχισε να λειτουργεί το πρώτο τμήμα και με τα χρήματα που σας είπα θα λειτουργήσει και το δεύτερο. Εάν διευρύνουμε μάλιστα και καταφέρουμε το καθένα εξ αυτών να έχει όχι πενήντα αλλά περίπου ενενήντα φοιτητές, θα καταφέρουμε να πάρουμε σχεδόν τα περισσότερα παιδιά.
Μιλώ, λοιπόν –και πιστέψτε με- για την αναβάθμιση των εγκαταστάσεων που γίνεται, όπως επίσης και την αναβάθμιση του μικρού εργοστασίου που έχει μέσα η σχολή για την πρακτική άσκηση των φοιτητών. Γιατί δεν είναι μόνο η δουλειά από το αμφιθέατρο, είναι η δουλειά και μέσα στο εργοστάσιο, το πώς έρχεται το γάλα, πώς ζυγίζεται, πώς μετράται, πώς ελέγχεται η ποιότητά του, αν ωρίμασε ή δεν ωρίμασε το τυρί. Υπάρχει το γεγονός ότι λειτουργεί η σχολή και σας λέω ότι έχουμε αίτημα των σπουδαστών να επιτρέπουμε να δίνουν τα προϊόντα τους στο εμπόριο, να δείξουν δηλαδή την παραγωγή τους στη ντόπια κοινωνία.
Με αυτήν την ευκαιρία, όπως και εσείς επισημαίνετε, στην περιοχή εκεί υπάρχουν ευρύτερες εγκαταστάσεις του Υπουργείου μας, γι’ αυτό και σας ανακοινώνω ότι στο πλαίσιο της αναδιάρθρωσης του ΕΛΓΟ «Δήμητρα» θα λειτουργήσουν, πέραν των ερευνητικών ινστιτούτων, όπως αναβαθμίζεται και αναδιαρθρώνεται ο ερευνητικός και τεχνολογικός ιστός, όπως δηλαδή θα φτιαχτούν επτά ή οκτώ ινστιτούτα για τις διάφορες δραστηριότητες στη γεωργία, θα δημιουργηθούν τρία τέτοια πρότυπα κέντρα ανάπτυξης -στην προκειμένη περίπτωση, στα Γιάννενα, κέντρο ανάπτυξης της ορεινής παραγωγής του τόπου μας, ένα αντίστοιχο στα νησιά για τη νησιωτική, κάποιο άλλο στον κάμπο- και θα μιλήσουμε γι’ αυτά. Θέλουμε να κάνουμε αυτόν το διάλογο, να δείτε τις προτάσεις μας, να δείτε τι κάνουμε. 
Ένα τέτοιο, λοιπόν, κέντρο θα λειτουργήσει στα Γιάννενα και θα έχει υπό την εποπτεία του τρεις ή τέσσερις τέτοιους σταθμούς, όπως είναι ο σταθμός στη Βλάστη, ο σταθμός της Βυτίνας, τον οποίο αναδιατάσσουμε, εκσυγχρονίσαμε τα κτήριά του και θα συνεργαστούμε με το Τριανταφυλλίδειο Ίδρυμα γι’ αυτόν το σκοπό. 
Λίγες μέρες πριν πήγαμε μαζί με τον Πρόεδρο της Δημοκρατίας στην περιοχή. Επίσης, θα υπάρξει ένα αντίστοιχο κέντρο στο Καρπενήσι. Θα κάνουμε, δηλαδή, ένα κέντρο ορεινής παραγωγής και μερικούς σταθμούς τέτοιους, που να βοηθήσουν την ανάπτυξη της ορεινής μας οικονομίας, πέραν της έρευνας και της τεχνολογίας. 
Για παράδειγμα, θυμηθείτε τους δείκτες ποιότητας που έχουμε, ΠΟΠ, ΠΓΕ, βιολογικής γεωργίας κ.λπ.. Προχωρούμε στη βιολογική κτηνοτροφία τώρα και έρχονται κι άλλοι δείκτες, τα παραδοσιακά μας προϊόντα κ.λπ.. Ποιος θα τα καταγράψει όλα αυτά; Ποιος θα τα τεκμηριώσει, για να τα πάμε στην Ευρωπαϊκή Ένωση και να πούμε «αυτά είναι τα προϊόντα μας»; Πρότυπό μας σε αυτά, στους σταθμούς και τις πράξεις μας στην ορεινή οικονομία είναι το Μέτσοβο. Το Μέτσοβο και το ρόλο που έπαιξε το Ίδρυμα Αβέρωφ-Τοσίτσα πιστεύουμε ότι πρέπει να παίξουν όλοι αυτοί οι σταθμοί, από τον Ψηλορείτη μέχρι επάνω τη Βλάστη, προκειμένου να παίξουμε αυτόν το ρόλο. 
Δεν δέχομαι αυτά που είπατε για την κτηνοτροφία. Αν είχα χρόνο, θα σας έλεγα τι έκανα μέσα σε ένα χρόνο, από τότε που ανέλαβα τα καθήκοντά μου, από τον Ιούλιο, που δώσαμε την εξισωτική του 2011 και του 2012, από την επιστροφή του ειδικού φόρου, την ενιαία ενίσχυση, που σήμερα μάλιστα, όπως ανακοινώσαμε χθες, δόθηκε από χθες και η προκαταβολή της ενιαίας ενίσχυσης του 2013. Από αυτήν και πέρυσι και φέτος πάνω από 250 εκατομμύρια ευρώ αφορούν κτηνοτρόφους. Μέσα στις δράσεις μας για τη μεταποίηση και τα σχέδια βελτίωσης ένα μεγάλο κομμάτι αφορά τους κτηνοτρόφους. Δώσαμε de minimis, για να βοηθήσουμε εκτάκτως στην απόκτηση ζωοτροφών και αναλάβαμε και μια σειρά από άλλες τέτοιες δραστηριότητες.
Από αυτό το Βήμα, την ημέρα που ανέλαβα τα καθήκοντά μου είπα ότι η κτηνοτροφία είναι η αχίλλειος πτέρνα της γεωργίας μας, την υποστηρίζουμε και θα την υποστηρίξουμε ακόμη περισσότερο στο μέλλον. Γι’ αυτό δώσαμε στην Ευρώπη τη μάχη για τα βοσκοτόπια και την κερδίσαμε, γι’ αυτό δίνουμε τώρα καθημερινά τη μάχη για τη φέτα, όπως είπα από αυτό το Βήμα χθες, γιατί πιστεύουμε ότι ο τόπος μας μπορεί να πατήσει στη γεωργία ξανά.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Υπουργέ.
Κυρίες και κύριοι συνάδελφοι, ο Βουλευτής Πιερίας κ. Κουκοδήμος αιτείται ολιγοήμερη άδεια απουσίας στο εξωτερικό. Η Βουλή εκγρίνει;</ChairmanSpeech>
<Speech><Parlmember>ΟΛΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η Βουλή ενέκρινε την αιτηθείσα άδεια. 
Η τέταρτη με αριθμό 181/29-10-2013 επίκαιρη ερώτηση πρώτου κύκλου του Βουλευτή Αχαΐας του Λαϊκού Συνδέσμου - Χρυσή Αυγή κ. Μιχαήλ Αρβανίτη-Αβράμη προς τον Υπουργό Υγείας, σχετικά με την κατάργηση του Νοσοκομείου Καλαβρύτων, δεν θα συζητηθεί λόγω κωλύματος του κυρίου Υπουργού και διαγράφεται.
Επίσης, η πρώτη με αριθμό 168/29-10-2013 επίκαιρη ερώτηση δεύτερου κύκλου του Βουλευτή Χανίων της Νέας Δημοκρατίας κ. Μανούσου Βολουδάκη προς τoν Υπουργό Υποδομών, Μεταφορών και Δικτύων, σχετικά με την ένταξη του έργου αναβάθμισης του ραντάρ προσέγγισης του Αεροδρομίου Χανίων στο ΕΣΠΑ, δεν θα συζητηθεί λόγω κωλύματος του κυρίου Υπουργού και διαγράφεται.
Η δεύτερη με αριθμό 176/29-10-2013 επίκαιρη ερώτηση δεύτερου κύκλου της Βουλευτού Αιτωλοακαρνανίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Μαρίας Τριανταφύλλου προς τον Υπουργό Οικονομικών, σχετικά με τους τρόπους αξιοποίησης της εταιρείας «ΕΛΛΗΝΙΚΕΣ ΑΛΥΚΕΣ Α.Ε.», δεν θα συζητηθεί λόγω κωλύματος του κυρίου Υπουργού και διαγράφεται.
Ωσαύτως, η τρίτη με αριθμό 182/29-10-2013 επίκαιρη ερώτηση δεύτερου κύκλου του Βουλευτή Α΄ Θεσσαλονίκης του Λαϊκού Συνδέσμου – Χρυσή Αυγή κ. Αντωνίου Γρέγου προς τον Υπουργό Εθνικής Άμυνας, σχετικά με το «κλίμα αστυνομοκρατίας και κρατικής τρομοκρατίας των παρελάσεων της 28ης Οκτωβρίου», δεν θα συζητηθεί λόγω αναρμοδιότητας και διαγράφεται.
Επίσης, η τέταρτη με αριθμό 172/29-10-2013 επίκαιρη ερώτηση δεύτερου κύκλου της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με την παράταση στη χορήγηση των αναπηρικών συντάξεων αλλά και των υπολοίπων προνοιακών επιδομάτων, δεν θα συζητηθεί λόγω κωλύματος του κυρίου Υπουργού και διαγράφεται.
Εισερχόμαστε στη συζήτηση της τρίτης με αριθμό 167/29-10-2013 επίκαιρης ερώτησης πρώτου κύκλου του Βουλευτή Ευβοίας της Νέας Δημοκρατίας κ. Κωνσταντίνου Μαρκόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το πρόγραμμα προώθησης συνταξιοδότησης των αλιέων. 
Στην επίκαιρη αυτή ερώτηση θα απαντήσει ο Υφυπουργός Εργασίας, Κοινωνικής Ασφάλισης και Πρόνοιας κ. Βασίλειος Κεγκέρογλου.
Το λόγο έχει ο συνάδελφος κ. Κωνσταντίνος Μαρκόπουλος για δύο λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, υπάρχει ένα τεράστιο κενό για εκατόν σαράντα πέντε αλιείς -μέχρι στιγμής είναι εκατόν σαράντα πέντε, μπορεί αύριο να είναι λίγο περισσότεροι- και χαίρομαι που είναι εδώ και ο Υπουργός Αγροτικής Ανάπτυξης, γιατί έχει μία μικρή σχέση. Αυτοί, λοιπόν, οι εκατόν σαράντα πέντε αλιείς ανά τη χώρα σταμάτησαν το επάγγελμα της αλιείας μέσα στο πρόγραμμα ΕΠΑΛ 2003-2007 και 2007-2013 –επαναλαμβανόμενο, στο πλαίσιο της διαχείρισης των αλιευτικών πόρων της χώρας- και μπήκαν σε ένα πρόγραμμα πρόωρης συνταξιοδότησης, το οποίο κατά 75% χρηματοδοτούνταν από την Ευρωπαϊκή Ένωση και κατά 25% από εθνικούς πόρους.
Στη συνέχεια, η προοπτική ήταν, συμπληρώνοντας το εξηκοστό πέμπτο έτος της ηλικίας, να μπουν στην κανονική σύνταξη γήρατος, όπως όλοι οι αλιείς και οι αγρότες ανά τη χώρα. Όμως, με το ν. 4093/2012 τα όρια ηλικίας μετατέθηκαν από τα εξήντα πέντε στα εξήντα επτά. 
Το αποτέλεσμα γι’ αυτούς τους εκατόν σαράντα πέντε σήμερα αλιείς, είναι το εξής. Δεν υπάρχει ούτε επάγγελμα -διότι δεν υπάρχει σκάφος, το έχουν καταστρέψει μέσα στο πλαίσιο του προγράμματος,- προφανώς στα εξήντα πέντε δεν μπορεί να μάθει κανείς να κάνει μία άλλη δουλειά, δεν έχει το εργαλείο της κατ’ εξοχήν εργασίας του, δεν έχει σύνταξη από τα εξήντα πέντε μέχρι τα εξήντα επτά και την ίδια στιγμή ο ΟΓΑ τούς ζητάει και τις εισφορές τις κανονικές για τους μη συνταξιοδοτημένους. Όπως καταλαβαίνετε, πρόκειται για μία πάρα πολύ μεγάλη αδικία. Το ίδιο αντιμετωπίστηκε με χρήματα της Ευρωπαϊκής Ένωσης και με ενέργειες του Υπουργείου Αγροτικής Ανάπτυξης για τους κατ’εξοχήν αγρότες από τα εξήντα πέντε μέχρι τα εξήντα επτά. 
Γιατί απευθύνομαι σε εσάς; Γιατί μετά από πολλή προσπάθεια και συνεννοήσεις, οι οποίες έγιναν με την Κυβέρνηση, η Ευρωπαϊκή Ένωση, για λόγους εσωτερικού ανταγωνισμού και όρων, απέρριψε την ευρωπαϊκή χρηματοδότηση -τουλάχιστον αυτό γνωρίζω εγώ, με διορθώνετε, παρακαλώ, αν έχω άδικο- και γι’ αυτήν την κάλυψη των εκατόν σαράντα πέντε, για να γίνουν ισότιμοι με τους αγρότες από τα εξήντα πέντε μέχρι τα εξήντα επτά, που βρίσκονται χωρίς σύνταξη και χωρίς ασφαλιστική κάλυψη αυτοί και οι οικογένειές τους σε μία δύσκολη περίοδο, αναγκαστικά απευθύνομαι σε εσάς και ζητώ να καλυφθούν μέσω εθνικών πόρων. 
Θα ήθελα να το δούμε το θέμα με την ίδια ευαισθησία με την οποία είδε το σύνολο της Κυβέρνησης το κομμάτι των κατ’εξοχήν αγροτών και με πολύ ενδιαφέρον περιμένω εγώ και αυτοί που μας ακούν ανά την Ελλάδα να απαντήσετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.
Ο Υφυπουργός Εργασίας, Κοινωνικής Ασφάλισης και Πρόνοιας κ. Βασίλειος Κεγκέρογλου έχει το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, θέτετε σε σωστή βάση ως προς τη διαπίστωση το πρόβλημα που αφορά τους ανθρώπους οι οποίοι μπήκαν σε συγκεκριμένο πρόγραμμα και βεβαίως και τους αγρότες οι οποίοι μπήκαν σε συγκεκριμένο πρόγραμμα. 
Τα προγράμματα αυτά προέβλεπαν την πρόωρη συνταξιοδότηση, όχι από τα πενήντα πέντε μέχρι τα εξήντα πέντε, αλλά από τα πενήντα πέντε μέχρι τα εξήντα πέντε που ήταν το όριο κανονικής συνταξιοδότησης. Αυτό έχει πολύ μεγάλη σημασία. Γιατί οι διαπραγματευτές τότε του προγράμματος, προφανώς ένιωθαν βεβαιότητα για τη μη αλλαγή των ορίων ηλικίας και δεν προέβλεψαν τι γίνεται σε περίπτωση που αλλάξουν τα όρια συνταξιοδότησης. 
Αυτό με το ν. 4093, όπως είπατε, δημιούργησε ακριβώς το πρόβλημα και η κυβερνητική απόφαση ήταν τότε να εξετάσουμε τη δυνατότητα επέκτασης του προγράμματος της πρόωρης συνταξιοδότησης για δύο ακόμη χρόνια. Αυτή ήταν η κυβερνητική απόφαση. 
Το Υπουργείο Αγροτικής Ανάπτυξης, όπως σωστά είπατε, προέβη σε αυτήν την προσπάθεια για δύο χρόνια από ευρωπαϊκούς πόρους, ενώ το προηγούμενο πρόγραμμα πρόωρης συνταξιοδότησης ήταν από εθνικούς πόρους, διότι είχε εκπέσει η ευρωπαϊκή χρηματοδότηση, για διάφορους λόγους. 
Στο πρόγραμμα αλιείας δεν ξέρω γιατί δεν έγινε η αντίστοιχη προσπάθεια. Βέβαια, πρέπει να πούμε ότι η αρμοδιότητα για την αλιεία κάποια στιγμή βρέθηκε στο Υπουργείο Θαλάσσιων Υποθέσεων, στο Ναυτιλίας κ.λπ. και μετά από πολλή ταλαιπωρία επανήλθε στο Υπουργείο Αγροτικής Ανάπτυξης. Αντιμετωπίζεται με ένα ιδιαίτερο καθεστώς και προφανώς η επιτροπή κρίσης ήταν διαφορετική. Η μία μεν ενέκρινε το πρόγραμμα πρόωρης συνταξιοδότησης των αγροτών, η άλλη δεν το ενέκρινε -αλλά είναι της ίδιας της Ευρωπαϊκής Ένωσης και οι δύο επιτροπές- με το πρόσχημα του αθέμιτου ανταγωνισμού, λες και δεν ίσχυε το ίδιο για την πρώτη περίπτωση των αγροτών.
Τι υποστηρίζω; Υποστηρίζω ότι, όσον αφορά την κυβερνητική απόφαση, πρέπει να εξαντλήσουμε τις δυνατότητες να εφαρμοστεί. Πρέπει να σας πω και για το πρόγραμμα των αγροτών ότι δεν εντάχθηκαν πάρα πολλοί. Έχουν ενταχθεί πάρα πολύ λίγοι. Δεν ξέρω ακριβή νούμερα. Θα ενημερωθούμε, για να δούμε πόσοι εντάχθηκαν. Δεν γνωρίζω το λόγο για τον οποίο δεν υπήρξε μεγάλη συμμετοχή.
Πρέπει να εξαντλήσουμε, λοιπόν, αυτήν τη δυνατότητα. Ούτως ή άλλως, από τη στιγμή που απορρίφθηκε το πρόγραμμα –και αν δεν υπάρχει άλλη δυνατότητα για να ενταχθεί,- απαιτούνται εθνικοί πόροι. Αυτή είναι η διαπίστωση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα ήθελα λίγο χρόνο ακόμη, κύριε Πρόεδρε.
Το δεύτερο το οποίο προτείνεται, η δυνατότητα αυτή είναι η αρχή των εξαιρέσεων από τα όρια ηλικίας, που πάλι και εκεί απαιτούνται πρόσθετοι εθνικοί πόροι, δηλαδή του Υπουργείου Οικονομικών κι όχι του Υπουργείου Εργασίας, γιατί δεν υπάρχουν οι πόροι. Υπάρχει το Υπουργείο Οικονομικών, το οποίο μπορεί να χρηματοδοτήσει είτε την πρώτη περίπτωση, ένα πρόγραμμα εθνικό που θα υποβάλει το Υπουργείο Αγροτικής Ανάπτυξης και θα υλοποιήσει, είτε την όποια εξαίρεση στο ασφαλιστικό σύστημα.
Εμείς υποστηρίζουμε ότι γι’ αυτό μόνο το λόγο δεν πρέπει να υπάρξει αλλαγή και θα πρέπει το Υπουργείο Οικονομικών να δώσει τη δυνατότητα στο Υπουργείο Αγροτικής Ανάπτυξης να λειτουργήσει από εθνικούς πόρους ένα πρόγραμμα όμοιο με αυτό που εντάχθηκε στο Μέτρο 113 –αν θυμάμαι καλά- για την πρόωρη συνταξιοδότηση των αγροτών.
Η δεύτερη περίπτωση είναι η εξής. Μπορεί στο πλαίσιο της διαβούλευσης που γίνεται με τη διάταξη την οποία έχουμε αναρτήσει στο νομοσχέδιο να εξετασθεί -φυσικά με όλες τις διαστάσεις που έχει,- διότι υπάρχουν και άλλες κατηγορίες που αιτούνται διαφοροποίηση των ορίων. Όταν αναφέρομαι σε άλλες κατηγορίες εννοώ αγροτών, αλιέων κ.λπ.. Εκεί, λοιπόν, έχουμε ένα συγκεκριμένο πλαίσιο, σύμφωνα με τη διάταξη: σαράντα χρόνια επαγγελματικής δραστηριότητας, η οποία να εμφαίνεται είτε στον ΟΓΑ είτε σε άλλο ασφαλιστικό ταμείο. Αυτή είναι η βασική διάταξη. Μπορείς κάτω από τα εξήντα επτά και μέχρι τα εξήντα δύο ή από εξήντα δύο και πάνω –για να το πω διαφορετικά- εφόσον συμπληρώνεις τα σαράντα χρόνια. Ίσως στο πλαίσιο της διαβούλευσης προκύψει λύση από εκεί. Σε κάθε περίπτωση όμως και το ένα και το άλλο προϋποθέτει το κόστος -είτε είναι ενάμισι εκατομμύριο είτε δύο- να καλυφθεί από το Υπουργείο Οικονομικών. 
Στη δευτερολογία θα έχουμε την ευκαιρία να πούμε περισσότερα. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μαρκόπουλε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Υπουργέ, δεν αισθάνομαι ευτυχής από την απάντηση, καίτοι έχετε ασχοληθεί με το θέμα -είναι φανερό από την πρωτολογία σας,- διότι αυτό το ζήτημα κρατάει πάνω από οκτώ μήνες. Τουλάχιστον τόσο το ξέρω εγώ. 
Έχουν γίνει άπειρες προσπάθειες και συνεννοήσεις, τόσο με το Υπουργείο Αγροτικής Ανάπτυξης, όσο και με την προηγούμενη ηγεσία του Υπουργείου Εργασίας αλλά και με τις υπηρεσίες του Υπουργείου Εργασίας. Το κόστος είναι πάρα πολύ μικρό, δηλαδή στο σύνολο των ασφαλισμένων στον ΟΓΑ 1,5 εκατομμύριο ευρώ το χρόνο είναι σταγόνα στον ωκεανό, αν και καταλαβαίνω τη δημοσιονομική δυσκολία η οποία υπάρχει στη χώρα.
Ο νέος νόμος, τον οποίο έχετε στη διαβούλευση και προβλέπει συνταξιοδότηση με σαράντα χρόνια ασφάλισης και σε ηλικία εξήντα δύο ετών, δεν μπορώ να ξέρω εγώ πόσους καλύπτει από αυτούς τους ανθρώπους, αλλά, κατά την εκτίμησή μου, έστω και ένας να μένει από αυτούς τους εκατόν σαράντα πέντε είναι χρέος της πολιτείας να τον αποκαταστήσει. Διότι, από την ώρα που του πήρε το εργαλείο δουλειάς και τον αφήνει χωρίς σύνταξη και χωρίς ασφάλιση αυτόν και την οικογένειά του και να χρωστάει τα μηνιάτικα στον ΟΓΑ, αυτό είναι μια πάρα πολύ μεγάλη αδικία. 
Αυτό είναι κατάφωρη αδικία. Διότι αυτός δεν θα είχε καταστρέψει το σκάφος του, δεν θα το είχε δώσει, δεν θα το είχε παροπλίσει, δεν θα του είχε αλλάξει χρήση, αν δεν είχε μπει σε αυτό το πρόγραμμα. Βέβαια, ούτε μπορούμε να κατηγορήσουμε εκείνους που διαπραγματεύτηκαν, πιστεύοντας ότι θα παραμείνει το όριο ηλικίας στα εξήντα πέντε.
Η πολιτική είναι ένας κύκλος ασύλληπτος. Τα όρια αυξάνονται σε ολόκληρη την Ευρώπη. Δεν συμβαίνει μόνο στην Ελλάδα αυτό το πράγμα. 
Αφού βρέθηκαν τεράστιοι εθνικοί πόροι για να καλυφθούν όσοι αγρότες μπήκαν, αλλά και πολύ περισσότεροι από τους εκατόν σαράντα πέντε, και τουλάχιστον στο γραφείο μου δεν έχω κανέναν αγρότη να διαμαρτύρεται ότι μεταξύ εξήντα πέντε και εξήντα επτά έμεινε ακάλυπτος, ενώ έχω αλιείς που είναι πολύ λιγότεροι, αυτό σημαίνει ότι δεν έχουμε τόσα πολλά ή δεν έχουμε καθόλου αιτήματα από την αγροτική κοινωνική ομάδα, αλλά έχουμε από τους αλιείς. 
Δεύτερον, θα μου επιτρέψετε με όλο το σεβασμό και την εκτίμηση που σας έχω, να σας πω ότι ένας Υπουργός, όταν έρχεται να απαντήσει, δεν μπορεί να λέει «θα το ζητήσουμε από το Υπουργείο Οικονομικών». Η ερώτηση έχει κατατεθεί πριν από ένα μήνα. Πήρε κάποιες αναβολές για διάφορους λόγους που δεν έχει καμμία αξία να αναφερθούν αυτήν την ώρα. Άρα θεωρώ ότι θα μπορούσε τουλάχιστον να έχει απευθυνθεί ήδη το ερώτημα στο Υπουργείο Οικονομικών και, αν δεν είχαμε την απάντηση, θα μπορούσαμε να την περιμένουμε. 
Δεν σας το λέω αυτό για μένα, διότι εγώ μπορώ να περιμένω πάρα πολύ. Έχω πολύ μεγάλη υπομονή. Όμως ο άνθρωπος αυτός- ο οποίος είναι από τη Νέα Λάμψακο και μου ανακοίνωσε το θέμα και έναντι αυτού έχω καταθέσει και τις αναφορές με τους εκατόν σαράντα πέντε ανά την Ελλάδα και θα υπάρξουν και άλλοι- λαμβάνει ανά τακτά χρονικά διαστήματα το αίτημα του ΟΓΑ για να πληρώσει. Το καταθέτω. Είναι από τους εκατόν σαράντα πέντε. Δεν χρειάζεται να πω το όνομα. 
(Στο σημείο αυτό ο Βουλευτής κ. Κωνσταντίνος Μαρκόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
Επαναλαμβάνω, για να καταλάβουμε την αξία του ζητήματος, ότι αυτοί οι άνθρωποι -εκατόν σαράντα πέντε είναι ένα εργοστάσιο, είναι ενδεχομένως μία ομάδα για αυτούς που ανταγωνιζόμαστε μέσα σε αυτήν τη Βουλή για το αν πρέπει να μπουν σε διαθεσιμότητα ή όχι- δεν έχουν σύνταξη, δεν έχουν ασφάλιση και χρωστούν. Αυτούς δεν πρέπει να τους δούμε με ενδιαφέρον; 
Δεν έχουν ασφάλιση οι οικογένειές τους. Δεν είναι μόνο ότι δεν έχουν να φάνε και ζουν εις βάρος των παιδιών τους. Δεν έχουν κοινωνική ασφάλιση. Δεν έχουν βιβλιάριο ασθενείας. Αυτό θέλω να καταλάβουμε. Και είναι σε όλη την Ελλάδα, δεν είναι μόνο στο νομό μου. 
Ζητώ, λοιπόν, άμεσα να καλυφθούν από εθνικούς πόρους του ΟΓΑ. Δεν νομίζω ότι χρειάζεται ιδιαίτερη άδεια και διαβούλευση με το Υπουργείο Οικονομικών. Είναι μία τεράστια κοινωνική πληγή. Ακόμη και αν χρειάζεται, να βοηθήσουμε σε αυτό. Παρακαλώ πάρα πολύ. 
Εγώ θα καταθέσω την ερώτηση πάλι, ελπίζοντας να έχει κατατεθεί το αίτημα και να έχει απαντηθεί μέσα στον επόμενο μήνα. Κάθε μήνας που περνάει για αυτούς τους ανθρώπους έχει τεράστια οικονομική απαξία, δυστυχώς, για τις οικογένειές τους. Σας ζητώ, λοιπόν, στο όριο της ισονομίας να κάνουμε ό,τι κάναμε και με τους αγρότες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.
Ορίστε, κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Με την πρωτομιλία τοποθετήθηκα ευθέως για τις δύο περιπτώσεις που μπορεί να αντιμετωπιστεί ένα τέτοιο πρόβλημα. Θα ξανατονίσω το εξής. Εάν επιζητούμε να επιλύσουμε το πρόβλημα και των αγροτών που είχαν πρόωρη συνταξιοδότηση και των αλιέων που είχαν πρόωρη συνταξιοδότηση, με συγκεκριμένη προγράμματα, η ενδεδειγμένη λύση είναι αυτή που σας είπα. Τη θεωρώ ενδεδειγμένη λύση και από την εμπειρία μου και από το επιχείρημα που θα σας πω παρακάτω. 
Πράγματι το Υπουργείο Αγροτικής Ανάπτυξης έχει στείλει σε εμάς ένα κοστολόγιο, το οποίο αφορά τα δύο χρόνια. Θεωρώ ότι θα πρέπει να συνεργαστούμε και να υποβάλουμε το συγκεκριμένο αίτημα προς το Υπουργείο Οικονομικών για τα δύο προγράμματα, διότι θεωρώ ότι πρέπει να επαναληφθεί και η προκήρυξη των αγροτών, γιατί οι δεκαέξι, από ό,τι με ενημέρωσε ο συνεργάτης μου, που εντάχθηκαν στο πρόγραμμα δεν είναι όλοι όσοι έχουν το πρόβλημα. 
Για τη δεύτερη περίπτωση, θα σας πω ότι υπάρχει μία μεγάλη κατηγορία των αγροτών οι οποίοι εγκλωβίστηκαν από τον ίδιο τον ΟΓΑ. Το καλοκαίρι του 2012 τούς στέλνει ο ΟΓΑ ειδοποίηση και τους λέει «Ελάτε να πληρώσετε. Αφού συνταξιοδοτείστε 1-1-2013», είναι οι λεγόμενοι σαρανταοκτάρηδες, «ελάτε να κάνουμε την προσυνταξιοδοτική διαδικασία που απαιτείται από το νόμο». 
Μόλις έλαβαν την επιστολή οι πλείστοι, οι περισσότεροι, έδωσαν τις περιουσίες τους, χωρίς να είναι ενταγμένοι σε πρόγραμμα, τις ενοικίασαν ή προέβησαν σε άλλες πράξεις που είχαν να κάνουν με την απελευθέρωση από το επάγγελμα. 
Αυτό το λέω γιατί είναι ευρύτερο το θέμα από ασφαλιστική πλευρά. Δεν αφορά μόνο τους εκατόν σαράντα πέντε αλιείς. Αφορά όλο τον κόσμο που εγκλωβίστηκε στη διαδικασία αυτή, λόγω της συγκυρίας και της απόφασης του Νοεμβρίου του 2012. Αυτό σημαίνει ότι, αν αναζητηθεί λύση στο πλαίσιο του ασφαλιστικού, θα αφορά το σύνολο. 
Η ιδιαιτερότητα της ένταξης στο πρόγραμμα έχει να κάνει με το Υπουργείο Αγροτικής Ανάπτυξης. Άρα επιλέγουμε και παίρνουμε όσον αφορά το τι προωθούμε. Το ένα αφορά πάρα πολλές χιλιάδες. Ίσως πρέπει να ξεκινήσουμε με αυτό και να πάρουμε μια πολιτική πρωτοβουλία, μια πολιτική απόφαση -δέχομαι ότι δεν την έχω εγώ αυτήν την πολιτική πρωτοβουλία ή την απόφαση δεδομένη για το Υπουργείο,- για να αντιμετωπίσουμε συνολικά το θέμα ή να επικεντρωθούμε στην επίλυση του συγκεκριμένου θέματος, που αφορά και τους αγρότες και τους αλιείς που είχαν, όμως, ενταχθεί στο πρόγραμμα της πρόωρης συνταξιοδότησης.  
Κατά τα λοιπά, στο γενικό εγώ συμφωνώ απόλυτα ότι δεν μπορούμε να πετάμε μπαλάκια από εδώ κι από εκεί. Συμφωνώ απόλυτα. 
Έτσι λοιπόν, εγώ πολύ ευχαρίστως να προκαλέσω μια σύσκεψη των Υπουργείων Αγροτικής Ανάπτυξης, Εργασίας και Οικονομικών, για να δούμε το θέμα στο πλαίσιο της κυβερνητικής απόφασης που ισχύει μέχρι τώρα. Δεν έχει αλλάξει η κυβερνητική απόφαση. Αν αλλάξει η συνολική κυβερνητική απόφαση και δοθεί εντολή, σαφώς και θα υπάρξει άλλη κατεύθυνση ως προς την αναζήτηση λύσης. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Η έκτη με αριθμό 166/29-10-2013 επίκαιρη ερώτηση δευτέρου κύκλου του Ανεξάρτητου Βουλευτή Β΄ Αθηνών κ. Δημητρίου Ανδρουλάκη προς τον Υπουργό Οικονομικών, σχετικά με τη στρατηγική του οικονομικού επιτελείου στην εσωτερική υποτίμηση και την ανταγωνιστικότητα των τιμών δεν θα συζητηθεί λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η υπ’ αριθμόν 5/5/11-10-2013 επίκαιρη επερώτηση των Βουλευτών της Κοινοβουλευτικής Ομάδας του Συνασπισμού Ριζοσπαστικής Αριστερά-Ενωτικού Κοινωνικού Μετώπου κ.κ. Παναγιώτη Κουρουμπλή, Δημητρίου Στρατούλη, Χρήστου Καραγιαννίδη, Κωνσταντίνου Ζαχαριά, Ευαγγελίας Αμμανατίδου-Πασχαλίδου, Ιωάννη Σταθά, Βασιλείου Κυριακάκη, Κωνσταντίνου Μπάρκα, Δημητρίου Γάκη, Δέσποινας Χαραλαμπίδου, Ανδρέα Ξανθού, Ειρήνης Αγαθοπούλου, Ιωάννη Ζερβελή, Νικολάου Μιχαλάκη, Χρήστου Μαντά, Νάντιας Βαλαβάνη, Ευγενίας (Τζένης) Βαμβακά, Γεωργίου Βαρεμένου, Όλγας Γεροβασίλη, Ευσταθίας (Έφης) Γεωργοπούλου, Κωνσταντίνου Δερμιτζάκη, Μαρίας Διακάκη, Ευάγγελου Διαμαντόπουλου, Ήρως Διώτη, Ειρήνης(Ρένας) Δούρου, Χουσεΐν Ζεϊμπέκ, Αφροδίτης Θεοπεφτάτου, Αγνής Καλογερή, Μαρίας Κανελλοπούλου, Χαράς Καφαντάρη, Δημητρίου Κοδέλα, Αναστασίου Κουράκη, Μιχαήλ Κριτσωτάκη, Ζωής Κωνσταντοπούλου, Αλέξανδρου Μεϊκόπουλου, Αλέξη Μητρόπουλου, Μαρίας Μπόλαρη, Ευγενείας Ουζουνίδου, Ευστάθιου Παναγούλη, Γεωργίου Πάντζα, Αθανάσιου Πετράκου, Σοφίας Σακοράφα, Στέφανου Σαμοΐλη, Αφροδίτης Σταμπουλή, Νικόλαου Συρμαλένιου, Μαρίας Τριανταφύλλου, Δημήτριου Τσουκαλά, Θεανώς Φωτίου και Βασιλείου Χατζηλάμπρου προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με την προμελετημένη και μεθοδευμένη δυσλειτουργία των κέντρων πιστοποίησης αναπηρίας, με στόχο τον περιορισμό των κοινωνικών παροχών στα άτομα με αναπηρία και χρόνιες παθήσεις. 
Κύριοι συνάδελφοι, θα ήθελα να ανακοινώσω προς το Σώμα ότι ο Γραμματέας της Κοινοβουλευτικής Ομάδας των Ανεξάρτητων Ελλήνων με επιστολή του μας γνωρίζει ότι κατά τη σημερινή συζήτηση Κοινοβουλευτικός Εκπρόσωπος ορίζεται ο Βουλευτής κ. Παύλος Χαϊκάλης.
Επίσης, ο Γραμματέας της Κοινοβουλευτικής Ομάδας του ΠΑΣΟΚ κ. Παναγιώτης Ρήγας με επιστολή του μας γνωρίζει πως για τη σημερινή συζήτηση ορίζεται Κοινοβουλευτικός Εκπρόσωπος ο κ. Ιωάννης Κουτσούκος. 
Τέλος, από την Κοινοβουλευτική Ομάδα του Κομμουνιστικού Κόμματος Ελλάδος λάβαμε επίσης επιστολή με την οποία μάς γνωρίζουν ότι Κοινοβουλευτικός Εκπρόσωπος στη σημερινή συζήτηση ορίζεται ο Βουλευτής κ. Χρήστος Κατσώτης. 
Το λόγο έχει ο Βουλευτής Β΄ Αθηνών κ. Δημήτριος Στρατούλης για δέκα λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, νομίζω η επερώτησή μας κουβεντιάζεται σε μια στιγμή που εναρμονίζει το Κοινοβούλιο και τον προβληματισμό του με ό,τι συμβαίνει έξω στην κοινωνία. Διότι χθες είχαμε ένα πολύ μεγάλο συλλαλητήριο πανελλαδικό των ατόμων με αναπηρία, οι οποίοι βροντοφώναξαν με όλη τους τη φωνή και με όλη τους την ψυχή «φτάνει πια!». Φτάνει πια με τις μνημονιακές πολιτικές, οι οποίες τούς στερούν την αξιοπρέπεια, τους δυσκολεύουν τη διασφάλιση της υγείας τους και βάζουν σε άμεσο κίνδυνο τη ζωή τους. Φτάνει πια με τις πολιτικές μείωσης των μισθών, των συντάξεών τους, των κοινωνικών παροχών και των κοινωνικών πολιτικών με τις οποίες στηρίζονταν μέχρι σήμερα. Φτάνει πια με τα νέα μέτρα, τα οποία συζητιέται και διαρρέεται ότι θα παρθούν σε συμφωνία της Κυβέρνησης με την τρόικα, για δραστικό περιορισμό των ελάχιστων εναπομεινάντων προνοιακών επιδομάτων. Θα παίρνει, δηλαδή, ο καθένας μόνο πεντακόσια ευρώ προνοιακό επίδομα, με αυστηρά εισοδηματικά και περιουσιακά κριτήρια, που είναι πολύ μεγάλο πρόβλημα, αν σκεφτεί κανείς πόσο επιβαρύνεται η ζωή του ατόμου με αναπηρία ακριβώς εξαιτίας της κατάστασής του κι αν είναι στην ίδια μοίρα με την κατάσταση που βρίσκονται άλλοι πολίτες. 
Πραγματικά, λοιπόν, βροντοφώναξαν να μπει ένα τέρμα στον κοινωνικό Καιάδα για τον οποίο τούς προορίζουν.
Η Κοινοβουλευτική Ομάδα του ΣΥΡΙΖΑ -για το λόγο αυτό πήρε την πρωτοβουλία για να κάνει αυτήν την επίκαιρη επερώτηση- είναι σύμφωνη με αυτά τα αιτήματα της πολύ μεγάλης χθεσινής πανελλαδικής κινητοποίησης των ατόμων με αναπηρία. 
Θα κάνουμε οτιδήποτε δυνατόν και για να πάρουν πίσω όσα έχασαν από κοινωνικές και πολιτικές παροχές τα τριάμισι χρόνια του μνημονίου, αλλά θα κάνουμε και οτιδήποτε δυνατόν για να μην τολμήσουν η Κυβέρνηση Σαμαρά- Βενιζέλου και η τρόικα να βάλουν πάλι χέρι σε ό,τι τούς απέμεινε, λόγω των πολιτικών των σφαγιαστικών περικοπών και της λιτότητας εις βάρος τους και εις βάρος του ελληνικού λαού.
Σήμερα, κύριε Πρόεδρε, κάναμε επερώτηση για την κατάσταση η οποία επικρατεί στα ΚΕΠΑ, στα κέντρα εκτίμησης και αξιολόγησης των ατόμων με αναπηρία, ένας θεσμός που έχει λειτουργήσει εδώ και είκοσι έξι μήνες στη χώρα μας και που, κατά τη γνώμη μας, μας επιτρέπει να βγάλουμε συμπεράσματα και λόγω της κατάστασης που υπάρχει, ουσιαστικά κατάρρευσης της λειτουργίας των ΚΕΠΑ και εγκλωβισμού δεκάδων χιλιάδων –εξήντα χιλιάδες ήταν μέχρι πριν από λίγο καιρό- ατόμων με αναπηρία και «φυλάκισής» τους στα ΚΕΠΑ. Διότι καθυστερούν δέκα, δώδεκα και κάπου αλλού και δεκατέσσερις μήνες να βγουν οι γνωμοδοτήσεις για την αναπηρία τους και επομένως στερούνται αυτό το διάστημα και τη σύνταξή τους και τα προνοιακά τους επιδόματα και την ιατροφαρμακευτική τους περίθαλψη. Θέλουμε να θέσουμε το ζήτημα, να κάνουμε ερωτήματα στην Κυβέρνηση και στη δευτερολογία μου φυσικά και στις ομιλίες τους οι συνάδελφοί μου να επαναλάβουμε ορισμένες βασικές προτάσεις, τις οποίες είτε θα πάρει υπ’ όψιν η Κυβέρνηση ή και να μην τις πάρει- διότι κινείται δυστυχώς με βάση το συμφέρον των τοκογλύφων πιστωτών της χώρας και όχι των ΑΜΕΑ και του ελληνικού λαού- θα είναι και δεσμεύσεις για εμάς αύριο ως αριστερή κυβέρνηση.
Κύριε Πρόεδρε, είναι γνωστή και πάρα πολύ ακούστηκε το τελευταίο διάστημα η θεωρία για τον «εσωτερικό εχθρό» του ελληνικού λαού, όπως τον ονόμασε η Κυβέρνηση και διάφορα δημοσιογραφικά «παπαγαλάκια» της τρόικας και της Κυβέρνησης, δηλαδή τους ανάπηρους που παίρνουν τις λεγόμενες συντάξεις «μαϊμού». Είναι απαράδεκτο να ακούγεται αυτή η λέξη από επίσημα κυβερνητικά χείλη, που είναι και προσβολή για τους αναπήρους. Επικαλούνται αυτήν τη θεωρία αυτοί οι οποίοι με πελατειακές σχέσεις όλα τα προηγούμενα χρόνια την καλλιέργησαν και την επέκτειναν, αυτοί οι οποίοι είχαν κυβερνητικές ευθύνες και άφησαν ατιμώρητες τέτοιες καταστάσεις για έναν και μόνο λόγο, για να γενικεύσουν ένα κοινωνικό κλίμα υπέρ των περικοπών στις κοινωνικές πολιτικές και στις παροχές των πραγματικά αναπήρων. 
Εν πάση περιπτώσει, κάνατε καταγραφές. Πείτε μας πόσες συντάξεις αναπήρων που δίνονταν αποδείχθηκε ότι δεν έπρεπε να δοθούν. Τριάντα έξι χιλιάδες, που είπατε όταν έγινε η απογραφή, δεκαέξι χιλιάδες, που είπατε μετά, χίλιες, που είπατε λίγο αργότερα, ή τετρακόσιες, που λέτε τώρα τελευταία; Πείτε μας, για να αποδειχθεί και στον ελληνικό λαό ότι αυτή η θεωρία χρησιμοποιείται για να περικοπούν κοινωνικές παροχές στους συμπολίτες μας που έχουν περισσότερο ανάγκη από ποτέ και ιδιαίτερα σε αυτήν την περίοδο των μνημονιακών πολιτικών λιτότητας, που δημιουργεί δυστυχία, φτώχεια και απελπισία παντού και ιδιαίτερα σε αυτές τις κατηγορίες.
Ένα δεύτερο ζήτημα είναι ότι, σαν να μην έφτανε αυτό, από το ν. 4093, το τρίτο μνημόνιο, δόθηκε σαφής κατεύθυνση ότι πρέπει να περιοριστεί το ποσοστό των συνταξιούχων που παίρνουν αναπηρική σύνταξη στο 10% των συνταξιούχων. Με βάση αυτήν την κατεύθυνση καταγγέλλουμε -και μας το έχουν πει και γιατροί που συμμετέχουν στα ΚΕΠΑ και εργαζόμενοι του ΙΚΑ, οι οποίοι που παίζουν ρόλο γραμματείας στα ΚΕΠΑ- ότι έχουν δοθεί κατά τη διάρκεια εκπαίδευσης γιατρών που είναι στη σύνθεση των υγειονομικών αυτών επιτροπών σαφείς εντολές για περιορισμό των ποσοστών αναπηρίας και για περιορισμό όσων κρίνονται ανάπηροι. Θέλουμε να μας απαντήσετε σε αυτό, κύριε Υπουργέ.
Παρατηρείται μάλιστα το φαινόμενο, από στοιχεία που μαζέψαμε και από την ΕΣΑΜΕΑ, τη συνομοσπονδία των ατόμων με αναπηρία, ότι πάρα πολλοί από αυτούς που κόβονται στον πρώτο βαθμό των ΚΕΠΑ και πάρα πολλοί από αυτούς που μειώνεται το ποσοστό της αναπηρίας τους, σε σχέση με αυτό που είχαν τα προηγούμενα χρόνια, πηγαίνουν σε δεύτερο βαθμό και δικαιώνονται. 
Εδώ, όμως, είναι μεγάλο πρόβλημα. Γιατί το κάνετε αυτό; Γιατί έχετε δώσει τέτοιες εντολές, αν τις έχετε δώσει, που οι πληροφορίες μας είναι ότι τις δώσατε; Ποιος επωφελείται από αυτήν την ιστορία;
Επωφελείται, φυσικά, η κυβερνητική πολιτική, το κράτος, διότι τους κρατάει δέκα μήνες μέχρι να περάσουν στο ΚΕΠΑ και άλλους δέκα μήνες μέχρι να κάνουν την ένστασή τους και να εκδικαστεί στη δευτεροβάθμια επιτροπή χωρίς συντάξεις, χωρίς προνοιακά επιδόματα, χωρίς υγειονομική περίθαλψη. Για να έχει μία ρευστότητα το κράτος, η Κυβέρνηση και τα δημόσια ταμεία, καταδικάζετε με αυτόν τον τρόπο στην πείνα και στην εξαθλίωση τα πιο δυστυχισμένα, τα πιο ευπαθή κοινωνικά στρώματα. Θέλουμε μία απάντηση επ’ αυτού. 
Επίσης, ο Υπουργός Εργασίας βγαίνει και λέει τις τελευταίες εβδομάδες ότι «μειώσαμε το χρόνο αναμονής για να περάσει κάποιος στα ΚΕΠΑ, στους τρεις μήνες στην Αθήνα, στους τέσσερις στην επαρχία» κ.λπ.. Δεν έχουν καμμία βάση αυτά που επικαλείται ο κύριος Υπουργός. Τα στοιχεία που μας έχουν δώσει, και η Εθνική Συνομοσπονδία Ατόμων με Αναπηρία αλλά και οι τοπικές οργανώσεις στους διάφορους νομούς της χώρας, μας λένε ότι παραμένει ο χρόνος αναμονής δέκα με δώδεκα μήνες και ότι σε ορισμένους νομούς -είναι πολλοί αυτοί οι νομοί της χώρας, καθώς είναι και νησιωτικές περιοχές και νομοί που δεν έχουν καν συγκροτήσει μέχρι τώρα κέντρο πιστοποίησης αναπηρίας- εκκρεμούν και για διπλάσιο χρόνο. Είναι πολύ μεγάλο αυτό το πρόβλημα.
Επίσης πολύ μεγάλο είναι το πρόβλημα ότι, ενώ έχει εντοπιστεί ότι γι’ αυτήν την καθυστέρηση φταίει, πρώτον, ότι δεν διορίζεται προσωπικό που να στηρίξει διοικητικά τα ΚΕΠΑ, διότι στηρίζει το ΙΚΑ, στο ΙΚΑ το προσωπικό από εννιά χιλιάδες άτομα που ήταν το 2009 είναι τέσσερις χιλιάδες οκτακόσια και απολύσατε τους εργαζόμενους του διαγωνισμού 9Κ του ΑΣΕΠ, που είχαν προληφθεί και δούλευαν δύο χρόνια, μιλάμε για περίπου εφτακόσιους εργαζόμενους. Σαν να μην έφτανε αυτό, δεν έχετε καν ακόμη ολοκληρώσει την πρόσληψη των πεντακοσίων, εξακοσίων επιτυχόντων στο διαγωνισμό 8Κ, τους οποίους, με βάση δικαστική απόφαση, είστε υποχρεωμένοι να προσλάβετε. 
Η εικόνα κατάρρευσης που έχει το ΙΚΑ συνοδεύει και τα ΚΕΠΑ, διότι το ΙΚΑ δεν έχει να διαθέσει το αναγκαίο προσωπικό για τη διοικητική στήριξη των ΚΕΠΑ. Υπάρχουν τρομακτικές ελλείψεις σε γιατρούς, που στελεχώνουν αυτές τις υγειονομικές επιτροπές. Επίσης ο τρόπος σύνθεσης αυτών των υγειονομικών επιτροπών είναι τέτοιος, που δεν είναι με μεικτές, με πολλές ειδικότητες κι έτσι αναγκάζει έναν πολυανάπηρο να περνάει από ΚΕΠΑ για να του κρίνει την αναπηρία, επειδή έχει, παραδείγματος χάριν, καρδιολογικά προβλήματα, να περνάει πάλι μετά από μήνες από άλλο ΚΕΠΑ για να του κρίνει την αναπηρία που πιθανόν να έχει με μεταμόσχευση ή με νεφρολογικό πρόβλημα κ.ο.κ..
Μα αυτό είναι παραλογισμός, πρέπει να τελειώνει! Η Κυβέρνηση έχει πει ότι έχει δρομολογήσει να είναι μεικτές αυτές οι επιτροπές για να μπορούν να εξετάζουν πολλές αναπηρίες μαζί, αλλά, δυστυχώς, μέχρι τώρα αυτό δεν έχει λειτουργήσει.
Τις προτάσεις μας θα τις πω στη δευτερολογία, κυρίως για να λυθεί το πρόβλημα της στελέχωσης των ΚΕΠΑ και κυρίως για να βγαίνουν πιο γρήγορες αποφάσεις, για είναι αντικειμενικές, να είναι δίκαιες, να είναι αξιόπιστες, να είναι διαφανείς και να μην οδηγούν σε μεγάλες περιπέτειες τα άτομα με αναπηρία. 
Έχω μία απορία, κύριε Υπουργέ. Χθες καταθέσαμε μία τροπολογία και είπαμε το αυτονόητο. Είναι μία τροπολογία του ΣΥΡΙΖΑ, κατέθεσε και η ΔΗΜΑΡ και νομίζω ότι και από το Κομμουνιστικό Κόμμα και οι Ανεξάρτητοι Έλληνες είπαν ότι συμφωνούν .
Κύριε Υπουργέ, γιατί δεν το δέχεστε αυτό; Αφού καθυστερούν που καθυστερούν τα κέντρα πιστοποίησης αναπηρίας να βγάλουν γνωμάτευση ιατρική για το ποσοστό αναπηρίας και περιμένουν δέκα-δώδεκα μήνες χωρίς συντάξεις, χωρίς προνοιακά επιδόματα, χωρίς υγειονομική περίθαλψη, γιατί δεν δεχθήκατε την τροπολογία του ΣΥΡΙΖΑ, που λέει ότι όλο αυτό το διάστημα, εάν καθυστερούν τα ΚΕΠΑ -και όχι με ευθύνη του ασθενούς και του αναπήρου,- να παίρνει τις συντάξεις του, τα προνοιακά του επιδόματα και να έχει την υγειονομική περίθαλψη; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Είναι δυνατόν το άτομο με αναπηρία να μην έχει υγειονομική περίθαλψη για δώδεκα μήνες, είτε με βεβαίωση και θεώρηση του βιβλιαρίου του στο ΙΚΑ είτε με το χαρτί απορίας που δίνουν οι δήμοι;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, ολοκληρώστε, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τελειώνω, κύριε Πρόεδρε.
Είναι δυνατόν αυτό να μη λύνεται ακόμη; 
Χθες, κύριε Υπουργέ, 31 Οκτωβρίου, έληξε η προθεσμία μέχρι την οποία δινόταν, έστω για έξι μήνες, μόνο η σύνταξη- απ’ όσα σάς είπα- στα άτομα με αναπηρία που περίμεναν στις ουρές των ΚΕΠΑ. Είναι δυνατόν η Κυβέρνηση να μην έχει προχωρήσει, να μην έχει αποδεχθεί την τροπολογία που κατέθεσε ο ΣΥΡΙΖΑ και τη στήριζαν τα άλλα κόμματα, για να παραταθεί αυτό το χρονικό διάστημα;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Δεν είναι δυνατόν.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε και δευτερολογία, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Αν συνεχίσετε αυτήν την πολιτική, είναι σίγουρο ότι οδηγείτε στον κοινωνικό Καιάδα τα πιο ευπαθή στρώματα της κοινωνίας μας. Θα κάνουμε οτιδήποτε δυνατόν να σας σταματήσουμε, για να αλλάξει αυτή η κατάσταση.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι τέσσερις μαθητές και μαθήτριες και δύο εκπαιδευτικοί-συνοδοί τους από το 16ο Δημοτικό Σχολείο Αιγάλεω. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής) 
Επίσης, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκαέξι φοιτητές και φοιτήτριες της νεολαίας του κυβερνώντος κόμματος της Νορβηγίας Høyre, οι οποίοι πραγματοποιούν επίσκεψη στη Βουλή. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής) 
Θα πρέπει να πω και στους φοιτητές και στις φοιτήτριες και στους μαθητές και στις μαθήτριες που παρακολουθούν τη συνεδρίαση ότι σήμερα έχουμε κοινοβουλευτικό έλεγχο και ότι συγκεκριμένα συζητείται επίκαιρη επερώτηση των Βουλευτών του ΣΥΡΙΖΑ προς τον Υπουργό Εργασίας, Κοινωνικής Ασφάλισης και Πρόνοιας. Υποχρέωση κατά τον Κανονισμό να παρίστανται έχουν οι επερωτώντες Βουλευτές, οι Κοινοβουλευτικοί Εκπρόσωποι των κομμάτων και ο Υπουργός που θα απαντήσει. Γι’ αυτό δεν βλέπετε να είναι η Αίθουσα πλήρης, όπως θα έπρεπε. 
Κύριοι συνάδελφοι, θα ήθελα να υπενθυμίσω ότι κατά το άρθρο 66 του Κανονισμού της Βουλής, όταν η ομιλία είναι κάτω από επτά λεπτά, γίνεται από τη θέση του Βουλευτή για εξοικονόμηση χρόνου. 
Το λόγο έχει τώρα ο κ. Καραγιαννίδης. 
Ορίστε, κύριε συνάδελφε, έχετε το λόγο για πέντε λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Ευχαριστώ, κύριε Πρόεδρε. 
Κύριε Υφυπουργέ, ένα χρόνο πριν βρεθήκαμε στην ίδια Αίθουσα για να συζητήσουμε επίκαιρη ερώτηση του ΣΥΡΙΖΑ, που αφορούσε σχεδιαζόμενες περικοπές των προνοιακών και κοινωνικών επιδομάτων. Ανάμεσα στα ζητήματα που είχαμε θέσει τότε ήταν και αυτό της δυσλειτουργίας των κέντρων πιστοποίησης αναπηρίας. 
Απαντώντας στη ζητήματα που η Κοινοβουλευτική μας Ομάδα είχε θέσει, ο τότε αρμόδιος Υφυπουργός κ. Παναγιωτόπουλος μας είχε κατηγορήσει, μεταξύ άλλων, ότι είμαστε ενάντια στην απογραφή των αναπήρων, γιατί κατά βάθος είμαστε ενάντια στον εξορθολογισμό της λειτουργίας της επιδοματικής και προνοιακής πολιτικής. Εννοούσε ο τότε Υφυπουργός ότι είμαστε ενάντια στον εξευτελισμό των ΑΜΕΑ. 
Η λειτουργία των ΚΕΠΑ ως τώρα και οι δεκάδες χιλιάδες που βρίσκονται σε αναμονή εξέτασης και άρα χωρίς καμμία πρόνοια μας δικαίωσαν. Εκτελείτε –και το εννοώ κυριολεκτικά- πολύ αποτελεσματικά την υγεία και την πρόνοια, αλλά δυσκολεύεστε, όταν πρόκειται να θίξετε οικονομικά συμφέροντα εφοπλιστών, καναλαρχών και μεγαλοεργολάβων. Θεωρούμε πως η επιλεκτικότητά σας αυτή είναι εξόχως στοχευμένη. 
Τα τελευταία τριάμισι χρόνια τα άτομα με αναπηρία βιώνουν με τον πιο σκληρό τρόπο την οικονομική κρίση. Στα οικονομικά τους βάρη πρέπει πάντα να συνυπολογίζουμε το δυσβάσταχτο κόστος για την κάλυψη αναγκών επιβίωσής τους που επιφέρει η αναπηρία τους. Οι περικοπές που σημειώθηκαν στους μισθούς, στις συντάξεις, οι φοροεπιδρομές που έγιναν και από τις οποίες δεν εξαιρέθηκαν τα ΑΜΕΑ καθώς και η υποβάθμιση των υπηρεσιών έκαναν τη ζωή πολλών συνανθρώπων μας τραγική. 
Χθες στη διαμαρτυρία, όπως και ένα χρόνο πριν, τα άτομα με αναπηρία ζητούσαν, πρώτον, επαναχορήγηση της σύνταξης ή του προνοιακού επιδόματος αναπηρίας αναδρομικά από την ημερομηνία αίτησής τους για επανεξέταση και ανανέωση βιβλιαρίου υγείας των ασφαλισμένων για όσο χρόνο βρίσκονται στις λίστες αναμονής. Δεύτερον, αναθεώρηση, συμπλήρωση σημαντικών κεφαλαίων του νέου πίνακα προσδιορισμού ποσοστών αναπηρίας, βάσει σύγχρονων επιστημονικών και ιατρικών δεδομένων. Τρίτον, θεσμική εκπροσώπηση της ΕΣΑΜΕΑ στην αξιολόγηση των ΚΕΠΑ. Τέταρτον, άμεση εφαρμογή των διατάξεων του άρθρου 6 του ν. 3863, προκειμένου η νέα γνωμάτευση αναπηρίας να εξασφαλίζει -βάσει και της φιλοσοφίας στην οποία στηρίζεται ο νόμος- ενιαία υγειονομική κρίση για όλες τις κοινωνικές και οικονομικές παροχές, ώστε το άτομο με αναπηρία να μην υπόκειται αναίτια σε καθεστώς συνεχούς επανεξέτασης. Πέμπτον, ειδική μέριμνα για την εξυπηρέτηση των κατοίκων των νησιωτικών περιοχών. Έκτον, θεσμική πρόβλεψη για την υποχρέωση των υγειονομικών επιτροπών να προβαίνουν σε κατ’ οίκον εξέταση εκείνων των ατόμων με αναπηρία που αποδεδειγμένα και αντικειμενικά δεν μπορούν να μεταβούν, εξαιτίας της βαρύτητας της αναπηρίας τους στις διευθύνσεις των ΚΕΠΑ. Έβδομον, κατάργηση του μέτρου της καταβολής του ποσού των 46,14 ευρώ, γιατί είναι τραγικό σε αυτές τις οικονομικές συνθήκες να ζητούμε λεφτά από τα άτομα με αναπηρία. Όγδοον, την ύπαρξη διερμηνέων νοηματικής γλώσσας, προκειμένου να εξυπηρετούνται οι αιτούντες κωφοί για την πιστοποίηση της αναπηρίας και της αξιολόγησης του ποσοστού αυτής.
Ένα χρόνο μετά, ποια από αυτά τα αιτήματα αυτά έχουν ικανοποιηθεί; Θα σας μιλήσω με αδιαμφισβήτητα στοιχεία του ΚΕΠΑ Δράμας, για να δούμε τι πετύχατε εδώ και έναν χρόνο. 
Στο ΚΕΠΑ Δράμας, λοιπόν, ο αριθμός των επιτροπών που συνεδριάζουν κάθε μήνα δεν είναι σταθερός. Εξαρτάται από τις περιπτώσεις αναπηρίας, τη διαθεσιμότητα των γιατρών και τον αριθμό των αιτήσεων. Τον Αύγουστο, παραδείγματος χάριν, δεν συνεδρίασε καθόλου. Τα νευρολογικά, ψυχιατρικά και καρδιολογικά περιστατικά έχουν το μεγαλύτερο χρόνο αναμονής, γιατί απαιτούν ειδικότητες γιατρών που δεν υπάρχουν. Τα ψυχιατρικά και νευρολογικά περιστατικά έχουν χρόνο αναμονής μεγαλύτερο του ενός έτους. 
Συγκεκριμένα, τώρα στο ΚΕΠΑ Δράμας εξυπηρετούν τις αιτήσεις Ιανουαρίου και Φεβρουαρίου του 2012. Τα καρδιολογικά περιστατικά έχουν χρόνο αναμονής κοντά στο ένα έτος. Τώρα εξυπηρετούνται οι αιτήσεις του τέλους του 2012. Τα παθολογικά περιστατικά έχουν χρόνο αναμονής από έναν έως πέντε μήνες, τα ορθοπεδικά μέχρι έξι μήνες, τα χειρουργικά μέχρι οκτώ μήνες, τα οφθαλμολογικά και τα ωτορινολαρυγγολογικά εξυπηρετούνται μόνο όταν υπάρχουν τουλάχιστον δεκαεπτά αιτήσεις. Έχει επίσης λήξει η σύμβαση με τα ΕΛΤΑ για την αποστολή προσκλήσεων προς τους αιτούντες και τώρα οι ενδιαφερόμενοι πληροφορούνται τηλεφωνικά. 
Σε μία συνεργασία που είχα με την πρόεδρο των παραπληγικών Δράμας, μας είπε ότι ο χρόνος αναμονής για τους παραπληγικούς είναι από έξι μήνες έως δύο χρόνια, ανάλογα με το είδος της αναπηρίας, ενώ για ορισμένα είδη αναπηρίας η αντίστοιχη επιτροπή συνεδριάζει μία φορά το χρόνο.
Η συμμετοχή δε στις εξετάσεις στις οποίες υποβάλλονται αυτοί οι άνθρωποι, με τα παράβολα και τα διάφορα άλλα έξοδα που πρέπει να κάνουν, αγγίζει τα 400 ευρώ. 
Επίσης, η ταλαιπωρία που υφίστανται οι άνθρωποι με αναπηρία για να υποβληθούν εκ νέου σε εξετάσεις είναι απίστευτη. 
Αυτά καταφέρατε μέσα σε ένα χρόνο!
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Η κ. Αμμανατίδου, Βουλευτής Β΄ Θεσσαλονίκης από τον ΣΥΡΙΖΑ-Ενωτικό Κοινωνικό Μέτωπο, έχει το λόγο.
Ορίστε, κυρία συνάδελφε.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κυρίες και κύριοι Βουλευτές, από το 2010 που ψηφίστηκε ο νέος νόμος για τις αναπηρικές συντάξεις και τα ΚΕΠΑ, οι ανάπηροι της χώρας τραβούν έναν ατελείωτο Γολγοθά, έναν Γολγοθά βέβαια που δεν αρχίζει ούτε τελειώνει στα ΚΕΠΑ. 
Στην εποχή της τρόικας και των μνημονίων, τα άτομα με αναπηρία υπάγονται στον κανόνα και όχι στην εξαίρεση. Στον κανόνα της στοχοποίησης, της εξαθλίωσης, του αποκλεισμού από τις καταρρέουσες δομές υγείας και πρόνοιας. Αυτό αποτυπώνεται, κύριε Πρόεδρε και κύριε Υπουργέ, στην έκθεση που έχουμε συντάξει ως μέλη της υποεπιτροπής για τα άτομα με αναπηρία και δεν έχει ληφθεί υπ’ όψιν.
Κυρίες και κύριοι Βουλευτές, η τότε κυβέρνηση Παπαδήμου βάφτισε τις αλλαγές για τις αναπηρικές συντάξεις και τα επιδόματα ως απαραίτητη μεταρρύθμιση, όπως κάνει και η σημερινή Κυβέρνηση όταν κάνει περικοπές.
 Οι δήθεν μεταρρυθμίσεις συνοδεύτηκαν από ένα πραγματικό κυνήγι των λεγόμενων αναπήρων «μαϊμού» από κανάλια, δημοσιογράφους, υπουργούς, στελέχη του ΠΑΣΟΚ και της Νέας Δημοκρατίας, αρμόδιους και μη.
Ακούσαμε κάτι απίστευτα νούμερα. Τα ανέφερε και ο συνάδελφος και εισηγητής μας Δημήτρης Στρατούλης. Ωστόσο δεν ακούσαμε ποιων πολιτικών στελεχών την πελατεία συντηρούσαν οι αναπηρικές συντάξεις «μαϊμού» ούτε ακούσαμε να διωχθεί έστω και ένας από όλους αυτούς τους παράγοντες. 
Ο ΣΥΡΙΖΑ δεν ισχυρίζεται ούτε ισχυρίστηκε ποτέ ότι το σύστημα δεν χρειάζεται εξυγίανση ούτε ότι δεν πρέπει να διωχθούν όσοι εμπλέκονται σε τέτοιου είδους υποθέσεις. Ωστόσο, το σόου, στο πλαίσιο του οποίου κατασυκοφαντήθηκαν όλοι οι ανάπηροι, αποδείχθηκε εργαλείο για την επιβολή σκληρών μέτρων σε βάρος των αναπήρων.
Όλη αυτή η διαδικασία των δήθεν μεταρρυθμίσεων είχε σαφή δημοσιονομικά κριτήρια, που απέρρεαν από τις μνημονιακές δεσμεύσεις της Κυβέρνησης. Με βάση αυτά τα κριτήρια στήθηκαν και τα νέα ΚΕΠΑ, με βάση αυτά τα κριτήρια φτιάχτηκε και ο νέος ΚΕΒΑ, χωρίς να λαμβάνονται υπ’ όψιν οι πραγματικές ανάγκες των αναπήρων. 
Τα ΚΕΠΑ δημιουργήθηκαν χωρίς τις απαραίτητες μελέτες, το είχαμε επισημάνει από την αρχή ως ΣΥΡΙΖΑ. Το υπ’ αριθμόν ένα πρόβλημα είναι οι τεράστιες καθυστερήσεις, που ξεπερνούν τον ένα χρόνο. Πριν από λίγο ο Χρήστος Καραγιαννίδης αναφέρθηκε στη Δράμα. Είναι συγκλονιστικές οι χρονικές καθυστερήσεις. 
Οι δευτεροβάθμιες επιτροπές ξεπερνούν σε κάποιες περιπτώσεις, όπως και στη δυτική Μακεδονία, ακόμα και τους είκοσι μήνες καθυστερήσεων. Ελάχιστα είναι τα ΚΕΠΑ που είναι επαρκώς στελεχωμένα. Στην περιφέρεια σε πολλές περιπτώσεις είναι απομακρυσμένα, χωρίς βεβαίως να λαμβάνονται υπ’ όψιν η ιδιαιτερότητα μετακίνησης αλλά και το οικονομικό σκέλος. 
Το προσωπικό είναι, τουλάχιστον, πλημμελώς εκπαιδευμένο. Η εκπαίδευση των διοικητικών είναι μηδενική και η εκπαίδευση των γιατρών διαρκεί μόλις τρεις ώρες. Δεν υπάρχει ακόμα κανονιστικό πλαίσιο λειτουργίας και επικρατεί ένα πραγματικό μπάχαλο. Δεν επαρκούν οι γιατροί, αφού η Κυβέρνηση δίνει μάλλον αντικίνητρα και όχι κίνητρα. 
Για τους γιατρούς του ΕΟΠΥΥ καλύπτεται ένα μικρό μέρος των εξόδων κίνησης, ενώ οι καθυστερήσεις στην καταβολή είναι πάρα πολύ μεγάλες. Να σας θυμίσω ότι τον Ιούνιο στη βόρεια Ελλάδα οι γιατροί του ΕΟΠΥΥ που συμμετέχουν στα ΚΕΠΑ αναγκάστηκαν σε επίσχεση, γιατί ήταν απλήρωτοι από τον Σεπτέμβριο του 2012. 
Από την άλλη, οι ιδιώτες γιατροί δεν ανταποκρίθηκαν ζεστά στην πρόσκληση του Υπουργείου, καθώς οι καθορισμένες αμοιβές είναι εξαιρετικά χαμηλές. Όμως, ακόμα και όταν καταφέρει ο δικαιούχος να πάρει την πολυπόθητη πιστοποίηση, αυτή είναι τις περισσότερες φορές κουτσουρεμένη, όχι γιατί πριν είχαμε ένα ελαστικό σύστημα υπολογισμού, αλλά γιατί ο νέος ΚΕΒΑ, κύριε Υπουργέ, όπως συντάχθηκε το 2011 και τροποποιήθηκε το 2012, μειώνει τα ποσοστά με μη επιστημονικά τεκμηριωμένο τρόπο, όπως έχουν καταγγείλει πολλές φορές οι ίδιοι οι φορείς των αναπήρων, καθώς το ποσοστό προσδιορίζεται με βάση τη λειτουργικότητα του ασθενή και όχι κυρίως την πάθηση.
Με το νέο ΚΕΒΑ συμπιέστηκαν παραπληγικοί, αυτιστικά παιδιά, ειδικές κατηγορίες καρκινοπαθών και πολλοί άλλοι. Έχουμε περιστατικά που καρκινοπαθείς σε θεραπεία παίρνουν μικρότερα ποσοστά από καρκινοπαθείς που δεν είναι σε θεραπεία, ενώ τακτικά υπάρχουν αποκλεισμοί σε ποσοστά αναλόγως την επιτροπή. Ο νέος ΚΕΒΑ συγκροτήθηκε με τρόπο που να επιτρέπει το χαμηλότερο δυνατό ποσοστό για τους ανάπηρους, χωρίς να λαμβάνονται υπ’ όψιν ούτε τα επιστημονικά δεδομένα ούτε οι ίδιες οι ανάγκες των αναπήρων. 
Αυτό που έχει κατορθώσει η Κυβέρνηση, αναφορικά με τα ΚΕΠΑ, είναι να ενορχηστρώσει το απόλυτο χάος. Η περιβόητη μεταρρύθμιση αντιμετωπίζει τους ανάπηρους όχι ως πολίτες με δικαιώματα, αλλά ως βαρίδια του εθνικού προϋπολογισμού. Αν αυτό σάς ακούγεται σκληρό, σας διαβεβαιώ ότι είναι πολύ πιο σκληρή η πραγματικότητα που ζουν αυτοί οι πολίτες. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Χθες υπήρξε άλλη μια πανελλαδική κινητοποίηση των ατόμων με αναπηρία στο Υπουργείο Εργασίας και το Υπουργείο Οικονομικών και δυστυχώς τα ΑΜΕΑ και οι οικογένειές τους εμπαίζονται με ψίχουλα, αφού φαίνεται να κάνουν πίσω οι εκάστοτε υπουργοί της συγκυβέρνησης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Τελειώνω, κύριε Πρόεδρε. 
Οι προτάσεις του ΣΥΡΙΖΑ, που αναφέρθηκαν από τον εισηγητή, είναι το ελάχιστο που πρέπει να γίνει, δηλαδή εξορθολογισμός και κυρίως απλοποίηση του συστήματος, στελέχωση των ΚΕΠΑ, αναμόρφωση του ενιαίου πίνακα προσδιορισμού ποσοστών αναπηρίας, βελτίωση των υπηρεσιών στην περιφέρεια και κυρίως στη νησιωτική χώρα, εξασφάλιση ιατροφαρμακευτικής περίθαλψης των ατόμων με αναπηρία κατά τη διάρκεια της αναμονής της απόφασης πιστοποίησης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε και δευτερολογία, κυρία συνάδελφε.</ChairmanSpeech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Τα υπόλοιπα στη δευτερολογία μου.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ο Βουλευτής Αρκαδίας κ. Κωνσταντίνος Ζαχαριάς.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, στις 3 Μαΐου 2010 η ελληνική κυβέρνηση υπέγραψε το μνημόνιο συνεννόησης με την Ευρωπαϊκή Επιτροπή και στις 15 Ιουλίου 2010 δημοσιεύθηκε ο ν. 3863 για το νέο ασφαλιστικό σύστημα. Τα βασικά σημεία αυτού ακολουθούσαν τις υποδείξεις του Συμβουλίου Υπουργών Οικονομικών της Ευρωπαϊκής Ένωσης και είχαν αξιολογηθεί θετικά στο μνημόνιο.
Στο πλαίσιο ενός συγκεντρωτικού νεοφιλελεύθερου λόγου, ο οποίος αρθρώνεται με όρους «εξυγίανσης και νοικοκυρέματος ενός σπάταλου και διάσπαρτου κράτους πρόνοιας», με απώτερο στόχο τη συρρίκνωσή τους, οι διατάξεις αυτού του νόμου, του ν. 3863, οδηγούν από την 1η Ιανουαρίου 2011 σε ενιαίο φορέα προσδιορισμού και αξιολόγησης της αναπηρίας, το κέντρο πιστοποίησης αναπηρίας, δηλαδή το ΚΕΠΑ. 
 Ο κυρίαρχος αυτός λόγος υπόσχεται εξασφάλιση της ενιαίας υγειονομικής κρίσης -όσον αφορά τον καθορισμό του βαθμού αναπηρίας των ασφαλισμένων και των ανασφάλιστων, για τους οποίους απαιτείται η πιστοποίηση αναπηρίας-, επιτάχυνση των διαδικασιών, μείωση της ταλαιπωρίας, πάταξη των καταχρήσεων και καταστρατηγήσεων.
Ο νόμος, όμως, στην πράξη επικύρωσε τις δεσμεύσεις της δανειακής σύμβασης, αναμορφώνοντας και αναδιατυπώνοντας με όρους μείωσης τις δημόσιες παροχές, δηλαδή τα προνοιακά επιδόματα και τις συντάξεις, τις ποικίλες διευκολύνσεις στα άτομα με αναπηρία και χρόνιες παθήσεις. 
Κύριε Υπουργέ, προκειμένου να νομιμοποιήσετε αυτήν τη νεοφιλελεύθερη χειρονομία συρρίκνωσης και κατάργησης του κράτους πρόνοιας, επιστρατεύσατε τον «εσωτερικό εχθρό», που απειλεί διαρκώς το έργο των επιτροπών πιστοποίησης αναπηρίας, των «μαϊμού» ανάπηρων μέσω ποικίλων παρεμβάσεων, όπως η απογραφή, η Ενιαία Αρχή Πληρωμής και η έκδοση νέου αυστηροποιημένου κανονισμού εκτίμησης βαθμού αναπηρίας. 
Από τη μία μεριά μειώνετε διαρκώς τις παροχές στα άτομα αυτά και από την άλλη χρησιμοποιείτε το μειωτικό όρο «μαϊμού» ανάπηρος, σαν ένα εξωτερικό συμβάν, σαν ένα απειλητικό φαινόμενο πέρα κι έξω από τις ίδιες επιτροπές που το παράγουν. 
Θα θέλαμε να σας υπενθυμίσουμε ότι κάθε φορά που αναφέρεστε στον απαξιωτικό και αρνητικό όρο «μαϊμού» ανάπηρος για να δικαιολογήσετε αυτές τις απάνθρωπες πρακτικές αναμονής και διαρκούς επανελέγχου των ατόμων με αναπηρίες, να έχετε στο νου σας ότι οι «μαϊμού» ανάπηροι είναι δικό σας δημιούργημα. Είναι δημιούργημα των πελατειακών σχέσεων της Νέας Δημοκρατίας και του ΠΑΣΟΚ, που, ήδη από τη δεκαετία του ’90, εκμεταλλεύονταν αυτές τις επιτροπές κερδίζοντας ψήφους. Είναι προϊόν της ψηφοθηρικής σας αγωνίας. 
Άλλωστε και ο ίδιος ο Υφυπουργός Υγείας κ. Μπόλαρης, την άνοιξη του 2012, όταν ολοκληρώθηκε η επικοινωνιακά απαραίτητη απογραφή, παραδέχτηκε ότι η έξαρση των παρανομιών ήταν πιο εμφανής στις προεκλογικές περιόδους, κυρίως για την τοπική αυτοδιοίκηση. 
Τα αποτελέσματα, όμως, των πολιτικών σας ρουσφετιών μέχρι και σήμερα συνεχίζονται κι έχουν επιμολύνει με διαρκή δυσπιστία και καχυποψία τα άτομα με αναπηρία και χρόνιες παθήσεις, όταν αυτά απευθύνονται στα ΚΕΠΑ για να λάβουν προνοιακές παροχές και διευκολύνσεις. Αυτό συμβαίνει γιατί η έννοια της κοινωνικής αλληλεγγύης είναι για εσάς απειλή. Είναι μία μισητή χειρονομία, που φροντίζετε διαρκώς να τη μεταρρυθμίζετε, δηλαδή να την περιορίζετε. 
Εμείς ισχυριζόμαστε ότι η δυσλειτουργία των κέντρων πιστοποίησης αναπηρίας δεν είναι τυχαία. Δεν είναι μόνο λόγω ενός πρόχειρου σχεδιασμού, ο οποίος θέλει χρόνο για να βελτιωθεί, ούτε μίας οποιασδήποτε προχειρότητας. Είναι σχεδιασμένη και προμελετημένη. 
Η μη στελέχωση αυτών των επιτροπών με κατάλληλο ιατρικό και διοικητικό προσωπικό, η μη στελέχωση στις νησιωτικές και απομακρυσμένες περιοχές, τα αστικά και ημιαστικά κέντρα, είναι εκ προθέσεως. Διότι όσο περισσότερο ταλαιπωρούνται και εξαθλιώνονται, λόγω της αναμονής, τα άτομα με αναπηρία και χρόνιες παθήσεις, τόσο εσείς εξοικονομείτε εκατομμύρια ευρώ με αυτές τις δυσλειτουργίες.
 Η λεγόμενη εξοικονόμηση δεν επιτυγχάνεται μόνο μέσω των περικοπών και με τη βοήθεια του αντιεπιστημονικού εργαλείου του κανονισμού εκτίμησης βαθμού αναπηρίας και της διαρκούς επίκλησης «μαϊμού» αναπήρων. Η ίδια η αναμονή, η αξιολόγηση και η μη λειτουργία των κέντρων είναι κερδοφόρες πρακτικές. 
Τα ερωτήματα είναι αμείλικτα σε σχέση με τις πρακτικές που σχεδιάζετε και επιβάλλετε. Δεν τίθενται μόνο από τους Βουλευτές του ΣΥΡΙΖΑ, αλλά τίθενται καθημερινά από τους εξήντα χιλιάδες εγκλωβισμένους - αιχμαλώτους των ΚΕΠΑ, που, προκειμένου να τους καταβληθούν τα επιδόματα και οι συντάξεις, εξαναγκάζονται να περιμένουν από τρεις ως δεκαεπτά μήνες -αναφέρθηκαν τα στοιχεία προηγουμένως-, προκειμένου να υποβληθούν σε έναν εξονυχιστικό έλεγχο, καταθέτοντας πολυάριθμα πιστοποιητικά. 
Βέβαια, δεν μας κάνει εντύπωση που ο Πρωθυπουργός της Ελλάδας, ο κ. Σαμαράς, με ενθουσιώδη λόγια τον Μάρτιο του 2013 στη Βουλιαγμένη, καθησύχασε τους επενδυτές που θέλουν να έρθουν στην Ελλάδα να αναπτύξουν ιδιωτικές επενδύσεις, λέγοντας ότι τους προσφέρει «red carpet» και όχι «red tape», δηλαδή όχι γραφειοκρατία. 
Καλωσορίζετε την οποιαδήποτε ιδιωτική πρωτοβουλία, με την υπόσχεση της μείωσης της γραφειοκρατίας, την ίδια στιγμή που υποβάλλετε στην πιο γραφειοκρατικοποιημένη διαδικασία τους πιο ευάλωτους, όσους, δηλαδή, χρειάζονται βοήθεια λόγω ασθένειας και αναπηρίας. 
Αντιμετωπίζετε τα άτομα με αναπηρία και χρόνιες παθήσεις ως μη παραγωγικά, ως άχρηστα σώματα, χωρίς σημασία στο νέο κόσμο των μνημονίων. Μπορώ να αποκαλέσω αυτήν την τακτική, ρατσισμό.
 Πέρα από κάθε βελτιωτική κίνηση που άμεσα, με τη μορφή του κατεπείγοντος, οφείλετε να πράξετε για τη δυσλειτουργία των ΚΕΠΑ και για την μείωση της ταλαιπωρίας των ατόμων αυτών, υπάρχει ένα άλλο κατεπείγον αίτημα, που είναι η αλλαγή των προτεραιοτήτων της νεοφιλελεύθερης ιδεολογίας σας.
Επειδή, όμως, είναι αδύνατο να το κάνετε εγκλωβισμένοι στην εξουσία, θα το κάνει γρήγορα ο λαός μας.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Το λόγο έχει ο κ. Αλέξης Μητρόπουλος.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, εχθές έληξε η προθεσμία του άρθρου 66 του ν. 4144 που έχει δημιουργήσει δύο προβλήματα. Έχουμε καταθέσει και αίτηση και επιβάλλεται σήμερα να το λύσετε. Ξέρω ότι σας έχει απασχολήσει.
Πρώτον, εξέπνευσε η εξάμηνη προθεσμία για ανάπηρους πολίτες, οι οποίοι, χωρίς δική τους ευθύνη, δεν μπόρεσαν να εξεταστούν από τις επιτροπές. Το γνωρίζετε.
Δεύτερον, από όσους εξετάστηκαν αρκετοί πήραν μικρότερα ποσοστά, με συνέπεια να είναι υποχρεωμένοι να επιστρέψουν τις συντάξεις των έξι μηνών που πήραν όσο, χωρίς τη δική τους ευθύνη, ανέμεναν να εξετασθούν. Είναι δύο σημαντικά θέματα.
Κύριε Υπουργέ, από το πρώτο μνημόνιο, όταν η Κυβέρνηση ανέλαβε -διαβάζω τη ρύθμιση- «να περιορίσει στο 10% επί του συνολικού αριθμού τις αναπηρικές συντάξεις», άνθρωποι ευτελίζονται, γιατροί ενδεχομένως πιέζονται να τους μειώσουν τα ποσοστά. 
Κομπορρημονούν κάποιοι στο Υπουργείο ότι δήθεν αυξάνεται το ποσοστό με το σχέδιο νόμου που εκκρεμεί προς διαβούλευση, ότι από 80% θα πάρουν το 95% της προσωρινής σύνταξης. Δεν το λέτε, δεν το γνωρίζουν και πολλοί δημοσιογράφοι ότι εξαιρούνται όσοι έχουν ανάγκη να αναγνωρίσουν πλασματικά χρόνια. Τα ακούει και ο κ. Κοκκόρης. Ειδικότερα εξαιρώντας από τη διάταξη που έχετε στη διαβούλευση αυτούς που έχουν ανάγκη να αναγνωρίσουν πλασματικούς χρόνους και όσους χρωστούν εισφορές, αποκλείετε το 60-70% από τη ρύθμιση -προσθέτω, την κατ’ αρχάς θετική ρύθμιση- από το 80% στο 95%. Γιατί δεν τα λέτε αυτά;
Υπό αυτήν την έννοια, λοιπόν, χρειάζεται αλλά και επειδή στο μνημόνιο του Παπαδήμου ο ν. 4046 προβλέπει περικοπές κοινωνικών επιδομάτων, δηλαδή, αναπηρικών. Ο νόμος της απόλυτης αναπηροκτονίας -αν είναι δόκιμη η φράση- λέει 4 δισεκατομμύρια μείωση στα κοινωνικά επιδόματα. Αυτό προβλέπει ο ν.4046 για τον επόμενο χρόνο. Έχω ακούσει τις απόψεις του κυρίου Υπουργού, που λέει ότι έχουν ψηφιστεί. Στο μεσοπρόθεσμο, επίσης προβλέπονται περικοπές για το 2013 270 εκατομμυρίων, άλλα 71 επίσης από αναπηρικά κοινωνικά επιδόματα. Πού θα πάνε οι συντάξεις;
Επειδή σας άκουσα χθες-προχθές, σε μια σαββατιανή εκπομπή -ξέρω τις ευαισθησίες σας- να εγκαλείτε στέλεχος του ΚΚΕ, συνδικαλιστή, με αγώνες, με φυλακίσεις στη χούντα -και έχουμε ευαισθησίες όσοι έχουμε ταλαιπωρηθεί και βασανιστεί στη χούντα- να του λέτε ότι αυτό που λέει ότι μετά την 1-1-2015 δεν θα παίρνει μόνο ο κόσμος τη βασική σύνταξη, όπως ο συνταξιοκτόνος νόμος, ο σκληρότερος στον κόσμο λέει ότι το κράτος θα εγγυάται τα 360 ευρώ, πείτε μου το εξής: Ποιο ταμείο σήμερα, με ποια αναλογιστική μελέτη, με ποιον έλεγχο της τρόικας, που θα τον κάνει ανά τρίμηνο μετά την 1-1-2015 θα μπορεί να δίνει με αναλογιστικές μελέτες, με λεηλατημένα τα αποθεματικά, κατιτίς παραπάνω από τη βασική σύνταξη;
Γι’ αυτό ήθελα να σας πάρω τότε τηλέφωνο. Πήρα σε συμπαράσταση τον κ. Ρελάκη, ο οποίος τόλμησε και είπε στην τηλεόραση ότι με αυτόν τον άθλιο, συνταξιοκτόνο νόμο σε όλους, το κράτος θα εγγυάται, αν ακόμη ο λαός επιτρέψει να εφαρμόσουν το μνημόνιο, τη βασική σύνταξη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Υπό αυτήν την έννοια, θεωρώ ότι πρέπει να λέμε στον κόσμο την αλήθεια, ότι, δηλαδή -τελειώνω, κύριε Πρόεδρε- η ρύθμιση που αναδέχθηκε τότε η κυβέρνηση -η πρώτη μνημονιακή κυβέρνηση- να σφαγιάσει τις αναπηρικές συντάξεις πρέπει να ειπωθεί στους αναπήρους της πατρίδας μας, που ευτελίζονται με κομμένα τα δύο πόδια ή το ένα χέρι και επανεξετάζονται από επιτροπές. Πρέπει όλοι να δείχνουμε την ευαισθησία μας.
Εμείς, βεβαίως, δεν έχουμε το μονοπώλιο της ευαισθησίας αλλά επί των κειμένων που εξαθλιώνουν το λαό μας και τον ευτελίζουν πρέπει, κύριε Υπουργέ, να λέμε την αλήθεια.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και δύο εκπαιδευτικοί από το 5ο Γυμνάσιο Ιωαννίνων.
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)
Από τον Γραμματέα της Κοινοβουλευτικής Ομάδας της Χρυσής Αυγής πήραμε επιστολή με την οποία μας γνωρίζει ότι κατά τη συζήτηση της σημερινής επίκαιρης επερώτησης ορίζεται ως Κοινοβουλευτικός Εκπρόσωπος ο Βουλευτής Μεσσηνίας κ. Δημήτριος Κουκούτσης. 
Το λόγο έχει ο συνάδελφος κ. Κωνσταντίνος Μπάρκας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι Βουλευτές, θα ήθελα, πριν ξεκινήσω την ομιλία μου, να αναφερθώ σε μια αστειότητα που συνέβη ερχόμενος από το γραφείο μου εδώ για να μιλήσω. Τοποθετήσατε διερμηνέα κωφών για τη συγκεκριμένη επερώτηση, ενώ στις άλλες επερωτήσεις δεν υπάρχει. Προφανώς και τους ενδιαφέρει η συγκεκριμένη επερώτηση τους αναπήρους. Διερωτώμαι όμως. Για τις άλλες επερωτήσεις, δεν έχουν το δικαίωμα οι κωφοί να ενημερώνονται; Δεν έχουν δικαίωμα ενημέρωσης για το τι συζητείται εδώ στη Βουλή; Νομίζω ότι είναι αστειότητα! 
Είναι υποχρέωσή μας να διεκδικήσουμε να υπάρχει διερμηνέας σε όλες τις επερωτήσεις, σε όλες τις συνεδριάσεις του Κοινοβουλίου.
Κύριε Υπουργέ, συζητάμε σήμερα για το πλέον ευπαθές τμήμα της ελληνικής κοινωνίας, ανθρώπους τους οποίους εάν σταματήσει το κράτος να τους στηρίζει, εάν πάψουμε να τους στηρίζουμε, αυτό θα αποτελέσει και το τελευταίο στάδιο επίθεσης στην ελληνική κοινωνία που στα χρόνια του μνημονίου, τα τρία τελευταία χρόνια, είναι αυτή που φτωχαίνει και σηκώνει μόνη της το βάρος της κρίσης. 
Οι άνθρωποι με αναπηρία δεν ζητούν ελεημοσύνη. Τα επιδόματα που λαμβάνουν τα δικαιούνται. Όχι μόνο τα δικαιούνται αλλά είναι κατακτήσεις που έχουν κερδηθεί με αγώνες από το 1976 και μετά. Κεντρικό τους σύνθημα τότε ήταν το «Ψωμί, Παιδεία και όχι επαιτεία». Δεν αποτελεί παραχώρηση και δεν μπορούν να ενταχθούν σε μετρήσεις και οικονομικούς δείκτες. 
Εδώ σήμερα δεν συζητάμε για κάποιο λάθος, δεν συζητάμε για κάποιον κακογραμμένο νόμο, για κάποια προχειρογραμμένη διάταξη. Μιλάμε για τα αποτελέσματα μιας συγκεκριμένης πολιτικής από μεριάς της Κυβέρνησης, της οποίας είστε Υπουργός. Είναι μια πολιτική, με ξεκάθαρο ταξικό πρόσημο. Είναι μια πολιτική, που στον πυρήνα της έχει τη διάλυση του κοινωνικού κράτους, την αποδιοργάνωση των εργασιακών σχέσεων και τη μετάθεση των βαρών στις πλάτες των πολλών και των αδυνάμων. Είναι η ίδια πολιτική, που βάζει στο απυρόβλητο τους επιχειρηματίες και τους επιτρέπει - αν δεν τους παροτρύνει- να εκμεταλλεύονται ασύδοτα τους εργαζόμενους. 
Κύριε Υπουργέ, η πολιτική σας όντως παράγει αποτελέσματα. Εχθές η ICAP ανακοίνωσε ότι οι πεντακόσιες πιο κερδοφόρες επιχειρήσεις στην Ελλάδα, καθώς και οι διακόσιοι πιο κερδοφόροι όμιλοι εταιρειών, αύξησαν τα κέρδη τους κατά 44%. Για να γίνω πιο συγκεκριμένος. Η εταιρεία «ΠΛΑΙΣΙΟ», έχοντας μειωμένα έσοδα, κατάφερε να αυξήσει κατά 70% την κερδοφορία της. Προφανώς, αυτό προκύπτει από την συμπίεση του εργασιακού κόστους. 
Η πολιτική αυτή παράγει, λοιπόν. 
Ένα δεύτερο αποτέλεσμα, είναι αυτό που κουβεντιάζουμε σήμερα. Η διάλυση των ΚΕΠΑ, μέσω του αντισυνταγματικού μέτρου της κινητικότητας, που διαλύει τις κοινωνικές δομές και αποψιλώνει από προσωπικό νευραλγικές για τη λειτουργία του κοινωνικού κράτους υπηρεσίες. Είναι κυβερνητική γραμμή για τεχνητή μείωση των ποσοστών αναπηρίας. 
Για να το πετύχετε αυτό, χρησιμοποιείτε για μια ακόμη φορά την κατασυκοφάντηση του συνόλου των ανθρώπων με αναπηρία. Αντί να βρείτε αυτούς τους ελάχιστους που παίρνουν «μαϊμού» επιδόματα, επιλέγετε να μειώσετε σε όλους τους αναπήρους τα ποσοστά της αναπηρίας τους. 
Εχθές, έληξε η εξάμηνη παράταση που είχατε δώσει για την καταβολή των αναπηρικών συντάξεων και οι ανάπηροι όλης της χώρας βρίσκονται στον αέρα, καθώς τους βάλατε όλους να επανεξετασθούν από τα ΚΕΠΑ και στη συνέχεια τα διαλύσατε, με αποτέλεσμα αυτοί οι άνθρωποι να είναι στις ουρές και στον αέρα για μήνες. 
Όπως φαίνεται από τα παραπάνω, η πολιτική είναι ξεκάθαρα ταξικά προσανατολισμένη.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τα υπόλοιπα στη δευτερολογία σας, κύριε συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Μισό λεπτό, κύριε Πρόεδρε.
Παράγει κέρδη για τις επιχειρήσεις και απόγνωση για την κοινωνική πλειοψηφία. Αυτή η κοινωνική πλειοψηφία είναι που θα σας ανατρέψει. Αυτό ελπίζουμε ότι θα γίνει σύντομα! 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και εμείς ευχαριστούμε. 
Το λόγο έχει ο Βουλευτής του ΣΥΡΙΖΑ, κ. Ανδρέας Ξανθός.</ChairmanSpeech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Κύριε Υπουργέ, είναι αλήθεια ότι είχαμε ένα στρεβλό, ατελές, πελατειακό, προβληματικό κοινωνικό κράτος στη χώρα μας, το οποίο είχε πολλά στοιχεία ανισότητας, αδικιών και ευνοιοκρατίας. 
Όμως είναι προκλητικό, αυτοί που έφτιαξαν αυτό το κοινωνικό κράτος, που το συντήρησαν, που το αναπαρήγαγαν, να παριστάνουν σήμερα τους τιμητές και τους εξυγιαντές του. Κυρίως, είναι προκλητικό στο όνομα του εξορθολογισμού αυτών των προβληματικών στοιχείων του κοινωνικού κράτους, να ισοπεδώνονται τα πάντα, να καταργείται ο δικαιωματικός του πυρήνας και να γίνεται με σχέδιο μία συστηματική διάλυση και κατεδάφιση κάθε κοινωνικής παροχής που απευθυνόταν κυρίως στους αδύναμους και στους ευάλωτους ανθρώπους αυτής της κοινωνίας. 
Όπως είπε και ο Κώστας Μπάρκας –και αυτό είναι πολύ σημαντικό- αυτή η πολιτική έχει ταξικό πρόσημο. Το 70% των ατόμων με αναπηρία, είναι κάτω από τα όρια της φτώχειας. Με την πολιτική σας δηλαδή φτωχοποιείτε, θίγετε τους πιο αδύναμους, τους πιο ευάλωτους και τους πιο επιρρεπείς στη φτωχοποίηση από την κρίση, κρίκους της κοινωνίας μας. 
Το ερώτημα είναι το εξής: Δεν μπορούσατε αυτά να τα αντιληφθείτε, όταν σχεδιάζατε αυτήν την παρέμβαση με τα ΚΕΠΑ; Δεν ήταν προφανείς οι δυσκολίες που θα προέκυπταν από τις ελλείψεις γιατρών, διοικητικού σχεδιασμού ή από τον κακό σχεδιασμό, απ’ όλα αυτά;
Νομίζω ότι αυτό ήταν ένα προδιαγεγραμμένο σχέδιο, ένα έγκλημα στην ουσία, εγκλωβισμού εκατοντάδων χιλιάδων ανθρώπων στην ταλαιπωρία, την οικονομική εξαθλίωση και την αναξιοπρέπεια. Θεωρώ ότι σε τελευταία ανάλυση, αυτό δεν είναι μία παράπλευρη απώλεια ούτε ζήτημα ολιγωρίας και αδιαφορίας αλλά ζήτημα βιοπολιτικής. Δηλαδή, αυτό που σας ενδιαφέρει είναι να ανατρέψετε κάθε κανονικότητα που υπάρχει σ’ αυτήν τη χώρα, για να εδραιωθεί στην κοινωνία μας ένα αίσθημα ανασφάλειας και φόβου, άρα και υποταγής σ’ αυτό το σκληρό νεοφιλελεύθερο αυταρχικό πλαίσιο.
Αυτός είναι ο πραγματικός στόχος όλης αυτής της βίαιης παρέμβασης, που γίνεται λόγω των μνημονιακών πολιτικών στην ελληνική κοινωνία. Για μας, η αναπηρία δεν είναι ατομικό πρόβλημα αλλά κοινωνικό πρόβλημα. Είναι πολιτικό ζήτημα. Η άμεση ανακούφιση των ανθρώπων με αναπηρία, πρέπει να είναι πρώτιστη προτεραιότητα. Είναι ζήτημα σεβασμού ανθρωπίνων δικαιωμάτων και προστασίας της ανθρώπινης βιοποικιλότητας. Είναι ζήτημα αξιοπρέπειας, πολιτισμού και δημοκρατίας.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας κ. Βασίλειος Κεγκέρογλου για είκοσι λεπτά.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κυρίες και κύριοι συνάδελφοι, πριν αρχίσω την τοποθέτησή μου, διευκρινίζω και ξεκαθαρίζω ότι είναι απόλυτα αναληθές ή διαστρεβλωμένο αυτό που ειπώθηκε από τον αγαπητό μου φίλο κ. Μητρόπουλο. Εγώ αντέδρασα, όταν σε μία συζήτηση, στην οποία δεν συμμετείχα ζωντανά, ειπώθηκε ότι μόνο 360 ευρώ θα παίρνουν οι συνταξιούχοι από 1-1-2015. Εξήγησα το σύστημα το οποίο θα ισχύσει όπως και εσείς το είπατε. Ασφαλώς είναι άλλο ζητούμενο η δυνατότητα των ασφαλιστικών ταμείων.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Έτσι. Αυτό είναι.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όμως, με την επιχειρηματολογία την οποία παρουσιάσατε σήμερα, λέτε ότι δεν θα υπάρξει τέτοια δυνατότητα. Άρα, αναιρείτε τα ίδια σας τα επιχειρήματα, ότι δηλαδή οι συντάξεις κόβονται σκόπιμα. Αναιρείτε τα ίδια σας τα επιχειρήματα, λέγοντας ότι το ασφαλιστικό σύστημα από 1-1-2015 δεν θα έχει καμμία δυνατότητα.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Εγώ το είπα αυτό ή έχει ψηφιστεί;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εσείς το είπατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριοι συνάδελφοι.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Μα έχει ψηφιστεί, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε Μητρόπουλε.
Κύριε Υπουργέ, η ροή του λόγου σας δεν θα είναι ερωτηματικά προς τους συναδέλφους.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Έχει ψηφιστεί, για να ξέρει ο κόσμος ότι η κρατική συμμετοχή στις συντάξεις από 1-1-2015 είναι εγγυημένη ανά συνταξιούχο και όχι στον ελληνικό κορβανά, συν τη σύνταξη που θα παίρνει από το ασφαλιστικό ταμείο. 
Είναι ξεκάθαρα τα πράγματα και μην μπλέκετε τον πόνο τον ανθρώπων με τις πολιτικές σας σκοπιμότητες, τις κομματικές κιόλας.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ- ΠΑΣΧΑΛΙΔΟΥ</Parlmember>: Τι λέτε τώρα.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κυρίες και κύριοι συνάδελφοι, κάνετε μία αναφορά στην επερώτησή σας για την δεκαετία του ’80 ότι δημιουργείται ένα νέο θεσμικό πλαίσιο που διαμόρφωσε νέους όρους στον τομέα της εκπαίδευσης, της επαγγελματικής αποκατάστασης και της επιδοματικής πολιτικής. 
Πολύ καλά το λέτε ότι τη δεκαετία εκείνη, με τις αποφάσεις που πάρθηκαν, βγήκε από το περιθώριο ο ανάπηρος. Αυτοί οι αόρατοι κρυμμένοι πολίτες, οι ανάπηροι άνθρωποι, επανεντάχθηκαν στην κοινωνία. Έπαψαν να είναι απλά υποκείμενα φιλανθρωπίας των πλουσίων και ενίοτε του κράτους. 
Όμως, αποφεύγετε στο κείμενό σας κάθε αναφορά, όπως ο διάβολος το λιβάνι, στο ποιοι πήραν αυτές τις πολιτικές αποφάσεις, ποιες κυβερνήσεις και ποιες πολιτικές εφαρμόστηκαν. 
Όμως έστω και έτσι έμμεσα, είναι καλό που αναγνωρίζετε ότι υπάρχει μια ιστορία στο να στηθεί αυτό το κοινωνικό κράτος, με τα θετικά του και τα αρνητικά του, με τα προβλήματά του, με τα αποτελέσματά του και ότι συγκεκριμένες πολιτικές δυνάμεις το προχώρησαν. Το ΠΑΣΟΚ, έχει σημαντική και καταλυτική συμβολή σ’ αυτήν την πορεία, όπως και άλλες κυβερνήσεις και άλλοι υπουργοί αλλά μιλώ για την καταλυτική πολιτική πρωτοβουλία. 
Δεν θέλω να αναφέρω προγράμματα δράσης, θεσμούς, ιδρύματα και πολιτικές στήριξης κοινωνικής προστασίας. Όμως, θα πρέπει να πούμε ότι αυτό το κοινωνικό κράτος που πήρε σάρκα και οστά και στήριξε τους αδύναμους, είχε μια πορεία που βλήθηκε και εκ των έσω και εκ των έξω. Υπήρξαν προβλήματα, που είχαν να κάνουν κατ’ αρχάς, με την αντίληψη ότι το κοινωνικό κράτος είναι για όλους, ακόμα και για τους πολύ πλουσίους. Είναι χαρακτηριστικό το παράδειγμα με την παρουσιάστρια της τηλεόρασης, όπως και σε πολλές άλλες περιπτώσεις.
Αυτή η αντίληψη σε συνδυασμό με την πολιτική ολιγωρία και τη μη έγκαιρη αντιμετώπιση των φαινομένων, οδήγησε στην αδυναμία αναπαραγωγής αυτού του κοινωνικού κράτους και στη διατήρησή του σε μέγιστο βαθμό. Αυτός είναι ένας σημαντικός παράγοντας που δεν πρέπει να τον παραγνωρίζουμε. Είχαμε φαλκίδευση του κοινωνικού κράτους και ως προς την αντίληψη και ως προς τις καταχρηστικές πρακτικές.
Σήμερα, παρά το στενό δημοσιονομικό πλαίσιο που αντιμετωπίζουμε με την οικονομική συγκυρία και για να αντιμετωπίσουμε ακριβώς τις επιπτώσεις της κρίσης, ιδιαίτερα στους αδύναμους, κάνουμε κάθε προσπάθεια να ενισχύσουμε πολιτικές κοινωνικής προστασίας και πρόνοιας, με καλύτερη αξιοποίηση των διαθέσιμων πόρων και των εθνικών και των ευρωπαϊκών.
Αυτό δεν γίνεται απλά με μία καλύτερη διαχείριση των πραγμάτων, με το νοικοκύρεμα. Γίνεται και μέσα από αλλαγές συστημάτων, με κατοχύρωση της διαφάνειας και με κοινωνική προτεραιότητα τη στήριξη των αδύναμων.
Πρέπει να κλείσει κάθε ρωγμή, αλλάζοντας τα συστήματα απ’ όπου εισχώρησαν σκοπιμότητες και συμφέροντα οποιασδήποτε μορφής είτε τοπικής εξουσίας είτε κεντρικής είτε οικονομικά συμφέροντα είτε πελατειακά οποιασδήποτε αντίληψης. Δεν υπάρχει άλλος δρόμος, παρά μόνο να αναμορφώσουμε και να μεταρρυθμίσουμε στην κατεύθυνση αυτή τα συστήματα, πάντα με γνώμονα τη στήριξη των αδύναμων και των εχόντων ανάγκη.
Κυρίες και κύριοι συνάδελφοι, το σύστημα αξιολόγησης αναπηρίας, όπως είχε διαμορφωθεί μέσα από την πολύχρονη πορεία και με τη συνεχή αλλαγή νόμων, εκτός από την πολυνομία είχε πολλές διαφοροποιήσεις, ασάφειες και πολλαπλά προβλήματα που αδικούσαν συχνά τους πραγματικά ανάπηρους, αφήνοντας ανοιχτή την κερκόπορτα για πολλούς.
Κάθε ταμείο είχε τη δική του επιτροπή και εφάρμοζε κατά το δοκούν τον ενιαίο κατά τα άλλα κανονισμό, το γνωστό ΚΕΒΑ. Οι υγειονομικές επιτροπές, αξιολογούσαν βάσει γνωματεύσεως γιατρών άλλων ειδικοτήτων ή συμμετείχαν σ’ αυτές γιατροί άλλων ειδικοτήτων από την εξεταζόμενη πάθηση. 
Όμως, εκτός από αυτό, το σημαντικότερο είναι ότι συμμετείχαν τοπικοί γιατροί, γιατροί από τον ίδιο τόπο. Και εδώ δεν μπορεί να υποστηρίξει κανείς σοβαρά ότι ο γιατρός από τον ίδιο τόπο δεν επηρεάζεται ακόμα και από την ανθρώπινη πλευρά θετικά ή αρνητικά από αυτήν την τοπική σχέση. Και όσον αφορά αυτό, έχω όχι απλά παραδείγματα αλλά πάρα πολλά που έχουν να κάνουν και με την ανέλιξη προσώπων στην τοπική εξουσία και με ανέλιξη προσώπων σ’ αυτήν εδώ την Αίθουσα. Και αυτό από πλείστους του ενός πολιτικούς χώρους, αγαπητοί συνάδελφοι. Και αυτά τα λέω έχοντας πλήρη γνώση.
Όμως, όλη αυτή η κατάσταση δεν είχε μόνο πολιτικά χαρακτηριστικά, θέλοντας να δώσουμε την εικόνα ότι το πολιτικό σύστημα δήθεν λειτουργούσε μόνο. Είχε και άλλα χαρακτηριστικά συστημάτων που δημιουργήθηκαν και έδρασαν όλο αυτό το διάστημα. Άρα, λοιπόν, όσον αφορά τη φράση σας και την επανάληψη την οποία κάνετε σήμερα πάρα πολλές φορές για να το αναπαράγετε και να το εμπεδώσετε και στην κοινωνία, εγώ θα ήθελα να σας επαναλάβω ότι δεν έχω πει ποτέ αυτήν την έκφραση. Εσείς την λέτε. Μάλιστα, δεν θα την πω και σήμερα για να την αντικρούσω. Όμως την αντικρούω, γιατί πρέπει να μιλάμε για τους δικαιούχους και για τίποτε άλλο. Πρέπει να διασφαλίσουμε το δίκαιο των δικαιούχων. 
Δικαιούχος είναι, για παράδειγμα, κάποιος που έχει ποσοστό αναπηρίας 52% και μπορεί να ενταχθεί στο ν. 2643 που αφορά τις προσλήψεις. Επίσης, με ποσοστό αναπηρίας 67% είναι δικαιούχος σύνταξης, ενώ με ένα άλλο ποσοστό, είναι δικαιούχος της ένταξης σε ένα άλλο πρόγραμμα. Αν, λοιπόν, κάποιος εντάσσεται σε ένα πρόγραμμα και δεν εντάσσεται στα άλλα, δεν ανήκει στην κατηγορία που λέτε και ξαναλέτε. Είναι δικαιούχος με βάση το πιστοποιημένο ποσοστό αναπηρίας για την ένταξη σε συγκεκριμένο πρόγραμμα, γιατί σε κάθε πρόγραμμα απαιτούνται διαφορετικά ποσοστά. 
Άρα, λοιπόν, θα πρέπει να σταματήσουμε να χρησιμοποιούμε αυτόν τον όρο και να μιλήσουμε καθαρά για το δικαίωμα του δικαιούχου να έχει όλα αυτά που προβλέπονται από το νόμο και τα προγράμματα ανάλογα με την πάθησή του. Κανείς όμως δεν μπορεί να υποστηρίξει σοβαρά ότι δεν πρέπει να προστατεύονται οι πραγματικοί δικαιούχοι κόντρα σε κάθε καταχρηστική πρακτική η οποία εφαρμόστηκε αξιοποιώντας τα κενά του συστήματος, όπως είπα πριν, αλλά και τις ασάφειες και το πολυδαίδαλο των διαδικασιών. 
Το κράτος δεν πρέπει να αυτοπεριορίζεται, όπως λέτε ότι γίνεται, στο δικαίωμά του αλλά και στην υποχρέωσή του να ελέγχει και να προστατεύσει το σύστημα. Αν δεν το προστατεύσουμε, ασφαλώς θα έχουμε απαξίωση και κατάρρευση. Αυτό είναι γεγονός. Και αυτό δεν έχει να κάνει με τον άλφα ή βήτα δικαιούχο και το ποσοστό που θα πάρει από μια επιτροπή που υπάρχουν οι διασφαλίσεις και οι δικλίδες να δικαιωθεί. Έχει να κάνει συνολικά με την αντίληψη που θα υπάρχει. Αυτές οι καταχρηστικές πρακτικές που είχαν εμφιλοχωρήσει, πρέπει να αντιμετωπίζονται συνεχώς, γιατί στο χωριό μου λένε ότι «οι παράνομοι συνεχώς βρίσκουν τις τρύπες του συστήματος». Και εδώ είμαστε, για να δούμε αν υπάρχουν ακόμα και σήμερα «τρύπες» στο σύστημα, προκειμένου να τις αντιμετωπίσουμε. 
Αγαπητές και αγαπητοί συνάδελφοι, για να μπορέσουμε να δούμε και να κρίνουμε αντικειμενικά το τι έχει γίνει, θα πρέπει να πούμε ότι το 2010, η μεταρρύθμιση με αυτά τα δεδομένα δεν ήταν απλά αναγκαία αλλά επιβαλλόταν για πάρα πολλούς λόγους. Θα πρέπει να πούμε ότι με τη θεσμοθέτηση του νέου συστήματος των ΚΕΠΑ, εκπονήθηκε ο ενιαίος Κώδικας Προσδιορισμού Ποσοστών Αναπηρίας, με βάση ένα αντικειμενικό σύστημα αξιολόγησης και πιστοποίησης αναπηρίας και με τη δίκαιη απόδοση παροχών στους πραγματικά δικαιούχους. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Είναι γεγονός ότι στην αρχική φάση των ΚΕΠΑ ταλαιπωρήθηκαν αρκετές χιλιάδες πολίτες. 
Και δεν είμαι εγώ αυτός που θα αρνηθώ ότι μεταρρυθμίσεις που δεν έγιναν για δέκα χρόνια και επιχειρήθηκαν μέσα σε λίγους μήνες δεν είχαν προβλήματα γιατί δεν υπήρχε ο απαραίτητος χρόνος, η υποδομή, αν θέλετε, αλλά και η ωρίμανση στην κοινωνία για να γίνουν γρήγορα. Και όχι μόνο στην κοινωνία αλλά στο δημόσιο τομέα, στην πολιτική και σε όλους όσους είναι παράγοντες της επιτυχίας ενός εγχειρήματος μεταρρύθμισης. 
Είναι, επίσης, γεγονός ότι δεν ταλαιπωρήθηκαν μόνο στην αρχή. Ακόμα και σήμερα συνεχίζουν να ταλαιπωρούνται αρκετοί πολίτες σε πολύ μικρότερο βεβαίως βαθμό. Να αναφέρουμε ορισμένα στοιχεία σε σχέση με αυτά, τα οποία είπατε: Σήμερα, συνεχίζουν να εκκρεμούν περί τις τριάντα πέντε με τριάντα έξι χιλιάδες αιτήσεις. Είναι ένα ποσοστό σημαντικό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Πόσες είπατε, κύριε Υπουργέ; Τριάντα έξι χιλιάδες;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Είναι όλες μαζί. Συνολικά. 
Απ’ αυτό το νούμερο, το 72% αφορά ψυχιατρικά και νευρολογικά περιστατικά και πάνω από το 70% αφορούν την περιφέρεια, όπως πολύ σωστά προσδιορίστηκε. Από το 30% και κάτω αφορούν την Αθήνα και τη Θεσσαλονίκη. Άρα, έχουμε πρόβλημα σε συγκεκριμένες περιοχές και συγκεκριμένες ειδικότητες. Πρέπει να δούμε πώς θα το αντιμετωπίσουμε. 
Πρέπει να πούμε, όμως –και θα αναφερθώ παρακάτω- ότι από το Σεπτέμβριο του 2011, όταν ξεκίνησε η λειτουργία των ΚΕΠΑ, προγραμματίστηκαν είκοσι μία χιλιάδες εξακόσιες ενενήντα δύο επιτροπές και εξετάστηκαν διακόσιες εξήντα τρεις χιλιάδες εννιακόσιες ογδόντα επτά αιτήσεις. Στο ίδιο διάστημα, ακυρώθηκαν χίλιες οκτακόσιες ογδόντα τέσσερις επιτροπές για διάφορους λόγους. Έχουμε μια εκτίμηση για τους λόγους αυτούς. Ακυρώθηκαν -αυτή είναι η πραγματικότητα- ενώ θα είχαν εξεταστεί σαράντα χιλιάδες επιπλέον αιτήματα. Για πολλούς μήνες, είχαμε δεκάδες χιλιάδες εκκρεμείς αιτήσεις. Ξεκίνησαν από εκατό χιλιάδες. Τον Ιούνιο του 2013 μειώθηκαν σε εξήντα πέντε χιλιάδες και με την προσπάθεια που είχε γίνει, όπως σας είπα, φτάσαμε γύρω στις τριάντα πέντε χιλιάδες αιτήσεις. 
Θα πρέπει να το συσχετίσουμε λίγο. Αν δεν υπήρχαν οι ακυρώσεις, δεν θα υπήρχε καμμία αίτηση που να εκκρεμεί. Σαράντα χιλιάδες αιτήσεις θα είχαν εξεταστεί. Αυτό σημαίνει ότι ο σχεδιασμός και ο προγραμματισμός που θα επιτύγχανε αυτό δεν έχει κανένα από τα χαρακτηριστικά που αναφέρατε, ότι δηλαδή προγραμματίζονται λίγες επιτροπές δήθεν για να είναι εκκρεμείς οι υποθέσεις και να μη λαμβάνουν επιδόματα. Αυτό και αν είναι που υποστηρίζετε! 
Ο χρόνος αναμονής είναι τρεις μήνες για το Λεκανοπέδιο και τέσσερις έως έξι μήνες για τη Θεσσαλονίκη για όλες τις ειδικότητες. Στην περιφέρεια, όμως, τα πράγματα είναι διαφορετικά. Ο χρόνος αναμονής κυμαίνεται από τέσσερις μήνες και πάνω και σε επίμαχες περιπτώσεις για τις τρεις κατηγορίες, ξεπερνά σε πολλές περιπτώσεις και τους δώδεκα μήνες. Όμως, σε κάθε περίπτωση έχει ήδη δοθεί προτεραιότητα στα αιτήματα που αφορούν απονομή και παράταση σύνταξης ή παροχών. Αυτό για προφανείς λόγους, προκειμένου να μην υπάρχει οικονομική επίπτωση. Ας περιμένει μία άλλη βεβαίωση που δεν έχει άμεσο οικονομικό αντικείμενο. Αυτή είναι η προτεραιότητα που έχει δοθεί. Ταυτόχρονα, βέβαια, υπάρχουν και κάποιοι που δεν πηγαίνουν στις επιτροπές. Δεν μιλώ για γιατρούς, για ενδιαφερόμενους μιλώ. Χίλιοι διακόσιοι και πλέον έχουν κληθεί τρεις φορές και δεν πάνε.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Πώς θα μετακινηθεί ο κινητικά ανάπηρος;</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν είναι απ’ αυτές τις περιπτώσεις. Είναι από το διπλανό χωριό, κυρία Αμμανατίδου. Από το διπλανό γνωστό χωριό.
Η εξέλιξη, όπως φαίνεται από τα στοιχεία που σας παρέθεσα, όταν λάβουμε υπ’ όψιν μας ότι δεκαπέντε χιλιάδες αιτήματα εξετάζονται πλέον το μήνα με τις χίλιες εκατό περίπου επιτροπές που προγραμματίζονται, μας δίνει τη βεβαιότητα ότι, ενώ δεν λύθηκαν όλα τα προβλήματα, όπως αναλύσαμε -μειώθηκαν όμως- εν τούτοις μπορούμε να έχουμε με μια αξιόπιστη προσπάθεια από εδώ και πέρα, σημαντικά αποτελέσματα, ούτως ώστε σε σύντομο χρόνο να μηδενιστεί το πρόβλημα των εκκρεμουσών υποθέσεων, με ένα σχεδιασμό για την αναβάθμιση των ΚΕΠΑ μέσα από τη βελτίωση τόσο των ποσοτικών όσο και των ποιοτικών χαρακτηριστικών, τα οποία θα αναλύσω κατά τη διάρκεια της διαδικασίας. 
Πριν περάσω στην απάντηση των ερωτημάτων σας, θα ήθελα να επισημάνω τις δύο τελευταίες πρωτοβουλίες του Υπουργείου που έχουν άμεση σχέση με τα θέματα των ατόμων με αναπηρία και το θέμα της λειτουργίας των ΚΕΠΑ γενικότερα. Με πρόσφατη ΚΥΑ του Υπουργού Εργασίας και του Υπουργού Οικονομικών, λύθηκε το ζήτημα που απασχολούσε εδώ και καιρό τους αναπήρους με την ταξινόμηση και τον εκτελωνισμό αυτοκινήτων και καθορίστηκαν οι διαδικασίες για την απαλλαγή από το τέλος ταξινόμησης. 
Η δεύτερη απόφαση του Υπουργού Εργασίας κ. Βρούτση, αφορά ένα σημαντικότατο θέμα. Αφορά τον χαρακτηρισμό σαράντα τριών παθήσεων ως μη αντιστρέψιμων ύστερα, βεβαίως, από γνωμοδότηση της ειδικής επιστημονικής επιτροπής, η οποία χρειάστηκε να δουλέψει αρκετό χρόνο προκειμένου να βγει αυτό το αποτέλεσμα. Αυτό σημαίνει απλά ότι η γνωμάτευση των ΚΕΠΑ για τις σαράντα τρεις αυτές κατηγορίες είναι πλέον αορίστου διαρκείας. 
Αυτή η απόφαση από μόνη της θα λύσει πάρα πολλά προβλήματα και θα αποσυμφορήσει τις επιτροπές. Επίσης, θα απαλύνει την κόπωση και την επιβάρυνση των ανθρώπων με αναπηρία και χρόνιες παθήσεις, από την ταλαιπωρία που υφίσταντο με τη συνεχή προσφυγή στις επιτροπές. 
Η πρώτη και έβδομη ερώτηση που αναφέρετε στην επερώτησή σας θα απαντηθούν μαζί, είναι ίδιες. Αγαπητές και αγαπητοί συνάδελφοι, υπάρχουν προκαθορισμένα από την ιατρική επιστήμη όρια ανοχής για το ανθρώπινο λάθος. Το λέω, διότι αναφέρεστε στη διαφορά πρωτοβάθμιων και δευτεροβάθμιων επιτροπών, στο τι γίνεται εκεί, στο αν υπάρχει κατεύθυνση, κ.λπ.. 
Στόχος είναι να γίνονται έγκαιρα οι απαραίτητες διορθωτικές κινήσεις και οι κατάλληλες επεμβάσεις για την αποκατάσταση της νομιμότητας και του δικαίου σε κάθε περίπτωση, μέσα από νομοθετικά προβλεπόμενες διαδικασίες. Δεν είναι δυνατόν, όμως, να συμφωνήσουμε με την άποψη που εκφράστηκε, ότι στην πλειοψηφία μεταξύ πρώτου και δεύτερου βαθμού υγειονομικών επιτροπών υπάρχουν αδικαιολόγητες, σκόπιμες διαφορές, που σημαίνει μειώσεις. 
Ενδεικτικά θα ήθελα να σας αναφέρω στοιχεία για ένα συγκεκριμένο εξάμηνο. Σε πεντακόσιες ογδόντα οκτώ περιπτώσεις πανελλαδικά, των οποίων τα ποσοστά αναπηρίας παραπέμφθηκαν από πρωτοβάθμια σε δευτεροβάθμια επιτροπή, όσον αφορά το 62% των περιπτώσεων στην επανάκριση τα ποσοστά αναπηρίας παρέμειναν τα ίδια. Στο 32,2% αυξήθηκαν τα ποσοστά και μόνο στο 5,13% μειώθηκαν, κατά μία βαθμίδα μέσο όρο μεταξύ του 0%-49% αλλά και του 50-69%. Επισημαίνω, ακόμα, ότι στη συντριπτική πλειοψηφία των περιστατικών που επανακρίνονται με αυξημένα ποσοστά αναπηρίας, αυτό οφείλεται στο ότι οι ασθενείς προσκομίζουν νέα ιατρικά στοιχεία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα ήθελα λίγο ακόμα χρόνο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πόσο χρόνο θα χρειαστείτε, κύριε Υπουργέ;</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ανάλογο με αυτόν που δόθηκε και στους συναδέλφους. Έχω σημειώσει αθροιστικά τεσσεράμισι λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα σας παρακαλούσα να ολοκληρώσετε σε δύο λεπτά. Θα έχετε χρόνο και στη δευτερολογία σας.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Η αύξηση, λοιπόν, των ποσοστών ήταν γιατί οι περισσότεροι από τους αιτούντες προσκόμισαν νέα, πρόσθετα στοιχεία στη δευτεροβάθμια επιτροπή και έτσι έχουμε αυτό το αποτέλεσμα, το οποίο αφορά τη διασφάλιση αυτού του δικαιώματός τους. 
Όσον αφορά στη δεύτερη ερώτηση, δηλαδή για το αν επιτρέπεται προσφυγή κατά των γνωματεύσεων των πρωτοβάθμιων επιτροπών, θα ήθελα να πω το εξής. Το δικαίωμα προσφυγής διαρκεί δέκα ημέρες για τους αιτούντες και για το αρμόδιο ασφαλιστικό όργανο διαρκεί σαράντα ημέρες. Θα πρέπει να τονίσω πως το δικαίωμα στο αρμόδιο διοικητικό όργανο επιτρέπεται μόνον αν δεν υπάρχει η απαραίτητη τεκμηρίωση. Σε καμμιά περίπτωση δεν έχει δικαίωμα ο διευθυντής να παρεμβαίνει στην επιστημονική κρίση. Αν δεν υπάρχει -για παράδειγμα- αναφορά στον ΚΕΒΑ στη συγκεκριμένη διάταξη για τη γνωμάτευση, δεν υπάρχει η απαραίτητη τεκμηρίωση, το λέω απλά.
Υπάρχει όμως και μία άλλη δυνατότητα στον διευθυντή η οποία έχει ατονήσει και έχει καταργηθεί στην πράξη, αυτό το γνωστό 17% που έχει να κάνει με την ασφαλιστική αναπηρία. Έχουμε ζητήσει από το ΙΚΑ, αν μπορούμε, να έχουμε ένα πλαίσιο με διαφάνεια, αντικειμενικότητα και κανόνες, προκειμένου να μπορεί να θεσμοθετηθεί η ασφαλιστική ικανότητα όχι κατά την κρίση του α΄ ή του β΄ και άρα από τις πελατειακές σχέσεις οποιασδήποτε μορφής –ξανατονίζω ότι δεν είναι μόνο οι πολιτικές- αλλά με βάση αντικειμενικά προσδιορισμένα κριτήρια. Ευχαρίστως να το δούμε και όχι απλά να το δούμε αλλά το επιζητούμε και μου είπαν ότι θα έλθει η εισήγηση από το ΙΚΑ για να το εξετάσουμε.
Έχουμε την εκπαίδευση που γίνεται στους γιατρούς για να αντιμετωπιστούν προβλήματα, την εκπαίδευση στο διοικητικό προσωπικό και βεβαίως ιδιαίτερη εκπαίδευση στους νεοεισερχόμενους.
Έρχομαι στην τρίτη ερώτηση, που αναφέρεται στον ενιαίο πίνακα προσδιορισμού αναπηρίας ο οποίος μέσω της σκόπιμης μείωσης, όπως λέτε, επιδρά αρνητικά. Ο ενιαίος πίνακας, ο Ενιαίος Κώδικας Προσδιορισμού Ποσοστού Αναπηρίας, δεν είναι θέσφατο. Όπως διαπιστώνεται από τις τελευταίες τροποποιήσεις, με διαφάνεια και απόλυτα επιστημονικά κριτήρια, μπορεί να αναμορφωθεί και να δώσει λύσεις. Αυτό, λοιπόν, το θέμα πρέπει να το δούμε αλλά ακριβώς μ’ αυτά τα χαρακτηριστικά. Δεν μπορεί να γίνονται αποσπασματικές κινήσεις, επιμέρους αλλαγές και να οδηγηθούμε σε πολυδαίδαλα αποτελέσματα. Όλα θα είναι οργανωμένα και συγκροτημένα. Οι σαράντα τρεις περιπτώσεις που εντάχθηκαν πλέον στις μη αναστρέψιμες, είναι το καλό παράδειγμα της πρακτικής και των υπηρεσιακών που εισηγήθηκαν και της επιτροπής στην οποία προΐσταται ο κ. Κοκκόρης και του Υπουργού ο οποίος έλαβε την απόφαση. 
Έρχομαι στην τέταρτη ερώτηση, δηλαδή αν θα προβούμε στις απαραίτητες ενέργειες για την έκδοση κάρτας αναπηρίας. Το ’96 νομοθετήθηκε η κάρτα αναπηρίας, χωρίς όμως να έχουν ληφθεί ταυτόχρονα υπ’ όψιν οι αναγκαίες θεσμικές ρυθμίσεις που έπρεπε να υπάρξουν και η συμβατότητα χρήσης της με βάση την ισχύουσα δομική και θεσμική λειτουργία της Δημόσιας Διοίκησης. Γι’ αυτό, αφού ενημερώθηκα για την πορεία του θέματος, είδα ότι δεν υλοποιήθηκε –κατά την άποψή μου- ποτέ.</Speech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Πόσα εκατομμύρια ξοδεύτηκαν γι’ αυτό;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Για την κάρτα; Τίποτα. Μπορεί να σας το επιβεβαιώσει ο κ. Κουρουμπλής. Άλλο είναι αυτό που ρωτάτε αλλά…
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Υφυπουργού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, αν μπορείτε, ολοκληρώστε, για να προχωρήσουμε.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Μάλιστα.
Το 2003 εφαρμόστηκε σ’ ένα νομό, στη Λάρισα. Η ίδια η επιτροπή, στην οποία συμμετείχαν εκπρόσωποι του αναπηρικού κινήματος, είπε ότι δεν μπορεί να προχωρήσει καθολικά και μόνο για το λόγο ότι δεν έχει αποφασιστεί η χρήση της. Δεν ήταν μόνο για τα θέατρα, δηλαδή για ορισμένες πολιτιστικές εκδηλώσεις όπου ίσχυσε. Ήταν και για άλλο σημαντικό ρόλο, ο οποίος όμως δεν θεσμοθετήθηκε.
Θα προβούμε στις απαραίτητες ενέργειες προκειμένου να στελεχωθούν επαρκώς τα ΚΕΠΑ; Ναι. Ξεκίνησαν με τετρακόσιους εβδομήντα εννέα γιατρούς. Σήμερα είναι χίλιοι οκτακόσιοι σαράντα ένας πιστοποιημένοι. Απ’ αυτούς έχουμε ογδόντα πέντε ψυχίατρους, εκατόν δώδεκα νευρολόγους και διακόσιους εξήντα έξι καρδιολόγους, οι οποίοι δεν αρκούν. Με τους νέους εντασσόμενους –εκατόν πενήντα έξι- αυτές τις μέρες, έχουμε ένταξη ακόμα σαράντα τριών νευρολόγων, εξήντα ενός ψυχιάτρων και πενήντα δύο καρδιολόγων. Εκεί πρέπει να επικεντρωθούμε. Εκεί εντοπίσατε το πρόβλημα και εσείς και νομίζω ότι έτσι πρέπει να προχωρήσουμε. Με νομοθετική ρύθμιση τις επόμενες μέρες προχωρούμε στη δυνατότητα ένταξης γιατρών και από το ΕΣΥ. 
Πέρα από το ιατρικό προσωπικό υπάρχει το διοικητικό –που σωστά θέσατε- και θα πρέπει…</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Με μετάταξη;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όχι. Είναι παράλληλοι, με την αμοιβή που προβλέπεται, των 1.400. Δέκα ευρώ ανά εξεταζόμενο, ανά αίτημα κ.λπ. είναι για τον πρόεδρο και 7 ευρώ είναι για το μέλος της επιτροπής.
Χρειάζεται και διοικητική στελέχωση και αυτή προχωρά με τη μεν απόσπαση των δύο ετών για εκατό που δήλωσαν στη σχετική προκήρυξη ότι θέλουν να πάνε και βεβαίως με την ολοκλήρωση πρόσληψης της 8Κ και της 9Κ. Και για τις δύο υπήρχε δικαστική απόφαση, και για να τοποθετηθούν οι 8Κ στη θέση των 9Κ, αλλά υπάρχει πολιτική απόφαση να ενταχθούν όλοι και από τις δύο κατηγορίες και αυτό θα βοηθήσει στη στήριξη.
Στην ερώτηση για τα νούμερα που ζητάτε, θα ήθελα να πω ότι οι δικαιούχοι των βασικών προνοιακών επιδομάτων ανέρχονται σε πάνω από εκατόν ογδόντα χιλιάδες. Σύνταξη αναπηρίας λαμβάνουν διακόσιες τριάντα πέντε χιλιάδες τετρακόσιοι πενήντα επτά. 
Έρχομαι στην όγδοη ερώτηση που αναφέρεται στην επερώτησή σας. Ρώτησε κάποιος συνάδελφος για το ICF. Αυτό αφορά ένα επιχειρησιακό πρόγραμμα της Κοινωνίας της Πληροφορίας του Γ’ Κοινοτικού Πλαισίου Στήριξης. Σχεδιάστηκε και υλοποιήθηκε η μελέτη και ανάπτυξη συστήματος ταξινόμησης και αξιολόγησης αναπηριών για τη χορήγηση κάρτας αναπηρίας, καθώς και για την ανάπτυξη αντίστοιχου πληροφοριακού συστήματος. Είναι δύο υποέργα τα οποία είναι του ύψους των 239.000 ευρώ το ένα και 311.000 ευρώ το άλλο. Έχουν παραδοθεί. Σε όλες τις διαδικασίες που προχωρούμε, αξιολογείται η αξιοποίησή τους και η συμβολή τους όχι κατ’ ανάγκη στο σύνολο αλλά εν μέρει, προκειμένου να συνδράμουν αυτήν την προσπάθεια. 
Ως προς τη νησιωτική χώρα, στην ένατη ερώτηση, γνωρίζετε ότι έχουν προγραμματιστεί για πολλά νησιά επιτροπές. Δεν αρκούν. Χρειάζονται παραπάνω. Και με την ένταξη πλέον και των νέων γιατρών νομίζω ότι θα μπορούμε να λύσουμε το πρόβλημα.
Ως προς την τελευταία ερώτηση, για το θέμα που έχει να κάνει με την ασφαλιστική, ιατροφαρμακευτική και νοσοκομειακή περίθαλψη ανασφάλιστων, είχα την τιμή να απαντήσω σε ερωτήσεις πολλών συναδέλφων. Είναι παρών ο κ. Οικονόμου. Μέχρι το τέλος του μήνα, ολοκληρώνεται από την πλευρά μας η επεξεργασία της νέας ΚΥΑ, προκειμένου να βελτιωθούν οι διαδικασίες και να αντιμετωπιστούν προβλήματα που δεν αντιμετωπίζονται από την παλιά του 2006. Έχουν αλλάξει οι συνθήκες. Όμως με τη σημερινή διαδικασία, συνεχίζουν να ισχύουν τα αυξημένα οικονομικά κριτήρια για τα ΑΜΕΑ για τους χρόνια πάσχοντες. Δεν είναι τα ίδια για τους υπόλοιπους. Έτσι, λοιπόν, έχουμε μια διαδικασία σε εξέλιξη που πιστεύω ότι θα βοηθήσει πάρα πολύ. Τέλος Νοέμβρη θα την παραδώσω εγώ. 
Τέλος, θα σας πω για μια αναφορά που έγινε για το εξάμηνο. Το Υπουργείο Εργασίας στις επόμενες μέρες, θα φέρει ρύθμιση που θα αφορά το πρόβλημα το οποίο υπάρχει. Εμείς έχουμε στόχο το Μάρτιο να μην εκκρεμεί καμμία παλαιά αίτηση. Θα το αναλύσω στη δευτερομιλία μου.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Και για τους ανασφάλιστους;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι ερωτήσεις, παρακαλώ, κυρίες και κύριοι συνάδελφοι.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλειας και Πρόνοιας): Έχω πάρα πολύ καλή συνεργασία με όλες τις ομοσπονδίες και την ΕΣΑΜΕΑ. Μετά τη χθεσινή μας συνάντηση προχωρήσαμε πάρα πολλά βήματα στα θέματα που συζητάμε. Δεν ξέρω αν σας έχουν ενημερώσει. 
Ιδιαίτερα για το θέμα των κωφών, στο οποίο αναφέρθηκε ο συνάδελφος, πρέπει να σας πω ότι θα επαναλειτουργήσει φέτος σε πλήρη ανάπτυξη το πρόγραμμα διερμηνείας, προκειμένου να αντιμετωπιστούν τα προβλήματα που υπάρχουν. Ήδη έχω υπογράψει αποφάσεις για τη χρηματοδότηση της Ομοσπονδίας Κωφών που είναι και αυτή που θα υλοποιήσει το πρόγραμμα, ούτως ώστε να μην υπάρχουν προβλήματα. 
Στη δευτερομιλία μου, θα σας αναλύσω όλα τα θέματα που έχουν να κάνουν με το σχεδιασμό για την αναβάθμιση των ΚΕΠΑ και τη βελτίωση των ποιοτικών και ποσοτικών χαρακτηριστικών. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. Παράκληση πάντως, η δευτερολογία να είναι συμπυκνωμένη γιατί έχουμε πρόβλημα χρόνου. 
Υπήρξε ανοχή, διότι ο Υπουργός τιμάει το Κοινοβούλιο. Έρχεται και απαντάει σε όλες τις ερωτήσεις ενώ σε κάποιους άλλους πρέπει να κάνουμε ειδική κλήση για να έρθουν. 
Έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν την συνεδρίασή μας, τριάντα μαθητές και μαθήτριες και τρεις εκπαιδευτικοί από το 5ο Γυμνάσιο Ιωαννίνων, το 2ο Τμήμα.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Προχωρούμε στους Κοινοβουλευτικούς Εκπροσώπους. Πρώτος έχει το λόγο ο κ. Κουρουμπλής για δώδεκα λεπτά. 
Έχετε το λόγο, κύριε συνάδελφε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, δυο-τρεις παρατηρήσεις θέλω να κάνω πριν μπω στο θέμα της επερώτησης. 
Εγώ θα επιμείνω και θα επαναλάβω το αίτημα και θα παρακαλούσα και τους Κοινοβουλευτικούς Εκπροσώπους που θα με διαδεχθούν στο Βήμα να πράξουν το ίδιο. Υπάρχει σε εκκρεμότητα, κύριε Πρόεδρε, ένα ζήτημα που έχει να κάνει με τη διακομματική επιτροπή που πρέπει να συσταθεί για το κατοχικό δάνειο και τις γερμανοκατοχικές υποχρεώσεις, επανορθώσεις, αποζημιώσεις, θησαυρούς που εκκρεμούν. 
Αυτό είναι ένα θέμα το οποίο καθυστερεί και θα ήθελα να ληφθεί και πρωτοβουλία από το Προεδρείο της Βουλής αλλά καλό θα ήταν να τοποθετηθούν και οι συνάδελφοι. Το λέω αυτό με πολύ χαμηλούς τόνους, γιατί δεν είναι ένα θέμα που αγγίζει μία πλευρά. Πιστεύω -κι επαναλαμβάνω- ότι μας αγγίζει όλους και θεωρώ ότι το Κοινοβούλιο μπορεί να παίξει πάρα πολύ σημαντικό ρόλο. 
Η δεύτερη παρατήρηση που θέλω να κάνω, κύριε Πρόεδρε, είναι η εξής: Αυτό το γαϊτανάκι τού να μην έρχονται οι Υπουργοί –δεν αφορά βεβαίως τον κύριο Υφυπουργό, τον οποίο τιμώ, αλλά θυμάμαι και τον ίδιο να διαμαρτύρεται σε μία παρόμοια περίπτωση όταν ήταν Βουλευτής- ούτε στις ερωτήσεις ούτε καν στις επερωτήσεις, νομίζω ότι μας προσβάλλει όλους, όχι μόνο τους ερωτώντες αλλά όλους τους Βουλευτές και τον ίδιο το θεσμό του Κοινοβουλίου. Δεν έχει το δικαίωμα κανένας Υπουργός, με μία τέτοια στάση, να επιδεικνύει μία συμπεριφορά η οποία, πραγματικά, υποτιμά το Κοινοβούλιο. 
Η τρίτη παρατήρηση που έχω να κάνω, κύριε Πρόεδρε, είναι ότι στα πανεπιστήμια συνεχίζεται αυτή η κρίση. Τα πανεπιστήμια κινδυνεύουν να χάσουν το εξάμηνο και ο Υπουργός Παιδείας επιμένει σε λογικές οι οποίες, πραγματικά, οδηγούν σε αδιέξοδα.
Η τέταρτη παρατήρηση που θέλω να κάνω, αφορά το Προεδρείο της Βουλής. Κύριε Πρόεδρε, οι πολίτες αυτής της χώρας είναι όλοι ίσοι απέναντι στους νόμους, στις υποχρεώσεις και στα δικαιώματα, με βάση το Σύνταγμα. Θα πρέπει, λοιπόν, αυτό το ζήτημα της διερμηνείας των κωφών να λυθεί οριστικά. Κάθε κωφός πολίτης πρέπει να μπορεί να παρακολουθεί τις εργασίες της Βουλής. Είναι νομίζω ένα κρίσιμο και λεπτό θέμα αλλά έχει την αξία και τη σημασία του.
Υπεισέρχομαι τώρα στο ζήτημα της επερώτησης. Κυρίες και κύριοι συνάδελφοι, το ζήτημα της αναπηρίας δεν είναι ούτε ζήτημα ευαισθησίας πρωτίστως ούτε ζήτημα φιλανθρωπίας. Είναι ζήτημα εξόχως πολιτικό και ως τέτοιο πρέπει να το αντιμετωπίσει η Βουλή. 
Επειδή συνδέεται η πορεία της ζωής μου με όλους αυτούς τους αγώνες από την εποχή του 1976, όταν οι τυφλοί κατέλαβαν τη Σχολή Τυφλών και τη μετέτρεψαν σε ένα μικρό κοινωνικό πολυτεχνείο, διεκδικώντας δικαιώματα στη μόρφωση, στη δουλειά και στη ζωή, οφείλω να ομολογήσω και να πω ότι υπήρξαν περίοδοι όπου χτίστηκε θεσμικά ένα κράτος πρόνοιας που έβγαζε τους αναπήρους από τον κοινωνικό τάφο. Αυτό συνδέεται με το κίνημα και την προσπάθεια των ίδιων των αναπήρων να διεκδικήσουν μόρφωση, ψωμί, δουλειά, να αρνηθούν το δικαίωμα -το πολυτελές σε κάποιους- να είναι προστάτες και την υποχρέωσή τους να είναι προστατευόμενοι. Είναι γενναιότητα –όπως έλεγε ο Γέρος της Δημοκρατίας- να έχει ο πολιτικός το θάρρος να αναγνωρίζει θετικές συμπεριφορές ακόμα και στους πολιτικούς του αντιπάλους. 
Οφείλουμε, λοιπόν, να αναγνωρίσουμε ότι η δεκαετία του ’80 ήταν μία δεκαετία –και, κύριε Κεγκέρογλου, μπορεί να μην το λέει η επερώτηση επωνύμως αλλά στη δεκαετία του ’80, όλοι γνωρίζουν ποιος ήταν η κυβέρνηση στην Ελλάδα- όπου, πράγματι, υπήρξε η θεμελίωση σημαντικότατων κοινωνικών δικαιωμάτων που μετέτρεψαν τον ανάπηρο από παθητικό αποδέκτη ρύθμισης της τύχης του, σε ενεργό και συμμετοχικό πολίτη.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ο ΣΥΡΙΖΑ το δέχεται αυτό;</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Το λέει και η επερώτηση μέσα. Δεν σας ακούω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Οικονόμου έκανε ένα ερώτημα που επέτρεψε σε εσάς, κύριε Κουρουμπλή, να δώσετε έμφαση σε αυτό που είπατε.
Συνεχίστε.</ChairmanSpeech>
 <Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Οικονόμου, εγώ γι’ αυτά τα δικαιώματα διώχθηκα από το «ν.4000» περί τεντιμποϊσμού. Αφήστε τα αυτά τώρα. Ξέρετε πολύ καλά ποιοι δούλεψαν και πόσο δούλεψαν.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Το ξέρω.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Να διερωτάσθε για συνεταίρους σας της τελευταίας περιόδου που σας λένε ότι αυτά έγιναν με «βερεσέδια» και να αναφέρεστε σε ανθρώπους του χώρου που πλειοψηφούσαν σε τέτοιες λογικές.
Ξέρετε πολύ καλά ότι όσοι πιστέψαμε εκείνη την περίοδο, την πιστέψαμε γιατί, πραγματικά, θεμελιώθηκε το κοινωνικό κράτος στην Ελλάδα. Αυτή είναι η πραγματικότητα. Όποιος το αμφισβητεί είναι έξω από την πραγματικότητα. 
Εγώ, οφείλω να αναγνωρίσω και στη Νέα Δημοκρατία ορισμένες περιόδους που θεσπίστηκαν κάποια πράγματα. 
Το ζήτημα, λοιπόν, είναι κοινωνικής και πολιτικής συνευθύνης όλων μας. Υπήρξαν αδυναμίες στο σύστημα. Υπήρξε και εκμετάλλευση. Θα είμαστε ειλικρινείς. Ξέρουμε πολύ καλά τι έγινε το ’92, όταν δόθηκε το δικαίωμα για αδασμολόγητο αυτοκίνητο. Ξέρουμε τι έγινε με το άρθρο 66 του ν.943, όπου ξαφνικά δόθηκε το δικαίωμα όποιος έφερνε ένα χαρτί τότε, στην περίοδο του αείμνηστου Έβερτ, να μπορεί να προσλαμβάνεται. Έγιναν πάρα πολλές τέτοιες λαθροχειρίες.
Ερχόμαστε, λοιπόν, στη σημερινή πραγματικότητα. 
Κύριε Υπουργέ, υπάρχει, πρώτον, ένα ζήτημα πάρα πολύ λεπτό και πολύ άδικο. Όταν ήρθε ο ν. 4093, άρθρο 66 και έπειτα από ένταση και παρέμβαση Βουλευτών όλων των κομμάτων, τέθηκε το θέμα ότι δεν μπορείτε να κόβετε τις συντάξεις και τα επιδόματα, σε ανθρώπους που δεν έχουν την ευθύνη για την καθυστέρηση επανεξέτασής τους. Είναι ευθύνη της πολιτείας. Και από τη στιγμή που είναι ευθύνη της πολιτείας, δεν έχετε τέτοιο δικαίωμα. Πάρα ταύτα, λοιπόν, το κάνατε.
Εγώ δεν πιστεύω ότι δεν το καταλάβατε. Ήταν μια μορφή στάσης πληρωμών. Και βρήκατε την πιο αδύναμη ομάδα της κοινωνίας να επιβάλετε αυτήν τη στάση πληρωμών. Όταν υπήρξε η διαμαρτυρία, εξαιρέσατε τους συνταξιούχους και αφήσατε, κύριε Κεγκέρογλου, τους πιο αδύνατους που είναι οι επιδοματούχοι, δηλαδή, ένας τετραπληγικός που δεν είχε ασφάλιση. Πράγματι, εκείνα τα δύσκολα χρόνια κατορθώσαμε με αγώνες και μπήκαν σε ένα πρόγραμμα και αυτοί οι άνθρωποι που δεν είχαν ασφάλιση. 
Πρέπει να σας πω ότι μέχρι το ’81, δικαιώματα για επιδόματα είχαν μόνο δύο κατηγορίες. Οι τυφλοί και οι κωφοί. Καμμία άλλη κατηγορία αναπηρίας. Όλα αυτά τα επιδόματα επεκτάθηκαν στη δεκαετία του ’80. Αυτή είναι η αλήθεια και πρέπει να την ομολογούμε. Ήταν μια μικρή στήριξη στην οικογένεια που είχε την ατυχία να έχει στο περιβάλλον της ένα παιδί με τις ιδιαιτερότητες αυτές. Αν θέλετε, ήταν και η σωστή επιλογή, γιατί έδινε ένα κίνητρο παραμονής του προσώπου με αναπηρία στο οικογενειακό περιβάλλον. Ήταν πελώρια κοινωνική συμβολή αλλά και οικονομική. 
Αρκεί να σας πω, κυρίες και κύριοι συνάδελφοι, πως εάν αύριο το πρωί πει μια οικογένεια ότι, «Εγώ δεν μπορώ να συντηρήσω ένα βαριά, κινητικά, ανάπηρο άτομο σε ένα σπίτι, πάρτε το σε ένα ίδρυμα», το κόστος για το κράτος είναι πολλαπλάσιο. 
Άρα, και κοινωνική ήταν η συμβολή για την παραμονή γιατί έχει και μια αξία για το ίδιο το πρόσωπο να ζει στο οικογενειακό περιβάλλον αλλά και οικονομική.
Έρχεστε, λοιπόν, τώρα και λέτε ότι κόβετε τα επιδόματα και τις συντάξεις. 
Νομίζω, κύριε Υπουργέ, χωρίς να πλειοδοτώ σε ευαισθησία ότι -το τονίζω, δεν είμαι περισσότερο ευαίσθητος από τον καθένα- πρέπει να το αποκαταστήσετε. Είναι άδικο. Και είναι άδικο ειδικά για τους ανασφάλιστους αναπήρους.
Πάμε τώρα, λοιπόν, σε αυτήν την ιστορία με τις «μαϊμούδες». Θα παρακαλέσω όλο το Κοινοβούλιο για το εξής; Καλό είναι να χρησιμοποιούμε σωστούς όρους και όχι όρους του συρμού, που προσβάλλουν την αξιοπρέπεια των ανθρώπων. Άνθρωποι μαϊμούδες δεν υπάρχουν. Πλασματικές συντάξεις, πλασματικά επιδόματα, πλασματικές ποσοστώσεις υπάρχουν.
Το 1996, με πρωτοβουλία της τότε ηγεσίας του Υπουργείου Υγείας -ο κ. Κρεμαστινός, ο κ. Σκουλάκης και ο υποφαινόμενος- προωθήσαμε το ν. 2430 που προέβλεπε την κάρτα αναπηρίας.
Εάν είχε εφαρμοστεί από τότε αυτή η διάταξη, κύριε Υπουργέ, κυρίες και κύριοι συνάδελφοι, κύριε Πρόεδρε, θα είχαμε απαλλάξει και το κράτος από εκατομμύρια εργατοώρες –εκατομμύρια εργατοώρες!- όπου εξετάζονται και επανεξετάζονται τυφλοί, παραπληγικοί, τετραπληγικοί. Τώρα ξαφνικά βρήκαμε και ήρθαμε και είπαμε ότι είναι σαράντα τρεις μη αναστρέψιμες. Φανταστείτε ότι αυτός ο κόσμος, οι σαράντα τρεις αυτές μη αναστρέψιμες, εξετάζονταν και επανεξετάζονταν, με συνέπεια και εκατομμύρια εργατοώρες να ξοδεύονται -του κράτους στις επιτροπές- και οι ίδιοι οι ανάπηροι να ταλαιπωρούνται, να διασύρονται πολλές φορές και να γίνεται και εκμετάλλευση ενδεχομένως.
Επειδή, όμως, υπάρχει μια παραποίηση εις βάρος της αναπηρίας -και χρησιμοποιείται- πρέπει να μας πείτε, κύριε Υπουργέ, από αυτήν την απογραφή που έγινε μέχρι σήμερα, πόσοι είναι αυτοί που παίρνουν το επίδομα και πόσοι δεν το παίρνουν. 
Να σας πω και κάτι το οποίο το είπα και στον κ. Σαμαρά την τελευταία φορά που είχε συνάντηση ο Σύλλογος των Τυφλών; Ακούστε να δείτε. Για να είναι κάποιος τυφλός στην Ελλάδα, με βάση την ισχύουσα νομοθεσία, πρέπει να έχει οπτική οξύτητα από 0 έως 1/20. Δυστυχώς, δεν έχει υπάρξει νομοθεσία που να διαβαθμίζει την τυφλότητα. Τι συνέπεια έχει αυτό; 
Θα σας πω ένα παράδειγμα, κύριε Κεγκέρογλου; Έναν αγρότη που είναι από ένα χωριό και ξαφνικά στα σαράντα του, στα πενήντα του μειώνεται το φως του από κάποιο γεγονός κι έχει, εγώ σας λέω 2/20, τι τον κάνουμε; Τον πετάμε στον Καιάδα; Διότι εδώ υπάρχει ένα κενό, το οποίο πρέπει να το δείτε. Συντελούνται μεγάλες αδικίες.
Θα σας πω κι ένα τελευταίο παράδειγμα; Με πήρε χθες ένας άνθρωπος από το Άργος ολικά τυφλός. Πάει στην επιτροπή, κύριε Κεγκέρογλου, και του δίνουν 95%. Ξέρετε ότι θα του κοπεί το επίδομα, το εξωιδρωματικό, το απολύτου αναπηρίας του ΟΓΑ; Διότι ο ΟΓΑ λέει το εξής: «Για να σου το δώσω, πρέπει να φέρεις το χαρτί που να λέει 100%». Τι τον κάνουμε αυτόν τον άνθρωπο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Κουρουμπλή, αν έχετε την καλοσύνη, ολοκληρώστε. Είμαστε στα δεκατρία λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, δώστε μου κι εμένα λίγο χρόνο, γιατί εμείς με πολύ ευγένεια συνηγορήσαμε να μιλήσει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δώστε μου δυο-τρία λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κανόνας είναι ο χρόνος που έχουμε. Η εξαίρεση είναι η υπέρβαση του χρόνου. Εάν γίνει η υπέρβαση κανόνας…</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Έχετε δίκιο. Θα επισπεύσω. 
Κύριε Υπουργέ, υπάρχουν άνθρωποι που πάνε στις επιτροπές, έχουν 67% και τους δίνουν 65%. Πρέπει να πούμε στην ελληνική κοινωνία, κύριε Υπουργέ, ότι εκτός από τους τυφλούς και τους παραπληγικούς, όλες οι υπόλοιπες κατηγορίες για να πάρουν αυτό το πενιχρό επίδομα, δεν πρέπει να έχουν ούτε 1 ευρώ εισόδημα από οποιαδήποτε άλλη πηγή! Προσέξτε το αυτό! 
Δηλαδή, πώς θα προσμετρηθεί ο δείκτης για ένα παιδί με νοητική υστέρηση; Μπορεί πολύ εύκολα να του δώσουν 65%. Ξέρετε πόσες τέτοιες περιπτώσεις υπάρχουν; Δηλαδή, προσμετρήθηκε το 67% με τόση ακρίβεια και του έδωσαν 65%; Καταλαβαίνετε αυτή η οικογένεια που έχει ένα τέτοιο παιδί ή άνθρωποι που δεν έχουν κανένα άλλο εισόδημα, παρά μόνο αυτό το ελάχιστο εισόδημα, σε ποια κατάσταση μπορεί να βρεθούν; Ελάτε στη θέση τους. 
Ξέρετε, πολύ εύκολα και ανώδυνα μπορούμε να λέμε, «Διασώσαμε το σύστημα από την κατάχρηση». Εδώ είναι η κατάχρηση, κύριε Υπουργέ. Δεν είναι η κατάχρηση στις λίστες, στη λίστα Λαγκαρντ, στη λίστα των πενήντα χιλιάδων προσώπων που έβγαλαν τα λεφτά στο εξωτερικό, δεν είναι στη λίστα του Λουξεμβούργου, δεν είναι στη λίστα των ακινήτων στην Αγγλία, στη λίστα των χιλίων πεντακοσίων φυσικών προσώπων μεγάλης εμπορικής περιουσίας που δεν έχουν ελεγχθεί ακόμα εδώ και τρία χρόνια. Εδώ εξαντλούμε όλη την αυστηρότητα, για να πούμε στην κοινωνία, «Ξέρετε, έχουμε διασφαλίσει τη διαφάνεια».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε υπερβεί τα δεκαπέντε λεπτά, κύριε Κουρουμπλή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κλείνω, κύριε Πρόεδρε.
Πιστεύω, λοιπόν, ότι μπορούμε σε ένα κλίμα συνεννόησης και συνεργασίας, να βρούμε κοινό τόπο και να στηρίξουμε αυτές τις ομάδες του πληθυσμού που δεν πρέπει να πέσουν στον Καιάδα ή να μπουν σε ένα νέο κοινωνικό τάφο. 
Κύριε Υφυπουργέ, δεν μπορεί να θέτουμε σε διαθεσιμότητα -και να λέμε ότι θέλουμε να λειτουργούν οι επιτροπές των ΚΕΠΑ- τους κοινωνικούς λειτουργούς που δεν τους αφήσαμε να πάνε στον ΕΟΠΥΥ και τους είπαμε, «Καθίστε στο ΙΚΑ, γιατί σας χρειαζόμαστε στα ΚΕΠΑ» και τώρα να τους βάζουμε σε διαθεσιμότητα. Αυτά δεν μπορούν να λειτουργήσουν. 
Μια σειρά, λοιπόν, από τέτοια ζητήματα είναι που πρέπει να αντιμετωπίσουμε σε έναν κοινό τόπο. Και νομίζω ότι μπορούμε να βρούμε κοινό τόπο, ώστε, πραγματικά, απέναντι στο ζήτημα της αναπηρίας να υπάρξει μια αντιμετώπιση ειλικρινής, γενναία και ουσιαστική. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Η κ. Βούλτεψη έχει το λόγο για έξι λεπτά.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ, κύριε Πρόεδρε. 
Θέλω να πω επιγραμματικά ότι θα συνηγορήσουμε κι εμείς -και θα επισκεφτώ και εγώ τον Πρόεδρο της Βουλής- όσον αφορά στο θέμα της διακομματικής επιτροπής για τις γερμανικές αποζημιώσεις. 
Όσον αφορά στο ζήτημα της απουσίας των Υπουργών, νομίζω ότι εφόσον υπάρχει Υφυπουργός και γίνεται μια συζήτηση εδώ, εφόσον γνωρίζουμε ότι ειδικά ο συγκεκριμένος Υπουργός ασχολείται με το θέμα, αφού χθεσινή είναι η απόφασή του σχετικά με τις μη αναστρέψιμες αναπηρίες, δεν είναι θέμα της σημερινής μας συζήτησης. Γίνεται η συζήτηση και χωρίς τον ίδιο τον Υπουργό. 
Για την κρίση στα πανεπιστήμια που έθεσε ο συνάδελφος, οι θέσεις μας είναι γνωστές. Τα πανεπιστήμια πρέπει να αξιολογούνται και πρέπει να ανοίξουν. Δεν υπάρχει άλλη λύση. Τα κλειστά πανεπιστήμια δεν βοηθούν τίποτα και κανέναν. 
Επίσης, συμφωνούμε κι εμείς –θα το δούμε και με τον Πρόεδρο της Βουλής- στο θέμα της διερμηνείας για τους κωφούς. 
Επειδή κάθε τόσο γίνεται και μια διεκδίκηση της δεκαετίας του 1980 και ψάχνουμε να βρούμε σε ποιον ανήκει αυτή η δεκαετία, γιατί έχουν αλλάξει πάρα πολλά έκτοτε -και πρόσωπα έχουν μετακινηθεί- θέλω να πω επί του προκειμένου ότι της δεκαετίας του 1980 είχε προηγηθεί η δεκαετία του 1970. 
Η δεκαετία του 1970 ως προς τη δημοκρατία ήταν μισή. Η μισή στέναζε κάτω από τη «μπότα» της δικτατορίας. Η άλλη μισή -επειδή διεκδικούμε εύσημα ο καθένας, αλλιώς δεν είχα σκοπό να το κάνω αυτό- στην οποία ήταν στην εξουσία η Νέα Δημοκρατία, αφιερώθηκε στην εμπέδωση της δημοκρατίας, στο να μπορέσει να είναι θωρακισμένη η δημοκρατία μας και να συνεχίσει να υφίσταται μέσα σ’ ένα κλίμα που όλοι θυμούνται ή έχουν διαβάσει πώς ήταν τότε. 
Άρα, μιλάμε για έξι χρόνια, στη διάρκεια των οποίων αποκαταστάθηκαν κόμματα και συνδικαλιστικά δικαιώματα και έγινε κοσμογονία μέσα στη χώρα.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Και το Σύνταγμα αποκαταστάθηκε.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Και το Σύνταγμα! Εν πάση περιπτώσει, εμπεδώθηκε η δημοκρατία. 
Άρα, δημιουργήθηκε το έδαφος ώστε η επόμενη δεκαετία να είναι η δεκαετία εμπέδωσης και θωράκισης των κοινωνικών δικαιωμάτων. 
Δεν μπορούμε κάθε φορά να βλέπουμε στο δοκιμαστικό σωλήνα αποσπασματικά μια δεκαετία, γιατί μετά θα αρχίσουμε να ψάχνουμε σε ποιον ανήκει η δεκαετία του 1990, σε ποιον ανήκει η δεκαετία του 2000, η σημερινή δεκαετία. Θα γίνει μύλος. Πρέπει να τα βλέπουμε όλα μέσα στην ιστορική τους διαδρομή. Τότε δεν θα χρειάζεται να λέμε, «Εμείς ήμασταν εδώ και εσείς ήσασταν εκεί». Όλοι έχουν βοηθήσει στο να φτάσει η χώρα να έχει τα κοινωνικά δικαιώματα και τη δημοκρατία που έχει και πάλι όλοι έχουν συμβάλει στα σημερινά προβλήματα, τα οποία όλοι μαζί πάλι πρέπει να λύσουμε. 
Τώρα, το θέμα των ΚΕΠΑ είναι γνωστό και το βιώνουν όλοι οι Έλληνες. Δεν υπάρχει κανείς που να μην έχει διαμαρτυρηθεί ότι υπάρχουν καθυστερήσεις και ότι δημιουργείται πρόβλημα ως προς το να πάρουν τη σύνταξή τους και να αντιμετωπίσουν την καθημερινότητά τους οι άνθρωποι. 
Αυτό, όμως, δεν μπορεί να αντιμετωπιστεί με τη λογική της κατάργησης των ελέγχων. Οι έλεγχοι πρέπει να γίνονται. Δεν έχει σημασία αν ο αριθμός αυτών οι οποίοι εξαπάτησαν το κράτος -και γενικά τη χώρα- είναι μικρός ή μεγάλος. Ξέρουμε καλά ότι ένας να το κάνει, μετά θα γίνουν δύο, οι δύο θα γίνουν τέσσερις κ.ο.κ.. Δεν πρόκειται, δηλαδή, για έναν εύκολο εσωτερικό εχθρό. 
Πρέπει να υπάρχει έλεγχος και να μην υπάρχει ατιμωρησία, ώστε να μην υπάρχουν αυτά τα φαινόμενα. Κι ένα φαινόμενο να υπάρχει, σημαίνει ότι μπορεί να δοθεί το παράδειγμα και το σύνθημα. 
Επίσης, είπαμε ότι δεν υπάρχουν άνθρωποι «μαϊμούδες». Φυσικά δεν υπάρχουν άνθρωποι «μαϊμούδες». Πρέπει, όμως, να βρούμε και ένα χαρακτηρισμό για εκείνους οι οποίοι παίρνουν συντάξεις «μαϊμούδες». 
Δεν μπορούμε συνέχεια να χαϊδεύουμε αυτιά. 
Το κρίσιμο, όμως, θέμα των ΚΕΠΑ δεν είναι αυτό. Το κρίσιμο θέμα είναι. Υπάρχει μειωμένο προσωπικό; Υπάρχει πρόβλημα λόγω της μνημονιακής κατάστασης; Πράγματι, υπάρχουν καθυστερήσεις. Γι’ αυτό και υπάρχουν αποφάσεις παράπλευρες, οι οποίες διευκολύνουν τα ΚΕΠΑ, όπως το θέμα της ταξινόμησης των αυτοκινήτων -αυτό δεν είναι εκεί, αλλά πάντως είναι διευκόλυνση των αναπήρων- αλλά και η χθεσινή υπουργική απόφαση για τις σαράντα τρεις μη αναστρέψιμες παθήσεις και αναπηρίες που δεν θα περνούν από τη βάσανο των επαναξιολογήσεων και έτσι θα ελαφρυνθούν τα ΚΕΠΑ. 
Επίσης, εγώ προσωπικά δεν συμφωνώ -αλλά πιστεύω και πάρα πολύς κόσμος- με την άποψη ότι υπάρχει μία κεντρική εντολή προς τα ΚΕΠΑ να μειώνουν τα ποσοστά αναπηρίας. Δηλαδή, δεν μπορούμε να δεχθούμε εμείς ότι γιατροί, επιστήμονες, λειτουργοί δηλαδή του Ιπποκράτη, παίρνουν μία εντολή από ένα πολιτικό πρόσωπο, «Μείωσε τις αναπηρίες», και ξαφνικά αρχίζουν να μειώνουν τις αναπηρίες για να μην υπάρχει δημοσιονομικό πρόβλημα. Αυτό δεν είναι σωστό. Είναι δυσφήμιση. Είναι προσβολή. 
Θα ήθελα, δηλαδή, να επισημάνω το γεγονός ότι άνθρωποι λειτουργούν και τα ΚΕΠΑ. Προκειμένου να κάνουμε αντιπολίτευση, δεν μπορούμε να επιτιθέμεθα πότε στη μια κατηγορία και πότε στην άλλη. Αθωώνουμε τις συντάξεις «μαϊμούδες» λίγο επειδή μας συμφέρει γι’ αυτήν τη συζήτηση αλλά επιτιθέμεθα σε χιλιάδες ανθρώπους, που δουλεύουν, δεινοπαθούν μερόνυχτα, βλέπουν κόσμο κ.λπ., για να πούμε ότι πήραν μία κεντρική εντολή για δημοσιονομικούς λόγους να μην παίρνουν συντάξεις οι άνθρωποι και να μειώνονται τα ποσοστά αναπηρίας.
Με αυτές τις σκέψεις, πιστεύω και εγώ ότι πρέπει να εντείνουμε ακόμη περισσότερο όλοι τις προσπάθειές μας. Και καλός είναι ο κοινοβουλευτικός έλεγχος ώστε να αντιμετωπιστούν αυτά τα θέματα διά παντός και πλέον να λυθεί το ζήτημα όσον αφορά στους αναπήρους, διότι μετά θα είναι πολύ πιο εύκολο να εξετάζονται με μεγάλη ευκολία οι περιπτώσεις των καινούργιων αναπήρων, των ανθρώπων που θα έχουν την ατυχία να έχουν κάποια αναπηρία στον επόμενο χρόνο. Να αποσυμφορηθεί, δηλαδή, αυτό μέσα σε ένα διάστημα και μετά να πάρουν όλα μία φυσική διαδρομή.
Ευχαριστώ.
(Χειρoκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς και ιδιαίτερα για τη συνέπεια ως προς το χρόνο.
Το λόγο έχει ο κ. Κουτσούκος, Κοινοβουλευτικός Εκπρόσωπος του ΠΑΣΟΚ, για έξι λεπτά.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε.
Δεν νομίζω ότι προσφέρεται η συζήτηση μιας επίκαιρης επερώτησης για να ανοίγουμε πολλά θέματα της επικαιρότητας και ιδιαίτερα σημαντικά, όπως είναι το θέμα του κατοχικού δανείου που έθεσε ο κ. Κουρουμπλής. Εγώ προσωπικά συνηγορώ. 
Θα επιχειρήσω τώρα να μείνω στο θέμα και για την οικονομία του χρόνου αλλά και για να συμβάλουμε, μιας και οι συνάδελφοι του ΣΥΡΙΖΑ πήραν την πολιτική πρωτοβουλία να καταθέσουν σήμερα αυτήν την επίκαιρη επερώτηση.
Σε τρία σκέλη θέλω να συμπυκνώσω την τοποθέτησή μου, κύριε Πρόεδρε και κύριε Υπουργέ. Είναι τα υπαρκτά θέματα που θέλουν λύσεις και τα οποία έχουν ειπωθεί. Θα προσθέσω και εγώ τη δική μου φωνή. Είναι άδικη, υπερβολική, συνωμοσιολογικού χαρακτήρα η κριτική που ασκείται από το κείμενο της επίκαιρης επερώτησης και είναι αυτό που αναδείχθηκε με την παρέμβαση του κ. Οικονόμου και την απάντηση του κ. Κουρουμπλή, η σκόπιμη, ίσως, ηθελημένη υποβάθμιση των μεγάλων ανατροπών που έγιναν τη δεκαετία του ’80 από την κυβέρνηση του ΠΑΣΟΚ. 
Ο κ. Κουρουμπλής τα είπε, το κείμενο τα λέει αλλιώς. Είναι δειλό, είναι διστακτικό, είναι φοβικό. Κοινωνικό κίνημα υπήρξε. Λαϊκή ετυμηγορία υπήρξε. Βρήκαν έκφραση συσσωρευμένα αιτήματα ετών της Κατοχής, της Αντίστασης. Βγήκαν, όπως είπε ο κ. Κουρουμπλής, από τον τάφο οι ανάπηροι. Αναγνωρίστηκαν κοινωνικά. Μπήκαν στη διαδικασία του διαλόγου και της θεσμικής εκπροσώπησης. Ήταν μία άλλη εποχή. Να το ομολογήσουμε με θάρρος.
Εξάλλου, κύριε Πρόεδρε, το ΠΑΣΟΚ εκείνης της περιόδου έχει τροφοδοτήσει όλα τα κόμματα με στελέχη. Ας μην έχουν ενοχές για την προηγούμενη πολιτική τους διαδρομή. Τώρα, μπορούν εύκολα –προσφέρεται και η εποχή να κάνουν κριτικές- και έχουν και πολλά πατήματα. 
Έρχομαι τώρα στην κριτική που ασκεί ο ΣΥΡΙΖΑ. Εγώ είχα διαβάσει πριν από μερικά χρόνια τον «Αλχημιστή». Συνωμοτεί όλο το σύμπαν κατά των αναπήρων, αγαπητοί συνάδελφοι; 
Μία κυβέρνηση της Αριστεράς όπως είπε ο κ. Στρατούλης –γιατί δημοκρατία έχουμε και μπορεί να την δούμε μεθαύριο- θεωρεί ότι όλα αυτά έγιναν, όπως είπε ο αξιότιμος κ. Μητρόπουλος, έγκριτος νομικός, γιατί θα μειώσουμε τις συντάξεις από το 100% στο 10%, θα κόψουμε δηλαδή το 90% των συντάξεων και το 90% των αναπήρων; Μα σας παρακαλώ. 
Η δέσμευση που ανέλαβε η χώρα, καλώς ή κακώς, είναι να φέρει τον μέσο όρο των συντάξεων στον μέσο ευρωπαϊκό όρο. Ήταν 12%, να πάει στο 10%. Μπορεί κανείς να διαφωνεί αλλά αυτή είναι η πραγματικότητα. Δεν μπορεί να την διαστρεβλώνουμε για να δικαιολογήσουμε μία πολιτική ούτε μπορεί να είμαστε αντίθετοι στο γεγονός ότι για πρώτη φορά υπήρξε ένα ενιαίο σύστημα πιστοποίησης της αναπηρίας. Ένα εθνικό σύστημα. Τα είπε ο κ. Κεγκέρογλου. Είχαμε διάσπαρτα συστήματα, επιμέρους κανονισμούς, ένα αλαλούμ. 
Κοιτάξτε, δεν υπάρχουν «μαϊμού» άνθρωποι. Έχει δίκιο ο κ. Κουρουμπλής. Αλλά απατεώνες, λοβιτουρατζήδες, πολιτικοί τυχοδιώκτες, όλα αυτά υπάρχουν. Γιατί δηλαδή να διαφωνεί κάποιος με την απογραφή; Η απογραφή έβγαλε τριάντα χιλιάδες περίπου που δεν υπογράψανε. Λέει ο ΣΥΡΙΖΑ ότι αυτοί είναι υπαρκτά πρόσωπα αλλά δεν πρόλαβαν. Ε, ας πήγαιναν την άλλη μέρα ή την παρ’ άλλη στο δήμο τους να απογραφούν. Και τώρα μπορούν να πάνε. Δεν υπήρχαν, όμως, διπλοεγγραφές, τριπλοεγγραφές, δεν υπήρχαν κυκλώματα που λειτουργούσαν; Δηλαδή, τις παθογένειες που μας οδήγησαν στα ελλείμματα και στην κρίση δεν πρέπει να τις ανατρέψουμε; Μπορεί να το λέει αυτό ένας Αριστερός; Έχει καμμία σχέση με αυτό το σύστημα αυτός ο άνθρωπος, με τις αξίες που υπηρετεί και που πρεσβεύει; Γιατί να τους καλύπτουμε; Τελικά αυτούς δεν τους πληρώνουν οι πραγματικοί ανάπηροι; 
Γι’ αυτό θέλω να κάνω αυτής της μορφής την κριτική γιατί όλο αυτό είναι ένα συνομωσιολογικό κείμενο –αν το διαβάσετε- σε όλες του τις εκφάνσεις. Οι γιατροί που παίρνουν εντολές από τον πολιτικό τους προϊστάμενο; Οι επιστήμονες που έβγαλαν τον κανονισμό για τα ΚΕΠΑ; Όλο αυτό;  
Για να μην καταχραστώ το χρόνο μου, θέλω να αξιοποιήσω την συζήτηση για να υπενθυμίσω στους συναδέλφους του ΣΥΡΙΖΑ ότι ήμασταν εδώ όταν συζητήθηκε το καλοκαίρι ο νόμος που είχε τον τίτλο «Αριάδνη» και βάλαμε το ζήτημα της παράτασης των συντάξεων και των προνοιακών. Είχαμε συμφωνήσει τότε όλα τα κόμματα σε αυτήν την Αίθουσα και ο κ. Υπουργός, ενώ του το επισημάναμε ότι θα έρθει 31 Οκτωβρίου και δεν θα έχουν ολοκληρωθεί οι διαδικασίες, έκανε σαν να μην το άκουγε, κύριε Υφυπουργέ. Σας παρακαλώ, δηλαδή. 
Το θέσαμε και επισήμως ως ΠΑΣΟΚ για τις συντάξεις και τα προνοιακά. 
Το ζήτημα της στελέχωσης. Κάντε προσπάθειες. Υστερούμε ακόμα. 
Όσον αφορά το ζήτημα που έχει να κάνει με την υλοποίηση της 8Κ και της 9Κ, πληροφορήθηκα ότι φέρνει διάταξη ο κ. Μητσοτάκης, με καθυστέρηση. Είχαμε καταθέσει τροπολογία –θυμάστε, μαζί ήμασταν σε αυτά εδώ τα έδρανα- για την αντιμετώπιση προβλημάτων που έχουν να κάνουν με επιμέρους κανονισμούς. Γιατί τώρα, λύνεται το ζήτημα με τη χθεσινή απόφαση γι’ αυτούς που διά βίου είναι ανάπηροι αλλά έχω την αίσθηση ότι υπάρχουν ορισμένα ζητήματα κάποιων πρώην ταμείων που πρέπει να τα λύσουμε. 
Εγώ, κύριε Πρόεδρε, θέλω να τελειώσω με τούτο. Είμαστε πάντα κοντά, έχουμε ίδιες διαδρομές με το κίνημα των αναπήρων. Εχθές ο κ. Βενιζέλος δέχθηκε την ΑΣΑΜΕΑ, συμφώνησε στα αιτήματά της και για τα ΚΕΠΑ και για να μην περικόπτεται το ΕΚΑΣ –το έχουμε ξαναθέσει- και για την παράταση της καταβολής συντάξεων και δεσμεύθηκε ότι αυτά θα τα μεταφέρει στον κ. Σαμαρά. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς τον κ Κουτσούκο. 
Το λόγο έχει ο κ. Χαϊκάλης, Κοινοβουλευτικός Εκπρόσωπος των Ανεξάρτητων Ελλήνων, για έξι λεπτά.</ChairmanSpeech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ πολύ, κύριε Πρόεδρε.
Θα ήθελα να ξεκινήσω την τοποθέτησή μου με μία επισήμανση, κύριε Υπουργέ. Χθες πολύ σωστά είδατε στο γραφείο σας τους εκπροσώπους της ΑΣΑΜΕΑ, θα ήταν όμως πάρα πολύ ωραίο να κατεβαίνατε και στο δρόμο να μιλούσατε και με τα άτομα με ειδικές ανάγκες για να βλέπατε από κοντά, να είχατε μια άλλη οπτική γωνία, για το πώς ζουν, πώς βιώνουν αυτήν την κατάσταση και όχι μόνο μέσα από ένα γραφείο. 
Και γιατί το λέω αυτό; Γιατί η χθεσινή εμπειρία που κατεβήκαμε και μιλήσαμε με τους ανθρώπους ήταν τελείως διαφορετική από αυτήν την εικόνα που μπορεί να έχετε εσείς. Οι άνθρωποι ζουν σε ένα σύγχρονο Καιάδα. Έχει χαθεί η αξιοπρέπειά τους και το μόνο που σκέφτονται είναι ένας θάνατος πια. Δεν έχουν όραμα, αισθάνονται μένος, αισθάνονται ξεχασμένοι από την κοινωνία. 
Και μην επικαλούμαστε πια το ΠΑΣΟΚ της δεκαετίας του 1980, γιατί το σημερινό ΠΑΣΟΚ, δεν έχει καμμία σχέση με το ΠΑΣΟΚ εκείνης της εποχής. Μη μπλέκουμε, λοιπόν, τα πράγματα. 
Και επειδή ενδιαφέρεστε πάντως για το θέμα των ατόμων με ειδικές ανάγκες, θα ήθελα να ρωτήσω εάν υπήρχαν στατιστικά στοιχεία πριν το 2011. Κατεβήκατε να συζητήσετε μαζί τους; Η κοστολόγηση διαβίωσης ενός ανάπηρου στην Ελλάδα, πόσο είναι, πόσο μπορεί να φτάσει; Ποια είναι η αξία ζωής σήμερα; Πόσο τιμάται ένα άτομο με ειδικές ανάγκες σήμερα σε αυτήν τη χώρα; Στη Γερμανία, κάτω από 2.000 ευρώ το μήνα δεν νοείται. 
Άρα, έχουμε πολιτισμική διαφορά με τη Γερμανία; Είμαστε άλλο κράτος; Είμαστε η χωματερή της Ευρώπης; Τι είμαστε δηλαδή που δεν μπορούμε να δούμε ουσιαστικά από αυτήν την ανθρώπινη πλευρά; 
Και δεν μπορούμε να κάνουμε περικοπές σε άτομα με ειδικές ανάγκες. Και θα πω γιατί το λέω αυτό. Εάν κάποιος έχει ένα μέλος στην οικογένειά του το οποίο έχει πρόβλημα, έχει μία αναπηρία, σε ποιο σημείο θα φτάσουμε; Να κόβουμε τις ανάγκες του ατόμου ή θα κόψει τις δικές του; Δεν θα φάει, δεν θα ντυθεί, δεν θα διασκεδάσει, θα πιέσει τη ζωή του αλλά θα φροντίσει ώστε να έχει αξιοπρεπή και ανθρώπινη διαβίωση το άτομο το οποίο πάσχει. Αυτό το κάνει σήμερα η πολιτεία ή είμαστε ένα ανάπηρο κράτος το οποίο βλέπει ανάπηρα τους ανίκανους; Τους ανίκανους σωματικά, γιατί από ψυχική υγεία σφύζουν. Και η πνευματική δυστοκία ορισμένων, δεν μπορεί να αντεπεξέλθει σε αυτήν την κόντρα. Λυπάμαι που το λέω αλλά έτσι είναι.
Μιλάτε για φαινόμενα μαϊμού, μαϊμού συντάξεις, ναι, γιατί μαϊμού άνθρωποι δεν υπάρχουν. Αυτές, όμως, τις μαϊμού συντάξεις τις ανακαλύψατε, τις ξέρατε και τις βγάλατε για να γλυτώσετε άλλα πράγματα που υπήρχαν στο παρελθόν. Για παράδειγμα το ότι δώσατε στα ταμεία το δικαίωμα να παίξουν στο Χρηματιστήριο, τα δομημένα ομόλογα, το «κούρεμα» του PSI. Και πώς θα απαντήσετε μετά στους συνταξιούχους που δεν θα πάρουν σύνταξη; Ότι φταίνε οι μαϊμού συντάξεις. Βάλατε τη μία κοινωνία ενάντια στην άλλη για να αποδείξετε ότι υπάρχει πρόβλημα, ένα πρόβλημα που έχετε δημιουργήσει εσείς.
Ποια είναι τα στεγανά τα οποία διασφάλισαν την πιστοποίηση της αναπηρίας; Πουθενά. Η εντοπιότητα είναι ένα πρόβλημα. Σαφέστατα υπάρχουν γιατροί ευαίσθητοι. Δεν βλέπουν διαφορετικά τα πράγματα, με έναν ασθενή τον οποίον τον ξέρουν και θα τον δουν διαφορετικά στην επιτροπή; Ποιος έλεγχος υπάρχει με ποινικές και οικονομικές κυρώσεις από άλλο χώρο; Διότι, δεν μπορεί να γίνει από άλλη επιτροπή από άλλη πόλη. Να το δεχθώ, έχει κόστος.
Πώς θα γίνει, λοιπόν, εάν δεν υπάρξει έλεγχος από άλλη επιτροπή γιατρών για να μας δείξει ότι υπάρχουν ποινικές και οικονομικές κυρώσεις σε όσους παραβατούν; Κανένας δεν μιλάει.
Επίσης, υπάρχουν τρεις ειδικότητες, ή θα είναι ένας καρδιολόγος ή παθολόγος ή χειρουργός ή ορθοπεδικός ή νευρολόγος ή ψυχίατρος. Και συγκρούονται μέσα στην επιτροπή οι γιατροί για να βγάλουν γνωμάτευση για τον ασθενή. Δεν δημιουργεί προβλήματα;
Επίσης τώρα το 2013, δεν μπορεί η κοινωνία, οι δημόσιες υπηρεσίες να χρησιμοποιήσουν την τεχνολογία, ώστε ο ασθενής να μην εμπλέκεται καθόλου και να φεύγει το έγγραφο από την υπηρεσία; Το ξέρετε το πρόβλημα. Δεν μπορούμε, λοιπόν, να το κάνουμε; Να, πώς δημιουργούνται τα προβλήματα.
Δεν πάω στη μνημονιακή δέσμευση. Να δεχθώ ότι οι γιατροί δεν δέχονται. Θα σας φέρω, όμως, παραδείγματα. Βγάλατε ένα αποτέλεσμα για τα σαράντα τρία νοσήματα, στο οποίο επικαλείστε ότι δεν μιλάτε με ψυχρούς αριθμούς αλλά οδηγός σας είναι οι συνάνθρωποί μας. Μιλήσατε, λοιπόν, με τους ανθρώπους;
Πήγε μια γυναίκα με κομμένο το πόδι και της είπαν ότι δεν δικαιούται σύνταξη, γιατί μπορεί να βάλει τεχνικό μέλος. Και για να πάρει σύνταξη, χρειάζεται να κόψει άλλα δύο δάχτυλα. Είναι τελείως σουρεαλιστικό. Και εάν έκανε υπέρβαση της πρότασης αυτής η γυναίκα και έκοβε όλο το χέρι της, θα της έλεγαν πάλι ότι τώρα μπορείτε να βάλετε τεχνικό μέλος και στο χέρι και χρειάζονται άλλα δύο δάχτυλα από άλλο χέρι; Φτάνουμε πια σε κωμικά σημεία.
Είδα χθες γυναίκα με τα δύο χέρια της κομμένα. Πηγαίνει στην πρωτοβάθμια επιτροπή και της βγάζουν αναπηρία 67%. Πηγαίνει μετά και κάνει ένσταση στη δευτεροβάθμια επιτροπή και της δίνουν 85% ανικανότητα. Δύο χέρια κομμένα από τη ρίζα, τρελάθηκα!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Συγγνώμη, κύριε Πρόεδρε, θέλω λίγο χρόνο. Έτσι και αλλιώς δεν θα κάνω δευτερολογία. Τα έξι λεπτά τι να μας κάνουν;
Και τώρα, αυτή η γυναίκα θα περάσει ξανά, με κίνδυνο να πέσει το ποσοστό της από το 85%. 
Και για να πάει στη δευτεροβάθμια –ένα άλλο φαινόμενο- το κάθε άτομο με ειδικές ανάγκες θα πρέπει να πληρώσει 46,14 ευρώ παράβολο. Και αυτό που με τρελαίνει πάνω απ’ όλα είναι τα 0,14 ευρώ. Γιατί, δεν το βάλατε 46 ευρώ; Γιατί, δεν το βάλατε 45 ευρώ; Γιατί, δεν το βάλατε 50 ευρώ; Αυτό το 0,14 μπορεί, πραγματικά, να με «στείλει». Είναι εισπρακτικό μέτρο. Δεν υπάρχει άλλος λόγος. Για να δικαιωθούν πότε; Του Αγίου κάποτε!
Επίσης, μιλάμε για τους ιατρούς. Εδώ έχουν αναφερθεί καταγγελίες στο Συνήγορο του Πολίτη ότι υπάρχουν διευθυντές παροχών που υποβάλλουν ενστάσεις διότι η αναπηρία είναι 67% και γιατί δεν την κατεβάζουμε στο 65%, για να γλιτώσει το κράτος και παρακρατούν χρήματα. Το ξέρετε ότι υπάρχουν χρήματα από τέτοιες παρακρατήσεις μέχρι να διευθετηθεί η όλη υπόθεση.
Βγάλατε έναν κατάλογο με σαράντα τρία νοσήματα τα οποία παρουσιάζουν ανήκεστο βλάβη. Τα άτομα με σκλήρυνση κατά πλάκας τα ξέρετε, τα έχετε ακουστά; Γιατί τα περάσανε; Θέλετε να σας πω τι συμπτώματα παρουσιάζουν στο μέλλον οι πάσχοντες από αυτή, αν είναι ανίκανοι προς εργασία; Παρατηρείται το φαινόμενο ότι πολλοί ιατροί δεν αναγράφουν στα πιστοποιητικά που χορηγούν στους ασθενείς τους και όταν αναγράφεται ότι πάσχουν από αυτήν την πάθηση, δεν λαμβάνεται καθόλου υπ’ όψιν από τις υγειονομικές υπηρεσίες. Έχετε τα συμπτώματα που παρουσιάζουν; Από την κόπωση είναι ανίκανοι για εργασία. Τα συμπτώματα στην σκλήρυνση κατά πλάκας διαφέρουν από άτομο σε άτομο όπως τα δακτυλικά αποτυπώματα. Δεν λαμβάνονται υπ’ όψιν όλα εκείνα τα συμπτώματα τα οποία καθιστούν τους ασθενείς ανίκανους για εργασία, ενώ οι ίδιοι παραμένουν περιπατητικοί. Επιτροπές έλαβαν ποσοστά αναπηρίας από 30% ως 50%. Επίσης, πρέπει να καταλάβετε ότι η συγκεκριμένη νόσος μπορεί να σταθεροποιείται αλλά τα ποσοστά δεν πέφτουν. Αυτήν την έμπνευση με τα ποσοστά δεν μπορώ να την κατανοήσω. 
Υπάρχει άλλο περιστατικό. Ακούστε. Άτομο με σπαστική ημιπληγία με αφασικές διαταραχές, αγγειακό εγκεφαλικό επεισόδιο, με απότοκο αδυναμία ορθοστάτησης, βάδισης, αυτοεξυπηρέτησης δεν εμπίπτει στους νόμους της παραπληγίας. Όλο αυτό δεν εμπίπτει στους νόμους παραπληγίας. Το αποτέλεσμα γράφει ότι «χρήζει βοήθειας και συμπαραστάσεως ετέρου ατόμου, αλλά δεν δικαιούται εξωιδρυματικού επιδόματος». Είναι παράνοια ή δεν είναι;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αν μπορείτε, να ολοκληρώσετε, παρακαλώ.</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Έχετε δίκιο, κύριε Πρόεδρε. 
Απλώς, είναι τόσα πολλά τα θέματα. Είναι ντροπή της πολιτικής κοινωνίας, ενάντια στην κοινωνία των ανθρώπων οι οποίοι υποφέρουν και αυτήν τη στιγμή πάσχουν και τους έχουμε ρίξει σε ένα σύγχρονο καιάδα. Δεν είναι ότι ο θάνατος έρχεται άμεσος. Είναι σιγά-σιγά. Κανείς δεν ενδιαφέρεται.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστώ πολύ.
Το λόγο έχει ο κ. Κουκούτσης, Κοινοβουλευτικός Εκπρόσωπος του Λαϊκού Συνδέσμου – Χρυσή Αυγή.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κύριε Πρόεδρε.
Ο κ. Στουρνάρας είναι και σήμερα αόρατος. Τελικά απαξιώνουμε το Κοινοβούλιο αλλά η ουσία είναι μία. Το ΠΑΣΟΚ είναι εδώ. Η συγκυβέρνηση Σαμαρά-Βενιζέλου συνεχίζει να τιμά τα πρωτοπαλίκαρά της. Ας μην ξεχνά κανένας το χαμόγελο του κ. Στουρνάρα το 2000 με την αλλαγή του χρόνου, δίπλα στον κ. Σημίτη, δείχνοντάς μας τα πουγκάκια με το ευρώ που θα μας έσωζε. Συνεχίζει –το έχω ξαναπεί σε αυτήν εδώ την Αίθουσα- να ισχύει η ρήση του μακαρίτη του Μένιου του Κουτσόγιωργα «Εσείς οι νεοδημοκράτες, εσείς οι Δεξιοί δεν δικαιούστε διά να ομιλείτε». 
Επειδή πολλά λέγονται τον τελευταίο καιρό, θα ήθελα να κάνω μια μικρή παρένθεση και να πω το εξής: Σε αυτά εδώ τα έδρανα κάθονται άνθρωποι οι οποίοι δεν είναι καριερίστες ούτε έχουν άμεση σχέση με την πολιτική ως επάγγελμα. Η πολιτική μας διαδρομή, το δηλώνουμε ξεκάθαρα, άρχισε και τελειώνει μέσα από τα λαϊκό κίνημα της Χρυσής Αυγής. 
Όσον αφορά αυτό που συζητάμε σήμερα, όλη η οικογένεια περιστρέφεται γύρω από τον άνθρωπο που έχει την αναπηρία. Όλοι, μα όλοι, προσαρμόζουν τις ανάγκες τους επάνω στον άνθρωπο που έχει το πρόβλημα μέσα στο σπίτι τους. Οφείλω να ομολογήσω ότι έχω γονατίσει πολλές φορές ακούγοντας τα παράπονα όλων αυτών των ανθρώπων που δεν μπορούν να ζήσουν χωρίς αυτά τα επιδόματα. 
Κάποιες φορές ο κόσμος δεν ξέρει –διότι εγώ έχω πρόβλημα στην οικογένειά μου και το ζω, το βιώνω- ποια είναι διαφορά ανάμεσα στο 60% και το 65%,70%. Λέει «Ε, πέντε πόντους κόψανε, δεν είναι τίποτα». Όμως, είναι τεράστιες οι διαφορές στα οφέλη και στα επιδόματα.
Από την 1η Σεπτεμβρίου, λοιπόν, του 2011 καταργήθηκαν όλες οι υγειονομικές επιτροπές πιστοποίησης αναπηρίας που λειτουργούσαν στους φορείς κοινωνικής ασφάλισης, στις νομαρχίες, στο δημόσιο σύμφωνα με το συγκεκριμένο νόμο, το ν.3863. Δημιουργήθηκε, λοιπόν, το Κέντρο Πιστοποίησης Αναπηρίας υπαγόμενο στη Διεύθυνση Αναπηρίας και Ιατρικής Εργασίας της διοίκησης του ΙΚΑ τότε.
Έτσι, λοιπόν, ξεκίνησε ένας μεγάλος Γολγοθάς για χιλιάδες πολίτες, που συνεχίζεται μέχρι και σήμερα, με υποθέσεις που για να περάσουν από μία απλή επιτροπή πιστοποίησης, χρειάζονται πάνω από δώδεκα μήνες. 
Το κωμικοτραγικό, όμως, της όλης υπόθεσης είναι το γεγονός ότι για όσο καιρό ο ενδιαφερόμενος πολίτης περιμένει το γράμμα-πρόσκληση από το ταχυδρομείο, παραμένει εκτός της είσπραξης του μηνιαίου επιδόματος. Έγιναν κάποιες τροποποιήσεις και υπήρξε κάποια ωφελιμότητα αλλά το πρόβλημα συνεχίζει να παραμένει. 
Μιλούμε συνέχεια για τους γιατρούς οι οποίοι δεν επανδρώνουν τις επιτροπές. Θυμάστε -νομίζω- και ξέρετε οι περισσότεροι ότι δίνονται ψίχουλα γι’ αυτές τις επιτροπές. 
Δεν θα μας φαινόταν πολύ περίεργο με όλα αυτά τα δεδομένα, το γεγονός ότι ανάπηροι συνάνθρωποί μας όλων των κατηγοριών αναπηρίας, δηλώνουν με απογοήτευση και βαθιά ανησυχία ότι το μεγάλο πρόβλημα το οποίο αντιμετωπίζουν σε σχέση με τα ΚΕΠΑ, είναι ο ασύλληπτα μακρύς χρόνος αναμονής από την ημέρα κατά την οποία θα καταθέσουν τα δικαιολογητικά μέχρι να φθάσουν στην επιτροπή αξιολόγησης για να λάβουν τον βαθμό αναπηρίας τους. Φυσικά, μέχρι να περάσει ο μακρύς χρόνος αναμονής για να περάσουν από την επιτροπή αξιολόγησης ή να πάρουν τον οριστικό βαθμό αναπηρίας, δεν έχουν δικαίωμα να λαμβάνουν το πολύτιμο για το βιοπορισμό τους προνοιακό επίδομα. 
Υπενθυμίζεται ότι η εξαρχής αξιολόγηση όλων των αναπήρων της χώρας από τα ΚΕΠΑ προβλέπεται από το ν.3863/2010, ενώ το τρίτο μνημόνιο προβλέπει ρητώς, ότι ο συνολικός αριθμός των αναπηρικών συντάξεων τις οποίες χορηγεί το ελληνικό κράτος θα πρέπει να φθάσει στο 10% του συνόλου των συντάξεων.
Σύμφωνα με στοιχεία και οι ίδιοι οι ανάπηροι μέσα από τα σωματεία τους έχουν δηλώσει ότι το ΚΕΠΑ από την πρώτη ημέρα που ιδρύθηκε έχει καταστεί κέντρο που παράγει φτώχεια και δυστυχία και έχει οδηγήσει σε αναξιοπρεπείς συνθήκες διαβίωσης χιλιάδες συμπολίτες μας με αναπηρίες και χρόνιες παθήσεις. Υπολογίζεται ότι στην Ελλάδα είναι γύρω στις εξήντα χιλιάδες ο αριθμός των αναπήρων.
Δυστυχώς, η κατάσταση με τα αναπηρικά επιδόματα γίνεται όλο και πιο εκρηκτική. Λύσεις υπάρχουν. Επίσης, οι ίδιοι οι ανάπηροι μέσα από τα όργανά τους έχουν ανοίξει το δρόμο, ώστε να μπορέσουν να δοθούν άμεσες λύσεις στα προβλήματα που τους ταλανίζουν.
Θα ήθελα να πω και κάτι άλλο. Ο πατέρας μου είναι ανάπηρος αμάχου πληθυσμού από την εποχή του εμφυλίου. Σύνταξη ομολογώ ότι πήρε το 1983, επί ΠΑΣΟΚ -κάποια πράγματα πρέπει να τα ομολογούμε δημοσίως- όμως με πολυδάπανη και χρονοβόρα διαδικασία μέσα από το Συμβούλιο της Επικρατείας, από το Ελεγκτικό Συνέδριο κ.λπ..
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε.
Το λόγο έχει ο κ. Οικονόμου, Κοινοβουλευτικός Εκπρόσωπος της ΔΗΜΑΡ.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κύριε Πρόεδρε, είναι φανερό ότι το ΠΑΣΟΚ του 2013 δεν έχει σχέση με το ΠΑΣΟΚ της δεκαετίας του ’80. Είναι όμως και γεγονός, ότι τη δεκαετία του ’80, διαμορφώθηκε ένα στοιχειώδες κοινωνικό κράτος στη χώρα μας και πραγματικά η δεκαετία που ακολούθησε τις δεκαετίες του ’70, του ’60, του ’50 δεν είχε σχέση με την ελληνική πραγματικότητα έτσι όπως τη διαμόρφωσε. 
Σήμερα, όμως, το 2013, πηγαίνοντας σε μία σύγχρονη προσέγγιση των πραγμάτων του τι σημαίνει κοινωνικό κράτος και τι σημαίνει μία ευνομούμενη πολιτεία δυτικού τύπου, όπως αρκετοί θέλουμε και την επιδιώκουμε, πρέπει να δούμε τα στοιχεία που καθορίζουν αυτού του είδους την πολιτεία, αυτού του είδους το κράτος. 
Άραγε, η πολιτική προσέγγιση και η προσέγγιση όπως έγινε τη δεκαετία του ’80 σήμερα μπορεί να εφαρμοσθεί; Εγώ δεν θα πω ποιοι ήταν οι πόροι του τότε κράτους, έτσι ώστε αυτοί οι πόροι να περάσουν προς τους πολίτες, σε όλες τις κατηγορίες και τις καταστάσεις που βίωναν.
Σήμερα όμως ένα είναι το γεγονός, ότι δεν υπάρχουν αυτοί οι πόροι, οι αντίστοιχοι, είτε από δανεικά είτε από ίδιους πόρους, δηλαδή από τις ίδιες τις παραγωγικές μας δυνάμεις. 
Άρα, τα μικρά ή τα άδεια ταμεία πρέπει να τα διαχειριστείς αναλόγως. Εκεί, λοιπόν, εμείς θεωρούμε ότι πρέπει να γίνει η αξιολόγηση μιας κοινωνικής πολιτικής κι ενός κοινωνικού κράτους. Αλλιώς, τα άλλα είναι κουβέντες στον αέρα, είναι υποθέσεις οι οποίες δεν έχουν καμμία απολύτως αξία. Και ξέρετε, αυτά τα καταλαβαίνει ο κόσμος, γιατί όταν συζητάς με άδεια ταμεία και συνεχίζεις να μιλάς με τους όρους της δεκαετίας του 1980 ή του 1990, είσαι πολιτικός τραγέλαφος. Εκεί υπάρχει τεράστιο χάος, απόσταση που δεν μπορείς να την καλύψεις.
Γιατί το λέω αυτό; Χρήσιμη βέβαια είναι η επίκαιρη επερώτηση του ΣΥΡΙΖΑ, γιατί αναδεικνύει και φέρνει στην επιφάνεια ένα ζήτημα το οποίο, πραγματικά, χρήζει αντιμετώπισης από την Κυβέρνηση και από την πολιτεία. Ποια είναι όμως η προσέγγιση που πρέπει να δούμε; Εδώ πρέπει να σταθούμε σε έναν κοινό τόπο. Πώς μπορεί μια πολιτεία, μια χώρα η οποία δοκιμάζεται από την κρίση, με αυτούς τους λίγους πόρους που έχει, να κάνει μία δίκαιη κατανομή και των βαρών, σε σχέση με το ποιοι θα αντιμετωπίσουν την κρίση αλλά και των απολαβών, σε σχέση με το ποιοι χρειάζεται να αποκομίσουν τέτοια βοήθεια και τέτοια στήριξη. 
Εμείς πιστεύουμε ότι το κομμάτι που αφορά τις ειδικές κατηγορίες ανθρώπων, όπως είναι οι ανάπηροι, πραγματικά είναι ένα απ’ τα στοιχεία της κοινωνικής πολιτικής που χωλαίνει στη χώρα μας. Θυμάμαι -βλέπω και την κ. Μπέκου εδώ, θα θυμάται κι εκείνη- το 2009, όταν ήμουν Πρόεδρος της Επιτροπής Νεολαίας, Ισότητας και Ανθρώπινων Δικαιωμάτων, που πολλές φορές είχαμε ανοίξει ζητήματα ανθρώπινων δικαιωμάτων, και της Επιτροπής Αναπηρίας της Βουλής, όπου με τον κ. Βαρδακαστάνη και με τους εκπροσώπους του αναπηρικού κινήματος λέγαμε το αυτονόητο, ότι δεν μπορεί κάποιος που έχει μία μόνιμη βλάβη, μία μόνιμη αναπηρία να περνάει και να ξαναπερνάει από επιτροπές. 
Χθες ανακοινώθηκε ότι για σαράντα τρεις τέτοιες ασθένειες δεν θα χρειάζεται οι άνθρωποι να περνούν και να ξαναπερνούν από επιτροπές. Κάλλιο αργά, παρά ποτέ, θα πει κάποιος. Όμως αυτές είναι οι αδυναμίες. Θυμάμαι το 2009 συζητήσεις, διαπιστώσεις, κουβέντες οι οποίες καταλήγουν σε μία απόφαση με χίλια ζόρια, μετά από σχεδόν τέσσερα-πέντε χρόνια. Παρά ταύτα λύνεται το πρόβλημα; Όχι. Εμείς δεν θα πούμε ότι είναι κακή αυτή η απόφαση. Θα πούμε όμως ότι δεν φτάνει.
Για το θέμα των επιτροπών ΚΕΠΑ, είχαμε καταθέσει και μία τροπολογία στο νομοσχέδιο που συζητήθηκε χθες και είπε ο κ. Γεωργιάδης ότι πρέπει να γίνει μία συνεννόηση με τον κ. Βρούτση για το πώς θα ικανοποιηθεί το εξής ζήτημα, ότι την καθυστέρηση έκδοσης απόφασης για πολλά ταμεία -και έφερα για παράδειγμα το ταμείο του ΟΑΕΕ, δηλαδή των ελεύθερων επαγγελματιών- την πληρώνει ο κόσμος, την καθυστέρηση δηλαδή καταβολής της σύνταξης. Όχι, όταν ευθύνεται η πολιτεία δεν θα το πληρώνει ο πολίτης. Εκεί λοιπόν δεσμεύτηκε ο κ. Γεωργιάδης ότι σε συνεννόηση με τον κ. Βρούτση θα λυθεί κι αυτό το ζήτημα. Ελπίζουμε ότι είναι ένα τυπικό, γραφειοκρατικό ζήτημα. Όμως, ξέρετε, η καθυστέρηση πληρωμής των υποχρεώσεων του κράτους πολλές φορές δημιουργεί την υποψία ότι γίνεται για δημοσιονομικούς λόγους και αυτό δεν είναι ανεκτό και παραδεκτό, όταν αφορά τέτοιες ειδικές κατηγορίες. 
Θα ήθελα να πιάσω πολλά ζητήματα από αυτά που έθεσε η επίκαιρη επερώτηση, αλλά νομίζω ότι ο κ. Κουρουμπλής αδικεί τη συζήτηση -γιατί νομίζω ότι αυτός έχει την ευθύνη, μιας και πρώτος υπογράφει την επίκαιρη επερώτηση και γνωρίζει πολύ καλά αυτά τα ζητήματα- και την προσπάθεια συμμαζέματος κακών νοοτροπιών και κακών καταστάσεων στη χώρα. Εγώ δεν θα πω για «μαϊμού αναπηρίες» ή «μαϊμού συντάξεις», θα πω όμως ότι υπήρχε μεγάλη παθογένεια στον χώρο, κύριε Κουρουμπλή, και το γνωρίζετε καλύτερα από όλους. 
Άρα, αδικείτε και τον κ. Λοβέρδο και τον κ. Μπόλαρη, όταν λέτε ότι μία προσπάθεια που έγινε πριν από δύο-τρία χρόνια για το συμμάζεμα αυτής της κατάστασης εξυπηρετούσε απλώς και μόνο δημοσιονομικούς στόχους. Νομίζω ότι πρώτα απ’ όλα αυτό το συμμάζεμα εξυπηρετεί την έννοια της ηθικής και του δικαίου σε σχέση με τους ίδιους τους ανάπηρους. Δηλαδή ένας ο οποίος δεν το δικαιούται ή δεν είναι ανάπηρος -οι λεγόμενοι «τυφλοί» ταξιτζήδες που ακούμε ή άλλα παραδείγματα- είναι άτιμο να παίρνει αυτό το επίδομα ή αυτήν την υποστήριξη, όταν κάποιος άλλος έχει πραγματικό πρόβλημα. 
Δεν το λέω για την πολιτεία ή για εμένα που δεν έχω πρόβλημα και που πρέπει να πληρώσω τους φόρους μου -και πρέπει κάποιος να πάρει αυτό το επίδομα- αλλά για την ηθική που πρέπει να υπηρετείται μεταξύ αυτού του κινήματος. 
Κύριε Υπουργέ, η 9Κ και η 8Κ είναι δύο προκηρύξεις για τις οποίες ακούμε, αλλά δεν έχουμε δει το αποτέλεσμα, ότι δηλαδή, θα δρομολογηθούν εξελίξεις για να προσληφθούν αυτά τα παιδιά. Ας στελεχωθούν, λοιπόν, οι επιτροπές των ΚΕΠΑ, για να βγαίνουν πιο γρήγορα τα αποτελέσματα, για να φύγουμε από αυτήν τη γραφειοκρατική αγκύλωση η οποία βασανίζει χιλιάδες συμπολίτες μας. Πρέπει αυτή η στελέχωση να βγάλει γρήγορα αποτελέσματα και να μην γίνεται κατάχρηση των ενστάσεων. Τα ξέρετε τα θέματα. 
Εγώ δεν λέω ότι υπάρχουν εντολές. Δεν θα μπω στο πνεύμα της επερωτήσεως ότι υπάρχουν αόρατες εντολές και αόρατες κινήσεις, αλλά θα πω ότι υπάρχει ένα δεδομένο. Υπάρχει η κατάχρηση των ενστάσεων και μάλιστα όχι ιατρών. Όταν είναι ένας διευθυντής μιας επιτροπής που πάει σε μία ιατρική γνωμάτευση και σωρηδόν καταθέτει ενστάσεις, αυτό δημιουργεί τουλάχιστον έναν προβληματισμό. Πρέπει να το δείτε. 
Για να ολοκληρώσω, επειδή έχουν μπει πολλά ζητήματα και θέματα, θα πω ότι η έννοια του κοινωνικού κράτους είναι μία βασική έννοια, η οποία νομίζω ότι πρέπει να υπηρετηθεί. Ειλικρινά, το κομμάτι των νησιωτικών περιοχών ή των παραμεθόριων περιοχών, δηλαδή το πώς αγκαλιάζει η πολιτεία το σύνολο της Επικράτειας και το σύνολο του πληθυσμού, είναι ένα ζήτημα το οποίο δεν μπαίνει μόνο σε δημοσιονομικά κριτήρια. Καταλαβαίνετε, βέβαια, ότι εκεί δίνει εξετάσεις μία ευνομούμενη πολιτεία. Εκεί δίνει ένα ευρωπαϊκού τύπου κράτος εξετάσεις, ως προς το αν δηλαδή μπορεί να αγκαλιάσει και να στηρίξει ειδικές κατηγορίες και ειδικές καταστάσεις μέσα στην Επικράτειά του, αν μπορεί ακόμα και αυτόν τον άνθρωπο, ο οποίος ταλαιπωρείται και βασανίζεται στο ακριτικό νησί ή στην ακριτική περιοχή της χώρας μας, να τον συνδράμει και να τον στηρίξει, όχι ως ελεημοσύνη ή αγαθοεργία, αλλά ως υποχρέωση κοινωνικής πολιτικής, ως υποχρέωση συντεταγμένης πορείας ενός κράτους, το οποίο όλοι φιλοδοξούμε να το έχουμε επιτέλους σ’ αυτήν τη χώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Κατσώτης έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Πολύς λόγος έγινε για τις δεκαετίες του ’70, του ’80 κ.λπ.. Οι δεκαετίες ανήκουν στην εργατική τάξη και τους αγώνες της. Αυτοί καθορίζουν το χαρακτήρα της και το αν είναι πράγματι δεκαετίες με κατακτήσεις ή είναι δεκαετίες με πισωγύρισμα. Και τώρα οι εργαζόμενοι οφείλουν να πάρουν στα δικά τους χέρια την υπεράσπιση της ζωής τους, να δυσκολέψουν και να εμποδίσουν την επίθεση και τον πόλεμο που γίνεται στα δικαιώματά τους, να διεκδικήσουν σύγχρονα δικαιώματα που να ανταποκρίνονται στις σημερινές συνθήκες της ανάπτυξης, της επιστήμης, της τεχνολογίας συνολικά. Γι’ αυτό και τους καλούμε να συμμετέχουν μαζικά στην απεργία στις 6 του Νοέμβρη, να νεκρώσουν τα πάντα, να διεκδικήσουν αυτό που τους ανήκει. Η συμμετοχή στους αγώνες είναι αυτή που αλλάζει την κατάσταση. 
Όσον αφορά το κατοχικό δάνειο, στο οποίο αναφέρθηκε ο κ. Κουρουμπλής, φαντάζομαι ότι η ερώτηση δεν απευθύνεται στο ΚΚΕ που έχει μία σαφή θέση. 
Όσον αφορά τα πανεπιστήμια, η κρίση προκλήθηκε από την Κυβέρνηση. Η ίδια μπορεί να δώσει λύση, να πάρει πίσω τώρα τις διαθεσιμότητες. 
Όσον αφορά την άρνηση του Υπουργού κ. Στουρνάρα -εμείς καταγγέλλουμε την κατ’ εξακολούθηση άρνηση πολλών βέβαια να απαντούν σε ερωτήσεις και παρεμβάσεις του ΚΚΕ- θα ήθελα να πω ότι ενώ βρίσκει χρόνο ο κ. Στουρνάρας για να εξαπατά με επικοινωνιακά παιχνίδια το λαό, δηλώνει κώλυμα να έρθει εδώ και να απαντήσει ιδιαίτερα για το φόρο ακινήτων που έρχεται να ληστέψει τους εργαζόμενους, τους αυτοαπασχολούμενους, τους μικροϊδιοκτήτες και τους φτωχούς αγρότες.
Κύριε Υπουργέ, είπατε ότι ο χρόνος αναμονής είναι τρεις μήνες για το Λεκανοπέδιο. Πρέπει να σας πω ότι χθες ήρθε από το ΚΕΠΑ η απόφαση που δικαιώνει έναν άνθρωπο που πέθανε εδώ και ένα χρόνο, ο οποίος είχε κάνει βέβαια την αίτησή του ένα χρόνο πριν. Μετά από δύο χρόνια, αφού έχει πεθάνει ο άνθρωπος, ήρθε η ανακοίνωση από τα ΚΕΠΑ. Αυτό προς απάντηση για τους τρεις μήνες που λέτε. 
Μιλάτε για την 8Κ και την 9Κ. Είναι γνωστό ότι η ρύθμιση του Υπουργείου Δημόσιας Διοίκησης σημειώνει για την 9Κ ότι θα προσληφθούν, χωρίς να βάζει χρονοδιάγραμμα και χωρίς να αναφέρεται αν αυτοί είναι κατ’ εξαίρεση του 1 προς 5 για τις προσλήψεις. Άρα, οι επιτυχόντες της 9Κ θα προσληφθούν στο μέλλον, κάποτε, όταν το επιτρέψουν οι συνθήκες. Να ξέρουν οι επιτυχόντες της 9Κ, όλοι οι εργαζόμενοι ασφαλισμένοι στο ΙΚΑ, ότι υπάρχει τέτοια ρύθμιση.
Σας διαβάζω μία χθεσινή ανακοίνωση. Αναφέρει: «Όχι, δεν θα σερνόμαστε σαν τα σκουλήκια. Δεν θα παρακαλάμε για κανένα ψίχουλο από το φαγοπότι της πλουτοκρατίας. Όχι, δεν θα οδηγήσουν τα ΑΜΕΑ στη σύγχρονη επαιτεία, ντεκόρ στις φιέστες των διαφόρων φιλανθρώπων, των μη κυβερνητικών οργανώσεων και των κυριών της ολιγαρχίας, για να ξεπλύνουν τα εγκλήματά τους.». Είναι μία ανακοίνωση των περήφανων αυτών ανθρώπων που αγωνίζονται σκληρά και διεκδικούν το αυτονόητο, να ζήσουν.
Θέλουμε να καταγγείλουμε και από αυτό το Βήμα ότι τα κέντρα πιστοποίησης αναπήρων με εργαλείο τον κανονισμό εκτίμησης του βαθμού αναπηρίας αποτελούν εργαλείο για το «σφαγιασμό» των αναπήρων και των χρονίως πασχόντων. Αποτελούν εργαλείο για να κτυπηθεί ο θεσμός των αναπηρικών συντάξεων και των επιδομάτων των ΑΜΕΑ. Οι ανάπηροι και οι οικογένειές τους βρίσκονται κυριολεκτικά στην προκρούστεια κλίνη. 
Στο χρονικό διάστημα της λειτουργίας των ΚΕΠΑ κυριολεκτικά γίνεται σφαγή. Μια σειρά αποφάσεων, κύριε Υφυπουργέ, αναδεικνύουν ότι η βασική κατεύθυνση των υγειονομικών επιτροπών είναι να μειώνουν τα ποσοστά αναπηρίας. Εδώ σας ανέφερα ξανά ότι μία γυναίκα με νοητική υστέρηση και ένα παιδί με νοητική υστέρηση κρίθηκαν ικανοί. Αυτός ο γιατρός βέβαια, είχε μία τέτοια κατεύθυνση: Να μην της δώσει αναπηρία τέτοια έτσι ώστε να έχει το επίδομα που χρειάζεται. Αυτό σημαίνει κόψιμο επιδομάτων, αναπηρικών συντάξεων, διακοπή της ιατροφαρμακευτικής περίθαλψης, των θεραπειών και των τεχνικών βοηθημάτων.
Οι χρονίως πάσχοντες στέλνονται κυριολεκτικά στο θάνατο δίνοντάς τους ποσοστό αναπηρίας 30% με 50%, όπως παραδείγματος χάριν, σε ασθενείς με σκλήρυνση κατά πλάκας, νεφροπαθείς κ.λπ.. Σε παιδιά με νοητική υστέρηση που μπορούν να εκπαιδευτούν τους βγάζουν ανίκανους προς εργασία εφ’ όρου ζωής και έτσι αποκλείονται από τα επιδοτούμενα προγράμματα κατάρτισης, μιας που τους στερείτε το δικαίωμα έκδοσης κάρτας ανεργίας των ΑΜΕΑ. 
Οι καθυστερήσεις των επιτροπών συνεχίζουν να βασανίζουν οδηγώντας κυριολεκτικά στην πείνα τους ανάπηρους που περιμένουν μέχρι και ένα χρόνο για να περάσουν από αυτές, μένοντας έτσι χωρίς χρήματα γιατί τους έχει κοπεί το επίδομα, η αναπηρική σύνταξη και βρίσκονται σε πολύ τραγική θέση.
Θέλει να ξεφορτωθεί το κράτος την όποια ευθύνη και τη χρηματοδότηση για την πρόνοια, τα επιδόματα και τις αναπηρικές συντάξεις, την εκπαίδευση, την αποκατάσταση και τη στήριξη της οικογένειας του αναπήρου. Με αυτόν τον τρόπο μεταφέρουν –μεταφέρετε- κονδύλια από τους τομείς, για να υποστηρίξουν την κερδοφορία των επιχειρήσεων.
Κύριε Υπουργέ, οι ανάπηροι, οι οικογένειές τους γίνονται έρμαια των επιχειρηματιών του χώρου των μη κυβερνητικών οργανώσεων και της φιλανθρωπίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ολοκληρώνω.
 Η πολιτική αυτή, κύριε Υφυπουργέ, είναι απαίτηση του κεφαλαίου, της Ευρωπαϊκής Ένωσης και του ΟΑΣΑ και με συνέπεια -βήμα το βήμα- υλοποιείται από όλες τις κυβερνήσεις, είτε με τις παλιές υγειονομικές επιτροπές προ μνημονίου, αλλά και μετά μνημονίων. Γιατί αυτό που γίνεται στην Ελλάδα γίνεται και σε άλλες χώρες της Ευρωπαϊκής Ένωσης. Πρωτοστάτησε η Αγγλία, όχι μόνο της Θάτσερ αλλά και του Μπλερ –και μάλιστα με Υπουργό ανάπηρο. 
Η κατεύθυνσή τους είναι, όπως επιβεβαιώνεται και από την Έκθεση του ΟΑΣΑ για την κοινωνική πολιτική στην Ελλάδα, να μειωθεί το ποσό που καταβάλλεται για αναπηρικές συντάξεις και επιδόματα των ΑΜΕΑ από 30% έως και 60%. 
Να σημειώσουμε ότι ήδη συνολικά το ποσοστό αυτών που ελάμβαναν αναπηρικές συντάξεις, με τα στοιχεία που υπάρχουν, τα τελευταία επτά χρόνια έχει μειωθεί σχεδόν κατά 50%. Από το 14% των συνταξιούχων του ΙΚΑ που έπαιρναν αναπηρική σύνταξη τώρα έχει πέσει κάτω από το 10%. Και είναι στοιχεία δικά σας, κύριε Υφυπουργέ. Η κατεύθυνση αυτή έχει να κάνει με τη στρατηγική ανάγκη του κεφαλαίου για τη μείωση της τιμής της εργατικής δύναμης, για κοινωνική πολιτική που θα απευθύνεται πλέον στις πιο ακραίες περιπτώσεις φτώχειας, εξαθλίωσης, που θα συνοδεύεται με βαριά αναπηρία.
Αυτή η λογική εκφράζεται με το τσιτάτο που γράφετε και υλοποιείτε «για κοινωνική πολιτική γι’ αυτούς που πραγματικά έχουν ανάγκη». Αυτό διαπερνά όλα τα κείμενα της Ευρωπαϊκής Ένωσης -κοινωνικές ατζέντες, στρατηγική για τα ΑΜΕΑ 2007-2013 και 2013-2020. Η κοινωνική πολιτική και στα ΑΜΕΑ, ακόμη και στις καλύτερες περιόδους ανάπτυξης του καπιταλισμού, δεν κάλυπτε τις ανάγκες. Επιδόματα έπαιρνε μόνο ένα μέρος των ΑΜΕΑ. Με τα στοιχεία σας, οι βαριά ανάπηροι, χωρίς να υπάρχει απόλυτη καταγραφή, ξεπερνούν τις πεντακόσιες χιλιάδες, ενώ οι επιδοτούμενοι είναι γύρω στις διακόσιες χιλιάδες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Με βάση τα στάνταρντς της Ευρωπαϊκής Ένωσης, τα παιδιά της μαθητικής ηλικίας, που έχουν ανάγκη ειδικής αγωγής -παιδιά με αναπηρίες και μαθησιακές δυσκολίες- είναι το 12,5% του συνολικού μαθητικού πληθυσμού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αν μπορείτε, κύριε συνάδελφε, να ολοκληρώσετε.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Τελειώνω, κύριε Πρόεδρε, και λέω ότι επειδή υπάρχει αυτή η αναφορά για τη δεκαετία του 1980, πρέπει να θυμίσουμε ότι η κάρτα αναπηρίας, που αναφέρθηκε εδώ, ψηφίστηκε με νόμο του ΠΑΣΟΚ το 1996 -είναι τόσο παλιά- αλλά και της Νέας Δημοκρατίας το 2005 και το 2007. Έγινε με βάση τον Κώδικα Διαβάθμισης της Αναπηρίας του Παγκόσμιου Οργανισμού Υγείας και είχε ένα στοιχείο. Βέβαια και σήμερα τα ΚΕΠΑ με βάση αυτό προχωρούν. 
Το στοιχείο αυτό, λοιπόν, του Κώδικα του Παγκόσμιου Οργανισμού Υγείας και η έννοια της λειτουργικότητας, που υιοθετεί και η επερώτηση του ΣΥΡΙΖΑ, ολοκληρώνεται με την έκθεση του ΟΑΣΑ για τα επιδόματα αναπηρίας και τις αναπηρικές συντάξεις. Μέσα από εκεί, λοιπόν, στόχος είναι με το βαθμό λειτουργικότητας να περικοπούν παραπέρα οι συντάξεις των ΑΜΕΑ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πρέπει να ολοκληρώσετε, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Τα αιτήματα είναι συγκεκριμένα. Αγωνίζεται το αναπηρικό κίνημα και πρέπει αυτά να γίνουν με πράξη, για να μπορούν να επιβιώσουν οι ανάπηροι και οι οικογένειές τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ πολύ.
Ολοκληρώθηκε ο κατάλογος των Κοινοβουλευτικών Εκπροσώπων. 
Έχει ζητήσει το λόγο ο πρώην Πρόεδρος της Βουλής, κ. Απόστολος Κακλαμάνης.
Ορίστε, κύριε Πρόεδρε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, παρακολούθησα τη συνεδρίαση, αφού πρώτα διάβασα το κείμενο της επερώτησης σαράντα εννέα Βουλευτών του ΣΥΡΙΖΑ. Για τους γνωστούς λόγους, βλέπω ότι μόνον δέκα περίπου, κατόρθωσαν τελικώς να παρευρεθούν στη Βουλή.
Θα ήθελα να άκουγα με περισσότερη ειλικρίνεια –αν θέλετε- και γενναιοφροσύνη ομιλίες, τοποθετήσεις, κυρίως όσων ανέτρεξαν στο παρελθόν, νομίζοντας ότι αυτή τη συνεδρίαση την παρακολουθούν ανάπηροι πολίτες, που κάποιοι φαντάζονται ότι αισθάνονται την ανάγκη οίκτου, ότι αισθάνονται την ανάγκη να λέμε πόσο τους λυπούμαστε, να διεκτραγωδούμε την κατάσταση στην οποία βρίσκονται. Όχι, κύριε Πρόεδρε. Οι άνθρωποι αυτοί είναι ένα σημαντικό κομμάτι της κοινωνίας μας που δεν είναι πνιγμένο στην πνευματική και ψυχική μιζέρια κάποιων από εκείνους που τα γνωστά πρότυπα, που δεν ταιριάζουν σε μία δημοκρατία, τους χαρακτηρίζουν ως «κανονικούς».
Το φθινόπωρο του 1981 από την πλειοψηφία της τότε κυβέρνησης της Ν.Δ. ψηφίστηκε ο ν. 1143. Ο τίτλος του ήταν, κύριε Πρόεδρε, «Περί των αποκλινόντων εκ του κανονικού ατόμων». Αυτή ήταν η φιλοσοφία, όχι μόνο της πολιτείας, αλλά δυστυχώς και ενός μεγάλου τμήματος της κοινωνίας. Και από την πλευρά της Εκκλησίας υπήρχαν λειτουργοί, που ερμήνευαν την όποια αναπηρία, ιδιαίτερα σωματική αλλά και νοητική και ψυχική, ότι έχει να κάνει με κάποια αμαρτία των γονιών ή των παππούδων!
Αυτό ήταν το πνεύμα της εποχής. Λυπάμαι που διαβάζω ότι στη δεκαετία του ’80, όπως λέει η επερώτηση – ελπίζω να είναι λάθος η διατύπωση και να αναφέρεται στην προ του ’80 εποχή και όχι στη μετά τον Οκτώβρη του ’81 εποχή, δηλαδή τη δεκαετία του ’80- «μετά από βίαιη καταστολή και συνεχή ποινική δίωξη ικανοποιούνται μερικώς κάποια από τα αιτήματα των ατόμων με αναπηρία το Φεβρουάριο 1989 συγκροτήθηκαν οι υγειονομικές επιτροπές πιστοποίησης της αναπηρίας».</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Έχετε δίκιο.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Για τη δεκαετία του ’70.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Του ’70. Γράφετε, όμως, «Στη δεκαετία του ’80 μετά…»</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Το είπα. Δεν με παρακολουθήσατε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ναι, αλλά αυτό είναι γραμμένο, έχει σταλεί με e-mail στον κόσμο. Και πολλοί εδώ κόπτονται –κόπτονται-…</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Έχετε δίκιο.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μάλιστα, κάποιος κύριος πριν έλεγε ότι κοντεύει να τρελαθεί από την τραγωδία που βλέπει. Εμείς, επιπλέον, κινδυνεύουμε να τρελαθούμε και από αυτά που ακούμε. Έλεος, πια! Όχι άλλη υποκρισία! Έχουμε έναν κόσμο άξιο σεβασμού, όχι οίκτου και λύπης. 
Πρέπει να γνωρίζουμε ότι οι αναπηρίες που φαίνονται, ίσως είναι ελαφρότερες από αυτές που δεν φαίνονται. Και αυτές οι αναπηρίες που δεν φαίνονται είναι και η υποκρισία, η κακότητα, η καπηλεία της δυστυχίας των άλλων. Αυτές είναι βαθύτερες και μεγαλύτερες αναπηρίες! Και όσοι φέρουν τέτοια αναπηρία, δεν είναι άξιοι ούτε οίκτου ούτε λύπης. Τους απεχθάνονται οι χιλιάδες των ατόμων με πραγματική αναπηρία, κύριε Πρόεδρε. Είναι ένας κόσμος που είχα την ευτυχία να γνωρίσω από κοντά, αφού είχα την τύχη να είμαι επί τέσσερα έτη αρμόδιος Υπουργός της κυβέρνησης του Ανδρέα Παπανδρέου, της κυβέρνησης του ΠΑΣΟΚ. 
Ως τότε, κύριε Πρόεδρε -όσοι τουλάχιστον ισχυρίζεστε ότι γνωρίζετε την ιστορία του αναπηρικού κινήματος- δεν υπήρχε ούτε ειδική γενική εκπαίδευση, ούτε ειδική τεχνική και επαγγελματική εκπαίδευση. Όσο για την πρόνοια υπήρχε Λέρος, υπήρχαν Λεχαινά, υπήρχε Πέτρα Ολύμπου όπου έστελναν από μικρά τα ανάπηρα άτομα για να πεθάνουν. Ανάλογα και για τους μεγάλους. Αυτά θυμάμαι από τη δεκαετία του ’60 όταν βρέθηκα για λίγους μήνες γενικός γραμματέας στο Υπουργείο Κοινωνικής Προνοίας, τότε. 
Το καλοκαίρι του ’82 τα πρώτα μέτρα για την ειδική εκπαίδευση. Ειδικά σχολεία και ειδικές τάξεις, μέσα στα γενικά. Με διάφορες κυρίες και κυρίους, που είχαν τις αντιλήψεις τους, να αντιδρούν. 
Ακόμη και ένας καθηγητής του Πανεπιστημίου Αθηνών -κάτοικος Πεντέλης- διαμαρτυρόταν, πως είναι δυνατόν το παιδί του να φοιτά μαζί με παιδιά αυτής της κατάστασης! 
Κύριε Πρόεδρε, πρέπει να καταλάβουμε ότι έχουμε ένα τμήμα της κοινωνίας που αξίζει και συμμετέχει σ’ αυτή. Έχει σχεδόν ενσωματωθεί και που όσο προχωρούμε αγωνίζεται σε όλη την Ευρώπη και στην Ελλάδα να ενσωματωθεί πλήρως και παραγωγικά στην ευρωπαϊκή και την ελληνική κοινωνία. 
Δεν θα κάνουμε χάρη με την αναγνώριση των ειδικών συνθηκών στις οποίες βρίσκονται αυτοί οι Έλληνες πολίτες. Το δικαιούνται
Επομένως, η πολιτεία πρέπει να λάβει μέτρα, όπως για άλλες ομάδες του πληθυσμού λαμβάνει ανάλογα μέτρα, όχι πάντοτε οικονομικά. Και εδώ δεν είναι μόνο οικονομικά τα μέτρα αυτά τα οποία συγκεκριμένα τίθενται για τους αναπήρους. Δώσατε χθες τον πίνακα με τις κατηγορίες χρόνιων αναπηριών, κύριε Υπουργέ. Δεν ξέρω τι γίνεται σε όλες τις περιπτώσεις, όπως οι αναπηρίες από τη σκλήρυνση κατά πλάκας. Διάβασα τον πίνακα των σαράντα τριών περιπτώσεων χρονίως πασχόντων. Δεν ξέρω αν είναι οριστικός αυτός ο πίνακας. Η επιτροπή, όμως, η οποία προβλέπεται στο νομοσχέδιο που θα ψηφιστεί την Τρίτη στο σύνολο- θα πρέπει να εξετάσει όλο αυτό το σύστημα των κέντρων πιστοποίησης αναπηρίας. Εκεί θα δείτε, ελπίζω καλύτερα όλα αυτά τα ζητήματα.
Εγώ νομίζω ότι υπάρχει και αβελτηρία ή και οτιδήποτε άλλο ελέγξιμο, είτε γιατρών είτε άλλων παραγόντων. Δεν δέχομαι, όμως, και το θεωρώ εντελώς ανεύθυνο από ένα κόμμα που διεκδικεί να κυβερνήσει τη χώρα, να αναφέρει ως θέμα επερωτήσεώς του: «Προμελετημένη και μεθοδευμένη η δυσλειτουργία των Κέντρων Πιστοποίησης Αναπηρίας.» 
Αυτά πρέπει να τεκμηριώνονται. 
Κύριε Πρόεδρε, το ΠΑΣΟΚ βάλλεται σήμερα πανταχόθεν. Κάποιοι εκ δεξιών, αλλά και εξ ευωνύμων, ξέχασαν τι έκαναν όταν εδραιωνόταν το κοινωνικό κράτος από το ΠΑΣΟΚ τη δεκαετία του ‘80. Μόνο υπονόμευση. Τίποτε άλλο. Είχαν ανησυχία μήπως χαθούν τα «κουκιά», μήπως πάρει τους ψηφοφόρους της Αριστεράς ή της Δεξιάς. Πήρε, ελέγουν, και τα συνθήματά τους το ΠΑΣΟΚ. 
Και θέλω, κλείνοντας, κύριε Πρόεδρε, να πω το εξής: Ξέρετε την επιμονή μου -είναι και δική σας, πιστεύω των πλείστων εδώ- για τους θεσμούς και για το πώς λειτουργεί το Κοινοβούλιο. Αναμένω έπειτα από είκοσι σχεδόν ημέρες που έγινε δια μια βαρύτατη μομφή και κατηγορία, η οποία δεν διατυπώθηκε από κάποιον ανεύθυνο που τον έστειλε κάποια στιγμή κατά λάθος ο λαός εδώ μέσα και δεν πρόκειται να επανεκλεγεί: Υπήρξε βαρύτατη κατηγορία και μομφή εναντίον του Προέδρου του ΠΑΣΟΚ, Ευάγγελου Βενιζέλου, που απηύθυνε ο Αρχηγός της Αξιωματικής Αντιπολιτεύσεως, ο φιλοδοξών να κυβερνήσει τη χώρα. Επί είκοσι μέρες ένα δισέλιδο κείμενο στο οποίο να λέει: «Ζητώ εξεταστική επιτροπή», δεν το έχουμε δει και το περιμένουμε! 
Αυτό είναι βαρύτατο, κατά τη γνώμη μου, ολίσθημα. Και δεν ξέρω με ποιο θάρρος έρχεται εδώ ο κ. Τσίπρας, όταν παραμένει βαρύτατα εκτεθειμένος για μία κατηγορία που απηύθυνε απόντος του κ. Βενιζέλου από εδώ, από εκείνη τη θέση, και ακόμη περιμένουμε αυτό που οφείλει από τον Κανονισμό να κάνει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ πολύ.
Υπάρχει ενδιαφέρον δευτερολογίας;</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Φυσικά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το Προεδρείο πάντα ρωτάει από ευγένεια.
Έχετε το λόγο, κύριε Στρατούλη.</ChairmanSpeech>
 <Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, άκουσα με πολύ προσοχή και τον Υφυπουργό Εργασίας και τον πρώην Πρόεδρο της Βουλής. Με όλο το σεβασμό θα ήθελα να πω στον πρώην Πρόεδρο της Βουλής, ότι αν ο ίδιος κοντεύει να τρελαθεί με αυτά που ακούει από τους Βουλευτές του ΣΥΡΙΖΑ, εμείς κοντεύουμε να τρελαθούμε με αυτά που βλέπουμε, με τα αποτελέσματα των μνημονιακών πολιτικών, των πολιτικών που εφαρμόζει η Κυβέρνηση Σαμαρά-Βενιζέλου σήμερα σε βάρος των ατόμων με αναπηρία. 
Δεύτερον, τα ΑΜΕΑ δεν απεχθάνονται αυτούς που στηρίζουν τον αγώνα τους για καλύτερη και αξιοπρεπή ζωή, για υγεία και επιβίωση, αλλά αυτούς που τους κορόιδεψαν και ήρθαν προεκλογικά, πριν τον Ιούνη του 2012, και έταξαν στον ελληνικό λαό και κυρίως στα άτομα με αναπηρία, ότι δεν θα πάρουν νέα μέτρα και ότι θα επαναδιαπραγματευτούν το μνημόνιο.
Δυστυχώς, με το μνημόνιο νούμερο 3 –αν το αποκαλέσουμε έτσι- με το ν. 4093/2012 και με τις πράξεις νομοθετικού περιεχομένου που ακολούθησαν αμέσως μετά, περιέκοψαν μισθούς, συντάξεις, δώρα Χριστουγέννων, Πάσχα, ΕΚΑΣ των ατόμων με αναπηρία. 
Τρίτον, είναι απορίας άξιο -και εγώ δεν το αποδέχομαι ως νεότερος Βουλευτής- ο πρώην Πρόεδρος της Βουλής να θεωρεί ατόπημα, ολίσθημα την πρωτοβουλία, την οποία έχει εξαγγείλει ο ΣΥΡΙΖΑ, ότι θα ζητήσει εξεταστική των πραγμάτων επιτροπή γιατί έξι υποβρύχια που στοίχισαν 2,5 δισεκατομμύρια στον ελληνικό λαό σαπίζουν στα ναυπηγεία Σκαραμαγκά και γιατί αυτήν τη στιγμή ούτε τα ναυπηγεία δουλεύουν και χίλιοι τριακόσιοι εργαζόμενοι έχασαν τη δουλειά τους.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πότε θα μας φέρετε την πρότασή σας;</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Αυτό δεν είναι ατόπημα, κύριε Πρόεδρε. Είναι συνταγματικό μας δικαίωμα!</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πότε θα φέρετε την πρότασή σας; Αυτό λέω.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Υπομονή!</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Υπομονή! Τις επόμενες μέρες!</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Σαράντα μέρες!</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Θέλω να σας τονίσω, κύριε Κακλαμάνη, ότι δεν είναι ατόπημα, αλλά άσκηση θεσμικού συνταγματικού μας δικαιώματος. Το Σύνταγμα προβλέπει τη δυνατότητα της Αξιωματικής Αντιπολίτευσης να ζητάει εξεταστική επιτροπή.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μα, διαστρέφετε τόσο αυτά που είπα. Αυτό είπα;</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Έχετε δυνατότητα δευτερολογίας, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Πρόεδρε, ως πρώην Πρόεδρος της Βουλής, παρακαλώ. Επί χρόνια εδώ διδάσκατε την τήρηση του Κανονισμού. Αφήστε να ολοκληρώσει ο ομιλητής.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τέταρτον, άκουσα με πολλή προσοχή ομιλητές από το ΠΑΣΟΚ που επικαλούνταν τη δεκαετία του 1980 ή ομιλητές από τη Νέα Δημοκρατία -την κ. Βούλτεψη- που επικαλούνταν τη δεκαετία του 1970.
Εμείς αυτό που έχουμε να πούμε είναι ότι αυτό το ΠΑΣΟΚ που έχουμε σήμερα, που είναι συνιστώσα της Νέας Δημοκρατίας και ο κατ’ εξοχήν εφαρμοστής των μνημονιακών βάρβαρων, απάνθρωπων, ανθρωποκτόνων πολιτικών δεν έχει καμμία σχέση με το ΠΑΣΟΚ της δεκαετίας του 1980. Και κάτω από την πίεση του λαού, του λαϊκού κινήματος, των ΑΜΕΑ και της Αριστεράς, η οποία με αίμα πλήρωσε τους αγώνες της, έγιναν αυτές οι κοινωνικές πολιτικές τότε τη δεκαετία του 1980 προς αυτήν την κατεύθυνση. Ουδεμία σχέση έχει το τότε ΠΑΣΟΚ με το σημερινό. Σήμερα είναι θεραπαινίδα της τρόικας και των μνημονίων. 
Η δε σημερινή Νέα Δημοκρατία, που ξεπουλάει όλο το δημόσιο πλούτο της χώρας –και θα αναζητήσουμε ευθύνες γι’ αυτό- δεν έχει καμμία σχέση με εθνικοποιήσεις που έγιναν εκείνη την περίοδο, ασχέτως του λόγου για τον οποίο έγιναν. 
Δεν θέλω να εξυμνήσω ούτε τη δεκαετία του 1980 ούτε τη δεκαετία του 1970. Όμως, σήμερα είμαστε στη δεκαετία του 2010. Και είναι η δεκαετία της κοινωνικής καταστροφής, της οικονομικής εξόντωσης και της εξαθλίωσης του λαού μας από την Κυβέρνηση στην οποία συμμετέχει μαζί και το ΠΑΣΟΚ και η Νέα Δημοκρατία, που οι μεν ήταν τη δεκαετία του 1970 και οι άλλοι τη δεκαετία του 1980. 
Επίσης, θέλω να πω το εξής: 
Κύριε Κεγκέρογλου, ο Αλέξης ο Μητρόπουλος, ο συνάδελφός μου, σωστά είπε ότι 360 ευρώ είναι η εγγυημένη σύνταξη. Από εκεί και πέρα είναι ανταποδοτική σύνταξη. Ο κ. Μητρόπουλος πολύ σωστά εκτίμησε ότι δεν θα έχουν τα ταμεία να τη δώσουν, διότι και το 2014 προβλέπεται μείωση κρατικής χρηματοδότησης ύψους 2 δισεκατομμυρίων και λόγω της υπέρμετρης ανεργίας, της μείωσης των μισθών και της μεγάλης εισφοροδιαφυγής, μειώνονται τα έσοδα της κοινωνικής ασφάλισης. Αυτό επικαλέστηκε ο κ. Μητρόπουλος, ότι αν δεν ανατραπούν οι μνημονιακές πολιτικές που παράγουν την ύφεση, την ανεργία και τη μείωση των μισθών, δεν υπάρχει περίπτωση να έχουν χρήματα τα ταμεία για να δώσουν την ανταποδοτική σύνταξη. Και είχε απόλυτο δίκιο. 
Δώσατε πολλές απαντήσεις, κύριε Υπουργέ, για το ζήτημα της απλοποίησης της νομοθεσίας και της επανεξέτασης του ενιαίου πίνακα προσδιορισμού ποσοστού αναπηρίας. Βεβαίως θα μπούμε γι’ αυτά τα ζητήματα σε συζήτηση. Νομίζω ότι καλώς έγινε με τις σαράντα τρεις ασθένειες και αναπηρίες που είναι μόνιμες και θα περνούν μόνο μία φορά από το ΚΕΠΑ. Έπρεπε να έχει γίνει χθες. Πρέπει να δούμε, όπως είπε ο κ. Κακλαμάνης, μήπως έχουν γίνει και παραλείψεις. 
Κυρίως, όμως, πρέπει να λύσουμε ένα πολύ σοβαρό πρόβλημα: Πρέπει να υπάρχει ενιαία υγειονομική κρίση για κάθε οικονομική και κοινωνική παροχή η οποία δίνεται στα άτομα με αναπηρία, να μην αναγκάζονται, δηλαδή, να περνούν πολλές φορές για διαφορετικά θέματα από την ίδια επιτροπή. 
Πάρα πολύ άσχημα ακούσαμε το ότι δεν θα προωθηθεί η έκδοση της κάρτας αναπηρίας και ότι δεν έχει γίνει τίποτα. Ακούσαμε τις εξαγγελίες για στελέχωση των ΚΕΠΑ με διοικητικούς και με γιατρούς. Πολλά έχουμε ακούσει μέχρι τώρα, αλλά δεν τα έχουν δει τα μάτια μας. Θα τα παρακολουθήσουμε. Θα τα ελέγξουμε. 
Όμως, όσον αφορά το ΙΚΑ, ισχύουν αυτά που είπε ο εκπρόσωπος του ΚΚΕ ο κ. Χρήστος Κατσώτης, ότι ακόμα δεν έχετε πάρει τους επιτυχόντες της «8Κ», ενώ τους «9Κ» -περίπου εφτακόσια άτομα- θα τα απορροφήσετε εάν ολοκληρωθεί η πρόσληψη των «8Κ». Και αυτήν τη στιγμή στενάζουν και οι επιτροπές και τα ΚΕΠΑ, αλλά και τα άτομα με αναπηρία. 
Τέλος, θέλουμε να πούμε ότι δεν ακούσαμε συγκεκριμένες ενέργειες και συγκεκριμένη δέσμευση της Κυβέρνησης, ότι για όσο διάστημα εκκρεμούν οι αποφάσεις για την πιστοποίηση αναπηρίας από τα ΚΕΠΑ, τα άτομα με αναπηρία θα παίρνουν τη σύνταξή τους, τα προνοιακά τους επιδόματα και θα έχουν την υγειονομική τους περίθαλψη. 
Το μόνο που ακούσαμε, κύριε Υπουργέ, -και το κρατάμε για να ελέγξουμε εάν θα το κάνετε- είναι ότι θα παραταθεί το εξάμηνο κατά τη διάρκεια του οποίου δίνονταν μόνο οι συντάξεις. Μακάρι να γίνει αυτό. Θα πιέσουμε να γίνει. Πρέπει, όμως, από την άλλη μεριά, να εξακολουθήσουν να δίνονται και οι συντάξεις, να εξακολουθήσουν να δίνονται τα προνοιακά επιδόματα και να υπάρχει υγειονομική περίθαλψη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)
Επίσης, κύριε Υπουργέ, σας θέσαμε ένα θέμα, ότι από 1-4-12014 κόβεται το ΕΚΑΣ για τα ΑΜΕΑ, για όσους είναι κάτω από εξήντα πέντε ετών, και ότι ισχύουν ήδη οι περικοπές που έχουν γίνει στις συντάξεις τους κ.λπ.. Έχει δεσμευτεί ο κ. Στουρνάρας, κύριε Υπουργέ. Και η πρώτη ρύθμιση η οποία έγινε ήταν ότι όσον αφορά στα άτομα με αναπηρία, δεν θα γίνουν περικοπές ούτε στις συντάξεις ούτε στο ΕΚΑΣ. Και υπήρχε η δέσμευση ότι αυτό θα επανέλθει. Πού βρισκόμαστε σήμερα; Δεν μας απαντήσατε τίποτα συγκεκριμένο γι’ αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τελειώνω, κύριε Πρόεδρε. Ένα λεπτό ζητάω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λεπτό έχει εξαντληθεί.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ένα λεπτό, σας παρακαλώ.
Εξακολουθούμε να λέμε ότι ισχύουν οι ανησυχίες μας για νέες περικοπές στα προνοιακά επιδόματα των ατόμων με αναπηρία για το 2014, για τους εξής λόγους: Πρώτον, γιατί υπάρχει το μνημόνιο –αναφέρθηκε σε διατάξεις του ο Αλέξης Μητρόπουλος- που προβλέπει -το τρίτο μνημόνιο- 4,3 δισεκατομμύρια περικοπές από συντάξεις και προνοιακά επιδόματα. Και δεύτερον, υπάρχει έκθεση του ΟΟΣΑ, την οποία επικαλέστηκε ο συνάδελφος κ. Κατσώτης, η οποία λέει ότι πρέπει να πάνε στα 500 ευρώ το μήνα για τον καθένα ΑΜΕΑ με εισοδηματικά και άλλα κριτήρια.
Τελειώνω, κύριε Πρόεδρε, με το εξής;
Έμαθα από το νηπιαγωγείο και από τους γονείς μου ότι ο πολιτισμός μιας χώρας και μίας κυβέρνησης εξαρτάται από το πώς αντιμετωπίζει τους ηλικιωμένους, τα παιδιά και τα άτομα με αναπηρία. Εάν πάρουμε αυτό υπ’ όψιν, τότε η σημερινή Κυβέρνηση παίρνει ένα μεγάλο μηδενικό. Αποδεικνύεται κοινωνικά όχι ευαίσθητη, αλλά αναίσθητη για την επιβίωση του λαού και της χώρας μας. 
Θέλουμε να πιστεύουμε ότι αυτές οι μέρες των μνημονίων και των πολιτικών, σφαγιαστικών περικοπών θα τελειώσουν. Είναι θετικό που κινητοποιήθηκαν τα άτομα με αναπηρία χθες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Δεν ζητάνε ελεημοσύνη, κύριε Πρόεδρε. Ζητάνε κοινωνικές πολιτικές. Ζητάνε αξιοπρέπεια. Ζητούν να ζήσουν. Πιστεύουμε ότι στο τέλος και τα άτομα με αναπηρία θα πετύχουν τους αγώνες τους και ο ελληνικός λαός θα πετύχει να διώξει την Κυβέρνηση, να διώξει την τρόικα και τα μνημόνιά τους!
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Πρόεδρε, είχαμε μία ενδιαφέρουσα συζήτηση σήμερα εδώ με τη συμβολή όλων των κομμάτων για ένα σοβαρό θέμα. Και από εσάς και από άλλους ομιλητές τέθηκαν και θέματα εκτός διαδικασίας. Τα άκουσα με σεβασμό. Θα μεταφέρω αυτό που είπατε ειδικά για τον κ. Τσίπρα. Προτείνω να μην συνεχίσουμε τη συζήτηση γι’ αυτά τα θέματα. Αυτή είναι η πρότασή μου.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, επειδή δεν είναι η πρώτη φορά που μου υπενθυμίζετε την παρουσία μου τόσα χρόνια σε αυτήν την Αίθουσα και τον Κανονισμό, θα ήθελα να σας πω…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εγώ υπέστην την αυστηρότητά σας ως απλός Βουλευτής.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, είστε υποχρεωμένος. Αυτό ακριβώς λέω και εγώ. 
Θα ήθελα πάλι για τον Κανονισμό και τις αρμοδιότητες του Προεδρείου να πω το εξής: Ο Κανονισμός προβλέπει σε ποιες περιπτώσεις προκύπτουν προσωπικά ζητήματα. Εγώ δεν νομίζω ότι ο Προεδρεύων πρέπει να αναμένει είτε να διαμαρτυρηθεί ο θιγόμενος και να του συστήσει, μάλιστα, να σέβεται τον Κανονισμό, είτε να ζητήσει το λόγο επί προσωπικού και να μην παρεμβαίνει αμέσως. 
Παρακολουθώντας –και ξέρω ότι παρακολουθείτε με σεβασμό όλους μας- την ομιλία μου ακούσατε εμένα να κατηγορώ τον κ. Τσίπρα γιατί, υποτίθεται -όπως είπε ο κ. Στρατούλης- ενδιαφερόμενος για τα υποβρύχια και τους ανέργους του Σκαραμαγκά, κάνει αυτό που θεσμικά δικαιούται, ζητά να συσταθεί μία εξεταστική επιτροπή; Εσείς -και γνωρίζω πόσο είστε σε θέση και με ηρεμία να παρακολουθείτε τις συζητήσεις- αυτό ακούσατε από εμένα ή ότι ο κ. Τσίπρας, εξαγγέλλοντας αυτό που δικαιούται από τον Κανονισμό, έχει γεμίσει έτσι κανάλια, προσφιλή κατά τη γνώμη μου -έστω και αν εδώ παίζεται ένα θέατρο από το κόμμα του και τον ίδιο εναντίον δήθεν των καναλαρχών- στη σκανδαλολογία και τον Τύπο για το ΠΑΣΟΚ και το Βενιζέλο που πρέπει να αποτελούν τον αποδιοπομπαίο τράγο όλων των αθλιοτήτων που…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τώρα όμως μπαίνετε σε ουσιαστικά θέματα τα οποία…</ChairmanSpeech> 
 <Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Οφείλατε, κύριε Πρόεδρε, να πείτε στον κ. Στρατούλη, για να μη ζητά το λόγο ο κ. Κακλαμάνης επί προσωπικού ζητήματος, ότι ο κ. Κακλαμάνης δεν είπε αυτό, που ισχυρίζεστε. Απλούστατα. Και λυπούμαι γιατί όπως κάνατε εσείς σε εμένα, υποδεικνύοντας τι λέει ο Κανονισμός, το ίδιο αναγκάζομαι να κάνω και εγώ σε εσάς, διότι εδώ είναι αίθουσα διαλόγου και το να διακόψει κάποιος –ιδιαίτερα αν θίγεται- κάποιον άλλον, ο οποίος τον θίγει, δεν είναι λόγος να του λέμε «θυμήσου τον Κανονισμό». 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το Προεδρείο άκουσε με προσοχή και υποστηρίζει ότι ο κ. Στρατούλης στη συγκεκριμένη περίπτωση ήταν πάρα πολύ ήπιος και δεν προκλήθηκε κανένα θέμα.</ChairmanSpeech>
 <Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τώρα θα μου πείτε ότι διακόπτω;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο επόμενος επερωτών για να δευτερολογήσει είναι ο κ. Καραγιαννίδης. Επισημαίνω ότι ο χρόνος σας είναι τρία λεπτά. Παράκληση για τη συμβολή σας. Ειδικά τώρα που είστε μόνο ομιλητές από το ΣΥΡΙΖΑ εδώ, πρέπει να αποδείξετε με πόση συνέπεια τηρείτε τον Κανονισμό της Βουλής. 
Κύριε Καραγιαννίδη, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Ας φανώ μια φορά συνεπής!
Ακούμε πρωτότυπα πράγματα εδώ μέσα. Έγινε μεγάλη κουβέντα για τη δεκαετία του ’80 για το ότι το ΠΑΣΟΚ ξεκίνησε το κοινωνικό κράτος. Το αυτονόητο που έχει κερδηθεί από λαϊκούς αγώνες εμφανίζεται εδώ ως επίτευγμα. Αυτό είναι το πρώτο που ήθελα να πω.
Δεύτερον, ο κ. Οικονόμου είπε να μην αδικούμε τον κ. Λοβέρδο γιατί έκανε ένα σύστημα που πήγε να συμμαζέψει τα πράγματα. Αλήθεια, συμμαζεύτηκαν τα πράγματα; Άρα, δεν θα υπήρχε κανένας λόγος να είμαστε εδώ σήμερα. Το παράδειγμα του ΚΕΠΑ Δράμας αποδεικνύει –και υπάρχει σε όλη την Ελλάδα, δεν μίλησα καν για νησιωτικές περιοχές που τα πράγματα είναι πολύ χειρότερα- ότι το επίτευγμα του κ. Λοβέρδου συμμάζεψε τα πράγματα ή τα έκανε πολύ χειρότερα;
Και πάμε τώρα στη συνομωσιολογία. Έχει γίνει ποτέ απογραφή, κύριε Υφυπουργέ, των ατόμων με αναπηρία και των χρονίων πασχόντων στην Ελλάδα και δεν το γνωρίζουμε; Αν έχει γίνει, διορθώστε με και θα σας ζητήσω συγγνώμη. Άρα, η καταγραφή αυτών των τριάντα έξι χιλιάδων, των τετρακοσίων, των χιλίων, τι ακριβώς ευνοεί; Ευνοεί μια συνομωσία του τύπου ότι ενάμισι εκατομμύριο δημόσιοι υπάλληλοι είναι τεμπέληδες. Αυτό έχει ειπωθεί από στέλεχος του ΠΑΣΟΚ σε παρελθόντα έτη. Αυτού του τύπου τις συνομωσίες ευνοεί.
Θα σας φέρω ένα παράδειγμα για να δούμε τι είδους συνωμοσία ευνοεί. Στην Αυστρία, που δημογραφικά είναι ένα κράτος παρόμοιο με το δικό μας, ο Υπουργός Εργασίας έχει αναφέρει ότι ο αριθμός των ατόμων με βαριά αναπηρία αγγίζει τις οκτακόσιες χιλιάδες και ο συνολικός αριθμός των ατόμων με αναπηρία και χρόνια πάθηση ανέρχεται στο ένα εκατομμύριο επτακόσιες χιλιάδες. Έχετε καταγράψει ποτέ τους ΑΜΕΑ σ&apos; αυτήν τη χώρα; Μπορείτε να βγάζετε ποσοστά που είναι πλασματικά ή όχι, για να μας πείτε επιτέλους σοβαρά νούμερα; 
Θέλω να κλείσω με ένα συγκεκριμένο ζήτημα, στο οποίο δεν έγινε αναφορά. Θα σας διαβάσω μια από τις δεκάδες επιστολές που έχουν σταλεί, φαντάζομαι, στους περισσότερους Βουλευτές από οροθετικό: «Είμαι ένας από τους χιλιάδες οροθετικούς της χώρας μας που προσπαθούν να βρουν λύση στο επιπλέον πρόβλημα που έχει δημιουργηθεί με τις επιτροπές ΚΕΠΑ και το νέο κανονισμό εκτίμησης βαθμού αναπηρίας, που μας απαγορεύει ουσιαστικά να λάβουμε το απαραίτητο ποσοστό για το προνοιακό επίδομα». 
Αναφέρεται ξεκάθαρα ότι όσοι βρίσκονται υπό αντιρετροϊκή αγωγή λαμβάνουν ποσοστό 50%, εφόσον έχουν μέχρι 500 κύτταρα CD4. Μα, αυτοί οι άνθρωποι παίρνουν αυτήν την αγωγή για να τα ανεβάσουν. Σας το είπαμε με τρεις ερωτήσεις. 
Θα κάνετε κάτι για αυτούς, πέραν από τις συνωμοσίες για τις οποίες μας κατηγορείτε; Έχετε ιδρύσει και μια ειδική επιστημονική επιτροπή που έχει καταγγελθεί ότι είναι παράνομη, γιατί σε αυτή συμμετέχουν υπηρεσιακοί παράγοντες που καμμία επιστημονική σχέση δεν έχουν. Μάλιστα δεν έχει συνεδριάσει ποτέ αυτή η επιτροπή για να συμπληρώσει τον ανεπαρκή πίνακα ποσοστών, ιδίως όταν υπάρχουν τουλάχιστον εκατόν εξήντα σπάνια νοσήματα, για τα οποία δεν έχετε ιδέα μέχρι τώρα. 
Θα κάνετε κάτι για αυτά; Να αφήσουμε τις συνωμοσίες και να αφήσουμε και τις κριτικές που περιγράφουν ως καρικατούρα τις ερωτήσεις που καταθέτουμε. Και να μη θυμόμαστε τι έκανε το ΠΑΣΟΚ το 1980, αλλά τι κάνει το ΠΑΣΟΚ σήμερα.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η κ. Αμμανατίδου.</ChairmanSpeech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, δεν γίνεται να μην σχολιάσουμε αυτά που είπατε για ποιος έβγαλε πρώτος τα ΑΜΕΑ από τη σκιά στο φως. Κύριε Υπουργέ, μιλάμε για τα αυτονόητα. Μιλάμε για την υποχρέωση το κράτους ειδικά για τις ευαίσθητες κοινωνικά ομάδες και για την κοινωνική πρόνοια που με πίεση του ίδιου του συνδικαλιστικού και αναπηρικού κινήματος κληθήκατε να δώσετε κάποιες παροχές. Και αν διεκδικείτε τα εύσημα για τη δεκαετία του 1980, θέλω να μου πείτε τι διεκδικείτε για τη συγκυβέρνηση Παπαδήμου και για τη συγκυβέρνηση Σαμαρά. 
Η ταλαιπωρία για τους ανάπηρους λοιπόν έχει δύο σκέλη: Πρώτον, ο τρόπος που λειτουργούν τα ΚΕΠΑ και δεύτερον, ο τρόπος προσδιορισμού των ποσοστών αναπηρίας, δηλαδή ο ΚΕΒΑ του κ. Λοβέρδου. Και τα δύο πρέπει να αναμορφωθούν ριζικά. Είναι ζήτημα επιβίωσης για τους ανάπηρους πολίτες αυτής της χώρας που εξευτελίζονται στις ατέρμονες ουρές των ΚΕΠΑ, τις ατέρμονες ουρές του ΕΟΠΥΥ, τις ατέρμονες ουρές των νοσοκομείων, που φτωχοποιούνται και εξαθλιώνονται. 
Θέλω να σας φέρω ένα παράδειγμα για να δείτε τις δικές σας πολιτικές. Μιλάω για έναν άνθρωπο ο οποίος είναι ανασφάλιστος υπερήλικας με σύνταξη του ΟΓΑ ύψους 313 ευρώ, ανάπηρος με ποσοστό αναπηρίας πάνω από 67%, γεννημένος το 1939. Του ζήτησαν 1.220 ευρώ πίσω από την αναπηρική σύνταξη. Και ξέρετε γιατί; Διότι η δική σας πολιτική είναι η εξής: Ενώ έστειλαν στην αρχή την απόφαση για την ενίσχυση ανθρώπου με βαριά αναπηρία ότι θα πάρει αυτά τα χρήματα, από την ώρα που κατέθεσε το χαρτί του και έκανε την αίτησή του για να περάσει από το ΚΕΠΑ, από 24-1-2013 ως 31-1-2014, κατευθείαν την ίδια μέρα, στις 17-5-2013, έγινε με τον ίδιο αριθμό πρωτοκόλλου ορθή επανάληψη και του λέει ότι θα πάρει χρήματα από 21-5-2013 ως 31-1-2014 και γύρισαν και του ζήτησαν 1.220 ευρώ. 
Αυτή είναι η δική σας πολιτική. Αυτά θα τα καταθέσω στα Πρακτικά της Βουλής. Δεν είναι μόνη περίπτωση. Είναι πολλές αυτές οι περιπτώσεις.
 Θέλετε να κερδίσετε χρήματα για το πρωτογενές πλεόνασμα. Από ποιους; Από τους ανθρώπους που τους είχατε καταγεγραμμένους με τον τρόπο που τους είχατε και τελικά τους πετάτε στον Καιάδα και με αυτόν τον τρόπο. 
Αυτά δηλαδή είναι τα αποτελέσματα της μνημονιακής πολιτικής σας που επιβάλλει και αυτή η Κυβέρνηση. Και αυτό είναι ρατσισμός, ο οποίος είναι αντίθετος με τα ανθρώπινα δικαιώματα, με ό,τι αυτό συνεπάγεται, κύριε Υπουργέ, και μην ωραιοποιείτε τα πράγματα.
Και όσο ο στόχος είναι η φτωχοποίηση του λαού, τα ίδια τα αποτελέσματα θα παράγονται για όλους τους πολίτες, ανάπηρους και μη. Η μόνη βέβαια λύση είναι η ριζική αλλαγή αυτής της κατεύθυνσης, η ριζική αλλαγή των στόχων, η οριστική ανατροπή αυτής της πολιτικής. 
Εμείς μιλούμε για αξιοπρέπεια. Δεν μιλούμε για οίκτο και ελεημοσύνες και ο ΣΥΡΙΖΑ δεν τους καπηλεύεται. Κάποιοι άλλοι έχουν καπηλευτεί εδώ και χρόνια και το αναπηρικό κίνημα και μεμονωμένα τους ανθρώπους που είναι κοινωνικά αδύναμοι.
Ευχαριστώ.
(Στο σημείο αυτό η Βουλευτής κ. Λίτσα Αμμανατίδου-Πασχαλίδου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Ζαχαριάς.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κύριε Πρόεδρε.
Θα επιμείνω στο σκεπτικό ότι οποιαδήποτε προχειρότητα όταν αφορά άτομα με αναπηρία και με χρόνιες παθήσεις είναι σχεδιασμένη και προμελετημένη. Είναι εκ προθέσεως. 
Εάν όχι, τουλάχιστον σήμερα σας προτρέπω να ενεργοποιήσετε ένα άρθρο του μνημονιακού ν. 3863, το άρθρο 6 παράγραφος 2, που προβλέπει την εμπλοκή και των γιατρών του ΕΣΥ στο ειδικό σώμα γιατρών που κρίνουν τις αναπηρίες. Θα μπορούσε να διευκολύνει ιδιαίτερα στην επαρχία και νομίζω ότι μπορεί να γίνει αυτό.
Όσον αφορά την ουσία της πιστοποίησης αναπηρίας, πάρα πολύ σημαντική παράμετρος της εφαρμογής της μνημονιακής αντίληψης για τη δήθεν ορθολογική αντιμετώπιση συνιστά βέβαια ο κανονισμός εκτίμησης βαθμού αναπηρίας, ο περίφημος ΚΕΒΑ, όπως αναφέρθηκε προηγουμένως.
Έχει υποστεί δύο αλλεπάλληλες αναμορφώσεις αυστηροποίησης στις 8-11-2011 και τις 4-5-2012. Και κάθε φορά προϋποθέτει ανάλγητες διατάξεις. Είναι δυνατόν δηλαδή να βαφτίζουμε –και δεν φοβάμαι να το πω- ανάπηρους «μαϊμού» ανθρώπους με αναπηρία με τη μέθοδο της υποβάθμισης, της μείωσης δηλαδή των ποσοστών αναπηρίας γι’ αυτούς κατά την κρίση; Έτσι βγαίνουν πάρα πολλοί εκτός επιδομάτων και συντάξεων. 
Ιδιαίτερη τύχη επιφυλάσσεται για τους εργαζόμενους που βιώνουν την υψηλότατη ανεργία σήμερα, με τις τεράστιες δυσκολίες ανεύρεσης εργασίας, όταν είναι ανάπηροι. Ακόμη προβλέπει ο Κανονισμός και αλλαγή εργασιακού περιβάλλοντος με πολύ υψηλά ποσοστά αναπηρίας.
Εγώ ερωτώ: Πώς ο οικοδόμος, για παράδειγμα, ο γεωργός, αν θέλετε, με βαρύ κινητικό πρόβλημα στον οποίο απονέμεται ποσοστό αναπηρίας 40%-50% στη μέση ηλικία καλείται να αλλάξει εργασιακό περιβάλλον; Πώς θα εργαστεί ο ασθενής με αναπνευστική ανεπάρκεια, που αξιωματικά λαμβάνει οξυγονοθεραπεία και δεν είναι μέσα στις λίστες που καταθέσατε, των σαράντα τριών ασθενειών που παίρνουν μόνιμο χαρακτήρα, ο ασθενής με περιοριστικό σύνδρομο; Πώς αυτοί έχουν ποσοστό αναπηρίας 50% και καλούνται να εργαστούν; Πώς εν τέλει ο οροθετικός, που αναφέρθηκε προηγούμενα, με το Σύνδρομο Επίκτητης Ανοσολογικής Ανεπάρκειας και με τις διακυμάνσεις του και με τις θεραπείες του και την πορεία στο χρόνο, με εργαστηριακά κριτήρια και μόνο, παρ’ όλη την αγωγή, τη συννοσηρότητα, τις λοιμώξεις, αντιμετωπίζεται σαν μην ανάπηρος;
Εγώ ήθελα να πω ότι υπάρχουν ζητήματα και ερωτηματικά. Τα ερωτηματικά πληθαίνουν και σε κάθε περίπτωση για εμάς, στο ΣΥΡΙΖΑ, όποια και αν είναι η ερώτηση, ο άνθρωπος που υποφέρει είναι η απάντηση.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Ζαχαριά.
Το λόγο έχει ο κ. Μητρόπουλος.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, βεβαίως εδώ όλων η διάθεση και ο σκοπός είναι να καλυτερεύσει το συνταξιοδοτικό σύστημα. Απαντήσατε και σ’ αυτό που είπε ο Δημήτρης Στρατούλης. Πείτε ότι για το καλό των συνταξιούχων ψηφίστηκε το 2010 ο νόμος που λέει -διαβάζω- ότι «από 1-1-2015 το κράτος θα εγγυάται τη βασική σύνταξη για όλους τους φορείς κοινωνικής ασφάλισης». Είπατε -δική σας φράση- «ανά δικαιούχο». Άρα, το ΙΚΑ θα εισπράττει από εσάς επτακόσια τριακόσια εξηντάρικα.
Σας θυμίζω τι γινόταν μέχρι τώρα. Αν ένα ταμείο, παραδείγματος χάριν, ο Σπυρόπουλος του ΙΚΑ έλεγε «Κύριε Κεγκέρογλου, δεν έχω», έσπευδε ή έκανε την εσωτερική δανειοδότηση, λεηλατούσε το αυτοτελές Ταμείο της ΔΕΗ και άλλα του ΙΚΑ κ.λπ. και εξυπηρετούσε τις συντάξεις, παρά το ότι πετσοκόψατε δώρα κ.ο.κ.
Τώρα ρωτώ -και είναι εντελώς καλόπιστο, όπως το έθεσε και ο Δημήτρης Στρατούλης δηλαδή- με τη διάταξή σας τι θα γίνει, όταν την 1-1-2015 εσείς θα δώσετε 700 επί 360 και θα σας πει ένα ταμείο -εγώ λέω όλα- «δεν έχω». Διότι, αν δεν καταργήσετε πάραυτα τη διάταξη, τώρα, έγκαιρα και αν δεν προβλέψετε την επαναρτίωση κάποιων ταμείων που είναι σε δεινή θέση, θα πάμε σε κραχ στις συντάξεις. Δεν είναι λαϊκισμός, αλλά πρέπει να πείτε τώρα, επειδή αναφερθήκατε τρεις φορές, τι θα γίνει αν ένα ταμείο -όχι όλα που λέω εγώ, διότι οι αναλογιστικές μελέτες λένε ότι κανένα δεν μπορεί- αφού δώσετε τα 360 ανά δικαιούχο, τι θα κάνετε υπαρχούσης της διάταξης -είναι αναγκαστικού δικαίου- που θα λέει «δεν έχω».
Τελειώνω, κύριε Πρόεδρε.
Δεύτερο θέμα. Χαίρομαι, διότι αναφέρθηκα στο 10% και μου υπέμνησε και ο συμπατριώτης μου κ. Κουτσούκος το εξής. Αν δεχθούμε τη δική σας εκδοχή και ότι έχετε αναλάβει μνημονιακή δέσμευση να περιορίσετε τις αναπηρικές στο 10%. Με τα στοιχεία που αναφέρατε ήδη έχετε επιτύχει το στόχο και δύο μονάδες κάτω. Είπατε και σημείωσα ότι έχετε διακόσιες τριανταπέντε χιλιάδες τετρακόσιους συνταξιούχους σε δύο εκατομμύρια επτακόσιες δέκα χιλιάδες συνταξιούχους. Άρα, έχετε πετύχει το μικρότερο ποσοστό αναπηρικών συντάξεων στην Ευρώπη και αν δεν ήταν οι δύο νομοί σας, μεταξύ των οποίων ο ένας, ο δικός σας και των Χανίων, με το μεγαλύτερο ποσοστό της λεβεντογέννας Κρήτης, της Χίου κ.λπ., θα είχαμε 5%. Η Αυστρία έχει 23% και όλη η άλλη Σκανδιναβία 20%.
Άρα, λοιπόν, έχετε επιτύχει τα μάξιμα! Γιατί και περιπαίζουν -όχι εσείς προσωπικά, αλλά με τους νόμους- και ευτελίζουν τους συνταξιούχους μας και τους ταλαιπωρούν. Έχετε επιτύχει, υπ’ αυτήν την έννοια! 
Έχω και δύο αιτήματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, την ανοχή σας, γιατί είναι επίκαιρα. Χθες, επαναλαμβάνω, δεσμευτήκατε, αλλά μόνο ως προς το ένα και δεν μας είπατε για πόσο χρόνο. Δεύτερον, τι θα γίνει με αυτούς που για μία μονάδα χάσανε τη σύνταξη και θα πρέπει να υποχρεωθούν να επιστρέψουν έξι μηνιάτικες αναπηρικές συντάξεις; 
Δεύτερο αίτημα. Κύριε Υπουργέ, το ΕΚΑΣ το χάνουν και οι ανάπηροι που έχουν ποσοστό αναπηρίας κάτω από το 80%. Δηλαδή, μέχρι τώρα από 67% και πάνω το έπαιρναν. Όποιος έχει ποσοστό 79% κατά τη νέα ρύθμιση, δεν θα παίρνει το ΕΚΑΣ, παρά μόνο αυτός που έχει συμπληρώσει το 80%. Υπό αυτήν την έννοια, είναι μια αδικία. Κανένας ανάπηρος από 1-1-2014 που ανεβαίνει το ηλικιακό όριο από εξήντα πέντε και πάνω δεν θα πρέπει να χάσει το ΕΚΑΣ και αυτό είναι αίτημα. 
Έχουν κάνει ερωτήσεις και ο κ. Παναγιώτης Κουρουμπλής και ο Πρόεδρός μας και πρέπει να το δείτε με ευαισθησία.
Σας ευχαριστώ πολύ, κύριε Πρόεδρε, για την ανοχή σας.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Μπάρκας έχει το λόγο, για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ευχαριστώ πολύ, κύριε Πρόεδρε.
Μετά από τα μαθήματα ιστορίας για το τι έχει συμβεί τη δεκαετία του ογδόντα, εγώ επειδή ήμουν πολύ πιτσιρικάς -νεογέννητος τότε- έχω να θυμίσω ότι βεβαίως πράξατε τα αυτονόητα, αλλά η ιστορία έχει δύο αναγνώσεις. Έχετε ξεχάσει την ιστορία του κ. Τσουκάτου, την ιστορία του κ. Τσοχατζόπουλου, των γερμένων υποβρυχίων, των αυτοκινήτων των επτακοσίων πενήντα χιλιάδων ευρώ, έχετε ξεχάσει πολλά πράγματα. Φαίνεται ότι για εσάς η ιστορία σταματάει στο 1989 και δεν συνεχίζει, λες και δεν κυβερνήσατε. 
Αλλά, για να πάμε στο θέμα της συζήτησης - γιατί δεν θέλω να κουβεντιάζω για το τι έγινε στη δεκαετία του ’80 με βάση το ΠΑΣΟΚ – θέλω, κύριε Υπουργέ, να σας πω τι συμβαίνει στο ΚΕΠΑ Πρέβεζας. Οι εργαζόμενοι στο τοπικό ΚΕΠΑ κάνουν μόνο γραμματειακή υποστήριξη, παραλαμβάνουν δηλαδή μόνο αιτήσεις, καθώς οι επιτροπές και οι ιατροί ορίζονται από την Αθήνα. 
Επίσης, ο τοπικός ΚΕΠΑ έχει μόνο έναν εργαζόμενο, διότι τους άλλους δύο που ήταν εκεί τους βγάλατε σε εφεδρεία. Το μεγάλο πρόβλημα είναι ότι δεν προγραμματίζονται επιτροπές για να ελέγχουν τα αιτήματα των αναπήρων. Πιο συγκεκριμένα, παρατηρούνται καθυστερήσεις από το Φεβρουάριο του 2012, ιδιαίτερα σε νευρολογικά και ψυχιατρικά περιστατικά.
Να σας αναφέρω ενδεικτικά πως οι άνθρωποι με σκλήρυνση κατά πλάκας περιμένουν για είκοσι και πλέον μήνες. Για το διάστημα αναμονής οι άνθρωποι αυτοί δεν μπορούν να λάβουν καν τα φάρμακά τους, διότι έχει λήξει το βιβλιάριό τους. Σε περίπτωση που κάποιο άτομο με αναπηρία κοπεί, για να επανεξεταστεί, πρέπει να περάσει από επιτροπή η οποία βρίσκεται στα Γιάννενα. Το πώς θα μετακινηθεί εκεί και πού θα βρει τα χρήματα για να το κάνει είναι κάτι που προφανώς δεν σας αφορά, καθώς δεν φροντίζετε να καλύψετε ούτε καν τα έξοδα μετακίνησης των γιατρών. 
Θα σας αναφέρω, κύριε Υπουργέ, και τρία συγκεκριμένα περιστατικά ανθρώπων από την περιφέρειά μου, την Πρέβεζα, που βρίσκονται σε αδιέξοδο ως αποτέλεσμα αυτής της πολιτικής: Ο κ. Βασιλείου, ο οποίος είναι διαβητικός και έχει ακρωτηριασμένο το ένα κάτω άκρο του. Ο συγκεκριμένος άνθρωπος είναι αγρότης και λόγω της αναπηρίας του δεν μπορεί να δουλέψει στο χωράφι του. Η επιτροπή του έβγαλε 40% αναπηρία. Για όσους γνωματεύσει η επιτροπή ποσοστό αναπηρίας 40% και κάτω δεν έχουν καν το δικαίωμα ένστασης!
Ο Γιώργος, του οποίου το επίθετο δεν θα αναφέρω, διαγνώστηκε με μελάνωμα κατά τη διάρκεια της στρατιωτικής του θητείας. Ενώ θα έπρεπε να του χορηγείται επίδομα επ’ αόριστον, η επιτροπή έκρινε ότι έχει μόλις 50% αναπηρία. Αυτό για έναν άνθρωπο που είναι από τη θητεία του και μετά νοσηλευόμενος στην Αθήνα, που έχει κάνει δύο εγχειρήσεις, καθώς έχει μεταστατικό καρκίνο και πάρα πολλά άλλα προβλήματα υγείας που έχουν προκληθεί από την πάθηση αυτή. Σημειώστε ότι δεν έχει λάβει το παραμικρό επίδομα από το κράτος και ο Σύλλογος ΑΜΕΑ Πρέβεζας ψάχνει από γνωστούς και φίλους να βρει ένα σπίτι για να μείνουν οι γονείς του στην Αθήνα, καθώς αδυνατούν να πληρώσουν το ενοίκιο. 
Τέλος, ο κ. Μπάζιος, ο οποίος είχε προσωρινή σύνταξη για δύο χρόνια, καθώς έχει καρδιοπάθεια και σοβαρά ψυχολογικά προβλήματα. Όταν επανεξετάστηκε, η γνωμοδότηση της επιτροπής έλεγε ότι έχει 50% αναπηρία, άρα δεν δικαιούται να συνεχίσει να λαμβάνει την σύνταξή του. Ο συγκεκριμένος άνθρωπος λόγω υγείας έχει αναγκαστεί να κλείσει την επιχείρηση που διατηρούσε, αν και του απέμενε μόλις ένας χρόνος για να βγει στην κανονική σύνταξη. 
Κύριοι συνάδελφοι, πίσω από τα νούμερα υπάρχουν άνθρωποι. Όσον αφορά εμάς, όποιο ερώτημα κι αν μας θέτετε, η απάντησή μας θα είναι ο άνθρωπος. Δεν μας ενδιαφέρει και δεν ασχολούμαστε με τη δεκαετία του 1980 και τα μαθήματα Ιστορίας. Μας ενδιαφέρει το ενάμισι εκατομμύριο των ανέργων, όλοι αυτοί οι άνθρωποι που με τη δική σας πολιτική είναι απόκληροι, είναι στη γωνία, τους δείχνετε και τους κουνάτε και το δάχτυλο. 
Όσον αφορά τη συμμετοχή των Βουλευτών στο ελληνικό Κοινοβούλιο, η Κοινοβουλευτική Ομάδα του ΣΥΡΙΖΑ είναι μονίμως εδώ και κάνει ερωτήσεις, διότι από την άλλη πλευρά, κύριε Κουτσούκο, βλέπω μόνον εσάς.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία τριάντα πέντε μαθητές και μαθήτριες και τρεις εκπαιδευτικοί από το Γυμνάσιο Νεάπολης Κοζάνης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ο κ. Ξανθός, ο τελευταίος από τους επερωτώντες Βουλευτές, έχει το λόγο.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κύριε Πρόεδρε.
Πρώτον, δεν συνωμοσιολογούμε, διότι ακριβώς η ανάλυσή μας για την κρίση δεν είναι ότι αυτό που μας συμβαίνει είναι μία συνωμοσία, αλλά είναι αποτέλεσμα πολιτικών επιλογών. 
Δεύτερον, δεν μηδενίζουμε το κοινωνικό κράτος που έγινε με ιστορική καθυστέρηση στη χώρα μας ως αποτέλεσμα αγώνων, κινηματικών δράσεων, πίεσης της Αριστεράς και του λαϊκού κινήματος. Έγινε, βεβαίως, με στρεβλό τρόπο, με ανισότητες, κ.λπ., τα οποία έχουν οδηγήσει το κράτος δικαίου στο σημερινό αδιέξοδο και στη σημερινή αναξιοπιστία.
Επίσης, δεν υπερασπιζόμαστε τη φαυλότητα, γιατί δεν έχουμε καμμία σχέση με τη φαυλότητα και γιατί είναι τελείως αναξιόπιστοι αυτοί που σήμερα την επικαλούνται, για να επιβάλουν αυτή την τεράστια ανατροπή στη χώρα μας και στην κοινωνία μας. Όμως, στο όνομα αυτών των προβλημάτων που το δικό σας κράτος –το πελατειακό, το διεφθαρμένο, το διαπλεκόμενο- έχει δημιουργήσει, δεν θα επιτρέψουμε να επιβληθεί στη χώρα μας ο κοινωνικός δαρβινισμός, δηλαδή να ζήσουν οι υγιείς, οι πλούσιοι και οι δυνατοί και όλοι οι άλλοι να πάνε στον Καιάδα. Υπάρχει κίνδυνος να συμβεί αυτό. 
Νομίζω, λοιπόν, ότι σε μία περίοδο που καταρρέει η κοινωνία, που υπάρχει φτωχοποίηση, ανθρωπιστική και κοινωνική κρίση, αυτό που χρειάζεται είναι ένα καθολικό και όχι ένα επιλεκτικό κοινωνικό κράτος. Χρειάζεται ένα καθολικό κοινωνικό κράτος, χρηματοδοτούμενο από την αναδιανομή του πλούτου και κόβοντας βεβαίως τους θύλακες της παρανομίας και της διαφθοράς.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Γι’ αυτό και εμείς δεν θεωρούμε ότι το ζήτημα της κοινωνικής ευαισθησίας είναι προσωπικό ζήτημα. Είναι πολιτικό ζήτημα και σήμερα χρειάζονται πολιτικές επιλογές για να αντιμετωπιστεί η δυστυχία που παράγει αυτή η πολιτική. Γι’ αυτό, αγαπητοί συνάδελφοι, δεν δικαιούνται να κλαψουρίζουν σήμερα και να δηλώνουν κοινωνικά ευαίσθητοι αυτοί που στήριξαν και στηρίζουν μέτρα κοινωνικής καταστροφής.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, ολοκληρώθηκε ο κατάλογος των ομιλητών.
Ο κύριος Υπουργός έχει το λόγο για δέκα λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ήρθε μία επερώτηση του κόμματος της Αξιωματικής Αντιπολίτευσης η οποία δεν διαβάστηκε από τους ίδιους τους Βουλευτές, τους επερωτώντες και τους υπογράφοντες, υποθέτω. Και δεν διαβάστηκε, γιατί ήρθαν να μας μαλώσουν που μιλήσαμε για το στήσιμο του κοινωνικού κράτους σ’ αυτόν τον τόπο, όταν οι ίδιοι ξεκινούν την επερώτησή τους και αφιερώνουν μεγάλο κομμάτι σ’ αυτό το θέμα.
Όμως, δεν φταίω εγώ αν έγραψε αυτήν την επερώτηση ο Παναγιώτης ο Κουρουμπλής και την συνυπογράψατε.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Μαζί τη γράψαμε.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όχι, κύριε Στρατούλη, δεν τη γράψατε μαζί. Εσείς του κόψατε τις φράσεις πιθανόν που αναφέρονταν στις κυβερνήσεις, γιατί είστε της θεωρίας πως ό,τι καλό συμβαίνει σ’ αυτόν τον τόπο το κάνουν οι συνδικαλιστές, γενικά και αόριστα «το κίνημα», και ό,τι κακό συμβαίνει το κάνουν οι κυβερνήσεις.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θεωρείτε ότι δεν αναγνωρίζει η επερώτηση τη δεκαετία του ’80…</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Πρόκειται για μια αντίληψη που υπάρχει και σε άλλους χώρους και στην αυτοδιοίκηση. Ορισμένοι δήμαρχοι, λίγοι ευτυχώς, υποστηρίζουν πως ό,τι καλό συμβαίνει το κάνει ο δήμος και για ό,τι κακό συμβαίνει φταίει η Κυβέρνηση. 
Εδώ πέρα θα διαβάζετε τα κείμενα που θα υπογράφετε. Βέβαια, ζητώ και εγώ την προσοχή όταν μιλάω και το λέω επειδή πολλά θέματα από αυτά που τέθηκαν από τους συναδέλφους απαντήθηκαν. Ωστόσο δεν κάνει κόπο να τα επαναλάβουμε, όπως αυτό που αφορά την ένταξη των ιατρών, που είπατε κύριε συνάδελφε. Είπα ότι είναι βασικό θέμα που πρέπει να το αντιμετωπίσουμε. Δεν έχει ενταχθεί κανείς, ενώ προβλέπεται από το νόμο, και χρειάζεται μία ρύθμιση την οποία θα φέρουμε, για την εφαρμογή των προβλεπομένων στον ν. 3863.
Πρέπει να πούμε ότι πραγματικά σήμερα, σε μια δύσκολη περίοδο, πρέπει κανείς να επαναορίσει ποιο είναι το κοινωνικό κράτος, να δούμε ποιοι είναι οι δικαιούχοι του κοινωνικού κράτους και να δούμε πραγματικά το 5%-7% της ακραίας φτώχειας, το 10% των φτωχών, το 25% αυτών που είναι κάτω από το όριο της φτώχειας, όπως αυτό ορίζεται σε ευρωπαϊκό επίπεδο, με τι στοχευμένες πολιτικές θα το στηρίξουμε. 
Στοχευμένο κοινωνικό κράτος, στη δύσκολη περίοδο που διανύουμε, είναι αυτό που χρειάζεται. Δεν γίνεται να είναι το 60% δικαιούχοι του κοινωνικού κράτους, ούτε το 50% ούτε το 40%. Θα πρέπει να υπάρξει αυτή η στόχευση. 
Τι κάνει λοιπόν το ΠΑΣΟΚ μέσα στην Κυβέρνηση και η Κυβέρνηση συνολικά; Θα απαντήσω και για τους χαρακτηρισμούς που εξέπεμψε ο αγαπητός κ. Στρατούλης. Μέσα από μία εθνική στρατηγική για την κοινωνική ένταξη, που έχουμε επεξεργαστεί, υλοποιούμε θεσμικά μέτρα και προγράμματα που στοχεύουν σε αυτήν τη στήριξη. 
Τα οικογενειακά επιδόματα με το νέο σύστημα στοχεύουν στη στήριξη των αδυνάμων. Μέχρι 45.000 ευρώ, που αυξάνονται για κάθε παιδί, είναι τα επιδόματα των τριτέκνων-πολυτέκνων -από ένα και δύο παιδιά πλέον θα ξεκινούν τα επιδόματα. Πρόκειται για 765 εκατομμύρια ευρώ συνολικά.
Σχετικά με τα προνοιακά επιδόματα, που λέτε συνέχεια για περικοπές, θα ήθελα να σας πω ότι το ύψος τους δεν έχει μειωθεί ούτε κατά σεντς, ούτε 1 ευρώ, ούτε 0,1 λεπτό. Πώς να το πούμε δηλαδή; Βεβαίως το γνωρίζουν οι άνθρωποι που τα λαμβάνουν. Δεν έχει μειωθεί καθόλου κι είναι 720 εκατομμύρια ευρώ και 1,5 δισεκατομμύριο ευρώ από δύο προγράμματα μόνο. Αυτό, σε αυτή τη δύσκολη περίοδο, πρέπει να είναι μέλημα όλων και όχι μόνο των κυβερνώντων. 
Εσείς πρέπει να στηρίζετε και να λέτε «μπράβο» γι’ αυτό το πρόγραμμα, αλλά ότι, σύμφωνα με τη δικιά σας αντίληψη, πρέπει να γίνει και αυτή η επέκταση και η άλλη. Όταν βγαίνετε και λέτε ότι κατέρρευσε το κοινωνικό κράτος, ότι δεν υπάρχει τίποτα και ότι δεν στηρίζεται κανένας, λέτε την αλήθεια; Δεν τη λέτε. Και εγώ δεν έρχομαι εδώ πέρα για να εκφωνήσω έναν τυπικό λόγο απάντησης σε κάποια πράγματα, αλλά για να δούμε ειλικρινά αν πρέπει να κάνουμε κάτι.
Φτάνουν αυτά; Βεβαίως και θα συμφωνήσουμε ότι δεν φτάνουν. Είναι καταστροφικοί όλοι οι μνημονιακοί νόμοι; Όταν ο ν. 4093 έρχεται και θεσμοθετεί το ελάχιστο εγγυημένο εισόδημα –το οποίο ψήφισαν οι «κακοί» Βουλευτές της Πλειοψηφίας- το οποίο λέει ότι υπάρχει η υποχρέωση της πολιτείας να αναλάβει να αντιμετωπίσει τα φαινόμενα της ακραίας φτώχειας, η λογική και η συμβολή, κατά την άποψή μου, ενός κόμματος της Αντιπολίτευσης δεν θα είναι να το καταγγείλει, αλλά να πει μαζί με πολλούς -που ήδη το έχουν εκφράσει- το εξής: «Γιατί, κύριοι, πιλοτικά το 2014; Ελάτε να το κάνουμε καθολικά από το 2014». Όμως, δεν μπαίνετε σε δημιουργικές προτάσεις και σκέψεις, αλλά στέκεστε σε μια αντίληψη που λέει «όλα είναι μαύρα», «όλα είναι καταστροφή» και μόνο όταν έρθετε εσείς στην εξουσία θα τα φτιάξετε. 
Εάν πράγματι τα ασφαλιστικά ταμεία είναι στην κατάσταση που είπε ο κ. Μητρόπουλος, πώς θα τα φτιάξετε; Απαντήστε στο ερώτημα του κ. Γλέζου. Πόθεν; Πώς;</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Θα απαντήσουμε.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Επειδή ακριβώς δεν είναι εύκολη η απάντηση, θα πρέπει να αποφεύγουμε εκφράσεις, όπως «Το ΠΑΣΟΚ είναι συνιστώσα της Νέας Δημοκρατίας». 
Το ΠΑΣΟΚ είναι δύναμη, δημιουργική συνιστώσα, αν θέλετε -από φυσική ξέρω περισσότερα, κύριε Στρατούλη- στην προσπάθεια να βγει η χώρα από την κρίση. 
Εσείς μ’ αυτά που είπατε σήμερα και που άκουσα και προσωπικά από εσάς, κύριε Στρατούλη…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Την προσπάθεια ξεκίνησε το ΠΑΣΟΚ, όταν άλλοι λάκιζαν ή το υπονόμευαν.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Έτσι, κύριε Πρόεδρε! 
Ο ΣΥΡΙΖΑ, δυστυχώς, σέρνεται σε μια φρασεολογία –μάλιστα, κύριε Στρατούλη, μπορείτε να πάρετε τα Πρακτικά και να τα δείτε, γιατί φαίνεται ότι εκείνη την ώρα δεν είχατε συνείδηση του τι είπατε- συντηρητικής συνιστώσας, συνιστώσας της αντίδρασης -αντίδραση!- στην προσπάθεια που γίνεται για να βγει η χώρα από την κρίση. Εσείς είστε συνιστώσα της αντίδρασης, της συνισταμένης των αντιδραστικών δυνάμεων. Και λέω εγώ τι είστε. Και με αυτά τα οποία είπατε σαν χαρακτηρισμούς, κινδυνεύετε πολιτικά να είστε πολιτικό απόκομμα του κ. Καμμένου. Και αν λείπουν κάποιες δυνάμεις με ακραίες φράσεις, δεν σημαίνει ότι θα πρέπει να τους υποκαθιστάτε εσείς με τη φρασεολογία που υιοθετείτε. 
Επίσης, θέλω να πω κάποια πράγματα για το θέμα των προγραμμάτων, για τα ΚΗΦΗ που αφορά όλα τα θέματα των ηλικιωμένων, για τα ΚΔΑΠ-ΑΜΕΑ και για το πρόγραμμα «Βοήθεια στο Σπίτι». Μάλιστα, ξέρετε ότι για το συγκεκριμένο πρόγραμμα, κύριε Στρατούλη, μαζί δώσαμε τη μάχη στην επιτροπή πριν από έξι μήνες. Μαζί δώσαμε τη μάχη και συμφωνήσαμε και κάναμε πράξη αυτό που είχαμε πει εκεί, αντίθετα με την πλειοψηφία της επιτροπής η οποία δεν ήθελε το πρόγραμμα. Φαντάζομαι ότι το θυμάστε. Να λέτε μια κουβέντα για όλα αυτά!</Speech> 
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Το πρόγραμμα «Βοήθεια στο Σπίτι» μας ενδιαφέρει. Θα πληρωθούν;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Σήμερα, αγαπητέ συνάδελφε, έφυγε η επιταγή. Πράγματι αυτή η ερώτηση είναι επίκαιρη. Σήμερα, λοιπόν, έφυγε η επιταγή από το Υπουργείο Οικονομικών για την ΕΕΤΑΑ, προκειμένου την άλλη εβδομάδα να καταβληθούν, δεδομένου, κύριε Πρόεδρε, ότι έχουν να πληρωθούν από την 1-1-2013.
Επίσης, σας είπα για το βιβλιάριο των ανασφάλιστων, πράγμα που αποτελεί μια σημαντική προσπάθεια και ελπίζω ότι θα ολοκληρωθεί επιτυχώς. 
Στο σημείο αυτό και στα υπόλοιπα λεπτά που μου απομένουν, θα ήθελα να σταχυολογήσω τις δράσεις μας για το σχέδιο αναβάθμισης των ΚΕΠΑ, με βάση αυτά που ακούστηκαν και με βάση αυτά στα οποία έχουμε προχωρήσει μέχρι τώρα, προκειμένου να βελτιώσουμε τα ποσοτικά και ποιοτικά χαρακτηριστικά του. 
Συνεργάζομαι, λοιπόν -λόγω του ότι αντιμετωπίζω και τον κοινοβουλευτικό έλεγχο και τα προβλήματα- με τον Υποδιοικητή του ΙΚΑ κ. Πατσούρη, με το Γενικό Γραμματέα Κοινωνικών Ασφαλίσεων κ. Κοκκόρη και με τη Γενική Γραμματέα Πρόνοιας κ. Μπέκου, προκειμένου να υλοποιήσουμε αυτό το σχέδιο αναβάθμισης των ΚΕΠΑ. 
Όπως σας είπα, λοιπόν, ο πρώτος στόχος του σχεδίου είναι το Μάρτιο του 2014 να μηδενιστούν οι παλαιές εκκρεμείς αιτήσεις και έκτοτε κάθε αίτημα να εξετάζεται εντός διμήνου ή τριμήνου το πολύ, ανάλογα με την ειδικότητα. Σε εξαιρετικές περιπτώσεις να εξετάζεται εντός τριμήνου. Αυτό είναι εφικτό. 
Δεύτερος στόχος είναι η εξάλειψη των πολλαπλών διαδρομών για τους ανάπηρους και τους χρόνια πάσχοντες. 
Τρίτος στόχος είναι η αντιμετώπιση των αδικιών, με κριτήρια διαφανή και απόλυτα επιστημονικά. 
Αυτοί οι στόχοι θα επιτευχθούν με συγκεκριμένες θεσμικές παρεμβάσεις και δράσεις, οι οποίες ξεκίνησαν και θα συνεχιστούν. 
Όσον αφορά τώρα στο ανθρώπινο δυναμικό -είναι η πρώτη δέσμη- προβλέπουμε την ένταξη στο σύστημα επιπλέον γιατρών με κάλυψη των απαραίτητων ειδικοτήτων και στόχευση στις περιοχές με μεγάλη συσσώρευση αιτημάτων. 
Δεύτερον, προβλέπουμε την άμεση ένταξη των εκατόν πενήντα έξι γιατρών –οι ειδικότητες είναι εξήντα ένας ψυχίατροι, σαράντα τρεις νευρολόγοι και πενήντα δύο καρδιολόγοι που έχουν ήδη επιλεγεί- και την ενεργοποίηση των διατάξεων για την ένταξη γιατρών του ΕΣΥ, με συμπληρωματική νομοθετική διάταξη την οποία θα καταθέσουμε άμεσα.
Προβλέπεται επίσης πολλαπλασιασμός των Επιτροπών Πιστοποίησης Αναπηρίας για τα νησιά, ενίσχυση γραμματειακής υποστήριξης ΚΕΠΑ και μέσω της διετούς απόσπασης - εκατό δήλωσαν ότι θέλουν να πάνε- και από τους 8Κ και 9Κ/2008. 
Δεύτερη δέσμη: Αφορά την ολοκλήρωση του Πληροφοριακού Συστήματος και, βέβαια, μέσω της πρόσφατης έγκρισης που πήραμε από το Υπουργείο Διοικητικής Μεταρρύθμισης. Πρώτο βήμα είναι η ηλεκτρονική παροχή της γνωμάτευσης. Από 11 Νοεμβρίου σε όλους τους αρμόδιους φορείς, ασφαλιστικά ταμεία, πρόνοια, δήμους, Υπουργείο Οικονομικών θα παρέχεται απευθείας ηλεκτρονικά η γνωμάτευση των ΚΕΠΑ. Αυτό θα συμβάλει και στη μείωση της ταλαιπωρίας, αλλά τέλειωσαν πλέον και τα «σκαναρίσματα». Η τελευταία «τρύπα» ήταν τα «σκαναρίσματα». Ορισμένοι επιτήδειοι, έπαιρναν τη γνωμάτευση και έκαναν «σκανάρισμα».
Τρίτη δέσμη μέτρων: Τυποποίηση διαδικασίας υποβολής εξέτασης του αιτήματος. Θεσμοθετείται η συμπλήρωση από τον θεράποντα ιατρό του εισηγητικού φακέλου παροχών αναπηρίας του αιτούντα. Θεσμοθετείται, ουσιαστικά, καθολικά ο εισηγητικός φάκελος παροχών αναπηρίας, για το χαρακτηρισμό κάθε περιστατικού ανάλογα με την κύρια πάθησή του και τον έλεγχο των σχετικών ιατρικών στοιχείων και δικαιολογητικών, καταργουμένης της χρονοβόρας διαδικασίας του ιατρικού προελέγχου από γιατρούς των μονάδων υγείας του ΕΟΠΥΥ. Πρόκειται για θεσμική παρέμβαση. Ειδικά για τα προνοιακά, που αποτελούν το 60% και πάνω των αιτημάτων, θα ισχύει η τυποποιημένη αίτηση που κατατίθεται στο δήμο και συνοδεύεται από τη λίστα με όλα τα προγράμματα που μπορεί να αξιοποιήσει ο αιτών, ο οποίος σημειώνει σε ποια συγκεκριμένα προγράμματα επιθυμεί να ενταχθεί. Έχουμε και το παραπεμπτικό, το οποίο δεν θα είναι κατά το δοκούν του κάθε υπαλλήλου του δήμου, αλλά θα είναι πρότυπο το οποίο θα συμπληρώνεται από την υπηρεσία του δήμου και θα αποστέλλεται μαζί με την αίτηση και τον εισηγητικό φάκελο παροχών αναπηρίας στα ΚΕΠΑ. Έτσι μειώνεται ο χρόνος, απλοποιείται η διαδικασία και θα έχουμε αποτελέσματα.
Τέταρτον, να αναφερθώ στο σημαντικό θέμα που έθεσα κι εγώ, αλλά και πολλοί άλλοι συνάδελφοι. Πρέπει να πω, βέβαια, για όλα τα θέματα που η ΕΣΑΜΕΑ αλλά και οι επιμέρους ομοσπονδίες, με τις οποίες έχουμε συνεργασία, έχουν θέσει στις συναντήσεις μας, ότι προχωράμε βήμα-βήμα προς την υλοποίησή τους. Όσον αφορά την επανεξέταση και συμπλήρωση διατάξεων του Ενιαίου Κώδικα Προσδιορισμού Ποσοστών Αναπηρίας, του ΕΚΠΑ, που είχε αντικαταστήσει τον ΚΕΒΑ θα ήθελα να πω το εξής. Ύστερα από κρίση της ειδικής επιστημονικής επιτροπής η οποία υφίσταται -έκανε σοβαρή δουλειά για τις σαράντα τρεις παθήσεις- έχουμε ζητήσει και συμφώνησαν στην αντιμετώπιση του προβλήματος των οροθετικών. Έχει τεθεί στην επιτροπή, συμφώνησαν, και εκκρεμεί μόνο η επεξεργασία για να πάρουν την απόφαση. Βεβαίως και το θέμα που έχει να κάνει με τη σκλήρυνση κατά πλάκας, εφόσον χρειάζεται θα παραπεμφθεί και αυτό.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Έχει πολλές περιπτώσεις η νόσος αυτή.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όπως επίσης, κύριε Πρόεδρε, αυτό θα ισχύσει και για νέες και σπάνιες ασθένειες που δεν περιλαμβάνονταν μέχρι τώρα ούτε καν στα επιστημονικά βιβλία. Είμαστε ανοιχτοί σε προτάσεις και διαπιστώσεις προβλημάτων, γιατί αυτός πρέπει να είναι ο ρόλος των επιτροπών: Η συνεχής, διαρκής επανεξέταση, χωρίς να υπάρχει πανσπερμία διατάξεων, αλλά συγκροτημένη αναθεώρηση ούτως ώστε να ανταποκρίνεται ο κανονισμός στις ανάγκες. Έτσι έγινε, με αδιάβλητα επιστημονικά κριτήρια, για τις σαράντα τρεις παθήσεις. 
Προχωρούμε στη συνολική εξέταση. Χρειάζονται προτάσεις, δεν ωφελεί η στείρα κριτική, ειδικά όταν συζητάμε αυτά τα θέματα. Το Υπουργείο αξιολογεί το αποτέλεσμα και παίρνει πρωτοβουλίες και αυτοαξιολογείται, αλλά και αξιολογείται απ’ έξω. Σαφώς, όπως είπα και στην πρωτομιλία μου, υπήρξαν προβλήματα στην αρχή. Στην αρχή, ας πούμε, δεν υπήρξε αυτό το αποτέλεσμα των σαράντα τριών παθήσεων, διότι τότε υπήρξε η άποψη τού να περάσουν όλοι και το σύστημα δεν άντεξε στην αρχική φάση. Αυτό το αντιμετωπίζουμε, αν και με καθυστέρηση. Δεν θα απολογηθώ εξ ολοκλήρου για ό,τι έγινε τότε. Όχι ότι εγώ δεν φέρω ευθύνη ή ο Παναγιώτης Κουρουμπλής που είχε ψηφίσει το νόμο τότε. Όλοι μας φέρουμε ευθύνη, αλλά δεν είναι το πρόβλημα εκεί. 
Το θέμα είναι να αντιδρούμε θετικά, γρήγορα, για να αντιμετωπίσουμε το πρόβλημα. Όσο καθυστερήσαμε, καθυστερήσαμε. Τώρα μπαίνει «επί τάπητος» το θέμα και προχωρούμε. Αυτή η αξιολόγηση και η αντιμετώπιση των προβλημάτων νομίζω ότι είναι αυτό που περιμένουν οι άνθρωποι με αναπηρία και οι χρόνια πάσχοντες. Θέλουν, δηλαδή, να μας δούνε -είτε μέσα από μία διακομματική επιτροπή είτε μέσα από μία συζήτηση της Βουλής- να ομονοούμε σε λύσεις, όπως είναι αυτό που σας είπα, ότι δηλαδή θα γίνει παράταση για την καταβολή της σύνταξης, για να μη διακοπεί, κι ότι θα υπάρξει νομοθετική ρύθμιση για την ένταξη των γιατρών και για την αντιμετώπιση άλλων θεμάτων. Φυσικά, πρέπει να εξεταστούν και οι άλλες σοβαρότατες προτάσεις, τις οποίες σήμερα καταθέσατε.
Ο Γιάννης Κουτσούκος με «κυνηγάει» εδώ και δέκα μέρες, από τότε που έμαθε την πληροφορία ότι για τα ΑΜΕΑ θα υπάρξει μείωση της σύνταξης αν είναι κάτω από εξήντα πέντε χρονών. 
Θα σας πω όμως ότι υπάρχουν και θετικά που δεν αναδεικνύονται. Με το ν. 4172 που ψηφίσαμε το καλοκαίρι –μνημονιακός νόμος και αυτός- επεκτάθηκε η απαλλαγή φόρου για όλους τους ανάπηρους από 80% και πάνω, ενώ πρώτα ήταν μόνο για τυφλούς και παραπληγικούς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε, κύριε Υπουργέ.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Άρα λοιπόν ο διάλογος και η συνεννόηση φέρνουν αποτέλεσμα. Νομίζω ότι αυτό ζητούν οι άνθρωποι του χώρου.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό.
Ο κ. Κουρουμπλής έχει το λόγο για να δευτερολογήσει και να κλείσουμε εδώ, αν συμφωνείτε.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κύριε Πρόεδρε, εγώ δεν δικαιούμαι να μιλήσω;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δικαιούται μόνο ο Κοινοβουλευτικός Εκπρόσωπος του επερωτώντος κόμματος. Αυτός είναι ο κανόνας.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Εντάξει. Εγώ με τον Κανονισμό είμαι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Καλώς ή κακώς, αυτό ισχύει. Ζήτησε το λόγο και ο κ. Κατσώτης, αλλά δεν δικαιούται να μιλήσει.
Ορίστε, κύριε Κουρουμπλή, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Σήμερα είναι η παγκόσμια ημέρα δωρεάς οργάνων σώματος. Αυτό είναι ένα πάρα πολύ ευαίσθητο ζήτημα που πρέπει να το στηρίξουμε όσο μπορούμε, γιατί δυστυχώς και σ’ αυτόν τον τομέα, από το έλλειμμα ίσως σωστής πληροφόρησης, είμαστε η τελευταία χώρα στην Ευρωπαϊκή Ένωση από πλευράς δωρεάς οργάνων σώματος. Είναι ένα ζήτημα το οποίο πραγματικά αναδεικνύει την αξία των ανθρώπινων σχέσεων και γι’ αυτό νομίζω ότι θα πρέπει στο πλαίσιο της αλληλεγγύης όλες οι πλευρές, όλοι οι άνθρωποι, απ’ όποιο θεσμικό ρόλο και αν κατέχουν, να στηρίξουν αυτού του είδους τις προσπάθειες.
Κύριε Πρόεδρε, ετέθη ένα θέμα σ’ ό,τι αφορά την εξεταστική επιτροπή που πρότεινε ο κ. Τσίπρας για πολιτικές ευθύνες, διότι η εξεταστική επιτροπή δεν είναι προανακριτική. Πολιτικές ευθύνες αναζητά πρωτίστως. Νομίζω ότι δεν υπάρχει σοβαρός και λογικός άνθρωπος που να μην διερωτάται για δύο πράγματα: Γιατί πρέπει να «λιμνάζουν» τέσσερα υποβρύχια που είναι αναγκαία για την άμυνα της χώρας που η κατασκευή τους έχει συμπληρωθεί κατά 98% και παράλληλα να «λιμνάζει» ένα ολόκληρο ναυπηγείο υψηλών προδιαγραφών; Πρέπει να πω στην Αίθουσα ότι ο αρχηγός του στόλου μάς έλεγε ότι μπορεί τα υποβρύχια να σχεδιάστηκαν στη Γερμανία, αλλά η τεχνογνωσία, το «know how» που κατακτήθηκε από τους Έλληνες τεχνικούς, δόθηκε στη Γερμανία. 
Γιατί λοιπόν, κύριε Πρόεδρε, δεν θα πρέπει εδώ να συζητήσουμε και, αν θέλετε, να στηρίξουμε την Κυβέρνηση αν έχει το πολιτικό θάρρος να συγκρουστεί με την Ευρωπαϊκή Ένωση; Δεν μπορεί η Ευρωπαϊκή Ένωση, εκμεταλλευόμενη ενδεχομένως κάποιες επιδοτήσεις που δόθηκαν κάποτε στο ναυπηγείο, να θέτει σε παροπλισμό μία τέτοια αναπτυξιακή μονάδα. Είναι ένα θέμα το οποίο για όλους είναι κρίσιμο. Ας το συζητήσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Κουρουμπλή, μία μικρή διακοπή. Επειδή εσείς κλείνετε τη συζήτηση, σας παρακαλώ, αν μπορείτε, να περιοριστείτε στο θέμα της επερώτησης για να μην προκληθεί η ανάγκη άλλων απαντήσεων.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μα, δεν έκανα προσωπική επίθεση σε κανέναν. Εγώ έκανα πολιτική τοποθέτηση σ’ ένα ζήτημα το οποίο νομίζω ότι μας απασχολεί όλους.
Κύριε Πρόεδρε, θέλω να πω ότι στη δεκαετία του ’80 πράγματι έγιναν πολύ σημαντικές θεσμικές παρεμβάσεις, αλλά πρέπει να θυμόμαστε ότι η Αριστερά, όπως εκφραζόταν τότε, είτε με το ΚΚΕ είτε με το Κομμουνιστικό Κόμμα Εσωτερικού, στήριζε αυτές τις πρωτοβουλίες. Από αλλού έρχονταν οι αντιρρήσεις και οι καταψηφίσεις. Αλλού μας έλεγαν τότε ότι «αν κάνετε επαγγελματική αποκατάσταση και καταργήσετε το νόμο περί αρτιμέλειας, θα μετατρέψετε το δημόσιο σε άσυλο». Καλό θα είναι όλα αυτά να τα θυμόμαστε.
Έρχομαι στο ζήτημα που συζητάμε. Κύριε Υπουργέ, ο εξωραϊσμός έχει την ίδια επίπτωση με τον εκμηδενισμό. Είναι δύο διαφορετικές όψεις ενός και του αυτού νομίσματος.
Αν σας ακούει κανείς να υπερασπίζεστε με τέτοιο πείσμα όλες αυτές τις πολιτικές, θα σκεφτεί ότι δεν έχει συμβεί τίποτα στο χώρο των αναπήρων. Μα, οι ανάπηροι είναι στους δρόμους. Χθες είχατε επίσκεψη της Εθνικής Συνομοσπονδίας Προσώπων με Αναπηρία στο Υπουργείο Εργασίας. Πριν από δέκα μέρες είχατε τους παραπληγικούς και τετραπληγικούς. 
Κύριε Υπουργέ, δεν μου απαντήσατε τι θα γίνει με τη διαθεσιμότητα των κοινωνικών λειτουργών. Βάζετε τους κοινωνικούς λειτουργούς σε διαθεσιμότητα, όταν ο Υπουργός ζήτησε να μη μεταταγούν από το ΙΚΑ στον ΕΟΠΥΥ για να στηρίξουν τις μονάδες αυτές. Περί αυτού πρόκειται. 
Και επειδή ρωτήσατε που θα βρουν τα ταμεία τα λεφτά για να μπορεί αύριο, όταν θα είναι κυβέρνηση ο ΣΥΡΙΖΑ, να αντιμετωπίσει αυτά τα ζητήματα, σας λέμε το εξής: Με τριάντα πέντε ελεγκτές δεν μπορείτε να περιορίσετε το φαινόμενο της εισφοροαποφυγής και της εισφοροδιαφυγής. 
Προσλάβετε, λοιπόν τους 8Κ και 9Κ και στελεχώστε το ΙΚΑ, για να μπορέσει, πραγματικά, να αντιμετωπίσει πλείστα όσα προβλήματα έχουν να κάνουν με τον περιορισμό όλων αυτών των φαινομένων που πραγματικά το πλήττουν, το αποδυναμώνουν και περιορίζουν τις δυνατότητές του να στηρίξει τέτοιου είδους προσπάθειες. Παράλογα είναι αυτά που σας λέμε; 
Δε νομίζω, λοιπόν, ότι βρισκόμαστε σε τέτοιου είδους συλλογισμούς. 
Επίσης, κύριε Υπουργέ, δεν μου απαντήστε γιατί θα πρέπει να εξαιρεθούν από αυτήν την παράταση –και χαιρετίζουμε την παράταση που δώσατε στη λήξη των συντάξεων το εξάμηνο- οι ανασφάλιστοι ανάπηροι; Είναι πάρα πολύ άδικο! Είναι άνισο! Είναι άνιση μεταχείριση! Πώς πρέπει να το πούμε; Γιατί λοιπόν, δεν εκδηλώνετε και σε αυτό το σημείο μια ευαισθησία; Πώς θα ζήσουν αυτοί οι άνθρωποι όταν δέκα μήνες δεν έχουν ούτε ένα ευρώ εισόδημα; 
Μιλήσατε για περικοπές. Κύριε Υπουργέ, πρώτον πρέπει να τονίσω ότι με πρωτοβουλία και του κ. Κακλαμάνη και άλλων ψηφίστηκε πριν την πράξη νομοθετικού περιεχομένου του -ν. 4093- να μην κοπούν οι συντάξεις των αναπήρων. Και ήρθε μετά ο κ. Στουρνάρας, έφερε την πράξη νομοθετικού περιεχομένου και την ψηφίσατε. Και κόψατε και τις συντάξεις των αναπήρων, κόψατε και τα επιδόματα των Βορειοηπειρωτών και των Νεοποντίων, χωρίς η τρόικα τότε, κύριε Υπουργέ, να σας ζητήσει να τις περικόψετε. Σας ζήτησε γι’ αυτό το πρόγραμμα των 330 εκατομμυρίων να κόψετε 65 εκατομμύρια και κόψατε 200 εκατομμύρια. Δεν είναι υπερβάλλων ζήλος απέναντι στα αιτήματα της τρόικας αυτό; Και έρχεστε και μας λέτε τώρα εδώ ότι όλα είναι ωραία και καλά; 
Μιλάτε για το πρόγραμμα «Βοήθεια στο Σπίτι». Το κουτσουρέψατε! Πείτε μου, λοιπόν, πόσοι άνθρωποι υπάγονταν στην αρχή της δεκαετίας του 2000 στο πρόγραμμα «Βοήθεια στο Σπίτι» για να σας πω πόσοι δικαιούνται σήμερα αυτό το πρόγραμμα. Για να λέμε τα πράγματα με το όνομά τους!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Κουρουμπλή, ολοκληρώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτά είχα να πω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ πολύ.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός θέλει το λόγο για μια σύντομη παρέμβαση. 
Ορίστε, παρακαλώ. Έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Έθεσε ο κ. Κουρουμπλής δυο-τρία θέματα επιπλέον και θα ήθελα να δώσω μία ολιγόλεπτη απάντηση, παρότι προσπάθησε να πετάξει τη μπάλα αλλού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε δικαίωμα τριτολογίας.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Διότι επί της ουσίας για την επερώτηση δεν είχε τελικά πολλά να πει. Και αυτό είναι λογικό. 
Κανείς δεν ωραιοποίησε την κατάσταση, κύριε Κουρουμπλή. Και όταν βγαίνετε από την Αίθουσα, υπάρχει τρόπος να παρακολουθήσετε από τα μέσα. Εγώ είπα ποια είναι τα πραγματικά προβλήματα. Τα αποτύπωσα ένα προς ένα. Την ωραιοποίηση που την είδατε; Δεν υπήρξε. Σας παρακαλώ, λοιπόν! 
Αποτύπωσα, λοιπόν, τα πραγματικά προβλήματα και είπα να τα λύσουμε σε συνεννόηση και σε συνεργασία με όλους στοχευμένα. 
Ανακοίνωσα κι ένα σχεδιασμό στον οποίο θέλουμε τη συνδρομή όλων, σε συνεργασία πάντα με την ΕΣΑΜΕΑ. Πάντα! Και αν θέλετε, σε επόμενη συνάντηση να σας πάρω τηλέφωνο να έρθετε για να δείτε το επίπεδο της συνεργασίας που έχουμε και τα προβλήματα που λύνουμε. Να δείτε για το πρόγραμμα διερμηνείας, να δείτε για τα θέματα…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Γιατί ήρθαν στο Υπουργείο χθες; Για τη συνεργασία;</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τι είπατε, κύριε Κουρουμπλή;</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Χθες που ήταν στο Υπουργείο, γιατί ήρθαν; Για βόλτα;</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τους ρωτήσατε μετά τη συνεργασία μας;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μήπως ήρθαν για τα Ναυπηγεία Σκαραμαγκά; Γιατί αυτό ακούμε.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ούτε για τα ναυπηγεία ήρθαν, φυσικά, ούτε για τίποτα. 
Αντίθετα ας μην αναδεικνύουμε από άλλη πλευρά θέματα για τα οποία πρέπει να κάνουμε την αυτοκριτική μας όλοι. Αυτοκριτική!
Εγώ κάνω την αυτοκριτική μου. Το ίδιο πρέπει να κάνουν όλοι. 
Όσον αφορά τώρα αυτό που είπατε, ότι το πρόγραμμα «Βοήθεια στο σπίτι» κουτσουρεύτηκε, κάνετε μεγάλο λάθος. Υποβαθμίζετε μία προσπάθεια δύσκολη. Δεν κουτσουρεύτηκε. Αναβαθμίζεται. Γίνεται τριπλό το πρόγραμμα.
Για το θέμα που έθεσε ο συνάδελφος, για την εξέταση του προβλήματος με την εξάμηνη παράταση, να πω για άλλη μία φορά ότι θα υπάρξει εξέταση, θα υπάρξει νομοθετική ρύθμιση, για να δούμε πώς θα καλύψουμε όλες τις περιπτώσεις με τον καλύτερο τρόπο. Ο στόχος, όμως, είναι το Μάρτιο να μην υπάρχει η ανάγκη αυτή. 
Και τονίζω ξανά -επειδή το είπατε πάλι- ότι ούτε ένα λεπτό δεν κόπηκε από το ύψος των προνοιακών επιδομάτων. Σαφώς υπήρξαν ζητήματα. Δεν έπρεπε, όμως, να γίνει το Εθνικό Μητρώο, ούτως ώστε να βλέπουμε ποιοι παίρνουν από δύο δήμους;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ποιος το αμφισβητεί αυτό;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ε, πώς! Το αμφισβητείτε, γιατί μου λέτε «κόψατε». Ναι, αλλά από ποιους κόψαμε. Κόψαμε αυτούς που έπαιρναν από δύο δήμους.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εγώ σας είπα για τις συντάξεις.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα αναφερθώ τώρα στη δεύτερη κατηγορία, όσον αφορά τα προνοιακά. Με το Εθνικό Μητρώο λύθηκαν πολλά προβλήματα. Τα στοιχεία δείχνουν ότι αν εξεταστούν και αυτοί των οποίων οι αιτήσεις τους είναι σήμερα σωρευμένες στις επιτροπές, το νούμερο δεν θα έχει μεγάλη διαφοροποίηση. Το μεγαλύτερο, όμως, ποσοστό από αυτούς που δεν παίρνουν, ήταν διπλοδικαιούχοι σε πολλά. 
Κλείνοντας την τοποθέτησή μου, θέλω να πω το εξής: Νομίζω ότι η συνεργασία είναι απαραίτητη, για να βλέπουν τη θετική συμβολή. Δεν μπορεί η λύση να είναι αντικείμενο μίας επερώτησης, η οποία τελικά δεν ήταν επερώτηση, αλλά άθροισμα ερωτήσεων. Δέκα απλές ερωτήσεις ήταν. Στην επερώτηση εγκαλείται η Κυβέρνηση και λέει γιατί. Δεν λέει, «Τι προτίθεστε να κάνετε». Αυτό είναι αντικείμενο απλής ερώτησης και πρέπει να πάει στις επίκαιρες ερωτήσεις. Γι’ αυτό απαντήθηκε –πιστεύω- και εύκολα από μας. Ζητώ, όμως, τη συνεργασία σας, για να μπορέσουμε να δώσουμε γρήγορα τις λύσεις αυτές που σχεδιάζουμε, στις περισσότερες από τις οποίες –αν τις διαβάσετε- δεν διαφωνείτε. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Κουρουμπλή, θέλετε να πείτε κάτι πριν τελειώσουμε;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Όχι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μάλιστα.
Ευχαριστώ όλους τους συναδέλφους για τη συμβολή τους στη συζήτηση.
Κηρύσσεται περαιωμένη η συζήτηση επί της υπ’ αριθμόν 5/5/11-10-2013 επίκαιρης επερώτησης Βουλευτών της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου, προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με την προμελετημένη και μεθοδευμένη δυσλειτουργία των Κέντρων Πιστοποίησης Αναπηρίας με στόχο τον περιορισμό των κοινωνικών παροχών στα άτομα με αναπηρία και χρόνιες παθήσεις.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 14.38΄ λύεται η συνεδρίαση για την προσεχή Δευτέρα 4 Νοεμβρίου 2013 και ώρα 18.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμόν 8/8/23-10-2013 επίκαιρης επερώτησης, σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ                                              ΟΙ ΓΡΑΜΜΑΤΕΙΣ 
Τελευταία Αποθήκευση:	10/11/2013 4:38:00 μμ	Από:	Σκότη Δέσποινα
Εκτυπώθηκε:	1/11/2013 10:59:00 πμ</body>
</html>