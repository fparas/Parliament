<html><head><meta name="cp:revision" content="4"><meta name="date" content="2013-08-20T08:45:00Z"><meta name="Company" content="OTS"><meta name="Keywords" content=""><meta name="meta:word-count" content="49998"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-08-19T10:02:00Z"><meta name="Word-Count" content="49998"><meta name="dcterms:created" content="2013-08-20T08:39:00Z"><meta name="dcterms:modified" content="2013-08-20T08:45:00Z"><meta name="Last-Modified" content="2013-08-20T08:45:00Z"><meta name="Last-Save-Date" content="2013-08-20T08:45:00Z"><meta name="meta:character-count" content="269993"><meta name="Template" content="Normal.dot"><meta name="meta:save-date" content="2013-08-20T08:45:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-08-20T08:45:00Z"><meta name="Edit-Time" content="1200000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-08-20T08:39:00Z"><meta name="Last-Printed" content="2013-08-19T10:02:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2013-08-20T08:39:00Z"><meta name="xmpTPg:NPages" content="1"><meta name="resourceName" content="23-7-2013.doc"><meta name="Last-Author" content="m.velioti"><meta name="w:comments" content=""><meta name="Character Count" content="269993"><meta name="Page-Count" content="1"><meta name="Revision-Number" content="4"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 23-7-2013		ΣΕΛ. 267
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄ 
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΒΟΥΛΗΣ 
ΘΕΡΟΥΣ 2013
ΣΥΝΕΔΡΙΑΣΗ Α΄
Τρίτη  23 Ιουλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
3. Ανακοινώνεται απόφαση του Προέδρου της Βουλής με την οποία συγκροτήθηκε το Τμήμα Διακοπής των Εργασιών της Βουλής για τις τρεις διαδοχικές συνθέσεις αυτού, Α΄, Β΄ και Γ΄, σελ. 
4. Ανακοινώνεται απόφαση του Προέδρου της Βουλής με την οποία συγκροτήθηκαν οι επιτροπές του Τμήματος Διακοπής των Εργασιών της Βουλής για τις τρεις διαδοχικές συνθέσεις του Α΄, Β΄ και Γ΄, σελ. 
5. Επί του Κανονισμού, σελ. 
6. Ανακοινώνεται ότι τα κλαδικά σωματεία εμπορίου-υπηρεσιών και οι ενώσεις αυτοαπασχολουμένων  και μικρών εμπόρων κατέθεσαν ψήφισμα με το οποίο εκφράζουν τη διαμαρτυρία τους για τις διατάξεις  του σχεδίου νόμου του Υπουργείου Ανάπτυξης και Ανταγωνιστικότητας που επιφέρουν  αλλαγές στο ωράριο των καταστημάτων και καταργούν την αργία της Κυριακής, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση σχεδίων νόμων:
    α) Οι Υπουργοί Οικονομικών, Υγείας, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων και Επικρατείας κατέθεσαν σχέδιο νόμου: «Φορολογικές διαδικασίες και άλλες διατάξεις», σελ. 
    β) Οι Υπουργοί Μακεδονίας και Θράκης, Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Περιβάλλοντος, Ενέργειας και Κλιματικής Αλλαγής και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κατέθεσαν σχέδιο νόμου: «Αντικατάσταση και συμπλήρωση διατάξεων για τη Ζώνη Καινοτομίας Θεσσαλονίκης», σελ. 
2. Συζήτηση επί της αρχής του σχεδίου νόμου του Υπουργείου Ανάπτυξης και Ανταγωνιστικότητας: «Κανόνες ρύθμισης της αγοράς προϊόντων και της παροχής υπηρεσιών», σελ. 

ΠΡΟΕΔΡΟΣ
ΜΕΪΜΑΡΑΚΗΣ Ε. , σελ.

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΚΑΛΑΝΤΖΗΣ Γ. , σελ.
ΟΜΙΛΗΤΕΣ

Α. Επί διαδικαστικού θέματος:
ΖΑΡΟΥΛΙΑ Ε. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΕΪΜΑΡΑΚΗΣ Ε. , σελ.

Β. Επί του Κανονισμού:
ΔΡΑΓΑΣΑΚΗΣ Ι. , σελ.
ΠΑΝΑΓΙΩΤΑΡΟΣ Η. , σελ.

Γ. Επί του σχεδίου νόμου του Υπουργείου Ανάπτυξης και Ανταγωνιστικότητας:
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΝΑΓΝΩΣΤΑΚΗΣ Δ. , σελ.
ΑΠΟΣΤΟΛΟΥ Ε. , σελ.
ΑΥΓΕΝΑΚΗΣ Ε. , σελ.
ΒΟΥΛΤΕΨΗ Σ. , σελ.
ΖΑΡΟΥΛΙΑ Ε. , σελ.
ΚΑΚΛΑΜΑΝΗΣ Α. , σελ.
ΚΑΣΣΗΣ Μ. , σελ.
ΚΑΤΣΩΤΗΣ Χ. , σελ.
ΚΟΥΝΤΟΥΡΑ  Έ. , σελ.
ΚΟΥΡΑΚΟΣ Ι. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΛΑΦΑΖΑΝΗΣ Π. , σελ.
ΜΑΚΡΗ Ρ. , σελ.
ΜΑΡΙΑΣ Ε. , σελ.
ΞΑΝΘΟΣ Α. , σελ.
ΟΙΚΟΝΟΜΟΥ Β. , σελ.
ΠΑΝΑΓΙΩΤΑΡΟΣ Η. , σελ.
ΠΑΤΡΙΑΝΑΚΟΥ Φ. , σελ.
ΠΑΦΙΛΗΣ Α. , σελ.
ΠΙΠΙΛΗ Φ. , σελ.
ΤΡΙΑΝΤΑΦΥΛΛΟΣ Κ. , σελ.
ΦΟΥΝΤΑ Ν. , σελ.
ΧΑΪΚΑΛΗΣ Π. , σελ.
ΧΑΤΖΗΔΑΚΗΣ Κ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2013
ΣΥΝΕΔΡΙΑΣΗ  Α΄
Τρίτη, 23 Ιουλίου 2013
Αθήνα, σήμερα στις 23 Ιουλίου 2013, ημέρα Τρίτη και ώρα 18.17΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Α΄ σύνθεση) για να συνεδριάσει υπό την προεδρία του Προέδρου αυτής κ. ΕΥΑΓΓΕΛΟΥ-ΒΑΣΙΛΕΙΟΥ Ι. ΜΕΪΜΑΡΑΚΗ.
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 19.7.2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΣΚΒ΄ συνεδριάσεώς του, της Παρασκευής 19 Ιουλίου 2013, σε ό, τι αφορά:
α) την ψήφιση στο σύνολό του σχεδίου νόμου «Φορολογία εισοδήματος, επείγοντα μέτρα εφαρμογής του ν. 4046/2012, του ν. 4093/2012 και του ν. 4127/2013 και άλλες διατάξεις»,
β) τη Συμπληρωματική Ειδική Ημερήσια Διάταξη.
γ) την ψήφιση στο σύνολο του σχεδίου νόμου «Νέα Ελληνική Ραδιοφωνία, Ίντερνετ και Τηλεόραση».)
Κύριοι συνάδελφοι, κατ’ αρχάς σας εύχομαι καλό καλοκαίρι και καλή δουλειά στο Τμήμα. 
 Σας παρακαλώ να αποφασίσουμε όσον αφορά τα εξής: 
Το Τμήμα για τη διεξαγωγή του Νομοθετικού Έργου θα συνεδριάζει κάθε Τρίτη, Τετάρτη και Πέμπτη. Σε εξαιρετικές περιπτώσεις και όταν οι ανάγκες του νομοθετικού έργου το επιβάλλουν, θα αποφασίζουμε για την πραγματοποίηση εμβόλιμων συνεδριάσεων, όπως γινόταν άλλωστε και στο παρελθόν. 
Το Τμήμα, επίσης, θα ασκεί Κοινοβουλευτικό Έλεγχο προς τους αρμόδιους Υπουργούς στην Α΄ και την Γ΄ Σύνθεσή του, δυο φορές την εβδομάδα με επίκαιρες ερωτήσεις κάθε Τρίτη και Πέμπτη και μια φορά κάθε πρώτη και τρίτη εβδομάδα, ημέρα Παρασκευή με επίκαιρες επερωτήσεις. 
Συμφωνεί το Τμήμα;</Speech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Το Τμήμα συνεφώνησε. 
Έχω την τιμή να ανακοινώσω στο Τμήμα ότι με την υπ’ αριθμόν 7729/5261/22.7.2013 απόφαση του Προέδρου της Βουλής συγκροτήθηκε το προβλεπόμενο από τα άρθρα 70, 71 και 72 του Συντάγματος και 31 του Κανονισμού της Βουλής Τμήμα Διακοπής των Εργασιών της Βουλής. 
Η απόφαση θα καταχωριστεί στα Πρακτικά της σημερινής συνεδρίασης.
Δεύτερον, με την υπ’ αριθμόν 7730/5262/22-7-2013 απόφαση του Προέδρου της Βουλής συγκροτήθηκαν οι προβλεπόμενες από το άρθρο 31 του Κανονισμού της Βουλής Διαρκείς Επιτροπές του Τμήματος Διακοπής των Εργασιών της Βουλής για τις διαδοχικές συνθέσεις πρώτη, δεύτερη και τρίτη. 
Η απόφαση θα καταχωριστεί, επίσης, στα Πρακτικά της σημερινής συνεδρίασης. 
(Στο σημείο αυτό κατατίθενται οι προαναφερθείσες αποφάσεις, οι οποίες έχουν ως εξής:
(Να μπουν οι σελ. 4α)</ChairmanSpeech>
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Θέλω, επίσης, να ανακοινώσω στο Σώμα -όπως σας είχα πει και τον Ιανουάριο- ότι το ηλεκτρονικό σύστημα ψηφοφορίας είναι έτοιμο. Είχαμε πει να κάνουμε μια δοκιμή. Και νομίζω ότι επ’ ευκαιρία των Τμημάτων καλό είναι να ξεκινήσουμε αυτές τις δοκιμές. Συνεννοήθηκα με τον κύριο Γενικό Γραμματέα κι αν θέλετε, την Πέμπτη μπορούν να είναι εδώ οι αρμόδιοι, να μας δώσουν τις ανάλογες κάρτες και να αφιερώσουμε ένα μικρό χρονικό διάστημα από τη συνεδρίασή μας –και παρακαλώ να είναι τουλάχιστον οι Γραμματείς των Κοινοβουλευτικών Ομάδων, αλλά και όσοι συνάδελφοι θέλουν- ώστε ξεχωριστά στο κάθε Τμήμα να μπορέσουμε σιγά-σιγά να προχωρήσουμε σταδιακά με την ηλεκτρονική ψηφοφορία.
Βεβαίως, ψηφοφορίες όπως είναι του προϋπολογισμού ή άλλες σημαντικές, πανηγυρικές, έχουμε πει ότι δεν θα αλλάξουν. Θα γίνονται με ονομαστική ψηφοφορία. Θεωρώ, όμως, ότι μπορούμε πλέον να προχωρήσουμε δοκιμαστικά και σταδιακά σε κάποιες τέτοιες ψηφοφορίες.
Παρακαλείται η κυρία Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από την κ. Μαρίνα Χρυσοβελώνη, Βουλευτή Μαγνησίας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ένταση που επικράτησε στην περιοχή Μποζαΐτικα του Δήμου Πατρέων κατά τη διάρκεια κατεδάφισης αυθαίρετων κατασκευών.
2) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία η Πανελλήνια Ομοσπονδία Ιδιοκτητών Κέντρων Ξένων Γλωσσών «PALSO» αιτείται την υιοθέτηση πρότασής της σχετικά με το καθεστώς χορήγησης επάρκειας προσόντων διδασκαλίας ξένων γλωσσών.
3) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Πανελλήνια Ομοσπονδία Φοροτεχνικών Ελευθέρων Επαγγελματιών αιτείται την επανεξέταση θέματος που αφορά τις καταληκτικές ημερομηνίες, αποστολής και εκκαθάρισης των δηλώσεων των φυσικών προσώπων, που ορίσθηκαν με την ΠΟΛ.1154/26.6.2013.
4) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Προϊσταμένη της ΚΓ΄ Εφορίας Προϊστορικών και Κλασσικών Αρχαιοτήτων αιτείται να ενημερωθεί σχετικά με τη δυνατότητα χορήγησης άδειας για τη μίσθωση υφιστάμενων κτισμάτων με σκοπό τη λειτουργία τους ως καταστήματα, εντός της Α΄ Ζώνης Προστασίας Αρχαιολογικού Χώρου της Κνωσού.
5) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ομοσπονδία Επαγγελματιών Βιοτεχνών και Εμπόρων Νομού Ηρακλείου αιτείται την επανεξέταση θέματος, που αφορά τη μηνιαία υποβολή συγκεντρωτικών καταστάσεων πελατών-προμηθευτών.
6) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Συνομοσπονδία Επιχειρηματιών Ενοικιαζόμενων Δωματίων Διαμερισμάτων Ελλάδος αιτείται την υιοθέτηση προτάσεών της επί του σχεδίου νόμου του Υπουργείου Τουρισμού «Απλούστευση διαδικασιών για την ενίσχυση της τουριστικής επιχειρηματικότητας, αναδιάρθρωση του Ελληνικού Οργανισμού Τουρισμού και λοιπές διατάξεις».
7) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ένωση Λειτουργών Τεχνικής Επαγγελματικής Εκπαίδευσης Ηρακλείου διαμαρτύρεται για τη διαφαινόμενη διάλυση της Δευτεροβάθμιας Τεχνικής Επαγγελματικής Εκπαίδευσης, με την κατάργηση σαράντα έξι ειδικοτήτων εκπαιδευτικών.
8) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία το Τοπικό Παράρτημα Κυκλάδων της Περιφερειακής Ένωσης Δήμων Νοτίου Αιγαίου εκφράζει την αντίθεσή του στην κατάργηση της Δημοτικής Αστυνομίας και του θεσμού των νησιωτικών φυλάκων.
9) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το Επιμελητήριο Ηρακλείου αιτείται την άμεση τροποποίηση ή αναθεώρηση νέας ρύθμισης, η οποία δημιουργεί επιπλέον επιβάρυνση στο ΦΠΑ των επιχειρήσεων που καταβάλλεται με δόσεις.
10) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία οι εργαζόμενοι στις εταιρείες «Κύπρου Ασφαλιστική» και «Κύπρου Ζωής» αιτούνται τη λήψη μέτρων για την αποτελεσματική διασφάλιση των θέσεων εργασίας τους.
11) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία ο Δήμος Σπάρτης Νομού Λακωνίας εκφράζει την αντίθεσή του σε κάθε προσπάθεια κατάργησης ή συγχώνευσης σχολικών μονάδων δευτεροβάθμιας εκπαίδευσης στην περιοχή.
12) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ένωση Ιατρών ΕΟΠΥΥ αιτείται την απόσυρση διάταξης που εμπεριέχεται σε νέο σχέδιο νόμου και αφορά σε νέο «κούρεμα» στις υπηρεσίες υγείας των ασφαλισμένων, που επιβαρύνει οικονομικά και τους ιατρούς.
13) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία η Ένωση Αγροτικών Συνεταιρισμών Πεζών Νομού Ηρακλείου αιτείται την άμεση δημοσίευση στο ΦΕΚ του ψηφισθέντος νομοσχεδίου του Υπουργείου Αγροτικής Ανάπτυξης και Τροφίμων με τίτλο «μνημόνιο κατανόησης μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τουρκίας για συνεργασία στον τομέα της γεωργίας».
14) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία η Πανελλήνια Ένωση Φιλολόγων, ο Σύνδεσμος Φιλολόγων Τρικάλων και ο Σύνδεσμος Φιλολόγων Κοζάνης αιτούνται να μη δίδεται ως αντικείμενο πρώτης ανάθεσης το μάθημα της ιστορίας σε καθηγητές άλλων ειδικοτήτων.
15) Η Βουλευτής Ηλείας κ. ΔΙΟΝΥΣΙΑ ΑΥΓΕΡΙΝΟΠΟΥΛΟΥ κατέθεσε αναφορά με την οποία ο Πρόεδρος της Κίνησης Πολιτών «Κοινωνική Ένωση Αναδημιουργίας» αιτείται ενημέρωσης σχετικά με τη διάθεση χρημάτων της Ευρωπαϊκής Ένωσης, που προορίζονταν για ανάπλαση των χωματερών της Λαμπείας και της Φολόης, από το Δήμο της Αρχαίας Ολυμπίας.
16) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο κ. Απόστολος Γαϊτάνης καταγγέλλει την ανεξήγητη αύξηση μηνιαίων ασφαλίστρων από ιδιωτική ασφαλιστική εταιρία.
17) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία η Ένωση Στρατιωτικών Περιφέρειας Ηπείρου διαμαρτύρεται για την ποιότητα της ιατροφαρμακευτικής περίθαλψης που απολαμβάνουν οι στρατιωτικοί.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Δανειοληπτών διαμαρτύρεται για τις αδικίες που διαπράττονται καθημερινά από το ελληνικό δημόσιο εις βάρος των πολιτών.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Δανειοληπτών προτείνει στους πολίτες να στραφούν δικαστικά εναντίον του Ελληνικού Δημοσίου, προκειμένου να διεκδικήσουν όσα αυτό τους οφείλει.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Επιτροπή Ανέργων Πατησίων-Κυψέλης-Γαλατσίου διαμαρτύρεται για την άδικη μεταχείριση που επιφυλάσσεται για τους ανέργους, με το νέο φορολογικό νομοσχέδιο που έχει κατατεθεί στη Βουλή.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Επιμελητήριο Αχαΐας επισημαίνει την ανάγκη τροποποίησης του νόμου σχετικά με το θέμα της ανάκτησης των εγγυήσεων του ελληνικού δημοσίου.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Σωκράτης Βασιλάκος διαμαρτύρεται για την απομάκρυνση του ΤΕΙ Δασοπονίας από την πόλη της Καρδίτσας.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Δανειοληπτών και Προστασίας Καταναλωτών Βορείου Ελλάδος παραθέτει τις θέσεις του σχετικά με την οικονομική πολιτική που εφαρμόζεται στην περίπτωση των δανειοληπτών.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ιατρικός Σύλλογος Πατρών καταγγέλλει την απαράδεκτη κατάσταση στην οποία έχει περιέλθει ο τομέας της υγείας.
25) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Πανελλήνια Ομοσπονδία Ιδιοκτητών Κέντρων Ξένων Γλωσσών «PALSO» αιτείται την επίλυση θέματος που αφορά τον καθορισμό του νομικού πλαισίου χορήγησης επάρκειας προσόντων διδασκαλίας ξένων γλωσσών.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Επιμελητήριο Ξάνθης, η Ομοσπονδία Επαγγελματιών-Βιοτεχνών-Εμπόρων Νομού Ξάνθης και άλλοι τοπικοί φορείς αιτούνται την επίλυση θέματος που αφορά την παράνομη διακίνηση εμπορευμάτων από τη Βουλγαρία προς την Ελλάδα στο Νομό Ξάνθης.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Δικηγορικό Γραφείο «ATHLOS - Γ. ΠΑΝΑΓΟΠΟΥΛΟΣ» αιτείται να κηρυχθούν έκπτωτα τα μέλη του Διοικητικού Συμβουλίου του Σωματείου με την επωνυμία «Ελληνική Ποδοσφαιρική Ομοσπονδία».
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Αλέξανδρος Κυριακίδης διαμαρτύρεται για την άνιση μεταχείριση των δημοτικών αστυνομικών σε σύγκριση με τους υπόλοιπους δημοσίους υπαλλήλους.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Αλεξάνδρα Τσίκου  παραθέτει τις απόψεις της σχετικά με την υπόθεση του κ. Αρτέμη Σώρρα.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Χρυσάνθη Λεβεντάκη αιτείται την επιείκεια της πολιτείας σχετικά με επαγγελματικά της λάθη.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι Διευθυντές και οι Υποδιευθυντές των Δημοσίων ΙΕΚ παραθέτουν τις προτάσεις τους σχετικά με την επικείμενη μετάβαση των Δημοσίων ΙΕΚ στις Περιφέρειες. 
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Παμποντιακή Ομοσπονδία Ελλάδος παραθέτει τις απόψεις της σχετικά με την νομιμοποίηση αυθαιρέτων κατοικιών των παλιννοστούντων.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Ιδιωτικών Υπαλλήλων Ελλάδος εκφράζει την αντίθεσή της σε οποιαδήποτε προσπάθεια κατάργησης της κυριακάτικης αργίας και απελευθέρωσης του ωραρίου λειτουργίας των καταστημάτων.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ελληνικού Εμπορίου αιτείται την αλλαγή της πρακτικής των τραπεζών μετά την ολοκλήρωση της ανακεφαλαιοποίησης. 
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Ιατρών ΕΟΠΥΥ εκφράζει τη διαμαρτυρία της για την οικονομική κατάρρευση του συστήματος υγείας. 
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά επιστολή του μαθητή κ Άγγελου Αποστολόπουλου προς τον Πρωθυπουργό για το θέμα της ΕΡΤ.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Μηχανικών και Τεχνικών ΕΡΤ εκφράζει την αντίθεσή του στην απόφαση της Κυβέρνησης να διακόψει τη μετάδοση του σήματος των καναλιών της δημόσιας ραδιοτηλεόρασης. 
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Φώτης Κανελλόπουλος, δικηγόρος Αθηνών στον Άρειο Πάγο, αιτείται την επαναφορά του νομίσματος της δραχμής.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Επιτροπή Ανέργων παραθέτει τις προτάσεις της για την τροποποίηση διατάξεων του νέου φορολογικού κώδικα.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία αιτείται την υιοθέτηση προτάσεών της που αφορούν διατάξεις του πολυνομοσχεδίου του Υπουργείου Οικονομικών, σχετικές με την προστασία των ατόμων με αναπηρία.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πρόεδρος της ΕΑΣ Ιεράπετρας αιτείται την επίλυση θέματος που αφορά την ένταξη των θερμοκηπιακών καλλιεργειών στο καθεστώς της ενιαίας συνδεδεμένης ενίσχυσης.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποία αφορά στην εισαγγελική διερεύνηση των πεπραγμένων στη Νομαρχία Πειραιά κατά την περίοδο Μίχα.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αντιπαλότητα μεταξύ του εκλεγμένου Περιφερειάρχη Αττικής κ. Γ. Σγουρού και του δοτού από την Κυβέρνηση Περιφερειάρχη κ. Δ. Καλογερόπουλου.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε χορηγίες του ΟΠΑΠ προς συγκεκριμένα Μέσα Μαζικής Ενημέρωσης.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε προβλήματα λειτουργίας του Υπεραστικού ΚΤΕΛ Αχαΐας.
46) Η Βουλευτής Φωκίδος κ. ΑΣΠΑΣΙΑ ΜΑΝΔΡΕΚΑ κατέθεσε αναφορά με την οποία η Τοπική Κοινότητα Πολυδρόσου Φωκίδας  εκφράζει την αντίθεσή της στην περαιτέρω υποβάθμιση και την ενδεχόμενη διακοπή λειτουργίας του Γραφείου των ΕΛΤΑ στο Πολύδροσο. 
47) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία το Δημοτικό Συμβούλιο του Δήμου Αρχανών-Αστερουσίων Νομού Ηρακλείου  εκφράζει την αντίθεσή του στις διατάξεις του πολυνομοσχεδίου που πλήττουν τη διοικητική και οικονομική αυτοτέλεια των ΟΤΑ. 
48) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ, Β΄ Αθηνών κ. ΣΠΥΡΙΔΩΝ ΧΑΛΒΑΤΖΗΣ κατέθεσαν αναφορά με την οποία η Πανελλήνια Ένωση Μηχανικών Εμπορικού Ναυτικού, η Πανελλήνια Ένωση Κατωτέρων Πληρωμάτων Μηχανής ΕΝ «Ο ΣΤΕΦΕΝΣΩΝ» και η Πανελλήνια Επαγγελματική Ένωση Μαγείρων Εμπορικού Ναυτικού αιτούνται τη δωρεάν χορήγηση εμβολίων στους ναυτεργάτες. 
49) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ, Αττικής κ. ΙΩΑΝΝΗΣ ΓΚΙΟΚΑΣ, Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία ο Σύλλογος Έκτακτου Εκπαιδευτικού Προσωπικού ΤΕΙ Αθήνας, Θεσσαλονίκης, Πειραιά και Καρδίτσας  αιτούνται την εξασφάλιση των απαραίτητων κονδυλίων για την πρόσληψη του έκτακτου εκπαιδευτικού προσωπικού στα ΤΕΙ με βάση τις ανάγκες που προκύπτουν από τα προγράμματα σπουδών. 
50) Ο Βουλευτής Κορινθίας κ. ΕΥΣΤΑΘΙΟΣ ΜΠΟΥΚΟΥΡΑΣ κατέθεσε αναφορά με την οποία η Κίνηση Ενεργών Πολιτών Ζευγολατιού «Κοινωνία» αιτείται τη συνέχιση της λειτουργίας του Ταχυδρομικού Γραφείου Γ΄ Τάξης στο Ζευγολατιό Κορινθίας. 
51) Ο Βουλευτής Β΄ Αθηνών κ. ΙΩΑΝΝΗΣ ΔΡΑΓΑΣΑΚΗΣ κατέθεσε αναφορά με την οποία το Ίδρυμα Μαραγκοπούλου για τα Δικαιώματα του Ανθρώπου αιτείται τη ρύθμιση θεμάτων αποκρατικοποιήσεων, καθώς και τη διακοπή λειτουργίας του ΤΑΙΠΕΔ.
52) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Δήμος Σκύδρας Νομού Πέλλας αιτείται την αποζημίωση καλλιεργειών λόγω δυσμενών καιρικών συνθηκών και καρπόπτωσης. 
53) Οι Βουλευτές Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ, Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία η Πανελλήνια Ομοσπονδία Φοροτεχνικών Ελεύθερων Επαγγελματιών αιτείται τη λήψη μέτρων για την επίλυση των προβλημάτων του κλάδου σχετικά με την εύρυθμη αποστολή και εκκαθάριση των φορολογικών δηλώσεων των φυσικών προσώπων. 
54) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία κάτοικοι και επαγγελματίες του 6ου Δημοτικού Διαμερίσματος καταγγέλλουν την ύπαρξη παράνομου κυκλώματος διακίνησης λαθρομεταναστών στην πλατεία Βικτωρίας.
55) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία το Σωματείο Ιδιωτικών Υπαλλήλων Νομού Θεσσαλονίκης καταγγέλλει την εργοδοσία της εταιρείας EXPRESS SERVICE για πρακτικές που θίγουν τα εργασιακά δικαιώματα των εργαζομένων της.
56) Η Βουλευτής Α΄ Θεσσαλονίκης κ. ΧΡΥΣΟΥΛΑ - ΜΑΡΙΑ ΓΙΑΤΑΓΑΝΑ κατέθεσε αναφορά με την οποία το Σωματείο Εργαζομένων του Γενικού Νοσοκομείου Πολυγύρου Χαλκιδικής αιτείται την άμεση κάλυψη των ελλείψεων σε ιατρικό και νοσηλευτικό προσωπικό, καθώς και σε φάρμακα και αναλώσιμα ιατρικά υλικά.
57) Η Βουλευτής Α΄ Θεσσαλονίκης κ. ΧΡΥΣΟΥΛΑ - ΜΑΡΙΑ ΓΙΑΤΑΓΑΝΑ κατέθεσε αναφορά με την οποία οι κ.κ.Μαρία και Σουλτάνα Πετράκη, κάτοχοι άδειας εκμετάλλευσης κυλικείου εντός του Θεραπευτηρίου Χρονίων Παθήσεων «Ο Άγιος Παντελεήμων», καταγγέλλουν ότι, εξαιτίας πράξεων και παραλείψεων τόσο της διοίκησης του Θεραπευτηρίου όσο και του Δήμου και της Αποκεντρωμένης Διοίκησης Μακεδονίας Θράκης, το κυλικείο τους παραμένει κλειστό εδώ και ένα χρόνο.
58) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας, το οποίο αφορά στην ανάγκη αποζημιώσεων στους ελαιοπαραγωγούς της Ιεράπετρας, λόγω ζημιών που έχουν υποστεί τα ελαιόδεντρα.
59) Οι Βουλευτές Ηρακλείου κ. ΜΑΡΙΑ ΔΙΑΚΑΚΗ, Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία η Ομοσπονδία Εμπορικών Συλλόγων Κρήτης εκφράζει τη δυσαρέσκειά της για την προώθηση ρύθμισης που αφορά το άνοιγμα το καταστημάτων τις Κυριακές.
60) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία η Ομοσπονδία Επαγγελματιών-Βιοτεχνών και Εμπόρων Νομού Ηρακλείου αιτείται να δοθεί η δυνατότητα στους επαγγελματίες και εμποροβιοτέχνες του Νομού να αποπληρώσουν σταδιακά τις οφειλές τους.
61) Η Βουλευτής Α΄ Θεσσαλονίκης κ. ΧΡΥΣΟΥΛΑ - ΜΑΡΙΑ ΓΙΑΤΑΓΑΝΑ κατέθεσε αναφορά με την οποία o Σύνδεσμος Εμπόρων Κεντρικής Λαχαναγοράς Θεσσαλονίκης αιτείται την λήψη μέτρων για την επίλυση των προβλημάτων λειτουργίας της Κεντρικής Λαχαναγοράς Θεσσαλονίκης.
62) Η Βουλευτής Α΄ Θεσσαλονίκης κ. ΧΡΥΣΟΥΛΑ - ΜΑΡΙΑ ΓΙΑΤΑΓΑΝΑ κατέθεσε αναφορά με την οποία η Παμποντιακή Ομοσπονδία Ελλάδος εκφράζει τη διαμαρτυρία της για τη διακοπή των συντάξεων του ΟΓΑ των υπερηλίκων νεοπροσφύγων.
63) Ο Βουλευτής Σερρών κ. ΜΑΡΚΟΣ ΜΠΟΛΑΡΗΣ κατέθεσε αναφορά με την οποία ο κ. Νικόλαος Γάδος, αιρετό μέλος του ΠΥΣΔΕ Σερρών, αιτείται να ενημερωθεί σχετικά με το θέμα εκπαιδευτικού της Διεύθυνσης Δευτεροβάθμιας Εκπαίδευσης Σερρών ο οποίος υπέπεσε σε σοβαρά πειθαρχικά παραπτώματα.
64) Η Βουλευτής Α΄ Θεσσαλονίκης κ. ΧΡΥΣΟΥΛΑ - ΜΑΡΙΑ ΓΙΑΤΑΓΑΝΑ κατέθεσε αναφορά με την οποία το Κέντρο Πρόληψης των Εξαρτήσεων και Προαγωγής της Ψυχοκοινωνικής Υγείας της Περιφερειακής Ενότητας Αχαΐας αιτείται την άμεση υλοποίηση της διαδικασίας ανανέωσης της Προγραμματικής Σύμβασης για τη λειτουργία των Κέντρων Πρόληψης των Εξαρτήσεων και Προαγωγής της Ψυχοκοινωνικής Υγείας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 7833/28-02-2013 ερώτηση του Βουλευτή κ. Λαγού Ιωάννη δόθηκε με το υπ’ αριθμ. ΤΚΕ/Φ.2/17321/14-06-2013 έγγραφο  από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:
2. Στην με αριθμό 9058/02-04-2013 ερώτηση του Βουλευτή κ. Ταλιαδούρου Σπυρίδωνος δόθηκε με το υπ’ αριθμ. ΤΚΕ/Φ.2/17316/14-06-2013 έγγραφο  από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:
3. Στην με αριθμό 10073/23-04-2013 ερώτηση των Βουλευτών κυρίων Βαλαβάνη Όλγας-Νάντιας, Στρατούλη Δημήτριου, Μητρόπουλου Αλέξιου, Κωνσταντοπούλου Ζωής, Σακοράφα Σοφίας, Σταμπουλή Αφροδίτης, Διαμαντόπουλου Ευάγγελου δόθηκε με το υπ’ αριθμ. ΤΚΕ/Φ.2/17353/14-06-2013 έγγραφο  από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:
4. Στην με αριθμό 10612/15-05-2013 ερώτηση των Βουλευτών κυρίων Λυκούδη Σπυρίδωνα, Μάρκου Αικατερίνης, Ψύρρα Θωμά δόθηκε με το υπ’ αριθμ. 43719/14-06-2013 έγγραφο  από τον Υφυπουργό Υγείας η ακόλουθη απάντηση:
5. Στην με αριθμό 10694/17-05-2013 ερώτηση του Βουλευτή κ. Μεϊκόπουλου Αλέξανδρου δόθηκε με το υπ’ αριθμ. 1480 β/14-06-2013 έγγραφο από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
6. Στην με αριθμό 10974/24-05-2013 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. 81253/IH EΞ/14-06-2013 έγγραφο  από τον Υφυπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Κυρίες και κύριοι συνάδελφοι, θα ήθελα να ανακοινώσω προς το Τμήμα ότι οι Υπουργοί Οικονομικών, Υγείας, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων και Επικρατείας κατέθεσαν σχέδιο νόμου: «Φορολογικές διαδικασίες και άλλες διατάξεις». 
Το ως άνω σχέδιο νόμου έχει χαρακτηρισθεί από την Κυβέρνηση ως «κατεπείγον». 
Παραπέμπεται στην αρμόδια Διαρκή Επιτροπή. 
Οι Υπουργοί Μακεδονίας και Θράκης, Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Περιβάλλοντος, Ενέργειας και Κλιματικής Αλλαγής και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κατέθεσαν σχέδιο νόμου: «Αντικατάσταση και συμπλήρωση διατάξεων για τη Ζώνη Καινοτομίας Θεσσαλονίκης». 
Παραπέμπεται στην αρμόδια Διαρκή Επιτροπή. 
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Ανάπτυξης και Ανταγωνιστικότητας: «Κανόνες ρύθμισης της αγοράς προϊόντων και της παροχής υπηρεσιών».
Η Διάσκεψη των Προέδρων αποφάσισε στη συνεδρίασή της στις 18 Ιουλίου 2013 τη συζήτηση του νομοσχεδίου σε μια ή σε δυο συνεδριάσεις. 
Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή συνεδρίαση θα συζητηθούν τα άρθρα και οι τροπολογίες ως μια ενότητα.
Από το ΣΥΡΙΖΑ λάβαμε επιστολή που ορίζει ως εισηγητή το Βουλευτή κ. Ευάγγελο Αποστόλου. 
Από το ΠΑΣΟΚ λάβαμε επιστολή με την οποία ορίζεται ως ειδικός αγορητής ο κ. Μιχαήλ Κασσής και ως Κοινοβουλευτικός Εκπρόσωπος ο κ. Κωνσταντίνος Τριαντάφυλλος. 
Από τους Ανεξάρτητους Έλληνες ορίζεται ως ειδική αγορήτρια η κ. Μακρή και ως Κοινοβουλευτικός Εκπρόσωπος ο κ. Νότης Μαριάς. 
Από τη Χρυσή Αυγή ορίζεται ως ειδική αγορήτρια η κ. Ελένη Ζαρούλια και ως Κοινοβουλευτικός Εκπρόσωπος ο κ. Ηλίας Παναγιώταρος. 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Το λόγο έχει ο κ. Λαφαζάνης. 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, με έκπληξη άκουσα τώρα να λέτε ότι η Κυβέρνηση κατέθεσε φορολογικό νομοσχέδιο ως κατεπείγον. 
Προχθές, συζητήσαμε φορολογικό νομοσχέδιο. Συζητήσαμε τους Φορολογικούς Κώδικες μέσα στο πολυνομοσχέδιο. Αυτό ήταν το βασικό μέρος του. Και το συζητήσαμε με διαδικασίες –πάλι- εξπρές, αλλά εν Ολομελεία. 
Τώρα, ξαφνικά κλείνει τη Βουλή η Κυβέρνηση και μας φέρνει ένα φορολογικό νομοσχέδιο στο Τμήμα κατεπείγοντος χαρακτήρα. Θα τρελαθούμε σε αυτόν τον τόπο! Δεν είναι δυνατόν να γίνονται αυτά τα πράγματα! Εδώ ευτελίζονται όλοι οι θεσμοί. Δεν υπάρχει Βουλή. Και εκατό Βουλευτές στο Τμήμα και κατεπείγον νομοσχέδιο. 
Εμείς καταγγέλλουμε αυτές τις διαδικασίες! Δεν τις αποδεχόμαστε! Θα κάνουμε ό,τι μπορούμε για να τις αποτρέψουμε. Κι αν δεν τις αποτρέψουμε, επιφυλασσόμαστε για τις περαιτέρω ενέργειές μας. 
Πάντως, κι εσείς ως Προεδρείο νομίζω ότι πρέπει να προβείτε σε διαμαρτυρία προς την Κυβέρνηση για τέτοιου είδους κινήσεις, τις οποίες αν θα τις χαρακτηρίσω πάλι «πραξικοπηματικές», θα μου πείτε ότι μιλάω συνεχώς για πραξικοπήματα. Δυστυχώς, όμως, αυτό είναι το πολίτευμά μας. Δεν είναι δημοκρατικό το πολίτευμα αυτό που χρησιμοποιεί τέτοιες μεθόδους.</Speech> 
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Το λόγο έχει ο κ. Μαριάς. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, πράγματι σε αυτήν εδώ την Αίθουσα πριν από λίγες μέρες συζητήσαμε το πολυνομοσχέδιο, που το μεγαλύτερο μέρος του αφορούσε τον Κώδικα Φορολογίας Εισοδήματος. 
Είχαμε πει τότε στον κύριο Υπουργό, ό,τι άλλες εκκρεμότητες έχει, εφόσον υπήρχε αυτό το πολυνομοσχέδιο, θα έπρεπε να έχουν έρθει. 
Αντιλαμβανόμαστε ότι η «μαύρη τρύπα» των εσόδων αναγκάζει την Κυβέρνηση να αυτοσχεδιάζει και να φέρνει με τη διαδικασία του κατεπείγοντος σε Τμήμα Διακοπής ένα σοβαρότατο νομοσχέδιο. 
Είναι προφανές ότι μετά το «μαύρο» στην ΕΡΤ, τώρα έχουμε τη «μαύρη τρύπα» των εσόδων. Αυτό, όμως, δεν σημαίνει ότι θα μπούμε σε διαδικασίες φαλκίδευσης της ίδιας της λειτουργίας του Κοινοβουλίου. Διότι η Κυβέρνηση έκλεισε τη Βουλή. Η Κυβέρνηση είχε τη δυνατότητα να διατηρήσει τη λειτουργία της Ολομέλειας και να φέρει το φορολογικό. Τώρα, λοιπόν, έχουμε το φαινόμενο, σε Τμήμα Διακοπής να συζητήσουμε και το κατεπείγον. 
Αντιλαμβάνεστε ότι δεν μπορούν να συνεχιστούν αυτές οι διαδικασίες υποβάθμισης της λειτουργίας του ίδιου του Κοινοβουλίου.  
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>):  Κυρίες και κύριοι συνάδελφοι, παρ’ ότι το Προεδρείο δεν είναι αρμόδιο να απαντήσει, εγώ θέλω να σας πω ότι τηρείται ο Κανονισμός, διότι η Κυβέρνηση χαρακτηρίζει το νομοσχέδιο το οποίο καταθέτει και η Κοινοβουλευτική Επιτροπή εγκρίνει ή δεν εγκρίνει το χαρακτηρισμό. 
Άρα, κατ’ αρχήν, η Κυβέρνηση καταθέτει το νομοσχέδιο και η Βουλή αποφασίζει.
Το δεύτερο που θα ήθελα να πω είναι το εξής: Κύριοι συνάδελφοι, μην υποτιμούμε τα Τμήματα, διότι σύμφωνα με τον Κανονισμό, τα Τμήματα του Θέρους έχουν την ίδια ισχύ με την Ολομέλεια. Ίδια ισχύ έχουν οι νόμοι που ψηφίζονται από τα Τμήματα με τους νόμους που ψηφίζονται από την Ολομέλεια. 
Βεβαίως, ίσως να υπονοείτε ότι αν συζητείτο στην Ολομέλεια, θα γινόταν ευρύτερη συζήτηση, θα μπορούσαμε να το συζητήσουμε περισσότερο. Είναι, όμως, το ίδιο. Και είναι και στην απόφαση της Κυβέρνησης το αν θα λειτουργήσουν τα Τμήματα ή όχι. 
Επιτρέψτε μου, δε, να σας πω, ότι το σύνηθες είναι να λειτουργούν τα Τμήματα. Η εξαίρεση από τον κανόνα είναι να λειτουργεί η Ολομέλεια το καλοκαίρι. Και νομίζω ότι είχε μείνει ανοιχτή η Βουλή τα προηγούμενα χρόνια, για λόγους κυρίως δικανικούς, που αφορούν την αρμοδιότητα της Βουλής και όχι για νομοθετικό έργο της Κυβερνήσεως και της Βουλής.
Κατά συνέπεια –παρ’ ότι ως Πρόεδρος δεν κρίνω και δεν είμαι ο αρμόδιος σε αυτά- θέλω να πω ότι κατ’ αρχήν κανείς μας δεν είναι ευτυχής με τις διαδικασίες συζήτησης κατεπείγοντος. Και πιστεύω πως ούτε η Κυβέρνηση θα είναι ούτε και ο ίδιος ο Πρωθυπουργός ούτε και οι αρμόδιοι Υπουργοί. Δυστυχώς, τώρα, αν συντρέχουν λόγοι τους οποίους η Κυβέρνηση κρίνει και η επιτροπή αύριο θα εγκρίνει ή όχι, είναι στο δικό της χέρι. Για να καταθέσει, όμως, η Κυβέρνηση τώρα τέτοιο νομοσχέδιο, αυτό σημαίνει ότι θα έχει λόγους σοβαρούς. 
Παρ’ όλα αυτά, καταγράφω τις αντιδράσεις. Και θέλω να σας πω ότι το Προεδρείο στις συζητήσεις του με την Κυβέρνηση μεταφέρει αυτή την αγωνία και ανησυχία, διαπιστώνει ότι και η Κυβέρνηση δεν είναι ευτυχής που συζητούνται με κατεπείγοντα χαρακτήρα αυτά τα νομοσχέδια και προσπαθούμε να συζητηθούν όσο το δυνατόν λιγότερα με αυτόν τον χαρακτήρα. 
Εν πάση περιπτώσει, η επιτροπή είναι εκείνη που θα αποφασίσει. Καταγράφηκαν οι απόψεις.
Εισερχόμεθα τώρα στη συζήτηση του σχεδίου νόμου. 
Το λόγο έχει ο Υπουργός Ανάπτυξης και Ανταγωνιστικότητας κ. Κωνσταντίνος Χατζηδάκης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Κύριε Πρόεδρε, θα κατατεθούν σε λίγο κάποιες νομοτεχνικές βελτιώσεις της Κυβέρνησης. 
Θα ήθελα, όμως, για να γίνει η συζήτηση, λαμβάνοντας υπόψη οι εισηγητές τις νομοτεχνικές βελτιώσεις που θα κατατεθούν, να αναφερθώ σε τρεις που θεωρώ σημαντικές και οι οποίες νομίζω ότι θα επηρεάσουν και τους εισηγητές σε κάποιο βαθμό στις τοποθετήσεις τους.
Πρόκειται για το θέμα το οποίο έχει συζητηθεί περισσότερο σε σχέση με αυτό το νομοσχέδιο και που αφορά το άνοιγμα των καταστημάτων τις Κυριακές. Στα υπόλοιπα υπάρχει πολύ μεγάλη πλειοψηφία στους συναδέλφους και από διαφορετικά κόμματα: Και σε σχέση με τις νέες αγορανομικές διατάξεις και σε σχέση με τις ρυθμίσεις για τα καύσιμα και σε σχέση με τις εκπτώσεις και σε σχέση με τις ποινές. Υπάρχει, όμως, το ζήτημα με τις Κυριακές. 
Εδώ και στις Κυριακές υπάρχει μία σύμπτωση απόψεων σε σχέση με το άνοιγμα των καταστημάτων, μεγάλων και μικρών, για επτά Κυριακές.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Όχι και σύμπτωση.</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Υπάρχει σύμπτωση σε μεγάλο βαθμό. Δεν είπα ομοφωνία. 
Από κει και πέρα, έχουμε τα μικρότερα καταστήματα, κάτω των διακοσίων πενήντα τετραγωνικών μέτρων, όπου με βάση τις τελευταίες ρυθμίσεις οι οποίες έγιναν δεκτές στην επιτροπή, θα μπορούν να ανοίγουν με βάση αποφάσεις των Αντιπεριφερειαρχών ή του Δημάρχου Αθηναίων, του Δημάρχου Θεσσαλονίκης και του Δημάρχου Πειραιά στις αντίστοιχες περιοχές.
Τώρα, σε σχέση με τις αποφάσεις αυτές ρυθμίζουμε τα εξής: 
Πρώτον, μέσα σε ένα τρίμηνο ο Αντιπεριφερειάρχης είναι υποχρεωμένος να εκδώσει την απόφασή του. Αν δεν την εκδώσει, θα προβλέπονται σχετικές κυρώσεις για τον Αντιπεριφερειάρχη.
Αυτό το ρυθμίσαμε κατ’ αυτόν τον τρόπο, διότι υπήρχαν δύο σχολές σκέψεως, αν θέλετε: Η μία σχολή έλεγε ότι αν δεν εκδώσει την απόφασή του, τότε θα πάμε σε περισσότερες Κυριακές. Η δεύτερη σχολή έλεγε ότι αν δεν εκδώσει την απόφασή του, τότε δεν θα υπάρχει καμμία Κυριακή.
Είπαμε ότι ο Αντιπεριφερειάρχης, ο οποίος, εν πάση περιπτώσει, είναι εκλεγμένος από πολίτες, εκφράζει δεκάδες χιλιάδες πολίτες, πρέπει να τιμήσει την εντολή του και να αποφασίσει. Δεν του ζητάμε κάτι φοβερό. Αν δεν εκδώσει την απόφαση, θα έχει κυρώσεις.
Η δεύτερη ρύθμιση που θα έλθει, η δεύτερη νομοτεχνική βελτίωση, αφορά στο χώρο ευθύνης του Αντιπεριφερειάρχη. Ο Αντιπεριφερειάρχης, λοιπόν, μπορεί να αποφασίζει και για συγκεκριμένες περιοχές μέσα στο χώρο ευθύνης του.
Η τρίτη ρύθμιση που φέρνουμε αφορά στις τουριστικές περιοχές. Είχε εκφραστεί ανησυχία από διάφορους συναδέλφους ότι οι ρυθμίσεις αυτές μπορεί να λειτουργήσουν περιοριστικά στις τουριστικές περιοχές, ότι, δηλαδή, θα κάναμε βήματα προς τα πίσω και εκεί που τα μαγαζιά λειτουργούν στις τουριστικές περιοχές, με κάποιες ρυθμίσεις του νομοσχεδίου θα έχουμε περιορισμό της ευελιξίας αυτής. 
Καθιστούμε, λοιπόν, σαφές, παρ’ ότι δεν ήταν φυσικά η πρόθεσή μας να πάμε σε περιορισμούς -κατά την άποψή μας, αποδεικνυόταν και με τις μέχρι πρότινος ρυθμίσεις- ότι σε σχέση με το ωράριο που ισχύει στις τουριστικές περιοχές δεν αλλάζει τίποτα και υπάρχει η ελευθερία που έχουμε μέχρι σήμερα, η οποία, άλλωστε, συναντά και τη συναίνεση όλων των τοπικών κοινωνιών.
Αυτές, λοιπόν, οι τρεις ρυθμίσεις θα έλθουν σε λίγη ώρα και εγγράφως.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Καλώς. 
Παρακαλώ να κατατεθούν και να διανεμηθούν στους κυρίους συναδέλφους.
Ο κ. Αυγενάκης έχει το λόγο.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, συζητούμε σήμερα ένα σημαντικό νομοσχέδιο του Υπουργείου Ανάπτυξης και Ανταγωνιστικότητας με τίτλο «Κανόνες ρύθμισης της αγοράς προϊόντων και της παροχής υπηρεσιών», που αποτελεί ένα ακόμη βήμα στην εθνική μας προσπάθεια να προχωρήσουμε στην ανάκαμψη, εκσυγχρονίζοντας τη λειτουργία της αγοράς.
Ο τρόπος λειτουργίας της αγοράς τα τελευταία χρόνια με τη σύγχυση των διατάξεων που υπήρχαν, είχε γίνει ιδιαίτερα επιβαρυντικός για τις επιχειρήσεις, την ανταγωνιστικότητα, τις επενδύσεις, αλλά και για τους ίδιους τους ελεγκτικούς μηχανισμούς του κράτους. Το κράτος έδινε τη δυνατότητα, δια της απουσίας του, για αθέμιτες πρακτικές στην αγορά, ιδίως στην αγορά τροφίμων, με τεράστιους κινδύνους για τους καταναλωτές. Ήταν ένα στρεβλό σύστημα, αναχρονιστικό και παρωχημένο, που δεν μπορούσε να συντηρείται. 
Το παρόν σχέδιο νόμου εκσυγχρονίζει, επικαιροποιεί και συστηματοποιεί τους βασικούς άξονες και κανόνες που αφορούν την εμπορία, τη διακίνηση προϊόντων και, φυσικά, την παροχή υπηρεσιών. 
Ο σημερινός Αγορανομικός Κώδικας -έστω με τις επιμέρους αλλαγές- ίσχυε από το 1946. Πιθανώς, για την εποχή του να ήταν άριστος. Σήμερα, όμως, δεν μπορούμε να προχωρήσουμε με αυτόν τον Κώδικα. Στη σημερινή εποχή δεν μπορεί να λειτουργήσει η αγορά με ένα νόμο που ρύθμιζε πώς θα φτιάχνεται το σταφιδόψωμο ή πώς θα περιορίζονται οι εξαγωγές για να μην υπάρχουν ελλείψεις. 
Οι σύγχρονες εξελίξεις σε όλο το φάσμα λειτουργίας της αγοράς, οδήγησαν σταδιακά σε μία ανακολουθία ανάμεσα στην πράξη, αλλά και τη θεωρία. Το αποτέλεσμα ήταν οι διατάξεις του Αγορανομικού Κώδικα να είναι επιπλέον αναχρονιστικές, ανεπίκαιρες και η εφαρμογή τους να γίνεται ολοένα και πιο δύσκολη για τις επιχειρήσεις και τους ελεγκτικούς μηχανισμούς.
Στόχος του νομοσχεδίου δεν είναι, φυσικά, να αντικατασταθεί ο παλιός Αγορανομικός Κώδικας με νέες, ασφυκτικές και ατελέσφορες ρυθμίσεις. Στόχος είναι ο εκσυγχρονισμός της λειτουργίας της ίδιας της αγοράς, με βάση τα επιτυχημένα ευρωπαϊκά πρότυπα, με την ενίσχυση του ανταγωνισμού, αλλά και των ελέγχων, προς όφελος της εθνικής οικονομίας, των επιχειρήσεων και του καταναλωτή.
Ο νέος νόμος διατηρεί στη διαδικασία της νομοθέτησης τη λογική του Αγορανομικού Κώδικα, δηλαδή θεσπίζει το πλαίσιο άσκησης εμπορίας και διακίνησης προϊόντων, αλλά και παροχής υπηρεσιών. Με βάση αυτό πρόκειται να εκδοθούν στη συνέχεια κανόνες διακίνησης και εμπορίας, πώλησης προϊόντων και παροχής υπηρεσιών.
Με βάση αυτούς τους κανόνες περισσότερες εταιρείες θα μπορούν να πουλούν περισσότερα προϊόντα σε περισσότερα σημεία. Φυσικότατα, θα αυξηθεί ο ανταγωνισμός και θα ενισχυθούν οι επιλογές του καταναλωτή. 
Παράλληλα, προβλέπεται η ορθότερη και πληρέστερη ενημέρωση των καταναλωτών με τη χορήγηση εντύπων οδηγιών, την επισήμανση των τροφίμων με πινακίδες που περιγράφουν την ονομασία, ποιότητα ή ποικιλία, χώρα παρασκευής, προέλευσης και διάφορα άλλα στοιχεία χρήσιμα για τον καταναλωτή, αλλά και τιμή μονάδας αναμέτρησης. 
Ακόμα, εφαρμόζονται κανόνες και για την τήρηση του τιμοκαταλόγου, των πινακίδων, αλλά και την ποσότητα προϊόντων προσυσκευασμένων και χύδην. 
Με το νέο πλαίσιο ρύθμισης της αγοράς που περιλαμβάνεται στο νομοσχέδιο καταργούνται απαρχαιωμένες διατάξεις που ανάγονται στη μεταπολεμική περίοδο, όταν η αγορά ήταν εντελώς διαφορετικά δομημένη. 
Καταπολεμάται η πολυνομία με την κατάργηση διαφορετικών νομοθετημάτων που ίσχυαν παράλληλα, για να αποφεύγονται οι συγχύσεις που οδηγούν σε μη εφαρμογή τελικά και ορίζεται ότι οι αγορανομικές διατάξεις κωδικοποιούνται ανά πενταετία, ώστε στο εξής συντονισμένα να διατηρείται ό,τι εξακολουθεί να είναι χρήσιμο και να καταργείται ό,τι είναι πια αναχρονιστικό, ανακόλουθο σύμφωνα με τα ευρωπαϊκά πρότυπα. 
Με το παρόν νομοσχέδιο εισάγεται ακόμα μία καινοτομία, η οποία αλλάζει το καθεστώς των εκπτώσεων και των προσφορών, καθώς θεσπίζονται τέσσερις περίοδοι εκπτώσεων, οι τακτικές εκπτώσεις οι οποίες θα γίνονται από τη δεύτερη Δευτέρα του Ιανουαρίου μέχρι το τέλος Φεβρουαρίου και από τη δεύτερη Δευτέρα του Ιουλίου μέχρι το τέλος Αυγούστου, αλλά και οι ενδιάμεσες εκπτώσεις –εκπτωτικές περίοδοι δηλαδή- που θα είναι το πρώτο δεκαήμερο του Μαΐου και το πρώτο δεκαήμερο του Νοεμβρίου. 
Κατά τη διάρκεια των εκπτώσεων θα αναγράφονται υποχρεωτικά στις πινακίδες η παλιά και η νέα τιμή και προαιρετικά το ποσοστό έκπτωσης. Όμως, κατά τη διάρκεια των προσφορών δεν θα μπορεί –επαναλαμβάνω: δεν θα μπορεί- να επικοινωνείται το ποσοστό έκπτωσης, ώστε να αποφεύγονται παραπλανήσεις των καταναλωτών. 
Τώρα, ας πάμε στο μεγάλο θέμα λειτουργίας των εμπορικών καταστημάτων τις Κυριακές. Έχει γίνει πολλή συζήτηση και σε ένα μεγάλο βαθμό στρεβλή συζήτηση. Ξεκαθαρίζουμε, λοιπόν –άλλωστε το είπε και ο Υπουργός νωρίτερα- ότι επιτρέπεται –προαιρετικά ασφαλώς- η λειτουργία των εμπορικών καταστημάτων και όχι υποχρεωτικά. Όλα τα καταστήματα, μικρά και μεγάλα, θα μπορούν να λειτουργούν για επτά Κυριακές το χρόνο επίσημα και νόμιμα. 
Ωστόσο, τα μικρά καταστήματα, όσα δηλαδή είναι κάτω των διακοσίων πενήντα τετραγωνικών μέτρων και δεν ανήκουν σε αλυσίδες ή σε «shop in a shop», σε εκπτωτικά πολυκαταστήματα ή και σε εκπτωτικά χωριά, θα μπορούν, εφ’ όσον το επιθυμούν, να είναι ανοιχτά δυνητικά εκ του νόμου έως και για όλες τις Κυριακές του χρόνου, δηλαδή για πενήντα δύο Κυριακές, εφ’ όσον φυσικά προκύψει μια σειρά από άλλες προϋποθέσεις. Και συνεχίζω. 
Ο ακριβής αριθμός των Κυριακών που θα επιτρέπεται να είναι ανοιχτά τα καταστήματα θα οριστεί από τον κατά τόπο αρμόδιο αντιπεριφερειάρχη ή για την περίπτωση των Αθηνών, του Πειραιά και της Θεσσαλονίκης από τους δημάρχους και φυσικά, σε συνεννόηση με τους τοπικούς φορείς. Η απόφαση, αυτή αν δεν παρθεί εντός τριών μηνών από την έναρξη ισχύος του νόμου, όπως προείπε ο Υπουργός, θα υπάρχουν κυρώσεις για τον αντιπεριφερειάρχη. 
Βεβαίως, αυτή η απόφαση θα μπορεί να αναθεωρείται ετησίως με απόφαση που εκδίδεται κατά το μήνα Ιανουάριο και η πρώτη εφαρμογή είναι τον Ιανουάριο του 2015. 
Έχουμε διευκρίνιση από τον Υπουργό για τις τουριστικές περιοχές και φυσικότατα, δίνεται η δυνατότητα στον αντιπεριφερειάρχη -μετά τις νομοτεχνικές βελτιώσεις- να ορίζει και περιοχές που μπορεί να εφαρμόζεται αυτή η απόφαση. Νομίζω ότι η διευκρίνιση αυτή είναι εξαιρετικά χρήσιμη και το καταλαβαίνουμε όλοι εμείς που τουλάχιστον προερχόμαστε από νησιωτικές περιοχές. 
Για το ωράριο δε των καταστημάτων -για το οποίο έγινε πολύς λόγος- για τις Κυριακές που θα είναι ανοιχτά κάποια καταστήματα, ορίζεται ξεκάθαρα ότι είναι από τις 11.00΄ έως τις 20.00΄. 
Γι’ αυτούς που είπαν ότι η Κυβέρνηση «πετάει το μπαλάκι» στην περιφέρεια, διότι αποφεύγει να πάρει το ρίσκο και φοβάται να παίρνει αποφάσεις και τα λοιπά –κάποιοι είπαν ακόμα και για «καυτές πατάτες» που θέλει να τις βγάλει από πάνω της η Κυβέρνηση- νομίζω ότι αυτά δεν ευσταθούν, δεν είναι σοβαρές προσεγγίσεις, μιας και η περιφέρεια είναι ο πρώτος βαθμός εξουσίας, ο δεύτερος βαθμός εξουσίας και συζητάμε για αιρετούς, εκλεγμένους δηλαδή. Το πιο σημαντικό είναι ότι εκείνοι θα έχουν διαρκή επικοινωνία και επαφή με τους τοπικούς φορείς και θα μπορούν να αλλάξουν την απόφαση αυτή, σύμφωνα με τις αποφάσεις και με τα δεδομένα που θα προκύπτουν από την εφαρμογή της απόφασης της προηγούμενης χρονιάς, την οποία πήραν σε συνεννόηση πάντα με τους τοπικούς φορείς. 
Όσον αφορά τώρα το σύστημα κυρώσεων για αγορανομικές παραβάσεις, που εισάγεται με το σχέδιο νόμου, υπάρχουν πιο αυστηρές, αλλά και πιο αντικειμενικές και σαφείς ποινικές και διοικητικές κυρώσεις και πρόστιμα. 
Πιο συγκεκριμένα, αντικειμενικοποιούνται οι κυρώσεις με συγκεκριμένα πρόστιμα για κάθε παράβαση και όχι πλαίσιο «από…έως…», όπως ίσχυε μέχρι τώρα, προκειμένου να μην υπάρχουν περιθώρια για παράνομες συναλλαγές. Παράλληλα, αυστηροποιούνται οι ποινές για όσους εμπορεύονται επικίνδυνα για την υγεία τρόφιμα.  Ενώ μέχρι πρότινος η διάθεση επιβλαβών για την υγεία τροφίμων συνδεόταν κυρίως με χρηματικές ποινές, πλέον θα τιμωρείται και με φυλάκιση έως έξι μηνών. Δίδεται, ακόμα, με σαφέστερο νομικό προσδιορισμό η δυνατότητα σφράγισης των εγκαταστάσεων και δέσμευσης των προϊόντων.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ .)
Άλλη μία καινοτομία είναι ότι δίνεται η δυνατότητα της καταβολής του 50% του επιβληθέντος προστίμου, με παράλληλη παραίτηση από κάθε ένδικο μέσο, ώστε να μειωθεί ο αριθμός των υποθέσεων που καταλήγουν στη δικαιοσύνη, αλλά φυσικά και να αυξηθούν τα δημόσια έσοδα, μία πρακτική, η οποία ήδη ακολουθείται για παραβάσεις του ΚΟΚ.
Αγορά πετρελαιοειδών προϊόντων: Σε σχέση με την αγορά καυσίμων εισάγονται νέες διατάξεις για την καταδολίευση των αντλιών, τη νοθεία, το λαθρεμπόριο και τη συμπίεση του περιθωρίου κέρδους. Σε περίπτωση «πειραγμένης», όπως λέγεται κοινώς, αντλίας, πέραν των άλλων κυρώσεων και των νέων ποινικών διατάξεων, όπως είναι η φυλάκιση έξι μηνών για τον πρατηριούχο, αφαιρείται οριστικά η άδεια λειτουργίας τής εν λόγω επιχειρήσεως και δεν επιτρέπεται η χορήγηση νέας άδειας λειτουργίας στο ίδιο σημείο για ομοειδή ή παρόμοια επιχείρηση, όχι μόνο στον παραβάτη, αλλά και στους συζύγους και συγγενείς μέχρι δευτέρου βαθμού.
Επίσης, η διενέργεια ελέγχων –το βλέπετε για πρώτη φορά- από ειδικά μετασκευασμένα οχήματα, τα λεγόμενα «μυστικά αυτοκίνητα», τα οποία θα δύνανται να κάνουν έφοδο χωρίς φυσικά προηγούμενη γνωστοποίηση.
Επιπλέον, θα συνάπτονται υποχρεωτικά γραπτές συμβάσεις μεταξύ εταιρειών χονδρικής και πρατηρίων καυσίμων. Θα πρέπει να αποτυπώνεται υποχρεωτικά εκ των προτέρων η πιστωτική πολιτική, οι παροχές, οι εκπτώσεις, οι απολογιστικές και μία σειρά άλλων στοιχείων. Έτσι, θα εξασφαλιστεί διαφάνεια στη διαμόρφωση των τιμών των καυσίμων, καθώς τόσο το κράτος όσο και ο καταναλωτής θα γνωρίζουν πλέον το περιθώριο κέρδους.
Με το νέο νομοσχέδιο, τα συστήματα ελέγχων εισροών και εκροών θα μπουν και σε άλλα σημεία-κλειδιά, όπως, για παράδειγμα, στις ελεύθερες εγκαταστάσεις των εταιρειών εμπορίας πετρελαιοειδών και στις εγκαταστάσεις πωλητών πετρελαίου θέρμανσης, στις παντός είδους εγκαταστάσεις υγρών καυσίμων ιδιωτικών πρατηρίων του ιδιωτικού και του δημόσιου τομέα.
Όσον αφορά τις διατάξεις περί των λαϊκών αγορών, επιλύονται οριστικά τα θέματα μεταφοράς της διοικητικής και οικονομικής εποπτείας του Οργανισμού Λαϊκών Αγορών Αττικής και του Οργανισμού Λαϊκών Αγορών Θεσσαλονίκης, τροποποιείται η νομοθεσία που αφορά στην καταβολή του ημερήσιου δικαιώματος από τους αδειούχους επαγγελματίες και παραγωγούς πωλητές στις λαϊκές αγορές. Ιδιαίτερα σημαντικό, επίσης, είναι ότι προστατεύονται πλέον οι παραγωγοί και οι αγρότες από τις αυθαιρεσίες των δημάρχων, που κατά καιρούς είχαν καταγγελθεί, καθώς και ότι επιτρέπεται η λειτουργία λαϊκών αγορών τις Κυριακές με συμμετοχή μόνο –επαναλαμβάνω: «μόνο»- παραγωγών, εφόσον φυσικά το επιθυμούν.
Σε αυτό το σημείο, κύριε Υπουργέ, θα ήθελα να αναφερθώ στην ευεργετική διάταξη, καθώς αποτελούσε πάγιο αίτημα των κτηνοτρόφων και των παραγωγών γαλακτοκομικών προϊόντων, όχι μόνο της Κρήτης, αλλά ολόκληρης της Ελλάδας. Όπως διευκρινίστηκε και από εσάς κατά την επεξεργασία του νομοσχεδίου στην επιτροπή, σύμφωνα με το άρθρο 38 επιτρέπεται η πώληση τυροκομικών προϊόντων σε λαϊκές αγορές, εφόσον έχουν παραχθεί σε εγκεκριμένη πιστοποιημένη εγκατάσταση, φέρουν βεβαίως σήμανση αναγνώρισης, το λεγόμενο «κωδικό αριθμό έγκρισης», σύμφωνα με τους κανονισμούς του Ευρωπαϊκού Κοινοβουλίου 852/2004 και 853/2004 και έχουν συμμορφωθεί με τις απαιτήσεις της κείμενης νομοθεσίας για την επισήμανση.
Οι νέοι περιορισμοί στη μεταβίβαση αφορούν τους επαγγελματίες εμπόρους, που προσέρχονται στις λαϊκές αγορές. Οι δε παραγωγοί τυροκομικών προϊόντων δικαιούνται να τους χορηγηθεί άδεια υπό τις προϋποθέσεις που τίθενται για τους παραγωγούς αριθμός 3 π.δ. 51/2006.
Θα ήθελα να κάνω μία επισήμανση όσον αφορά την τροπολογία που κατατέθηκε με γενικό αριθμό 675 και ειδικό 5, η οποία προβλέπει ότι οι λογιστές φοροτεχνικοί που κατέχουν κατά τη δημοσίευση του ν. 4152/2013 επαγγελματική ταυτότητα γ΄ τάξης αποκτούν επαγγελματική ταυτότητα β΄ τάξης. 
Κρίνεται απαραίτητο, κύριε Υπουργέ, η φράση «μέχρι του ορίου των ακαθαρίστων εσόδων που προβλέπονται για τα απλογραφικά βιβλία του Κώδικα Φορολογικής Απεικόνισης Συναλλαγών» να αντικατασταθεί με τη φράση «επιχειρήσεων με ακαθάριστα έσοδα μέχρι 1.500.000 ευρώ». 
Αυτοί είναι νυν όροι που προβλέπονται για τα απλογραφικά βιβλία, διότι με τη μείωση του ορίου τήρησης των απλογραφικών βιβλίων από 1,5 εκατομμύριο στα 500.000 ευρώ, όπως προβλέπεται στις διατάξεις του Κώδικα Φορολογικών Διαδικασιών, οι ανωτέρω λογιστές και φοροτεχνικοί θα χάσουν -όπως και οι ίδιοι δηλώνουν- ένα μεγάλο μέρος της πελατείας τους, που σήμερα έχουν ακαθάριστα έσοδα άνω των 500.000 ευρώ είτε αυτοί τηρούν σήμερα απλογραφικά είτε διπλογραφικά βιβλία. 
Σας το καταθέτω σήμερα αυτό -μιας και αύριο θα πραγματοποιηθεί η κατ’ άρθρο συζήτηση και η συζήτηση των τροπολογιών- ώστε να υπάρχει ο απαιτούμενος χρόνος για να γίνει η σχετική διερεύνηση και επεξεργασία της προτάσεως αυτής από μέρους σας. 
Τέλος, είναι  σημαντικό να πούμε ότι καταργείται η κρατική επιχορήγηση στις ενώσεις καταναλωτών και η οποία απαιτείται στα πλαίσια της δημοσιονομικής εξυγίανσης της χώρας μας. Παράλληλα, μειώνεται το ποσοστό που θα αποδίδει το δημόσιο από τα επιδικασθέντα από συλλογικές αγωγές ενώσεων καταναλωτών, ώστε να ενεργοποιηθούν περαιτέρω οι ενώσεις αυτές προς όφελος των καταναλωτών. 
Κλείνοντας, κυρίες και κύριοι συνάδελφοι, θα ήθελα να πω ότι πρόκειται για ένα σχέδιο νόμου που απελευθερώνει πραγματικά τις αγορές, τις κάνει σαφέστατα πιο φιλικές για τον καταναλωτή και πιο αποτελεσματικές για τις ίδιες τις επιχειρήσεις, αλλά και για τον τουρισμό, θέτοντας όμως κανόνες στη λειτουργία τους, αυστηρές κυρώσεις για τους παραβάτες και ιδιαίτερα για τους κατ’ εξακολούθηση παραβάτες. 
Σήμερα καλούμαστε να αντιμετωπίσουμε κυρίως το έλλειμμα ανταγωνιστικότητας και η Ελλάδα δεν μπορεί να περιμένει. Το σχέδιο νόμου βασίζεται στη δημιουργία μιας υγιούς λειτουργίας της αγοράς, επιδιώκοντας να αντιμετωπίσει το ανταγωνιστικό μειονέκτημα των μικρών, αλλά και μεσαίων επιχειρήσεων, των επιχειρήσεων δηλαδή που θα φέρουν τα δημόσια έσοδα και τις θέσεις εργασίας. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Το λόγο έχει ο κ. Αποστόλου.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, εμείς μετά την ομόθυμη αντίδραση όλων των εμπλεκομένων στο ζήτημα των Κυριακών και βεβαίως, μετά την έκθεση της Επιστημονικής Επιτροπής της Βουλής, περιμέναμε με την παρέμβασή σας να αποσύρετε το συγκεκριμένο άρθρο 16. Εσείς κάνατε μια υποτιθέμενη νομικοτεχνική βελτίωση, η οποία ουσιαστικά δεν αλλάζει την κατάσταση. 
Παρ’ όλα αυτά, εμείς θα συνεχίσουμε και στο Τμήμα να προσεγγίζουμε τα ζητήματα, των οποίων πραγματικά οι ρυθμίσεις είναι θετικές. Σας είπαμε και στην επιτροπή ότι γίνεται μια σοβαρή προσπάθεια, ιδιαίτερα στα θέματα που έχουν σχέση με τη λειτουργία του Αγορανομικού Κώδικα. Είναι ένας Κώδικας που έχει καταντήσει αναχρονιστικός, ανεπίκαιρος και κυρίως αναποτελεσματικός. Άρα υπάρχουν και διατάξεις που κινούνται προς τη θετική κατεύθυνση. 
Υπάρχουν όμως και θέματα που μπορούν να βελτιωθούν κι άλλο, κυρίως αυτά που έχουν σχέση με τη διακίνηση, τον έλεγχο και την πιστοποίηση των προϊόντων, όπου παρά την καλή πρόθεση –το επαναλαμβάνω- δυστυχώς αφήνονται πάρα πολλά ζητήματα σε υπουργικές αποφάσεις και στις γνωμοδοτήσεις της Επιτροπής Ανταγωνισμού. 
Δεν πρέπει όλα να παραπέμπονται σε υπουργικές αποφάσεις, γιατί είναι γνωστό ότι ταλανίζεται γενικότερα ο χώρος, πόσο μάλλον όταν ξέρουμε όλοι, έχουμε βιώσει μια Επιτροπή Ανταγωνισμού που μέχρι σήμερα επεμβαίνει εκ των υστέρων και ουσιαστικά όταν οι επιπτώσεις της οποιασδήποτε κακής λειτουργίας έχουν ήδη καταμετρηθεί. Πρέπει, λοιπόν, να δούμε –και εμείς θα βοηθήσουμε σε αυτό- πώς θα γίνουν πιο αποτελεσματικές οι συγκεκριμένες ρυθμίσεις. 
Όμως η ρύθμιση του άρθρου 16, που αφορά στη λειτουργία των καταστημάτων τις Κυριακές, μας αναγκάζει να σταθούμε αρνητικά, όχι μόνο στο συγκεκριμένο άρθρο, αλλά στο σύνολο του νομοσχεδίου. Η βελτίωση που καταθέσατε πριν από λίγο δεν λύνει –όπως σας είπα και προηγουμένως- κανένα πρόβλημα. 
Πρόκειται, αγαπητοί συνάδελφοι για την πιο βίαιη μεταβολή που έχει γίνει στη λειτουργία της αγοράς, τουλάχιστον στη μεταπολιτευτική περίοδο. Δεν θα υπάρξουν οφέλη για κανέναν από τους εμπλεκόμενους από την καταστρατήγηση της κυριακάτικης αργίας. 
Έχετε μία ιδεολογική εμμονή, η οποία ήταν κυρίαρχη προ δεκαπενταετίας, ότι η απελευθέρωση του ωραρίου θα δημιουργήσει έναν νέο κύκλο εργασιών. Αυτό μπορεί να συνέβαινε κάποιες άλλες εποχές που δεν έχουν καμμία σχέση με τη σημερινή πραγματικότητα, ιδιαίτερα αυτή που βιώνει η χώρα μας. Η εμπειρία, ακόμη και στη Βόρεια Ευρώπη, έχει δείξει ότι απέτυχε αυτή η προσπάθεια. Άρα, λοιπόν, η συγκεκριμένη ρύθμιση θα δημιουργήσει πολλά προβλήματα. 
Πρώτο πρόβλημα είναι η αδυναμία να προσδιορίσει γιατί επιλέχθηκαν τα διακόσια πενήντα τετραγωνικά μέτρα. Αν παίρνετε ως μέτρο αναφοράς τα ισχύοντα στον ευρωπαϊκό χώρο, εκεί ξεκινούν από τα εκατό τετραγωνικά μέτρα και φθάνουν όντως, ανάλογα με τα κριτήρια που υπάρχουν, μέχρι τα τετρακόσια τετραγωνικά μέτρα.
 Επομένως, το πρώτο ερώτημα, στο οποίο εσείς δεν μας έχετε απαντήσει, είναι ποιο είναι το κριτήριο με το οποίο επιλέξατε τα διακόσια πενήντα τετραγωνικά μέτρα από τη μεγάλη, θα έλεγα, μέχρι τη μικρή επιχείρηση. 
Το δεύτερο είναι ότι υπάρχουν σοβαρές ενστάσεις σχετικά με τον περιορισμό του μόνο στις μικρές επιχειρήσεις. Δηλαδή, υπάρχει μία έντονη φοβία, που στηρίζεται και σε νομολογιακά δεδομένα, ότι μια οποιαδήποτε προσφυγή των μεγαλύτερων καταστημάτων, τα οποία θα έχουν έννομο συμφέρον γιατί προσβάλλεται ο αθέμιτος ανταγωνισμός, θα οδηγήσει σε μία γενίκευση του μέτρου, δηλαδή στο άνοιγμα τις Κυριακές και των μεγάλων καταστημάτων με ό,τι αυτό συνεπάγεται. Και μην ξεχνάτε ότι η κυριακάτικη λειτουργία αποτελεί πάγιο αίτημα των μεγάλων αλυσίδων του λιανεμπορίου, με τα ίδια ακριβώς προσχήματα, τα οποία χρησιμοποιείτε κι εσείς. 
Ειπώθηκε στην επιτροπή -το είπατε κι εσείς, κύριε Υπουργέ- ότι θα υπάρξουν ασφαλιστικές δικλίδες. Μήπως αυτές οι ασφαλιστικές δικλίδες συνοδεύονται και από πολλά «αντικλείδια»; Είναι πάρα πολύ σοβαρό το θέμα και ήδη, όπως σας είπε προηγουμένως, η μέχρι σήμερα νομολογία έχει δείξει ότι υπάρχουν τέτοια «αντικλείδια». 
Τρίτο πρόβλημα είναι ποιος αποφασίζει. Ο αντιπεριφερειάρχης, δηλαδή ο παλιός νομάρχης, καλείται αποκλειστικά εντός τριμήνου και χωρίς κανέναν άλλο περιορισμό να αποφανθεί. Κάτι ανακοινώσατε πριν για τις ποινικές κυρώσεις. Είναι ένα ζήτημα το οποίο αναμένουμε να δούμε πώς θα εξειδικευτεί και να δούμε ποιες θα είναι αυτές οι ποινικές κυρώσεις αν δεν αποφασίσει εντός τριμήνου. 
Το τέταρτο έχει σχέση με το ποιους αφορά η συγκεκριμένη ρύθμιση. Και βεβαίως, είναι οι φορείς του χώρου, οι έμποροι, οι επιχειρηματίες, οι μαγαζάτορες, οι εργαζόμενοι στον χώρο και οι καταναλωτές. Όλους τους ακούσαμε στην επιτροπή. Όλοι ήταν αντίθετοι. 
Αποτελεί μύθο της Κυβέρνησης ότι θα υπάρξει αύξηση στον τζίρο και στην απασχόληση. Οι καταναλωτές αυτή την περίοδο βιώνουν μία αφαίμαξη του εισοδήματός τους κι εσείς λέτε ότι θα ανέβει ο τζίρος. Είστε εκτός πραγματικότητας. Τα τελευταία τρία χρόνια έχουμε μία μείωση του εισοδήματος των καταναλωτών πάνω από το 35%-40%. Δεν αντιλαμβάνεστε ότι αυτό θα έχει και αντίστοιχες επιπτώσεις, τουλάχιστον στον τζίρο των καταστημάτων; 
Γνωρίζετε σήμερα ότι το υπ’ αριθμόν ένα πρόβλημα της αγοράς είναι η ρευστότητα, δηλαδή δεν υπάρχει αγοραστική δύναμη, για να μπορέσει να λειτουργήσει όλος αυτός ο συγκεκριμένος κλάδος. Διότι δεν είναι το πρόβλημα του Έλληνα καταναλωτή πότε θα ψωνίσει, αλλά πώς θα μπορέσει να ψωνίσει. 
Έρχεστε εσείς και λέτε ότι όλα όσα αναφέρουμε εμείς που αντιδρούμε είναι μύθοι. Είναι μύθος ότι η συγκεκριμένη ρύθμιση για τους χίλιους εργαζόμενους στο χώρο, με βάση και τις εργασιακές σχέσεις που υπάρχουν σήμερα στη χώρα μας, θα αποτελέσει μια ακόμη υποβάθμιση και θα οδηγηθούν -δεν το ξέρετε κι εσείς;- σε ωρομίσθια μεροκάματα της τάξης του 1.5 ευρώ και των 2 ευρώ; Δηλαδή η απασχόληση της Κυριακής δεν θα έρθει σε συμψηφισμό με την απασχόληση των υπόλοιπων ημερών; Είναι μύθος ότι και η ίδια η επιχειρηματική δραστηριότητα θα έχει επιπτώσεις στο κόστος λειτουργίας της; 
Από εκεί και πέρα, επικαλείστε την τουριστική περίοδο. Λέτε ότι κατά την τουριστική περίοδο θα αυξηθεί ο τζίρος. Το έχουμε πει κι εμείς και το λέτε κι εσείς ότι μέχρι σήμερα δεν εμπόδιζε τίποτα τις συγκεκριμένες περιοχές να λειτουργούν τα καταστήματα τις Κυριακές. 
Ξεκαθαρίζω μία τελευταία παράμετρο, τουλάχιστον από τη δική μας πλευρά:
Η ημέρα Κυριακή είναι ημέρα αργίας, είναι ημέρα της οικογένειας, είναι για τον πολίτη ιδιαίτερη ημέρα υπηρέτησης αυτού που λέμε «η προσωπική του, επιτέλους, ηρεμία». Διότι αυτό, ιδιαίτερα τη σημερινή περίοδο, αποτελεί ένα ζητούμενο. Ξέρουμε σε τι συνθήκες κατάθλιψης έχει οδηγηθεί η ελληνική κοινωνία. Επιτέλους, μια μέρα να μπορεί να ανασάνει!
Θα έρθω και σε ένα άλλο ζήτημα, που έχει σχέση με μια ρύθμιση για την οποία εδώ και χρόνια εμείς επιμέναμε και η οποία αφορά τις λαϊκές αγορές των παραγωγών. Είναι μια ρύθμιση που, όταν είχε έρθει στην προηγούμενη συνεδρίαση της επιτροπής, ο Υπουργός Αγροτικής Ανάπτυξης είχε στείλει ένα σημείωμα, όπου ουσιαστικά όχι μόνο τασσόταν υπέρ της άποψης να θεσμοθετηθούν οι συγκεκριμένες λαϊκές αγορές των παραγωγών τις Κυριακές, αλλά ανέφερε ως ημέρα το Σάββατο. Τότε συμφωνήσαμε στην επιτροπή. Εσείς επιμένετε μέσα στο γενικότερο κλίμα της κατάργησης της κυριακάτικης αργίας και επιμένετε στην Κυριακή.
Κύριοι Υπουργοί, θέλω να σταθώ ιδιαίτερα σε αυτό το ζήτημα, γιατί έχει γίνει όντως μια δουλειά σε επίπεδο περιφερειών.
Είναι αυτό που ίσως έχετε ακούσει και έχετε παρακολουθήσει, αγαπητοί συνάδελφοι, το «αγροτικό καλάθι». Υπάρχει ένας άλλος θεσμός ο οποίος λέγεται «αγροτοδιατροφικές συμπράξεις». Όλα αυτά έχουν καμμιά σχέση με το σχεδιασμό τον οποίο κάνετε εσείς, φέρνοντας εντελώς ξεκάρφωτα τη συγκεκριμένη θεσμοθέτηση της λαϊκής αγοράς; Βοηθάτε, δηλαδή, ουσιαστικά με την όλη σας τακτική να πάρει σάρκα και οστά μια ρύθμιση, που πραγματικά σε άλλες χώρες έχει γίνει ένα σημείο, θα έλεγα, ιδιαίτερης επαφής των ντόπιων παραγωγών με τους καταναλωτές;
Αν δεν το προσεγγίσετε πραγματικά, ουσιαστικά, τότε αυτό που θα συμβαίνει με τις άλλες λαϊκές αγορές, παρά τις προσπάθειες για πάταξη του παράνομου εμπορίου, είναι ότι, κατά την άποψη όλων μας, θα εξακολουθούν να αποτελούν εμποροπανηγύρεις της παλιάς περιόδου. Το ίδιο συμβαίνει και σήμερα σε όλες αυτές τις λαϊκές. Προσέξτε: Εκεί πρέπει οπωσδήποτε να φτιάξουμε ένα θεσμό ο οποίος, τουλάχιστον σε επίπεδο περιφερειακών ενοτήτων, να βοηθάει την αγροτική δραστηριότητα, να βοηθάει τους ντόπιους παραγωγούς των συγκεκριμένων περιοχών, να υπάρχει η απαραίτητη υποδομή για να μπορούν οι ντόπιοι αγρότες, παράγοντας συγκεκριμένα προϊόντα, τα οποία εμείς χαρακτηρίζουμε «προϊόντα μηδενικών χιλιομέτρων», να απευθύνονται στους κατοίκους της συγκεκριμένης περιοχής, για να μπορούν και οι κάτοικοι να παίρνουν φθηνότερα προϊόντα, αλλά κυρίως να υπηρετήσει ένα που είναι για μας ζητούμενο, ιδιαίτερα για την περιφέρεια: Να ενισχυθούν οι αγρότες στην αγροτική τους δραστηριότητα, ούτως ώστε να μπορέσουν κάποια στιγμή να φτάσουν μέχρι ενός σημείου αυτό το αγροτικό καλάθι, αυτό το καλάθι της περιοχής για να μπορέσει να καλύψει επαρκώς τις διατροφικές ανάγκες της περιοχής. Αυτό είναι ένα ζητούμενο το οποίο πρέπει όλοι μας να υπηρετήσουμε και να το βάλουμε ως βασικό στόχο.
Όμως, όπως σας είπα και προηγούμενα, σε αυτά χρειάζονται όλοι, χρειάζεται η περιφερειακή ενότητα, χρειάζεται η αντιπεριφέρεια, χρειάζονται οι δήμοι, όλοι να βοηθήσουν προς αυτή την κατεύθυνση και κυρίως να δημιουργήσουν ένα μόνιμο χώρο σε κάθε καλλικρατικό δήμο όπου θα μπορούν να λειτουργούν οι συγκεκριμένοι αγρότες-παραγωγοί για να μπορούν να ικανοποιούν τις απαιτήσεις των καταναλωτών της περιοχής τους.
Υπάρχουν και άλλα θέματα-ζητήματα για το συγκεκριμένο νόμο που εμείς διατηρούμε σοβαρή διαφοροποίηση. Είναι τα θέματα των ποινικών και διοικητικών κυρώσεων. Οι διατάξεις είναι σαφώς υπερβολικές, σχεδόν καταχρηστικές σε ορισμένες περιπτώσεις. Είμαστε σαφώς υπέρ ηπιότερων διοικητικών κυρώσεων, οι οποίες μπορούν να λειτουργήσουν παραδειγματικά και να οδηγήσουν σε μια καλύτερη εξομάλυνση και συμμετοχή όλων των επιχειρήσεων στη νόμιμη διαδικασία. Αντί να υπάρχουν ακραίες κυρώσεις που, εν πολλοίς, ανοίγουν τη διαδικασία να χρησιμοποιούνται με τρόπο που θα έχει τρομερές παρενέργειες στην αγορά των μαγαζιών της εστίασης, του πετρελαίου, εμείς λέμε ότι πρέπει οπωσδήποτε να είναι ηπιότερες οι συγκεκριμένες ποινές και οι συγκεκριμένες κυρώσεις.
Επίσης, δεν έχουμε πειστεί για την αφαίρεση των καταναλωτικών οργανώσεων από τον Οργανισμό Λαϊκών Αγορών και θεωρούμε ότι πρέπει να εκπροσωπούνται παντού, ακόμα και στις μεταφορές, στα μετρό, στα λεωφορεία, γιατί είναι ουσιαστική η προσφορά των καταναλωτικών οργανώσεων. Οπουδήποτε κι αν εμπλέκονται, είναι αναγκαστική και απαραίτητη η συμμετοχή τους.
Παραμένει, επίσης, η διαφοροποίησή μας –έστω και μικρή- στο θέμα που έχει σχέση με την κρατική χρηματοδότηση των καταναλωτικών οργανώσεων. Να μην παίρνει χρήματα το Υπουργείο απ’ αυτές και να τους αφήνει το 100% των χρημάτων τους και όχι το 80%.
Επίσης, στα ζητήματα των συλλογικών αγωγών, των καταγγελιών και όλων αυτών που αφορούν τους καταναλωτές, έχουμε μία διαφορετική προσέγγιση, παρ’ ότι γίνεται ένα θετικό βήμα, όπως σας είπα. Όμως, εσείς φέρνετε τη λειτουργία των καταστημάτων τις Κυριακές. Αυτή η ρύθμιση θα πλήξει όλη την ελληνική κοινωνία, αλλά και τους συγκεκριμένους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Υπουργέ, ολοκληρώνοντας, θα επαναλάβω πραγματικά αυτό που είπα στην Επιτροπή Παραγωγής και Εμπορίου. Αν αποσύρατε τη συγκεκριμένη ρύθμιση που αφορά τις πενήντα δύο Κυριακές και αφήνατε μόνο τις επτά, εμείς θα αλλάζαμε στάση. Θα φθάναμε μέχρι και του σημείου να ψηφίζαμε το συγκεκριμένο νομοσχέδιο, γιατί αυτή τη στιγμή κυρίαρχο αίτημα της ελληνικής κοινωνίας είναι επιτέλους να αντιληφθείτε ότι δεν μπορεί να είναι τα καταστήματα ανοιχτά πενήντα δύο Κυριακές. Δεν μπορεί η ελληνική επιχειρηματική μικροδραστηριότητα του μικρομεσαίου οικογενειάρχη –διότι περί αυτών πρόκειται- να χαντακώνεται και την Κυριακή. Επιτέλους, αντιληφθείτε το.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Μιχαήλ Κασσής.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Κυρίες και κύριοι συνάδελφοι, συζητάμε το νομοσχέδιο «Κανόνες ρύθμισης της αγοράς προϊόντων και της παροχής υπηρεσιών». Είναι ξεκάθαρο ότι είναι ένα σημαντικό νομοσχέδιο, το βασικό μέρος του οποίου έμενε στη σκιά κυρίως λόγω του μεγάλου θέματος των Κυριακών. Αυτό δεν αναιρεί το γεγονός ότι είναι ένα νομοσχέδιο, το οποίο επιτέλους με πολύ μεγάλη καθυστέρηση αλλάζει το τοπίο στην αγορά θέτοντας νέους, πιο σύγχρονους και ευέλικτους κανόνες. 
Στην ουσία, αντικαθιστά ένα παρωχημένο αναχρονιστικό Κώδικα του 1946, στον οποίο φυσικά τα τελευταία εξήντα χρόνια έχουν γίνει πλήθος επιμέρους αλλαγών και τροποποιήσεων. Όμως, σε καμία περίπτωση ο ισχύων Κώδικας δεν απαντούσε στις σύγχρονες ανάγκες και στις αλλαγές της αγοράς.
Είναι ένα νομοσχέδιο, λοιπόν, πάνω στο οποίο μεγάλο μέρος της δουλειάς έχει γίνει και από την προηγούμενη ηγεσία του Υπουργείου. Αυτό αξίζει να τονιστεί. Είναι ένας νόμος-πλαίσιο, ο οποίος θέτει τους νέους κανόνες που θα διέπουν την εμπορία και διακίνηση των προϊόντων, καθώς και την παροχή των υπηρεσιών. Μπαίνει πλέον ένα σύγχρονο πλαίσιο λειτουργίας με τις γενικές αρχές, στο οποίο μετά οι εκάστοτε Υπουργοί θα καλούνται με υπουργικές αποφάσεις τους να θέτουν πολύ ειδικότερους και εξειδικευμένους κανόνες διακίνησης και εμπορίας πώλησης προϊόντων και παροχής υπηρεσιών.
Εκτιμώ και από τις συνεδριάσεις που έγιναν στην αρμόδια επιτροπή, πως αναδείχθηκε μία συμφωνία σε γενικές γραμμές πάνω στις κατευθύνσεις, αλλά και στην αναγκαιότητα ενός πλαισίου κανόνων λειτουργίας της αγοράς.
Από την ψήφιση του νομοσχεδίου και μετά, μένει να τεθούν με μεγάλη σαφήνεια, με προσοχή και με διαβούλευση οι κανόνες, μέσω των υπουργικών αποφάσεων, που θα εξειδικεύουν το νέο αυτό κώδικα και που θα διέπουν την εμπορία, τη διακίνηση των προϊόντων, καθώς και την παροχή των υπηρεσιών. 
Στο θέμα των εκπτώσεων και από το διάλογο με τους φορείς, αναδείχθηκε μία μεγάλη συμφωνία στη νέα λογική που εισάγει το νομοσχέδιο με τέσσερις πλέον και όχι δύο περιόδους εκπτώσεων. Νομίζω ότι σ’ αυτό συμφωνήσαμε όλοι.
Βεβαίως, θα δούμε το αποτέλεσμα και το συνδυασμό αυτής της ρύθμισης με την προσθήκη μίας ανοιχτής Κυριακής στις εκπτώσεις της περιόδου. Εδώ πρέπει να τονιστεί και να πούμε ότι οι Κυριακές είναι επτά και δεν είναι πενήντα δύο. Ήταν δύο στον προηγούμενο Κώδικα και προστίθενται άλλες πέντε. Οι τέσσερις είναι την περίοδο των εκπτώσεων και η μία είναι η Κυριακή των Βαΐων. Άρα, θεωρώ ότι είναι ένα ξεκαθαρισμένο ζήτημα, για να μη δημιουργούμε αναταραχή στην κοινωνία και στην αγορά, λέγοντας ότι και σήμερα ακόμη οι Κυριακές είναι πενήντα δύο.
Έρχομαι, πράγματι, στο θέμα των Κυριακών, το οποίο μονοπώλησε τη συζήτηση και αδίκησε, όπως είπα και στην αρχή, το υπόλοιπο νομοσχέδιο. Όπως τονίσαμε και στην επιτροπή, αυτό δεν συνέβη τυχαία, μιας και το προηγούμενο διάστημα, κύριε Υπουργέ, το Υπουργείο δεν εξέπεμψε με καθαρό τρόπο αυτό που συζητάμε σήμερα. Αυτό πιστεύω ότι έγινε χάριν του άσκοπου εντυπωσιασμού. 
Σήμερα, ευτυχώς, δεν έχουμε μία οριζόντια ρύθμιση, η οποία θα προκαλούσε αναστάτωση και δεινά στην αγορά, χωρίς να υπάρχει πρακτικό όφελος. 
Έχουμε πλέον μία ρύθμιση η οποία αποτυπώνει την ανάγκη ευέλικτων λύσεων για την αγορά, που θα ανταποκρίνονται στις ανάγκες, στις ιδιαιτερότητες και στις αντοχές της κάθε περιοχής. Τις αποφάσεις αυτές θα τις λάβουν οι άνθρωποι της αυτοδιοίκησης, οι οποίοι πιστεύω ότι γνωρίζουν την περιοχή τους και θα λάβουν μία απόφαση, η οποία θα πατάει στην πραγματικότητα και στις ρεαλιστικές ανάγκες της περιοχής τους. 
Είναι θετικό το ότι ο Υπουργός προχώρησε σε κάποιες βελτιώσεις που εμείς ως ΠΑΣΟΚ προτείναμε να κάνουν ακόμα πιο ευέλικτη τη ρύθμιση. Έτσι, λοιπόν, αποφασίζουν οι αντιπεριφερειάρχες παντού, σε επίπεδο περιφερειακής ενότητας. Δεν υπάρχουν, κύριε Υπουργέ, δήμαρχοι. Οι αντιπεριφερειάρχες κανονίζουν για όλη την Ελλάδα. Άρα και το θέμα των δημάρχων που αφορά Αθήνα, Θεσσαλονίκη και Πειραιά, πάρτε το πίσω. Εμείς, ως ΠΑΣΟΚ, δεν το στηρίζουμε. Πιστεύω ότι είναι σωστό, ώστε να γίνει ένας πιο ολοκληρωμένος σχεδιασμός.
Επίσης, είναι θετικό ότι δεχτήκατε την ανάγκη διερεύνησης του χρονικού ορίου που δίνεται στους αντιπεριφερειάρχες, όπως είναι θετικό και το ότι δεχτήκατε την πρότασή μας να υπάρχει αξιολόγηση της ρύθμισης. Όλες οι ρυθμίσεις πρέπει να έχουν τη δυνατότητα αναθεώρησης, πόσω μάλλον μίας πρότασης που κατά την γνώμη μας λειτουργεί πειραματικά. 
Δεν πρέπει να λειτουργούμε στα θέματα αυτά με θέσφατα και ιδεοληψίες, αλλά με αποτίμηση της πραγματικότητας, όπως -πιστεύω- θα δούμε και στην πράξη και το θέμα της διάκρισης των καταστημάτων κάτω των 250 τ.μ. Έχει γίνει πολύς λόγος στην επιτροπή για το θέμα. 
Κρατήστε από εμάς την επιφύλαξή μας και την αδιαπραγμάτευτη θέση μας ότι τυχόν νομική εμπλοκή υπέρ των μεγάλων παικτών της αγοράς, συνιστά γκρέμισμα της ρύθμισης, άρα και ανάγκη να νομοθετήσουμε ξανά.
Είναι ένα θέμα τελευταίο και, κατά την άποψή μας, ανοιχτό και θα ήθελα την απάντησή σας, κύριε Υπουργέ, όσον αφορά το αν θα μπορεί ο αντιπεριφερειάρχης να διατυπώνει μια ευέλικτη πρόταση, δηλαδή να αναφέρει, για παράδειγμα, ότι στα όρια του τάδε δήμου θα υπάρχει καθεστώς πέντε συγκεκριμένων Κυριακών το καλοκαίρι και στα όρια ενός άλλου δήμου θα υπάρχει καθεστώς δέκα Κυριακών. Πολύ απλά, γιατί ακόμα και σε επίπεδο περιφερειακής κοινότητας υπάρχουν διαφορετικές ανάγκες. Κάποιοι δήμοι, για παράδειγμα, μπορεί να αναπτύσσουν τουρισμό και κάποιοι άλλοι όχι. 
Και έρχομαι τώρα στο μεγάλο θέμα των λαϊκών αγορών. 
Πιστεύω ότι ορθά το Υπουργείο υιοθετεί την πρόταση -η οποία είναι και πρόταση των φορέων- για τον ορισμό του Προέδρου. Εμείς λέγαμε μόνο ο περιφερειάρχης, αλλά είναι -και θα συμφωνήσουμε- με τη σύμφωνη γνώμη του αρμόδιου Υπουργού και του Περιφερειάρχη. 
Όμως, περιμένουμε από το Υπουργείο να οργανώσει μια προσπάθεια για ένα νομοσχέδιο που θα ακουμπά τα μεγάλα προβλήματα των λαϊκών αγορών και θα συνιστά μια γενναία και τολμηρή αλλαγή, διότι σ’ αυτό το σχέδιο νόμου παρουσιάσατε απλά διοικητικές και κανονιστικές διευθετήσεις. 
Όπως γνωρίζετε, το ΠΑΣΟΚ έχει καταθέσει συγκεκριμένες προτάσεις και πιστεύουμε ότι άμεσα πρέπει να κινηθείτε προς αυτήν την κατεύθυνση. Και για να είμαι ειλικρινής, περίμενα ότι από την προηγούμενη συζήτηση του νόμου που έγινε για το ΕΣΗΔΗΣ μέχρι σήμερα, να έχετε προχωρήσει σε αντίστοιχη επεξεργασία. Όμως, και πάλι σας λέμε ότι πρέπει να κινηθείτε άμεσα. 
Πιστεύουμε ότι σε θετική κατεύθυνση είναι και οι ρυθμίσεις που το νομοσχέδιο εισαγάγει στην αγορά των πετρελαιοειδών, με πιο αυστηρές αντικειμενικές και σαφείς τις ποινικές και διοικητικές κυρώσεις στα πρόστιμα. 
Κύριε Αποστόλου, πρέπει να ξεκαθαρίσουμε ένα θέμα. Δεν ξέρω τι λέτε σχετικά με το ότι πρέπει να είναι πιο ήπιες οι κυρώσεις. Κατά την άποψή μου, πιστεύω ότι αυτές οι κυρώσεις θα πρέπει να εφαρμοστούν, γιατί είναι γνωστές οι διαπραγματεύσεις που γινόταν κάτω από το τραπέζι. Γνωρίζετε πολύ καλά ότι ο κ. Ψωμιάδης έχει χάσει την ιδιότητα του αιρετού περιφερειάρχη για πρόστιμο που έχει να κάνει με τα καύσιμα. Άρα, εδώ χρειάζεται πολύ μεγάλη προσοχή. 
Στη σωστή κατεύθυνση είναι και η πρόβλεψη για τη διενέργεια ελέγχων μυστικά, όπως γίνεται και στην επέκταση των ολοκληρωμένων συστημάτων στο σύστημα ελέγχου εισροών-εκροών. 
Όσον αφορά στα θέματα των καταναλωτών, είμαστε σύμφωνοι σε ένα πιο ευέλικτο σχήμα στο ΕΣΚΑ, αλλά με την προϋπόθεση ότι δεν θα είναι μόνο ένα διακοσμητικό όργανο. 
Όσον αφορά στα θέματα της χρηματοδότησης, ακούσαμε και τους φορείς και θα είμαστε εδώ να αξιολογήσουμε αυτή τη νέα μέθοδο άντλησης πόρων των καταναλωτικών οργανώσεων. 
Στη χώρα μας στο παρελθόν είχαμε πάρα πολλές υπερβολές και μία μεγάλη παθογένεια γύρω από όλα αυτά τα ζητήματα. Νομίζω ότι σήμερα το τοπίο είναι πιο ξεκάθαρο στο καταναλωτικό κίνημα και ότι οι αξιόπιστες οργανώσεις έχουν ξεχωρίσει. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κυρίες και κύριοι συνάδελφοι, στο σημείο αυτό θα ήθελα να ανακοινώσω στο Σώμα ότι κατά τη συζήτηση του νομοσχεδίου: «Κανόνες Ρύθμισης της Αγοράς Προϊόντων και της Παροχής Υπηρεσιών» του Υπουργείου Ανάπτυξης και Ανταγωνιστικότητας ο Κοινοβουλευτικός Εκπρόσωπος του Κομμουνιστικού Κόμματος Ελλάδας ορίζει τον κ. Χρήστο Κατσώτη ως ειδικό αγορητή. 
Το λόγο έχει η κ. Ραχήλ Μακρή για δεκαπέντε λεπτά.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε. 
Σήμερα εισάγεται το νομοσχέδιο: «Κανόνες Ρύθμισης της Αγοράς Προϊόντων και της Παροχής Υπηρεσιών» στην Ολομέλεια της Βουλής. Η συγκυβέρνηση, κατά τη γνωστή της τακτική, δεν φρόντισε να περάσει το σύνολο των άρθρων από τη διαδικασία της διαβούλευσης. Φροντίσατε, όμως, να επανεισάγετε διατάξεις για τις λαϊκές αγορές, παρά το γεγονός ότι είχαν καταψηφιστεί δύο μήνες πριν. 
Στο διάστημα αυτών των δύο μηνών, μπορούσατε να είχατε διαβουλευτεί τις ρυθμίσεις αυτές, αλλά επιλέξατε να μην το κάνετε. Βέβαια, κατανοούμε ότι δεν σας ενδιαφέρει ιδιαίτερα η γνώμη του ελληνικού λαού. Αυτό που σας νοιάζει είναι η έγκριση της τρόικα, τις διαταγές της οποίας εκτελείτε, χωρίς να νοιάζεστε για τις συνέπειες που θα έχουν οι επιλογές σας στην ελληνική αγορά. 
Όμως, η γνώμη των Ελλήνων πολιτών ενδιαφέρει εμάς. Όταν άρχισε η ανάπτυξη των Ανεξαρτήτων Ελλήνων δέχθηκα πολλά υπομνήματα φορέων και τηλεφωνήματα πολιτών που εκφράζουν την αντίθεσή τους στην πρόχειρη και αποσπασματική ρύθμιση λειτουργίας των καταστημάτων τις Κυριακές, καθώς και στην επιχειρούμενη απορύθμιση λειτουργίας των λαϊκών αγορών. 
Στο θέμα της λειτουργίας των καταστημάτων τις Κυριακές σάς υπογραμμίσαμε και στις συνεδριάσεις της Διαρκούς Επιτροπής Παραγωγής και Εμπορίου ότι όταν δεν υπάρχουν χρήματα στις τσέπες των καταναλωτών, δεν πρόκειται να αυξηθεί η ζήτηση προϊόντων και υπηρεσιών, ακόμη και αν η προσφορά τους γίνεται επί εικοσιτετραώρου βάσεως, επτά ημέρες την εβδομάδα.  
Η κατανάλωση εξαρτάται από το εισόδημά του. Η συγκυβέρνησή σας όμως, έχει οδηγήσει στη δραματική μείωση του εισοδήματος των Ελλήνων πολιτών. Επομένως, δεν είναι δυνατόν να περιμένετε ότι θα αυξηθεί η κατανάλωση από την επέκταση του χρόνου λειτουργίας των καταστημάτων. 
Τα δυο εκατομμύρια άνεργοι που η πολιτική σας της λιτότητας και δημοσιονομικού περιορισμού έχουν δημιουργήσει, τους οδήγησαν στο να διαθέτουν  άπλετο χρόνο, αλλά να μην διαθέτουν χρήματα για να καλύψουν τις βασικές ανάγκες της οικογένειάς τους. 
Οι ίδιοι οι εκπρόσωποι της αγοράς υποστηρίζουν ότι το αποτέλεσμα του προτεινόμενου μέτρου θα είναι η αύξηση του λειτουργικού κόστους των καταστημάτων και η μετατόπιση του τζίρου από άλλες ημέρες της εβδομάδας στην Κυριακή. Θεωρούν ακόμα ότι αν ψηφιστεί η διάταξη θα υπάρξουν προσφυγές από πολυεθνικές αλυσίδες, προκειμένου να επιτραπεί η λειτουργία όλες τις Κυριακές, για όλα τα καταστήματα και όχι μόνο για τα μικρά.
Σε όλα αυτά πώς απαντήσατε; Ο κύριος Υφυπουργός στις 17 Ιουλίου μάς ανέπτυξε την άποψη του, σύμφωνα με την οποία τα μεγάλα καταστήματα θα μειώσουν τις τιμές και θα συνθέσουν εμπορικές πρακτικές προσέλκυσης του κοινού τις ημέρες που θα είναι και αυτοί ανοιχτά. Αυτό θα γίνει στην αγορά και δεν να προσφύγουν στα δικαστήρια. Αυτό το γεγονός, ότι θα θελήσουν δηλαδή να αποτρέψουν τη μεταφορά του τζίρου από τις καθημερινές στην κυριακάτικη λειτουργία των καταστημάτων θα έχει ευεργετική επίπτωση στις τιμές. 
Μας εκπλήσσουν οι προφητικές σας ικανότητες, κύριε Υπουργέ. Ειδικά το συμπέρασμά σας ότι τα πολυκαταστήματα θα μειώσουν τις τιμές, αντί να προσφύγουν στα δικαστήρια, μόνο στην προφητεία και στο χώρο του παραφυσικού μπορεί να βασιστεί γιατί η οικονομική επιστήμη, δυστυχώς, αλλά μας διδάσκει. 
Βέβαια, η άγνοια της οικονομικής επιστήμης αποδεικνύεται και από το επιχείρημα που χρησιμοποιήσατε στις 16 Ιουλίου ότι η λειτουργία των καταστημάτων τις Κυριακές αυξάνει την κυκλοφορία του χρήματος και η αύξηση της κυκλοφορίας του είναι μέτρο ισοδύναμο με την εκτύπωση χρήματος, για να σας το πω έτσι. Και στις 17 Ιουλίου επιχειρήσατε να δώσετε επιστημονικό μανδύα στην αοριστολογία λέγοντας: «Εχθές είπα κάτι για την κυκλοφορία του χρήματος του, αλλά δεν είναι δικό μου, είναι η εξίσωση του Φίσερ».
Το εισόδημα το δημιουργούμε, αυτό δεν μπορείτε να καταλάβετε, διότι έχετε μάθει να χτίζετε μια αντιπολιτευτική πολιτική πάνω στο εμπόριο της μιζέριας. Για να βάλουμε, λοιπόν, τα πράγματα στη θέση τους, σύμφωνα με τον Φίσερ «η ταχύτητα κυκλοφορίας του χρήματος και ο όγκος συναλλαγών  βραχυχρόνια παραμένουν αμετάβλητα μου και μακροχρόνια αλλάζουν από συνθήκες όπως η τεχνολογία και το επίπεδο ανάπτυξης της οικονομίας». 
Ακόμα, βασική παραδοχή της ποσοτικής θεωρίας είναι ότι το συνολικό προϊόν της οικονομίας είναι δεδομένο. Αυτό σημαίνει ότι η οικονομία λειτουργεί με πλήρη απασχόληση όλων των συντελεστών παραγωγής. Συνέλευσης παραγωγής είναι και η εργασία.  
Θεωρείτε ότι η εργασία, λοιπόν, βρίσκεται σε επίπεδο πλήρους απασχόλησης; Ζείτε σε μια Ελλάδα που έχει μηδενική ανεργία; Καιρός, λοιπόν, να έρθετε σε επαφή με την πραγματικότητα. Η ανεργία δεν είναι μηδενική, αγγίζει το 72% στους νέους της Δυτικής Μακεδονίας. 
Πέραν αυτού, η συγκεκριμένη θεωρία έχει δεχθεί κριτική στο συμπέρασμα της πως οι τιμές εξαρτώνται από την ποσότητα του χρήματος που κυκλοφορεί. Αυτό συμβαίνει γιατί εξισώνει τη μάζα των προϊόντων σε κυκλοφορία επί τις τιμές αυτών με τη ποσότητα του χρήματος που κυκλοφορεί. 
Παρόμοιες ουτοπίες έχουν οδηγήσει το οικονομικό επιτελείο της Κυβέρνησης σας να πιστεύει ότι θα ρίξει τις τιμές των αγαθών με την επιβαλλόμενη πολιτική ύφεσης και αναίτιας λιτότητας. Καλό θα ήταν, λοιπόν, να μην περιορίζεστε στην απλή αναζήτηση λέξεων στο διαδίκτυο και όταν χρησιμοποιείτε οικονομικές θεωρίες να τις έχετε μελετήσει, τόσο ως προς τις προϋποθέσεις τους, όσο και προς τα συμπεράσματά τους.  
Ο κ. Χατζηδάκης στη συνεδρίαση της 16ης Ιουλίου αναπτύσσοντας τα επιχειρήματά του για την υποτιθέμενη ανάγκη να παραμείνουν ανοιχτά τα μαγαζιά και τις Κυριακές, μας μίλησε για οικογένειες με παιδιά, οι οποίες θα κάνουν βόλτα στο κέντρο της πόλης. Όπως χαρακτηριστικά ανέφερε: «Στο κάτω-κάτω ας μην ψωνίζουν λέω εγώ, αλλά να κάθονται σε ένα καφέ και να παίρνουν μια σοκολάτα από ένα περίπτερο. Αυτό γιατί να μην το κάνουμε; Σε τι βλάπτει;» 
Σας τα είπαμε και στην επιτροπή, κύριε Υπουργέ, τα περίπτερα, αλλά και τα καφέ λειτουργούν ήδη με το υπάρχον νομικό πλαίσιο τις Κυριακές. Φέρατε ολόκληρο νομοσχέδιο και δεν γνωρίζετε εσείς ο ίδιος τι ισχύει; Μήπως σας δόθηκε και αυτό έτοιμο από την τρόικα και δεν είχατε και εσείς χρόνο για να το διαβάσετε; Ωραία είναι τα γλαφυρά επιχειρήματα, αλλά και η ουσία δεν βλάπτει. 
Γνωρίζετε πολύ καλά ότι η αγορά, όταν δεν έχει κανόνες ισχυρούς και δίκαιους, δεν αυτορρυθμίζεται, αλλά δημιουργεί στρεβλώσεις εις βάρος του καταναλωτή. 
Η αγορά χρειάζεται κανόνες, για να λειτουργήσει. Και επειδή δεν είστε ημιμαθείς, θα γνωρίζετε ότι αυτό δεν το υποστηρίζουν στις χώρες σοβιέτ, αλλά στη μητρόπολη του καπιταλισμού,  στις Ηνωμένες Πολιτείες της Αμερικής. Για το λόγο αυτό θα σας παρακαλούσα να είστε πιο φειδωλός στις προτάσεις σας, να αφήσουμε την αγορά ελεύθερη και θα δούμε την αυτορρύθμισή της.  
Καταλαβαίνετε, λοιπόν, ότι δεν κτίζουμε εμείς αντιπολιτευτική πολιτική πάνω στο εμπόριο της μιζέριας. Η συγκυβέρνησή σας δημιουργεί τη μιζέρια και χρησιμοποιεί επιχειρήματα έωλα και ανυπόστατα, για να καλύψει τα αποτελέσματα των πράξεών της. 
Η προχειρότητα και η αναποτελεσματικότητα των επιλογών σας είναι έκδηλη στον τρόπο που νομοθετείτε. Για να συγκαλύψετε την άγνοιά σας, διαστρεβλώνετε κάθε έννοια της οικονομικής επιστήμης. Οι επικοινωνιακές τακτικές και μεθοδεύσεις δεν μπορούν να καλύψουν τις συνέπειες  των εφαρμοζόμενων πειραμάτων σας. 
Αποστραγγίσατε την αγορά από τη ρευστότητα και τώρα θέλετε να δώσετε τη χαριστική βολή και στις μικρομεσαίες επιχειρήσεις, οι οποίες επί δεκαετία αποτελούν τη ραχοκοκαλιά της ελληνικής οικονομίας. Γιατί; Για να  επωφεληθούν οι πολυεθνικές των δανειστών; Για να εξαθλιώσετε ακόμη περισσότερο την ελληνική οικογένεια; 
Σας καλέσαμε και στην επιτροπή να αποσύρετε το άρθρο 16, καθώς και τις διατάξεις για τις λαϊκές αγορές.  Να τις επεξεργαστείτε με σοβαρότητα και να τις επανεισάγετε, για να εξυπηρετήσετε το συμφέρον του ελληνικού λαού και μόνο αυτό. Ελπίζουμε να το πράξετε, έστω και αυτήν την ύστατη στιγμή. 
Επί των λοιπών άρθρων έχουμε να παρατηρήσουμε τα ακόλουθα: 
Το άρθρο 4 εξουσιοδοτεί τον Υπουργό να εξειδικεύει τις υποχρεώσεις ορθής, έγκυρης και έγκαιρης ενημέρωσης του καταναλωτή, η οποία μπορεί να επηρεάσει την αγοραστική του απόφαση, την ορθότητα της συναλλαγής, καθώς  και όλους τους  κανόνες υγιεινής και ασφάλειας κατά τη διακίνηση προϊόντων ή παροχής υπηρεσιών. Θα ήταν πιο πρόσφορο να τίθεται στο νόμο το γενικό πλαίσιο υποχρεώσεων, το οποίο θα μορφοποιείται ως προς τα αριθμητικά και ποσοτικά δεδομένα από τις αποφάσεις του Υπουργού.  
Σας κάνουμε την πρόταση, για να καθίσταται ευκολότερο στον πολίτη να αντιλαμβάνεται ευκολότερα το γενικό πλαίσιο και να αναζητά την υπουργική απόφαση, μόνο εάν επιθυμεί τα εξειδικευμένα γεγονότα. 
Ομοίως, στο άρθρο 22 τα πρόστιμα καθορίζονται και αναπροσαρμόζονται από τον Υπουργό. Αυτό δημιουργεί αβεβαιότητα και ανασφάλεια στους επιχειρηματίες, οι οποίοι νιώθουν ότι δεν διαθέτουν το στέρεο νομοθετικό πλαίσιο, που εξασφαλίζει τη σύνδεση παράβασης και ποινής και αποτρέπει την παραβατική συμπεριφορά. Ακόμη ένα πλαίσιο προστίμων, που δεν εξαρτάται από τις διαθέσεις του Υπουργού, δημιουργεί αίσθημα ασφάλειας στους πολίτες για την εύρυθμη λειτουργία της αγοράς. 
Στο άρθρο 12 προβλέπεται ότι ο κάθε είδους προμηθευτής έχει την υποχρέωση να γνωστοποιεί τις τιμές πώλησης των προϊόντων στον εκάστοτε ενδιαφερόμενο αγοραστή, εφόσον ζητηθεί με κάθε πρόσφορο έγγραφο μέσο. Πιστεύουμε ότι η διατύπωση «με κάθε πρόσφορο έγγραφο μέσο» είναι αρκετά γενική και πιθανότατα χρήζει εξειδίκευσης. 
Για το άρθρο 15 υπήρχε στην παράγραφο 2 η απαγόρευση ανακοίνωσης εκπτώσεων τριάντα ημέρες πριν από την έναρξη των τακτικών εκπτώσεων. Σας επισημάναμε και στην επιτροπή ότι θα ήταν θετικότερο η συγκεκριμένη ρύθμιση να επεκταθεί για όλες τις εκπτωτικές περιόδους. Μάλιστα, σας προτείναμε την αναδιατύπωση της παραγράφου ως εξής: «Σε τριάντα ημέρες πριν από την έναρξη των τεσσάρων περιόδων εκπτώσεων απαγορεύεται στους υπεύθυνους  των εμπορικών καταστημάτων να ανακοινώνουν προς το κοινό εκπτώσεις με οποιονδήποτε τρόπο, ιδίως με διαφήμιση, επιστολές ή ανάρτηση διαφημιστικών πινακίδων.» Εσείς επιλέξατε να αποσύρετε τελείως τη ρύθμιση, εισάγοντας καταστάσεις ασυδοσίας της αγοράς. 
Στη νέα παράγραφο 5 του ίδιου άρθρου προτείνουμε να μεταβληθεί το εδάφιο: «δύναται να κοινοποιήσει με κάθε πρόσφορο τρόπο στον οικείο Εμπορικό Σύλλογο», σε: «υποχρεούται να κοινοποιήσει με κάθε πρόσφορο τρόπο στον οικείο Εμπορικό Σύλλογο». 
Στη νέα παράγραφο 6 η Εθνική Συνομοσπονδία Ελληνικού Εμπορίου προτείνει για τη λειτουργία αυτοτελών stock outlet καταστημάτων, πρώτον, να προσδιοριστεί νομοθετικά το αντικείμενο δραστηριότητας και οι όροι και οι προϋποθέσεις χαρακτηρισμού των εν λόγω καταστημάτων. Δεύτερον, προτείνει στα προϊόντα να αναγράφεται μία μόνο τιμή και να σημαίνονται ανάλογα -για παράδειγμα «stock», «ελαττωματικό», «προϊόν ειδικής παραγωγής»- με τον αντίστοιχο για κάθε κατηγορία προσδιορισμό, που θα επισημαίνεται στην ετικέτα. Να απαγορεύεται στα stock outlet η οποιαδήποτε ανάρτηση πινακίδων με ποσοστά έκπτωσης. Να απαγορεύεται στα καταστήματα αυτά η διάθεση εμπορευμάτων τα οποία προσφέρονται ταυτόχρονα στην υπόλοιπη αγορά. Να δίνεται η δυνατότητα στις επιχειρήσεις να διαθέτουν ειδικό χώρο εντός του καταστήματος για εμπορεύματα stock. Πιστεύουμε ότι οι συγκεκριμένες προτάσεις κινούνται στη σωστή κατεύθυνση και θα ήταν θετικό να υλοποιηθούν. 
Για τα άρθρα 17 έως και 20 θα πρέπει να διασφαλιστεί ότι οι αρμόδιες υπηρεσίες ελέγχου θα διαθέτουν  την απαιτούμενη στελέχωση για την επιτυχημένη διεξαγωγή των ελέγχων και την εύρυθμη λειτουργία της αγοράς. 
Ειδικά για το άρθρο 20 θα ήταν θετικό να αξιοποιηθεί η διοικητική εμπειρία της Διεύθυνσης Ελέγχου, Διακίνησης και Αποθήκευσης Καυσίμων του Υπουργείου Περιβάλλοντος, Ενέργειας και Κλιματικής Αλλαγής και να ενισχυθεί με το κατάλληλο ανθρώπινο δυναμικό και τον απαραίτητο υλικοτεχνικό εξοπλισμό και τους πόρους. 
Για τα άρθρα 21 και 22, που αφορούν διοικητικές κυρώσεις και πρόσθετα διοικητικά μέτρα, διατηρούμε επιφυλάξεις, καθώς αναφέρονται στην Κυριακάτικη λειτουργία των καταστημάτων του άρθρου 16, στο οποίο είμαστε αντίθετοι.
Τα άρθρα 28 έως και 31 τα βλέπουμε θετικά. 
Ειδικά με το άρθρο 31 εισάγεται επιτέλους η επέκταση των ολοκληρωμένων συστημάτων ελέγχου και ηλεκτρονικής μετάδοσης δεδομένων εισροών-εκροών στις ελεύθερες εγκαταστάσεις των εταιρειών εμπορίας πετρελαιοειδών και των διυλιστηρίων, στις εγκαταστάσεις πωλητών πετρελαίου θέρμανσης, στις παντός είδους εγκαταστάσεις υγρών καυσίμων ιδιωτικών πρατηρίων του δημόσιου και του ιδιωτικού τομέα, καθώς και στις εγκαταστάσεις χημικών προϊόντων μεθανόλης, τολουόλης, διαλυτών κ.λπ., που αποτελούν υλικά πρόσμιξης στα υγρά καύσιμα.
Χαιρόμαστε που επιτέλους υιοθετείτε την πρόταση που σας κάνουμε σχεδόν για έναν ολόκληρο χρόνο.
Στο ζήτημα των λαϊκών αγορών αναγνωρίζουμε ότι κάνατε ένα πρώτο βήμα, τροποποιώντας τη διάταξη των άρθρων 35 και 36, σύμφωνα με την οποία ο Πρόεδρος του Διοικητικού Συμβουλίου Οργανισμού Λαϊκών Αγορών Αθήνας και Θεσσαλονίκης ορίζεται με κοινή απόφαση του Υπουργού και του περιφερειάρχη. Το βήμα αυτό, όμως, δεν φτάνει. Δεν καταλαβαίνουμε γιατί επιμένετε να έχει συναρμοδιότητα ο Υπουργός για ένα θέμα που άπτεται των οικείων περιφερειών. 
Ομοίως δεν κατανοούμε γιατί στις υπόλοιπες περιοχές της χώρας δεν δίνετε την αρμοδιότητα στους περιφερειάρχες και τη δίνετε στους δημάρχους. 
Οι ίδιοι οι έμποροι και οι παραγωγοί στις λαϊκές αγορές καταγγέλλουν όργιο αυθαιρεσιών από τους υπεύθυνους δημάρχους ή αντιδημάρχους. Το βασικό επιχείρημα είναι ότι ο αρμόδιος αντιδήμαρχος πιθανόν να επιθυμεί ή να εξαναγκάζεται να υπηρετεί στην εκλογική πελατεία του δήμου του. Είναι πολύ πιο στενοί οι δεσμοί μεταξύ των αιρετών Α’ βαθμού απ’ ό,τι στους αντίστοιχους της περιφέρειας. 
Αν πραγματοποιηθούν αυτοί οι φόβοι, τότε η πελατειακή σχέση θα πλήξει τις συνθήκες ελεύθερου ανταγωνισμού και θα υποβαθμίσει την ποιότητα και τις τιμές των προϊόντων που απολαμβάνουν οι καταναλωτές. 
Η εξυπηρέτηση των πελατειακών σχέσεων δεν επιτρέπει στους παραγωγούς των όμορων δήμων να πουλήσουν προϊόντα ανώτερης ποιότητας στην ίδια, αλλά και σε κατώτερη τιμή.
Επίσης, είναι απορίας άξιο πώς χρησιμοποιείτε τους φορείς της τοπικής αυτοδιοίκησης κατά το δοκούν. Τη μία τους εμπιστεύεστε και τους αναθέτετε αρμοδιότητες, για τις οποίες δεν αποδέχεστε ότι είναι συνδεδεμένες με πράξεις για την προσέλκυση ψήφων και την άλλη, όπως στην περίπτωση της Δημοτικής Αστυνομίας, καταργείτε ακόμη και την ίδια τη Δημοτική Αστυνομία, βάζοντας τα βάρη στους φορείς της τοπικής αυτοδιοίκησης, ότι οι προσλήψεις των δημοτικών αστυνομικών ήταν ρουσφετολογικές.
Σκεφτήκατε ότι με την κατάργηση της Δημοτικής Αστυνομίας οι δήμοι δεν δύνανται να εφαρμόζουν τη νομιμότητα στην οροθέτηση και λειτουργία των λαϊκών αγορών; Ακόμη μία φορά η Κυβέρνηση πιάστηκε να λειτουργεί αποσπασματικά και σπασμωδικά. 
Πέρα, όμως, απ’ αυτό δημιουργούνται και προβλήματα συντονισμού. Εάν όλοι οι δήμαρχοι μιας περιοχής αποφασίσουν να πραγματοποιείται η λαϊκή αγορά την ίδια μέρα, πού θα πάνε οι παραγωγοί και οι έμποροι; Θα τους αναγκάσετε να δουλεύουν μια φορά την εβδομάδα; Θα στερήσετε το καταναλωτικό κοινό από τα προϊόντα της λαϊκής αγοράς; 
Εάν θέλετε, εισάγετε τη δυνατότητα ο δήμος να εισηγείται στον περιφερειάρχη κάθε πρόσφορο μέτρο για την αποτελεσματικότερη οργάνωση και λειτουργία των λαϊκών αγορών και να γνωμοδοτεί σε θέματα για την εύρυθμη λειτουργία τους, όπου δεν υπάρχει Οργανισμός Λαϊκών Αγορών φυσικά.
Πριν δύο μήνες οι διατάξεις για τις λαϊκές αγορές είχαν καταψηφιστεί και από το ΠΑΣΟΚ. Τώρα βέβαια που συγκυβερνάτε, τις υπερψηφίσατε στην επιτροπή. Ελπίζουμε να διαθέτετε τα ψήγματα πολιτικής συνέπειας για να μην κάνετε το ίδιο και στην Ολομέλεια.
Οι Ανεξάρτητοι Έλληνες είμαστε σταθεροί στην πολιτική μας. Γι’ αυτό στις περιοχές εκτός Αθηνών και Θεσσαλονίκης σας προτείνουμε η αρμοδιότητα λειτουργίας και αδειοδότησης να ασκείται από τον περιφερειάρχη και το ποσοστό υπέρ των Ομοσπονδιών να γίνει 5% σε όλη τη χώρα. Για την Αθήνα και τη Θεσσαλονίκη ο ορισμός του προέδρου του διοικητικού συμβουλίου να γίνεται αποκλειστικά από τον περιφερειάρχη και ο αριθμός των εκπροσώπων παραγωγών και εμπόρων στο διοικητικό συμβούλιο να διπλασιαστεί.
Για τους λόγους αυτούς, εάν δεν κάνετε τις απαιτούμενες ρυθμίσεις, θα καταψηφίσουμε τα άρθρα 32 έως 39.
Όσον αφορά στις τροπολογίες -και περιμένουμε τις νομοτεχνικές παρεμβάσεις μετά απ’ αυτά που σας αναφέραμε- θα αναφερθούμε στην αυριανή συζήτηση επί των άρθρων. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς, κυρία Μακρή.
Το λόγο έχει η κ. Ζαρούλια.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Πριν αναφερθώ στο σχέδιο νόμου, έχω να κάνω μία καταγγελία. 
Καταγγέλλω τον παράνομα εκλεγμένο Δήμαρχο Αθηναίων Καμίνη, σύμφωνα πάντα με την απόφαση του Συμβουλίου της Επικρατείας, τον αποτυχημένο Υπουργό Προστασίας του Πολίτη ή σωστότερα του λαθρομετανάστη Δένδια και τον Πρωθυπουργό Αντώνη Σαμαρά ότι καταπατούν το Σύνταγμα, εκδίδοντας παράνομες αποφάσεις, εμποδίζοντας ένα νόμιμα εκλεγμένο πολιτικό κόμμα να ασκήσει το κοινωνικό του έργο, όπως είναι συνταγματικά κατοχυρωμένο!
Η Χρυσή Αυγή έχει στείλει εξώδικο σε σχέση με τη διανομή τροφίμων που θα κάνουμε αύριο στην Πλατεία Αττικής, η οποία θα πραγματοποιηθεί κανονικά. Θα διανείμουμε τόνους κρέατος, ζυμαρικών, φρούτων και ρουχισμό μόνο σε Έλληνες. Αύριο στις 18.00’ στην Πλατεία Αττικής.
Το άθλιο κράτος του μνημονίου επιχειρεί να θέσει εκτός νόμου την αλληλεγγύη στους δοκιμαζόμενους Έλληνες!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αυτό το «μόνο σε Έλληνες», κυρία Ζαρούλια, μπορούσατε να το πείτε εκτός του Κοινοβουλίου.</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Σας ενοχλεί, ε; Σας ενοχλούν οι Έλληνες;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν ενοχλεί εμένα. Το Σύνταγμα, στο οποίο έχετε ορκιστεί, λέει ότι δεν υπάρχουν σε αυτή τη χώρα διακρίσεις ανάλογα…</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Σοβαρά; Εσείς, λοιπόν, γιατί κάνετε διακρίσεις;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Ζαρούλια…</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Εσείς κάνετε διακρίσεις!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Ζαρούλια, η αυθάδειά σας είναι δικαίωμα να την ασκείτε…</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Οι Έλληνες πληρώνουν δυσθεώρητους φόρους!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το Προεδρείο της Βουλής…</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Σας ενοχλεί πολύ, κύριε Πρόεδρε.</Speech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Ακούτε; Δυσθεώρητους φόρους πληρώνουν οι Έλληνες! Και εντελώς παράνομα και καταχρηστικά το αποτυχημένο και επικίνδυνο δίδυμο Δένδια-Καμίνη…
(Κωδωνοκρουσίες)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ακούστε με μισό λεπτό, κυρία Ζαρούλια.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: …με την απόλυτη συμφωνία και την έγκριση του Σαμαρά, στήνει μια παράνομη επιχείρηση εναντίον ενός νομίμου πολιτικού κόμματος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ακούστε με μισό λεπτό, κυρία Ζαρούλια.</ChairmanSpeech> 
 <Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Τι σας ενοχλεί, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ακούστε μισό λεπτά, κυρία Ζαρούλια. 
Το Προεδρείο της Βουλής, στην οποία συμμετέχετε, σας επισημαίνει ότι αυτά τα οποία λέτε, παραβιάζουν ευθέως το Σύνταγμα.</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Δεν υπάρχει καμμία παραβίαση. Έχω κάθε δικαίωμα…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συγγνώμη;</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Δεν υπάρχει καμμία παραβίαση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε κάθε δικαίωμα να παραβιάζετε το Σύνταγμα;</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Να μου δείξετε πού το λέει αυτό. Φέρτε μου το νόμο.</Speech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Καμμία παραβίαση του Συντάγματος. Η μόνη παραβίαση είναι από τον κ. Δένδια.</Speech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Πείτε μου πού το λέει αυτό. Φέρτε μου το νόμο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό, κυρία Ζαρούλια. 
Αγορεύοντας στη Βουλή λέτε ότι εσείς είστε εδώ μέσα για να δηλώνετε ότι έχετε κάθε δικαίωμα να καταπατείτε το Σύνταγμα και τον όρκο που δώσατε.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Δεν είμαστε εμείς παράνομοι, κύριε Πρόεδρε. Εσείς είστε παράνομοι!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεχίστε, κυρία Ζαρούλια.</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Εσείς είστε παράνομοι! Και το κράτος είναι απόλυτα εχθρικό προς του Έλληνες, υποκινεί την αναταραχή και υποθάλπει την κοινωνική ειρήνη. Δεν είμαστε εμείς οι παράνομοι! Έχουμε κάθε δικαίωμα να διανείμουμε τρόφιμα όπου θέλουμε. Τα λεφτά τα παίρνουμε από τους Έλληνες φορολογούμενος και εκεί θα τα επιστρέψουμε. Δεν είμαστε κλέφτες! Δεν κάνουμε βίλες και πισίνες!
Όσον αφορά, τώρα, το σχέδιο νόμου: 
Με πρόσχημα ότι το προτεινόμενο σχέδιο νόμου «Κανόνες Ρύθμισης της Αγοράς Προϊόντων και της Παροχής Υπηρεσιών» στοχεύει στην τόνωση της αγοράς και στη στήριξη των μικρομεσαίων επιχειρήσεων και παρά τις καθολικές αντιδράσεις όλων των εμπλεκομένων φορέων και μικρομεσαίων επιχειρήσεων για το άνοιγμα των καταστημάτων τις Κυριακές, το Υπουργείο Ανάπτυξης έφερε για ψήφιση στη Βουλή το σχετικό νομοσχέδιο. 
Αρχικά, ως προς το Κεφάλαιο Α’ «Ρυθμίσεις για την αγορά προϊόντων και την παροχή υπηρεσιών» και τα άρθρα 1 έως 27: 
Διαφωνούμε με το άρθρο 13 το οποίο αναφέρεται στα παραστατικά εμπορίας και διακίνησης, όπου δεν απαιτείται η αναγραφή της χώρας προέλευσης για προϊόντα που προέρχονται από χώρες εντός της Ευρωπαϊκής Ένωσης. Αυτό οδηγεί πολυεθνικές εταιρείες, που δραστηριοποιούνται στη χώρα μας, να κλείνουν τις μονάδες παραγωγής στην Ελλάδα και να ξεγελούν τους Έλληνες καταναλωτές με προϊόντα «ΕΕ», τα οποία εν τούτοις παράγονται σε Βαλκανικές και ανατολικές χώρες-μέλη της Ένωσης και όχι στην Ελλάδα. 
Εν συνεχεία, διαφωνούμε με τη σκανδαλώδη διάταξη που επιχειρείται να ψηφιστεί στο άρθρο 16 και αφορά τη λειτουργία των καταστημάτων τις Κυριακές. Η Κυριακή-αργία θεσμοθετήθηκε με το ν.3455 /1909. Σύμφωνα με το άρθρο 2 της Διεθνούς Συμβάσεως της 3η Διεθνούς Συνδιασκέψεως της Εργασίας της Γενεύης «της κανονιζούσης την εφαρµογήν της εβδοµαδιαίας αναπαύσεως εν τοις βιοµηχανικοίς καταστήµασιν», η οποία κυρώθηκε με το άρθρον πρώτον του ν. 2990/1922, όλο το προσωπικό ταυτόχρονα δικαιούται εβδομαδιαίως τουλάχιστον εικοσιτέσσερις συνεχείς ώρες ανάπαυσης και μάλιστα οι ώρες αυτές να συμπίπτουν με τις καθιερωμένες ημέρες ανάπαυσης από την παράδοση ή τα έθιμα του τόπου ή διαμερίσματος. 
Αυτή τη στιγμή που συζητάμε, η Γενική Συνομοσπονδία Επαγγελματιών Βιοτεχνών Εμπόρων Ελλάδος –ΓΣΕΒΕΕ- πραγματοποιεί συγκέντρωση διαμαρτυρίας στην πλατεία Κοραή στην Αθήνα, με πορεία διαμαρτυρίας προς τη Βουλή να έπεται.
Η «Συμμαχία για την Κυριακή-Αργία», που την αποτελούν η ΓΣΕΒΕΕ, η Εθνική Συνομοσπονδία Ελληνικού Εμπορίου –ΕΣΕΕ- και η Ομοσπονδία Ιδιωτικών Υπαλλήλων Ελλάδος –ΟΙΥΕ-, έχει εκδώσει σχετικό δελτίο Τύπου όπου ζητείται η άμεση απόσυρση της διάταξης για το άνοιγμα των καταστημάτων τις Κυριακές.
Περαιτέρω, και από το χώρο των καταναλωτικών Οργανώσεων, υπάρχουν αντιδράσεις όπως από την Ένωση Καταναλωτών Ποιότητας Ζωής  -ΕΚΠΟΙΖΩ- το Ινστιτούτο Καταναλωτών –ΙΝΚΑ- και άλλες. 
Οι μόνοι που είναι θετικοί είναι τα πολυεθνικά καταστήματα, όπως, για παράδειγμα, ο Σύνδεσμος Επιχειρήσεων και Λιανικών Πωλήσεων Ελλάδος, ΣΕΛΠΕ.  
Οι ώρες λειτουργίας δεν λείπουν. Αυτό που λείπει είναι η αγοραστική δύναμη. Χωρίς προσωπικό χρόνο, εργοδότες και εργαζόμενοι οδηγούνται στη ψυχική ερήμωση και πνευματική ένδεια. Τα ποσοστά κατάθλιψης στην ελληνική κοινωνία είναι ήδη πολύ υψηλά. Η Κυριακή είναι ημέρα σωματικής και ψυχικής ξεκούρασης, περισυλλογής και ανασύνταξης. Οι περισσότερες αθλητικές δραστηριότητες που διενεργούνται κυρίως κάθε Κυριακή, θα είναι χωρίς θεατές. 
Από τα μέχρι τώρα δεδομένα είναι προφανές ότι η Ελληνική οικονομία βρίσκεται σε ύφεση και ο τζίρος των επιχειρήσεων διαρκώς μειώνεται. 
Θεωρούμε ότι η λειτουργία των καταστημάτων τις Κυριακές δεν θα αποφέρει κανένα όφελος στις επιχειρήσεις. Αντιθέτως, το μόνο που θα επιφέρει είναι μεγαλύτερη συρρίκνωση και λουκέτα.
Η άποψή μας είναι ότι θα ανατροφοδοτήσετε ένα νέο φαύλο κύκλο ύφεσης και ανεργίας. Θα καταγραφεί μεγαλύτερη περιβαλλοντική κι ενεργειακή επιβάρυνση από την πρόσθετη μετακίνηση οκτακοσίων χιλιάδων εμπόρων κι εμποροϋπαλλήλων κάθε Κυριακή. Θα υπάρχουν δημοσιονομικές επιπτώσεις κι επιβάρυνση στον προϋπολογισμό, αφού μία σειρά επαγγελμάτων ελέγχου και δημοσίων υπαλλήλων θα πρέπει να ακολουθήσουν την Κυριακάτικη λειτουργία των καταστημάτων με υπερωριακή απασχόληση, όπως δημοτικοί υπάλληλοι, Σώματα Ασφαλείας, εφοριακοί και άλλοι. 
Συν τοις άλλοις, ό,τι δίνεις σε έναν κλάδο, το στερείς από έναν άλλο που περιμένει να δουλέψει κυρίως το Σαββατοκύριακο, όπως η εστίαση, η διασκέδαση, τα θέατρα, οι κινηματογράφοι και οι παιδότοποι. 
Η επιλογή προαιρετικής και όχι υποχρεωτικής λειτουργίας των εμπορικών καταστημάτων δεν μειώνει καθόλου την καταχρηστικότητα της ρύθμισης, αφού στα πλαίσια του ανταγωνισμού όλοι θα αναγκαστούν να λειτουργήσουν. 
Προβλέπεται, μάλιστα, επέκταση του μέτρου και για άλλες Κυριακές πέρα των επτά προβλεπομένων της παραγράφου 1, με απόφαση αρμοδίου αντιπεριφερειάρχη ή δημάρχου. Αυτή είναι ακόμη χειρότερη ρύθμιση, καθώς  στοχεύει στην κυριακάτικη λειτουργία των εμπορικών καταστημάτων που έχουν συνολική επιφάνεια εμβαδού -όπως αυτό αναγράφεται στο λογαριασμό παροχής ηλεκτρικού ρεύματος- μέχρι διακόσια πενήντα τετραγωνικά μέτρα. 
Είναι δυνατόν, οι μικροί έμποροι, που έχουν αυτές τις επιφάνειες και συνήθως λειτουργούν τις επιχειρήσεις τους χωρίς προσωπικό, αλλά με μέλη της οικογένειάς τους, να επιθυμούν να εμπλακούν σε μία τέτοια διαδικασία ανταγωνισμού; 
Την ίδια στιγμή, χιλιάδες παράνομα καταστήματα λαθρομεταναστών -τα οποία, σημειωτέον, λειτουργούν χωρίς να τηρούν κανέναν υγειονομικό κανόνα- διακινούν πλήθος λαθραίων, ελαττωματικών προϊόντων, αποδεδειγμένα δεν αποδίδουν ΦΠΑ και αποτελούν μεγάλη πληγή και αθέμιτο ανταγωνισμό για τους υγιείς Έλληνες εμπόρους και βιομηχάνους. Δηλαδή, με άλλα λόγια, στοχεύετε να εκβιάσετε τους Έλληνες εμπόρους σε παγκοσμιοποιητικές πρακτικές και συμπεριφορές, που στοχεύουν στην καταστολή του εθνικού και θρησκευτικού τους αισθήματος.
Επιπλέον, οι εν λόγω ρυθμίσεις αδιαφορούν παντελώς για το γεγονός ότι τα εισοδήματα των πολιτών έχουν μειωθεί κατακόρυφα, επιβάλλοντας μία ακόμη αρνητική παράμετρο που σχετίζεται με την κατακόρυφη αύξηση του λειτουργικού κόστους των εμπορικών επιχειρήσεων. 
Η επιβάρυνση αποτυπώνεται σε μισθοδοσία και λογαριασμούς, η οποία, αν συνδυαστεί με την επιπρόσθετη φορολογική επιβάρυνση του 40,3% που θα επωμίζονται οι ατομικές αλλά και οι προσωπικές επιχειρήσεις εξαιτίας του νέου φορολογικού νομοσχεδίου που ψηφίσατε, δικαιολογεί σε πολύ μεγάλο βαθμό την απογοήτευση και την αγανάκτηση του εμπορικού κόσμου. 
Το άνοιγμα των καταστημάτων και τις Κυριακές όχι μόνο δεν θα ωφελήσει τους μικρομεσαίους επιχειρηματίες, αλλά αντίθετα θα αποτελέσει τη χαριστική βολή με την προσαύξηση τόσο του μισθολογικού όσο και του λειτουργικού κόστους. 
Όσον αφορά τις τριάντα χιλιάδες νέες θέσεις εργασίας, δεν θα δημιουργηθούν από την κυριακάτικη λειτουργία των καταστημάτων, αλλά μόνο αν δοθούν τα κατάλληλα κίνητρα, ώστε οι επιχειρήσεις να προσλάβουν έστω έναν άνεργο. Παρ’ όλα αυτά, εσείς δεν παίρνετε κανένα τέτοιο μέτρο.
Επιπροσθέτως, αυτό είναι ένα μοντέλο δοκιμασμένο κι αποτυχημένο στο εξωτερικό. 
Γιατί λοιπόν θέλετε να κάνετε πειράματα με τους Έλληνες εμπόρους; Γιατί επιχειρείτε την οικονομική εξαθλίωσή τους; Δεν μας έχετε πείσει ότι έχει γίνει κάποια σοβαρή μελέτη επί του θέματος, γιατί απλούστατα δεν έχει γίνει καμμία απολύτως!
Ζητάμε την απόσυρση αυτού του άρθρου ή –εν τοιαύτη περιπτώσει- τολμήστε να κάνετε ένα δημοψήφισμα, για να δούμε τι θέλει ο κυρίαρχος λαός. Θέλει να δουλεύει τις Κυριακές σαν είλωτας; 
Ως εκ τούτου, είμαστε και κατά του άρθρου 21 που αναφέρεται σε κυρώσεις για τυχόν παραβάσεις τις Κυριακές. Δεν είναι δυνατόν να επιβληθούν πρόστιμα τη στιγμή, που το παρόν άρθρο είναι μετέωρο. 
Όσον αφορά το άρθρο 18, τις εργαστηριακές εξετάσεις προϊόντων που πραγματοποιούν τα αρμόδια ελεγκτικά οργανα, αναφέρεται χαρακτηριστικά, ότι πλέον ο ελεγχόμενος θα επιβαρύνεται με το κόστος ελέγχου της ποιότητας των εμπορευμάτων κατά την πρώτη εξέταση. Σε περίπτωση που ο ελεγχόμενος ασκήσει έφεση μετά την εξαγωγή των πρώτων αποτελεσμάτων, πάλι καλείται να επιβαρυνθεί το κόστος και της δεύτερης εξέτασης. Μόνο εάν και εφόσον αιτηθεί τρίτος εργαστηριακός έλεγχος, η αρμόδια αρχή θα αναγκαστεί να καλύψει το κόστος, δηλαδή ποτέ. 
Ουσιαστικά μετακυλίετε το κόστος του ελέγχου στον ελεγχόμενο, ενώ υπεύθυνη να επωμιστεί το κόστος ελέγχου είναι αποκλειστικά και μόνο η ελεγκτική αρχή. 
Περαιτέρω, διαφωνούμε με το άρθρο 19, το οποίο αναφέρεται σε ειδικές ποινικές κυρώσεις και το άρθρο 20, που αναφέρεται σε ειδικές κυρώσεις για κατόχους αδειών εμπορίας και λιανικής εμπορίας πετρελαιοειδών προϊόντων, που προβλέπουν και ποινή φυλάκισης ενός έτους και διοικητικό πρόστιμο 20.000 ευρώ. 
Θα πρέπει να ισχύει ένα από τα δύο, είτε φυλάκιση είτε διοικητικό πρόστιμο. Η εξόντωση του εμπόρου και με ποινικοποίηση και αναγκαστική εκτέλεση κατά της περιουσίας του, απωθεί τον οποιονδήποτε να έρθει να επενδύσει στην Ελλάδα.
Το άρθρο 22, με τίτλο «Διοικητικές κυρώσεις», παράγραφος 4, μας βρίσκει αντιθέτους με την εξουσιοδότηση στον εκάστοτε Υπουργό Ανάπτυξης και Ανταγωνιστικότητος να αναπροσαρμόζει το όριο των διοικητικών προστίμων που επιβάλλονται σε όσους παραβαίνουν τις διατάξεις του παρόντος σχεδίου νόμου.
Ως προς το κεφάλαιο Β΄, «Ρύθμιση Θεμάτων της Αγοράς Πετρελαιοειδών», άρθρα 28 έως 31: 
Διαφωνούμε με το άρθρο 31 όπου προβλέπεται νομοθετική εξουσιοδότηση στους Υπουργούς Οικονομικών και Ανάπτυξης και Ανταγωνιστικότητας, διότι τόσο σοβαρά θέματα πρέπει να τίθενται σε ψηφοφορία στη Βουλή και όχι να αποφασίζονται σε επίπεδο Υπουργού.
Ως προς το κεφάλαιο Γ΄, «Ρύθμιση θεμάτων των Λαϊκών Αγορών», άρθρα 32 έως 39: 
Διαφωνούμε με την παραίτηση από την άσκηση προσφυγής με την καταβολή μειωμένου πρόστιμου που προβλέπεται στο άρθρο 37, «Χρηματικά πρόστιμα». Η καταβολή του ημίσεος προστίμου δεν σημαίνει ότι ο υπόχρεος το αποδέχεται οπωσδήποτε, αλλά ότι απλά δεν έχει να το πληρώσει ολόκληρο. Πώς θα του αρνηθούμε την πρόσβαση στη δικαιοσύνη που είναι συνταγματικά κατοχυρωμένη;
Διαφωνούμε και με το άρθρο 38, «Διοικητικές και Οργανωτικές Ρυθμίσεις», όπου προβλέπεται αντικατάσταση του άρθρου 8, «Λειτουργία Λαϊκών Αγορών». Ενώ με το παρόν προεδρικό διάταγμα ρητώς προβλέπεται ότι οι λαϊκές αγορές λειτουργούν από Δευτέρα μέχρι Σάββατο, με το σχέδιο νόμου προβλέπεται η λειτουργία τους και την Κυριακή. 
Η Πανελλήνια Ομοσπονδία Σωματείων Επαγγελματιών Πωλητών Λαϊκών Αγορών με ανακοίνωσή, της διαφωνεί μεταξύ άλλων με τη λειτουργία λαϊκών αγορών την ημέρα της Κυριακής, ενώ είχε πραγματοποιηθεί και σχετική απεργία στις 15 και 16 Μαΐου του τρέχοντος έτους.
Ως προς το κεφάλαιο Δ΄, «Ρυθμίσεις Θεμάτων Συλλογικών Αγωγών και Καταγγελιών Καταναλωτών, Εθνικού Συμβουλίου Καταναλωτή και Αγοράς», άρθρα 40 έως 42: 
Διαφωνούμε με το άρθρο 42, «Τροποποίηση του άρθρου 13α και προσθήκη άρθρου 13β στο ν.2251/1994» και τη διατήρηση ύψους προστίμου από 1.500 έως 1.000.000 ευρώ. Ζούμε σε εποχή ύφεσης και πρόστιμα που προβλέφθηκαν σε εποχές ανάπτυξης πρέπει να αναπροσαρμόζονται προς τα κάτω, λόγω της συνεχούς ύφεσης.
Τέλος, ως προς το κεφάλαιο Ε΄, «Λοιπές Ρυθμίσεις Αρμοδιότητας Υπουργείου Ανάπτυξης και Ανταγωνιστικότητας», άρθρα 43 και 44: 
Διαφωνούμε με τη νομοθετική εξουσιοδότηση στους Υπουργούς Οικονομικών και Ανάπτυξης και Ανταγωνιστικότητας να ρυθμίζουν το ύψος των τελών του άρθρου 43. Απαιτείται να ρυθμιστεί νομοθετικά η οικονομική επιβάρυνση του κάθε πολίτη και όχι να αφήνεται στην αυθαίρετη κρίση Υπουργών. 
Ενώ προσπαθείτε από κάθε πλευρά να εξοικονομήσετε χρήματα, κάνοντας περικοπές από την υγεία, την παιδεία, απολύετε εργαζομένους, επιβάλλετε δυσβάστακτους φόρους, από την άλλη προκαλείτε με το παρόν νομοσχέδιο και με τα άρθρα 35 και 36, συστήνοντας δύο θέσεις δικηγόρων, τα ονόματα των οποίων δεν μας έχετε πει ακόμη. Οι δικηγόροι αυτοί επιβαρύνουν τον κρατικό προϋπολογισμό με 61.000 ευρώ αμφότεροι, διόλου ευκαταφρόνητο ποσό σε μια περίοδο που ο ελληνικός λαός εξαθλιώνεται οικονομικά μέρα με τη μέρα, με δυσβάστακτα μέτρα που θεσπίζονται εις βάρος του για την εξυπηρέτηση των συμφερόντων των ξένων τοκογλύφων.
Πρόκειται συνολικά για ένα ανθελληνικό και αντιχριστιανικό νομοσχέδιο, το οποίο εισάγει καινοτομίες, που σαφώς στόχο έχουν να πλήξουν τις καθιερωμένες εθνικές μας συναλλαγές, οι οποίες συμβαδίζουν με το χριστιανικό εορτολόγιο. Τα ήθη και τα έθιμα των Ελλήνων διαμορφώθηκαν με γνώμονα την ελληνορθόδοξη παράδοση. 
Ο Λαϊκός Σύνδεσμος - Χρυσή Αυγή δεν υπηρετεί ξένα συμφέροντα εμπαίζοντας τον ελληνικό λαό. Για το λόγο αυτό καταψηφίζουμε το εν λόγω νομοσχέδιο.
Ο κύριος Υπουργός μας είπε για τρεις νομοτεχνικές βελτιώσεις, τις οποίες δεν τις έχουμε δει ακόμη, αλλά η μια αφορά τις τουριστικές περιοχές. Δεν ξέρουμε τι θα κάνετε. Υπάρχει ισχύουσα νομοθεσία, με βασιλικό διάταγμα, στις τουριστικές περιοχές τις Κυριακές, τα καταστήματα λειτουργούν. Περιμένουμε να δούμε και επιφυλασσόμεθα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Πριν δώσω το λόγο στην επόμενη αγορήτρια, θα ήθελα να διευκρινίσω τη θέση του Προεδρείου.
Κυρίες και κύριοι συνάδελφοι, είναι προφανές ότι υπάρχουν μεγάλες διαφορές ιδεολογικές, πολιτικές, προγραμματικές μεταξύ μας. Ειδικά με τη Χρυσή Αυγή υπάρχουν αγεφύρωτες διαφορές. Υπάρχουν όμως κάποιοι κανόνες. Υπάρχει ένα Σύνταγμα, το οποίο δεσμεύει το Προεδρείο και πιστεύω όλους μας και όλους τους Βουλευτές.
Επειδή λοιπόν γίνονται διάφορα σχόλια μετά από κάθε προσπάθεια του Προεδρείου να τηρήσει το Σύνταγμα,  επισημαίνω και σας διαβάζω τα εξής: 
Άρθρο 2 του Συντάγματος: «O σεβασμός και η προστασία της αξίας τoυ ανθρώπου αποτελούν την πρωταρχική υποχρέωση της πολιτείας» Αναφέρεται στο σεβασμό και στην προστασία της αξίας του ανθρώπου, όχι του Έλληνα ανθρώπου. 
Άρθρο 5 του Συντάγματος: «Όλοι όσοι βρίσκονται στην ελληνική επικράτεια απολαμβάνουν την απόλυτη προστασία της ζωής, της τιμής και της ελευθερίας τους, χωρίς διάκριση εθνικότητας, φυλής, γλώσσας και θρησκευτικών ή πολιτικών πεποιθήσεων.» 
Το να αλλάξει το Σύνταγμα, είναι υπόθεση της Βουλής, των Βουλευτών, του ελληνικού λαού κλπ.. Μέχρι στιγμής, όμως, αυτά ισχύουν. Αυτός είναι ο πολιτισμός που έχουμε σ’ αυτήν τη χώρα, στα χαρτιά τουλάχιστον. 
Με βάση λοιπόν αυτές τις δεσμεύσεις, το Προεδρείο, όταν πέσει στην αντίληψή του κάτι –διότι δεν πέφτει πάντα, δεν μπορούμε να είμαστε εδώ χωροφύλακες ή παιδονόμοι- κάνει την επισήμανση. Και η επισήμανση ήταν και σήμερα πολύ απλή. «Παρακαλώ, αυτό που λέτε αντιφάσκει, αντιβαίνει, είναι αντίθετο με το Σύνταγμα». Δεν έχω κανένα προσωπικό με την κ. Ζαρούλια ή με οποιονδήποτε άλλο. Μη διαμαρτύρεστε όμως, όταν κάνουμε το αυτονόητο. 
Αυτό είναι το νόημα της παρατήρησης μου.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κύριε Πρόεδρε, μου επιτρέπετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν προβλέπεται. Εφόσον όμως θέλετε να πείτε κάτι, ευχαρίστως να σας ακούσω.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Όταν είχαν γραφεί τα διάφορα άρθρα του Συντάγματος, δεν υπήρχε ψήγμα λαθρομετανάστη στην πατρίδα μας. Αυτήν τη στιγμή με τρία εκατομμύρια και πλέον παράνομων λαθρομεταναστών, πρέπει το συντομότερο δυνατόν, πέραν τού να φύγουν από την πατρίδα μας, να αλλάξουν και κάποιοι κανονισμοί…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μέχρι να αλλάξουν όμως…</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ο νομοθέτης δεν είχε υπ’ όψιν του ότι στην πατρίδα μας θα υπάρχουν τρία εκατομμύρια αλλόφυλοι, παράνομοι, οι οποίοι έχουν διαλύσει τα πάντα. Το ίδιο ισχύει και για τους σημαιοφόρους στις παρελάσεις και για πολλές άλλες περιπτώσεις. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Παναγιώταρε, το Σύνταγμα, ενδεχομένως, δεν είχε υπ’ όψιν του ότι θα υπήρχε κι ένα κόμμα που μέσα στη Βουλή θα υπονομεύει το Σύνταγμα και τη Βουλή. Ας το κλείσουμε, λοιπόν, εδώ το θέμα.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Το Σύνταγμα άλλοι το υπονομεύουν με όσα κάνουν!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν θα κάνουμε τέτοια συζήτηση εδώ μέσα. Τα γραπτά σας και οι πράξεις σας υπάρχουν κι όποιος ενδιαφέρεται μπορεί να τα δει.
Η κ. Νίκη Φούντα έχει το λόγο για δεκαπέντε λεπτά.</ChairmanSpeech> 
<Speech><Parlmember>ΝΙΚΗ ΦΟΥΝΤΑ</Parlmember>: Κύριε Πρόεδρε, κύριε Υφυπουργέ, κυρίες και κύριοι συνάδελφοι, το μόνο που θέλω εγώ να πω, είναι ότι δεν υπάρχουν λαθρομετανάστες, αλλά παράνομοι μετανάστες. Λαθραία είναι μόνο τα πράγματα. Όταν αναφερόμαστε σε ανθρώπους, μιλάμε για παρανομία ή όχι. 
Να μιλήσουμε για το σχέδιο νόμου όμως. 
Το σχέδιο νόμου, που συζητάμε σήμερα, αφορά σε πληθώρα θεμάτων κι έχει να κάνουν με το μεγάλο ασθενή που είναι η αγορά προϊόντων και η παροχή υπηρεσιών. Οι διατάξεις που προτείνονται, επιδιώκουν τον εκσυγχρονισμό του κανονιστικού πλαισίου της εμπορίας και της διακίνησης των προϊόντων. Αναφέρονται στην αγορά των πετρελαιοειδών σε μία ακόμα προσπάθεια να έχουμε την πολυπόθητη πάταξη της φοροδιαφυγής, του λαθρεμπορίου, της διακίνησης και της νοθείας στην αγορά καυσίμων και θίγουν ρυθμιστικά θέματα λαϊκών αγορών και άλλα ζητήματα. 
Πρόκειται για ένα νόμο που περιλαμβάνει εξουσιοδοτικές διατάξεις, γενικές αρχές και κυρώσεις, ένα νόμο που απ’ όλους τους εμπλεκόμενους φορείς έχει χαρακτηριστεί ως ένας πολύ καλός νέος αγορανομικός κώδικας. 
Θα μπορούσαμε, λοιπόν να πούμε –κι αυτό θα θέλαμε, κύριε Υφυπουργέ- ότι το παρόν σχέδιο νόμου  επιδιώκει τη ρύθμιση πολλών μικρών ή μεγαλύτερων ζητημάτων. Ωστόσο τελικά, δυστυχώς –επισημαίνω το «δυστυχώς»- θα μείνει στη μνήμη μας ως η μεγάλη απορρύθμιση. 
Από την πλευρά της Κυβέρνησης και αυτή η διάταξη που αφορά στο άρθρο 16 και τη λειτουργία των καταστημάτων τις Κυριακές, έχει χαρακτηριστεί ως μία ακόμα μεταρρύθμιση. Θεωρούμε ότι το άρθρο αυτό, γύρω από το οποίο στάθηκε όλη η συζήτηση στην επιτροπή, αλλά κυρίως σε ολόκληρη τη δημόσια κουβέντα, δεν μπορεί να συνιστά μεταρρύθμιση για την ελληνική πραγματικότητα. 
Μολονότι, λοιπόν, η Δημοκρατική Αριστερά στέκεται θετικά στο παρόν σχέδιο νόμου, στο άρθρο 16 δεν μπορεί παρά να δηλώσει την κατηγορηματική διαφωνία της. Προφανώς στόχος ενός τέτοιου σχεδίου νόμου θα έπρεπε να είναι ο καταναλωτής, η καλύτερη ενημέρωσή του, η προστασία του, αλλά κυρίως η εξυπηρέτησή του. Από την άλλη πλευρά, οι ρυθμίσεις, πέρα από ζητήματα δικαιωμάτων, οφείλουν να ρυθμίζουν και θέματα υποχρεώσεων, όλα αυτά ενταγμένα σε ένα πλαίσιο που επιδιώκει την αποτελεσματική λειτουργία της αγοράς. Νομίζω ότι θα συμφωνούσαμε όλοι σε αυτήν την Αίθουσα ότι αποτελεσματική λειτουργία της αγοράς για τον καταναλωτή σημαίνει ασφαλείς υπηρεσίες, ποιοτικά προϊόντα και καλές τιμές.
Κύριε Υφυπουργέ, αναμένουμε ακόμα αυτές τις φοβερές ρυθμίσεις που πρέπει να κάνουμε για την πάταξη της ακρίβειας -η Δημοκρατική Αριστερά έχει καταθέσει πάρα πολλές φορές πακέτο προτάσεων γι’ αυτό- ενώ για την επιχείρηση σημαίνει κατά κύριο λόγο σταθερό θεσμικό πλαίσιο, απλοποίηση και αυτοματοποίηση των διαδικασιών, ώστε να μη φορτώνονται και ο καταναλωτής αλλά κυρίως οι επιχειρήσεις διοικητικά και γραφειοκρατικά βάρη ανώφελα. Θα πρέπει, λοιπόν, να δώσουμε ιδιαίτερη σημασία σε τέτοια ζητήματα και να μην αναλωνόμαστε σε ιδεοληπτικές διατάξεις που «προσβλέπουν» στην επίλυση όλων των προβλημάτων με το άνοιγμα των καταστημάτων τις Κυριακές.  
Θα μου επιτρέψετε λοιπόν να ξεκινήσω από αυτό. Πρόκειται προφανώς για ένα μέτρο που αποτελεί κυβερνητική πρωτοβουλία και όχι, θα λέγαμε, μια μνημονιακή υποχρέωση. Είναι ενδεχομένως ένα κυβερνητικό ευχολόγιο -θα μου επιτραπεί να πω- η πεποίθηση ότι το πρόβλημα της αγοράς είναι το ωράριο. Δεν είναι το ωράριο το πρόβλημα της αγοράς αυτήν τη στιγμή. Υπάρχει η άποψη δηλαδή ότι το ωράριο είναι συνυφασμένο απόλυτα με το πρόβλημα της ύφεσης που έχει επέλθει και έχει γονατίσει τον εμπορικό κόσμο. Θα μου επιτρέψετε να πω ότι αυτός είναι ένας αυτοματισμός στη σκέψη ότι μαζί με το άνοιγμα των καταστημάτων, θα ανοίξει και ένας ολόκληρος νέος κύκλος εργασιών για την επιχείρηση. Κάτι τέτοιο κατά τη γνώμη μας, δεν θα γίνει. Το πιο πιθανό είναι, ότι θα υπάρξει μία εσωτερική μετακύλιση του τζίρου από τις άλλες μέρες προς τις Κυριακές και φυσικά η δεδομένη ταυτόχρονη υποχρέωση του εργαζομένου να δουλεύει εκείνη τη συγκεκριμένη μέρα. 
Γνωρίζουμε ότι πρόκειται για μία ρύθμιση η οποία έχει προσπαθήσει να εφαρμοστεί σε άλλες ευρωπαϊκές χώρες και σε πολλές από αυτές δυστυχώς δεν λειτούργησε. Υπάρχει δηλαδή μία ευρωπαϊκή εμπειρία ως προς το ζήτημα, η οποία, κατά τη γνώμη μας, θα έπρεπε να εξεταστεί σε βάθος. Δεν είναι τυχαίο άλλωστε ότι στη χώρα μας υπήρξαν καθολικές αντιδράσεις όλων των εμπλεκόμενων φορέων, των μικρομεσαίων επιχειρήσεων, αλλά και των καταναλωτών. 
Έγινε αναφορά κατά τη διάρκεια της επιτροπής σε τρεις δημοσκοπήσεις που είδαν το φως της δημοσιότητας που έγιναν και για τους καταναλωτές, αλλά και για τον εμπορικό κόσμο με πολύ υψηλά ποσοστά διαφωνίας που αγγίζουν το 85% και το 88% αντίστοιχα. Για το θέμα τοποθετήθηκαν αρνητικά τόσο οι εργοδοτικοί φορείς των εμπόρων, ΕΣΕΕ και ΓΣΕΒΕΕ, όσο και οι εργαζόμενοι. Σημαντικό αντεπιχείρημα εκ μέρους των ίδιων των καταστηματαρχών συνιστά και το γεγονός ότι η λειτουργία των επιχειρήσεων κατά μία επιπλέον μέρα, αυξάνει σε μεγάλο βαθμό το κόστος λειτουργίας. Αυτό θα έχει ενδεχομένως δύο αρνητικές συνέπειες.
 Αρχικά δεν θα οδηγήσει στην πολυπόθητη μείωση των τιμών, πράγμα για το οποίο θα έπρεπε να δουλεύουμε όλοι και κάθε τέτοια δυνατότητα δυστυχώς θα ακυρωθεί στην πράξη. Επίσης, όπως επισημαίνει η Συνομοσπονδία Ελληνικού Εμπορίου, η ενίσχυση της απασχόλησης από μια ενδεχόμενη λειτουργία των καταστημάτων τις Κυριακές είναι μάλλον απίθανη, εξαιτίας της ιδιαίτερης διάρθρωσης της ελληνικής μικρομεσαίας εμπορικής επιχειρηματικότητας, η οποία σε μεγάλο βαθμό ενισχύεται και στηρίζεται στην αυτοαπασχόληση και στα συμβοηθούντα μέλη. Το βάρος της λειτουργίας λοιπόν αφορά τις οικογενειακές επιχειρήσεις κατά βάση και θα πέσει στους ίδιους τους αυτοαπασχολούμενους. Κάτι τέτοιο θα έχει συνέπειες τόσο στην ποιότητα ζωής τους όσο και στην κουλτούρα και στον πολιτισμό μας. 
Επιπλέον, για τα όσα προβλέπει το άρθρο 16, θα λέγαμε ότι δεν έχει γίνει επεξεργασία ουσιαστικά των προτεινόμενων διατάξεων, κάτι που φάνηκε και από την τοποθέτηση του Υπουργού για τις νέες βελτιώσεις-τροποποιήσεις που θα πρέπει να υπάρξουν στο εδάφιο β΄, καθώς σε αυτές υπάρχουν πάρα πολλά προβλήματα δομικού χαρακτήρα. 
Η επιλογή των διακοσίων πενήντα τετραγωνικών μέτρων, που κρίνεται από το σχέδιο νόμου ότι θα προφυλάξει τους μικρομεσαίους -εδώ πρέπει να αναφερθεί ότι στην Ελλάδα ο μέσος όρος της έκτασης των καταστημάτων είναι μόλις ογδόντα τετραγωνικά μέτρα, οπότε δεν μπορούμε να καταλάβουμε σε ποια μικρά καταστήματα αναφέρεται αυτό το νομοσχέδιο- είναι εξαιρετικά προσωρινή και δεν μπορεί να σταθεί, καθώς θα προσβληθεί σύντομα με το αιτιολογικό ότι καταστρατηγεί τις προϋποθέσεις αθέμιτου ανταγωνισμού από το Συμβούλιο της Επικρατείας. Και ο κύριος Υπουργός το γνωρίζει πολύ καλά αυτό. 
Έτσι πολύ σύντομα, θα έχουμε το φαινόμενο ότι μεγάλα καταστήματα θα κερδίζουν ακόμα μεγαλύτερο μέρος στην πίτα της αγοράς, γιατί αυτά έχουν τη δυνατότητα να ανταποκριθούν στο υψηλό λειτουργικό κόστος του ανοίγματος των Κυριακών και θα διευθετήσουν κυκλικά το ωράριο των απασχολούμενων υπαλλήλων, χωρίς βέβαια ούτε αυτά να προσλάβουν νέους εργαζoμ;eνους. 
Το μεγαλύτερο όμως πρόβλημα αυτής της διάταξης έγκειται στο γεγονός ότι σε κάθε περιοχή η απόφαση για το άνοιγμα των καταστημάτων θα περνάει στον αντιπεριφερειάρχη. Είναι το δεύτερο φίλτρο για το οποίο μίλησε ο κύριος Υπουργός. 
Αυτό θα γίνεται χωρίς πρόβλεψη για συναίνεση των εμπορικών συλλόγων και των επιμελητηρίων, από ένα μόνο άνθρωπο και χωρίς τη σύμπραξη ή τη συναίνεση συλλογικού οργάνου. Πρόκειται για μια ρύθμιση εξαιρετικά ανελαστική, που κι εμείς στην επιτροπή την χαρακτηρίσαμε ως εκβιαστικό δίλημμα για το σύνολο του νομού. 
Κύριε Υπουργέ, σας ρωτήσαμε στην επιτροπή κατά πόσο μπορούν να υπάρξουν αυτές οι πολυπόθητες τουριστικές ζώνες. Μας είχατε απαντήσει, θα έλεγα, αφοπλιστικά ότι δεν μπορούμε να τα έχουμε όλα. Εσείς επιλέξατε αυτό.
Προφανώς, τελικά μπορούμε να τα έχουμε όλα, αν σ’ αυτή την Αίθουσα μπορούμε να πούμε ότι ο αυτονόητος καθορισμός των τουριστικών ζωνών μπορεί να είναι «όλα». 
Χαιρόμαστε με αυτν τη μικρή βελτίωση την οποία κάνατε, που όμως δεν διορθώνει τη συνολική θέαση των πραγμάτων. 
Τουριστικές περιοχές λοιπόν σε μια καθαρά τουριστική χώρα οφείλουν να υπάρξουν και πρέπει να υπάρξουν. Το ίδιο ισχύει και για τα ιστορικά κέντρα, για τα οποία δεν υπάρχει καμμία πρόβλεψη σε αυτό το νομοσχέδιο. 
Αν θέλουμε να θεωρούμε ότι πρέπει ουσιαστικά να νομοθετούμε με βάση την ενίσχυση των ιστορικών κέντρων, τότε ενίσχυση των ιστορικών κέντρων σημαίνει ενίσχυση της Πλάκας, σημαίνει ενίσχυση του αντίστοιχου ιστορικού κέντρου της Θεσσαλονίκης, σημαίνει ενίσχυση κάποιων ζωνών ιδιαίτερου κάλους και ιδιαίτερου ιστορικού και πολιτιστικού ενδιαφέροντος, για τα οποία όλοι θα έπρεπε να ενδιαφερόμαστε. 
Αυτές λοιπόν είναι ζώνες οι οποίες έχουν ιδιαίτερα χαρακτηριστικά, ιδιαίτερη ιδιομορφία και ιδιαίτερες ανάγκες, κύριε Υπουργέ. 
Στην επί των άρθρων συζήτηση αυτού του σχεδίου νόμου θα αναφερθούμε αναλυτικά στα υπόλοιπα άρθρα και στις υπόλοιπες θετικές, κατά τη γνώμη μας, διατάξεις. 
Συμφωνούμε λοιπόν στο πρώτο μέρος, που αφορά τον εκσυγχρονισμό του αγορανομικού πλαισίου, όπου αυστηροποιείται το πλαίσιο ενημέρωσης του καταναλωτή και εγγράφεται επιτέλους η ευθύνη του επιχειρηματία, καθώς δίνεται ιδιαίτερο βάρος στον τρόπο συσκευασίας, στον τρόπο αποθήκευσης των τροφίμων και στην πληροφόρηση, με εμφανέστερες ενδείξεις στα σημεία πώλησης, με τήρηση των πινακίδων, των τιμοκαταλόγων και των παραστατικών. 
Φυσικά αναφερόμαστε σε πρακτικές που δεν είναι προφανώς κάτι καινούργιο, εφόσον αποτελούν απαιτήσεις της ενωσιακής νομοθεσίας. Η Δημοκρατική Αριστερά είναι σίγουρα υπέρ όλων αυτών των τροποποιήσεων. 
Στη συνέχεια, έχουμε το ελεγκτικό και το κυρωτικό σκέλος αυτού του νομοσχεδίου. Δίνονται αρμοδιότητες στις υπηρεσίες για έλεγχο και εισάγονται διοικητικές και ποινικές κυρώσεις σε ιδιαιτέρως βαριές παραβάσεις, σε συνέχεια μερικής προηγούμενης τροποποίησης που είχε επιδιωχτεί με το ν. 3668/2008. 
Συγκεκριμένα, πέρα από τις διοικητικές κυρώσεις και την αφαίρεση της άδειας λειτουργίας των επιχειρήσεων, προβλέπονται και ειδικές ποινικές κυρώσεις.
Ειδικά για τους πρατηριούχους καυσίμων προβλέπεται επιπλέον και αφαίρεση της δυνατότητας μεταβίβασης της επιχείρησης, είτε από τον ίδιο τον παραβάτη είτε από τη σύζυγο, αλλά και από τους συγγενείς μέχρι δευτέρου βαθμού. 
Οι έλεγχοι στα πρατήρια θα γίνονται με ειδικά διασκευασμένο αυτοκίνητο χωρίς διακριτικά, για να μπορέσει ουσιαστικά να γίνει ασφαλέστερα ο έλεγχος. 
Είμαστε υπέρ του να γίνει αυτή η αυστηροποίηση στο θέμα του ελέγχου της αγοράς και της διακίνησης των προϊόντων και ιδιαίτερα στον τομέα των τροφίμων και των καυσίμων.
Ως προς το θέμα των κυρώσεων όμως θα μπορούσε να ισχυρισθεί κανείς ότι αυτές οι ποινές είναι κατά βάση υπερβολικές. Δεν πρέπει να χάνουμε το στόχο των κυρώσεων, κύριε Υπουργέ, οι οποίες θα πρέπει να λειτουργούν παραδειγματικά. Εκτός αν πρέπει να φτάσουμε στο άλλο άκρο, ως συνήθως, για να μπορέσουμε να πετύχουμε την πολυπόθητη ισορροπία. 
Όσον αφορά τα θέματα της αγοράς πετρελαιοειδών, θα ήθελα να σημειώσω με αφορμή αυτό το νομοσχέδιο ότι συζητούμε ακόμη για μεγάλες παραλείψεις. Επανέρχεται συνέχεια η Δημοκρατική Αριστερά στο θέμα αυτό, στην πάταξη της λαθρεμπορίας καυσίμων στην οποία εκκρεμούν ακόμη υπουργικές αποφάσεις που έχετε δεσμευθεί ότι θα πάρετε, όπως η εφαρμογή μέτρων στις πύλες εισόδου της χώρας, στα τελωνεία, στα λιμάνια με το γνωστό scanning των προϊόντων. Χρειαζόμαστε επίσπευση στον τομέα αυτόν, γιατί οι πολίτες έχουν επιβαρυνθεί άδικα και καταλήγουμε να υιοθετούμε λάθος ανορθολογικές ρυθμίσεις όπως η εξίσωση στο πετρέλαιο θέρμανσης και κίνησης. Είναι κάτι στο οποίο περιμένουμε νομοθετική πρωτοβουλία από εσάς. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Να μιλήσουμε για τις λαϊκές αγορές. Έχουν παραμείνει πολλά ζητήματα ανοικτά. Θα τοποθετηθούμε αύριο επί των άρθρων. Ωστόσο είναι σημαντική η πρόβλεψη για αγορές παραγωγών αγροτικών προϊόντων τις Κυριακές. Είναι κάτι το οποίο μας βρίσκει σύμφωνους. 
Κλείνοντας, αναφερόμενη στα άρθρα του Κεφαλαίου Δ΄, θα ήθελα να επανέλθω, σε ό,τι αφορά τις συλλογικές αγωγές και καταγγελίες καταναλωτών του Εθνικού Συμβουλίου Καταναλωτή και Αγοράς, σε κάτι που είπα στην αρχή, ότι ο στόχος τέτοιων νομοσχεδίων οφείλει να είναι ο καταναλωτής. Δυστυχώς, στην Ελλάδα δεν έχουμε ένα ισχυρό καταναλωτικό κίνημα που θα μπορούσε σε μεγάλο βαθμό να λειτουργήσει αντισταθμιστικά στην ανεπάρκεια των ελεγκτικών μηχανισμών. Οι καταχρηστικές πρακτικές άλλωστε εκ μέρους των επιχειρήσεων δεν είναι λίγες. Θα ήταν σημαντικό να δούμε πρακτικές ενίσχυσης του καταναλωτικού κινήματος. Μας ενδιαφέρει η βιωσιμότητα των φορέων που υπερασπίζονται τον καταναλωτή και οι προτάσεις που κατατίθενται, θα πρέπει να λαμβάνουν υπ’ όψιν τους αρμόδιους φορείς, ως σημαντικούς παίκτες σε μια αποτελεσματικότερη λειτουργία του πλαισίου της αγοράς. Αυτό είναι το χρέος της πολιτείας, το χρέος μας. 
Η Δημοκρατική Αριστερά θα υπερψηφίσει αυτό το νομοσχέδιο, γιατί είπαμε ότι ουσιαστικά όλοι το χαρακτήρισαν ως έναν πολύ καλό νέο αγορανομικό κώδικα, επισημαίνοντας ότι είναι κατηγορηματικά αντίθετη στο άρθρο 16. Ζητούμε από τον Υπουργό είτε να κρατήσει μόνο το εδάφιο α΄ που αφορά στις επτά Κυριακές και ουσιαστικά έχει γίνει δεκτό από το σύνολο των φορέων ή να αποσύρει το άρθρο. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο ειδικός αγορητής του Κομμουνιστικού Κόμματος Ελλάδας κ. Κατσώτης.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι, σε μια απελευθερωμένη αγορά, όπου κυριαρχούν τα μονοπώλια και οι πολυεθνικές, τους όποιους κανόνες, τις όποιες ρυθμίσεις, τις αποφασίζουν αυτά για να υπηρετούν την κερδοφορία τους. Σε ένα τέτοιο περιβάλλον δεν μπορούν να λειτουργήσουν κανόνες υπέρ του λαού. Η προσαρμογή γίνεται στους όρους και τους κανόνες που αυτοί έχουν επιβάλει.
Στόχος του νομοσχέδιου, όπως είπε και ο Υπουργός, είναι η άρση κάθε απαγόρευσης στην ελευθερία της αγοράς. Το κυνήγι του όλου και μεγαλύτερου κέρδους είναι σε αντίθεση με την υγεία και την ασφάλεια του λαού. Δεν είναι λίγα τα διατροφικά σκάνδαλα, δεν είναι λίγες οι φορές που εκ των υστέρων ο λαός μας μαθαίνει τι έφαγε και σε ποια τιμή το αγόρασε. Ως παράδειγμα να πούμε το αλογίσιο κρέας. 
Οι κανόνες της ελεύθερης αγοράς αφορούν την απρόσκοπτη διακίνηση των προϊόντων και των υπηρεσιών, την εξασφάλιση των κερδών του κεφαλαίου. Το μεγάλο κεφάλαιο δεν επιτρέπει τέτοιους κανόνες στη λειτουργία, στη δράση του, που θα φέρουν εμπόδιο στην κερδοφορία. Η συγκέντρωση σε μονοπωλιακούς ομίλους της εμπορίας, της συσκευασίας, της διακίνησης και βέβαια των τιμών πραγματοποιείται και μέσα από κανόνες τέτοιους που επιβάλλονται. Οι κανόνες που μπαίνουν δεν καταχωρίζουν τι ποιότητας προϊόντα θα καταναλώνουμε και σε ποια τιμή. Δεν πρόκειται να αλλάξουν το δικαίωμα των πολυεθνικών να αποφασίζουν οι ίδιες, για παράδειγμα, για την απόσυρση ή όχι ενός ακατάλληλου προϊόντος στην αγορά. 
		 Υπάρχει μεγάλη πείρα από τα διατροφικά σκάνδαλα που έχουν εκδηλωθεί μέχρι σήμερα, όπως αυτά των «τρελών αγελάδων», του αλογίσιου κρέατος, των διοξινών κ.λπ., τα οποία απέδειξαν πως οι πολυεθνικές και οι βιομήχανοι δεν διστάζουν να ρίχνουν στην αγορά οτιδήποτε σάπιο υπάρχει προκειμένου να μεγιστοποιήσουν τα κέρδη τους.  
Όσον αφορά τους ελέγχους, αξίζει να σημειωθεί ότι η Ευρωπαϊκή Ένωση, στο πλαίσιο των αρχών του Μάαστριχτ περί ελεύθερης διακίνησης των εμπορευμάτων, δεν επιβάλlει ελέγχους, όταν ένα προϊόν αλλάζει χώρα. Έτσι, ένα προϊόν μπορεί να ταξιδέψει από ένα κράτος μέλος της Ευρωπαϊκής Ένωσης σε ένα άλλο χωρίς έλεγχο. 
Δεν είναι καθόλου τυχαίο το γεγονός ότι τα τελευταία χρόνια, σε όλες τις χώρες, έχει μειωθεί το προσωπικό στις υπηρεσίες ελέγχου. Οι έλεγχοι μεταξύ των κρατών μελών έχουν περιοριστεί γιατί κάθε ώρα που μένει ένα προϊόν στις αποθήκες μειώνεται η διάρκεια ζωής του, άρα και η εμπορική του αξία. Αυτό σημαίνει ότι εάν γίνονταν συστηματικά έλεγχοι σε όλα τα εισαγόμενα προϊόντα από τα κράτη μέλη θα έπεφτε η κερδοφορία η εταιρειών. 
Η απουσία ελέγχων καλύπτεται νομικά από την Ευρωπαϊκή Ένωση και για εισαγωγές από τρίτες χώρες. Υπάρχει η Γενική Συμφωνία Δασμών και Εμπορίου το 1947, η GATT, η οποία το 1994 μετεξελίχθηκε στο σημερινό Παγκόσμιο Οργανισμό Εμπορίου. Μέσω αυτής της συμφωνίας, η Ευρωπαϊκή Ένωση επιτρέπεται να εισάγει προϊόντα από συγκεκριμένες χώρες εκτός Ευρωπαϊκής Ένωσης χωρίς έλεγχο στα τελωνεία, με το επιχείρημα ότι τα συγκεκριμένα προϊόντα ελέγχθησαν στη χώρα παραγωγής και άρα είναι περιττό να ελέγχονται και στη χώρα εισαγωγής. Στον καπιταλιστικό τρόπο παραγωγής όμως, ακόμα κι αν γινόταν πιο συχνός έλεγχος του δικτύου διακίνησης των τροφίμων, πρακτικά θα ήταν αδύνατο να διασφαλιστεί η ποιότητα. 
Οι βιομηχανίες τροφίμων και λιανικού εμπορίου έχουν συγκεντρωποιηθεί κατά τις τελευταίες δεκαετίες. Μια χούφτα μονοπωλίων κυριαρχούν στην επεξεργασία προϊόντων και στα σουπερμάρκετ σε όλη την Ευρώπη και έχουν αναπτύξει πολύ μεγάλες αλυσίδες εφοδιασμού, ιδιαίτερα στους τομείς οικονομικού ενδιαφέροντος, που τους επιτρέπουν να αγοράζουν τα συστατικά για τα μεταποιημένα τρόφιμα απ’ όπου θέλουν. Η αγορά αυτή μάλιστα γίνεται από συγκεκριμένες περιοχές, όταν οι τιμές έχουν πέσει, λαμβάνοντας υπόψη τις συναλλαγματικές ισοτιμίες και τις τιμές στην παγκόσμια αγορά βασικών εμπορευμάτων.
Η μείωση του κόστους παραγωγής και διακίνησης είναι ένας αέναος αγώνας των μονοπωλίων στο μεταξύ τους ανταγωνισμό. Η επιδίωξη για συνεχή μείωση του κόστους παραγωγής επιβάλλει την άρση των εμποδίων, τόσο στη χρήση φθηνών πρώτων υλών όσο και στη διακίνηση των εμπορευμάτων. 
Γίνεται ολοφάνερο ότι η όποια νομοθεσία, ο όποιος κώδικας έχει διαμορφωθεί ή διαμορφώνεται, αποτελεί κυριολεκτικά «βιτρίνα» κι όχι εργαλείο προστασίας της υγείας του λαού. Μπορεί η νομοθεσία -όπως η κοινοτική, στην οποία προσαρμόζεται- να έχει κάποια ελάχιστα προστατευτικά μέτρα για τη διατροφή, όμως στην πράξη δεν μπορούν ούτε αυτά να εφαρμοστούν γιατί προσκρούουν στον καπιταλιστικό τρόπο παραγωγής, που σκοπό του έχει το αυξανόμενο κέρδος των καπιταλιστών. 
Αυτές είναι οι ανάγκες των μονοπωλίων και δεν μπορεί να εμποδίζονται από καμμία νομοθεσία και από κανέναν έλεγχο. Το αντίθετο μάλιστα, συμβαίνει. Αυτές οι ανάγκες ικανοποιούνται πλήρως από τα ίδια τα κράτη και τους διακρατικούς ιμπεριαλιστικούς οργανισμούς, όπως η Ευρωπαϊκή Ένωση. Η λειτουργία αυτής της καπιταλιστικής οικονομίας, είτε στην περίοδο της ανάπτυξης είτε στην περίοδο της κρίσης, είναι που στέλνει το λαό στην κόλαση.
Μιλάτε για ελέγχους. Ξέρετε πολύ καλά πόσους υπαλλήλους έχει ο ΕΦΕΤ και πόσους όλες οι περιφέρειες. Έχει διακόσιους υπαλλήλους ο ΕΦΕΤ και πεντακόσιους εργαζόμενους συνολικά οι περιφέρειες. Τι μπορούν να ελέγξουν; 
Το νομοσχέδιο, συνολικά, έρχεται να ωφελήσει τους μεγάλους επιχειρηματικούς ομίλους. Ενσωματώνονται όλες οι αποφάσεις της Ευρωπαϊκής Ένωσης. Προσαρμόζετε τον Αγορανομικό Κώδικα στην εξέλιξη της αγοράς, στις νέες απαιτήσεις του κεφαλαίου. 
Με το άρθρο 4, μια σειρά σημαντικών ζητημάτων ρυθμίζονται με υπουργικές αποφάσεις, όπως το είδος και το περιεχόμενο του προστατευτέου αγαθού, η παραβατική συμπεριφορά, η πράξη και η παράλειψη που βλάπτει τον καταναλωτή, ο τρόπος προστασίας της αγοράς, οι κανόνες λειτουργίας της αγοράς, τα χαρακτηριστικά των προϊόντων, οι προϋποθέσεις λειτουργίας των διαφόρων καταστημάτων και επιχειρήσεων. 
Όλα αυτά θα είναι με υπουργικές αποφάσεις. Γιατί; Ποιος ο λόγος τέτοια σημαντικά ζητήματα να είναι με υπουργικές αποφάσεις; Γιατί δεν καθορίζονται από το νόμο; Τι είδους προσαρμογές και ελαστικότητες θα προβλέπονται με τις υπουργικές αποφάσεις; Θα έχει άραγε ανοιχτό το ενδεχόμενο των μεταλλαγμένων προϊόντων; Για παράδειγμα θα προσαρμόζονται οι αποφάσεις στο ζήτημα των νέων προϊόντων του σωλήνα, όπως το κρέας και άλλων που δημιουργούνται στα εργαστήρια μεγάλων πολυεθνικών εταιρειών;
Προβλέπεται αύξηση των περιόδων εκπτώσεων και προσφορών μέσα από το σχέδιο νόμου. Φαίνεται ότι είναι καλό για τους καταναλωτές. Όμως κι αυτό αποτελεί αίτημα των μεγάλων και μεσαίων εμπορικών επιχειρήσεων, που έχουν δυνατότητα προγραμματισμού. Ναι, είναι αίτημα των μεγάλων εμπορικών επιχειρήσεων. Η αύξηση των περιόδων εκπτώσεων δεν αφορά τους αυτοαπασχολούμενους, ιδιαίτερα για τόσο μεγάλο διάστημα. Το ίδιο ισχύει και για τις προσφορές, που επίσης ενδιαφέρουν τα μεγάλα και μεσαία καταστήματα. Χρησιμοποιούν τη μορφή των προσφορών για να προσελκύσουν πελατεία, δυνατότητα που δεν έχει ο μικρός έμπορος. 
Θα έλθω τώρα στη ρύθμιση των θεμάτων της αγοράς πετρελαιοειδών. Υπάρχουν βελτιώσεις. Όμως σε ένα περιβάλλον έντονου ανταγωνισμού ούτε ο πρατηριούχος θα προστατευθεί ούτε περισσότερο ο καταναλωτής θα ωφεληθεί από τη μείωση των τιμών. 
Για τις λαϊκές αγορές -νομίζω ότι δεν έφτασε μόνο σε εμάς αλλά και σε όλους εσάς- υπάρχει ένα αίτημα όλων αυτών των ανθρώπων των λαϊκών αγορών, που μέχρι τώρα έχουν δοκιμάσει και την αρμοδιότητα των δήμων και την αρμοδιότητα των περιφερειών και λένε ότι θέλουν η αρμοδιότητα αυτή να είναι στις περιφέρειες, γιατί δεν πάνε σε ένα δήμο ως εργαζόμενοι στις αγορές, πάνε σε δύο, σε τρεις, σε πέντε, σε έξι δήμους που είναι στην ίδια περιφέρεια. Θέλουν, λένε, να μην πηγαίνουν σε κάθε δήμο και να τους βγάζει μια άδεια ο ένας, μια ο άλλος κ.λπ., αλλά να εκδίδουν οι περιφέρειες τις άδειες κι ο δήμος βέβαια να χωροθετεί τις λαϊκές και να εισπράττει το ποσό από τη χρήση των λαϊκών αγορών. 
Μπορεί κανείς να υποθέσει γιατί το αλλάζετε. Έρχονται οι δημοτικές εκλογές, η πίεση των δημάρχων προς εσάς είναι μεγάλη, γιατί θέλουν και να παίζουν κιόλας με το σε ποιους θα δώσουν άδειες και σε ποιους δεν θα δώσουν. Όμως έχετε μεγάλη ευθύνη για τους εργαζόμενους των λαϊκών αγορών, που θα ταλαιπωρούνται το επόμενο διάστημα για να πάρουν την άδεια από πολλούς δήμους. 
Επειδή σας αρέσει και προβάλλετε την εξυπηρέτηση σε μια στάση, όπως λέτε, σε μια υπηρεσία, τώρα εδώ προβλέπεται το αντίθετο, δηλαδή από δύο έως και έξι στάσεις. Οι ίδιοι ζητούν να είναι αρμοδιότητα της περιφέρειας. Έχω εδώ το αίτημά τους και το καταθέτω για τα Πρακτικά, αν και πιστεύω ότι κι εσείς τα έχετε. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όσον αφορά το θέμα της λειτουργίας των λαϊκών αγορών τις Κυριακές από τους παραγωγούς, κι εδώ υπάρχει μια καθολική αντίθεση, αλλά εσείς διακατέχεστε από «Κυριακομανία». Θέλετε οπωσδήποτε τις Κυριακές να λειτουργεί η λαϊκή αγορά, η οποία να συμπαρασύρει και άλλα καταστήματα για να λειτουργούν την Κυριακή. Αυτός είναι ο στόχος σας. Βέβαια, το υπόμνημα αυτό αναφέρει την καθολική αντίθεση σε αυτήν τη ρύθμιση που προβλέπετε. 
Το μεγάλο ενδιαφέρον αυτού του σχεδίου νόμου συγκεντρώνεται στην κατάργηση της Κυριακής ως αργίας. Οι αντιδράσεις που εκφράστηκαν από τη διαβούλευση ακόμη, ήταν πολύ μεγάλες. Από τις εξακόσιες δέκα οκτώ συμμετοχές -εσείς οι ίδιοι το λέτε- οι πεντακόσιες ενενήντα οκτώ ήταν για την κυριακάτικη αργία και ήταν κατηγορηματικά αντίθετες με τη συγκεκριμένη ρύθμιση της κατάργησης που φέρνει η Κυβέρνηση.
Η αντίθεση και οι διαμαρτυρίες είναι πολύ μεγάλες, από όλη την Ελλάδα, από τους εργαζομένους, από τους αυτοαπασχολούμενους και από τους μικρούς της αγοράς. Αυτήν την ώρα, εργαζόμενοι, αυτοαπασχολούμενοι είναι έξω και διαμαρτύρονται. 
Σας καταθέτουμε το υπόμνημα των φορέων που ήδη είναι έξω και διαμαρτύρονται για την απόφαση αυτή της Κυβέρνησης. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όλοι αυτοί που εσείς, υποτίθεται, ότι έρχεστε να στηρίξετε με τη δουλειά τις Κυριακές σας λένε «Δεν θέλουμε τη στήριξή σας», σας λένε με κραυγή αγωνίας «Κύριε Υπουργέ, σταματήστε την καταστροφή μας». Εσείς επιμένετε και προβάλλετε τα ίδια επιχειρήματα, ότι θα δημιουργηθούν θέσεις εργασίας, θα αυξηθεί ο τζίρος και τα κέρδη και άλλα επιχειρήματα στα οποία οι ίδιοι οι ενδιαφερόμενοι σάς έχουν αντιπαραθέσει δεκάδες λόγους, πενήντα δύο λόγους, όσες και οι Κυριακές που θέλετε τα μαγαζιά ανοιχτά. 
Να ποιοι είναι οι λόγοι. Τα καταθέτω κι αυτά για τα Πρακτικά, αν και υπάρχουν. Ζητούν από εσάς η Κυριακή να είναι αργία. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Στη συνάντηση των δέκα φορέων που καλέσατε εδώ, μεταξύ αυτών ήταν και δύο φορείς που δεν τους αφορά το μέτρο, όπως λέτε, γιατί υποτίθεται ότι γίνεται για να βοηθήσει τους μικρούς. Καλέσατε τον ΣΕΛΠΕ και τον ΣΕΤΕ, τους πολιτικούς σας φίλους δηλαδή, τους εκπροσώπους των μεγάλων πολυεθνικών εμπορικών καταστημάτων και τους εκπροσώπους των μεγάλων επιχειρηματιών στον τουρισμό. Μόνο αυτοί οι δύο φορείς υποστηρίζουν την επιλογή της Κυβέρνησης για την κατάργηση της κυριακάτικης αργίας. 
Μάλιστα, ο εκπρόσωπος του ΣΕΛΠΕ, προκλητικά προσπάθησε να παρουσιάσει τις πολυεθνικές στο εμπόριο ως εταιρείες με κοινωνική ευαισθησία, τονίζοντας ότι σ’ αυτές τις συνθήκες της κρίσης, οι πολυεθνικές στο εμπόριο ασκούν κοινωνικό έργο. 
Αναπτύσσονται –λέει- και δημιουργούν θέσεις εργασίας. Παρουσιάζουν το άσπρο μαύρο. Γνωρίζουν όλοι τις άθλιες συνθήκες δουλειάς που έχουν επιβάλει στους εργαζόμενους με τα τρίωρα, τα τετράωρα, με τη μερική απασχόληση, με την εκ περιτροπής εργασία, με τη μεγάλη εντατικοποίηση της δουλειάς. 
Έχετε ακούσει, έχετε διαβάσει για τα πατίνια που υποχρεώνουν να φορούν οι εργαζόμενοι, για να κινούνται ακόμη πιο γρήγορα. Δεν τo έχετε ακούσει, κύριε Υπουργέ; Τo έχετε ακούσει, φαντάζομαι, αλλά τo αγνοείτε. 
Αλήθεια, δεν είναι φανερό τίνος το αίτημα ικανοποιεί η Κυβέρνηση; Ικανοποιεί το αίτημα των μεγάλων εμπορικών κέντρων, των μεγάλων ξενοδόχων. Το σύνολο του νομοσχεδίου και ιδιαίτερα το άρθρο 16 σηματοδοτεί την πρόθεση της Κυβέρνησης να υλοποιήσει το σύνολο των μέτρων που θα εμβαθύνει στην στρατηγική της Ευρωπαϊκής Ένωσης, του κεφαλαίου, για άρση κάθε εμποδίου στον κύριο νόμο του καπιταλισμού, που είναι η ελευθερία της αγοράς. 
Είναι εμπαιγμός, ο ισχυρισμός της Κυβέρνησης, ότι η απελευθέρωση θα είναι προς όφελος των μικρών. Έχει αποδειχθεί από όλο το νομοθετικό πλαίσιο που έχετε διαμορφώσει –όχι μόνο εσείς, αλλά και οι προηγούμενες κυβερνήσεις- υλοποιώντας και τις κατευθύνσεις της Ευρωπαϊκής Ένωσης, τις επιλογές του κεφαλαίου, ότι αυτές δεν βοήθησαν. Απλά βοήθησαν στην κερδοφορία, στην μονοπώληση των κλάδων. Λίγες πολυεθνικές ελέγχουν το εμπόριο. Η καταστροφή των μικρών είναι κάθε μέρα και μεγαλύτερη. Εκτοπίζονται κατά χιλιάδες, με πολλά χρέη, με πολλά αδιέξοδα. Ο τζίρος των μικρών καταστημάτων δεν πρόκειται να αυξηθεί λειτουργώντας και τις Κυριακές. Αντίθετα, θα αυξηθούν τα λειτουργικά τους έξοδα. Το πολύ-πολύ ο ίδιος εβδομαδιαίος τζίρος, όπως έδειξαν και οι «λευκές» νύχτες στο Ίλιον, να συγκεντρώνεται σε άλλες μέρες. 
Οι αιτίες που κλείνουν τα μικρά καταστήματα δεν είναι η έλλειψη ωρών και ημερών δουλειάς. Τα μικρά καταστήματα τα κλείνει η κυριαρχία των μονοπωλίων. Τα κλείνει η φτώχεια των εργαζομένων που εξαπλώνεται, η βαριά φορολογία και τα χαράτσια που έχετε επιβάλει στο λαό, οι μισθοί πείνας.
Οι μεγάλοι ωφελημένοι από την κατάργηση της κυριακάτικης αργίας, θα είναι τα πολυκαταστήματα που θα ανοίξουν και θα λειτουργούν, παρά και ενάντια στα όσα σήμερα λέει η Κυβέρνηση ότι δεν θα ανοίξουν. Η κατάργηση της κυριακάτικης αργίας θα αυξήσει την ανεργία στον κλάδο του εμπορίου. Αυτό εξάλλου απέδειξε και η απελευθέρωση του ωραρίου που προηγήθηκε. 
Τα αποτελέσματα αυτής της απελευθέρωσης για τους εργαζoμ;eνους και τους αυτοαπασχολούμενους ήταν τραγικά: λουκέτα, μερική απασχόληση, εργασιακές σχέσεις-λάστιχο, χειροτέρευση όλων των όρων αμοιβής και εργασίας. 
Η Κυβέρνηση, ο Υπουργός προβάλλει τη μελέτη του ΟOΣΑ, την οποία αμφισβητούν οι οργανώσεις των εμπόρων και ισχυρίζεται ότι σύμφωνα με τη μελέτη η κατάργηση της κυριακάτικης αργίας θα δημιουργήσει τριάντα χιλιάδες θέσεις εργασίας. Ε, είναι παραμύθια!
Οι όποιες θέσεις δημιουργηθούν, θα είναι πολύ λιγότερες απ’ αυτές που θα χαθούν, καθώς θα βάλουν, όπως είπαμε, λουκέτο τα καταστήματα που δεν θα μπορέσουν να ανταποκριθούν το νέο ωράριο, ενώ θα καλυφθούν και με την εντατικοποίηση της εργασίας του υπάρχοντος εργατικού δυναμικού. 
Η Κυβέρνηση σε κάθε φιλομονοπωλιακή ρύθμιση που φέρνει για να δικαιολογήσει τον αντιλαϊκό χαρακτήρα, επικαλείται τις θέσεις εργασίας που θα δημιουργηθούν. Δεν είναι η πρώτη φορά που στο όνομα της αντιμετώπισης της ανεργίας κατεδαφίζει κατακτήσεις της εργατικής τάξης.
Το πρόσφατο πολυνομοσχέδιο που καταργεί την εθνική συλλογική σύμβαση, που καταργεί τον κατώτατο μισθό, που απολύει εργαζoμένους, είχε τα ίδια επιχειρήματα για την ανεργία. 
Πριν από εκατόν τρία χρόνια κατακτήθηκε η κυριακάτικη αργία με σκληρούς αγώνες της εργατικής τάξης και τώρα θέλετε να την καταργήσετε, γυρίζοντας την ιστορία έναν αιώνα πίσω. Η Κυριακή 3 του Γενάρη του 1910 ήταν η μέρα που κατοχυρώθηκε και εφαρμόστηκε, για πρώτη φορά στην Ελλάδα, η κυριακάτικη αργία.
Είπα και στην επιτροπή ότι χιλιάδες τραγούδια γράφτηκαν γι’ αυτήν την κυριακάτικη αργία. Ήταν μια μεγάλη κατάκτηση της εργατικής τάξης και όλων των μεροκαματιάρηδων και μισθοσυντήρητων ανθρώπων της χώρας μας. Το εργασιακό καθεστώς που επικρατούσε έως τις 31 του Δεκέμβρη του 1909 για όλους τους εργάτες της Ελλάδας, είχε πολλά χαρακτηριστικά των σκλάβων, που περνούσαν ολόκληρη τη ζωή τους μέσα στα εργοστάσια και τις φάμπρικες, δουλεύοντας δωδεκάωρα, δεκατετράωρα και δεκαεξάωρα, χωρίς σταματημό, χωρίς διάλειμμα, χωρίς ξεκούραση, χωρίς μιας μέρας άδεια για ανάπαυση.
Υπήρχαν εργάτες που είχαν χρόνια ολόκληρα να δουν τον ήλιο και το φως. Νύχτα έφευγαν από το σπίτι και νύχτα γύριζαν. Αυτό γινόταν ασταμάτητα χρόνια και χρόνια. Εσείς τώρα μας γυρίζετε σε αυτήν την εποχή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ολοκληρώνω, κύριε Πρόεδρε. 
Πιστεύουμε ότι –θα μιλήσουμε και αύριο επί των άρθρων- η κατάργηση της κυριακάτικης αργίας πρέπει να προσκρούσει στην αποφασιστική, αγωνιστική κοινή δράση των αυτοαπασχολουμένων, των εμποροϋπαλλήλων και άλλων εργαζομένων, γιατί δεν αφορά μόνο αυτούς τους κλάδους. Αν καταργηθεί η κυριακάτικη αργία στο εμπόριο, θα δουλέψουν οι τράπεζες, οι παιδικοί σταθμοί, τα εργοστάσια των τροφίμων -για να μπορέσουν να προμηθεύουν την ίδια την αγορά- και μια σειρά άλλες υπηρεσίες. Συνολικά, θα καταργηθεί η κυριακάτικη αργία από όλους τους εργαζομένους. Γι’ αυτό είναι υπόθεση όλης της εργατικής τάξης να σταθεί απέναντι. Βεβαίως, εάν ψηφιστεί αυτή η κατάργηση της κυριακάτικης αργίας στο εμπόριο, να το πληρώσουν ακριβά τα κόμματα, που είναι υπέρ της κατάργησης, αλλά βέβαια, να μην εφαρμοστεί στην πράξη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε πολύ. 
Το λόγο έχει ο κύριος Υπουργός.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Παίρνω το λόγο απλώς, για να πω ότι και τυπικά θα κατατεθούν τώρα οι νομοτεχνικές βελτιώσεις, τις σημαντικότερες των οποίων παρουσίασα προηγουμένως. Επαναλαμβάνω ότι είναι υποχρέωση του αντιπεριφερειάρχη μέσα σε τρεις μήνες να εκδίδει την απόφαση. Θεσπίζονται και πειθαρχικές ποινές. Υπάρχει η δυνατότητα να ορίζονται και ζώνες μέσα στα όρια της αντιπεριφέρειας. Υπάρχουν και ρυθμίσεις για τις τουριστικές περιοχές. 
Επίσης πρέπει να πω ότι –δεδομένου ότι το ΠΑΣΟΚ, όπως έχει δικαίωμα άλλωστε, άλλαξε άποψη και δεν θέλει να είναι οι Δήμαρχοι Αθηναίων, Πειραιώς και Θεσσαλονίκης αρμόδιοι για την έκδοση τέτοιων αποφάσεων- προφανώς και το Υπουργείο Ανάπτυξης από την πλευρά του, δεν έχει και κανένα λόγο να επιμείνει σε κάτι που δεν ήταν δική του πρωτοβουλία. 
Επομένως καταθέτω τις νομοτεχνικές βελτιώσεις. 
(Στο σημείο αυτό ο Υπουργός Ανάπτυξης και Ανταγωνιστικότητας κ. Κωνσταντίνος Χατζηδάκης καταθέτει τις προαναφερθείσες νομοτεχνικές βελτιώσεις, οι οποίες έχουν ως εξής:
(Να καταχωρισθούν οι σελίδες 109-112)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε Υπουργέ.
 Το λόγο έχει ο Βουλευτής Α΄ Αθηνών κ. Νικήτας Κακλαμάνης.</ChairmanSpeech> 
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κύριοι Υπουργοί, κυρίες και κύριοι συνάδελφοι, πραγματικά είναι κρίμα ένα νομοσχέδιο που έρχεται να καλύψει και να δώσει λύσεις σε πολλά απλά, γι’ αυτό και σημαντικά – τα απλά είναι και σημαντικά- προβλήματα να έχει επικεντρωθεί –και κατά την άποψή μου, να αδικείται- μόνο σε ένα  άρθρο. Υπό την έννοια αυτή, είναι απολύτως κατανοητό ότι στηρίζω το συγκεκριμένο νομοσχέδιο, γιατί εγώ το βλέπω στο σύνολό του και δεν το βλέπω μόνο στο ένα άρθρο. 
Τώρα, σε ό,τι αφορά το ένα συγκεκριμένο άρθρο, αν ζούσαμε περίοδο ευημερίας, κυρίες και κύριοι συνάδελφοι, νομίζω ότι ούτε το 1/10 της συζήτησης που έχει γίνει από αυτό το άρθρο, δεν θα γινόταν. Εγώ εκτιμώ ότι η ζωή η ίδια θα έδινε απάντηση για την επιβίωση της συγκεκριμένης ρύθμισης. Εάν η αγορά και κυρίως το αγοραστικό κοινό, στο βαθμό που αυτό υπάρχει, μέσα στις συνθήκες τις οποίες βιώνουμε, αγκαλιάσει και στηρίξει το μέτρο, νομίζω ότι οι όποιες αντιρρήσεις θα χαθούν. 
Και ας αναφερθούμε και στο ανάποδο, για την αγοραστική δύναμη όχι μόνο για τις επτά Κυριακές, αλλά και για το σύνολο –αν θέλετε- όχι των δώδεκα μηνών, αλλά κυρίως των επτά. Γιατί η Ελλάδα λίγο-πολύ μπορεί να έχει ζώνες χαρακτηρισμένες τουριστικές, αλλά εν πάση περιπτώσει, ο Ωρωπός παραδείγματος χάριν, που δεν είναι Σαντορίνη, το καλοκαίρι έχει μια άλλη κίνηση από αυτή που έχει το χειμώνα. Εάν λοιπόν, ο ίδιος ο κόσμος επειδή δεν θα έχει ενδεχομένως λεφτά, δεν μπαίνει μέσα στα μαγαζιά, το μέτρο θα καταρρεύσει. Θα αδρανοποιηθεί από μόνο του. 
Αυτή είναι η δική μου εκτίμηση. Αν το στηρίξει ο κόσμος, το μέτρο θα πετύχει. Εάν δεν μπαίνει άνθρωπος μέσα στα μαγαζιά, το μέτρο θα αποτύχει.
 Με τις τρεις ρυθμίσεις-διορθώσεις, που είπε ο κύριος Υπουργός -και θα τις δούμε και γραμμένες- νομίζω ότι βελτιώθηκε αρκετά το συγκεκριμένο άρθρο. Νομίζω ότι σε κάποια σημεία ανταποκρίνεται και στις αιτιάσεις και στις προτάσεις που είχαν κάνει οι εμπορικοί σύλλογοι. Άρα, νομίζω ότι δεν υπάρχει κάποιο ουσιαστικό πρόβλημα πλέον για το συγκεκριμένο άρθρο. 
Ιδιαίτερα, θέλω, κύριε Υπουργέ, να δω πώς είναι διατυπωμένο –ο κ. Κασσής το είπε ευθέως- το 7, το 52 και το άρθρο για το ρόλο του περιφερειάρχη. Προσωπικά, πάντως, νομίζω ότι η ζωή θα δείξει εάν το μέτρο αυτό είναι σωστό ή δεν είναι σωστό. Αξίζει όμως τον κόπο να το τολμήσουμε. 
Όσον αφορά στο άρθρο 34, με το οποίο επίσης δίνετε λύσεις σε ένα πρόβλημα που υπάρχει με τις λαϊκές αγορές, θέλω μόνο να σας ρωτήσω τα εξής, πηγαίνοντας και στο θέμα του αντιπεριφερειάρχη, που σχετίζεται με το προηγούμενο ζήτημα. Έχετε ένα εννεαμελές συμβούλιο στην Αττική και στη Θεσσαλονίκη. Τα οκτώ μέλη είναι εκπρόσωποι φορέων. Προσωπικά, νομίζω ότι είναι σωστό αυτό. Λέτε ότι ο πρόεδρος θα ορίζεται με απόφαση του Υπουργού και του περιφερειάρχη. Ποιος θα τον επιλέγει τον πρόεδρο, με ποια κριτήρια και τι προσόντα πρέπει να έχει αυτός ο πρόεδρος; 
Μετά λέτε παρακάτω ότι από τους υπόλοιπους οκτώ, με την ίδια απόφαση, θα ορίζεται και ο αντιπρόεδρος. Γιατί να ορίζεται ο αντιπρόεδρος; Μπορεί το εννεαμελές πλέον συμβούλιο να εκλέγει τον αντιπρόεδρό του. Γιατί πρέπει να ορίζεται; Να εκλέγει το συμβούλιο τον αντιπρόεδρό του. Τον πρόεδρο μπορώ να το καταλάβω, αλλά θα ήθελα να δω να έχει συγκεκριμένα χαρακτηριστικά αυτός που θα γίνει πρόεδρος. Ένας γιατρός δεν μπορεί να γίνει πρόεδρος στις λαϊκές αγορές. Και να ήθελε να πάει, δεν ξέρει. Άρα, καλό θα ήταν να μας το διευκρινίσετε αυτό αύριο και ει δυνατόν να μπουν κάποια χαρακτηριστικά για τον πρόεδρο, όπως στο σημείο που δίνουμε εξουσία στον αντιπεριφερειάρχη. 
Εγώ, ως αυτοδιοικητικός, είμαι υπέρ αυτής της κίνησης, αλλά πείτε μου το εξής, επειδή δεν γράφεται πουθενά και δεν το έχω καταλάβει: Ο αντιπεριφερειάρχης έχει απεριόριστη εξουσία μόνος του; Δηλαδή αν το περιφερειακό συμβούλιο πάρει μια απόφαση διαφορετική από αυτή που έχει πάρει ο αντιπεριφερειάρχης ως πρόσωπο, παραδείγματος χάριν, για τις ζώνες που είπατε, αν πει το περιφερειακό συμβούλιο: «Όχι, εμείς δεν συμφωνούμε να είναι τρεις οι ζώνες, θέλουμε να είναι πέντε», ποιος υπερισχύει σε αυτήν την περίπτωση; Έτσι όπως είναι διατυπωμένο, φοβάμαι ότι θα επέλθει σύγχυση και θα υπάρξουν προστριβές. 
Για εμένα προτιμότερο θα ήταν ο αντιπεριφερειάρχης να έχει την ευελιξία να κάνει τις διαβουλεύσεις, αλλά εκτελών απόφαση περιφερειακού συμβουλίου. Αλλιώς, γράψτε ότι είναι ο «παντοδύναμος» αντιπεριφερειάρχης και δεν χρειάζεται να υπακούει ή να υπόκειται στις αποφάσεις του περιφερειακού συμβουλίου. Δεν ξέρω, όμως, κατά πόσον αυτό είναι σύννομο με το πρόγραμμα «Καλλικράτης». Πρέπει να το δείτε. Δεν το διευκρινίζετε και φοβάμαι ότι αν δεν διευκρινιστεί θα έχουμε πρόβλημα. 
Αυτές ήταν οι παρατηρήσεις που είχα να κάνω. Αύριο στη συζήτηση επί των άρθρων περιμένω τις απαντήσεις σας. Μιας που μιλάμε τώρα για τις Κυριακές με στόχο να ενισχύσουμε εμπόριο –γιατί όπως είδα και στην αιτιολογική έκθεση, ο σκοπός είναι να ενισχύσουμε γενικά την αγοραστική κίνηση, τους έμπορους κ.λπ.- θέλω να κλείσω με τα εξής: 
Πρώτον, θέλω να ξέρω -και θα ακούσω την ομιλία σας- ότι είναι διασφαλισμένα τα δικαιώματα των εργαζομένων. Βεβαίως, αυτό αφορά μια άλλη νομοθεσία ενός άλλου Υπουργείου, αλλά πρέπει να είναι ξεκάθαρο, απολύτως ξεκάθαρο. 
Δεύτερον, μιας που μιλάμε τώρα για το εμπόριο, πριν δέκα μήνες περίπου, κύριε Υπουργέ, σας είχα κάνει μια ερώτηση, η οποία έχει άμεση σχέση με το ζήτημα, διότι όπως ξέρετε στα μεγάλα αστικά κέντρα το παρεμπόριο ανθεί κυρίως το Σαββατοκύριακο, που βγαίνει ο κόσμος βόλτα κ.λπ.. Εκεί είναι τα χιλιάδες σεντόνια απλωμένα κάτω. Σας είχα κάνει λοιπόν μια ερώτηση και σε εσάς και στο Υπουργείο Οικονομικών πριν από εννέα μήνες, στην οποία ρωτούσα εάν προτίθεται η Κυβέρνηση να αγοράσει τα γιγαντιαία σκάνερ και να τα βάλει στις πέντε πύλες εισόδου, προκειμένου να ελέγχει τα παράνομα, τα λαθραία εισαγόμενα εμπορεύματα. Με παραπέμψατε στο Υπουργείο Οικονομικών. Το Υπουργείο Οικονομικών μου είπε ότι ένας διαγωνισμός που είχε προκηρυχθεί για δυο-δυόμισι εκατομμύρια ευρώ ακυρώθηκε, γιατί οι προδιαγραφές του διαγωνισμού δεν ήταν όμοιες με τις προσφορές και συνεπώς θα επαναληφθεί. Πού βρίσκεται αυτή η ιστορία; 
Γιατί, ξέρετε, με το να παίρνουμε από τη μία, αποφάσεις, όπως στο άρθρο 16, και από την άλλη, τόνοι λαθραίων να μπαίνουν μέσα στη χώρα και να μην γίνεται τίποτα, με συγχωρείτε, αλλά τότε δίνουμε βάση στις αιτιάσεις των συναδέλφων της Αντιπολίτευσης. Άρα θα ήθελα μια απάντηση σχετικά με το πού βρίσκεται αυτή η ιστορία. Ρωτώ εσάς, αν και κυρίως το Υπουργείο Οικονομικών είναι το επισπεύδον, υπό την έννοια της εκτέλεσης του διαγωνισμού. Δυστυχώς όμως, εσάς αφορά ως Υπουργείο Ανάπτυξης επί της ουσίας. 
Επίσης δεν είδα να γράφεται τίποτα μέσα στο νομοσχέδιο -θα μου πείτε και γι’ αυτό πάλι είναι συναρμόδιο το Υπουργείο Οικονομικών- σχετικά με το τι γίνεται με εκείνη την περίφημη λαθρεμπορία των καυσίμων; Τι γίνεται; Βάζουμε ποινές για χίλια άλλα πράγματα και σε αυτό είμαι υπέρ, ειδικά για τις υγειονομικές διατάξεις που έχετε μέσα, είμαι φανατικά υπέρ. Θέλω όμως, μια ενημέρωση. Υποτίθεται ότι έχετε λάβει κάποια μέτρα. Απέδωσαν αυτά τα μέτρα; Τι πιάσαμε; Τι εισπράξαμε; Τι μπορούμε να γλυτώσουμε από μέτρα, εισπράττοντας από τη λαθρεμπορία των καυσίμων; 
Δεν είναι τελείως άσχετο το θέμα αυτό με το νομοσχέδιο. Εμμέσως έχει απόλυτη σχέση. 
Θα ήθελα, λοιπόν –μιας και είστε εδώ και οι δυο, είτε απόψε είτε αύριο- να έχουμε μια-δυο απαντήσεις και για το παρεμπόριο, το οποίο έχει άμεση σχέση, επαναλαμβάνω με τις Κυριακές. Τώρα, τουλάχιστον, απλώνουν τα σεντόνια μπροστά σε κλειστά καταστήματα την Κυριακή. Φανταστείτε τι πρόκειται να γίνει, εάν τα απλώνουν μπροστά σε ανοιχτά καταστήματα. 
Εγώ επί της αρχής και επί των άρθρων το ψηφίζω το νομοσχέδιο. Θα ήθελα διευκρινήσεις στα συγκεκριμένα θέματα. Και τώρα που μοιράστηκαν οι νομοτεχνικές βελτιώσεις, θέλω να δω κι επί λέξει τις διορθώσεις.</Speech>  
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε Κακλαμάνη. 
Το λόγο έχει ο κ. Ανδρέας Ξανθός.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, νομίζω ότι το πρώτο λογικό ερώτημα που οφείλει να θέσει κανείς εν’όψει μιας νομοθετικής πρωτοβουλίας είναι ποιο πρόβλημα έρχεται να αντιμετωπίσει. 
Νομίζω ότι παρά τις διαβεβαιώσεις και τις νομοτεχνικές βελτιώσεις της τελευταίας στιγμής στο υπό ψήφιση νομοσχέδιο, στο κεντρικό στοιχείο του –και νομίζω σωστά είχε εστιαστεί εκεί η κριτική και δεν αδικεί το νομοσχέδιο αυτή η κριτική- που είναι η απελευθέρωση του ωραρίου λειτουργίας των καταστημάτων -και ιδιαίτερα τις Κυριακές- η απάντηση της Κυβέρνησης στο ποιο πρόβλημα έρχεται να αντιμετωπίσει, δεν είναι καθόλου πειστική. 
Η Κυβέρνηση ισχυρίζεται ότι έτσι θα τονωθεί η εμπορική αγορά, όταν όλοι οι κοινωνικοί φορείς που εμπλέκονται, επισημαίνουν με πολύ τεκμηριωμένα στοιχεία ότι το πρόβλημα της αγοράς δεν είναι η έλλειψη διαθέσιμου χρόνου από την πλευρά των καταναλωτών, αλλά η δραματική συρρίκνωση του εισοδήματος τους. 
Επίσης η Κυβέρνηση υποστηρίζει ότι με τη ρύθμιση αυτή καλύπτεται η καταναλωτική ανάγκη εκατομμυρίων τουριστών που θέλουν να ξοδέψουν, αλλά βρίσκουν κλειστά καταστήματα τις Κυριακές. Ούτε όμως αυτό το επιχείρημα έχει βάση αφού πρώτον, ήδη καταγράφεται σημαντική αλλαγή της καταναλωτικής συμπεριφοράς των τουριστών που επισκέπτονται τη χώρα μας λόγω της μείωσης της αγοραστικής τους δύναμης, εξαιτίας της κρίσης που πλήττει και τις υπόλοιπες ευρωπαϊκές χώρες, αλλά και λόγω του μοντέλου του «all inclusive» τουρισμού που έχει κυριαρχήσει στους περισσότερους τουριστικούς προορισμούς. 
Αποτέλεσμα αυτών των εξελίξεων είναι η παρατηρούμενη ήδη σε πολλές τουριστικές περιοχές αντίστροφη τάση, να μην ανοίγουν δηλαδή τις Κυριακές καταστήματα, όπως αργυροχρυσοχοεία που είχαν αυτήν τη δυνατότητα, αλλά πλέον δεν την αξιοποιούν, γιατί δεν αποδίδει. 
Δεύτερον, σε μεγάλο βαθμό αυτή η ανάγκη καλύπτεται από το διευρυμένο ωράριο λειτουργίας των τουριστικών καταστημάτων που έχουν ειδική άδεια και ως γνωστόν, διαθέτουν ευρύ φάσμα προϊόντων κι αγαθών. 
Τρίτον, η εμπειρία από τις χώρες της Βόρειας Ευρώπης, όπως ήδη αναφέρθηκε, που εφαρμόστηκαν αντίστοιχα μέτρα, είναι απολύτως αρνητική. 
Άρα το πραγματικό ερώτημα που πρέπει να τεθεί είναι: Ποιους πραγματικά εξυπηρετεί αυτή η νομοθετική ρύθμιση; Θεωρώ ότι η απάντηση είναι προφανής. Εξυπηρετεί τα μεγάλα επιχειρηματικά συμφέροντα στο χώρο του λιανικού εμπορίου, δηλαδή τα πολυκαταστήματα, τα εμπορικά κέντρα τύπου «Mall», τις υπεραγορές, τα εμπορικά συγκροτήματα τύπου «Εκπτωτικό Χωριό» κ.λπ..
Αυτό που όλοι οι εμπορικοί σύλλογοι, η Εθνική Συνομοσπονδία Ελληνικού Εμπορίου, η Ομοσπονδία Ιδιωτικών Υπαλλήλων, οι ενώσεις καταναλωτών αντιλαμβάνονται, η Κυβέρνηση κάνει ότι δεν το καταλαβαίνει. 
Η ρύθμιση αυτή στην πράξη, θα ευνοήσει προκλητικά τις αλυσίδες των μεγάλων εμπορικών καταστημάτων και ιδιαίτερα τις πολυεθνικές εταιρείες, οι οποίες θα προσβάλουν νομικά τις εξαιρέσεις του άρθρου 16 στο όνομα του αθέμιτου ανταγωνισμού, θα πετύχουν τη γενίκευση του μέτρου και άρα τη δική τους προνομιακή παρέμβαση και την ολιγοπωλιακή διάρθρωση της αγοράς, διότι η Εθνική Συνομοσπονδία Ελληνικού Εμπορίου υπολογίζει ότι θα αυξηθεί κατά 25% με 30% το κόστος λειτουργίας των καταστημάτων, χωρίς στην πραγματικότητα να αυξηθεί ο τζίρος τους ή οι θέσεις εργασίας.
 Το μόνο σίγουρο είναι, ότι με αυτόν τον τρόπο θα δοθεί η χαριστική βολή στη χειμαζόμενη από την κρίση και την έλλειψη ρευστότητας μικρομεσαία εμπορική επιχείρηση, θα επιταχυνθούν τα επιχειρηματικά λουκέτα και θα πιστοποιηθεί τελικά «ο θάνατος του εμποράκου», όπως πολύ διορατικά είχε αναλύσει ο Άρθουρ Μίλερ στο γνωστό θεατρικό έργο που έγραψε, μετά τη μεγάλη οικονομική κρίση του 1929
Και σε αυτό το θέμα η συγκυβέρνηση της ευθύνης και της σωτηρίας της χώρας, δυστυχώς -είναι πλέον αποκαλυπτικό αυτό- είναι δέσμια ορισμένων πολύ σημαντικών επιλογών: πρώτον, της νεοφιλελεύθερης εμμονής της για την πλήρη απελευθέρωση και αυτορρύθμιση της αγοράς –που όμως σε περίοδο ανεξέλεγκτης ύφεσης είναι οικονομικά και κοινωνικά καταστροφική- δεύτερον, των γενικότερων μνημονιακών δεσμεύσεών της που απαιτούν πλήρη απορρύθμιση της αγοράς εργασίας και κατάργηση των εργασιακών και κοινωνικών δικαιωμάτων –παρ&apos; ότι και αυτό είναι πολύ σημαντικό, η προτεινόμενη ρύθμιση δεν βασίζεται σε όρο του μνημονίου- και τρίτον, της απόλυτης ταύτισής της με συγκεκριμένα οικονομικά συμφέροντα που διαθέτουν ισχυρή πολιτική επιρροή. 
Αυτός ο απολύτως συνειδητός και ταξικά μεροληπτικός υπέρ των ισχυρών και εις βάρος των αδυνάμων συνδυασμός νεοφιλελευθερισμού, μνημονίου και συμφερόντων βρίσκεται πίσω από όλες τις πολιτικές αποφάσεις των τριών τελευταίων χρόνων, με τις γνωστές καταστροφικές συνέπειες στην οικονομία, την κοινωνία, την αξιοπρέπεια των ανθρώπων, αλλά και την ίδια τη δημοκρατία. 
Ας το ξεκαθαρίσουμε λοιπόν, για να τελειώνουμε. Δεν υπάρχει αγορά χωρίς εισόδημα και δεν θα υπάρξει εισόδημα με λιτότητα, με την μνημονιακή πολιτική της εσωτερικής υποτίμησης, της λεηλασίας των μισθών και των συντάξεων και της ανατροπής των εργασιακών και των κοινωνικών εγγυήσεων, όπως και δεν μπορεί να υπάρξει ανάπτυξη και αναθέρμανση της αγοράς χωρίς στοχευμένη ενίσχυση του εισοδήματος των πολιτών, που σήμερα επιβιώνουν οριακά ή κάτω από τα όρια της φτώχειας, χωρίς στήριξη του κοινωνικού κράτους, χωρίς διασφάλιση, με κάθε κόστος, της πρόσβασης όλων των ανθρώπων στα βασικά κοινωνικά αγαθά, όπως είναι η επαρκής τροφή, το ρεύμα, το νερό, η στέγη, η εκπαίδευση, η δημόσια περίθαλψη, το φάρμακο, η κοινωνική προστασία των αδύναμων και ευάλωτων ομάδων.
Είναι λοιπόν ζωτική ανάγκη η ρύθμιση των υπερχρεωμένων επιχειρήσεων και των υποχρεώσεών τους απέναντι στο κράτος, τις τράπεζες και τον ΟΑΕΕ, στο πλαίσιο μιας διπλής σεισάχθειας που θα αφαιρέσει από την κοινωνία μη βιώσιμο χρέος και από τους αδυνάμους μη εξυπηρετούμενα δάνεια και μη δυνάμενους να καταβληθούν φόρους και χαράτσια. Μια τέτοια ρύθμιση θα επιτρέψει εκτός από την επιβίωση των μικρομεσαίων εμπόρων και επαγγελματιών, και τη διασφάλιση του βασικού κοινωνικού δικαιώματος, δηλαδή της ισότιμης πρόσβασης όλων των ανθρώπων στην ιατροφαρμακευτική περίθαλψη, που έχουν ανάγκη και που σήμερα τη στερούνται πάνω από ένα εκατομμύριο επαγγελματοβιοτέχνες και μέλη των οικογενειών τους, επειδή είναι ανασφάλιστοι. 
Όλα τα υπόλοιπα, η φιλολογία περί επικείμενης ανάκαμψης, τέλους του μνημονίου, εξόδου στις αγορές, ανόρθωσης του κράτους και νοικοκυρέματος της χώρας, είναι αερολογίες χωρίς την παραμικρή βάση. Στην καλύτερη περίπτωση, είναι ευσεβείς πόθοι που θα διαψευστούν οικτρά και στη χειρότερη περίπτωση είναι ωμή προπαγάνδα, απροκάλυπτος λαϊκισμός και δημαγωγία που προσπαθεί να αποπροσανατολίσει τους πολίτες και να καταστείλει τα κοινωνικά αντανακλαστικά.
Η περίοδος όμως της μοιρολατρίας και της ηττοπάθειας τελειώνει. Η κοινωνία αρχίζει ξανά να διεκδικεί με σθένος δικαιοσύνη, αξιοπρέπεια και δημοκρατία. Αναπτύσσεται και στη χώρα μας ένα κοινό μέτωπο μικρών επιχειρηματικών, αυτοαπασχολούμενων επαγγελματιών και εργαζομένων στα εμπορικά καταστήματα, που σε συμμαχία με τους καταναλωτές, θα υπερασπιστεί, όπως το κίνημα «Κρατήστε την Κυριακή ιδιαίτερη» στη Μεγάλη Βρετανία, το δικαίωμα στη δουλειά, στην ξεκούραση, στον προσωπικό χρόνο, στην κοινωνική ζωή και θα αντισταθεί στην καπιταλιστική λογική του «καταναλώνω, άρα υπάρχω», προτάσσοντας τη συλλογικότητα και την αλληλεγγύη ανάμεσα στους ανθρώπους, ως αντίδοτο στην ανασφάλεια και την απόγνωση της κρίσης.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε Ξανθέ.
Παρακαλώ να λάβει το λόγο ο κ. Πάρις Κουκουλόπουλος, Βουλευτής Κοζάνης του ΠΑΣΟΚ.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, θα ξεκινήσω όπως ξεκίνησε ο εισηγητής του ΠΑΣΟΚ αναφερόμενος βέβαια στο επίμαχο θέμα του νομοσχεδίου που είναι το ζήτημα της κυριακάτικης λειτουργίας των καταστημάτων και λέγοντας ότι προφανώς και συμφωνούμε με την τελική διατύπωση του νομοσχεδίου, αφού κατ’ ουσίαν πρόκειται για ρύθμιση επτά Κυριακών και όχι πενήντα δύο.
Όσον αφορά τις υπόλοιπες, με συγκεκριμένες προϋποθέσεις που εμπεριέχουν τη διαδικασία της διαβούλευσης και της συναίνεσης, μπορούν όσες επιβάλλονται να γίνουν κατά τόπους, κατά περιοχές, με την τελευταία νομοτεχνική βελτίωση που μοιράστηκε κ.ο.κ..
Νομίζω ότι ο συνάδελφος του ΣΥΡΙΖΑ που προηγήθηκε, θα έπρεπε να λάβει υπ’ όψιν του τη νομοτεχνική βελτίωση διότι όντως, αγαπητέ συνάδελφε, ο αντιπεριφερειάρχης δύναται να ορίζει επιμέρους περιοχές, οι οποίες είναι περιοχές που έχουν σχέση, για παράδειγμα, με ένα σημείο υποδοχής κρουαζιερόπλοιων –ένα εντελώς υπαρκτό παράδειγμα εδώ και δύο χρόνια στην πατρίδα μας- κ.ο.κ..
Από όλα τα επιχειρήματα που έχουν θέσει όλο αυτό το διάστημα οι εκπρόσωποι των εμπόρων, κυρίες και κύριοι συνάδελφοι, όχι μόνο κατά την ακρόαση των φορέων στην επιτροπή, αλλά και κατά τη διάρκεια του δημοσίου διαλόγου που έχει υπάρξει, θέλω να σας πω από προσωπική εμπειρία, έχοντας μεγαλώσει μέσα στην αγορά, ότι το πιο σημαντικό είναι αυτ, που αφορά την οικογένεια.
Κύριε Υπουργέ, πρέπει να προσέξουμε πάρα πολύ ό,τι έχει σχέση με τα ωράρια και οτιδήποτε άλλο, γιατί η επιρροή, η επίδραση σε μία οικογένεια μιας εργασίας που κρατάει επτά ημέρες την εβδομάδα εφ’ όρου ζωή, είναι καταλυτική.
Και βέβαια όσον αφορά την οικογένεια -δεν ανέβηκα στο Βήμα για να κάνω ύμνους στην ελληνική οικογένεια- πρέπει να συμφωνήσουμε όλοι ότι η μορφή, η δομή, η εσωτερική συνάφεια που έχει η ελληνική οικογένεια είναι ένας από τους βασικούς λόγους, που αυτή η κοινωνία στέκεται ακόμη όρθια. Φαντάζομαι ότι συμφωνούμε όλοι σε αυτό. Δεν λέω κάτι καινούργιο.
Εν πάση περιπτώσει, θα ήθελα να συμφωνήσω και με άλλα, όπως την υποχρεωτική συναίνεση. Όμως δηλώνω καθαρά από το Βήμα ότι εγώ δεν τη φοβάμαι τη διάταξη όπως τελικά διαμορφώθηκε, γιατί πάει σε ένα επίπεδο που είναι κοντά στον πολίτη. Πάει στο Β΄ βαθμό.
Κύριε Υπουργέ, συμφωνώ, προφανώς, με την παρατήρηση που έγινε για τη γνώμη, έστω, του περιφερειακού συμβουλίου. Προσέξτε το λιγάκι. Δεν έχω τίποτα με τους αντιπεριφερειάρχες. Τουναντίον, τους περισσότερους τυχαίνει, λόγω της προηγούμενης θητείας μου, να τους γνωρίζω έναν-ένα και μία–μία προσωπικά. Γνωρίζω προσωπικά πάρα πολλούς σε όλη την Ελλάδα και τους εκτιμώ ιδιαίτερα. Οι περισσότεροι από αυτούς ήταν και αιρετοί νομάρχες νωρίτερα. Όμως, όπως είναι το πρόγραμμα «Καλλικράτης», αν δεν υπάρξει αλλαγή, η θέση του αντιπεριφερειάρχη έχει μια εντελώς ιδιότυπη -sui generis θα τολμούσα να πω- νομιμοποίηση, γιατί δεν είναι ούτε ο επικεφαλής του συνδυασμού στην περιφέρεια, που έχει την ευθύνη του γενικότερου συντονισμού, ούτε ο περιφερειακός σύμβουλος που δίνει τη μάχη του σταυρού. Εκλέγεται ή δεν εκλέγεται, ανάλογα με την επικράτηση όλου του συνδυασμού. 
Απολαμβάνει λοιπόν κάποιων προνομίων μέσα από μία ιδιότυπη νομιμοποίηση -αυτό είναι θέμα εσωτερικό σε όλα τα περιφερειακά συμβούλια της χώρας- με τριβές και αλληλοαμφισβητήσεις. Εγώ προσωπικά, δεν θέτω κανένα θέμα αμφισβήτησης των αντιπεριφερειαρχών, γιατί ο νόμος είναι νόμος και ο νόμος πρέπει να εφαρμόζεται. Όμως καλό είναι, να βάλουμε ένα αντιπροσωπευτικότερο και πιο δημοκρατικό σώμα να υποβοηθήσει αυτό το έργο. Είναι σωστή η παρατήρηση που έγινε νωρίτερα.
Προχωράω παρακάτω, για να πω ότι, αν θέλουμε να κάνουμε μία ειλικρινή συζήτηση, θα πρέπει να οριοθετήσουμε, κύριε Υπουργέ, και τις προσδοκίες. Η απελευθέρωση του ωραρίου της Κυριακής είναι ένα άλλο φετίχ δίπλα σ’ αυτό της απελευθέρωσης των επαγγελμάτων και της απελευθέρωσης της ενέργειας. 
Πρέπει λοιπόν να κάνουμε ειλικρινείς συζητήσεις, όπως απαιτεί η κρίση, στη Βουλή των Ελλήνων. 
Διάβαζα κάπου ότι θα προκύψουν δέκα χιλιάδες θέσεις εργασίας από εδώ, όπως άκουγα από το ΙΟΒΕ επί χρόνια ότι η απελευθέρωση επαγγελμάτων θα δώσει δέκα μονάδες στο ΑΕΠ. Ούτε μία δεν έδωσε. Εγώ είμαι μέλος αυτής της Κοινοβουλευτικής Ομάδας που ψήφισε την απελευθέρωση των επαγγελμάτων. Νομίζω ότι αυτή η ατζέντα, με έντονη την αύρα του νεοφιλελευθερισμού, πρέπει να αναθεωρηθεί. Πρέπει σιγά-σιγά να αναθεωρείται ως προς την αποτελεσματικότητα. Πιστεύω ότι πρέπει να ανοίγουν καταστήματα εκεί όπου υπάρχουν εισερχόμενοι, τουρίστες εν προκειμένω.
Κι αν θέλετε να κάνουμε μία σοβαρή κουβέντα για την πρωτεύουσα, το ζήτημα για την Αθήνα δεν είναι αν θα ορίζει ο δήμαρχος ή ο αντιπεριφερειάρχης το πώς και ποιες Κυριακές θα είναι ανοιχτά με συμφωνία, διάλογο ή συναίνεση με τους εμπορικούς συλλόγους, που προφανώς πρέπει να υπάρξει.
Το ζήτημα είναι πώς θα αυξήσουμε τον αριθμό των τουριστών. Πώς θα τον αυξήσουμε, κύριε Υπουργέ, όταν οι λωρίδες για τα λεωφορεία απαιτούν δώδεκα διαφορετικές aρχές, δώδεκα διαφορετικές υπογραφές; 
Εκεί που ξεκίνησε αυτή η καινοτομία και εκτίναξε τον όγκο των τουριστών -στη Βαρκελώνη- την αρμοδιότητα την είχε ένας, ο δήμαρχος. Εμείς εδώ δεν τολμάμε να δώσουμε την αρμοδιότητα καν στον περιφερειάρχη! Έχουμε δώδεκα διαφορετικούς κρατικούς φορείς, οι οποίοι πρέπει να συμφωνήσουν, για να υπογράψουν την οριοθέτηση, τη θεσμοθέτηση, την αστυνόμευση, τον έλεγχο και τις κυρώσεις μετά για τη λωρίδα των λεωφορείων. 
Σε αυτήν τη χώρα ζούμε! Ζούμε στη χώρα όπου δεν τολμάμε να δώσουμε τη διαχείριση. Ο Δήμος Πειραιά και ο Δήμος Θεσσαλονίκης δεν έχουν κανένα λόγο στο λιμάνι τους. Το ίδιο και ο Δήμος Ηρακλείου, ο Δήμος Πατρέων και πάει λέγοντας. Για αυτήν τη χώρα μιλάμε! 
Τι είναι αυτή η διάταξη, κύριε Υπουργέ; Θέλω να δηλώσω την καθαρή διαφωνία που έχω με τη διάταξη, που βάζετε συνυπογραφή για τις λαϊκές αγορές. 
Επιτέλους, δώσαμε κάτω από την πίεση –δεν ξέρω ποιου, γιατί δεν ήταν και προαπαιτούμενο από τη Δημοτική Αστυνομία- στο κεντρικό κράτος –άκουσον, άκουσον- τον έλεγχο των τραπεζοκαθισμάτων, της ελεγχόμενης στάθμευσης. Είναι μία φοβερή εξέλιξη για τη χώρα, απόλυτου εκσυγχρονισμού της! Το κεντρικό Κράτος είναι αρμόδιο για τα παρκόμετρα, για τα τραπεζοκαθίσματα από προχθές με την ψήφο μας! Επιτέλους όμως, είναι αρμόδιο και για τον έλεγχο των λαϊκών αγορών της Αθήνας και της Θεσσαλονίκης; 
Σε ποια χώρα ονειρευόμαστε να ζήσουμε και ρυθμίζουμε έτσι τα πράγματα; Γιατί υπάρχει τέτοια έλλειψη εμπιστοσύνης στις αιρετές αρχές; Η αρμοδιότητα πρέπει κανονικά να πάει στις Περιφέρειες Κεντρικής Μακεδονίας και Αττικής σε ό,τι αφορά τους δύο Οργανισμούς Λαϊκών Αγορών. Πρέπει να δώσουμε καθαρές και απλές λύσεις, να κάνουμε βήματα μπροστά και όχι βήματα προς τα πίσω. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τέλος, κύριε Υπουργέ, θέλω να προτείνω μία εύλογη –πιστεύω- βελτίωση στη διάταξη που αφορά τις δύο Κυριακές του Δεκεμβρίου. Πιστεύω ότι είναι λανθασμένη η διατύπωση που βάζουμε, δύο Κυριακές πριν από τα Χριστούγεννα. Πρέπει να πούμε δύο Κυριακές πριν από την Πρωτοχρονιά. Αυτό εμπεριέχει και δύο Κυριακές πριν από τα Χριστούγεννα. Και ας αφήσουμε να ρυθμίζονται κατ’ έτος, όπως το ίδιο το ημερολόγιο δείχνει. 
Οδηγός είναι τα τελευταία Χριστούγεννα και η Πρωτοχρονιά. Αν δείτε, στις πιο πολλές πόλεις της χώρας άνοιξαν μεταξύ Χριστουγέννων και Πρωτοχρονιάς και πριν απότα Χριστούγεννα οι περισσότεροι εμπορικοί σύλλογοι, γιατί έτσι επέβαλε η αλληλουχία των Κυριακών και του ίδιου του ημερολογίου. Είναι το ίδιο ακριβώς πράγμα. Αν πούμε, δηλαδή, δύο Κυριακές πριν απότην Πρωτοχρονιά, δεν απαγορεύεται να είναι και οι δύο πριν από τα Χριστούγεννα. Αν, όμως, πούμε, δύο πριν από τα Χριστούγεννα, και είναι αρκετά νωρίς η τελευταία Κυριακή του χρόνου -28 του μήνα, για παράδειγμα- γιατί να μην αξιοποιηθεί αυτή η Κυριακή και να ανοίγουν τα καταστήματα στις 14 Δεκέμβρη και όχι στις 28, που έχουν πολύ περισσότερη κίνηση; 
Εν πάση περιπτώσει, ας αφήσουμε αυτό να το διαμορφώνει ελεύθερα ο κάθε αντιπεριφερειάρχης με τη γνώμη του περιφερειακού συμβουλίου, σύμφωνα με το πώς τελικά θα διαμορφωθεί η διάταξη. 
Ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ την κ. Έλενα Κουντουρά να πάρει το λόγο. 
Ορίστε, κυρία συνάδελφε, έχετε το λόγο.</ChairmanSpeech> 
<Speech><Parlmember>ΕΛΕΝΑ ΚΟΥΝΤΟΥΡΑ</Parlmember>: Ευχαριστώ πολύ, κύριε Πρόεδρε. 
Πρώτα από όλα, θέλω να καταγγείλω και εγώ με τη σειρά μου, το καινούργιο φορολογικό νομοσχέδιο το οποίο έφεραν με τη διαδικασία του κατεπείγοντος σήμερα. Αύριο θα εισαχθεί στην Επιτροπή και πρέπει την Πέμπτη να ψηφιστεί. Όπως φαίνεται, είναι ένα νομοσχέδιο το οποίο ήταν έτοιμο. Και δεν καταλαβαίνω γιατί για άλλη μία φορά, έρχεται με πράξη νομοθετικού περιεχομένου, γιατί για άλλη μία φορά καταλύεται η δημοκρατία, γιατί για άλλη μία φορά, καταργούνται οι Βουλευτές και το νομοθετικό μας έργο. Και θέλω να σημειώσω ότι έχει εβδομήντα τρία άρθρα. 
Έρχομαι στο νομοσχέδιο: 
Είναι ένα πρόχειρο νομοσχέδιο, στο οποίο ήρθαν κάποιες νομοτεχνικές βελτιώσεις. Και όταν αυτές ήρθαν, μετά από δέκα λεπτά άλλαξαν ξανά, διότι ενώ οι νομοτεχνικές βελτιώσεις όριζαν -και μάλλον υποχρέωναν- ο αντιπεριφερειάρχης να αναλάβει όλη την ευθύνη που αφορά το επίμαχο άρθρο για τις ανοιχτές Κυριακές, μαζί με το δήμαρχο, το ΠΑΣΟΚ κάπου άλλαξε γνώμη και αφαιρέθηκαν οι δήμαρχοι. 
Τώρα έρχεται μία καινούργια ένσταση, η οποία ακυρώνει ακόμα και αυτήν την προχειρότητα του αντιπεριφερειάρχη. Από ποιον παίρνει εντολές ο περιφερειάρχης; Από ποιον ελέγχεται ο περιφερειάρχης; Και, τέλος πάντων, πώς αποφασίζει και πού δίνει αναφορά ο αντιπεριφερειάρχης, όταν ο περιφερειάρχης και το περιφερειακό συμβούλιο δεν υπάρχουν πουθενά;
Στο παρόν νομοσχέδιο υπάρχουν ορισμένα σημεία στα οποία θα μπορούσαμε να συναινέσουμε, όπως, για παράδειγμα, το άρθρο 31, που προβλέπει την επέκταση της εφαρμογής των ολοκληρωμένων συστημάτων ελέγχου και ηλεκτρονικής μετάδοσης δεδομένων εισροών – εκροών σε ό,τι αφορά τις εγκαταστάσεις με καύσιμα. Δυστυχώς όμως, ο γενικότερος χαρακτήρας και το σκεπτικό, που διέπουν το συγκεκριμένο νομοσχέδιο, ορίζονται με βάση τη διάταξη για τη λειτουργία των καταστημάτων τις Κυριακές. Είναι προφανές ότι το μέτρο αυτό ευνοεί τη μεγάλη επιχειρηματικότητα και αντίστοιχα πλήττει το μικρό επιχειρηματία.
Κύριοι συνάδελφοι, δεν είναι μνημονιακή δέσμευση. Παρ’ όλα αυτά, την ίδια στιγμή που η μικρομεσαία εμπορική επιχείρηση προσπαθεί με νύχια και με δόντια να επιβιώσει σε περίοδο βαθιάς ύφεσης της πατρίδας μας, έρχεται αυτή η συγκεκριμένη απελευθέρωση που δεν θα αυξήσει τελικά τον τζίρο, αλλά τα κόστη. Οι μόνοι που θα ωφεληθούν είναι οι μεγάλοι –πολυεθνικές και πολυκαταστήματα- εις βάρος των μικρών, βιοπαλαιστών, αυτοαπασχολούμενων. 
Καταστρέφεται λοιπόν η οικογένεια. Και η οικογένεια είναι η δομή της κοινωνίας. Μην ξεχνάτε ότι σε αυτές τις επιχειρήσεις εργάζονται γυναίκες. Εργάζονται γυναίκες που έχουν παιδιά, γυναίκες που δεν θα μπορούν την Κυριακή να καθίσουν -αν καταφέρουν- στο οικογενειακό τραπέζι με τα παιδιά τους, να χαρούν, να ξεκουραστούν και, τέλος πάντων, να απολαύσουν την οικογένεια, που σήμερα πλήττεται. 
Είναι τυχαίο ότι η πλευρά που έσπευσε στην αρμόδια επιτροπή να υπερθεματίσει σε ό,τι αφορά την καθιέρωση της λειτουργίας των καταστημάτων τις Κυριακές, ήταν οι εκπρόσωποι των μεγάλων καταστημάτων; Είναι τυχαίο που οι μικροί και μεσαίοι έμποροι και καταστηματάρχες είναι εντελώς αντίθετοι σε αυτό το μέτρο; 
Αυτή η διαφορά και μόνο, ότι οι μεγάλοι είναι υπέρ και οι μικροί κατά, είναι παραπάνω από ενδεικτική.
Η Κυβέρνηση ισχυρίζεται ότι η διάταξη αφορά καταστήματα κάτω των διακοσίων πενήντα τετραγωνικών μέτρων. Μα, ο συνηθισμένος μέσος όρος είναι, περίπου, ογδόντα τετραγωνικά μέτρα. Επομένως, για ποια καταστήματα μιλάμε; Αλλά και πάλι, με γνώμονα το εμβαδόν και άλλες παρόμοιες παραμέτρους, δεν μπορούμε να αποφύγουμε το γεγονός ότι θα προσφύγουν όλα τα μεγάλα «mall» και οι επιχειρήσεις, τα πολυκαταστήματα στα «εκπτωτικά χωριά», στο Συμβούλιο της Επικρατείας, για να διεκδικήσουν την ίση μεταχείρισή τους ως προς τη λειτουργία τις Κυριακές.
Άκουγα χθες το βράδυ στο δελτίο ειδήσεων μία διαρροή κύκλων, και καλά, από το Υπουργείο Ανάπτυξης, ότι εάν οι μεγαλοεπιχειρηματίες καταφέρουν να προσβάλουν μέσω Σ.τ.Ε. την όποια απόφαση για εξαίρεσή τους, τότε το Υπουργείο θα επανανομοθετήσει. Και άλλα, δηλαδή, πρόχειρα και άλλα αποσπασματικά μέτρα, χωρίς σχέδιο, χωρίς αξιολόγηση, χωρίς μελέτη.
Θεωρήστε όμως, ότι οι προσφυγές είναι ήδη έτοιμες στα συρτάρια των μεγαλοεπιχειρηματιών. Το πιο πιθανό βεβαίως, είναι να γίνουν αποδεκτές, γιατί υπάρχει ήδη τέτοιο προηγούμενο με αλυσίδα σουπερμάρκετ. Τι θα κάνετε; Θα επιστρέφετε συνεχώς εδώ και θα επανανομοθετείτε; Συνιστά σοβαρότητα αυτό; Γιατί αφήνετε συνέχεια παραθυράκια; 
Υποστηρίζει η Κυβέρνηση ότι η λειτουργία των καταστημάτων τις Κυριακές είναι μέτρο υπέρ της τόνωσης της αγοράς. Εάν όντως είναι αυτό το βασικό επιχείρημα, τότε σας λέμε ότι είστε εκτός τόπου και χρόνου. Η αγορά στηρίζεται μόνο με την κατανάλωση. Και η κατανάλωση χρειάζεται χρήματα. 
Το πρόβλημα λοιπόν της αγοράς είναι, ότι οι καταναλωτές δεν έχουν χρήματα. Εάν συνυπολογίσουμε τις συνεχείς ονομαστικές μειώσεις σε μισθούς και συντάξεις, μαζί με τις αλλαγές της κλίμακας φορολόγησης, τις έκτακτες εισφορές και τα χαράτσια, η καταναλωτική δύναμη του μέσου Έλληνα έχει εδώ και πάρα πολύ καιρό πέσει πιο κάτω από το μισό. Και δεν μιλάω φυσικά για τα δύο εκατομμύρια των ανέργων, διότι οι περισσότεροι από αυτούς δεν έχουν καν λεφτά για να θρέψουν τα παιδιά τους. 
Επομένως, εφόσον ο καταναλωτής δεν διαθέτει παραπάνω χρήμα, το μόνο που θα συμβεί είναι, ότι η κατανάλωση θα απλώσει από έξι σε επτά ημέρες. Κανένα απολύτως όφελος, δηλαδή, για την κίνηση και τον τζίρο της αγοράς.
 Επιπλέον, απελευθερωμένο είναι από το 2005 το ωράριο λειτουργίας των καταστημάτων από Δευτέρα μέχρι Σάββατο, όπως και τις Κυριακές, στις ζώνες ειδικά που αποτελούν τουριστικούς προορισμούς χειμώνα – καλοκαίρι, ακόμα και στο ιστορικό κέντρο της Αθήνας. 
Είναι απολύτως ανακριβές επίσης ότι το μέτρο της Κυριακής ισχύει σε ολόκληρη την Ευρώπη.
Σε ορισμένες χώρες μόνο ισχύει, όπως στην Ισπανία και τη Γαλλία και δεν έχει αξιολογηθεί ως ιδιαιτέρως αποδοτικό σε ό,τι αφορά την τόνωση της πραγματικής οικονομίας και της απασχόλησης, αλλά και μελέτες έχουν δείξει ότι υπάρχει αύξηση εξόδων 15%, ενώ τα έσοδα είναι στο 5%.
Είπαμε λοιπόν τι δεν θα συμβεί. Να δούμε όμως, τι πρόκειται να συμβεί. Οι μικροί έμποροι και οι καταστηματάρχες δεν θα μπορέσουν να αντεπεξέλθουν στις απαιτήσεις των νέων ωραρίων. Ήδη ο συγκεκριμένος κλάδος υποφέρει. Θέλω να καταθέσω για στα Πρακτικά έγγραφο της Εθνικής Συνομοσπονδίας Ελληνικού Εμπορίου, αλλά και τις ενστάσεις του Επιστημονικού Συμβουλίου της Βουλής για τις Κυριακές, που είναι αντίθετοι. 
(Στο σημείο αυτό η Βουλευτής κ. Έλενα Κουντουρά καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Πώς θα πληρώσουν οι ιδιοκτήτες το προσωπικό την Κυριακή; Αναπόφευκτα, θα ασκήσουν πίεση στους υπαλλήλους -αν τους έχει απομείνει κανείς, με όλες τις απολύσεις που γίνονται καθημερινά- να υπερβούν τις ώρες εργασίας χωρίς πρόσθετη πληρωμή και φυσικά να επιβαρυνθούν όλες οι εργασιακές σχέσεις. 
Ένα είναι σίγουρο, ότι αυτό που θα συμβεί, είναι πραγματικά το δόγμα που λέει ότι «το μεγάλο ψάρι τρώει το μικρό». Θεωρώντας λοιπόν ότι δεν υπάρχει προαιρετικό και υποχρεωτικό, αλλά υπάρχει ανταγωνισμός, στην αγορά θα υπάρξουν πολύ σοβαρά προβλήματα. Αυτό λοιπόν που εμείς ζητάμε, είναι να αποσυρθεί τελείως το άρθρο 16 και επί της αρχής καταψηφίζουμε αυτό το νομοσχέδιο.
Ευχαριστώ πάρα πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Το λόγο έχει ο κ. Αναγνωστάκης.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Ευχαριστώ πολύ, κύριε Πρόεδρε.
Κύριοι Υπουργοί, απευθύνομαι ιδιαίτερα σε εσάς, γιατί έχετε την πολιτική ιδιότητα εδώ και πάρα πολλά χρόνια. Έχετε διανύσει μια μεγάλη πολιτική διαδρομή. Δεν είστε τεχνοκράτες, άρα αντιλαμβάνομαι πως ήσασταν ανοιχτοί να δεχθείτε προτάσεις, όχι μόνο των φορέων, αλλά και του ίδιου του κοινοβουλευτικού χώρου, των Βουλευτών, προτάσεις μάλιστα που εκφράζουν την συντριπτική πλειοψηφία τόσο του εμπορικού κόσμου όσο και της ελληνικής κοινωνίας. 
Ειπώθηκε μάλιστα από την πλευρά της Αξιωματικής Αντιπολίτευσης -αναγνωρίζοντας ότι υπάρχουν θετικά στοιχεία- ότι θα στηρίξει το νομοσχέδιο, αρκεί να αποσυρθεί το άρθρο 16. Έχετε τη δική μας διαβεβαίωση ή μάλλον -θα το πω λίγο διαφορετικά- έχετε ήδη την αναγνώριση, μέσω της ειδικής αγορήτριάς μας, ότι πραγματικά αυτό το νομοσχέδιο λύνει ζητήματα και ότι δίνει κάποιες απαντήσεις στα προβλήματα του συγκεκριμένου χώρου. Διαφωνούμε, όμως, κάθετα με το ζήτημα των Κυριακών, όπως διευθετείται στο άρθρο 16. 
Ειλικρινά, δεν κατανοώ την εμμονή σας. Δεν κατανοώ γιατί ως Κυβέρνηση δεν παίρνετε την πρωτοβουλία να αποσύρετε ή, εν πάση περιπτώσει, να κάνετε δεκτή την πρόταση των εμπόρων, όπως αυτή έχει εκφραστεί από την Εθνική Συνομοσπονδία Ελληνικού Εμπορίου και μιλάει για επτά Κυριακές, όταν μάλιστα επιπροσθέτως το «επτά» σαν αριθμός αποτελεί –αν θέλετε- μνημονιακή υποχρέωση, αλλά όχι οι πενήντα δύο. Δεν έρχεστε με γενναιότητα να δώσετε μια λύση σ’ αυτήν την -θα έλεγα- συζήτηση, ώστε να εισπράξετε και τα όποια οφέλη. 
Αυτός ο πολιτικός τσαμπουκάς, αυτή η λογική της πυγμής, ειλικρινά –επιτρέψτε μου- αλλά από εμένα δεν γίνεται κατανοητή και θέλω να πιστεύω ότι δεν γίνεται κατανοητή και από το σύνολο της ελληνικής κοινωνίας.
Και επειδή θέλω να είμαι καθαρός απέναντί σας, κύριοι Υπουργοί, αυτά που σήμερα ισχυριζόμαστε για τις Κυριακές, τα ισχυριζόμασταν και όταν ήμασταν κυβερνητικοί εταίροι. Συγκεκριμένα, στις 11 Δεκεμβρίου 2012 είχαμε εκδώσει ως Κόμμα, ως Δημοκρατική Αριστερά, ανακοίνωση στην οποία και τότε διατρανώναμε την αντίθεσή μας στη λογική των πενήντα δύο Κυριακών, με ένα συγκεκριμένο σκεπτικό. Το ίδιο επαναλαμβάνουμε και σήμερα ως Ελάσσων Αντιπολίτευση.  
Διαφωνούμε, κύριοι Υπουργοί, όχι από καπρίτσιο, αλλά όπως τότε που συμμετείχαμε στο συνεργατικό κυβερνητικό σχήμα, έτσι και τώρα πιστεύουμε ότι δεν βοηθά ούτε στην αντιμετώπιση της ανεργίας ούτε στην αύξηση της απασχόλησης και της κίνησης της αγοράς. 
Αντίθετα, εμείς πιστεύουμε ότι επέρχεται επιδείνωση των όρων εργασίας των εμποροϋπαλλήλων. Και οι ίδιοι, όμως, οι έμποροι, δυστυχώς, δέχονται ένα χτύπημα, το οποίο υπονομεύει την προσπάθεια για επιβίωση που κάνουν το τελευταίο διάστημα, όπως οι περισσότεροι επαγγελματίες.
Και κοιτάξτε τώρα, κύριοι Υπουργοί: Εργαζόμενοι, έμποροι, φορείς, πολιτικό προσωπικό -πλην ΠΑΣΟΚ και Νέας Δημοκρατίας- έχουν πλήρη ταύτιση. Κι ενώ σας δίνετε η δυνατότητα να συνθέσετε, να βγει ένα νομοσχέδιο προς τα έξω και να γίνει, αν θέλετε, η πρώτη προσπάθεια, η εκκίνηση για συνθετικές κυβερνητικές πρωτοβουλίες, εσείς όχι απλά το αποκρούετε αλλά συμπεριφέρεστε με έναν ηγεμονικό και αλαζονικό τρόπο που δεν ερμηνεύεται, δεν εξηγείται. 
Πέραν αυτού: ας υποθέσουμε ότι τα πολιτικά επιχειρήματα δεν σας πείθουν. Μα, οι ενστάσεις του Επιστημονικού Συμβουλίου της Βουλής που εγείρουν ζήτημα αντισυνταγματικότητας με βάση τα άρθρα 4 και 5, δεν σας κάνουν να είστε κι εσείς πιο επιφυλακτικοί; Δεν θα έπρεπε να ήσασταν πιο ουσιαστικοί και μεστοί στην απάντηση του ζητήματος που εγείρει το ίδιο το Επιστημονικό Συμβούλιο; 
Ας το πάρουμε τώρα και με τη λαϊκίστικη προσέγγιση: Η Ομοσπονδία Βιοτεχνικών Σωματείων Θεσσαλονίκης, Πιερίας, Σερρών, Βέροιας, Νάουσας, Πέλλας και άλλα, η Ομοσπονδία Εμπορικών Συλλόγων Εύβοιας, Βοιωτίας, Φθιώτιδας, η Εθνική Συνομοσπονδία Ελληνικού Εμπορίου με αλλεπάλληλα υπομνήματα και δελτία Τύπου σας παρακαλούν να κάνετε το αυτονόητο, δηλαδή να τους δώσετε τη δυνατότητα να επιβιώσουν έναντι των μεγάλων, πολυεθνικών καταστημάτων. 
Ειλικρινά, αν ήταν απέναντί μου τεχνοκράτες, δεν θα έπαιρνα το λόγο, δεν θα αποτολμούσα μία τέτοιου είδους προσέγγιση. 
Κύριοι Υπουργοί, σε ένα πολύ εύστοχο, θα έλεγα, κείμενο της Εθνικής Συνομοσπονδίας Ελληνικού Εμπορίου, αναφέρονται πενήντα δύο λόγοι γιατί δεν πρέπει να πάμε στις πενήντα δύο Κυριακές. Επιτρέψτε μου, έχοντας κάνει μία σταχυολόγηση, να σταθώ σε δυο-τρία από αυτά τα οποία θεωρώ ότι είναι σημαντικά. 
«Γιατί η αγορά χρειάζεται ηρεμία και σταθερότητα κι όχι κοινωνικές εντάσεις, αφού θα καταστρατηγηθούν κεκτημένα που θα επιδεινώσουν ακόμη περισσότερο τις διαταραγμένες εργασιακές σχέσεις».
Κι ερωτώ με το χέρι στην καρδιά: Αυτά που ζήσαμε το προηγούμενο διάστημα με άλλες επαγγελματικές ομάδες, θέλετε να τα ζήσουμε τώρα εκ νέου; Δεν θα πρέπει επιτέλους να επέλθει μία εργασιακή ειρήνη; Δεν θα πρέπει να υπάρχει μία κοινωνική ειρήνη, για να προχωρήσει επιτέλους αυτή η προσπάθεια να βγει η χώρα από την κρίση; 
Δεύτερον, όλοι γνωρίζουμε, κύριοι Υπουργοί, ότι σύμφωνα με το άρθρο 4 του Συντάγματος περί ίσης μεταχείρισης, ο περιορισμός των διακοσίων πενήντα τετραγωνικών μέτρων θα αμφισβητηθεί συνταγματικά και με ασφαλιστικά μέτρα θα ανοίξουν τα εμπορικά κέντρα, τα πολυκαταστήματα, οι πολυχώροι και οι υπερχώροι πενήντα δύο Κυριακές. Γιατί; Διότι -κι αυτό το υιοθετώ κι εγώ- όλο το εγχείρημα, κύριοι Υπουργοί, δεν είναι τίποτα περισσότερο από ένα επικοινωνιακό πυροτέχνημα με λάθος προσέγγιση και με περίεργη εμμονή. 
Σας ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Παρακαλώ το συνάδελφο κ. Κουράκο να πάρει το λόγο.</ChairmanSpeech>
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Κυρίες και κύριοι, μετά από τρία χρόνια και πλέον σταθερής υποτέλειας στις μνημονιακές επιταγές, τρία και πλέον χρόνια θυσίες του ελληνικού λαού, τρία χρόνια φιλόδοξων σχεδίων και υποσχεσιολογίας, τα αποτελέσματα είναι τραγικά.
Το πρόσφατο δημοσίευμα των «FINANCIAL TIMES» για την έξοδο της Ελλάδας, το «Grexit» από την Ευρωζώνη, συμπίπτει χρονικά με την ανακοίνωση των στοιχείων της EUROSTAT για την ανεξέλεγκτη άνοδο του δημοσίου χρέους της χώρας. Η Ελλάδα διανύει το γολγοθά του Γ΄ μνημονίου, η συνωμοσιολογία για «Grexit» διαφαίνεται ότι είναι ο προάγγελος του επερχόμενου Δ΄ μνημονίου.
Το κόμμα μας, η Νέα ΜΕΡΑ δείχνει ιδιαίτερη ευαισθησία και υπευθυνότητα για την πορεία των οικονομικών της χώρας. Από τις αρχές του 2013, σε διαδοχικές ανακοινώσεις και κατόπιν ενδελεχούς επεξεργασίας των στατιστικών δεδομένων, είχαμε επισημάνει ότι η χώρα μας είναι προ των θυρών του Δ΄ μνημονίου. Το πολυνομοσχέδιο, που πριν μερικές μέρες ψηφίστηκε εδώ στη Βουλή, είναι η αρχή των νέων δυσβάστακτων μέτρων. Το μπαράζ των επιπρόσθετων μέτρων αναμένεται τον Οκτώβριο με την κατάθεση του κρατικού προϋπολογισμού. Φαίνεται ότι η Κυβέρνηση βιάστηκε πάρα πολύ και φέρνει από το παράθυρο το νέο φορολογικό νομοσχέδιο με τη μορφή του κατεπείγοντος.
Κύριοι της Κυβέρνησης, δεν είστε σοβαροί! Με το δημόσιο χρέος της χώρας, συμπεριλαμβανομένων και των swaps κρατικών χειρογράφων, καθώς και το χρέος των τραπεζών, έχουμε υπολογίσει ότι το συνολικό εθνικό χρέος φτάνει στα 740 δισεκατομμύρια, εκ των οποίων τα 470 δισεκατομμύρια θεωρούνται εξωτερικό χρέος. Η κυβερνητική τριάδα -Σαμαράς, Βενιζέλος και Στουρνάρας- έχουν τεράστιες ευθύνες απέναντι στο έθνος. Σε συνθήκες εντεινόμενης οικονομικής κρίσης, το χρέος αυτό δεν μπορεί να εξυπηρετηθεί. Η εθνική οικονομία εισέρχεται στον έβδομο χρόνο ύφεσης και η Κυβέρνηση με ξεδιάντροπο τρόπο εξακολουθεί να φορολογεί υπέρμετρα τους Έλληνες πολίτες.
Κυρίες και κύριοι συνάδελφοι, ιδιαίτερα της συγκυβέρνησης, αυτό είναι το περίφημο success story που μας λέγατε; Πού είναι οι επενδύσεις; Πού είναι οι αποκρατικοποιήσεις; Ο ελληνικός λαός βιώνει την έβδομη χρονιά ύφεσης, με την ανεργία να υπερβαίνει το 30%, τις κοινωνικές δομές να καταρρέουν και όλα αυτά ξέρετε για ποιο λόγο; Για όσους, αφ’ενός, ισχυρίζονται ότι δεν υπάρχει προσανατολισμός θα πω ότι, αντιθέτως, εκτελείται οργανωμένο σχέδιο, σχέδιο εκποίησης της χώρας και του εθνικού πλούτου. Εδώ και μήνες εξελίσσεται το σχέδιο εκποίησης της δημόσιας περιουσίας και φροντίζετε εσείς για την απαλλαγή των ευθυνών των διοικητικών συμβουλίων των τραπεζών και προσπαθήσατε και για τα μέλη του ΤΧΣ.
Παράλληλα, λειτουργεί και το σχέδιο της εκποίησης της ιδιωτικής περιουσίας. Με το PSI του κ. Βενιζέλου κουρεύτηκαν τα ομόλογα των Ελλήνων νοικοκυραίων που εμπιστεύτηκαν στο κράτος τις αποταμιεύσεις τους. Με τη φορομπηχτική πολιτική κατά της ακίνητης περιουσίας έχουν γεμίσει οι θερινοί θίασοι με τα ανέκδοτο τύπου «πρόσεχε, γιατί θα σου γράψω το σπίτι».
Τώρα αποτελειώνει τους μικρομεσαίους. Η ρύθμιση των ανοικτών καταστημάτων την αργία της Κυριακής έρχεται ως μέτρο απελευθέρωσης και τόνωσης της αγοράς; Αυτές είναι οι μεταρρυθμίσεις που μας λέγατε; Όλη η αγορά φωνάζει ότι το μέτρο των πενήντα δύο Κυριακών εξοντώνει τις μικρομεσαίες επιχειρήσεις.
Κύριε Υπουργέ, λειτουργείτε ως Πόντιος Πιλάτος μέσα στη Βουλή και πετάξατε το μπαλάκι στους αντιπεριφερειάρχες. Να σας πω «μπράβο σας»; Είστε, όμως, εκτός νόμου. Δεν μπορούν οι αντιπεριφερειάρχες να πάρουν αυτήν την ευθύνη. Θα πρέπει οι περιφερειάρχες και τα περιφερειακά συμβούλια να αποφασίσουν και με την εισήγηση των Εμπορικών Συλλόγων ή της ΕΣΕΕ. Μόνο τότε μπορεί ο αντιπεριφερειάρχης να υπογράψει.
Σας παραπέμπω στην ανακοίνωση της ΕΣΕΕ ότι αυτό το μέτρο των πενήντα δύο Κυριακών διογκώνει κατά 25%, δηλαδή, κατά 1,6 δισεκατομμύρια το ετήσιο κόστος μισθοδοσίας σε μία χρονιά που οι πλέον αισιόδοξες προβλέψεις αναφέρουν πτώση του τζίρου στο επίπεδο του 13%.
Με αυτόν τον τρόπο ουσιαστικά βάζει ταφόπλακα στις μικρομεσαίες επιχειρήσεις, αφήνοντας μεγαλύτερο μερίδιο αγοράς για τις πολυεθνικές. 
Το επιχείρημα που επικαλείσθε ότι το μέτρο λειτουργεί στις περισσότερες ευρωπαϊκές πόλεις δεν ευσταθεί. Δεν χρησιμοποιούμε το ίδιο φάρμακο για διαφορετική πάθηση. Άλλωστε, στο παράδειγμα της Ισπανίας, σύμφωνα πάλι με την έκθεση της ΕΣΕΕ, μόνο το 4,6% των καταναλωτών αξιοποιεί τη δυνατότητα της Κυριακής, ενώ το 70% δεν έχει αγοράσει ποτέ τίποτα τις ημέρες αργίας.
Αυτά δεν τα λέω εγώ ούτε η Αντιπολίτευση. Ακούστε τους φορείς. Τι ζητούν; Το κύριο που ζητούν είναι ρευστότητα. Η ανακεφαλαιοποίηση των τραπεζών δεν μετακυλίεται στην αγορά, ενώ η χρηματοδότηση μέσω ΕΤΕΑΜ μπλοκάρει τις προϋποθέσεις που θέτουν οι τράπεζες, καθώς και τις εγγυήσεις. 
Σε μία οικονομία που δοκιμάζεται από τις τραγικές συνέπειες μίας πρωτοφανούς κρίσης και μείωσης του ΑΕΠ πάνω από το 25%, βασικό πυλώνα της κοινωνικής ισορροπίας αποτελεί ο θεσμός της οικογένειας. Το ενδεχόμενο ουσιαστικής κατάργησης της κυριακάτικης αργίας πλήττει τον οικογενειακό προγραμματισμό με κλιμακωτές επιπτώσεις τόσο στην υπογεννητικότητα, όσο ακόμα και σε διαζύγια.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Επιπρόσθετα, η λειτουργία των καταστημάτων τις Κυριακές προσβάλλει το θρησκευτικό συναίσθημα του ελληνικού λαού σε μία περίοδο που έχει εναποθέσει τις ελπίδες του στην Ελληνορθόδοξη Εκκλησία μας. 
Θεωρώ ότι το ζήτημα της λειτουργίας των καταστημάτων αποτελεί ένα σύνθετο θέμα που ξεφεύγει από τα όρια της ρύθμισης του ωραρίου λειτουργίας, όπως συμβαίνει για παράδειγμα στους τουριστικούς προορισμούς, αφού αυτό αφορά μόνο την περίοδο αιχμής που καλύπτει ένα διάστημα λίγων εβδομάδων.
Άλλωστε, αντίστοιχη είναι και η πρόταση της ΕΣΕΕ που κάνει λόγο για λειτουργία των καταστημάτων για επτά περίπου εβδομάδες το χρόνο. Τι νόημα θα έχει να λειτουργήσουν τα καταστήματα τις Κυριακές στη Β΄ Πειραιώς, για παράδειγμα;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα κλείσω επαναλαμβάνοντας την επισήμανση της ΕΣΕΕ σχετικά με την αντίστοιχη καμπάνια της Μεγάλης Βρετανίας «Κρατήστε την Κυριακή ξεχωριστή», η οποία συνοψίζεται σε πέντε επιχειρήματα: προστασία των οικογενειακών σχέσεων, διάσωση των μικρών τοπικών επιχειρήσεων, διατήρηση των κοινωνικών δραστηριοτήτων, σεβασμός στη θρησκεία, τα ήθη και τα έθιμα, δικαίωμα στην ξεκούραση.
Το ζήτημα έχει κοινωνικές προεκτάσεις και θέλω να πιστεύω ότι σε όλες τις πτέρυγες του ελληνικού Κοινοβουλίου η ιδεολογία του νεοφιλελευθερισμού δεν αποτελεί την πλειοψηφία, αλλά την οικτρά μειοψηφία. Γι’ αυτό, καταψηφίζω επί της αρχής το νομοσχέδιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ.
Παρακαλώ να λάβει το λόγο η κ. Πιπιλή.
Ορίστε, κυρία συνάδελφε, έχετε το λόγο.</ChairmanSpeech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Κυρίες και κύριοι συνάδελφοι, είμαι σύμφωνη με το νομοσχέδιο. Επίσης, τονίζω ότι και μόνο το ότι είναι προαιρετική όλη αυτή η ιστορία την οποία συζητάμε, μου δίνει ακόμα μεγαλύτερη δύναμη για να στηρίξω αυτό το νομοσχέδιο. 
Έχω την αίσθηση ότι κάποτε πρέπει να λέμε τα πράγματα απλά και κατανοητά. Επιτέλους, δεν μπορεί η Ελλάδα σε ορισμένους τομείς να εξακολουθεί να συμπεριφέρεται ως η τελευταία χώρα σοβιέτ μ’ αυτές τις συντεχνιακές κλειστές, άθλιες, καταστροφικές λογικές που πολλές φορές στηρίζονται και από συνδικαλιστές. Σήμερα οι συνδικαλιστικοί αγώνες θα έπρεπε να έχουν τελείως διαφορετική μορφή και αυτή τη στιγμή να μην είναι κλειστό για ώρες το πολύπαθο κέντρο της Αθήνας που καταστράφηκε μεταξύ άλλων και από τις συνεχείς πορείες των τελευταίων δεκαπέντε ετών.  
Δεν γίνεται, λοιπόν, να έχει αποκλειστεί για μία ακόμα φορά το πολύπαθο κέντρο της Αθήνας από τους ίδιους τους πληττόμενους καταστηματάρχες και εργαζόμενους, τη στιγμή που οι ίδιοι συμφωνούν ότι κάποτε πρέπει να μπει και σ’ αυτό το θέμα των αλόγιστων πορειών μία τάξη και σειρά.
Είμαστε, λοιπόν, και σε αυτόν τον τομέα η τελευταία σοβιετική σε αντίληψη χώρα όπου, αν είναι δυνατόν, τον εκπρόσωπο της αγοράς που είναι τα καταστήματα, το βασικό κορμό της λεγόμενης παγκόσμιας ελεύθερης οικονομίας, τον υποβιβάζουν ορισμένοι και τον σέρνουν σε σκληρό σοβιετικού τύπου κρατισμό. Νομίζω ότι αυτό είναι πρωτοφανές και μόνο σε ορισμένους Έλληνες και συνδικαλιστές και λοιπούς, μπορεί να αρμόζει τέτοιου είδους απαράδεκτη συμπεριφορά. 
Εγώ μιλάω για το δικό μου το χωριό. Το δικό μου το χωριό είναι η Αθήνα. Το δικό μου το χωριό είναι αυτό που «πεθαίνει». Αυτό το νομοσχέδιο αν λειτουργήσει σωστά, με τους κανόνες της ελεύθερης αγοράς, αλλά και τη δημοκρατικότητα του προαιρετικού, θα βοηθήσει πολύ μία πρωτεύουσα που το κέντρο της καταστρέφεται διαχρονικά από διάφορους λόγους και όχι από το γεγονός ότι τα μαγαζιά δεν δούλευαν τις Κυριακές ή θα δουλέψουν Κυριακές. 
Εγώ, λοιπόν, ως γυναίκα εργαζόμενη από δεκαοκτώ ετών σε μία πολύ απαιτητική καθημερινή πολύχρονη εργασία, πάντα αναρωτιόμουν γιατί να μην έχω το δικαίωμα να μπορώ να κάνω τις αγορές μου την Κυριακή. 
Και θα μου πουν κάποιοι ότι την Κυριακή είναι η εκκλησία. Δηλώνω, λοιπόν, κατηγορηματικά, γιατί αυτό το εξωφρενικό που ακούγεται ότι αν είναι ανοικτά τα καταστήματα την Κυριακή χαλάει η ισορροπία του έθνους μεταξύ θρησκείας, πολιτισμού και οικονομίας, ότι εγώ είμαι χριστιανή ορθόδοξη από πεποίθηση και όχι επειδή με βάπτισαν –με αεροβάπτισμα μάλιστα- οι γονείς μου. Δηλώνω ακόμη κατηγορηματικά ότι ως χριστιανή ορθόδοξη δεν θεωρώ άθεους ούτε τα γκαρσόνια ούτε τα εστιατόρια ούτε τους ταξιτζήδες ούτε τα κανάλια ούτε τους εργαζόμενους στα κανάλια ούτε τους γιατρούς ούτε τους νοσηλευτές ούτε αυτές τις εκατοντάδες χιλιάδες ανθρώπων που εργάζονται την Κυριακή για να ζει η κοινωνία.
Τα παιδικά μου χρόνια, όπως και πολλών Αθηναίων, ήταν δομημένα στις οικογενειακές αξίες, εκκλησία, εν συνεχεία ξενάγηση σε αρχαιολογικούς χώρους -τους γυρίσαμε όλη η δική μου γενιά- σε μια ζωντανή Αθήνα και μετά πηγαίναμε οικογενειακώς είτε να φάμε ένα ψαράκι, αν είχαμε χρήματα, είτε γυρίζαμε το μεσημέρι στο σπίτι. 
Εν πάση περιπτώσει, όλο και κάπου στο εξωτερικό ζήσαμε σε όλο τον κόσμο και είδαμε πώς λειτουργούν και άλλες δημοκρατικές κοινωνίες που δεν είναι και τις ελεύθερης οικονομίας, της δυτικότροπης, όπως είναι η Ελλάδα. Για παράδειγμα, οι χριστιανοί ορθόδοξοι είναι άθεοι και απειλούνται από ακραίους με αφορισμό, ενώ στο Ραμπάτ του Μαρόκου -που μόλις πριν από δύο μήνες ήμουν για πολλοστή φορά- ή στην Κωνσταντινούπολή ή στο Ντουμπάι ή στο Κάιρο ή στην Αλεξάνδρεια ή οπουδήποτε, τέθηκε ποτέ θέμα σε αυτούς, που είναι πολύ πιο αυστηροί θρησκευτικά από ότι εμείς, να μην ανοίγουν τα μαγαζιά την Παρασκευή; 
Και να θυμίσω και κάτι. Η λέξη «παζάρια» δεν είναι στις παιδικές μνήμες, αλλά και στην καθημερινότητα όλων των Ελλήνων; Δεν μου λέτε, κυρίες και κύριοι συνάδελφοι, τα παζάρια στο Κοπανάκι, για παράδειγμα, της Μεσσηνίας ή σε όλη την Ελλάδα, ποια μέρα είναι ιστορικά συνδεδεμένα με την οικογένεια, με την πατρίδα, με τη γλώσσα, με τη γεωργία και με τη θρησκεία;
Μην ξεχνάμε, λοιπόν, την καθημερινότητα του παζαριού, που είναι και ο βασικός τουριστικός πόλος για πολλές περιοχές. 
Κυρίες και κύριοι, η Αθήνα, ειδικά το κέντρο της Αθήνας –εγώ δεν τολμώ να μιλήσω για την επαρχία, γιατί εδώ έχουμε ειδήμονες και επομένως εγώ θα μιλήσω για το δικό μου χωριό- καταστράφηκε από την ερημοποίησή του. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Βέβαια, η ερημοποίηση προέκυψε –και ας μη βαυκαλιζόμαστε- πριν από την κρίση. Μάλιστα, γι’ αυτό μπορούμε να κάνουμε πολλές συζητήσεις, αφού σχεδόν οι μισοί δημόσιοι υπάλληλοι μόλις πήραν το εφάπαξ, άνοιξαν και ένα παπουτσάδικο πολύ πριν την κρίση. 
Η Αθήνα θα λειτουργήσει σαν κανονική πόλη μ’ αυτήν τη δυνατότητα που δίνεται και γι’ αυτό στηρίζω πάρα πολύ αυτό το νομοσχέδιο. Διότι και το παραεμπόριο θα χτυπηθεί ακόμα περισσότερο και το κυριότερο, θα έχουμε μία ζωντανή πόλη όχι μόνο για τους τουρίστες αλλά και για εμάς που, εν πάση περιπτώσει, αν θέλουμε πάμε στην εκκλησία και αν δεν θέλουμε δεν πάμε. Πάντως στην κατανάλωση θα πάμε. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς σας ευχαριστούμε, κυρία Πιπιλή. 
Το λόγο έχει ο κ. Παύλος Χαϊκάλης.</ChairmanSpeech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ πολύ, κύριε Πρόεδρε. 
Θα ήθελα να ευχαριστήσω την κ. Πιπιλή, γιατί μας ξύπνησε κάποιες αναμνήσεις που αναφέρονται σε μία άλλη εποχή. Μας ξύπνησε αναμνήσεις για τότε που μιλάγαμε για την οικογένεια που πήγαινε το πρωί στην εκκλησία, μετά πήγαινε, όπως είπε, στους αρχαιολογικούς χώρους, μετά άκουγε τραγούδια στο ραδιόφωνο, μετά πήγαινε στο γήπεδο και παρακολουθούσε ποδόσφαιρο, ενώ το βράδυ άκουγε το τρανζιστοράκι. Όμως, αυτές ήταν άλλες εποχές. Ήταν άλλες εποχές, αφού τότε η ελληνική οικογένεια στηριζόταν, τότε υπήρχε η έννοια της θρησκείας σ’ αυτήν τη χώρα και τότε το «επιχειρείν» δεν ήταν ποινικοποιημένο.  Σήμερα έχει πέσει σε μια κατάντια άνευ προηγουμένου. Όμως, μιλάμε για άλλες εποχές. Μιλάμε για μια άλλη Ελλάδα με ένα άρωμα το οποίο, δυστυχώς, όχι απλώς δεν μυρίζει αλλά βρωμάει. 
Όπως αναφέρεται και στην αιτιολογική έκθεση, το παρόν σχέδιο νόμου στοχεύει στη διασφάλιση της εύρυθμης λειτουργίας της αγοράς. Τώρα, γιατί αυτή η αγορά δεν το καταλαβαίνει αυτό και δεν μπορεί να λειτουργήσει εύρυθμα, δεν μπορώ να το καταλάβω. Πρόκειται για κάτι αξιοπερίεργο. 
Είναι όντως θετικό, κύριε Υπουργέ, το γεγονός ότι αυξάνονται οι εκπτωτικές περίοδοι, αν και για τον ακριβή προσδιορισμό τους θα έπρεπε να λαμβάνονται υπ’ όψιν τα τοπικά χαρακτηριστικά της οικονομικής γεωγραφίας. Και εκείνο που πρέπει να σας διαφεύγει είναι ότι τα μαγαζιά δεν ζουν μόνο με οικονομικές εκπτωτικές περιόδους, αλλά είναι μονίμως σε εκπτωτική περίοδο, γιατί βάζουν συνέχεια προσφορές, προκειμένου να αντεπεξέλθουν στην κρίση που μαστίζει την αγορά. 
Έχει μαλλιάσει η γλώσσα μας να λέμε ότι τουλάχιστον σε τουριστικές ή σε ακριτικές ζώνες θα πρέπει το φορολογικό καθεστώς, όπως επίσης και ο ΦΠΑ, να πέσει σε τέτοια επίπεδα, ώστε να είναι ανταγωνίσιμος σε σχέση με τα γειτονικά κράτη. Ποτέ δεν έχουμε εισακουστεί. 
Είναι συστηματική, επίσης, η προσπάθεια για τη συστηματοποίηση των ελέγχων και για την εξυγίανση της αγοράς καυσίμων. Παρ’ όλα αυτά, με το άρθρο 16 που αφορά την επέκταση της λειτουργίας των καταστημάτων κάτω των διακοσίων πενήντα τετραγωνικών, σύμφωνα και με την Οικονομική και Κοινωνική Επιτροπή, δεν εξυπηρετούνται οι στόχοι αναδιάρθρωσης και μείωσης κόστους των επιχειρήσεων. Όμως, το σημαντικότερο είναι ότι για άλλη μια φορά δεν λαμβάνονται υπ’ όψιν οι αντιδράσεις των παραγωγικών φορέων. Ο κύριος λόγος που αντιδρούν οι παραγωγικοί φορείς έχει να κάνει με το αυξημένο κόστος λειτουργίας των καταστημάτων που η ρύθμιση αυτή επιφέρει στις επιχειρήσεις. 
Περαιτέρω, εξαιτίας της αύξησης των εξόδων, δεν θα υπάρξει μείωση στις τιμές, ενώ ούτε ο εβδομαδιαίος τζίρος αναμένεται να αυξηθεί, αλλά απλώς θα μετακυλιθεί από τις άλλες μέρες της εβδομάδας στην Κυριακή. Η Κυβέρνηση βάζει ουσιαστικά ταφόπλακα στις οικογενειακές μικρομεσαίες επιχειρήσεις, οι οποίες βέβαια θα αναγκαστούν να κλείσουν, εφόσον δεν θα μπορούν να ανταπεξέλθουν στις επιπλέον ώρες εργασίας και στα αυξημένα λειτουργικά τους έξοδα. 
Συγκεκριμένα για τους εργαζόμενους που θα  πρέπει έστω και κυκλικά με εκ περιτροπής και μερική απασχόληση να εργαστούν τις Κυριακές, οι ιδιοκτήτες των επιχειρήσεων θα πρέπει να καταβάλλουν αυξημένες αποδοχές για την εργασία της Κυριακής. Εδώ, λοιπόν, δημιουργείται ένα τεράστιο ερώτημα.
Όταν πολλές επιχειρήσεις στο εμπόριο δεν μπορούν να πληρώσουν τους εργαζόμενούς τους για τέσσερις ή έξι μήνες, πώς θα καταβληθούν οι αυξημένες  αμοιβές της εργασίας της Κυριακής;  
Τέλος, σύμφωνα με το Επιστημονικό Συμβούλιο της Βουλής, αλλά και με την Οικονομική και Κοινωνική Επιτροπή και την ΕΚΠΟΙΖΩ, είναι πολύ πιθανόν –δεν είναι πιθανό, αλλά σίγουρο ότι θα γίνει- τα πολυκαταστήματα άνω των διακοσίων πενήντα τετραγωνικών μέτρων να προσβάλουν τη συγκεκριμένη ρύθμιση ως αντιβαίνουσα στο Κοινοτικό Δίκαιο περί ανταγωνισμού και να έχουν και αυτά τη δυνατότητα λειτουργίας όλες τις Κυριακές του έτους. Αυτό θα σημαίνει μετακύλιση του τζίρου από τις μικρομεσαίες επιχειρήσεις προς τα πολυκαταστήματα, δυσχεραίνοντας ακόμη περισσότερο τη θέση των μικρομεσαίων επιχειρήσεων, με αποτέλεσμα την περαιτέρω αύξηση της ανεργίας, εφόσον πολλές απ’ αυτές τις επιχειρήσεις θα αναγκαστούν να βάλουν λουκέτο. Μάλιστα το Επιστημονικό Συμβούλιο της Βουλής κάνει λόγο και για αντίθεση με τα άρθρα 4 και 5 του Συντάγματος. 
Κατά τη διάρκεια συζήτησης του νομοσχεδίου στην επιτροπή ο κ. Χατζηδάκης, προσπαθώντας να υπεραμυνθεί των αποφάσεών του, ανέφερε ότι η μελέτη του ΟΟΣΑ έχει αποσταλεί στην Κυβέρνηση και πως αυτό το επιβεβαιώνει ο Οργανισμός με ηλεκτρονικό ταχυδρομείο. Εμείς θα τη δούμε, κύριε Υπουργέ, αυτήν τη μελέτη; Για ποιο e-mail μας λέτε; Είναι δυνατόν να υπάρχει μελέτη για ένα τόσο σημαντικό θέμα και να μην το γνωρίζουν οι Βουλευτές;
Στην πράξη, βέβαια, για εμάς τους Ανεξάρτητους Έλληνες δεν θα άλλαζε ακόμη και τίποτα, αν είχαμε στα χέρια μας τέτοια μελέτη. Έχουμε χορτάσει από θεωρίες και μελέτες από ευρωπαϊκούς οργανισμούς και αν κρίνουμε από τη μέχρι τώρα επιτυχία των μνημονίων στην Ελλάδα, καταλαβαίνουμε πόσο εκτός πραγματικότητας θα είναι και αυτή η μελέτη σε ό,τι έχει σχέση με την ελληνική πραγματική οικονομία. 
Γι’ αυτό και επιμένω ότι θα πρέπει να ακούσουμε τους εμπόρους και τους ανθρώπους της αγοράς που γνωρίζουν από πρώτο χέρι πώς έχει η κατάσταση και, βέβαια, εννοείται ότι ενδιαφέρονται για το μέλλον και την επιβίωση των επιχειρήσεών τους. Λέτε να αντιδρούσαν οι άνθρωποι αυτοί, αν έβλεπαν ότι πρόκειται για ένα θετικό μέτρο; 
Αναφορικά με τις λαϊκές αγορές, το ημερήσιο δικαίωμα θα πρέπει να ορίζεται με απόφαση του περιφερειάρχη για τα όρια κάθε περιφέρειας και όχι με απόφαση των κατά τόπους δημάρχων. Κάτι τέτοιο θα συνέβαλε ώστε να εξαλειφθούν περιπτώσεις εξυπηρέτησης συμφερόντων ημετέρων, αλλά και εισπρακτικής λογικής. 
Επίσης, αν και κρίνεται θετική η μείωση του αριθμού των μελών του Διοικητικού Συμβουλίου Λαϊκών Αγορών, δυστυχώς, δεν υπάρχει συμμετοχή εκπροσώπων των καταναλωτών. Αυτό, σύμφωνα και με την ΕΚΠΟΙΖΩ,  έρχεται σε αντίθεση με τις κατευθύνσεις της Ευρωπαϊκής Ένωσης περί διαβούλευσης και συμμετοχής των καταναλωτών σε όλους τους χώρους, όπου λαμβάνονται αποφάσεις που τους αφορούν. 
Όσον αφορά στις καταναλωτικές οργανώσεις, σε μία περίοδο όπου οι έλεγχοι στην αγορά είναι μειωμένοι, οι καταναλωτικές οργανώσεις είναι οι μόνες που μπορούν να προστατέψουν τους καταναλωτές που βρίσκονται αντιμέτωποι με καταχρηστικές πρακτικές. Δεδομένης της διακοπής χρηματοδότησής τους από τον κρατικό προϋπολογισμό, θα έπρεπε τουλάχιστον να υπάρξει πρόβλεψη, προκειμένου να επιτρέπεται η επιχορήγησή τους από διεθνείς και ευρωπαϊκούς οργανισμούς μέσα από διαφανείς διαδικασίες, όπως προτείνει και η ΕΚΠΟΙΖΩ. 
Συνοπτικά, με το παρόν νομοσχέδιο η Κυβέρνηση για μια ακόμη φορά κινείται στα όρια της αντισυνταγματικότητας. Ωθεί την αγορά σε ακόμη περισσότερα λουκέτα. Δημιουργεί πελατειακή σχέση μεταξύ δήμων και επαγγελματιών που απασχολούνται στις λαϊκές αγορές και αποδυναμώνει τις καταναλωτικές οργανώσεις, την τελευταία γραμμή άμυνας των καταναλωτών. 
Έτσι, όχι μόνο δεν διασφαλίζετε, κύριοι της συγκυβέρνησης, την ομαλή λειτουργία της αγοράς αλλά, αντίθετα, την οδηγείτε σε πλήρη απορρύθμισή της. 
Το χειρότερο, όμως, που κάνει αυτή η Κυβέρνηση για άλλη μια φορά είναι ότι δεν ακούει τους εμπλεκόμενους φορείς και ειδικά τους εμπόρους, που γνωρίζουν την κατάσταση στην αγορά και προειδοποιούν για την επερχόμενη αύξηση της ανεργίας και των κλειστών καταστημάτων, που θα έχει ως αποτέλεσμα η αδιέξοδη πολιτική που ακολουθείτε, υπακούοντας κατά γράμμα στις εντολές των δανειστών. 
Αντί, λοιπόν, σύσσωμος ο πολιτικός κόσμος να καταδικάσει το λάθος και να επιβάλει στους δανειστές μας μια διαφορετική πολιτική, η συγκυβέρνηση Νέα Δημοκρατία-ΠΑΣΟΚ το μόνο που κάνετε είναι να συνεχίζετε να πορεύεστε στον ίδιο λάθος δρόμο, διογκώνοντας ακόμη παραπάνω το λάθος αυτό, με συνέπειες ολέθριες για τη χώρα και όλους τους Έλληνες πολίτες. 
(Χειροκροτήματα από την πτέρυγα των ΑΝΕΛ)</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Μου  επιτρέπετε, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πριν σας δώσω το λόγο, κύριε Υπουργέ,  θέλω να ανακοινώσω στο Τμήμα ότι τα κλαδικά σωματεία εμπορίου-υπηρεσιών και οι ενώσεις αυτοαπασχολουμένων  και μικρών εμπόρων κατέθεσαν ψήφισμα με το οποίο εκφράζουν τη διαμαρτυρία τους για τις διατάξεις  του σχεδίου νόμου του Υπουργείου Ανάπτυξης και Ανταγωνιστικότητας που επιφέρουν  αλλαγές στο ωράριο των καταστημάτων και καταργούν την αργία της Κυριακής. 
Το ψήφισμα για την οικονομία του χρόνου κατατίθεται στα Πρακτικά της σημερινής συνεδρίασης. 
(Στο σημείο αυτό κατατίθεται για τα Πρακτικά το προαναφερθέν ψήφισμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Πρόεδρε, το ψήφισμα πρέπει να διαβαστεί εδώ. Αυτό είναι το αίτημα της αντιπροσωπείας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα κατατεθεί στα Πρακτικά. Θα μοιραστεί σε όλους τους συναδέλφους. Άρα θα διαβαστεί. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Ευχαριστώ, κύριε Πρόεδρε. 
Κύριε Πρόεδρε, κυρίες και κύριοι συνάδελφοι, χωρίς καμμία αμφιβολία ασχολία, όλοι το περιμέναμε άλλωστε, δεν αποτελεί έκπληξη …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πόσα λεπτά θέλετε, κύριε Υπουργέ;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Όσο δικαιούμαι. Ποσά είναι, δεκαοκτώ;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Υπουργέ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Δεν αποτελεί έκπληξη, λοιπόν, ότι οι προβλέψεις για τη λειτουργία των καταστημάτων τις Κυριακές έχουν κλέψει την παράσταση σε αυτό το νομοσχέδιο, με αποτέλεσμα να μη συζητηθούν επαρκώς μια σειρά από αρκετές άλλες σημαντικές ρυθμίσεις για την καθημερινότητα του Έλληνα πολίτη. Και επειδή οι Έλληνες πολίτες δικαιούνται να ξέρουν τι αλλάζει στη ζωή τους, θα μου επιτρέψετε διά βραχέων να αναφερθώ σε μερικές από αυτές τις ρυθμίσεις για την πληρότητα της συζητήσεως στη Βουλή των Ελλήνων.  
Πρώτα απ’ όλα να σημειώσουμε ότι με το συγκεκριμένο νομοσχέδιο καταργείται ο αναχρονιστικός Αγορανομικός Κώδικας που ισχύει από το 1946. Υπάρχει πλέον ένα σύγχρονο ευρωπαϊκό πλαίσιο για τη λειτουργία της αγοράς, με βάση το οποίο στην πραγματικότητα περισσότερες εταιρείες θα μπορούν να πωλούν περισσότερα προϊόντα σε περισσότερα σημεία. Αυτό ενισχύει τον καταναλωτή και φυσικά προωθεί τον ανταγωνισμό. 
Ένα χαρακτηριστικό παράδειγμα του πώς μπορεί να λειτουργήσει το νομοσχέδιο αυτό μας δίνει το τι έγινε με το βρεφικό γάλα. Και τότε όταν το  νομοθετήσαμε, υπήρχαν αντιδράσεις, αλλά σήμερα όλοι οι νέοι γονείς ξέρουν ότι το βρεφικό γάλα που πλέον δεν πωλείται μόνο στα φαρμακεία αλλά και στα σούπερ μάρκετ, είναι φθηνότερο κατά 20 έως 25%.
Τέτοιου είδους ρυθμίσεις, λοιπόν, θέλουμε να προχωρήσουμε με αυτό το νομοσχέδιο. Ένα το κρατούμενο. 
Δεύτερον, έχουμε τους ελέγχους. Εμείς, πιστεύουμε στη λειτουργία της αγοράς, πιστεύουμε στον ανταγωνισμό, αλλά πιστεύουμε προφανέστατα και στην προστασία του καταναλωτή και στην τιμωρία όλων όσων μετέρχονται παράνομες μεθόδους. Γι’ αυτόν το λόγο υπάρχει ένταση ελέγχων με ένα ορθολογικό σύστημα κυρώσεων και ταυτόχρονα με ένα διαφανές το σύστημα κυρώσεων. 
Θα μπορούσα να πω πολλά, αλλά ενδεικτικά θα σταθώ σε ένα παράδειγμα. Σταματάει η λογική του «από-έως», δηλαδή ας πούμε από 1 ευρώ μέχρι πολλές χιλιάδες ευρώ, διότι δεν θέλουμε να δίνουμε το δικαίωμα σε οποιουσδήποτε επιτήδειους ελεγκτές να έρθουν και να συναλλάσσονται, να ευνοούν, να αδικούν και, εν πάση περιπτώσει, να μετέρχονται μεθόδους τις οποίες όλοι γνωρίζουμε και όλοι καταδικάζουμε κατά καιρούς. 
Δεν φτάνει όμως, μόνο να τις καταδικάζουμε, αλλά πρέπει η πολιτεία να υιοθετεί μέτρα για την αντιμετώπισή τους. Και αυτό κάνουμε. Και χαίρομαι που σε γενικές γραμμές τουλάχιστον, από τις συζητήσεις που έγιναν στην επιτροπή, αλλά και απ’ όσα ελέχθησαν σήμερα, υπάρχει μια γενικότερη συναίνεση στο μέτρο του δυνατού και ως προς αυτές τις ρυθμίσεις. 
Τρίτον, κάναμε μια σειρά ρυθμίσεις στο χώρο των καυσίμων, που είναι πολύ σημαντικό θέμα για τον Έλληνα πολίτη –θέμα της καθημερινότητας. 
Θα μου επιτρέψετε να πω σε τίτλους τις βασικότερες ρυθμίσεις. Πέραν των κυρώσεων που υπάρχουν, ποινές φυλάκισης για έξι μήνες κ.λπ., απαγορεύουμε να δημιουργηθεί πρατήριο στον ίδιο χώρο και από τον πρατηριούχο που συλλαμβάνεται με πειραγμένες αντλίες, αλλά και από συγγενείς του μέχρι δευτέρου βαθμού, γιατί μέχρι τώρα είχαμε παράκαμψη της νομοθεσίας. Πήγαινε κάποιος άλλος συγγενής, κατά κανόνα, του πρατηριούχου στον ίδιο χώρο και έκανε ένα άλλο πρατήριο προφανώς, παραβιάζοντας το πνεύμα του νόμου. 
Εισάγουμε πλέον ελέγχους με το λεγόμενο «μυστικό» αυτοκίνητο, ένα αυτοκίνητο που δεν θα γράφει επάνω «Υπουργείο Ανάπτυξης». Θα είναι σαν ένα κανονικό αυτοκίνητο, το οποίο όμως την ώρα που θα πηγαίνει στο πρατήριο θα έχει όλους τους μηχανισμούς για να κάνει ελέγχους σε σχέση με παράνομες πρακτικές, τις οποίες ενδεχομένως θα μετέρχεται ο πρατηριούχος. 
Κατόπιν θεσπίζουμε υποχρεωτικά τις γραπτές συμβάσεις μεταξύ των εταιρειών εμπορίας και των πρατηριούχων για να ξέρουμε ποια είναι τα περιθώρια κέρδους, για να υπάρχει διαφάνεια στο σύστημα και για να μπορούμε να δούμε εάν και εκεί ακολουθούνται πρακτικές οι οποίες είναι παράνομες, αθέμιτες, καταδικαστέες, εν πάση περιπτώσει. 
Και, τέλος, θεσμοθετούμε την υποχρέωση για ηλεκτρονικά συστήματα εισροών-εκροών σε όλα τα σημεία της αλυσίδας. Διότι μέχρι τώρα με τις ρυθμίσεις που υπήρχαν, είχαμε ορισμένες «τρύπες» στις ελεύθερες εγκαταστάσεις εταιρειών εμπορίας, στις εγκαταστάσεις πωλητών πετρελαίου θέρμανσης κ.λπ..
Κλείνουμε, αντιμετωπίζουμε όλα τα κενά και ταυτόχρονα –λέω για την ενημέρωση του Τμήματος- προχωρούμε για την εγκατάσταση αυτών των συστημάτων εισροών-εκροών στα πρατήρια. Είναι κάτι που έπρεπε πολλά χρόνια να το είχε κάνει η ελληνική πολιτεία. Γίνεται και γίνεται και με επιδότηση από το Πρόγραμμα Δημοσίων Επενδύσεων. Ξεπεράστηκαν τα τελευταία διαδικαστικά εμπόδια από την Κοινωνία της Πληροφορίας και τώρα πια μπαίνουμε στην τελική ευθεία και σ’ αυτό το ζήτημα που –απαντώντας και στον κ. Κακλαμάνη- είναι κομβικής σημασίας για την αντιμετώπιση του λαθρεμπορίου. 
Βεβαίως, έχουν κι άλλα μέτρα ψηφιστεί κατά καιρούς από τη Βουλή των Ελλήνων, από εσάς, κυρίες και κύριοι συνάδελφοι, σε σχέση με τις τιμές του πετρελαίου θέρμανσης, του πετρελαίου κίνησης κ.λπ., αλλά, εν πάση περιπτώσει, λαμβάνεται μία σειρά από μέτρα. Κατά βάση αρμόδιο είναι το Υπουργείο Οικονομικών. Αλλά σας λέω ότι και με αυτά εδώ τα μέτρα αντιμετωπίζουμε κι από αυτήν τη σκοπιά το ζήτημα του λαθρεμπορίου.
Επίσης, στο πλαίσιο αυτού του νομοσχεδίου αλλάζει η καθημερινότητα του Έλληνα πολίτη σε σχέση με τις εκπτώσεις. Δεν θα έχουμε μόνο αυτό που ξέραμε μέχρι τώρα, εκπτώσεις μόνο κάθε Γενάρη και κάθε καλοκαίρι. Θα έχουμε και δύο άλλα δεκαήμερα εκπτώσεων, μία φορά το Μάιο, μία φορά το φθινόπωρο, το Νοέμβριο, έτσι ώστε ο καταναλωτής σε περισσότερες περιπτώσεις να μπορεί να ψωνίζει φθηνότερα.
Αυτές είναι ρυθμίσεις που πράγματι δημιουργούν ένα καινούργιο περιβάλλον στην αγορά. Και νομίζω πως λίγοι θα είναι αυτοί οι οποίοι θα διαφωνήσουν σε σχέση με τις παρατηρήσεις που έκανα.
Εμείς οι ίδιοι που φέραμε αυτές τις ρυθμίσεις είμαστε αυτοί που φέρνουμε και τις ρυθμίσεις για τις Κυριακές. Και τις φέρνουμε για τον ίδιο λόγο που φέραμε και τις προηγούμενες ρυθμίσεις: Πρώτον, επειδή το πιστεύουμε και, δεύτερον, επειδή θεωρούμε ότι κάνουμε βήματα μπροστά για την εξυπηρέτηση του καταναλωτή και για την ενίσχυση της οικονομίας της χώρας. Δεν είμαστε καταδικασμένοι φυσικά να συμφωνούμε σε όλα. Μας φτάνει και μας περισσεύει, αν θέλετε, ότι συμφωνούμε ήδη σχεδόν σε όλα τα υπόλοιπα τα οποία ανέφερα.
Η ουσία της δημοκρατίας είναι η διαφωνία. Αλλά καλό είναι να επιχειρηματολογεί ο καθένας, να μην αφορίζει, αφορίζουμε εμείς εσάς κι εσείς εμάς, όποιος διαφωνεί με οποιονδήποτε να του αποδίδει προθέσεις. Αυτό το Βήμα είναι ιερό, είναι το Βήμα της δημοκρατίας και ο καθένας που έρχεται εδώ, αντί να στοχοποιεί τον απέναντι, καλό είναι να υπερασπίζεται τη θέση του και να προσπαθεί, εάν έχει επιχειρήματα, να αποδομεί με λογικά επιχειρήματα τη θέση του οποιουδήποτε διαφωνεί με εκείνον.
Εμείς φέρνουμε μία ρύθμιση ευέλικτη, που σέβεται τις τοπικές κοινωνίες, τις ιδιαιτερότητες, μία ρύθμιση προαιρετική, μία ρύθμιση που εμπλέκει την αυτοδιοίκηση και μία ρύθμιση που σαφώς έλαβε υπ’ όψιν της τις παρατηρήσεις οι οποίες έγιναν από την ανακοίνωση της πρόθεσης του Υπουργείου να προχωρήσει προς αυτήν τη ρύθμιση μέχρι και την ψήφισή της σήμερα στη Βουλή.
Επαναλαμβάνω ότι δεν το κάνουμε για λόγους δογματικούς. Το κάνουμε πρώτα απ’ όλα γιατί είναι η ευρωπαϊκή τάση. Είναι, τι να κάνουμε; Είναι. Αν ταξιδέψετε σε όλη την Ευρώπη θα πειστείτε ότι είναι η ευρωπαϊκή τάση να ανοίγουν περισσότερες Κυριακές τα καταστήματα. 
Δείξαμε το χάρτη της Ευρώπης, όπως προκύπτει από τη μελέτη του ΟΟΣΑ.  Το 1999 ήταν μοιρασμένα τα πράγματα. Οι μισές χώρες στην Ευρώπη είχαν κλειστά τα καταστήματα, οι υπόλοιπες ανοικτά. Το 2011 μόνο πέντε χώρες, εκτός της Ελλάδος, είχαν τα καταστήματά τους κλειστά: η Νορβηγία, το Βέλγιο, η Ολλανδία, η Ελβετία και η Αυστρία. Όλες οι άλλες χώρες τα είχαν από μερικώς απελευθερωμένα, μερικώς ανοικτά, έως πλήρως.
Τελευταία παραδείγματα ήταν της Ιταλίας το 2011 όπου σχεδόν όλα τα κόμματα –πάντως σίγουρα η Κεντροδεξιά και η Κεντροαριστερά- αποφάσισαν να ανοίξουν όλα τα καταστήματα και πιο πρόσφατα η Κύπρος που και αυτή για να αντιμετωπίσει την οικονομική κρίση αποφάσισε προσφάτως να κινηθεί προς αυτήν την κατεύθυνση. 
Αυτός δεν είναι ο μόνος λόγος, ότι δηλαδή το κάνουμε επειδή γίνεται και στην Ευρώπη. Το κάνουμε και για άλλους λόγους, όπως για να διευρύνουμε τις επιλογές των καταναλωτών. Υπάρχουν ομάδες οι οποίες μπορεί να τάσσονται υπέρ ή κατά αλλά υπάρχουν και οι καταναλωτές. Οι καταναλωτές δικαιούνται να έχουν το μεγαλύτερο δυνατό βαθμό επιλογών. 
Τα οργανωμένα κράτη δεν υπάρχουν για να υπηρετούν τους εαυτούς τους ούτε επιμέρους συμφέροντα, όποιον και αν εκφράζουν αυτά τα συμφέροντα. Υπάρχουν για να υπερασπίζουν ευρύτερα σύνολα. 
Οι καταναλωτές, λοιπόν, δικαιούνται να μην είναι δεύτερης κατηγορίας στην Ελλάδα σε σχέση με τους καταναλωτές της Ιταλίας, της Βρετανίας, της Φινλανδίας. Πού είναι το κακό να μπορεί κάποιος άνθρωπος ο οποίος τυχαίνει να δουλεύει σε περίεργα ωράρια κ.λπ. να έχει τη δυνατότητα να μπορεί να ψωνίζει κάποιες παραπάνω μέρες; 
Έπειτα, αυτό που κάνουμε στηρίζει τον τουρισμό μας. Στην Ελλάδα το 20% του Ακαθάριστου Εθνικού Προϊόντος, σχεδόν, είναι συνδεδεμένο με τον τουρισμό. Πόσο ταιριαστό είναι με την ευρύτερη πραγματικότητα να είναι ανοιχτά τα μαγαζιά στην Ισπανία, την Πορτογαλία, στην Ιταλία, στην Κύπρο και εμείς να έχουμε το ιστορικότερο μνημείο της ανθρωπότητας, την Ακρόπολη, και να έρχονται οι επιχειρηματίες στις κρουαζιέρες και να μας λένε: «Φέρνουμε επιβάτες ή θέλουμε να φέρουμε επιβάτες αλλά πείτε μας και πού να τους πηγαίνουμε». Ξέρουμε την Ακρόπολη και δεν έχουν τη δυνατότητα να κάνουν οποιεσδήποτε δραστηριότητες γύρω από την Ακρόπολη. 
Κατόπιν, με τη ρύθμιση αυτή, θέλουμε να ξαναζωντανέψουμε τα κέντρα των μεγάλων πόλεων. 
Κυρίες και κύριοι συνάδελφοι, ελέχθη από πολλούς στο πλαίσιο της συζήτησης για το παραεμπόριο –και σωστά ελέχθη- για τους λαθρομετανάστες που είναι στα κέντρα των πόλεων και κυριαρχούν ενίοτε όταν ακριβώς τα καταστήματα είναι κλειστά. Κάνουμε επανακατάληψη του κέντρου των πόλεων και αλλαγή της εικόνας τις Κυριακές. 
Δίνουμε τη δυνατότητα στις οικογένειες να βγουν και να κάνουν μια βόλτα. Και όπως είπα προηγουμένως, ακόμα και αν δεν ψωνίσουν από τα καταστήματα ρούχων και υποδημάτων, έχουν πράγματι τη δυνατότητα να πάνε να πιουν ένα καφέ εκεί που θα καθόντουσαν σπίτι τους, να πάρουν μια σοκολάτα από ένα περίπτερο.</Speech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Οι καφετέριες είναι ανοιχτές τις Κυριακές.</Speech>  
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Το ξέρω ότι είναι ανοιχτές. 
Λέω, όμως, ότι ακόμα και κάποιος ο οποίος δεν έχει τη δυνατότητα να ψωνίσει, ακριβώς επειδή θα βγει να κάνει μία βόλτα, θα πάει στο ανοιχτό καφέ. Το ξέρω. Αλίμονο. Τι νομίζετε; 
Κυρίες και κύριοι συνάδελφοι, με τη ρύθμιση αυτή δίνουμε μια προτεραιότητα στα μικρά καταστήματα γιατί λέμε να είναι όλοι ανοιχτοί –για επτά Κυριακές- και τις υπόλοιπες Κυριακές δίνουμε μια προτεραιότητα στους μικρούς. Αν θέλουν και αν αποφασίσει ο περιφερειάρχης και αν τηρηθούν όλες οι προϋποθέσεις που θέτει ο νόμος, να μπορέσουν να ανοίξουν τα καταστήματα τους μόνο οι μικροί, όχι οι μεγάλοι. 
Και σίγουρα θα υπάρχει κέρδος από αυτές τις ρυθμίσεις. Δεν το λέμε μόνο εμείς. Το λέει η πρόσφατη έκθεση του ΟΟΣΑ. Μελετώντας τι έχει γίνει στις άλλες χώρες της Ευρώπης, που πράγματι τα καταστήματα έχουν ανοίξει, ο ΟΟΣΑ λέει ότι η απελευθέρωση τείνει είτε να αυξήσει είτε στη χειρότερη περίπτωση να αφήσει την πραγματική δαπάνη αμετάβλητη. Άρα, είτε ο τζίρος μένει σταθερός είτε αυξάνεται. Σε καμμία περίπτωση δεν μειώνεται και δεν πλήττεται η αγορά. 
Προχωρώντας, η έκθεση αναφέρει πως ο καταναλωτής ζημιώνεται από την υπάρχουσα νομοθεσία για τις Κυριακές στην Ελλάδα κατά 309 εκατομμύρια ευρώ περίπου το χρόνο. Αναφέρει ακόμα πως η απελευθέρωση στην υπόλοιπη Ευρώπη αύξησε την απασχόληση στους συγκεκριμένους κλάδους κατά 7%. 
Στο τέλος της ημέρας ο λογαριασμός δεν έρχεται στον οποιονδήποτε που διαμαρτύρεται. Ο λογαριασμός για την ανταγωνιστικότητα, την ανάπτυξη, την απασχόληση έρχεται σε εμάς. 
Επομένως, είναι και θέμα –αν θέλετε- εκπληρώσεως των καθηκόντων της. Όταν όλες οι μελέτες δείχνουν ότι μπορεί να έχει θετικές επιπτώσεις, να κάνουμε αυτό που πράγματι θεωρούμε σωστό, διότι δεν μπορεί κανένας να κρίνει κανέναν άλλο στο τέλος, παρά εμάς τους ίδιους, ότι την κρίσιμη ώρα είχαμε τη δυνατότητα να κάνουμε ένα βήμα που έχει γίνει σχεδόν σε όλη την Ευρώπη κι εμείς από φόβο κάποιου πολιτικού κόστους παραλείψαμε να το κάνουμε. 
Από κει και πέρα, καταλαβαίνω ότι παρά το ότι έχει γίνει εκτενής συζήτηση, από πολλές πλευρές εξακολουθούν να παρουσιάζονται απόψεις οι οποίες παραποιούν την πραγματικότητα. Ωστόσο, όπως έλεγε ο Μιτεράν, «τα γεγονότα είναι ξεροκέφαλα» και σε γεγονότα θα αναφερθώ κι εγώ.
Ακούστηκε, παραδείγματος χάριν, ότι όλοι οι φορείς είναι εναντίον της ρύθμισης. Αυτό δεν είναι ακριβές. Γνωρίζετε ότι ο ΣΕΤΕ -που εκφράζει όλες τις ελληνικές τουριστικές επιχειρήσεις και ενδεχομένως να μη σας αρέσει, αλλά το 20% του Ακαθάριστου Εθνικού Προϊόντος είναι συνδεδεμένο με αυτές τις επιχειρήσεις- είναι υπέρ της ρυθμίσεως αυτής.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Είναι οι δυνάστες χιλιάδων εργατών. Πατάνε πάνω στα «ερείπια» των εργαζομένων.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κατσώτη, σας παρακαλώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Ο ΣΕΛΠΕ, που εκφράζει τα πολυκαταστήματα και στα οποία δουλεύουν χιλιάδες εργαζόμενοι, είναι υπέρ αυτής της ρύθμισης. Ο Δήμαρχος Αθηναίων έχει ταχθεί υπέρ της ρυθμίσεως και ξέρετε ότι είναι δήμαρχος που δεν εξελέγη με τις δικές μου ψήφους αλλά είναι δημοκρατικά εκλεγμένος κι εξελέγη από τους δημότες της Αθήνας. 
Βεβαίως, είναι αντίθετη σε αυτή τη ρύθμιση –και δεν έχω λόγο να το κρύψω- η ΓΣΕΕ, όπως επίσης η ΓΣΕΒΕ. Προκύπτει, όμως, το ερώτημα -ειδικά για τη ΓΣΕΒΕ στην οποία υπάγονται τα εστιατόρια, τα ζαχαροπλαστεία κ.λπ. και η οποία έβγαλε και μία αφίσα σήμερα που λέει «Μας ανοίγουν Κυριακή για να μας κλείσουν φυλακή»- γιατί, αφού όσοι ανοίγουν την Κυριακή θα μπουν στη φυλακή, δεν προτείνει να κλείσουν και τα ζαχαροπλαστεία και τα εστιατόρια και τα ανθοπωλεία, που ανήκουν στη δική της δύναμη, στο δικό της χώρο; Γιατί δεν το κάνει; 
Επιπλέον, ακούστηκε ότι όλοι οι πολίτες είναι εναντίον. Οτιδήποτε μπορεί να πει κανείς, πάντως τα μόνα στοιχεία που υπάρχουν μέχρι στιγμής είναι δημοσιευμένες δημοσκοπήσεις. Σε όλες τις δημοσιευμένες δημοσκοπήσεις, κυρίες και κύριοι συνάδελφοι, η πλειοψηφία των πολιτών –και μάλιστα μου κάνει εντύπωση ότι είναι και από το χώρο της Αριστεράς, εξαιρέσει των ψηφοφόρων του ΚΚΕ- είναι υπέρ του ανοίγματος των καταστημάτων τις Κυριακές. 
Επομένως νομίζω ότι για κάποιους ισχύει το δόγμα: «Όταν δεν μας βολεύει η πραγματικότητα, τόσο το χειρότερο για την ίδια την πραγματικότητα».
Ειπώθηκε, επίσης, το εξής: Το σημερινό σύστημα, γιατί το πειράζετε; Είναι μία χαρά. Στην πραγματικότητα, το σημερινό σύστημα το ανεχόμαστε και είναι τουλάχιστον παράτυπο. Οτιδήποτε βλέπετε το καλοκαίρι, σε σχέση με τις τουριστικές περιοχές, ισχύει σχεδόν εθιμικώ δικαίω. Με ελάχιστες εξαιρέσεις, δηλαδή, τα καταστήματα εκεί που έχουν ανοίξει, έχουν ανοίξει παρά το νόμο. 
Ακόμη, ακούστηκε ότι οι εργαζόμενοι θα υποστούν ζημιά. Μα, το ίδιο δίκαιο που ισχύει το Σάββατο το απόγευμα –που με ψήφο της Βουλής τα καταστήματα είναι ανοιχτά- θα ισχύει και τις Κυριακές, σε σχέση με τις υπερωρίες, την υπερεργασία και όλα τα υπόλοιπα. Βεβαίως, να δει το Υπουργείο Εργασίας το θέμα με τους ελεγκτικούς μηχανισμούς –είμαι απολύτως μαζί σας και φαντάζομαι ότι θα κάνει το καλύτερο δυνατό- αλλά αυτό δεν είναι λόγος για να μην προχωρήσουμε σε ρυθμίσεις που ισχύουν σχεδόν σε όλες τις άλλες ευρωπαϊκές χώρες. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Ειπώθηκε ακόμα ότι η μελέτη του ΟΟΣΑ, που αναφέρει όσα σας είπα προηγουμένως, δεν υπάρχει. Το ακούσαμε και προηγουμένως από το Βήμα της Βουλής. Μα, πού θα φτάσουμε επιτέλους σε αυτήν την πολιτική αντιπαράθεση; Άλλο είναι να διαφωνεί κανείς με τη θέση ενός οποιουδήποτε Υπουργού, οποιασδήποτε κυβερνήσεως και άλλο είναι, για να βρει επιχειρήματα κανείς, να ισχυρίζεται ότι κάποιος Υπουργός εφηύρε μία έκθεση ενός διεθνούς οργανισμού, ο οποίος μάλιστα απάντησε με ένα γράμμα του επιβεβαιώνοντας την ύπαρξη αυτής της εκθέσεως.
Ακούστηκε, επίσης, ότι η Κυριακή είναι αργία και δεν πρέπει να λειτουργούν τα καταστήματα επειδή είναι αργία. Με συγχωρείτε, αλλά τα ζαχαροπλαστεία, τα ανθοπωλεία, τα ταξί, τα περίπτερα, οι τηλεοράσεις, η ΔΕΗ, οι εταιρείες τηλεφωνίας, τα μέσα συγκοινωνίας, αυτοί όλοι;
Επίσης, μου κάνει εντύπωση ότι αυτοί ακριβώς που υποστηρίζουν αυτά τα επιχειρήματα είναι οι ίδιοι που ήρθαν και είπαν: Κύριε Υπουργέ, οι ρυθμίσεις σας για τις τουριστικές περιοχές, έτσι όπως έχει γίνει το νομοσχέδιο, είναι περιοριστικές και άρα στις τουριστικές περιοχές δεν μας ενδιαφέρει τι γίνεται –λένε εκείνοι- τις Κυριακές. Μάλιστα, προτείνουν ρυθμίσεις, οι οποίες θα καταλαμβάνουν το σύνολο της Κυριακής χωρίς περιορισμούς για το πρωί, όπως είχαμε εμείς. Οι ίδιοι που λένε ότι είναι αμαρτία να είναι ανοικτά την Κυριακή τα καταστήματα παπουτσιών και ρούχων, οι ίδιοι ακριβώς δεν τους πειράζει και κατά την ώρα της Θείας Λειτουργίας να είναι ανοικτά στις τουριστικές περιοχές όλα τα καταστήματα. Βγάλτε άκρη. Αν βγάλετε εσείς, να έρθετε να μου το πείτε.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Είναι αθέμιτος ανταγωνισμός.</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Επίσης, ειπώθηκε ότι το Συμβούλιο της Επικρατείας θα ακυρώσει τη ρύθμιση επειδή υπάρχει διαφορετική αντιμετώπιση ανάμεσα στα μικρά και στα μεγάλα καταστήματα. Υποθέτω ότι το Συμβούλιο Επικρατείας, εάν ίσχυε αυτή η προσέγγιση, θα είχε ακυρώσει ήδη την απόφαση του Νομάρχη Δωδεκανήσου, που είναι ένας από τους ελάχιστους που έχει τηρήσει τον υπάρχοντα νόμο και που στις τουριστικές περιοχές εκεί των Δωδεκανήσων έχει αποφασίσει να ανοίξουν τα μικρά καταστήματα. 
Γιατί εκεί δεν το ακύρωσε και θα έρθει επ’ ευκαιρία αυτού του νόμου ειδικώς να το ακυρώσει; Γιατί δεν έχει συμβεί αυτό στη Βρετανία και στη Φινλανδία όπου υπάρχει ένα προτιμησιακό καθεστώς υπέρ των μικρότερων καταστημάτων; Και γιατί δηλαδή, κυρίες και κύριοι συνάδελφοι, το Συμβούλιο της Επικρατείας δεν θα λάβει υπ’ όψιν του την ευρωπαϊκή πραγματικότητα, όταν η Ευρωπαϊκή Επιτροπή σε πλείστες όσες πολιτικές δίνει μια προτεραιότητα στις μικρομεσαίες επιχειρήσεις από το Κοινοτικό Πλαίσιο Στήριξης μέχρι τη βιομηχανική της πολιτική, παντού;
Τέλος πάντων, δεν θέλω να κάνω άλλες…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, θα χρειαστείτε περισσότερο χρόνο;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Θα κλείσω, κύριε Πρόεδρε.
Κλείνω με ένα επιχείρημα το οποίο το θεωρώ και το σημαντικότερο. Λέγεται ότι δεν υπάρχει λόγος να ανοίξουν τα καταστήματα γιατί έχουν μειωθεί τα εισοδήματα και δεν υπάρχει τζίρος. Αυτοί που το λένε αγνοούν ότι εκτός από τα δέκα εκατομμύρια Έλληνες που είναι κάθε χρόνο εδώ πέρα, προφανώς, υπάρχουν και δεκαεπτά εκατομμύρια τουρίστες. Αυτοί δεν έρχονται με τα λεφτά του εισιτηρίου τους, έρχονται και με χρήματα για να ξοδέψουν. Όταν κάνουν το πλάνο τους λογαριάζουν ποια είναι η πιο ελκυστική χώρα και μέσα σε όλα αυτά λογαριάζουν προφανώς και ποιο είναι το σκηνικό στην αγορά. Όταν λοιπόν η Ιταλία, η Κύπρος, η Πορτογαλία, η Ισπανία -η οποιαδήποτε χώρα- είναι πιο ελκυστική από την Ελλάδα, γιατί να επιλέξουν εμάς; Ακριβώς, λοιπόν, αυτοί που έρχονται στην Ελλάδα έχουν τη δυνατότητα να ξοδέψουν περισσότερες μέρες και θα ήταν τραγικό σφάλμα να αγνοήσουμε αυτήν την παράμετρο. 
Και κάτι πιο απλό: Αν, κυρίες και κύριοι συνάδελφοι, ισχύει το επιχείρημα ότι δεν θα γίνει τζίρος, διότι κανείς δεν έχει να ξοδέψει, η αγορά θα αυτορρυθμιστεί όπως αυτορρυθμίζεται σε όλες τις χώρες και για όλα τα ζητήματα, θα ανοίξουν τα καταστήματα μία-δύο Κυριακές, δεν θα υπάρχει πελάτης και από εκεί και πέρα θα κλείσουν. Αν από την άλλη πλευρά, όμως, υπάρχει τζίρος γιατί να χάσουμε την ευκαιρία; Αυτή είναι η ουσία όλης αυτής της υπόθεσης. 
Επομένως κανένας τσαμπουκάς δεν υπάρχει. Έχουμε κάνει αλλαγές. Αντιθέτως, θα έλεγα ότι τσαμπουκάς υπάρχει από αυτούς οι οποίοι υποστηρίζουν μια θέση από την αρχή μέχρι τέλους δογματικά, αγνοώντας την ευρωπαϊκή πραγματικότητα, απλά και μόνο επειδή έχουν ένα φόβο για το καινούργιο. Διότι αν στο τέλος διυλίσουμε τα επιχειρήματα και προσπαθήσουμε να αναλύσουμε την κατάσταση, νομίζω ότι καταλήγουμε στο συμπέρασμα ότι φόβος για το καινούργιο είναι η αντίδραση απέναντι στις προβλέψεις αυτού του νομοσχεδίου.
Αλίμονο όμως, κυρίες και κύριοι συνάδελφοι, αν προσπαθώντας να βγάλουμε την Ελλάδα από την κρίση η Βουλή αυτή μετατραπεί σε Βουλή των συντεχνιών. Αλίμονο αν θελήσουμε να προχωρήσουμε μπροστά κάνοντας σημειωτόν, δοκιμάζοντας τις παλιές αποτυχημένες συνταγές του ΠΑΣΟΚ στο παρελθόν και της Νέας Δημοκρατίας στο παρελθόν.
Διότι, πραγματικά, αυτό προτείνει αυτήν την ώρα ένα κομμάτι της Αντιπολίτευσης. Η ιδεατή συνταγή κατά την Αντιπολίτευση είναι στην πραγματικότητα να ακολουθήσουμε αυτά που έκανε στο παρελθόν είτε το ΠΑΣΟΚ είτε η Νέα Δημοκρατία. Αλίμονο, πάνω απ’ όλα, αν θελήσουμε να γίνουμε Ευρώπη, κάνοντας τελείως διαφορετικά πράγματα απ’ ό,τι γίνονται σε όλη την Ευρώπη. Εδώ ο καθένας είναι αντιμέτωπος με τη συνείδησή του και με το χρέος μας απέναντι στην πατρίδα μας. 
Εμείς πιστεύουμε ότι κάνουμε το σωστό, πιστεύουμε ότι με το νομοσχέδιο αυτό γίνονται ουσιαστικά βήματα μπροστά και γι’ αυτό έχουμε ήσυχη τη συνείδησή μας. Σε μία κρίσιμη στιγμή προτείνουμε στη Βουλή σωστές αποφάσεις που ενισχύουν την ανταγωνιστικότητα της χώρας και ωθούν προς τα μπρος την ελληνική οικονομία.
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Με τη σύμφωνη γνώμη τού κ. Λαφαζάνη δίνω το λόγο στον κ. Μαριά εξαιτίας κάποιου προβλήματος που τον υποχρεώνει να φύγει νωρίς. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριοι Υπουργοί, κύριοι Βουλευτές, άκουσα με ενδιαφέρον την τοποθέτηση του κυρίου Υπουργού. 
Νομίζω ότι βρίσκεστε σε άλλη χώρα, κύριε Υπουργέ. Διότι απευθύνεστε σε ενάμισι εκατομμύριο ανέργους, σε μία χώρα η οποία έχει διαλυθεί από το μνημόνιο, σε τετρακόσιες χιλιάδες που έχουν βρεθεί, επίσης, στην ανεργία και στην ανέχεια γιατί έχουν κλείσει τα διάφορα μαγαζιά και μας λέτε ότι την Κυριακή θα έχουν την άνεση αυτές οι οικογένειες, δηλαδή οι οικογένειες στις οποίες έχουν μειωθεί οι μισθοί, οι συντάξεις, οι άνεργοι, να κατέβουν στην Αθήνα, να πάνε στο κέντρο της πόλης να πιουν έναν καφέ ή να πάρουν μία σοκολάτα κι έτσι να αναπτυχθεί η οικονομία. 
Ξέρετε τι μου θυμίσατε, κύριε Υπουργέ; Μία μαντινάδα που είπε χθες στην Ένωση Αγροτικών Συνεταιρισμών ένας αγρότης αυτοσαρκαζόμενος. Είπε, λοιπόν, σε όλους μας εκεί το εξής: «Σαν πεθάνω από την πείνα, θάψετέ με στην κουζίνα.» Αυτό μου θυμίζει. 
Αφού έχετε διαλύσει όλη την Ελλάδα, τώρα έρχεστε να τη σώσετε.
Για τον τουρισμό: Η Ολυμπιακή δεν θα πετάξει ξανά στην Κρήτη από τις 13 Οκτώβρη και μετά. Αυτή είναι η απελευθέρωση των αγορών. Έργο δικό σας είναι. Δεν θα πετάει η Ολυμπιακή ούτε στην Κρήτη ούτε στη Ρόδο ούτε στη Θεσσαλονίκη. Τεράστια επιτυχία, λοιπόν! Μεγάλο έργο! 
Φέρνει, λοιπόν, η Κυβέρνησή σας, που είναι σοβαρή, αυτό εδώ το νομοσχέδιο, με εκατόν τριάντα επτά σελίδες συνολικά, το οποίο είναι νέο φορομπηχτικό, με τη διαδικασία του κατεπείγοντος -θα συζητηθεί αύριο πρωί στην επιτροπή και θα ψηφιστεί την Πέμπτη- ενώ πριν από λίγες ημέρες συζητήσαμε και ψηφίσατε το πολυνομοσχέδιο, στο οποίο οι εβδομήντα σελίδες ήταν γύρω από τη φορολογία εισοδήματος. Γιατί δεν το ενσωματώσατε; 
Να πούμε, λοιπόν, τα πράγματα με το όνομά τους. 
Βεβαίως, είναι λογικό να επικεντρώνεται η συζήτηση στο άρθρο που έχει σχέση με τη λειτουργία των καταστημάτων τις Κυριακές, το άρθρο 16, διότι πρώτα απ’ όλα οι ίδιοι οι έμποροι έχουν πει «ποτέ την Κυριακή». Και το εξήγησαν και με συγκεκριμένο τρόπο. Όχι επειδή έχουν κάποια ιδεοληψία, αλλά γιατί έθεσαν πολύ συγκεκριμένα ζητήματα. 
Γίνεται και σημείο αναφοράς αυτό το άρθρο, διότι μέσα απ’ αυτό αποδεικνύεται η απορρύθμιση της ελληνικής οικονομίας, η διάλυση της ελληνικής κοινωνίας και το κλείσιμο χιλιάδων επιχειρήσεων. Γι’ αυτό γίνεται συζήτηση. 
Ας πάμε, όμως, στη συνταγή του μνημονίου, διότι από εκεί ξεκινούν όλα, παρ’ ότι δεν είναι μνημονιακή επιλογή. 
Όταν, λοιπόν, το μνημόνιο έχει μία βασική συνταγή που ονομάζεται «αποπληθωρισμός», δηλαδή μείωση των μισθών και των τιμών, για τη μείωση των μισθών είχαμε την παρέμβαση του κράτους, την καθημερινή, βίαιη παρέμβαση του κράτους. Σε επίπεδο δημοσίου είχαμε συνεχείς μειώσεις μισθών, συντάξεων, ενώ σε επίπεδο ιδιωτικού τομέα, τη διάλυση των εργασιακών σχέσεων και των συλλογικών συμβάσεων.
Εκεί επιτρέπεται να παρέμβει το κράτος. Εκεί βεβαίως μπορεί κατά την άποψή σας να μπει το κράτος. Στο άλλο κομμάτι, στη μείωση των τιμών, γιατί δεν μπορεί να παρέμβει το κράτος; Γιατί εκεί αξιοποιείτε την αντίληψη του νεοφιλελευθερισμού που λέει ότι η αγορά με την προσφορά και τη ζήτηση, με τον ανταγωνισμό θα ρυθμίσει τις τιμές; Διότι αυτή είναι η αντίληψη που έχετε. 
Για εμένα, για τους Ανεξάρτητους Έλληνες, το άρθρο 4 είναι πολύ σημαντικό. Λέτε στο άρθρο 4, παράγραφος 3 ότι με απόφαση του Υπουργού Ανάπτυξης και Ανταγωνιστικότητας και κατόπιν γνώμης της Επιτροπής Ανταγωνισμού και εφόσον αυτό επιβάλλεται από λόγους δημοσίου συμφέροντος, μπορούν να καθορίζονται συγκεκριμένες περιπτώσεις ανώτατων τιμών πώλησης προϊόντων χονδρικής ή λιανικής, όταν εξ αντικειμένου δεν είναι εφικτή η λειτουργία του ανταγωνισμού. Εδώ πρέπει να βάλετε και ότι θα πρέπει να μπει ανώτατη τιμή στην πώληση των βασικών αγαθών σήμερα στη χώρα, διότι ο ελληνικός λαός πεινάει. Αυτός είναι λόγος δημοσίου συμφέροντος. 
Επομένως ο λόγος δημοσίου συμφέροντος δεν θα προκύπτει επειδή δεν λειτουργεί ο ανταγωνισμός αλλά θα είναι μία αυτοτελής παρέμβαση του ελληνικού κράτους στις σημερινές συνθήκες φτωχοποίησης του ελληνικού λαού για να υπάρξει ρύθμιση ανώτατων τιμών των βασικών προϊόντων για τη διαβίωση και την επιβίωση του ελληνικού λαού. 
Για εμάς αυτό το άρθρο είναι καθοριστικό, γιατί εκφράζει την αντίληψή σας και ταυτόχρονα δίνει την ευκαιρία σε αυτούς που αντιπαλεύουν τις αντιλήψεις τις δικές σας να πουν ότι πρέπει σήμερα να υπάρξει παρέμβαση και ρύθμιση των ανώτατων τιμών σε όλα τα βασικά είδη διατροφής, όταν το 30% των Ελλήνων πολιτών ζει κάτω από τα όρια της φτώχειας, όταν ο ίδιος ο κ. Στουρνάρας, απαντώντας σε ερώτηση για την παιδική φτώχεια είπε ότι είμαστε στο υψηλότατο επίπεδο. 
Να, λοιπόν, πώς πρέπει να γίνει η συζήτηση σε σχέση με αυτό το νομοσχέδιο, ένα νομοσχέδιο το οποίο επιγράφεται ως «Κανόνες ρύθμισης της αγοράς προϊόντων και της παροχής υπηρεσιών». Το πιο βασικό είναι: υπό ποιους όρους και προϋποθέσεις θα πρέπει σήμερα να γίνει παρέμβαση του κράτους, να ρυθμίσει το επίπεδο των τιμών; 
Γιατί, λοιπόν, δεν πάτε στις αποφάσεις του Συμβουλίου της Επικρατείας για το μνημόνιο και για τις άλλες αποφάσεις της αναδρομικής εφαρμογής των διαφόρων χαρατσιών, που είπε το Συμβούλιο της Επικρατείας και που, όπως λέτε και εσείς, βιώνουμε μια εξαιρετική δημοσιονομική κατάσταση, μια κατάσταση έκτακτης ανάγκης; 
Εφόσον βιώνουμε, λοιπόν, αυτήν την κατάσταση έκτακτης ανάγκης με επίπεδα φτώχειας και ανεργίας τεράστια, γιατί δεν γίνεται εδώ η παρέμβαση; Να γίνει, λοιπόν, τροποποίηση του συγκεκριμένου άρθρου, ούτως ώστε όχι μόνο εκεί που δεν υπάρχει ο ανταγωνισμός, αλλά απευθείας το κράτος να παρεμβαίνει και να ρυθμίζει το επίπεδο των τιμών για τα βασικά είδη διατροφής. 
Διότι σήμερα τι έχετε κάνει; Πρώτον, έχετε πάρει 219 δισεκατομμύρια ευρώ δάνειο, εκ των οποίων μόνο τα 7,8 δισεκατομμύρια έχουν πέσει στην αγορά. Έχετε πετύχει να έχουμε 160,5% επί του ΑΕΠ δημόσιο χρέος. Σπάσατε όλα τα ρεκόρ. Υπάρχει η «μαύρη τρύπα» των δημοσίων εσόδων, διότι ακριβώς με την πολιτική του αποπληθωρισμού, της μείωσης της ζήτησης, του χτυπήματος των εισοδημάτων, οδηγείτε πλέον το κράτος και σε απώλεια εσόδων. Έχουμε μείωση του ΑΕΠ κατά 25%. Έχουμε τουλάχιστον ενάμισι εκατομμύριο ανέργους. Και έρχεστε τώρα και μας λέτε ότι με αυτά τα δεδομένα, επειδή θα ανοίξουν τα μαγαζιά τις Κυριακές, θα υπάρξει τόνωση της αγοραστικής κίνησης; Από ποιους; Καλό είναι να αξιοποιείτε και τις εφημερίδες, διότι δίνουν τα στοιχεία. Εγώ καθημερινά αξιοποιώ στις ομιλίες μου στοιχεία, που σημαίνει ότι τα έχετε και εσείς.
Η σημερινή «ΗΜΕΡΗΣΙΑ» αναφέρει πώς έγινε η μείωση των μισθών και των συντάξεων τον προηγούμενο χρόνο. Από τα τέσσερα εκατομμύρια οκτακόσιες χιλιάδες μισθωτούς και συνταξιούχους, τα τρία εκατομμύρια εννιακόσιες έντεκα χιλιάδες έχουν καθαρό εισόδημα κάτω από 20.000 ευρώ. Αν βάλετε και τα χαράτσια και τα υπόλοιπα, τους μένουν ελάχιστα. Αυτοί που έχουν μέχρι 12.000 ευρώ είναι ένα εκατομμύριο τετρακόσιες ογδόντα πέντε χιλιάδες.
Αυτοί, λοιπόν, μπορούν να πάνε να στηρίξουν την αγοραστική κίνηση τις Κυριακές, όταν αυτά που παίρνουν είναι το πολύ 1.000 ευρώ καθαρά το μήνα; Κι εδώ δεν υπάρχει υπολογισμός τι πληρώνουν για χαράτσια, τι πληρώνουν για ΔΕΗ και τι για ΟΤΕ.
Για να είμαστε σοβαροί, διότι αυτά είναι τα στοιχεία που υπάρχουν, η μείωση των εσόδων είναι συγκεκριμένη και αποδεικνύει ακριβώς ότι δεν λειτουργεί η οικονομία στις μικρομεσαίες επιχειρήσεις. 
Δημοσίευμα της εφημερίδας «ΒΗΜΑ ΤΗΣ ΚΥΡΙΑΚΗΣ» -πιστεύω να το διαβάσατε- λέει: «Οι μικρομεσαίες επιχειρήσεις σήμερα είναι οκτακόσιες είκοσι τέσσερις χιλιάδες. Έχουν κλείσει εκατόν πενήντα έξι χιλιάδες. Αυτές οι οκτακόσιες είκοσι τέσσερις χιλιάδες επιχειρήσεις απασχολούν το 54% των εργαζομένων και παράγουν το 30% του ΑΕΠ». Πώς θα λειτουργήσουν αυτές όταν θα τους ανοίξετε σε έναν ανταγωνισμό με κόστη τεράστια, τα οποία σας τα έχουν πει οι ίδιες οι ενδιαφερόμενες οργανώσεις; 
Άρα μπορούμε να προχωρήσουμε; 
Κατά τη γνώμη μας, θα έπρεπε να υπάρχουν συγκεκριμένες ρυθμίσεις για να μπορέσει να σταθεί η μικρομεσαία επιχείρηση στο χώρο του εμπορίου. 
Κύριε Υπουργέ, το βασικό είναι η ρευστότητα. Παρ’ ότι, όμως, υπάρχει ανακεφαλαιοποίηση 50 δισεκατομμυρίων, ρευστότητα δεν έχει πέσει στην αγορά. Στην καλύτερη περίπτωση το επιτόκιο είναι 10%, αφού δώσουν εγγυήσεις. Αν δεν δώσουν εγγυήσεις, αυξάνεται στο 13% με 14%. 
Πώς θα υπάρξει ανταγωνιστικότητα όταν το κόστος χρήματος για την ελληνική μικρομεσαία επιχείρηση στο εμπόριο είναι τεράστιο; Από πού θα προκύψει; 
Προτείναμε αρκετές φορές από αυτό το Βήμα -και θα σας στείλουμε και το άρθρο, το οποίο δημοσίευσαν το Σάββατο στην εφημερίδα «Η ΕΛΛΑΔΑ», όμως δεν ξέρω αν το έχετε δει- από τα 13 δισεκατομμύρια της ανακεφαλαιοποίησης που περισσεύουν, να φτιαχτεί μια δημόσια επενδυτική τράπεζα ειδικού σκοπού που θα μπορεί, αξιοποιώντας τις διαδικασίες της Ευρωπαϊκής Ένωσης, να δανείζεται με επιτόκιο 0,5% και να δίνει ρευστότητα σε επίπεδο 2,5% με 3% σε αυτούς που τη χρειάζονται, για να κινηθεί η οικονομία. 
Επίσης, πρέπει να υπάρξουν ρυθμίσεις των οφειλών που έχουν οι έμποροι στον ΟΑΕΕ, στην εφορία και στις υπόλοιπες δημόσιες επιχειρήσεις, για να μπορέσουν να κινηθούν. 
Αν είχατε μια τέτοια αντίληψη και μια τέτοια πολιτική, τότε πραγματικά θα μπορούσαμε υπό όρους και προϋποθέσεις να προχωρήσουμε στον τομέα αυτό και να έχουμε συγκεκριμένα αποτελέσματα και πραγματική δράση. 
Γι’ αυτό, λοιπόν, επειδή ακριβώς δεν λύνετε αυτά τα βασικά ζητήματα, δηλαδή τα ζητήματα χρηματοδότησης και επιβίωσης της μικρομεσαίας επιχείρησης στο κομμάτι της αγοράς και του εμπορίου, οι ρυθμίσεις που φέρνετε, με τις οποίες υποτίθεται τους δίνετε την ευκαιρία να δουλέψουν τις Κυριακές, δεν πρόκειται να παραγάγουν κανένα αποτέλεσμα, διότι ούτε αυξημένη ζήτηση υπάρχει ούτε αυξημένα εισοδήματα. 
Μιλήσατε για διάλογο. Σας έφερα συγκεκριμένα στοιχεία του τι δυνατότητες δήθεν έχει ο ελληνικός λαός για να κάνει κατανάλωση τις Κυριακές. 
Αυτά, λοιπόν, δείχνουν ότι πηγαίνετε σε λάθος δρόμο. Το λένε ο Εμπορικός Σύλλογος Ηρακλείου και ο Εμπορικός Σύλλογος Χερσονήσου. Έχουν πενήντα δύο «γιατί», όπου εξηγούν για ποιο λόγο δεν συμφωνούν με αυτά που κάνετε. Το ίδιο και όλοι οι άλλοι σύλλογοι. 
Αυτό δείχνει ότι το νομοσχέδιο έπρεπε να έχει άλλο στόχο. Διότι αν θέλατε να ρυθμίσετε πραγματικά την αγορά και την παροχή υπηρεσιών, έπρεπε να λύσετε αυτά τα ζητήματα, να τα αντιμετωπίσετε σε αυτήν την κατεύθυνση και να πάρετε μέτρα για να υπάρξει ανώτατη τιμή -και το ξαναλέμε- στα προϊόντα, στα είδη πρώτης ανάγκης, προκειμένου να μην πεινάσει ο ελληνικός λαός και να μη στηρίζεστε γενικώς και αορίστως στην αντίληψη ότι ο ελεύθερος ανταγωνισμός θα φέρει κάποιο αποτέλεσμα. 
Διότι το μόνο αποτέλεσμα που θα φέρει ο ανταγωνισμός θα είναι τα μεγάλα καταστήματα, τα πολυκαταστήματα και τα Mall αξιοποιώντας τις διατάξεις του άρθρου 4 και 5 του Συντάγματος, όπως σας λέει και η Επιστημονική Επιτροπή της Βουλής, να πάρουν τα δικαιώματα που δήθεν δίνετε στις μικρές επιχειρήσεις και να είναι ανοικτά όλες τις Κυριακές. Γι’ αυτό, λοιπόν, οι έμποροι που είναι εδώ και οι εκπρόσωποί τους και παρακολουθούν τη συζήτηση, σας λένε «ποτέ την Κυριακή».
Ευχαριστώ.
(Χειροκροτήματα από την πτέρυγα των ΑΝΕΛ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Λαφαζάνης για δώδεκα λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχουμε μια Κυβέρνηση η οποία θα μείνει στην ιστορία ως μια κυβέρνηση αντιδημοκρατικής εκτροπής για τη χώρα και μάλιστα εκτροπής η οποία γίνεται υπό την κάλυψη ενός διάτρητου κοινοβουλευτικού μανδύα. 
Κυρίες και κύριοι, από την Κυβέρνηση χρησιμοποιούμεθα ως ντεκόρ, ως βιτρίνα, για να περνάει μέτρα τα οποία συντρίβουν την κοινωνία, συντρίβουν την οικονομία, κατεδαφίζουν τη χώρα και μας σπρώχνουν σε έναν ακατάσχετο κατήφορο. Αυτό γίνεται μέρα με τη μέρα. Και, δυστυχώς, οι Βουλευτές της κυβερνητικής πλειοψηφίας το ανέχονται αυτό. Θα μείνετε στην ιστορία. Θα δώσετε λόγο γι’ αυτό το οποίο κάνετε. 
Δεν είναι δυνατόν χθες να βγαίνει το διάταγμα να κλείνει η Βουλή παρ’ ότι η Αξιωματική Αντιπολίτευση, ο ΣΥΡΙΖΑ ζητούσε να μείνει ανοικτή η Βουλή όλο το καλοκαίρι λόγω των κρίσιμων περιστάσεων που διανύουμε, ώστε να υπάρχει και κοινοβουλευτικός έλεγχος και συζητήσεις προ ημερησίας διατάξεως και να συζητούνται κανονικά τα νομοσχέδια. Λέγαμε μάλιστα ότι θα έχουμε κρίσιμες αποφάσεις που θα ληφθούν Ιούλιο-Αύγουστο και κρίσιμα νομοσχέδια. Και δεν πρόλαβε να στεγνώσει το μελάνι του διατάγματος που κλείνει τη Βουλή και πηγαίνουμε στα θερινά τμήματα…</Speech>
<Speech><Parlmember>ΕΥΘΥΜΙΟΣ ΚΑΡΑΝΑΣΙΟΣ</Parlmember>: Κύριε Λαφαζάνη…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μη με διακόπτετε. Μιλάω ελληνικά. Αντιλαμβανόμεθα τι γίνεται. Δεν το αντιλαμβάνεστε εσείς; 
Δεν πρόλαβε να γίνει αυτό και τι βλέπουμε; Να φέρνει υπερεπείγον φορολογικό νομοσχέδιο για τα φορολογικά έσοδα, όταν με έκτακτες διαδικασίες είχε περάσει προχθές πολυνομοσχέδιο το οποίο αφορούσε τα φορολογικά, τον Κώδικα Φορολογίας. Και μετά από δύο ημέρες, καινούργιο νομοσχέδιο με κλείσιμο της Βουλής, στα Θερινά Τμήματα με τη μορφή κατεπείγοντος. Δηλαδή, αύριο θα το συζητήσουμε στην επιτροπή και μεθαύριο στο Τμήμα όπου θα ψηφίσουμε όλο αυτό. 
Ποιος θα το διαβάσει αυτό το πράγμα; Πείτε μου ποιος πιστεύει ότι αυτό το οποίο διενεμήθη σήμερα και είναι ειδικό νομοσχέδιο –δεν είναι γενικής λήψης, έκθεση ιδεών- θα μπορέσει να το διαβάσει και στις δέκα η ώρα το πρωί να κάνει μια στοιχειώδη τοποθέτηση. 
Και τι έχει μέσα αυτό το νομοσχέδιο; Τέρατα! Τερατογένεση! Διαβάζω γιατί διακατέχεστε –δεν αναφέρομαι σε σας προσωπικά, μιλάω πολιτικά και σαν παράταξη- από έναν πρωτοφανή, νοσηρότατο νεοφιλελεύθερο δογματισμό. Και επαίρεστε γι’ αυτό λες και η κρίση που διανύουμε ήρθε από τις σοσιαλιστικές επιλογές. Η κρίση ήρθε από τις Ηνωμένες Πολιτείες, την καρδιά του νεοφιλελευθερισμού. Η κρίση δεν είναι ελληνική. Είναι σε όλη την Ευρώπη και εμείς πληρώνουμε εν μέρει και τις νεοφιλελεύθερες ευρωπαϊκές δομές.
Αυτό πληρώνουμε αυτήν την ώρα. Όχι πλήρως, εν μέρει. Σε ένα σημαντικό, όμως, και κρίσιμο σημείο. 
Κι έρχεστε εδώ να μας μεταφέρετε τα μοντέλα αυτά και να μας πείτε: «Τι ωραία και καλά είναι εκεί, ας πάμε κι εμείς στο βάραθρο». Γιατί περί αυτού πρόκειται. Κακή αντιγραφή κάνετε. Κακέκτυπο. 
Μάλιστα, πολλές φορές, για να τονώσετε αυτήν την αντιγραφή των ιδεωδών με τα οποία πορεύεστε, μας λέτε και μη αληθή πράγματα σε σχέση με όσα συμβαίνουν εις Παρισίους και στη Νέα Υόρκη. 
Τι λέει στα σημεία και τέρατα τα οποία κάνετε με αυτό το τερατούργημα εδώ πέρα που λέγεται «νομοσχέδιο για την είσπραξη φορολογικών εσόδων»; Και προφανώς έχετε πέσει έξω στα έξοδα. Έχετε πέσει έξω. Εντελώς! Και λέτε τώρα ότι η είσπραξη, για λογαριασμό του δημοσίου, των φόρων και των λοιπών εσόδων μπορεί να ανατεθεί, με απόφαση του Γενικού Γραμματέα, σε τράπεζες και λοιπά πιστωτικά ιδρύματα. Τέρμα, λοιπόν, οι φορολογικές υπηρεσίες. Τράπεζες και πιστωτικά ιδρύματα. Δηλαδή, στις εισπρακτικές εταιρείες. Δηλαδή, ο φορολογούμενος, πλέον, θα έχει να κάνει με αρπακτικά όρνεα. Καταργείτε όλον το φορολογικό μηχανισμό με μία διάταξη. Και μας το φέρνετε να το ψηφίσουμε υπό μορφή κατεπείγοντος. 
Παρακάτω τι λέτε; Λέτε ότι για τις κατασχέσεις δεν χρειάζονται δικαστικές αποφάσεις. Θα μπορεί να προβαίνει άμεσα το δημόσιο σε κατάσχεση -χωρίς την παρεμβολή δικαστικής απόφασης- και να κατάσχει τα πάντα, όλα τα περιουσιακά στοιχεία, κινητά και ακίνητα. Αυτά λένε οι διατάξεις σας εν μέρει. Τώρα τις κοιτούσα, εδώ δίπλα, γιατί τώρα το πήρα το νομοσχέδιο.</Speech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και  Ανταγωνιστικότητας): Άλλο νομοσχέδιο συζητάμε τώρα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σύμφωνοι. Ξέρω τι νομοσχέδιο συζητάμε. Ξέρετε, όμως, ότι εδώ έχουμε μια ενότητα κυβερνητικού έργου. Και μη νομίζετε ότι το δικό σας νομοσχέδιο αφίσταται τέτοιων διατάξεων. Θα μιλήσω γι’ αυτό πάρα πολύ συγκεκριμένα. Το λέω για να δείξω πού οδηγείται αυτή η χώρα. Κάποτε πρέπει να βγάλουμε ένα συμπέρασμα. Κάποτε πρέπει όλοι να βγάλουμε συμπεράσματα και πρώτα απ’ όλα αυτοί που κυβερνούν. Είμαστε στον τρίτο χρόνο διάλυσης της Ελλάδας. Πού πάμε; Πού πάμε; 
Μας φέρνετε τώρα το νομοσχέδιο και μας λέτε ότι το πρόβλημα του τόπου είναι περίπου ότι τα μαγαζιά δεν είναι ανοικτά την Κυριακή και πως αν ανοίξουν την Κυριακή θα τονωθεί η αγορά, θα σταματήσουν τα λουκέτα, θα αρχίσει η ανάκαμψη, ο καταναλωτής θα προστρέχει κυριακάτικα, θα αγοράζουν όλοι, θα ανθίσουν τα πάντα. 
Μα, είναι δυνατόν να τα λέτε αυτά και να τα πιστεύετε; Ερημώνει η χώρα δίπλα σας. Μια έρημη χώρα έχει καταντήσει η Ελλάδα. Δυστυχώς! Δεν είναι αντιπολιτευτικός λόγος αυτός. Είναι μια πραγματικότητα. Περνάμε από εμπορικούς δρόμους και βλέπουμε τα πάντα κλειστά. Νομίζετε πως επειδή δεν είναι ανοιχτά την Κυριακή κλείνουν και πως αν τα ανοίξετε την Κυριακή, δεν θα κλείνουν πια; Θα πηγαίνει ο κόσμος την Κυριακή να αγοράσει; Αυτό είναι το πρόβλημά του; 
Δεν αντιλαμβάνεστε ότι παραλογίζεστε με τέτοιου είδους μέτρα; Και αντί να δείτε την ουσία του προβλήματος, πού πρέπει να εστιάσετε, να κάνετε κάτι έστω, παρακάμπτετε το θέμα και λέτε: Θα απαντήσουμε με την Κυριακή, με τα μαγαζιά ανοιχτά την Κυριακή. 
Με αυτό που κάνετε -δεν ξέρω αν το κάνετε και συνειδητά, δεν θέλω να το πιστέψω- πολύ φοβάμαι ότι χρησιμοποιείτε ένα μέτρο για να υπερασπίσετε αυτούς που δεν θέλουν να τους υπερασπίσετε -γιατί όλοι αντιδρούν- δηλαδή τα μικρά μαγαζιά, προκειμένου να εισάγετε την Κυριακή για τις πολυεθνικές αλυσίδες. 
Δεν ξέρω αν έχετε διαβάσει τι λέει εδώ η Επιστημονική Επιτροπή. Τα λέει η Επιστημονική Επιτροπή της Βουλής. Δεν τα λέει ο ΣΥΡΙΖΑ. Τι λέει εδώ; «Υπό το φως των ανωτέρω, η δυνατότητα λειτουργίας αποκλειστικώς καταστημάτων κάτω των διακοσίων πενήντα τετραγωνικών μέτρων σε συγκεκριμένες Κυριακές κατ’ επιλογή των ως άνω διοικητικών οργάνων, χρήζει πληρέστερης αιτιολόγησης, ώστε να μην εγείρονται ζητήματα άνισης μεταχείρισης φορέων που δραστηριοποιούνται στην ίδια αγορά προϊόντων.
Με δυο λόγια, δηλαδή, τι λέει εδώ η Επιστημονική Επιτροπή; Λέει ότι θα έχουμε μια προσφυγή από τις πολυεθνικές αλυσίδες, αύριο που θα εφαρμοστεί το μέτρο, και στο όνομα του ισότιμου ανταγωνισμού θα αποδεχθούν τα δικαστήρια το άνοιγμα και των πολυεθνικών αλυσίδων την Κυριακή. Χαιρετίσματα, λοιπόν, στην εξουσία. Αυτό θα συμβεί. Αυτό θα συμβεί, να μην έχετε καμμία αμφιβολία. Και το γνωρίζετε, διότι σας το λέει εδώ η Επιστημονική Επιτροπή τι θα συμβεί. Επομένως, ανοίγετε την κερκόπορτα, προκειμένου οι πολυεθνικές αλυσίδες να εισβάλουν την Κυριακή κλείνοντας και αλώνοντας πλήρως την αγορά. Αυτό θα κάνετε. Αυτό κάνετε τώρα. 
Μας λέτε τώρα εδώ ότι έχετε μελέτη του ΟΟΣΑ. Καταθέστε μας τη μελέτη, γιατί σήμερα είδαμε διαψεύσεις, όχι από οποιονδήποτε. Διαβάζουμε διαψεύσεις -δεν ξέρουμε αν είναι αληθείς, δεν θέλω να είμαι ανακριβής- από εκπροσώπους του ΟΟΣΑ, οι οποίοι λένε ότι δεν υπάρχει τέτοια μελέτη. Δεν θέλω να σας διαψεύσω, αλλά καλό είναι όταν επικαλείστε τέτοιου είδους μελέτες, να μας τις καταθέσετε. Όχι γιατί ο ΟΟΣΑ αποτελεί το δόγμα, το θέσφατο κι αυτό στο οποίο πρέπει να πιστέψουμε και να ορκιστούμε, αλλά, εν πάση περιπτώσει, όροι στοιχειώδους αξιοπιστίας επιβάλλουν να γίνει κι αυτό. 
Ξέρετε, όμως, πού το πάτε και ποιο είναι το θέμα; Πολύ φοβούμαι ότι θέλετε να καταργήσετε το πενθήμερο, να καταργήσετε γενικά το Σαββατοκύριακο και να πάμε στη βαρβαρότητα των επτά ημερών εργασίας, γενικώς. Στο πολυνομοσχέδιο υπήρχε διάταξη, όπου αποφάσιζε ο Υπουργός Εργασίας μόνος του, μονομερώς, τον κατώτατο μισθό,  και εκεί έλεγε: «κατώτατος μισθός για πέντε μέρες εργασίας και οκτώ ώρες την ημέρα». Το διέγραψε ο κύριος Υπουργός. Φωνάζαμε τότε ότι έτσι, με μια μονοκοντυλιά καταργεί το πενθήμερο. 
Αυτήν την ώρα, τι πάτε να κάνετε; Μέσω του εμπορίου καταργείτε στην ουσία το Σαββατοκύριακο. Καταργείτε και την καρδιά του Σαββατοκύριακου, την Κυριακή αργία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δύο λεπτά μόνο, κύριε Πρόεδρε, και τελειώνω.
Και τι προσθέτετε; Προσθέτετε επίσης τις λαϊκές αγορές με τη συμμετοχή παραγωγών την Κυριακή.  Ξέρετε τι σημαίνει ανοιχτά τα μαγαζιά και λαϊκές αγορές παραγωγών την Κυριακή; Ότι πάμε σε γενικευμένη πια κατάργηση της Κυριακής αργίας. Και ξέρετε ότι στις λαϊκές αγορές των παραγωγών δεν υπάρχουν μόνο οι παραγωγοί αποκλειστικά. Εδώ υπάρχουν ατέλειωτες ουρές, όπου πωλούν οτιδήποτε την Κυριακή. Κι αυτό θα γίνεται πλέον σε κάθε δήμο. Αντιλαμβάνεστε λοιπόν σε τι ατραπούς, άκρως επικίνδυνους και δύσβατους, οδηγείτε την αγορά και τη χώρα. 
Βεβαίως δεν σχολιάζω αυτό που κάνετε με τον αντιπεριφερειάρχη. Με συγχωρείτε, αυτό είναι τραγέλαφος. Δηλαδή ένα πρόσωπο θα αποφασίζει μόνο του και θα λέει «Αυτό ισχύει για την περιφέρειά μου»; Και δεν καταλαβαίνετε ότι ένας περιφερειάρχης να αποφασίσει το άλφα ή το βήτα ή τη γενικευμένη λειτουργία των καταστημάτων, προαιρετικά βεβαίως, την Κυριακή, τότε αυτό θα γενικευτεί αναγκαστικά σε όλες τις περιφέρειες; Και τι θα κάνει εδώ ο αντιπεριφερειάρχης στην Περιφέρεια της Αττικής; Θα πάρει τέτοιου είδους αποφάσεις; Δεν αντιλαμβάνεστε τι πιέσεις θα υποστεί αυτός ο αντιπεριφερειάρχης από μεγάλα συμφέροντα για να οδηγήσει την αγορά σε μία ορισμένη κατεύθυνση; Δηλαδή, ούτε καν διανοείστε ότι τέτοιου είδους μείζονες αποφάσεις μόνο συλλογικότερα όργανα θα μπορούσαν, ίσως, να τις πάρουν. Δεν συμφωνούμε, αλλά φτάνετε μέχρι κι αυτό το σημείο. 
Θα πω μία κουβέντα μονάχα για τα περίφημα άλλα μέτρα σας, το περίφημο δόγμα ότι ο ελεύθερος ανταγωνισμός μειώνει τις τιμές. 
Κατ’ αρχάς, δεν υπάρχει ελεύθερος ανταγωνισμός. Η ουσία του ελεύθερου ανταγωνισμού στον καπιταλισμό περνάει μέσα από τα καρτέλ. Αυτή είναι η λογική του καπιταλισμού. Το άλλο είναι θεωρητικό πρότυπο για κάποια εγχειρίδια. Αλλά μας λέτε αυτό. Αν ίσχυε αυτό το δόγμα, επειδή η τεχνολογία συνεχώς προάγεται και συνεχώς η τεχνολογική παραγωγικότητα αναπτύσσεται, τι θα έπρεπε -με σταθερούς τους μισθούς-  να γίνεται; Οι τιμές συνεχώς να πέφτουν. Έτσι δεν είναι; Αυτό είναι απλό. Ο συλλογισμός είναι απλός. Η τεχνολογία αυξάνει την παραγωγικότητα. Αν είχαμε, λοιπόν, σταθερούς μισθούς, οι τιμές κανονικά, με βάση το δόγμα του ελεύθερου ανταγωνισμού, θα έπρεπε να πέφτουν.
 Πείτε μου, σε ποια αγορά έχετε δει τις τιμές να πέφτουν; Σε αυτή που λέτε εσείς ότι λειτουργεί τέλεια, ελεύθερα ο ανταγωνισμός και επομένως διευκολύνεται η πτώση των τιμών. Σε ποια αγορά;</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Στους ηλεκτρονικούς υπολογιστές.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σε καμμία αγορά δεν συμβαίνει αυτό. Και γενικότερα οι τιμές δεν πέφτουν. Οι τιμές έχουν την τάση να ανεβαίνουν. Γιατί; Διότι δεν υπάρχουν αυτά τα δόγματα, παρά μόνο στη φαντασία κάποιων δογματικών. Αυτά δεν υπάρχουν στην πράξη. Υπάρχουν καρτέλ και εδώ τι γίνεται; Λέτε ότι αφήνετε ως καταφύγιο, σε περίπτωση δημοσίου συμφέροντος, να έχετε τη δυνατότητα να πάρετε μέτρα, για να βάζετε ανώτατες τιμές. Πότε έχετε πάρει τέτοια μέτρα; Πείτε μου. 
Δεν ξέρετε τι γίνεται στις αγορές αυτήν τη στιγμή; Δεν ξέρετε τι γίνεται στα διυλιστήρια που μιλάτε για την αγορά πετρελαιοειδών; Τα διυλιστήρια -είναι δύο οι εταιρείες στην Ελλάδα- επί χρόνια προσφέρουν τις ίδιες τιμές στα είδη του πετρελαίου. Κάθε μέρα, επί χρόνια, τις ίδιες τιμές στα δύο διυλιστήρια. Αυτά που βλέπουμε πρατήρια, εταιρείες κ.λπ., ψωνίζουν από τα ίδια διυλιστήρια, με την ίδια τιμή κάθε πρωί. Πού λειτουργεί, λοιπόν, αυτός ο περίφημος ανταγωνισμός και τι κάνετε για αυτόν τον ανταγωνισμό; Τι κάνετε για τα εκπτωτικά τιμολόγια στις πολυεθνικές αλυσίδες; Η Επιτροπή Ανταγωνισμού δεν δουλεύει και οι μηχανισμοί  ελέγχου μπροστά στα πελώρια αυτά συμφέροντα έχουν σηκώσει τα χέρια ψηλά. Διότι αν η Κυβέρνηση δεν δείξει την πολιτική βούληση, δεν πρόκειται να κινηθούν αυτά τα πράγματα. Αλλά η πολιτική βούληση χρειάζεται ανατροπή για να λειτουργήσει στη συγκεκριμένη περίπτωση. 
Διαλύετε τη χώρα. «Μαύρο» στην ΕΡΤ, αλλά βλέπω να βάζετε «μαύρο» και στα Ελληνικά Αμυντικά Συστήματα, «μαύρο» στην ΕΛΒΟ, «μαύρο» στη ΛΑΡΚΟ. Η Ελλάδα θα είναι η μόνη χώρα…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε σας παρακαλώ, γιατί έχουμε πρόβλημα χρόνου.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αποφάσεις θερινές αυτές.
Θα είναι η μόνη χώρα, η οποία δεν θα έχει αμυντική βιομηχανία. Καμμία αμυντική βιομηχανία. Τις διαλύσατε όλες. Και αντί να κάνετε τώρα, έστω με τα προβλήματα που έχουν μια προσπάθεια ανασυγκρότησης, λέτε διάλυση, διαθεσιμότητα και απολύσεις στο προσωπικό και εκποίηση κομμάτι, κομμάτι. Και μάλιστα, για ένα ορυκτό στο οποίο η Ελλάδα έχει ένα πλεονέκτημα, το νικέλιο και θα έπρεπε να ήταν πρωτοπόρα στην εκμετάλλευσή του. Παραγωγική έρημος η Ελλάδα. Αυτό είναι το μοντέλο το οποίο φτιάχνετε. 
Δεν έχω χρόνο. Σας παρακαλώ να μου πείτε τι θα γίνει με τη αμυντική βιομηχανία και τι θα γίνει και με τον ορυκτό πλούτο της χώρας με αυτές τις πολιτικές που έχετε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κυρία Βούλτεψη έχει το λόγο.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ πολύ,  κύριε Πρόεδρε. 
Σε σχέση με όσα είπε ο συνάδελφος ο κ. Λαφαζάνης που προηγήθηκε εμού στο Βήμα, θα ήθελα να πω όσον αφορά τα ΕΑΣ ότι έτσι και αλλιώς, κύριε Λαφαζάνη, η πολιτική απόφαση του ΣΥΡΙΖΑ μιλάει για απεμπλοκή της Ελλάδας από το ΝΑΤΟ και απομάκρυνση από όλα αυτά και για πολυδιάστατη εξωτερική πολιτική που θα είναι φιλειρηνική. Άρα, εντάξει, δεν νομίζω ότι σας απασχολεί τόσο πολύ αυτό. Απλώς υπάρχει μια άλλη πελατεία τώρα εκεί στα ΕΑΣ, την οποία  θέλετε να προσεταιριστείτε. 
Όσον αφορά αυτά τα οποία και πάλι άκουσα σχετικά με την εκτροπή και τον διάτρητο κοινοβουλευτικό μανδύα, μέρα που είναι σήμερα, παραμονή της αποκατάστασης της δημοκρατίας, καλό είναι πια να το σταματήσουμε αυτό. Το λέω, το ξαναλέω, έχει γίνει σαν ένα πρωτόκολλο μέσα στην Αίθουσα. Αυτό το οποίο πρέπει να φροντίζουμε πάντα είναι να βοηθάμε να ενισχύεται η δημοκρατία μας. Όχι, να λέμε ότι η δημοκρατία μας είναι ανύπαρκτη, διάτρητη, χαρακτηρίζεται από εκτροπές κ.λπ.. 
Και η Βουλή, βέβαια, δεν έχει κλείσει. Αυτή τη στιγμή συνεδριάζουμε. Η Βουλή δεν κλείνει ποτέ έτσι και αλλιώς. Εν πάση περιπτώσει, ας έρθω στο θέμα, γιατί δεν θέλω να πάρω πολύ χρόνο. Έχει περάσει η ώρα και είναι πολλοί συνάδελφοι που έχουν εγγραφεί να μιλήσουν.
 Αυτό που θέλω να πω σχετικά με το νομοσχέδιο είναι ότι υπάρχει μέσα στην Αίθουσα μια γενική παραδοχή -κατά το μάλλον ή ήττον- ότι βρισκόμαστε μπροστά σε ένα καλό νομοσχέδιο, το οποίο αντικαθιστά αναχρονιστικές διατάξεις που πολλές απ’ αυτές ανάγονται, για παράδειγμα, στο 1946. Περιέχει ρυθμίσεις με τις οποίες συμφωνούν όλοι -και ο συνάδελφος, ο εισηγητής από το ΣΥΡΙΖΑ, είπε ότι ο ΣΥΡΙΖΑ συμφωνεί, απλώς διαφωνεί με τις Κυριακές και για αυτό δεν ψηφίζει-περιέχει διατάξεις που βοηθούν σε θέματα διαφάνειας, αποτροπής παράνομων πρακτικών και τον κολασμό τους. 
Τώρα αν αξίζει όλα αυτά να καταλήξουν σε μια συζήτηση για την Κυριακή, δεν ξέρω. Νομίζω πως δεν του αξίζει του νομοσχεδίου αυτό.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Αυτό αξίζει.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε συνάδελφε, να πω κάτι; Την Κυριακή δεν είναι να δουλέψουν μόνο αυτοί που πουλάνε παπούτσια. Όλη η Ελλάδα δουλεύει την Κυριακή. Δεν είδα ποτέ να λέτε κάτι για τους υπόλοιπους. Εγώ δεν θυμάμαι στη ζωή μου ούτε μια μέρα που να μη δούλεψα Κυριακή. Δηλαδή, τι σημαίνει αυτό; Ήμουν λιγότερο χριστιανή; 
Δεν είναι εκεί το ζήτημά μας. Το ζήτημά μας είναι ότι ακούγονται ενστάσεις από πολλούς συναδέλφους που είναι ενδιαφέρουσες και έχουν δόση αληθείας αυτά τα οποία λένε. Ακούγονται και άλλες απόψεις που και αυτές έχουν μέσα την αλήθεια.
Βάζει, λοιπόν, το Υπουργείο νερό στο κρασί του ως προς κάποιες διατάξεις και ενδεχομένως να βρεθεί μια χρυσή τομή πάνω σ’ αυτό το ζήτημα που απασχολεί ολόκληρη την κοινωνία στο κάτω-κάτω αυτήν τη στιγμή, γιατί του δίνουμε τόσο πολύ μεγάλη έμφαση.
Αυτό το οποίο πιστεύω, είναι ότι η χώρα μας επειδή είναι τουριστική χώρα -σε πείσμα όλων όσων έλεγαν «δεν θα γίνουμε γκαρσόνια της Ευρώπης» και μετά «γίναμε ζητιάνοι της Ευρώπης»- χρειάζεται να λαμβάνει μέριμνα για τις τουριστικές της περιοχές. Γι’ αυτό άλλωστε, υπάρχει αυτή η ευελιξία. Αν ικανοποιούνται οι συνάδελφοι από τις διορθώσεις που έχει κάνει ήδη η πολιτική ηγεσία του Υπουργείου ή χρειάζεται κάτι ακόμη, εδώ είμαστε για να το συζητήσουμε. 
Σύμφωνα με σημερινά στοιχεία της ΕΛΣΤΑΤ είχαμε αύξηση τουριστών ήδη φέτος, δηλαδή είχαμε πάνω από ένα εκατομμύριο αφίξεις στο πρώτο τρίμηνο του 2013, μια αύξηση για το τρίμηνο σε σχέση με το πρώτο τρίμηνο του 2012 της τάξης του 4,6%. Σήμερα έδωσε τα στοιχεία της και η Τράπεζα της Ελλάδας και μας δίνει πάνω από τρία εκατομμύρια αφίξεις στο πεντάμηνο, δηλαδή Ιανουάριο με Μάιο. Μας δίνει, μάλιστα, παρά πολύ μεγάλη ποσοστιαία αύξηση από χώρες εκτός Ευρωπαϊκής Ένωσης και αύξηση ταξιδιωτικών εισπράξεων κατά 15,4%.
Λέω, λοιπόν, αντί εδώ να συζητούμε και να «τρώμε τις σάρκες μας» μέσα στη χώρα γύρω από τις Κυριακές, δεν έπρεπε με βάση αυτό το δεδομένο, ότι δηλαδή ήδη έχουμε την τουριστική αύξηση, να συζητούμε πώς θα δημιουργήσουμε τις συνθήκες, ώστε αυτοί οι τουρίστες οι οποίοι έρχονται, να κατευθύνονται προς τα μαγαζιά των πόλεων που επισκέπτονται; 
Σε όλο τον κόσμο όταν πηγαίνουν γκρουπ έξω, υπάρχει «shopping day», μέρα για ψώνια και τους «αμολάνε» -για να μιλήσω έτσι λαϊκά- να ψωνίσουν. Εμείς αυτό έπρεπε να συζητάμε τώρα εδώ.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Δεν συζητάμε…</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, είναι πολλοί, οι οποίοι τυχαίνει να βρίσκονται την Κυριακή σε μια τουριστική περιοχή. Γιατί να μην πάει να πάρει κάποια πέντε φουστάνια, ας πούμε, από ένα μαγαζί; Το λέω, γιατί πράγματι επιβαρύνονται άνθρωποι με το θέμα των Κυριακών. Δεν υπάρχει αμφιβολία. Σου λέει «Βαράμε μύγες όλη τη βδομάδα. Θα βαράμε και την Κυριακή;». 
Εδώ, λοιπόν, τι έρχεται και κάνει ένα νομοθετικό σώμα; Έρχεται και παρεμβαίνει και λέει: «Έχετε μελετήσει πώς αυτό το πράγμα, αυτή η μέρα για ψώνια θα γίνει θεσμός;». Εγώ αυτό περίμενα να ακούσω να τεθεί. 
Θα συζητήσετε με το Υπουργείο Τουρισμού, με τους tour operators, με όλους αυτούς που τα αναλαμβάνουν αυτά, ώστε τα εκατομμύρια τουρίστες που έρχονται να περνάνε από ένα μαγαζί; 
Έχουμε ήδη τεράστια αύξηση σύμφωνα με σημερινά στοιχεία από το τρίμηνο Ιανουαρίου-Φεβρουαρίου-Μαρτίου, πριν από το καλοκαίρι δηλαδή. Μα αν όλοι αυτοί οι άνθρωποι -ένα εκατομμύριο τουρίστες ήρθαν εκείνο το τρίμηνο και τρία εκατομμύρια ήρθαν στο πεντάμηνο- περνούσαν από ένα μαγαζί, θα είχε λυθεί το θέμα μας. 
Άρα το πρόβλημά μας είναι ότι πρέπει αντί να «τρώμε τις σάρκες μας» και να σκεφτόμαστε πώς θα κερδίζουμε λιγότερο στο κάτω-κάτω, να δούμε πώς θα διασφαλίσουμε την επιβίωση και την κερδοφορία των μαγαζιών μας μέσα από τέτοιες δυνατότητες. Επομένως δεν διαλύεται ούτε η κοινωνία ούτε η οικογένεια. Το πρόβλημα δεν είναι αυτό. Οι οικογένειες δεν διαλύονται επειδή δουλεύει κάποιος κι αν έχουν δουλέψει οι γυναίκες μέρα-νύχτα και έχουν λείψει από τα σπίτια τους! 
Το πρόβλημα είναι καθαρά όπως έχει τεθεί, ότι αφού δεν δουλεύουν έξι μέρες, γιατί να πάνε να δουλέψουν επτά μέρες και να έχουν εκεί υπαλλήλους και να πληρώνουν και άλλα μεροκάματα. Αυτό, λοιπόν, πρέπει να διασφαλιστεί. Ήδη έχει φανεί η διάθεση να λυθεί αυτό το θέμα τοπικά, τουριστικά, μέσω των περιφερειαρχών, των αντιπεριφερειαρχών κ.λπ..
Ας συζητήσουμε αυτό, δηλαδή τις βελτιώσεις αυτού του θέματος, γιατί -και τελειώνω με αυτό κύριε Πρόεδρε- εφόσον υπάρχει πρόβλημα στη χώρα και υπάρχει φτώχεια -δεν πρόκειται επειδή ανοίγουν τα μαγαζιά να τρέξουν όλοι οι Έλληνες να ψωνίσουν- εμάς μας ενδιαφέρει ως χώρα, αυτά τα δεκαεφτά εκατομμύρια τουριστών που περιμένουμε να έρθουν στην Ελλάδα -και ήδη έχουν έρθει τα τρία εκατομμύρια στο πεντάμηνο- να πάνε να μπούνε στα μαγαζιά να ψωνίσουνε. Και αν τύχει να είναι μία μέρα σε μία πόλη την Κυριακή, να βρουν το μαγαζί ανοιχτό να ψωνίσουν ή να έχει τη δυνατότητα ο έμπορος να πουλήσει τα προϊόντα του στον τουρίστα, να μην του απαγορεύεται δηλαδή. 
Πιστεύω δηλαδή ότι με μία καλή συνεννόηση όλα μπορούμε να τα πετύχουμε, αρκεί να μην είμαστε μονίμως στο «όχι» και να μην κάνουμε αντιπολίτευση για την αντιπολίτευση. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε την κ. Βούλτεψη και ιδιαίτερα λόγω του σύντομου χρόνου της ομιλίας της. 
Το λόγο έχει ο κ. Παναγιώταρος.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε. 
Θα ήθελα να ξεκινήσω διαβάζοντας το άρθρο 1 του Συντάγματος: «Το πολίτευμα της Ελλάδος είναι Προεδρευόμενη Κοινοβουλευτική Δημοκρατία.
 Θεμέλιο του πολιτεύματος είναι η λαϊκή κυριαρχία.
 Όλες οι εξουσίες πηγάζουν από το Λαό, υπάρχουν υπέρ αυτού και του Έθνους και ασκούνται όπως ορίζει το Σύνταγμα». 
Ακριβώς αυτό θα κάνει και η Χρυσή Αυγή αύριο. Θα μοιράσει τρόφιμα σε αναξιοπαθούντες Έλληνες πολίτες στην πλατεία Αττικής στις 18.00΄, παρά τις παράνομες απαγορεύσεις του κ. Καμίνη με τη συνδρομή του κ. Δένδια. 
Όσον αφορά στο νομοσχέδιο για το οποίο συζητούμε, έχουμε ακούσει πάρα πολλά. Πριν ξεκινήσω, θα ήθελα να κάνω ένα μικρό σχόλιο στα όσα είπε ο κ. Χατζηδάκης. Ανέφερε ότι στην Ευρώπη μόνο έξι-εφτά χώρες έχουν κλειστά τα καταστήματα τις Κυριακές: η Νορβηγία, η Αυστρία, η Ελβετία, η Ολλανδία και κάνα δυο άλλες. Μας μίλησε ίσως για τις πιο πλούσιες χώρες της Ευρώπης, που εκτός από πολύ πλούσιες, έχουν και μια πολύ καλή ποιότητα ζωής. Άρα, το παράδειγμα του κ. Χατζηδάκη ήταν μάλλον ατυχέστατο, γιατί μας ανέφερε αυτές τις χώρες ως μιάσματα, λες και μιλάγαμε για την Ουγκάντα, για τη Μπουργκίνα Φάσο και κάποιες άλλες χώρες. 
Δεν θα πρέπει να παραλείπουμε ότι στην προαιώνια ελληνορθόδοξη παράδοση του τόπου μας η Κυριακή ήταν μία ημέρα αφιερωμένη στην οικογένεια και στην ορθοδοξία, ασχέτως αν υπήρχαν κάποια καταστήματα που λειτουργούσαν τις Κυριακές, όπως τα ζαχαροπλαστεία -που τόσο ειρωνικά είπε ο κ. Χατζηδάκης- ή και κάποια άλλα επαγγέλματα. 
Ό,τι και να γινόταν τις υπόλοιπες ημέρες, την Κυριακή οι Έλληνες πήγαιναν το πρωί στις εκκλησίες για να ασκήσουν τα θρησκευτικά τους καθήκοντα και αργότερα έκαναν κάποια βόλτα στο κέντρο της Αθήνας ή κάποιων άλλων πόλεων. Το μεσημέρι βρίσκονταν όλοι μαζί γύρω από το τραπέζι είτε του σπιτιού τους είτε κάποιας ταβέρνας είτε αλλού, μετά από μία βόλτα ή μια επίσκεψη. 
Και τις τελευταίες δύο δεκαετίες, αν και έχουν αλλάξει πολλά, η κυριακάτικη αργία συνεχίζει και ελπίζουμε να συνεχίσει να είναι ο στυλοβάτης της πίστης μας καθώς και της οικογενειακής συνοχής, με όσες μικροαλλαγές και μικρομετατροπές έχουν συμβεί. 
Η μνημονιακή συγκυβέρνηση, όμως, όπως φαίνεται και από το προτεινόμενο σχέδιο νόμου με τίτλο «Κανόνες ρύθμισης της αγοράς προϊόντων και της παροχής υπηρεσιών» και ειδικότερα με το άρθρο 16, προσπαθεί να τα αλλάξει όλα αυτά εις βάρος της πίστης και της παράδοσής μας. 
Κι αν όλα αυτά σας ακούγονται οπισθοδρομικά, αναχρονιστικά -και δεν ξέρω πώς αλλιώς θα το πείτε κάποιοι από εσάς- αν το δούμε μόνο από την τεχνοκρατική, οικονομική τους σκοπιά, όλα αυτά είναι εις βάρος των Ελλήνων εμπόρων, βιοτεχνών και των Ελλήνων εργαζόμενων σε αυτούς τους χώρους και προς όφελος των μεγάλων απρόσωπων πολυκαταστημάτων, των ημιπαράνομων καταστημάτων αλλοδαπών και των πάσης φύσεως τριτοκοσμικών, παράνομων αλλοδαπών, που δεν έχουν καν καταστήματα και πουλούν την πραμάτεια τους όπου τους κατέβει. 
Μιας και μίλησε για γεγονότα ο κύριος Υπουργός, ας του πούμε κι εμείς μερικά γεγονότα. Σε αυτήν την τραγική οικονομική περίοδο την οποία βιώνουμε, η οποία είναι τραγική και για το λιανεμπόριο, επτά στους δέκα Έλληνες αδυνατούν να πληρώσουν την εφορία και τις τράπεζες. Το 2012 έκλεισαν εξήντα χιλιάδες επιχειρήσεις και πολύ περισσότερες αναμένεται να κλείσουν το 2013. 
Το λιανεμπόριο υπέστη καθίζηση 17%. Το ίδιο ισχύει και για την αγορά τροφίμων με καθίζηση 12,7%, πάλι για το διάστημα μεταξύ 2012-2013. 
Την ίδια στιγμή, μόνο το πρώτο τρίμηνο του 2012 τα νοικοκυριά έχασαν 4 δισεκατομμύρια ευρώ από τα εισοδήματα τους, ενώ πεντακόσιες χιλιάδες ελεύθεροι επαγγελματίες δεν υποβάλλουν καν ΦΠΑ. 
Λιγότεροι από τρεις χιλιάδες πήγαν να κάνουν διακανονισμό για τις οφειλές τους προς το ΙΚΑ και λιγότεροι από χίλιοι διακόσιοι πενήντα προς τον ΟΑΕΕ, παρά τις «ευεργετικές» διατάξεις που ψηφίστηκαν για αυτούς. Κι ο λόγος είναι πολύ απλός: Δεν πηγαίνουν, γιατί δεν έχουν τα λεφτά ούτε για την προκαταβολή για τη ρύθμιση. 
Δεκάδες χιλιάδες επιχειρήσεις στη βόρειο Ελλάδα έχουν κλείσει κι έχουν μεταναστεύσει στη Βουλγαρία, στη Ρουμανία, στα Σκόπια, στην Αλβανία και αλλού. 
Τέλος, μόνο ένας στους δέκα Έλληνες έχει κάνει ρύθμιση των ληξιπρόθεσμων χρεών του. Την ίδια ώρα, τα «κόκκινα» δάνεια αυξάνονται με γεωμετρική πρόοδο.
Όλα τα ανωτέρω τι δείχνουν; Δείχνουν ότι η οικονομική δυνατότητα της ελληνικής κοινωνίας βρίσκεται σε δραματικά χαμηλά ποσοστά και έρχεται η «Κυβέρνηση σωτηρίας» και βάζει μέσα σε ένα κατά τα άλλα θετικό νομοσχέδιο, θα μπορούσαμε να πούμε, το άρθρο 16, όπου στην ουσία απελευθερώνεται η λειτουργία των καταστημάτων τις Κυριακές. 
Παρ’ότι η μνημονιακή υποχρέωση αναφέρεται σε επτά Κυριακές -κάτι που εμάς πάλι μας βρίσκει αντίθετους- γιατί γίνεται τόσος λόγος, γιατί υπάρχει τόση πίεση και τόση εμμονή για τις άλλες σαράντα πέντε Κυριακές, παρά τις όποιες δικαιολογίες λένε οι Υπουργοί και οι εισηγητές της συγκυβέρνησης;
Ρουσφετάκι σε ποιον είναι αυτή η εμμονή, όταν όλοι οι εμπλεκόμενοι φορείς ΕΣΕΕ, η Εθνική Συνομοσπονδία Ελληνικού Εμπορίου, η ΓΣΕΒΕΕ, το ΙΝΚΑ, οι εμποροϋπάλληλοι και οι καθ’ ύλην είναι όλοι αντίθετοι; Μόνο το ΣΕΛΠΕ, τα πολυεθνικά καταστήματα είναι υπέρ για τους δικούς τους λόγους που γνωρίζουμε όλοι πάρα πολύ καλά. 
Μας είπατε ότι και ο Σύνδεσμος Τουριστικών Επαγγελμάτων είναι υπέρ και είναι το 20% του ΑΕΠ. Με αυτήν τη λογική και οι εμποροβιοτέχνες είναι το 30% του ΑΕΠ, οπότε κερδίζουν οι εμποροβιοτέχνες. Αυτό όμως, δεν είναι λογική. 
Πλέον, το 75% των καταναλωτών διαφωνούν με το άνοιγμα των καταστημάτων τις Κυριακές. Προσπαθούμε να βρούμε πού βρήκε η Κυβέρνηση δημοσκόπηση με το 51% των πολιτών υπέρ του ανοίγματος των καταστημάτων. Η μόνη ισχυρή μελέτη –όπως λέτε- που είναι θετική και υπέρ του ανοίγματος των καταστημάτων τις Κυριακές είναι κάποια μελέτη –έτσι αόριστα- του ΟΟΣΑ. Παρ’ότι ζητήθηκε στην επιτροπή δεν μας ήρθε ποτέ τίποτα. 
Ο κύριος Υπουργός μίλησε για το mail που του έστειλε η έγκριτη κ. Άνια Φίνμαν και υποστηρίζει του λόγου το αληθές, μια έκθεση του ΟΟΣΑ η οποία είναι έκθεση του 2007 και του 2010, γενική για όλη την Ευρώπη, όχι για την Ελλάδα και ειδικότερα όχι για την Ελλάδα της τραγικής οικονομικής κατάστασης που βρίσκεται τώρα. 
Και αν θέλουμε να πούμε και κάτι ακόμα, αν η κ. Φίλμαν του ΟΟΣΑ είναι της ίδιας κατηγορίας με την κ. Μπιρμπίλη, το «βύσμα» του κ. Παπανδρέου στον ΟΟΣΑ, καταλαβαίνετε την εγκυρότητα αυτού του οργανισμού, που είναι μάλλον για τα πανηγύρια.
Βλέπουμε ότι πολύς λόγος γίνεται για τον τουρισμό και για τα όντως θετικά νούμερα, τους δεκαεπτά εκατομμύρια τουρίστες που θα έρθουν μέχρι το τέλος της τουριστικής σεζόν και μας μιλάτε για τα καταστήματα και για το γεγονός ότι θέλουν να αγοράσουν. 
Ε, λοιπόν, αν κάνετε μία βόλτα στα εμπορικά καταστήματα στους μεγάλους και δυνατούς τουριστικούς προορισμούς, θα δείτε την τραγική κατάσταση την οποία βιώνουν. Οι περισσότεροι εκ των τουριστών αυτών είναι με το βραχιολάκι του «all inclusive». Οι μελέτες έδειξαν ότι εκεί που κάποτε ο κάθε τουρίστας ξόδευε 150 ευρώ το άτομο σε καταστήματα, τώρα ξοδεύει λιγότερο από 63 ευρώ με φθίνουσα προοπτική.
Επίσης, ξέρουμε ότι αν θέλουν να βρουν οι τουρίστες καταστήματα, στις περισσότερες περιοχές είναι ανοιχτά όλες τις ώρες, αρκεί να έχει δουλειά. Μιλάμε πάντα με τεχνοκρατικά και οικονομικά κριτήρια. Υπήρξε και ένας εκπρόσωπος από ένα σύλλογο στη Θεσσαλονίκη που είπε: «Ας έρθουν οι πελάτες και τους ανοίγω στις 4.00’ η ώρα το πρωί το κατάστημά μου». Το πρόβλημα δεν είναι αυτό. Το πρόβλημα είναι ότι δεν υπάρχει «σάλιο» στην αγορά. 
Αν θέλετε να δώσετε κάποιες λύσεις στο τεράστιο πρόβλημα που υπάρχει, σίγουρα δεν θα έπρεπε να πάρετε αυτό το μέτρο για τις πενήντα δύο Κυριακές, διότι –ας είναι προαιρετικές- η κερκόπορτα ανοίγει και θα γίνουν με απόφαση κάποιου αντιπεριφερειάρχη ή με άλλους τρόπους –εντός εισαγωγικών- «υποχρεωτικές». Σε όλους τους τουριστικούς προορισμούς οι τουρίστες βρίσκουν πάντοτε τα καταστήματα ανοιχτά για να ψωνίσουν ό,τι θέλουν. 
Επίσης, είναι απορίας άξιο πώς επιλέχθηκε ο μέσος όρος των εμπορικών καταστημάτων κάτω των 250 τετραγωνικών μέτρων, ενώ ο μέσος όρος των εμπορικών καταστημάτων στην Ελλάδα είναι τα 80 τετραγωνικά μέτρα. Μήπως γιατί συμπεριλαμβάνεται εξ ολοκλήρου το Εκπτωτικό Χωριό στα Σπάτα, που όλα του τα καταστήματα είναι από 250 τετραγωνικά μέτρα; Μήπως γιατί ο καταναλωτής από όλη αυτήν την υπόθεση δεν έχει να κερδίσει τίποτα; Δεν του λείπουν ώρες λειτουργίας, όλες αυτές είναι δικαιολογίες, βρίσκει τα πάντα όπου θέλει, όχι μόνο ο τουρίστας αλλά και ο Έλληνας καταναλωτής.
Όπως σας είπαμε, υπάρχει και η συνοχή της ελληνικής οικογένειας και της πίστης μας που προσπαθείτε με κάθε τρόπο να την διαβάλλετε, ασχέτως αν ορίζεται αλλιώς μέσα από το Σύνταγμα του κράτους . Γιατί σύμφωνα με μελέτες –μιας και μιλάμε με γεγονότα- το κόστος για μια μητέρα, σύζυγο, έμπορο, εργαζόμενη, που αποτελούν το 42% του δυναμικού στο ελληνικό εμπόριο, από την κατάργηση της κυριακάτικης αργίας, θα διογκωθεί με επιθετικό ρυθμό. 
Γιατί ζούμε σε μια δύσκολη περίοδο όπου τα ποσοστά κατάθλιψης της ελληνικής κοινωνίας έχουν εκτοξευθεί και σίγουρα με όλα όσα κάνετε, με μία επιπλέον ημέρα άγχους και αγωνίας σε σχέση με τον ανταγωνισμό του διπλανού –που δεν είναι στην ουσία αυτός ο εχθρός- θα διογκώσει κι άλλο το, ήδη, τεράστιο πρόβλημα.
Δεν υπολογίσατε το τεράστιο λειτουργικό κόστος που θα έχουν τα καταστήματα, τα έξοδα κίνησης οκτακοσίων χιλιάδων εμπλεκομένων στο λιανεμπόριο. Δεν υπολογίσατε την επιβάρυνση στο ηλεκτρικό ρεύμα, στην ενέργεια και σε χίλια δύο πράγματα. Δεν έχετε υπολογίσει τίποτα, δεν έχετε σκεφθεί ότι, αν ισχύσει το μέτρο, σύντομα η Κυριακή δεν θα είναι μια ιδιαίτερη μέρα, θα είναι κι αυτή μια μέρα σαν τις άλλες, οπότε δεν θα έχει απολύτως κανένα νόημα, καμμία διαφορά για κανέναν.
Χρησιμοποιήσατε παραδείγματα για κάποιες χώρες, σας είπαμε κι εμείς για πέντε χώρες που τις είπατε ως παράδειγμα προς αποφυγήν, αλλά…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα χρησιμοποιήσω κι εγώ το χρόνο της δευτερολογίας μου, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν υπάρχει χρόνος δευτερολογίας.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Γιατί οι εμπεριστατωμένες επιστημονικές μελέτες σε Γαλλία και σε Ισπανία έδειξαν ότι το άνοιγμα των καταστημάτων τις Κυριακές έχει τα άκρως αντίθετα αποτελέσματα και το γνωρίζετε κι εσείς πάρα πολύ καλά.
Διότι το μοντέλο ανάπτυξης με το κυριακάτικο άνοιγμα των καταστημάτων δεν ταίριαξε ούτε και στις ευρωπαϊκές χώρες που το εφάρμοσαν, όπως η Ιταλία, οι οποίες τυγχάνει να έχουν πολύ σοβαρά προβλήματα. Επανερχόμαστε πάλι σε στατιστικές, όπου το 90% των εμπόρων και το 75% των καταναλωτών -το προείπαμε αυτό- δεν ενστερνίζονται το 51% μιας κάποιας έρευνας που έχει κάνει το Υπουργείο.
Σίγουρα από όλα αυτά, τα πολυκαταστήματα θα έχουν αμελητέα αύξηση των λειτουργικών τους εξόδων και βραχυπρόθεσμα θα έχουν καταφέρει το τελειωτικό χτύπημα στις εναπομείνασες εμπορικές επιχειρήσεις, που δίνουν άνισο και τιτάνιο αγώνα απλά και μόνο για να επιβιώσουν.
Το ίδιο ισχύει για τα χιλιάδες παράνομα καταστήματα λαθρομεταναστών, που στην καλύτερη των περιπτώσεων έχουν μία προέγκριση που έχουν πάρει από κάποιον προοδευτικό Δήμαρχο, σαν τον κ. Καμίνη και που λειτουργούν κάθε μέρα, όλη μέρα, που καταπατούν πεζοδρόμια, δημόσιους χώρους, δεν τηρούν κανέναν υγειονομικό κανόνα, διακινούν πλήθος λαθραίων ελαττωματικών προϊόντων, αποδεδειγμένα δεν αποδίδουν ΦΠΑ και αποτελούν μεγάλη πληγή και αθέμιτο ανταγωνισμό για τους υγιείς Έλληνες, εμπόρους και βιοτέχνες.
Στόχος του εν λόγω άρθρου είναι η οικονομική και φυσική εξόντωση των Ελλήνων εμπόρων βιοτεχνών. Όλα τα υπόλοιπα περί αναπτύξεως της αγοράς, επιπλέον θέσεων εργασίας είναι λόγια του αέρα που δεν πείθουν κανέναν εμπλεκόμενο με το όλο θέμα. Και το άνοιγμα των πενήντα δύο Κυριακών να μην περάσει -που θέλετε προαιρετικά να το επιτύχετε- και να περάσει το άνοιγμα για τις επτά Κυριακές, η ζημιά θα έχει γίνει. Η κερκόπορτα θα έχει ανοίξει και πολύ σύντομα, ανεξέλεγκτα θα λειτουργούν τα πάντα και τις Κυριακές, με ό,τι αυτό συνεπάγεται.
Με το εν λόγω άρθρο 16 δεν διώκονται απλώς οι Έλληνες έμποροι και βιοτέχνες, με ό,τι αυτό συνεπάγεται για την οικονομία, αλλά πρωτίστως πλήττονται ο θεσμός της οικογένειας και της Ορθοδοξίας. Σαφώς το ίδιο ισχύει και για τη λειτουργία των λαϊκών αγορών τις Κυριακές.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κ. Τριαντάφυλλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι Βουλευτές, θα ήθελα να ξεκινήσω, πριν αποχωρήσει και ο κ. Παναγιώταρος, από δύο-τρία σημεία στα οποία έμεινε στη δική του ομιλία.
Κυρίες και κύριοι Βουλευτές της Χρυσής Αυγής, όσοι είστε ακόμη εδώ πέρα, θα πρέπει να ξέρετε ότι δεν υπάρχει λαθραίος άνθρωπος, αλλά –δυστυχώς για τη δημοκρατία μας- τυγχάνει να υπάρχει λαθραίο κόμμα μέσα στο Κοινοβούλιο.</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Λαθραίοι είστε εσείς και οι περισσότεροι Υπουργοί σας…</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Δεν σας διέκοψα. Θα σας απαντήσω. Δεν είναι το μόνο σημείο στο οποίο θα αναφερθώ. Περιμένετε και θα ακούσετε και άλλα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να μη γράφεται τίποτα στα Πρακτικά από όσα λέει ο κ. Παναγιώταρος.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: …</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Αναφερθήκατε στο Σύνταγμα της Ελλάδας.</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: …</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Βλέπω, κύριε Πρόεδρε, ότι φεύγουν οι Βουλευτές της Χρυσής Αυγής. Άλλωστε δεν κάθονται πάνω από είκοσι λεπτά εντός της Αιθούσης της Ολομέλειας.
Για να το γνωρίζει ο ελληνικός λαός, το πρώτο Σύνταγμα της χώρας, της πατρίδας μας, που γράφτηκε με αίμα και η Α’ Εθνοσυνέλευση αυτού του έθνους έδωσε το δικαίωμα του πολίτη σε όλους τους αλλοδαπούς που συμμετείχαν στον αγώνα ή ήταν φιλέλληνες. Τότε το ποσοστό των αλλοδαπών Ελλήνων πολιτών ήταν πολύ μεγάλο, διότι το έθνος ήταν μικρό μέσα στη χώρα.
Επομένως, όλες αυτές οι λαθραίες αθλιότητες που εκστομίζει κατά καιρούς η Χρυσή Αυγή μέσω των Βουλευτών της, όχι μόνο είναι ιστορικά αβάσιμες αλλά και δεν επιτελούν κανένα μα κανένα εθνικό ρόλο στην παρούσα ή στην ιστορική διαδρομή του έθνους.
Κλείνω, αναφερόμενος σε αυτό που είπε ο κ. Παναγιώταρος ότι όλο αυτό περί των 250 τετραγωνικών μέτρων έγινε για το Εκπτωτικό Χωριό στα Σπάτα. Το απόλυτο ψεύδος! Είναι το απόλυτο ψέμα, διότι αν είχε τη στοιχειώδη θέληση και, αν θέλετε, συνέπεια ενώπιον των ανθρώπων που τον έστειλαν στη Βουλή, να διαβάσει το άρθρο 16 –όχι όλο το νομοσχέδιο, αλλά μόνο το άρθρο 16- θα έβλεπε ότι στην παράγραφο 2γ’ του συγκεκριμένου άρθρου υπάρχει ρητή εξαίρεση όλων των εκπτωτικών χωριών, όπως επίσης και οποιουδήποτε καταστήματος λειτουργεί στα πλαίσια ενός πολυκαταστήματος.
Θα ήθελα, επίσης, να σταθώ σε μία αναφορά, που έγινε από τον Κοινοβουλευτικό Εκπρόσωπο του ΣΥΡΙΖΑ, σχετικά με το ότι έκλεισε η Βουλή και ότι με αυτόν τον τρόπο δεν είναι δυνατόν να γίνουν προ ημερησίας διατάξεως συζητήσεις. 
Μα, νομίζω ότι αυτό είναι και το κύριο, αυτό το οποίο έθεσα την προηγούμενη εβδομάδα, ότι τα μεγάλα ζητήματα, τα οποία έρχονται μέσω προτάσεων εξεταστικής από την πλευρά του ΣΥΡΙΖΑ, θα έπρεπε να έρχονται μέσα από ανάλογες κοινοβουλευτικές διαδικασίες, των οποίων δεν έκανε χρήση η Κοινοβουλευτική Ομάδα του ΣΥΡΙΖΑ. 
Και βεβαίως είναι αναληθές ότι στην περίοδο των Τμημάτων Διακοπής των Εργασιών δεν υπάρχει κοινοβουλευτικός έλεγχος. Αυτός υπάρχει κανονικά, έστω και αν είναι σε περιορισμένο χρονικό όριο και, ενδεχομένως, σε περιορισμένες ημέρες. Όμως, υπάρχει κοινοβουλευτικός έλεγχος και γραπτός και σε επίπεδο επίκαιρων ερωτήσεων. 
Επομένως, ας μην δημιουργούμε ζητήματα εκεί που δεν υπάρχουν. Δεν υπάρχει λόγος να φορτίζουμε την ατμόσφαιρα σε μία πολύ δύσκολη συγκυρία, όπου θεωρώ ότι και η Αξιωματική Αντιπολίτευση αλλά και όλα τα υπόλοιπα κόμματα εντός του Κοινοβουλίου πρέπει να αναζητούν τον κοινό τόπο, ούτως ώστε να πάει ο τόπος μπροστά. 
Έρχομαι στην  ουσία του νομοσχεδίου, κυρίες και κύριοι Βουλευτές. Νομίζω ότι το κύριο μέρος του νομοσχεδίου είναι αυτό που δεν θα ακούσει ο Έλληνας πολίτης, ο οποίος παρακολουθεί από την τηλεόραση τη σημερινή συνεδρίαση. Αυτό το οποίο θα επηρεάσει την καθημερινότητά του, τη ζωή του και, ενδεχομένως, να βελτιώσει και τα προϊόντα και τις τιμές τους και τις παρεχόμενες υπηρεσίες είναι αυτό το οποίο δεν θα ακούσει από τις εισηγήσεις και από τις τοποθετήσεις των περισσοτέρων από τους Βουλευτές που πήραν το λόγο μέχρι τώρα. 
Βεβαίως, μιλάμε για τις αγορανομικές διατάξεις, δηλαδή τις διατάξεις που στοχεύουν στα ποιοτικά προϊόντα, στις καλύτερες τιμές και στις ασφαλέστερες υπηρεσίες. Είναι οι διατάξεις εκείνες με τις οποίες ρυθμίζονται ζητήματα σχετικά με την ενημέρωση των καταναλωτών. Είναι οι διατάξεις εκείνες, οι οποίες ρυθμίζουν την τήρηση πινακίδων και τιμοκαταλόγων στα καταστήματα, τα οποία έχουν πλέον την υποχρέωση με την ψήφιση του συγκεκριμένου νομοσχεδίου να τηρούν συγκεκριμένες πινακίδες και τιμοκαταλόγους, να τηρούν πρακτικές αποθήκευσης συγκεκριμένων επιπέδων και να γνωστοποιούν τις τιμές πώλησης. 
Συγκεκριμενοποιείται, επικαιροποιείται και γίνεται με έναν κανονιστικό τρόπο ασφαλέστερη πλέον η νομοθέτηση όλων αυτών, τα οποία προϋπήρχαν σε διάφορες διατάξεις, είχαν διάφορους τρόπους με τους οποίους μπορούσαν να ερμηνευθούν και τώρα πλέον μπαίνουν σε ένα ενιαίο νομικό κείμενο, προκειμένου όχι μόνο να κάνει χρήση ο δικαστής, αλλά κυρίως να κάνουν χρήση οι αρχές. Έτσι, ο ίδιος ο έμπορος, ο επαγγελματίας, γνωρίζει ποιες είναι οι υποχρεώσεις του αλλά και ο ίδιος ο καταναλωτής γνωρίζει ποια είναι τα δικαιώματά του.
Είναι, λοιπόν, οι αγορανομικές διατάξεις αυτές που θα δει ο πολίτης μπροστά του την επομένη της ψήφισης του συγκεκριμένου νομοσχεδίου και σε αυτές πρέπει να εμμείνουμε, διότι αυτή είναι η πραγματική αλλαγή. Έρχονται από μία προετοιμασία δύο και πλέον ετών και σήμερα συζητούνται στο Τμήμα και νομίζω ότι είναι διατάξεις, οι οποίες μπορούν να οδηγήσουν σε μία καθαρή ρύθμιση των ζητημάτων σχετικά με την αγορανομία.
Θα ήθελα, όμως, εδώ να προσθέσω, κύριε Υπουργέ, την πρότασή μου, την οποία ήδη γνωρίζετε –διότι την ανέπτυξα και προφορικά- σχετικά με την προσθήκη στις υπηρεσίες οι οποίες ελέγχουν την τήρηση, την εφαρμογή των συγκεκριμένων διατάξεων, της Ελληνικής Αστυνομίας, ιδιαιτέρως τώρα που έχει ουσιαστικά ενδυναμωθεί και με τη Δημοτική Αστυνομία και που βρισκόμαστε μπροστά στην αναδιάρθρωση της Ελληνικής Αστυνομίας, δηλαδή στη δυνατότητα να μπορέσουμε να έχουμε μία Ελληνική Αστυνομία, που να ανταποκρίνεται στις πραγματικές ανάγκες και να μπορεί να αντιμετωπίζει πολύ πιο αποτελεσματικά τα προβλήματα όχι μόνο του οργανωμένου εγκλήματος αλλά και της καθημερινότητας.
Και τούτο το λέω διότι πολλές φορές οι παραβάσεις που προβλέπονται και σε αυτό το νομοσχέδιο δεν είναι δυνατόν να τύχουν του ελέγχου από τις υπηρεσίες που προβλέπει αυτό, διότι αυτές δεν λαμβάνουν χώρα εντός του οχταώρου ή ακόμα και μέχρι τις 20.00΄, αλλά μπορούν να συμβούν καθ’ όλη τη διάρκεια του εικοσιτετραώρου. 
Και εκεί, φυσικά, είναι σημαντική η συμβολή της Ελληνικής Αστυνομίας, ούτως ώστε ακόμα και αν υπάρξει, όπως τουλάχιστον εμείς προτείνουμε, ένας κλάδος Δημοτικής Αστυνομίας, να μπορεί να ενισχύσει ένα πλέγμα ασφάλειας του καταναλωτή είτε αυτός είναι ο τουρίστας είτε αυτός είναι ο Έλληνας, ο ντόπιος καταναλωτής που τυγχάνει να πέφτει θύμα μιας αγορανομικής παράβασης. 
Ένα άλλο σημαντικό σύστημα διατάξεων είναι αυτό το οποίο προβλέπει ένα νέο πλαίσιο σχετικά με τις εκπτώσεις. Είναι θετική αυτή η παρέμβαση του νομοθέτη εδώ. Είναι θετική η πρόταση που κάνει ο Υπουργός. Για ποιο λόγο; Για το λόγο ότι προφανώς αυξάνει τον αριθμό των εκπτωτικών περιόδων. Και τούτο το λέω διότι γνωρίζετε ότι πλέον οι πολίτες μέσα σε αυτήν τη δεινή οικονομική κατάσταση αναζητούν τις ευκαιρίες, αναζητούν τον τρόπο να ψωνίσουν με λιγότερα χρήματα περισσότερα πράγματα. Και γι’ αυτόν το λόγο νομίζω ότι είναι σημαντικό να ρυθμίσουμε αυτήν την ανάγκη που πλέον έχει η αγορά, να αυξηθούν οι εκπτωτικές περίοδοι, ούτως ώστε να δοθεί η δυνατότητα και στους εμπόρους αλλά και στους καταναλωτές να λειτουργήσουν στο πλαίσιο αυτό. 
Επίσης, ένα τρίτο σημείο που είναι πολύ σημαντικό είναι η ρύθμιση σχετικά με την αγορά των πετρελαιοειδών. Εδώ έχουμε να κάνουμε με μία συστηματοποίηση των ελέγχων και της εξυγίανσης της αγοράς των καυσίμων. Είναι σημαντική αυτή η ρύθμιση, το σύστημα, επίσης, διατάξεων για το λόγο ότι αυστηροποιούνται τόσο οι ποινικές όσο και οι διοικητικές κυρώσεις. 
Και, βεβαίως, δεν είναι δυνατόν να ακούγεται βασίμως το επιχείρημα ότι πρέπει να είναι πιο χαλαρές, πιο ήπιες οι ποινές, την ίδια ώρα που θέλουμε και αυστηρότερη τήρηση των κανόνων και ταυτόχρονα να μην υπάρχει ούτε λαθρεμπόριο ούτε παραβάσεις, οι οποίες τελικά είναι εις βάρος του απλού καταναλωτή, του φορολογούμενου πολίτη. 
Επομένως, προφανώς και είναι σε θετική κατεύθυνση τόσο οι αυστηρότερες ποινικές όσο και οι αυστηρότερες διοικητικές κυρώσεις. 
Όμως, κύριε Υπουργέ, θα ήθελα να σας πω το εξής. Θεωρώ ότι το μείζον θέμα, αυτό το οποίο, ήδη, ακούστηκε στην Αίθουσα, είναι αυτό το οποίο πρέπει εσείς, παρ’ ότι έχετε συναρμοδιότητα με το Υπουργείο Οικονομικών, να θέσετε άμεσα ως μία νομοθετική πρωτοβουλία. Και αναφέρομαι, βεβαίως, στο λαθρεμπόριο καυσίμων, λαθρεμπόριο το οποίο έχει να κάνει με εισαγωγές-εξαγωγές. ‘Εχει επίσης, να κάνει με τη λειτουργία των διυλιστηρίων, που  συζητήθηκε αρκετά τις προηγούμενες ώρες. Είναι, όμως, αναγκαιότητα, προκειμένου να ρυθμιστεί και να εξυγιανθεί η αγορά καυσίμων, να έρθει επιτέλους στη Βουλή μία σχετική νομοθετική πρωτοβουλία από την Κυβέρνηση. 
Έρχομαι σε αυτό το οποίο μονοπώλησε το ενδιαφέρον της συζήτησης. Φυσικά, δεν είναι άλλο από το άρθρο 16 και τη λειτουργία των καταστημάτων για τις επτά Κυριακές. Και λέω επτά Κυριακές διότι το συγκεκριμένο νομοσχέδιο δεν αναφέρει πενήντα δύο Κυριακές. Δυστυχώς, ξεκίνησε όλη η συζήτηση ενδεχομένως με μία ανακοίνωση του Υπουργού, ο οποίος βγήκε στα Μέσα Μαζικής Ενημέρωσης και είπε ότι θα λειτουργήσουν τα καταστήματα πενήντα δύο Κυριακές. Σήμερα η ρύθμιση που εισάγεται στο συγκεκριμένο άρθρο αναφέρει επτά συγκεκριμένες Κυριακές και σε συγκεκριμένες περιοχές με αιτιολογημένη απόφαση του αντιπεριφερειάρχη είναι δυνατόν να λειτουργήσουν περισσότερες Κυριακές, όχι πενήντα δύο, αλλά περισσότερες Κυριακές. 
Εδώ θεωρούμε ότι είναι απαραίτητη η διαβούλευση με τα επιμελητήρια και τους εμπορικούς συλλόγους, ούτως ώστε να μπορέσει να ληφθεί υπ’ όψιν η τοπική ιδιαιτερότητα και, βεβαίως, να ανταποκριθούν τα καταστήματα στις τουριστικές ανάγκες, δηλαδή στις τουριστικές περιοχές και στις ανάγκες που υπάρχουν εκεί για προώθηση προϊόντων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω, κύριε Πρόεδρε. Δείξτε μου για ένα λεπτό ακόμη την ανοχή σας. 
Στις τουριστικές περιοχές ουσιαστικά χρειάζεται τους καλοκαιρινούς μήνες ή κάποιες συγκεκριμένες Κυριακές -ίσως του Αυγούστου- να λειτουργήσουν τα καταστήματα, ανάλογα με τις ανάγκες των εμπόρων και των τουριστών, προκειμένου να αυξηθεί το τοπικό εισόδημα που είναι πάντοτε ο στόχος, για να υπάρξει στη συνέχεια και αύξηση της απασχόλησης στη συγκεκριμένη περιοχή. 
Ολοκληρώνω, λέγοντας το εξής. Έχετε δύο διατάξεις οι οποίες είναι σε θετική κατεύθυνση. Αναφέρομαι, βεβαίως, στο δικαίωμα που θεσπίζεται για τους καταναλωτές και τις ενώσεις καταναλωτών, να προβαίνουν οι ίδιοι –είτε είναι ενώσεις είτε μεμονωμένοι καταναλωτές- σε καταγγελία στη Γενική Γραμματεία Καταναλωτή, όταν διαπιστώνουν παραβάσεις των διατάξεων του συζητούμενου νομοσχεδίου. Είναι πολύ σημαντική ρύθμιση αυτή. 
Θα έλεγα όμως, κύριε Υπουργέ, ότι θα έπρεπε να δείτε ξανά την κατάργηση του πόρου για τις ενώσεις καταναλωτών -πρόκειται για πολύ μικρό ποσό που  δεν υπερβαίνει τις 136.000 ευρώ, σύμφωνα με το Γενικό Λογιστήριο του Κράτους-, στην κατεύθυνση ίσως να βρεθεί ένας πόρος μέσα από τα πρόστιμα, τα οποία επιβάλλονται σε περιπτώσεις ανάλογων παραβάσεων, με καθορισμό ίσως ενός ποσοστού επί τοις χιλίοις, το οποίο να πηγαίνει υπέρ των ενώσεων ή σε κάθε περίπτωση να οριστεί ότι αυτή η κατάργηση δεν θα διαρκέσει περισσότερο από τη δημοσιονομική προσαρμογή και το πρόγραμμα το οποίο εφαρμόζει η χώρα.
Είναι σημαντικό οι ενώσεις να συνεχίσουν να λειτουργούν. Είναι ένα συμβολικό ποσό και νομίζω ότι και το πνεύμα του νόμου αλλά και η δική σας η όλη πολιτική παρουσία κατατείνει προς αυτήν την κατεύθυνση. 
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο κ. Οικονόμου έχει το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ακόμα δεν έχω φτιάξει δικό μου κόμμα, κύριε Πρόεδρε. Άρα μέχρι τότε θα εκπροσωπώ τη Δημοκρατική Αριστερά ως Κοινοβουλευτικός Εκπρόσωπος.
Οι στιγμές που ζούμε είναι γεγονός ότι είναι ιστορικές. Υπάρχει μία μεγάλη, δύσκολη πορεία της χώρας τα τελευταία τρία χρόνια.
Κύριε Υπουργέ, ως εικόνα στο μυαλό μου αυτό που ζούμε τώρα, που δεν το συνειδητοποιούμε οι πρωταγωνιστές και οι ενεργούντες, αλλά νομίζω ότι μετά από λίγο καιρό –σε ιστορικό χρόνο μετά από δύο, τρεις, τέσσερις δεκαετίες- θα μας βλέπουν ως πλήρωμα ενός σκάφους το οποίο βολοδέρνει στη θάλασσα, αγωνιώντας για την τύχη του μέσα σε μία μεγάλη θαλασσοταραχή, με τον καπετάνιο να αλλάζει κάθε τρεις και λίγο, γιατί δεν αλλάζει η συνθήκη του πλοίου. Το πλοίο μπάζει νερά, υπάρχει πανικός, υπάρχει αγωνία, το πλήρωμα παλεύει, οι επιβάτες αγωνιούν. Τι θα γίνει τελικά; Όταν μπαίνουν τα νερά, τα βγάζουμε έξω, κλείνουμε τις τρύπες, ανοίγουμε τις τρύπες να βγουν νερά; Τι κάνουμε τελικά; 
Η αγωνία αυτή είναι φανερή στις κυβερνήσεις των τελευταίων τριών χρόνων. Οι προσπάθειες που γίνονται ώστε να αντιμετωπιστούν τα πράγματα έχουν, κατά τη δική μου άποψη, το εξής στοιχείο: να περιοριστούν τα έξοδα, μία πολύ εύκολη -σε εισαγωγικά- «πολιτική». Τα 85 δισεκατομμύρια έξοδα του προϋπολογισμού του 2009, όντως στον προϋπολογισμό του 2013 έχουν φτάσει στα 65 δισεκατομμύρια. Έχουμε 20 δισεκατομμύρια περικοπές δημοσίων δαπανών. Οι δαπάνες αυτές είναι οι δαπάνες που βάσει του προϋπολογισμού αφορούν τους συνταξιούχους, τους μισθωτούς και τα λειτουργικά έξοδα. Από τα 85 δισεκατομμύρια τα 60 δισεκατομμύρια ήταν μισθοί και συντάξεις. Τώρα είναι 44 δισεκατομμύρια. Η διαφορά είναι τα 16 εκατομμύρια που λείπουν από την αγορά. Τα γνωρίζετε αυτά. 
Δυστυχώς, σε αυτές τις κρίσιμες στιγμές έχουμε παράλληλους μονολόγους. Δεν επικοινωνούμε. Κατά τη γνώμη μου, αυτό γίνεται γιατί είναι ίσως η τελική γραμμή άμυνας το να ακολουθήσουμε μέχρις εσχάτων μία πορεία και όπου βγάλει. Αυτό είναι η πορεία των απελπισμένων. Εμείς θεωρώ ότι θα πρέπει να έχουμε μία τελείως διαφορετική προσέγγιση αυτήν τη στιγμή. 
Αυτά τα 16 εκατομμύρια που περιέκοψαν οι κυβερνήσεις τα τελευταία τέσσερα χρόνια, την περίοδο 2009-2013, φανερώνουν την κατάσταση της δραματικής πτώσης του βιοτικού επιπέδου και του καταναλωτισμού που εκ των πραγμάτων υπήρξε.
Καταλαβαίνετε ότι σε μια οικονομία που στηρίζεται στο κράτος -όπου το κράτος δίνει μισθούς, δίνει συντάξεις, επιδόματα και λειτουργεί με αυτόν τον τρόπο- όταν αρχίζεις και περιορίζεις και γίνεσαι δυσάρεστος, στο πλαίσιο της αγωνίας και της προσπάθειάς σου να κρατήσεις το σκάφος ζωντανό και να μη βουλιάξει, αυτό έχει τις παρενέργειές του. 
Ξέρετε πολύ καλά, κύριε Υπουργέ, ότι οι μικρομεσαίες επιχειρήσεις που απολάμβαναν αυτό τον καταναλωτισμό το 2009 ήταν –αν δεν κάνω λάθος- ένα εκατομμύριο διακόσιες χιλιάδες. Σήμερα είναι γύρω στις οκτακόσιες χιλιάδες. Έχουμε τετρακόσιες χιλιάδες λουκέτα. Είναι χονδρικά τα νούμερα. Μην δυσαρεστηθούμε για το 0,3. 
Αυτές οι τετρακόσιες χιλιάδες δεν χάθηκαν απροσδόκητα. Χάθηκαν γιατί μειώθηκε η πίτα των εισοδημάτων, η δυνατότητα του καταναλωτισμού και εκ των πραγμάτων πρέπει να βρούμε τρόπο να λειτουργήσει η οικονομία. Τα έσοδα το 2009 ήταν 50 δισεκατομμύρια. Τα προϋπολογίσαμε 58 δισεκατομμύρια για το 2013. 
Δεν θα πιάσουμε ούτε τα 54 δισεκατομμύρια. Είναι η «τρύπα» για την οποία πρέπει να δει η Κυβέρνηση τι πρέπει να κάνει από το φθινόπωρο. Τα 54 δισεκατομμύρια, βέβαια, βγαίνουν από τους φόρους που πληρώνει ο κάθε πολίτης, μέσα από τις συναλλαγές, το ΦΠΑ, τον έμμεσο και τον άμεσο φόρο.   
Καταλαβαίνετε βέβαια ότι στην υφεσιακά κινούμενη οικονομία μας για πέμπτη συνεχόμενη χρονιά –δυστυχώς πάμε για 4,5% και το 2013- εκ των πραγμάτων περιορίζεται η πίτα, περιορίζεται η δυνατότητα διανομής εισοδημάτων και πλούτου. Θα έλεγα μάλιστα ότι, όταν τα 230 δισεκατομμύρια του ΑΕΠ έχουν φτάσει στα 180 δισεκατομμύρια, μια προσπάθεια να μπορέσεις να κρατήσεις μια οικονομία και μια αγορά -στον ιδιωτικό τομέα τουλάχιστον- ζωντανή, θέλει πραγματικά μια εφευρετικότητα για το πώς θα την κρατήσεις ζωντανή. 
Εσείς δίνετε μια λύση, κάνετε μια πρόταση. Βέβαια, δεν μπορώ να πω ότι αυτή η πρόταση δεν έχει και μια λογική. Προσπαθείτε να πιάσετε όλα τα ενδεχόμενα. Είμαι καλοπροαίρετος σ’ αυτό και λέω ότι δεν απευθύνεστε στα δέκα εκατομμύρια των Ελλήνων, αλλά στα δεκαεπτά εκατομμύρια των τουριστών. Προσπαθώ να το δω κι έτσι. 
Καταλαβαίνετε βέβαια ότι οι μελέτες έχουν δείξει τελείως διαφορετικά αποτελέσματα απ’ αυτά που ισχυρίστηκε εδώ ο Υπουργός. Είδα να αναδύεται η προσωπικότητά του ως ενός νέου ηγέτη πάνω και πέρα από τα δυο παραδοσιακά κόμματα- το ΠΑΣΟΚ και τη Νέα Δημοκρατία- καθώς τα προσπέρασε και τα ξεπέρασε. 
Ο ηγέτης, λοιπόν, που υπερβαίνει τα δυο παραδοσιακά παλιά κόμματα και αναδεικνύεται, έχοντας το όραμα και το στόχο της Ευρώπης, πρέπει να έχει μπροστά του τα στοιχεία από την Ευρώπη, τα οποία δεν συνηγορούν στην επιχειρηματολογία του που λέει να ακολουθήσουμε το ευρωπαϊκό δεδομένο. 
Το ευρωπαϊκό δεδομένο δεν συνηγορεί τόσο πολύ στην επιτυχία του εγχειρήματος. Να πάρουμε τα παραδείγματα της Ολλανδίας και της Ισπανίας; Τα έχω σημειώσει εδώ. Δεν λειτούργησε καλά ούτε καν στο Λονδίνο. Στη Γερμανία υπήρξε μείωση της συνολικής απασχόλησης 5,8%. Έχουμε δηλαδή στοιχεία από χώρες της Ευρωπαϊκής Ένωσης που η επιπλέον μέρα και οι επιπλέον ώρες λειτουργίας των καταστημάτων δεν λειτούργησαν υπέρ της απασχόλησης των επιχειρήσεων και της κατανάλωσης. 
Κάποιος θα με ρωτήσει: εσύ μιλάς εκ μέρους των επιχειρήσεων, των καταστημάτων, των μικρομεσαίων, των καταναλωτών; Η κοινωνία μας τους έχει όλους μέσα και τον επιχειρηματία και τον επαγγελματία, τον άνεργο, τον συνταξιούχο, τον εργαζόμενο, τον εργαζόμενο στο δημόσιο και στον ιδιωτικό τομέα.  
Ένα πολιτικό κόμμα και ιδίως η Δημοκρατική Αριστερά βλέπει με έναν πολύ ιδιαίτερο τρόπο -γιατί είναι έτσι η ιδεολογική και πολιτική της αναφορά και η στόχευσή της- το μικρό και μεσαίο μέγεθος. Το μεγάλο μέγεθος έχει πολλές δυνατότητες και πολιτικές και κοινωνικές και διασυνδέσεις, έτσι ώστε να υπερασπιστεί τα συμφέροντά του. 
Το μικρό και μεσαίο μέγεθος θέλουμε να τα εκπροσωπήσουμε, να τα εκφράσουμε. Έχουμε το δικαίωμα; Έχουμε αναφαίρετο δικαίωμα. Ο καθείς έχει το δικαίωμα να κάνει το σχεδιασμό του, να έχει τις στοχεύσεις του και τις αναφορές του. 
Η Δημοκρατική Αριστερά εκεί θέλει να δώσει τον αγώνα. Να πει τι δηλαδή; Ότι και το μικρό και το μεσαίο μέγεθος πρέπει να υπάρχει. Πού πρέπει να υπάρχει; Πρέπει να υπάρχει στην αγορά, στην κατανάλωση. Πρέπει, δηλαδή, να έχει τη δυνατότητα να μπορεί να λειτουργεί. 
Το μικρό και το μεσαίο μέγεθος το προστατεύετε με τη διάταξη που έχετε φέρει; Κοιτάξτε να δείτε. Λέτε ότι κάτω από τα διακόσια πενήντα τετραγωνικά ανοίγει η επιχείρηση, ενώ πάνω από τα διακόσια πενήντα τετραγωνικά βάζετε ένα απαγορευτικό και προστατεύετε τη μικρή επιχείρηση. Ξέρετε ότι αυτό μπορεί και υπάρχουν δυνατότητες να προσπεραστεί, διότι το μεγάλο μέγεθος, η μεγάλη επιχείρηση, τα μπλοκ αυτών των επιχειρηματικών συμφερόντων, τα καρτέλ, όπως πολλές φορές τα λένε πάρα πολλοί, έχουν τη δυνατότητα να αρχίσουν να πιέζουν την πολιτική εξουσία με την οποία πολλές φορές συναγελάζονται, για να ανατρέψει αυτές τις προσεγγίσεις. 
Ξέρετε και καταλαβαίνετε ότι όταν η μικρή επιχείρηση θα δίνει έναν ηρωικό –κι ελπίζω όχι μάταιο- αγώνα να κρατηθεί και να μπορέσει να μπει μέσα στον ανταγωνισμό και της Κυριακής, θα έχει απέναντι το μεγάλο μέγεθος -Το εκπτωτικό χωριό θέλετε; Το mall θέλετε; Τη μεγάλη αλυσίδα θέλετε;- το οποίο  έχει και νομικές υποστηρίξεις και δυνατότητες και άλλες επαφές για να μπορέσει να ανατρέψει αυτή την απόφαση όχι σε επίπεδο Κυβέρνησης –θεωρώ ότι δεν μπορεί να βρει πρόσβαση εκεί μία τέτοια συμπεριφορά- αλλά σε επίπεδο δικαστικής οδού. 
Δεν θα μπω στα τεχνοκρατικά και στα διοικητικά, αν, δηλαδή, θα το κάνει ο αντιπεριφερειάρχης, θα το κάνει ο δήμαρχος, θα το κάνει ο αντιδήμαρχος, ο έπαρχος. Αυτή για εμένα είναι μία συζήτηση όταν θέλεις να διαφύγεις από την ουσία. Δεν είναι εκεί το ζήτημα. 
Το ζήτημα είναι το εξής. Εσείς, από ό,τι καταλαβαίνω, θέλετε να δώσετε μία ανάσα και μία αφορμή μεγαλύτερου καταναλωτισμού. Νομίζω ότι πρέπει να ενσκήψετε αλλού. Δηλαδή, η δυνατότητα μίας ακόμη ημέρας δεν θα φέρει φοβούμαι το ποθούμενο αποτέλεσμα–το ελπίζω, αλλά θα κάνουμε και τον απολογισμό το επόμενο διάστημα- στα δημόσια ταμεία μέσω του τζίρου που θα γίνει, δηλαδή μέσω του ΦΠΑ, τα προσδοκώμενα οφέλη. 
Τώρα, τα άλλα αυτά τα γλαφυρά, ότι θα χαλάσει η οικογένεια, η Ορθοδοξία και το τραπέζι στο σπίτι, τα ακούω βερεσέ. Κι αυτοί που τα λένε, συνήθως είναι οι πρώτοι που τα παραβιάζουν. 
Εδώ, όμως, εγώ καταλαβαίνω έναν σχεδιασμό που θέλει να φέρει έσοδα μήπως και πιαστεί ο στόχος των 58 δισεκατομμυρίων που έχει θέσει ο προϋπολογισμός και δεν πάει στράφι η χρονιά, το 2013. Αν δεν έχετε πρωτογενή πλεονάσματα το 2013 και το 2014, η χώρα θα παραμείνει σε μνημονιακούς εγκλωβισμούς. Θα είναι υποχρεωμένη να κάνει νέες συμβάσεις, να πάρει νέα δάνεια. Αν δεν μπορείτε να βγείτε ως Κυβέρνηση στις αγορές, τι θα γίνει πάλι; Θα πάμε σε ένα νέο μνημόνιο. Η συζήτηση για το νέο μνημόνιο δεν θα γίνει, όπως καταλαβαίνετε, το καλοκαίρι του χρόνου, αλλά από το φθινόπωρο. Ποιες πολιτικές δυνάμεις θα ψηφίσουν και θα υποστηρίξουν αυτό το νέο μνημόνιο; Και τι θα λέει αυτό το νέο μνημόνιο; 
Άρα, γι’ αυτό σας είπα από την αρχή ότι είναι λάθος η επιλογή των παράλληλων μονολόγων και μάλιστα μιας Κυβέρνησης η οποία χαροπαλεύει στο εκατόν πενήντα πέντε, εκατόν πενήντα τρία. Ανοιχτοί οι ορίζοντες. Βέβαια, «ανοιχτοί ορίζοντες» σημαίνει ότι πλέον έχουμε συζήτηση, διάλογο, συνεννόηση και πιθανόν να φτάνουν οι επτά Κυριακές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κλείνω, κύριε Πρόεδρε.
Στην αρχή κι εμείς ξεκινήσαμε από τη θέση «καμμία Κυριακή». Προχωρήσαμε ως Δημοκρατική Αριστερά και είπαμε ότι για τις επτά Κυριακές είμαστε σύμφωνοι. Αφήστε, όμως, αυτό το θέμα τώρα. Και βλέπετε ότι γι’ αυτό το ζήτημα έρχεται μία πολιτική δύναμη με πολύ συγκαταβατικό τρόπο και ψηφίζει επί της αρχής –το είπε και η εισηγήτριά μας- το νομοσχέδιο, γιατί έχει πραγματικά καλές και αξιόλογες διατάξεις. Και γίνεται αναμόρφωση του Αγορανομικού Κώδικα μετά το 1946 -δηλαδή, έλεος!- με διατάξεις που να συμβαδίζουν με το σήμερα. Έχει σοβαρές παρεμβάσεις και για τα ζητήματα των τεσσάρων εκπτωτικών περιόδων αλλά και για τα θέματα εμπορίας πετρελαιοειδών. Και βάζετε και δικλίδες ασφαλείας. 
Να μην ανοίξουμε τώρα εδώ τη συζήτηση γι’ αυτό. Θα έχουμε αύριο, στη συζήτηση επί των άρθρων, την ευκαιρία να πούμε για αυτό το «πάρτυ» που γίνεται πάνω στο λαθρεμπόριο κι αν επιτέλους υπάρχει μία πολιτική τάξη η οποία να θέλει να το αντιμετωπίσει.
Εσείς κάνετε εδώ πέρα ένα καλό βήμα. Εγώ δεν λέω ότι είναι δειλό ή γενναίο, αλλά είναι ένα βήμα που έρχεται να αντιμετωπίσει αυτό το ζήτημα. Σας το πιστώνω. 
Όμως, όσον αφορά το ζήτημα τουλάχιστον των Κυριακών, υπάρχει η κοινωνική ευαισθησία, η κοινωνική αναφορά στη μικρομεσαία επιχείρηση, η οποία πραγματικά είχε στηθεί πάνω στα 60 δισεκατομμύρια ευρώ μισθοδοσία-σύνταξη του προϋπολογισμού 2009 της αείμνηστης κυβέρνησης Κωνσταντίνου Καραμανλή. 
Το 2009, ο κρατικός κορβανάς έδωσε 60 δισεκατομμύρια ευρώ σε μισθούς και συντάξεις. Σήμερα δίνουμε 44 δισεκατομμύρια ευρώ. Η Δημοκρατική Αριστερά λέει ότι δεν μπορούμε να πέσουμε ούτε ένα ευρώ κάτω από τα 44 δισεκατομμύρια ευρώ. Γι’ αυτό, σας ρωτώ τι μέτρα θα πάρετε το φθινόπωρο, για να καλύψετε τα 4 δισεκατομμύρια ευρώ που βλέπουμε σήμερα ως δημοσιονομικό κενό. Αυτό είναι ένα θέμα που θα έχουμε την ευκαιρία να συζητήσουμε στο προσεχές μέλλον.
Πραγματικά, εγώ δεν θέλω να μπω στις τεχνικές λεπτομέρειες του ζητήματος. Εμείς δεν θα την υποστηρίξουμε τη διάταξη για τις Κυριακές, εκτός αν, παρ’ ελπίδα, υπάρχει συνεννόηση και συζήτηση και όχι πλέον παράλληλοι μονόδρομοι και, παράλληλα, θεωρήσετε καλό να δείτε το ιστορικό προηγούμενο του 1993. Τότε ξαναβάλατε τις Κυριακές στο αναπτυξιακό παιχνίδι του ανταγωνισμού. Δεν δούλεψε το μέτρο και το πήρατε πίσω. Μάλιστα, είναι καταγεγραμμένη αυτή η αποτυχία του μέτρου το 1993. 
Πιθανόν, αν μείνουμε με την παράγραφο «α» για τις επτά Κυριακές, θα το ψηφίσουμε όλο το νομοσχέδιο. Αν επιμείνετε στη «β» ή τη «γ» παράγραφο, εμείς δεν θα το ψηφίσουμε.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ.
Ο κ. Παφίλης έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Η Κυβέρνηση συνεχίζει την ίδια απαράδεκτη τακτική. Με καταδρομικές επιχειρήσεις, φέρνει ένα νομοσχέδιο σοβαρότατο, με τεράστιες –απ’ ό,τι φαίνεται, γιατί δεν προλάβαμε να το δούμε- συνέπειες σε Θερινό Τμήμα και με διαδικασίες κατεπείγοντος. Γιατί; Γιατί πάλι; Ποιο είναι το κατεπείγον; Έστω στο Θερινό Τμήμα, ποιο είναι το κατεπείγον; Τι τακτική είναι αυτή δηλαδή; Τη Δευτέρα κλείνει τη Βουλή, ξεκινά η λειτουργία των Θερινών Τμημάτων και αιφνιδιαστικά έρχεται ένα τέτοιο νομοσχέδιο. Θέλει να προλάβει αντιδράσεις. Αυτό φαίνεται. Θεωρούμε απαράδεκτη αυτήν τη διαδικασία.
Σε ό,τι αφορά το συζητούμενο, ο κύριος Υπουργός είπε ότι το νομοσχέδιο χαρακτηρίστηκε θετικό απ’ όλες σχεδόν τις πτέρυγες της Βουλής. Εμείς δεν είμαστε απ’ αυτούς. Είμαστε στο «σχεδόν». Δηλαδή, είμαστε ριζικά αντίθετοι και στη φιλοσοφία. Αυτούς που άκουσα πάντως να λένε ότι είναι θετικό, εκτός από την Κυριακάτικη αργία, ήταν η Χρυσή Αυγή. Το ΠΑΣΟΚ το στηρίζει, γιατί είναι κυβερνητικό κόμμα.
Μάλιστα, ο κύριος Υπουργός είπε στην ομιλία του «μ’ αυτό το νομοσχέδιο θέλουμε να προωθήσουμε την ελευθερία λειτουργίας της αγοράς, του ανταγωνισμού, την ενημέρωση, την ασφάλεια του καταναλωτή και την ένταση των ελέγχων και να καταργήσουμε ένα αναχρονιστικό καθεστώς που υπήρχε». 
Εγώ δεν θα πω πολλά θεωρητικά σ’ αυτήν τη φάση. Όμως, απευθύνομαι σε όσους μπορεί τέτοια ώρα να έχουν την υπομονή και να μας βλέπουν. Θέλω να πω ότι ο λαός έχει μία μεγάλη εμπειρία σήμερα. Δεν είναι στις αρχές της δεκαετίας του 1990, όπου οι λάτρεις εξ όλων των πτερύγων –πλην Λακεδαιμονίων- της ελεύθερης αγοράς υποσχόσασταν τα πάντα. Τώρα έχει δείγματα γραφής, τα οποία έχουν φθάσει στα όρια της βαρβαρότητας τα τελευταία χρόνια. 
Αυτά δεν αφορούν μόνο την Ελλάδα, όπου όπως λέτε υπάρχουν στρεβλώσεις του ανταγωνισμού, αλλά αφορούν όλο το καπιταλιστικό σύστημα, γιατί οι θεωρητικές σας ακροβασίες –επειδή στην πράξη συμβαίνουν τα αντίθετα- λένε ότι ο ελεύθερος ανταγωνισμός μειώνει την τιμή. 
Αυτό συμβαίνει; Λέτε ότι  η απελευθέρωση των αγορών δημιουργεί άλλες συνθήκες. Τι συμβαίνει; 
Το 2013 με τεχνολογική έκρηξη, με απίστευτη παραγωγικότητα, με τεράστιο κοινωνικό πλούτο και αυτοί που την παράγουν γυρνούν πλέον -σήμερα και επίσημα, και αφήστε τα κόλπα, θα τα πούμε μετά- εκατό χρόνια πίσω. Κυριολεκτικά, γυρνούν εκατό χρόνια πίσω! Πάτε να τους γυρίσετε εκεί. 
Άρα, το σύστημά σας έχει καταρρεύσει αντικειμενικά. Δεν είναι επειδή το λέμε εμείς. 
Ο κύριος Υπουργός, βέβαια, λέει: «Θέλουμε περισσότερες επιχειρήσεις, περισσότερα προϊόντα, να πωλούν σε περισσότερα σημεία.» Πολύ σωστά. Το ερώτημα είναι, ποιος θα τα αγοράσει; Αν τα πωλούν σε περισσότερα σημεία και περισσότερες επιχειρήσεις θα αυξηθεί αυτόματα το πεντακοσάρικο, το τετρακοσάρικο ή το επίδομα ανεργίας, που παίρνουν ενάμιση εκατομμύριο Έλληνες; Όχι, βέβαια. 
Τι θέλετε να κάνετε σήμερα; Φυσικά, θέλετε στις σύγχρονες συνθήκες να δημιουργήσετε προϋποθέσεις πλήρους απελευθέρωσης της αγοράς και κυριαρχίας του μονοπωλιακού κεφαλαίου σε όλα τα επίπεδα.
Εμείς, λοιπόν, λέμε ότι δεν μπορεί να υπάρξουν φιλολαϊκοί κανόνες ούτε φιλολαϊκές ρυθμίσεις σε μια καπιταλιστική οικονομία όπου ο νόμος του κέρδους είναι η κινητήρια δύναμη. Δεν μπορεί να υπάρξουν φιλολαϊκές ρυθμίσεις σε μια απελευθερωμένη αγορά που κυριαρχούν τα μονοπώλια και οι πολυεθνικές. Διότι σε τελευταία ανάλυση, αυτοί καθορίζουν και όλους τους κανόνες. Και ο βασικός τους κανόνας είναι πώς θα εξασφαλίσουν μεγαλύτερο κέρδος. Άρα, τέτοιοι κανόνες δεν μπορούν να υπάρξουν. 
Τώρα, ρυθμίσεις επιμέρους, με πρόστιμα κ.λπ., ναι. Όμως, δεν μπορούν να αναιρέσουν το σύνολο όλης της τάσης, γιατί ακριβώς τα μονοπώλια και το κεφάλαιο δεν κάνουν κοινωνική πολιτική. Και μην τα λέτε αυτά στον κόσμο. Τα μονοπώλια και το κεφάλαιο κυνηγούν το κέρδος. Έτσι είναι η καπιταλιστική οικονομία. Δεν κάνει καμμία κοινωνική πολιτική, ούτε ενδιαφέρεται, σε τελευταία ανάλυση, για το τι συμβαίνει με το λαό.
Επομένως, οι προσαρμογές που κάνετε –και είναι προσαρμογές, εμείς δεν τις αμφισβητούμε- και που έχουν γίνει και στις χώρες της Ευρωπαϊκής Ένωσης, υπηρετούν ακριβώς αυτό το στόχο, την κερδοφορία, δηλαδή, του κεφαλαίου στη σημερινή φάση που βρίσκεται. Γιατί, για παράδειγμα, παλαιότερα, όταν ο καπιταλισμός ήταν σε άλλο επίπεδο, ήθελε προστατευτική οικονομία, σύνορα δεμένα κ.λπ.. Σήμερα δεν θέλει. Γι’ αυτό έχουμε μια γενικότερη απελευθέρωση, έναν αποπροστατευτισμό, όπως λένε ορισμένοι. Και έχουμε και μία πορεία σταδιακής απελευθέρωσης των ελέγχων, που κυριολεκτικά πήρε χαρακτήρα χιονοστιβάδας, δηλαδή απελευθέρωση της κίνησης των εμπορευμάτων με βάση τη συνθήκη του Μάαστριχτ μέσα στην Ευρωπαϊκή Ένωση, κατάργηση των ελέγχων και των οποιωνδήποτε εμποδίων για τη διακίνηση εμπορευμάτων και ανθρώπων, για να μην πω τα υπόλοιπα. 
Συνολικά αυτή η πορεία συνεχίστηκε και με απελευθέρωση από τρίτες χώρες, στο πλαίσιο, βέβαια, του Παγκόσμιου Οργανισμού Εμπορίου, γιατί οι πολυεθνικές συνολικά θέλουν ένα ελεύθερο πεδίο, δεν θέλουν εμπόδια. Αυτό εκφράστηκε και στον τομέα των ελέγχων και της ποιότητας. Και το γνωρίζετε πάρα πολύ καλά. 
Στη σημερινή κατάσταση, με την οικονομική κρίση, ο ανταγωνισμός πια γίνεται αχαλίνωτος. Αυτό φαίνεται και από το πως διαμορφώνεται ο παγκόσμιος χάρτης πλέον. Διότι ο ανταγωνισμός δεν είναι όπως παλιά, όπου υπήρχε η Ευρωπαϊκή Ένωση, η Αμερική, η Ιαπωνία και το σοσιαλιστικό στρατόπεδο. Πλέον, υπάρχουν νέοι παίκτες, νέες τεράστιες οικονομικές δυνάμεις με άλλο επίπεδο, αν θέλετε. Για παράδειγμα, παγοκολώνα από τη Βραζιλία και τα ελληνικά πορτοκάλια σαπίζουν. Ποιος ελέγχει τι είναι και που είναι; Θέλετε να πάω στην Κίνα με τα ανεξέλεγκτα φυτοφάρμακα; Ποιος ελέγχει τι κάνουν; Οι συμφωνίες γίνονται για να μπορούν να περνάνε ελεύθερα.
Αυτός, λοιπόν, ο αχαλίνωτος ανταγωνισμός στον τομέα ειδικά που συζητάμε -αναφέρομαι στα άρθρα 5 μέχρι 9- έχει κυριολεκτικά οδηγήσει σε εκρηκτικές καταστάσεις που αφορούν την υγεία του εργαζόμενου, την υγεία του λαού. Δεν λογαριάζουν τίποτα. Τα μεγαλύτερα διατροφικά σκάνδαλα έχουν ξεσπάσει στις πιο αναπτυγμένες καπιταλιστικές χώρες. 
Μία από αυτές είναι και η Βρετανία.</Speech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Το Τσέρνομπιλ είναι διατροφικό σκάνδαλο…</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Το Τσέρνομπιλ είναι διατροφικό σκάνδαλο; Συγγνώμη, κύριε Σκορδά, αλλά νομίζω ότι είστε μορφωμένος.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): ... (δεν ακούστηκε)</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Νομίζω, λέω, ότι είστε μορφωμένος.</Speech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Τι λέτε τώρα; Δεν υπάρχει…</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ξέρετε, κύριε Σκορδά, γνωριζόμαστε καλά σ’ αυτόν τον τόπο.</Speech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Γι’ αυτό μην τα λέτε αυτά.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Μη με αναγκάζετε να απαντήσω αλλιώς. Γνωριζόμαστε πολύ καλά, λέω. Γνωριζόμαστε πολύ καλά! Και αφήστε το Τσέρνομπιλ. Απαντήστε μου σ’ αυτά που σας λέω. Πείτε μου πού έγιναν τα μεγαλύτερα διατροφικά σκάνδαλα; Στο Βέλγιο, στη Βρετανία, στη Γαλλία, στην Ιταλία, σε μια σειρά αναπτυγμένες καπιταλιστικές χώρες. Εδώ έφτιαχναν το πλαστικό τυρί και πέθαινε κόσμος. Ποιος τα έφτιαχνε αυτά; Εταιρείες δεν είναι αυτές; Είναι αυτές που υπερασπίζεστε! 
Επομένως, ιδιαίτερα την περίοδο της κρίσης υπάρχει πλήρης εκτραχηλισμός. Και αυτό είναι κάτι που φαίνεται παντού. 
Και αν θέλετε και αφού με προκαλείτε, μπορώ να συνεχίσω ακόμα περισσότερο. Ποιος πουλάει ανθρώπινα όργανα; Ποιος πουλάει τα πάντα; Ποιοι είναι αυτοί που τα κάνουν; Εταιρείες δεν είναι; Τι κάνουν οι φαρμακευτικές εταιρείες; Τι κάνουν οι πολυεθνικές; Τι κάνει η «MONSANTO» με τα μεταλλαγμένα, που θέλει να ελέγξει διατροφικά όλη την ανθρωπότητα; Καταστρέφει παραδοσιακές ποικιλίες στο όνομα του κέρδους και ωθεί την ανθρωπότητα στην καταστροφή. Ποιος καταστρέφει τον Αμαζόνιο; Ποιος καταστρέφει την Αφρική; Αφού με προκαλείτε, πρόκειται για όλες αυτές τις βόρειες σουηδικές εταιρείες που μας κάνουν και τους οικολόγους. 
Θέλετε να πω κι άλλα; Θέλετε να σας πω τι κάνει το κυνηγητό του κέρδους; Είναι άλλο να σου πει κάποιος: «Αυτό είναι και τέλος πάντων, μήπως βάλουμε και κανένα έλεγχο» και άλλο να το υπερασπίζεται κιόλας. Το να υπερασπίζεται κάποιος κιόλας κάτι τέτοιο, λοιπόν, είναι θράσος. 
Ουσιαστικά, λοιπόν, στα άρθρα 5 και 9 το νομοσχέδιο διευκρινίζει τον κανονισμό 1169/2011 και τον κανονισμό 178/2002 της Ευρωπαϊκής Ένωσης. 
Όσον αφορά τώρα το ποια είναι συνολικά η λογική εδώ, είναι ότι πρέπει να υπάρχει πλήρης ενημέρωση στον καταναλωτή από την επιχείρηση. Δηλαδή, για να αντιλαμβάνεται και ο κόσμος τι θα πει «προστασία του καταναλωτή», ο κάθε εργαζόμενος θα παίρνει το προϊόν και θα διαβάζει αναλυτικά τι περιέχει. Φανταστείτε τώρα κάποιον ο οποίος πάει στο σούπερ μάρκετ με την ψυχή στο στόμα και να πρέπει να διαβάζει, να πρέπει να ξέρει τι είναι το Ε400 –δεν τα ξέρω και καλά- ή τι είναι το τάδε, να δει αν είναι εκείνο ή το άλλο και μετά να ψωνίσει. 
Αυτά λέτε! Αυτή είναι η ουσία της προστασίας του καταναλωτή. Μάλιστα, ο καταναλωτής ο οποίος πάει στο σούπερ μάρκετ και καλείται να ξέρει όλα αυτά, θα πρέπει να μην αγοράσει κιόλας το τάδε προϊόν, όταν την ίδια στιγμή μέσα από την τηλεόραση είναι τόσο γιγάντια η διαφήμιση, που ξέρετε ότι μπορεί να πουλήσει στην κυριολεξία αέρα! Αυτή είναι η ιστορία με την επισήμανση των τροφίμων. 
Και, βέβαια, αυτήν τη στιγμή υπάρχουν και μεγάλες κόντρες και μεγάλες αντιθέσεις ανάμεσα σε εταιρείες, σε πολυεθνικές και στα διάφορα μονοπώλια και μέσα στην ίδια την Ευρωπαϊκή Ένωση. Υπάρχουν κόντρες, για παράδειγμα, σχετικά με το αν θα αναγράφεται η χώρα προέλευσης της πρώτης ύλης ή αν θα καταργηθεί, όπως και μια σειρά από άλλα θέματα. Και αυτά δεν είναι τυχαία και ούτε γίνονται για το καλό του καταναλωτή, για να φάει καλό και ποιοτικό προϊόν. Γίνονται για το ποιος θα εξασφαλίσει το μεγαλύτερο μερίδιο της αγοράς και τα περισσότερα κέρδη. 
Εδώ σήμερα ακούσαμε απίστευτα πράγματα όσον αφορά την κυριακάτικη αργία. Δηλαδή, στο τέλος καταλήξαμε στο ότι καταργούμε την κυριακάτικη αργία για να ψωνίζουν οι τουρίστες. 
Και εδώ υπάρχουν δύο ζητήματα.
Το πρώτο είναι ότι αυτό ισχύει. Στις τουριστικές περιοχές τα καταστήματα είναι ανοιχτά. Άρα, πάει αυτό το επιχείρημα. 
Το δεύτερο ζήτημα έγκειται στο εξής: μόνο την Κυριακή θα ψωνίζουν οι καταναλωτές; Δεν έχουν όλη την υπόλοιπη εβδομάδα για να ψωνίσουν; Σε ποιον τα λέτε αυτά; Αυτά είναι γελοία επιχειρήματα! Είναι γελοίο να λέτε ότι καταργούμε την κυριακάτικη αργία -γιατί αυτό γίνεται- γιατί έχουμε τουρίστες και πρέπει να ψωνίζουν οι τουρίστες. Και αυτά τα λέτε αφού εξαντλήθηκαν όλα τα άλλα επιχειρήματα. 
Στην πραγματικότητα γυρίζουμε εκατό χρόνια πίσω. Και αυτή η απόφαση δεν είναι τυχαία, ούτε τη βλέπουμε απλά, ούτε πρόκειται για όλα αυτά που ειπώθηκαν, όπως ότι οι ελληνορθόδοξοι την Κυριακή κ.λπ.. Αφού οι εργάτες δούλευαν και την Κυριακή -κι ας ήταν και καθολικοί και μουσουλμάνοι και οτιδήποτε άλλο- μέχρι που καθιερώθηκε. Η Κυριακή καθιερώθηκε σαν μια πρώτη κατάκτηση, για να μπορεί να ξεκουράζεται ο κόσμος. 
Θέλετε να σας πω τι γίνεται εδώ; Θέλετε να καταργήσετε κυριολεκτικά όλα τα εργατικά δικαιώματα. Θέλετε να μας φέρετε τη σύγχρονη σκλαβιά. Αυτές είναι οι ανάγκες του κεφαλαίου. 
Και δεύτερον, θέλετε να πετάξετε έξω τους μικρούς, γιατί αυτό που φαίνεται σήμερα… 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, σας παρακαλώ να μου δώσετε δύο λεπτά ακόμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Τα έχετε, κύριε Παφίλη.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Μ’ αυτό που κάνετε, λοιπόν, σήμερα -και το οποίο φαίνεται ότι βοηθά αυτούς που έχουν καταστήματα κάτω από 250 τετραγωνικά- στην πράξη ανοίγετε το δρόμο για να έρθει ο «καρχαρίας», δηλαδή τα μονοπώλια και να ανοίξουν πλέον και όλοι οι υπόλοιποι, όλα τα υπόλοιπα καταστήματα. 
Τώρα το να λέτε ότι θα αυξήσει τον τζίρο -ας μιλήσουμε απλά για να καταλαβαινόμαστε δηλαδή, γιατί εδώ πλέον έχουμε ξεφύγει από τα όρια- όταν μια οικογένεια έχει 300 ευρώ για να περάσει την εβδομάδα –λέω ένα μεγάλο ποσό- τι θα κάνει δηλαδή άμα ανοίξει την Κυριακή; Θα γίνουν 400 ευρώ; Πώς θα  αυξηθεί ο τζίρος; Και να αυξηθεί την Κυριακή, θα μειωθεί τις  υπόλοιπες μέρες. Είναι πάρα πολύ απλό. Άρα σε αυτό μπαίνει «Χ», κατευθείαν απορρίπτεται αυτή η επιχειρηματολογία. Δεν φταίει αυτό, φταίει ότι δεν έχει λεφτά, γιατί άμα έχει λεφτά, βρίσκει και ψωνίζει όλες τις ημέρες. Δώστε τους, λοιπόν -το λέω ειρωνικά- να δείτε, τονώνεται η αγορά ή δεν τονώνεται; 
Θέλω να πω και κάτι ακόμα για το παραεμπόριο. Για πείτε μας για το παραεμπόριο, εκείνοι που το έχουν σηκώσει και σημαία, αλήθεια πώς έρχονται αυτά τα προϊόντα στην Ελλάδα και τα πουλάνε; Ποιοι τα εισάγουν; Δεν μπαίνουν στη χώρα από τελωνεία και από πύλες εισόδου; Ναι ή όχι; Ποιοι τα εισάγουν; Οι ίδιες οι πολυεθνικές εταιρείες δεν είναι που πουλάνε τα πανάκριβα; Οι ίδιες βάζουν και αυτά. 
Γιατί, λοιπόν, δεν χτυπιέται στην πηγή; Μην μου πείτε ότι τα φέρνουν οι μαύροι από τη Σομαλία ή από οπουδήποτε αλλού. Εδώ υπάρχει ολόκληρη βιομηχανία, η οποία τα εισάγει και δεν μπορείς να κάνεις τίποτα όταν τα φέρνεις από την Ιταλία, γιατί στο απαγορεύει το Ευρωπαϊκό Δίκαιο. 
Άρα, για να μην λέμε πάρα πολλά πράγματα, η κατάργηση της κυριακάτικης αργίας όχι μόνο δεν θα φέρει νέες θέσεις εργασίας αλλά θα επιδεινώσει τις ήδη διαλυμένες εργασιακές σχέσεις. ‘Οχι μόνο δεν θα φέρει αύξηση του τζίρου αλλά θα κλείσει σταδιακά τους μικρούς- τον ένα μετά τον άλλο- για να ανοίξει το δρόμο να μπουν οι μεγάλοι. Και έχει στόχευση να γενικευθεί συνολικά, να καταργηθεί δηλαδή ότι υπάρχει πενθήμερο σαραντάωρης εργασίας και να περάσουμε στο εφταήμερο σαρανταοκτάωρο, που άλλωστε εκ παραδρομής –τίποτα δεν είναι τυχαίο- ήρθε στο προηγούμενο νομοσχέδιο. Και αφήστε το «υπάρχουν και οι καταναλωτές».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, παρακαλώ.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ναι. 
Αυτή η θεωρία όπου θέλετε να στρέψετε τους εργαζόμενους τον έναν εναντίον του άλλου και αυτό να το γενικεύσετε, δεν μπορεί και δεν πρέπει να περνάει, ούτε να διχάζει τους εργαζόμενους, γιατί έχουν κοινά συμφέροντα. Και το κοινό συμφέρον είναι ότι υπάρχει ένα σύστημα που τους κάνει τη ζωή κόλαση και πρέπει να το ανατρέψουν. 
Θα ήθελα να δώσω μια τελευταία απάντηση δευτερολέπτων. Μνημόνιο είναι η κυριακάτικη αργία; Όχι. Ισχύει σχεδόν σε όλη την Ευρωπαϊκή Ένωση και τον καπιταλιστικό κόσμο. Εδώ είναι η διαφορά μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το  λόγο έχει η κ. Αμμανατίδου-Πασχαλίδου για επτά λεπτά.</ChairmanSpeech> 
<Speech><Parlmember>ΛΙΤΣΑ  ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Ευχαριστώ, κύριε Πρόεδρε. 
Κυρίες και κύριοι Βουλευτές, συζητάμε σήμερα ένα ακόμη νομοσχέδιο που αφορά στην επιχειρηματικότητα και στις επιχειρήσεις. Δεν θα μπω, βεβαίως, στον πειρασμό να επαναλάβω τους αριθμούς και τις εκθέσεις που δείχνουν σε πόσο δεινή θέση έχουν περιέλθει οι μικρομεσαίες επιχειρήσεις. Θεωρώ ότι κανείς άλλωστε σε αυτήν την Αίθουσα δεν μπορεί να ισχυριστεί ότι δεν βλέπει το τεράστιο πρόβλημα. 
Ωστόσο, η εικόνα δεν είναι ίδια για όλες τις επιχειρήσεις. Δίπλα στις μικρομεσαίες επιχειρήσεις των λουκέτων, των χρεών και του υπερδανεισμού φιγουράρει και μια άλλη πραγματικότητα, η πραγματικότητα των πολυκαταστημάτων και των πολυεθνικών. Γνωρίζετε, ήδη, μέσα από διάφορες εκθέσεις διαφόρων φορέων, από το ΙΜΕ της ΓΣΕΒΕΕ και τον ΙΟΒΕ μέχρι την ΙΚΑΠ, ότι στον κόσμο των επιχειρήσεων οι τάσεις συγκέντρωσης επιταχύνονται. Γνωρίζετε, ήδη, ότι ο αριθμός των επιχειρήσεων μειώνεται αλλά το μέγεθος κάποιων επιχειρήσεων αυξάνεται. Γνωρίζετε, ήδη, ότι υπάρχουν μονοπωλιακά φαινόμενα και πρακτικές καρτέλ σε πολλούς κλάδους με προεξέχον το τρόφιμο, στο οποίο έχουν σημειωθεί και έχουν κουκουλωθεί ουκ ολίγα σκάνδαλα. Γνωρίζετε, ήδη, ότι την ίδια στιγμή, που παραδείγματος χάριν, ολόκληρες περιοχές παραδοσιακής εμπορίας και κατασκευής επίπλων έχουν αφανιστεί, τα πολυκαταστήματα εμπορίας επίπλων έχουν διπλασιάσει τα κέρδη τους. Και βεβαίως γνωρίζετε ότι την ίδια στιγμή που στις γειτονιές δεν υπάρχει ούτε για δείγμα μανάβικο ή ψιλικατζίδικο, τα σούπερ μάρκετ έχουν υπερδιπλασιάσει τα κέρδη τους.
Γνωρίζετε, κυρίες και κύριοι Βουλευτές, ότι εκτός από τη δραματική μείωση της αγοραστικής δύναμης των εργαζομένων συντελείται και μια μεγάλη βίαιη μετατόπιση του μεριδίου που διέθεταν οι μικρομεσαίες επιχειρήσεις στην αγορά. Και αυτή η μετατόπιση του μεριδίου πού πήγε; Πήγε στις μεγάλες επιχειρήσεις. 
Αυτήν την τάση, και πιο μπροστά υπηρετούσαν οι προηγούμενες κυβερνήσεις, αλλά δυστυχώς, υπηρετεί και η συγκεκριμένη Κυβέρνηση. Αυτήν την τάση ενίσχυσε  με τη λογική της περιβόητης απελευθέρωσης, την απελευθέρωση των επαγγελμάτων, που βέβαια, κύριε Υπουργέ, φέρατε σε προηγούμενα νομοσχέδια, με σκοπό να ευνοήσετε την συγκέντρωση υπηρεσιών από τους αυτοαπασχολούμενους στα χέρια των πολυεθνικών. Επίσης, ενίσχυσε με την απελευθέρωση των περιορισμών που ίσχυαν προς εύνοια των μικρομεσαίων, όπως κάνατε με το  bake off και με τους φούρνους, και με την απελευθέρωση σε αυτό το νομοσχέδιο που συζητάμε σήμερα του ωραρίου των καταστημάτων. 
Κύριοι Βουλευτές, ο εμπορικός κόσμος, οι μικρομεσαίοι επιχειρηματίες, οι αυτοαπασχολούμενοι και, βεβαίως, όλο το κομμάτι των εργαζομένων στα εμπορικά καταστήματα αντιδρούν σχεδόν στο σύνολό τους στο άνοιγμα των καταστημάτων τις Κυριακές. Οι φορείς επεσήμαναν ότι έχουν υπολογίσει ότι η αύξηση του κόστους θα είναι δυσβάστακτη και ότι οι επιπτώσεις στην απασχόληση θα είναι δυσμενείς. 
Όσον αφορά στις τουριστικές περιοχές που επικαλείται η Κυβέρνηση, αυτό το επιχείρημα συνιστά οφθαλμοφανή τακτικισμό, καθώς ήδη το υφιστάμενο νομικό πλαίσιο καλύπτει τη δυνατότητα επέκτασης ωραρίου και λειτουργίας στις τουριστικές περιοχές. 
Η Κυβέρνηση μπορεί να ισχυρίζεται ότι με το σχέδιο νόμου δίνει ανταγωνιστικά πλεονεκτήματα σε επιχειρήσεις κάτω των 250 τετραγωνικών μέτρων. Άρα, ενισχύει τους μικρομεσαίους επιχειρηματίες. 
Το μέτρο αυτό, όμως, κύριε Υπουργέ, μπορεί να ωφελήσει μόνο τα μεγάλα εμπορικά καταστήματα –το ξέρετε πολύ καλά- τα  οποία, όπως έγινε και σε άλλα κράτη, θα ζητήσουν να συμπεριληφθούν είτε με τροποποίηση στο νόμο είτε με προσφυγή στα δικαστήρια για αθέμιτο ανταγωνισμό. Την παραπομπή, βεβαίως, στην έκθεση της Επιστημονικής Επιτροπής της Βουλής σάς την ανέφεραν πάρα πολλοί συνάδελφοι. Μάλλον δεν την έχετε διαβάσει. 
Το άνοιγμα των πολυκαταστημάτων θα οδηγήσει επιπρόσθετα και στη μετακίνηση μερίδας του αγοραστικού κοινού από τα μικρά μαγαζιά στα πολυκαταστήματα, ενισχύοντας την υπάρχουσα τάση που καταπίνει τους μικρομεσαίους επιχειρηματίες σε όφελος των πολυεθνικών. 
Αναφορικά με τις υπόλοιπες διατάξεις, θα ήθελα να σταθώ σε δύο σημεία. Πρώτον, στη διεύρυνση του ωραρίου και στις λαϊκές αγορές και στις περιβόητες αγορές των παραγωγών τις Κυριακές. Το είχαμε επισημάνει και την προηγούμενη φορά που φέρατε τη σχετική διάταξη. Οι αγορές παραγωγών σε όλη την Ευρώπη είναι εργαλείο αγροδιατροφικής πολιτικής και αγροτουριστικής πολιτικής σε κάποιες περιπτώσεις. Αυτό το εργαλείο η Κυβέρνηση επιλέγει να το πετάξει στα σκουπίδια, γιατί η διάταξη που φέρνετε και ξαναφέρνετε δεν θεσμοθετεί αγορές παραγωγών, που συμφωνούμε, παρά λαϊκές παραγωγών τις Κυριακές από λιανεμπόρους παραγωγούς, διχάζοντας επιπλέον πωλητές και παραγωγούς των λαϊκών αγορών. 
Δεν ορίζεται κανένα πλαίσιο και καμμία στρατηγική και πετάτε το μπαλάκι σε μία μελλοντική υπουργική απόφαση. Επαναλαμβάνω ότι αυτή η διάταξη μαζί με το άρθρο 16 θα έπρεπε να έχει αποσυρθεί. 
Ξαναρωτάω, κύριε Υπουργέ -σε μία συνεννόηση, βεβαίως, με τον Υπουργό Αγροτικής Ανάπτυξης- εάν οι περίφημες αγορές παραγωγών που έταζε ο ίδιος Υπουργός Αγροτικής Ανάπτυξης στους αγρότες είναι αυτές που περιγράφετε σε αυτό το νομοσχέδιο. 
Ένα δεύτερο σημείο πάλι αναφορικά με τις διατάξεις για τις λαϊκές αγορές. Αναγνωρίζουμε ότι υπάρχει πρόοδος σε σύγκριση με το νομοσχέδιο που είχατε φέρει πριν από ένα μήνα. Ωστόσο, ακόμη υπάρχουν σοβαρά αγκάθια. 
Πρώτα και κύρια, οι οργανισμοί λαϊκών αγορών πρέπει να είναι χρηματοδοτούμενοι ανά περιφέρεια, όπως οι οργανισμοί Αττικής και Θεσσαλονίκης και να μην εμπλέκονται οι δήμοι στον καθορισμό του ημερήσιου τέλους. 
Δεύτερον, πρέπει να ισχύει σε όλη τη χώρα ότι την αρμοδιότητα για την τοποθέτηση και τον καθορισμό του τέλους θα την έχει η περιφέρεια και όχι οι δήμοι. Είναι αιτήματα και των φορέων, αλλά είναι και λογικά αιτήματα. 
Κυρίες και κύριοι Βουλευτές, μόνο τον τελευταίο χρόνο το Υπουργείο Ανάπτυξης έχει φέρει άλλα τέσσερα νομοσχέδια που σχετίζονται με την ανάπτυξη και την επιχειρηματικότητα. 
Σε όλα αυτά τα νομοσχέδια η Κυβέρνηση δεν έχει αντιμετωπίσει τα προβλήματα της μικρομεσαίας επιχείρησης, η οποία στενάζει, η οποία βογκάει και δεν την ακούτε. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Βεβαίως ούτε στα προβλήματα ρευστότητας στην αγορά έχετε απαντήσει, κύριε Υπουργέ, ούτε στο τεράστιο πρόβλημα υπερδανεισμού και υπερχρέωσης απαντήσατε με το νόμο που περάσατε πριν από ένα μήνα ούτε στην απλοποίηση της γραφειοκρατίας ούτε πολύ περισσότερο στο πρόβλημα της αύξησης των λειτουργικών εξόδων. 
Αντίθετα, η Κυβέρνηση ήταν πολύ γρήγορη και αποτελεσματική στην αύξηση των φόρων αλλά και στην αύξηση κι άλλων λειτουργικών δαπανών, όπως οι αυξήσεις στη ΔΕΗ που αποφασίστηκαν για ακόμη μια φορά πριν λίγες μέρες.
Με την επιδίωξη αυτού του νομοσχεδίου για απελευθέρωση του ωραρίου, η Κυβέρνηση επιμένει σε μία μεροληπτική, ταξική πολιτική, που όχι μόνο δεν αντιμετωπίζει τα προβλήματα των μικρομεσαίων επιχειρηματιών αλλά τους οδηγεί στην εξόντωση.
Ο ΣΥΡΙΖΑ βεβαίως καταψηφίζει επί της αρχής το σχέδιο νόμου και καταγγέλλει για άλλη μία φορά τον τρόπο που ήρθε ένα νέο φορολογικό νομοσχέδιο με τη διαδικασία του κατεπείγοντος σήμερα το απόγευμα στην Ολομέλεια της Βουλής, για να μπει αύριο το πρωί στις 10.00’ στην επιτροπή και μεθαύριο να ψηφιστεί από Τμήμα Διακοπής Εργασιών της Βουλής. Αυτό δεν έχει ξαναγίνει και νομίζω ότι έχετε ακόμη τη δυνατότητα να το αποσύρετε. Δεν σας κυνηγάει κανένας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ.
Η κ. Πατριανάκου έχει το λόγο.</ChairmanSpeech>
<Speech><Parlmember>ΦΕΒΡΩΝΙΑ ΠΑΤΡΙΑΝΑΚΟΥ</Parlmember>: Κύριε Πρόεδρε, ακούγοντας προηγουμένως τον Κοινοβουλευτικό Εκπρόσωπο του Κομμουνιστικού Κόμματος να περιγράφει τα διατροφικά σκάνδαλα της Δύσης, σκεφτόμουν το διατροφικό σκάνδαλο με το βρεφικό γάλα, που προκάλεσε πάρα πολλούς θανάτους στην Κομμουνιστική Δημοκρατία της Κίνας.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Καπιταλιστική είναι. Έχετε μείνει πολύ πίσω.</Speech>
<Speech><Parlmember>ΦΕΒΡΩΝΙΑ ΠΑΤΡΙΑΝΑΚΟΥ</Parlmember>: Και αναρωτιόμουν ότι δεν είναι δυνατόν την ανθρώπινη αθλιότητα και την παραβίαση των κανόνων να τη δικαιολογούμε με πράξεις που από πάνω θα γράφουν ανάλογα είτε «κομμουνισμός» είτε «καπιταλισμός».
Όπως, επίσης, ακούγοντας να επιχειρηματολογεί στη μισή του σχεδόν ομιλία ο Κοινοβουλευτικός Εκπρόσωπος του ΣΥΡΙΖΑ, σε σχέση με το νομοσχέδιο που αύριο πρόκειται να εισαχθεί και που δήθεν δεν θα προλάβει να διαβάσει, σκεφτόμουν και επιβεβαιώσαμε όλοι την κοινή αντίληψη ότι το νομοσχέδιο που συζητάμε σήμερα, πρέπει να είναι πολύ καλό για να μην είναι άξιο να αντιπαρατεθούμε πάνω σε αυτό.
Πραγματικά, με το παρόν νομοθέτημα κατ’ ουσίαν επιχειρείται ο εκσυγχρονισμός, η επικαιροποίηση και η συστηματοποίηση στην εμπορία και στη διακίνηση προϊόντων καθώς και στην παροχή υπηρεσιών, εξαιρουμένων των επιστημονικών και χρηματοπιστωτικών.
Ο Αγορανομικός Κώδικας όπως τον ξέραμε από το 1946, γράφει πλέον τέλος. Αυτό που επιχειρείται είναι μία κωδικοποίηση στη βάση ενός ενιαίου νομικού πλαισίου με γνώμονα την προστασία του καταναλωτή, ο οποίος θα αποφασίζει με βάση τη γνώση, την υγιεινή και την ασφάλεια, την ενίσχυση του ανταγωνισμού και ταυτόχρονα τη διασφάλιση ότι οι επιχειρήσεις θα αντιμετωπίζονται στην αρχή της ίσης μεταχείρισης και του δικαίου.
Ταυτόχρονα, εισάγονται μία σειρά διατάξεις που αυστηροποιούν τη νομοθεσία στην αγορά πετρελαιοειδών, όπου υποχρεώνονται πλέον οι πρατηριούχοι να υπογράφουν συμβάσεις με σαφείς όρους, που θα περιγράφεται και θα εγγράφεται το περιθώριο κέρδους, το ύψος και οι εκπτώσεις. Όταν ο πρατηριούχος παραβιάζει τη νομοθεσία, θα του αφαιρείται η άδεια και δεν θα μπορεί με τεχνάσματα να ανοίγει ξανά με συγγενικά του πρόσωπα στην ίδια θέση το ίδιο πρατήριο. Θα μπορούν αυτοκίνητα Ι.Χ. χωρίς διακριτικά να διεξαγάγουν νόμιμους ελέγχους για να πιάνουν αυτούς που νοθεύουν ή παραβιάζουν τα παρεχόμενα καύσιμα. Εγκαθίσταται παντού πλέον ηλεκτρονικό σύστημα εισροών-εκροών με ταυτόχρονη χρηματοδότηση κατά 50% από το Πρόγραμμα Δημοσίων Επενδύσεων, προκειμένου να εγκατασταθούν αυτά και επιπλέον ισχυροποιώντας τις Ενώσεις Καταναλωτών, που πλέον δεν θα επιχορηγούνται μεν από τον Κρατικό Προϋπολογισμό, αλλά θα παίρνουν το μάξιμουμ από τις διεκδικούμενες αγωγές και αποζημιώσεις. Αυτό όλο είναι ένα νομοθέτημα το οποίο αδικήθηκε, διότι η συζήτηση επικεντρώθηκε αποκλειστικά στο άρθρο 16.
Η διευθέτηση της αγοράς λειτουργίας των καταστημάτων ορθά ενισχύεται με τέσσερις εκπτωτικές περιόδους. Επίσης, ορθά ενισχύεται –απ’ ό,τι φάνηκε από τις αντιδράσεις των ομοσπονδιών των αντίστοιχων εμπορικών συλλόγων- με εφτά προαιρετικές Κυριακές καθ’ όλη τη διάρκεια του χρόνου, τέσσερις στις εκπτωτικές περιόδους και τρεις, δύο πριν τα Χριστούγεννα και μία πριν το Πάσχα. 
Όμως, η διαφαινόμενη διατύπωση του άρθρου 16 όπου άνοιγε την επιχειρηματολογία για άνοιγμα των καταστημάτων και τις πενήντα δύο Κυριακές του χρόνου αδιακρίτως, ξεκίνησε μία πολύ μεγάλη κουβέντα, στην οποία δεν θα επιχειρηματολογήσω επικαλούμενη το σεβασμό στη θρησκευτικότητα, στα ήθη και στα έθιμα, στην οικογενειακή προστασία, στο δικαίωμα του εργαζόμενου στην ανάπαυση, διότι εκτιμώ ότι αυτή η συζήτηση με πολύ μεγάλη επιχειρηματολογία ένθεν κακείθεν, θα μπορούσε να γίνει στις εποχές προ του 2008, τότε που η ανάπτυξη χαρακτήριζε την αγορά, τότε που υπήρχε διεκδικούμενος τζίρος και τότε που υπήρχαν προσδοκώμενα οφέλη. 
Δεν θα μπω, επίσης, στη συζήτηση για το ποιες ευρωπαϊκές χώρες έχουν αργία τις Κυριακές και ποιες όχι, παρόλο που αξίζει να σημειώσουμε ότι οι χώρες οι οποίες έχουν εξαιρετική ευμάρεια -όπως είναι η Σουηδία, το Βέλγιο, η Αυστρία, η Ελβετία, η Ολλανδία- έχουν κλειστά καταστήματα τις Κυριακές. 
Θα μπορούσα, επίσης, να πω ότι με βάση το σημείωμα της Εθνικής Συνομοσπονδίας Ελληνικού Εμπορίου μια χώρα του Νότου, η Ισπανία, έχει ανοίξει τα καταστήματα της τις Κυριακές και σύμφωνα με τα συμπεράσματα που βγήκαν από το Κέντρο Κοινωνιολογικών Ερευνών, μόνο το 4% των κατοίκων της ψωνίζει τις Κυριακές, ενώ αντίθετα το 70% δεν έχει ψωνίσει ποτέ Κυριακή. 
Ακόμα, τα συμπεράσματα ότι διογκώθηκε το κόστος λειτουργίας των καταστημάτων κατά 15% ενώ αντίστοιχα αυξήθηκε ο τζίρος κατά 0.5%, είναι επιχειρήματα στα οποία επίσης δεν θα επικεντρωθώ, ούτε θα επιχειρηματολογήσω με βάση την Επιστημονική Υπηρεσία της Βουλής, παρ’όλο που εφιστώ την προσοχή του κυρίου Υπουργού σε αυτό για τα ενδεχόμενα προβλήματα που θα προκύψουν. 
Εκεί που θα επικεντρωθώ, όμως, είναι στις συνθήκες που βιώνουν σήμερα τα εμπορικά καταστήματα. Έξι χρόνια ύφεση, τέσσερα χρόνια χωρίς τραπεζική ρευστότητα, με έναν ανελαστικό «Τειρεσία», με μία σωρευτική μείωση του ΑΕΠ κατά 25%, με μείωση της αγοραστικής δύναμης των καταναλωτών πάνω από 40%, με ένα χαρακτήρα υπερφορολόγησης των επιχειρήσεων, με ακριβές ασφαλιστικές εισφορές, με ένα υψηλό λειτουργικό κόστος και εμείς αυτήν τη στιγμή ερχόμαστε να παρακολουθούμε μία αγορά που βιώνει μέρα-μέρα την επιβίωσή της.
Εάν σήμερα η ανεργία έχει φτάσει σε αυτά τα δυσθεώρητα ύψη, είναι γιατί οι μικρομεσαίες επιχειρήσεις δεν άντεξαν. Οι μικρομεσαίες επιχειρήσεις γονατίζουν, με αποτέλεσμα να υπάρχει μία διαρκώς αυξανόμενη ανεργία. 
Σύμφωνα με την ΕΣΕΕ, το πρώτο τετράμηνο του 2013, είχαμε μία μείωση του τζίρου των καταστημάτων γύρω στο 13% σε σχέση με το 2012. Και επίσης, αν γίνει η απελευθέρωση της αγοράς, θα έχουμε μία αύξηση του μισθοδοτικού κόστους, που δεν μπορούν να αντέξουν οι επιχειρήσεις. 
Κάτω από αυτό το καθεστώς, αυτό που ζητούν όλες οι επαγγελματικές οργανώσεις των καταστηματαρχών, είναι μία ομπρέλα προστασίας, προκειμένου να μπορέσουν να επιβιώσουν σε αυτές τις δύσκολες συνθήκες.
Τελειώνοντας, κύριε Πρόεδρε, θα ήθελα να πω ότι η προηγούμενη διατύπωση του άρθρου έλεγε ότι ο αντιπεριφερειάρχης θα πρέπει να εκδώσει απόφαση εντός δύο μηνών –τριών μηνών έγινε μετά. Εάν δεν εκδώσει την απόφαση, τότε θα πρέπει τα καταστήματα να παραμένουν ανοιχτά πενήντα δύο Κυριακές. 
Το Υπουργείο ορθά απέφυγε την προσκόλληση σε ιδεολογικές εμμονές και έφερε τροποποιητική διάταξη, με την οποίαν καθορίζει ότι ο αντιπεριφερειάρχης υποχρεούται σε τρεις μήνες να προσδιορίσει ποιες περιοχές του είναι τουριστικές, ποιες είναι ειδικού ενδιαφέροντος, ποια καταστήματα πρέπει να μένουν ανοιχτά και ποια όχι. 
Θεωρώ ότι διανύουμε μία περίοδο όπου οι πάντες θα πρέπει να βρούμε, τις πολιτικές που μας ενώνουν, την κοινή συνισταμένη. Πρέπει οι πάντες να αφήσουμε ιδεοληψίες και ιδεολογικές εμμονές και να βρούμε αυτά που είναι προς το συμφέρον του τόπου. Θεωρώ ότι θα είναι επ’ ωφελεία όλων να αναγνωρίσουν όλες οι πτέρυγες το θετικό βήμα που έκανε το Υπουργείο και να βρούμε το σημείο αναφοράς με το οποίο και οι αντιπεριφερειάρχες θα πάρουν τις σωστές αποφάσεις.  Σε αυτήν τη διάταξη συμφωνούν πλέον και οι επαγγελματικές ενώσεις, οι οποίες είχαν συνάντηση και με τον Πρωθυπουργό ο οποίος διαμεσολάβησε και καταλήξαμε σε μία θετική απόφαση, δείχνοντας το δρόμο και για τα επόμενα νομοσχέδια. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Το λόγο έχει τώρα ο κ. Κουτσογιαννακόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Κύριε Πρόεδρε, κυρίες και κύριοι συνάδελφοι, ομολογώ ότι σχεδόν με αφόπλισε η συνάδελφος κ. Πατριανάκου με τις τόσες ορθές επισημάνσεις της και ιδίως με την αναφορά ότι αδικήθηκε αυτό το νομοσχέδιο. 
Είναι ένα νομοσχέδιο το οποίο βάζει μία σειρά και μία τάξη. Κινείται σε αυτό που πρέπει να κινείται κάθε νομοσχέδιο και κάθε απόφασή μας εδώ μέσα, δηλαδή στο να αποκαταστήσουμε επιτέλους την ευταξία σε αυτήν τη χώρα και ταυτόχρονα να δώσουμε τη δυνατότητα και την ευκαιρία να φύγουμε από τα συνηθισμένα και να δοκιμάσουμε κι άλλα πράγματα, γιατί ως γνωστόν -κατά πώς έλεγαν και οι αρχαίοι πρόγονοι- «έξις, δευτέρα φύσις». 
Η κοινωνία μας –και όχι μόνο- αλλά και η πολιτική μας, χαρακτηρίζεται πάρα πολλές φορές σε πάρα πολλά πράγματα από υποκρισία. Αυτή η υποκρισία πρυτάνευσε και σε αυτό το νομοσχέδιο, το οποίο εάν δεν το έπαιρνε κανείς στα χέρια του να το μελετήσει θα πίστευε ότι κάποιοι άφρονες επιχειρούν να επιβάλλουν ακρίτως και αδιακρίτως απανταχού της επικρατείας τη λειτουργία των καταστημάτων για πενήντα δύο Κυριακές. Αυτή ήταν η αίσθηση που εδίδετο από τις διαρροές και από την αναπαραγωγή τους είτε αυτή γινόταν δημοσιογραφικά είτε γινόταν πολιτικά-αντιπολιτευτικά. 
Παίρνοντας όμως κάποιος το κείμενο του νόμου, ευθύς εξαρχής διαπιστώνει ότι δεν πρόκειται καν περί αυτού. Πρόκειται περί μίας προσπάθειας της Κυβερνήσεως να ενισχύσει τις δύο εκπτωτικές περιόδους με επιπλέον Κυριακές, τότε δηλαδή που η ψυχολογία, η διάθεση αλλά και οι συνθήκες της αγοράς είναι οι πλέον ενδεδειγμένες και αντίστοιχα με άλλες τρεις Κυριακές στις εορταστικές περιόδους, τότε δηλαδή που κατά το έθος είτε Χριστούγεννα είτε Πρωτοχρονιά είτε Πάσχα θα πάμε να κάνουμε τις επιπλέον αγορές. 
Αυτό το απολύτως λογικό και ορθολογικό εγένετο, η Κυριακή επί πενήντα δύο, για όλο το έτος. Είναι αλήθεια ότι θορυβήθηκα κι εγώ. Είπα: «τώρα τι θα κάνουμε; Θα τινάξουμε τις εκκλησίες στον αέρα; Θα τα βάλουμε με όλη την κοινωνία;» Αν είναι δυνατόν! Πολύς λαός εγέρθηκε κι εξεγέρθηκε. 
Καθησυχάζουμε λοιπόν, και λέμε. Πρώτον, δεν είναι υποχρεωτικό, αλλά προαιρετικό. 
Δεύτερον, θα αποφασιστεί κατά τόπους. Πώς; Ορίζοντας έναν υπεύθυνο και όχι πολυμελή συμβούλια και όργανα όπου η ευθύνη διασπείρεται και χάνεται και όπου δεν μπορείς να επιβάλλεις και κύρος σε τελική ανάλυση αν παραβούν τη διάταξη του νόμου. Θα αναλάβει ο θεματικός αντιπεριφερειάρχης την ευθύνη να διαβουλευτεί με αυτούς που πρέπει -δηλαδή με εμπορικούς συλλόγους, τοπικά συμβούλια, δήμους κ.λπ.- προκειμένου να αποφασίσουν ποιες θα είναι οι περιοχές οι οποίες λόγω της ιδιαιτερότητάς τους –διότι προσέξτε, άλλες είναι αμιγώς τουριστικές, άλλες μερικώς τουριστικές, άλλες έχουν ιδιαίτερα χαρακτηριστικά τα οποία αναπτύσσονται το χειμώνα, άλλες έχουν χαρακτηριστικά τα οποία αναπτύσσονται το καλοκαίρι, άλλες δεν έχουν καθόλου- πρέπει να δουλέψουν τις Κυριακές αυτές. 
Αυτά, λοιπόν, τα στοιχεία θα σταθμιστούν και με τις κατά τόπους εορτές, αργίες, έθιμα, όπως τηρούνται και θα διαμορφωθεί ένα περιβάλλον το οποίο θα είναι συμβατό με αυτό που θέλει και κλήρος και λαός. 
Η δε διευκρινιστική προσθήκη, η οποία έγινε στην επιτροπή, καθορίζει ότι η έναρξη του ωραρίου λειτουργίας θα είναι μετά τη Θεία Λειτουργία. Απευθύνομαι, βεβαίως, σε όσους προσεγγίζουν ελληνορθόδοξα το ζήτημα, όπως και ο υποφαινόμενος. Διότι σήμερα και όχι μόνο σήμερα και άλλες μέρες ακούσαμε άθεους να υπερασπίζονται το θέμα του εκκλησιασμού. Το είδαμε και αυτό και γι’ αυτό ομιλώ και περί υποκρισίας. 
Είναι, λοιπόν, κάτι το οποίο διασφαλίζει την ιδιαιτερότητα της λαμπρότητας της ημέρας της Κυριακής, γιατί η Κυριακή για όλους μας είναι μια άλλη μέρα, μια μέρα άλλης ψυχολογίας, όπου καθένας θα ξεκινήσει τη μέρα του από την εκκλησία, θα συνεχίσει ενδεχομένως με έναν καφέ, μια βόλτα στις βιτρίνες που λέγαμε παλιά όταν μικρούς μας παίρνανε οι γονείς μας και μας έκαναν βόλτα μετά την εκκλησία και μετά την πάστα στην πλατεία για να καταλήξουμε στο μεσημεριανό τραπέζι και όσοι θέλουν το απόγευμα στα γήπεδα. Πού διαταράσσεται τι; Έλεος! 
Δεν σταματά μόνο εκεί. Έρχεται και λέει: Δυνατότητα αναθεωρήσεως -προσέξτε- κατά απόλυτο δικαίωμα κρίσεως του αντιπεριφερειάρχη. Δεν παρεμβαίνει ο Υπουργός. Δεν έρχεται το Υπουργείο να αναθεωρήσει. Το Υπουργείο θα καταγράψει αν έχει απόδοση αυτό το μέτρο και πόση απόδοση έχει. Ο αντιπεριφερειάρχης είναι εκείνος ο οποίος θα έχει τη δυνατότητα μονομερώς να αναθεωρήσει την απόφασή του σε όποια και όσα σημεία αυτός κρίνει. 
Και επειδή πολλά ελέχθησαν και περί συνταγματικότητος ή μη, ακούστε. Μπορεί να γίνει προσφυγή -καμμία αντίρρηση- ανεξαρτήτως του χρόνου τελεσφορήσεως για να κριθεί η συνταγματικότης ή μη της διατάξεως σε ό,τι αφορά τα μεγαλύτερα καταστήματα. Ακόμη και αν γίνει δεκτή θα έχει ακυρωθεί ποιο; Θα έχει ακυρωθεί το υφιστάμενο και προσδιορισμένο καθεστώς. Δεν θα επιβληθεί το συμπληρωματικό. 
Άρα, το κυριαρχικό δικαίωμα της ρυθμίσεως των πραγμάτων και την πρωτοβουλία θα την έχει πάλι η Κυβέρνηση και η Βουλή που νομοθετεί. 
Αν, λοιπόν, προκύψει ένα τέτοιο ενδεχόμενο, που είναι απολύτως βέβαιο ότι θα προκύψει πολύ μετά από τον ενάμιση χρόνο που θα φτάσουμε να αναθεωρεί ο αντιπεριφερειάρχης τις αποφάσεις του, θα επανεκτιμήσουμε τα πράγματα, θα τα δούμε και στην κατεύθυνση των δεσμεύσεων που έδωσε το Υπουργείο, τις οποίες εγώ δέχομαι και εμπιστεύομαι, διότι δεν μας έχουν συνηθίσει σε διγλωσσία. 
Όσο εκ τούτου, λοιπόν, αυτό το επιχείρημα αν μη τι άλλο στην παρούσα φάση και για μακρό χρόνο παραμένει ηρτημένο, δεν θέλω να πω έωλο. 
Κατά τα λοιπά, κύριοι Υπουργοί, θα ήθελα να κάνω μια παράκληση. Λέτε ότι θα κωδικοποιούνται οι υπουργικές αποφάσεις που θα εκδίδονται ανά πενταετία. Πλέον, θα πρέπει να το δούμε εδώ πέρα και σε επίπεδο Βουλής και οι κωδικοποιήσεις θα πρέπει να είναι πολύ πιο σύντομες, ούτως ώστε να μπορούμε να έχουμε ασφάλεια δικαίου. Η τεχνολογία και η πληροφορική μας το επιτρέπουν. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Ανάπτυξης και Ανταγωνιστικότητας: «Κανόνες ρύθμισης της αγοράς προϊόντων και της παροχής υπηρεσιών».
Ερωτάται το Τμήμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεπώς, το νομοσχέδιο του Υπουργείου Ανάπτυξης και Ανταγωνιστικότητας: «Κανόνες ρύθμισης της αγοράς προϊόντων και της παροχής υπηρεσιών» έγινε δεκτό επί της αρχής κατά πλειοψηφία. 
Οι εισηγητές που ήταν μέχρι το τέλος εδώ, το πρωί δικαιούνται περισσότερο χρόνο για να σχολιάσουν ενδεχομένως ό,τι θελήσουν. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα. 
Με τη συναίνεση του Τμήματος και ώρα 00.11’ λύεται η συνεδρίαση για σήμερα Τετάρτη 24 Ιουλίου 2013 και ώρα 10.00’, με αντικείμενο εργασιών του Τμήματος νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ 					ΟΙ ΓΡΑΜΜΑΤΕΙΣ
Τελευταία Αποθήκευση:	20/8/2013 11:39:00 πμ	Από:	K.arapi
Εκτυπώθηκε:	19/8/2013 1:02:00 μμ</body>
</html>