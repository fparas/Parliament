<html><head><meta name="cp:revision" content="2"><meta name="date" content="2014-11-25T08:01:00Z"><meta name="Company" content="OTS"><meta name="meta:word-count" content="15192"><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2014-11-21T08:29:00Z"><meta name="Word-Count" content="15192"><meta name="dcterms:created" content="2014-11-25T08:01:00Z"><meta name="dcterms:modified" content="2014-11-25T08:01:00Z"><meta name="Last-Modified" content="2014-11-25T08:01:00Z"><meta name="Last-Save-Date" content="2014-11-25T08:01:00Z"><meta name="meta:character-count" content="82038"><meta name="Template" content="Normal"><meta name="meta:save-date" content="2014-11-25T08:01:00Z"><meta name="Application-Name" content="Microsoft Office Word"><meta name="modified" content="2014-11-25T08:01:00Z"><meta name="Edit-Time" content="2400000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2014-11-25T08:01:00Z"><meta name="Last-Printed" content="2014-11-21T08:29:00Z"><meta name="meta:last-author" content="ch.mparka"><meta name="Creation-Date" content="2014-11-25T08:01:00Z"><meta name="xmpTPg:NPages" content="84"><meta name="resourceName" content="30-10-2014.doc"><meta name="Last-Author" content="ch.mparka"><meta name="Character Count" content="82038"><meta name="Page-Count" content="84"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="84"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>Συνεδρίαση 30-10-2014		σελ.1
    Ο ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΙΣΤ΄
Πέμπτη  30 Οκτωβρίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1.  Άδεια απουσίας του Βουλευτή κ. Γ. Παπανδρέου, σελ. 
2. Ανακοινώνεται ότι τη συνεδρίαση παρακολουθούν μαθητές από το 2ο Γυμνάσιο Μεγάρων και το 4ο Δημοτικό Σχολείο Χαϊδαρίου, σελ. 
3. Ανακοινώνονται οι αποφάσεις του Προέδρου της Βουλής κ. Ευάγγελου Μεϊμαράκη, σχετικά με τη σύσταση και συγκρότησης για την Γ΄ Σύνοδο της ΙΕ΄ Βουλευτικής Περιόδου, των:
    α) Ειδικών Μόνιμων Επιτροπών, σελ. 
    β) Επιτροπών Οικονομικών και Βιβλιοθήκης της Βουλής, σελ. 
    γ) Ειδικής Μόνιμης Επιτροπής παρακολούθησης των αποφάσεων του Ευρωπαϊκού Δικαστηρίου των Δικαιωμάτων του Ανθρώπου και, σελ. 
    δ) Ειδικής Μόνιμης Επιτροπής Κοινοβουλευτικής Δεοντολογίας, σελ. 
4. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Παρασκευής 31 Οκτωβρίου 2014, σελ. 
3. Συζήτηση επικαίρων ερωτήσεων:
    α) Προς τον Υπουργό Παιδείας και Θρησκευμάτων, σχετικά με την επαναφορά των μαθημάτων του Ελεύθερου και Γραμμικού Σχεδίου στο Νέο Λύκειο, σελ. 
    β) Προς τον Υπουργό Εσωτερικών, σχετικά με τη λήψη μέτρων για την αποκατάσταση των ζημιών από τις καταιγίδες της περασμένης εβδομάδας, σελ. 
    γ) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κατάργηση Τμημάτων της Επιθεώρησης Υγείας και Ασφάλειας της Εργασίας (ΣΕΠΕ) σε επτά (7) περιοχές της χώρας, σελ. 
    δ) Προς τον Υπουργό Αγροτικής Ανάπτυξης και Τροφίμων:
        i. σχετικά με την προστασία του ελληνικού μελιού στην Ευρωπαϊκή  Ένωση, σελ. 
        ii. σχετικά με τις προσλήψεις ερευνητών χωρίς κεντρικό σχεδιασμό στον Οργανισμό «ΕΛΓΟ ΔΗΜΗΤΡΑ», σελ. 
    ε) Προς τον Υπουργό Πολιτισμού και Αθλητισμού, σχετικά με την αντιμετώπιση των οικονομικών προβλημάτων του Κρατικού Θεάτρου Βορείου Ελλάδος, σελ. 

ΠΡΟΕΔΡΕΥΩΝ
ΔΡΑΓΑΣΑΚΗΣ Ι. , σελ.

ΟΜΙΛΗΤΕΣ

Α. Επί διαδικαστικού θέματος:
ΔΡΑΓΑΣΑΚΗΣ Ι. , σελ.
ΚΟΥΚΟΥΛΟΠΟΥΛΟΣ Π. , σελ.

Β. Επί των επικαίρων ερωτήσεων:
ΓΕΛΑΛΗΣ Δ. , σελ.
ΓΕΩΡΓΟΠΟΥΛΟΥ - ΣΑΛΤΑΡΗ Ε. , σελ.
ΓΚΕΡΕΚΟΥ Α. , σελ.
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΣΑΠΙΔΗΣ Γ. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΩΝΣΤΑΝΤΙΝΙΔΗΣ Θ. , σελ.
ΝΤΙΝΟΠΟΥΛΟΣ Α. , σελ.
ΣΤΥΛΙΟΣ Γ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΙΣΤ΄
Πέμπτη 30 Οκτωβρίου 2014
Αθήνα, σήμερα στις 30 Οκτωβρίου 2014, ημέρα Πέμπτη και ώρα 9.37΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ΄ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο επίκαιρων ερωτήσεων της Παρασκευής 31 Οκτωβρίου 2014.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 184/23-10-2014 επίκαιρη ερώτηση της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επίλυση των προβλημάτων για τη συνταξιοδότηση δικαιούχων ΟΓΑ, ΟΑΕΕ και άλλων ασφαλιστικών οργανισμών.
2. Η με αριθμό 174/23-10-2014 επίκαιρη ερώτηση της Βουλευτού Β΄ Αθηνών του Συνασπισμού Ριζοσπαστικής Αριστεράς κ. Χαρούλας (Χαράς) Καφαντάρη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη διασφάλιση της απρόσκοπτης λειτουργίας του «Σικιαρίδειου» Ιδρύματος.
3. Η με αριθμό 176/23-10-2014 επίκαιρη ερώτηση του Βουλευτή Αχαΐας των Ανεξάρτητων Ελλήνων κ. Νικολάου Νικολόπουλου προς τον Υπουργό Οικονομικών, σχετικά με υπογεγραμμένες δανειακές συμβάσεις με τους δανειστές και το ΔΝΤ.
4. Η με αριθμό 179/23-10-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την εταιρεία «ΒΙΟΧΑΡΤΙΚΗ ΑΒΕΕ».
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 185/23-10-2014 επίκαιρη ερώτηση του Βουλευτή Λέσβου της Νέας Δημοκρατίας κ. Παύλου Βογιατζή προς τον Υπουργό Υγείας, σχετικά με τις παραιτήσεις ιατρών και τα προβλήματα λειτουργίας του Νοσοκομείου Λήμνου.
2. Η με αριθμό 175/23-10-2014 επίκαιρη ερώτηση της Βουλευτού Β΄ Αθηνών του Συνασπισμού Ριζοσπαστικής Αριστεράς κ. Ελένης Αυλωνίτου προς τον Υπουργό Παιδείας και Θρησκευμάτων, σχετικά με την αδυναμία αποφοίτησης των φοιτητών της ενόργανης γυμναστικής από το ΤΕΦΑΑ του Εθνικού και Καποδιστριακού Πανεπιστημίου Αθηνών.
3. Η με αριθμό 180/23-10-2014 επίκαιρη ερώτηση της Βουλευτού Β΄ Πειραιώς του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Οικονομικών και Αγροτικής Ανάπτυξης και Τροφίμων, σχετικά με τη λήψη μέτρων μη επιβάρυνσης των αγροτών με την επιστροφή ή την έκπτωση ΦΠΑ σε συνάρτηση με τους εκκοκκιστές –εμπόρους βάμβακος.
Κυρίες και κύριοι συνάδελφοι, έχω την τιμή να ανακοινώσω προς το Σώμα ότι με την υπ’ αριθμόν 10078/6730 από 22-10-2014 απόφαση του Προέδρου της Βουλής, συγκροτήθηκαν οι προβλεπόμενες, από το άρθρο 43Α του Κανονισμού της Βουλής, Ειδικές Μόνιμες Επιτροπές Ελληνισμού της Διασποράς, Προστασίας Περιβάλλοντος, Έρευνας και Τεχνολογίας, Ισότητας, Νεολαίας και Δικαιωμάτων του Ανθρώπου, Περιφερειών, Οδικής Ασφάλειας και Σωφρονιστικού Συστήματος και Λοιπών Δομών Εγκλεισμού Κρατουμένων.
Επίσης, με την υπ’ αριθμόν 10079/6731 από 22-10-2014 απόφαση του Προέδρου της Βουλής, συγκροτήθηκαν οι προβλεπόμενες, από το άρθρο 46 του Κανονισμού της Βουλής, Επιτροπές Οικονομικών και Βιβλιοθήκης της Βουλής.
Με την υπ’ αριθμόν 10321/6895 από 29-10-2014 απόφαση του Προέδρου της Βουλής, συγκροτήθηκε η προβλεπόμενη, από το άρθρο 43Α του Κανονισμού της Βουλής, Ειδική Μόνιμη Επιτροπή παρακολούθησης των αποφάσεων του Ευρωπαϊκού Δικαστηρίου των Δικαιωμάτων του Ανθρώπου.
Με την υπ’ αριθμόν 10322/6896 από 29-10-2014 απόφαση του Προέδρου της Βουλής, συγκροτήθηκε η προβλεπόμενη, από το άρθρο 43Α του Κανονισμού της Βουλής, Ειδική Μόνιμη Επιτροπή Κοινοβουλευτικής Δεοντολογίας.
Οι σχετικές αποφάσεις θα καταχωριστούν στα Πρακτικά της σημερινής συνεδρίασης.
(Στο σημείο αυτό καταχωρίζονται στα Πρακτικά τα προαναφερθέντα έγγραφα, τα οποία έχουν ως εξής:
(Να μπουν οι σελίδες 5-18)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Βουλευτής κ. Γεώργιος Παπανδρέου ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Βουλή ενέκρινε τη ζητηθείσα άδεια.
Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η δεύτερη επίκαιρη ερώτηση πρώτου κύκλου με αριθμό 172/23-10-2014 της Βουλευτού Ηλείας του Συνασπισμού Ριζοσπαστικής Αριστεράς κ. Ευσταθίας Γεωργοπούλου-Σαλτάρη προς τον Υπουργό Παιδείας και Θρησκευμάτων, σχετικά με την επαναφορά των μαθημάτων του Ελεύθερου και Γραμμικού Σχεδίου στο νέο λύκειο.
Τον λόγο έχει η κ. Σαλτάρη για δύο λεπτά, για να αναπτύξει την επίκαιρη ερώτησή της.</ChairmanSpeech>
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Ευχαριστώ, κύριε Πρόεδρε. 
Θέλω να ενημερώσω το Σώμα ότι η σχολική χρονιά έχει ξεκινήσει εδώ και έξι εβδομάδες και ακόμα το Υπουργείο δεν έχει ξεκαθαρίσει τη θέση του ως προς το τι θα γίνει με τα μαθήματα επιλογής Ελεύθερο Σχέδιο και Γραμμικό Σχέδιο στη Β΄ λυκείου. Τα μαθήματα αυτά αποτελούν βάση και προϋπόθεση εισαγωγής σε ένα ευρύ φάσμα ανώτατων εκπαιδευτικών ιδρυμάτων, καθώς προαπαιτείται η εξέτασή τους σε πανελλήνιο επίπεδο ως ειδικά μαθήματα ή σε επίπεδο σχολής για τις σχολές καλών τεχνών. 
Ωστόσο, ο ν. 4186/2013 για το νέο λύκειο δεν προβλέπει τη συνέχιση της διδασκαλίας των μαθημάτων αυτών, ως ίσχυε, ως μαθήματα επιλογής στη Β΄ λυκείου ούτε τη διατήρηση του μαθήματος επιλογής του Αρχιτεκτονικού Σχεδίου ή την πρόβλεψη για διδασκαλία Ελεύθερου και Γραμμικού Σχεδίου στη Γ΄ λυκείου. Ωστόσο, σύμφωνα με ανακοίνωση της Ένωσης Εκπαιδευτικών Εικαστικών Μαθημάτων, έχετε δεσμευτεί ρητά ότι τα μαθήματα αυτά δεν θα βγουν εκτός σχολικού προγράμματος και θα παραμείνουν ως επιλογές, όπως ήταν μέχρι πέρυσι. 
Όμως, τα σχολεία ξεκίνησαν και τα συγκεκριμένα μαθήματα λείπουν από το ωρολόγιο πρόγραμμα. Για το ζήτημα αυτό έχω καταθέσει ερώτηση, η οποία δεν έχει απαντηθεί. Καταλαβαίνουμε όλοι ότι είναι ανακόλουθο και παράλογο να εξετάζονται μαθητές, προκειμένου να εισαχθούν στα ανώτατα εκπαιδευτικά ιδρύματα σε μαθήματα που δεν διδάχθηκαν καθόλου στο κανονικό πρόγραμμα του λυκείου. Και αυτοί οι μαθητές πρέπει να μάθουν σήμερα, τώρα, εάν τους δίνετε το δικαίωμα να επιλέξουν ως στόχο τις καλλιτεχνικές σπουδές και την Αρχιτεκτονική ή αν τους λέτε να κάνουν φροντιστήρια ή ιδιαίτερα ή αν τους λέτε να τα παρατήσουν. 
Πέρα από τα γενικότερα σχέδιά σας για την παιδεία, να μείνουμε σε αυτό το συγκεκριμένο θέμα και να μιλήσουμε αυτήν τη στιγμή συγκεκριμένα. Θα επαναφέρετε άμεσα και με ποιον τρόπο τα μαθήματα επιλογής Ελεύθερο Σχέδιο και Γραμμικό Σχέδιο στο αναλυτικό πρόγραμμα Β΄ τάξης του γενικού λυκείου, όπως ίσχυε πριν από την εφαρμογή του νέου λυκείου; Επιπλέον, σε ποιες ενέργειες θα προβείτε, ώστε τα μαθήματα αυτά να ενταχθούν μόνιμα στο αναλυτικό πρόγραμμα των τάξεων του γενικού λυκείου, Β΄ και Γ΄, δεδομένου ότι εξετάζονται ως ειδικά μαθήματα στις πανελλήνιες εξετάσεις;
Γνωρίζετε ότι για τις σημερινές απαντήσεις πραγματικά αγωνιούν πολλές οικογένειες. Το ζήτημα έχει απασχολήσει πολλούς συλλόγους γονέων, ενώ έχουν συγκεντρωθεί πάνω από πέντε χιλιάδες τριακόσιες διαδικτυακές και πάνω από δύο χιλιάδες χειρόγραφες υπογραφές. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Υφυπουργός Παιδείας και Θρησκευμάτων κ. Στύλιος έχει τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΣΤΥΛΙΟΣ</Parlmember> (Υφυπουργός Παιδείας και Θρησκευμάτων): Ευχαριστώ πολύ, κύριε Πρόεδρε.
Κύριοι συνάδελφοι, γνωρίζουμε το ζήτημα που έχετε θέσει. Θέλω να σας κάνω αναφορά στο θεσμικό πλαίσιο που ισχύει σήμερα όσον αφορά τα κατ’ επιλογήν μαθήματα, τα συγκεκριμένα αυτά μαθήματα. Στο ν.4186/2013, στο άρθρο 2 παράγραφος 5, για τα μαθήματα Ελεύθερο Σχέδιο και Γραμμικό Σχέδιο προβλέπονται τα εξής: «Για την άσκηση των υποψηφίων για την εισαγωγή σε σχολές τριτοβάθμιας εκπαίδευσης που απαιτείται και εξέταση σε ειδικά μαθήματα δύνανται να λειτουργούν σε επίπεδο διεύθυνσης δευτεροβάθμιας εκπαίδευσης και σε ώρες εκτός πρωινής λειτουργίας σχολείων, τμήματα ενίσχυσης στο Ελεύθερο και Γραμμικό Σχέδιο, στα Ισπανικά και στα Ιταλικά. Με απόφαση του Υπουργού Παιδείας και Θρησκευμάτων που δημοσιεύεται στην Εφημερίδα της Κυβερνήσεως, ρυθμίζονται τα ωρολόγια και αναλυτικά προγράμματα, θέματα οργάνωσης και λειτουργίας των τμημάτων ενίσχυσης, καθώς και κάθε αναγκαία ρύθμιση εφαρμογής.» Αυτό ισχύει μέχρι σήμερα. 
Γνωρίζουμε την αίτηση που υπάρχει από μεγάλη μερίδα μαθητών οι οποίοι προτίθενται να ακολουθήσουν σχολές όπως είναι η Αρχιτεκτονική ή Καλλιτεχνικών Σπουδών ή η Σχολή Καλών Τεχνών και γι’ αυτόν τον λόγο έχει δοθεί κατεύθυνση στο Ινστιτούτο Εκπαιδευτικής Πολιτικής, να οργανώσει και να σχεδιάσει μία τροποποίηση προς την κατεύθυνση της ένταξης αυτών των μαθημάτων στο ωρολόγιο πρόγραμμα.
Θέλω επίσης να σας αναφέρω, κυρία συνάδελφε, ότι μέχρι και πέρυσι, τα προηγούμενα χρόνια, τα συγκεκριμένα μαθήματα δεν ήταν ενταγμένα στο ωρολόγιο πρόγραμμα. Η πρόθεση τώρα, είναι να ενταχθούν στο ωρολόγιο πρόγραμμα. Επίσης πρόθεση και κατεύθυνση είναι να υπάρξει μείωση των ωρών διδασκαλίας από κάποιο άλλο μάθημα, για τα παιδιά που ακολουθούν αυτές τις σχολές, ούτως ώστε μέσα στο ωρολόγιο πρόγραμμα να διδάσκονται τα συγκεκριμένα μαθήματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η συνάδελφος κ. Γεωργοπούλου-Σαλτάρη, έχει τον λόγο.</ChairmanSpeech>
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Κύριε Υπουργέ, θέλω να σας πω ότι γι’ αυτό το συγκεκριμένο θέμα, δεν αγωνιούν μόνο οι μαθητές και οι οικογένειές τους αλλά και οι εκπαιδευτικοί όλων των εικαστικών μαθημάτων και οι άνθρωποι της τέχνης και οι άνθρωποι των εκπαιδευτικών ιδρυμάτων, γιατί τίθεται και θέμα πορείας σπουδών των φοιτητών που υποδέχονται, καθώς δεν θα έχουν την κατάλληλη προετοιμασία για το δημόσιο σχολείο.
Αναφέρατε για τα τμήματα ενίσχυσης, για τα ειδικά μαθήματα όπως λέγονται, ότι δύνανται να λειτουργούν -δηλαδή δεν είναι σίγουρο- σε επίπεδο διεύθυνσης δευτεροβάθμιας εκπαίδευσης και σε ώρες εκτός πρωινής λειτουργίας των σχολείων και όπως καταλαβαίνουμε, με ωρομίσθιους καθηγητές. Είναι μία τελείως μετέωρη υπόσχεση προς τους υποψηφίους της επόμενης χρονιάς, εάν κρίνουμε από την τύχη που είχε η πρόσθετη διδακτική στήριξη πέρυσι και φέτος, που δεν υπάρχουν πιστώσεις για να λειτουργήσει. 
Πέραν αυτού, δεν μπορεί να είναι πολιτική του Υπουργείου και γεννά ερωτηματικά η απουσία διδασκαλίας αυτών των μαθημάτων στο ωρολόγιο πρόγραμμα για την έννοια της πρόσθετης στήριξης, αφού δεν προηγείται κανονική διδασκαλία, όπως αναφέρει η επιστολή προς τον κύριο Υπουργό της Κοσμητείας της Σχολής Καλών Τεχνών του Αριστοτέλειου Πανεπιστημίου Θεσσαλονίκης, την οποία θα καταθέσω στα Πρακτικά.
Επειδή μίλησα για εκπαιδευτική πολιτική, με το νέο λύκειο η καλλιτεχνική εκπαίδευση σχεδόν εξοβελίζεται από τη δευτεροβάθμια εκπαίδευση. Είχαμε τον «ξαφνικό θάνατο» του τομέα εφαρμοσμένων τεχνών, όπως και των άλλων τομέων που καταργήθηκαν στα ΕΠΑΛ, την κατάργηση από τις πανελλήνιες εξετάσεις του μαθήματος Σχεδίου για το Τμήμα Φωτογραφίας της Σχολής Καλών Τεχνών του ΤΕΙ Αθηνών, το οποίο το ίδιο πρότεινε και το Υπουργείο το δέχθηκε, με αμφίβολη νομιμότητα αυτής της απόφασης, χωρίς να υπάρχει μέριμνα για τη στήριξη των μουσικών και καλλιτεχνικών σχολείων που παραπαίουν. 
Με ποια κριτήρια, άραγε, το Υπουργείο σε μία τόσο δύσκολη εποχή για τους εφήβους μας -με τη σχολική άρνηση και την ενδοσχολική βία να παίρνουν μεγάλες διαστάσεις- στερεί την καλλιτεχνική παιδεία; Σας καλώ να πάρετε θέση και για το εάν είναι σωστό παιδαγωγικά ένα λύκειο χωρίς εφαρμοσμένη και δημιουργική καλλιτεχνική διδασκαλία, γιατί η επιλογή στην Α΄ λυκείου μόνο εφαρμοσμένη δεν είναι. 
Είναι ή όχι αδιαμφισβήτητο και επιστημονικά και από την ίδια την καθημερινότητα ότι η καλλιτεχνική παιδεία μπορεί να λειτουργήσει αντισταθμιστικά σε αυτά τα φαινόμενα, καθώς συμβάλλει σε μεγάλο βαθμό στην καλλιέργεια τόσο ψυχοκινητικών όσο και κοινωνικών δεξιοτήτων, στη διεύρυνση του πολιτιστικού ορίζοντα και της πνευματικής καλλιέργειας, όπως αναφέρει μεταξύ άλλων σε επιστολή της προς τον κύριο Υπουργό η Ανωτάτη Σχολή Καλών Τεχνών, την οποία θα καταθέσω στα Πρακτικά.
Είναι τουλάχιστον αντιφατικό να εξαγγέλλεται το κοινωνικό σχολείο για την αντιμετώπιση της βίας και στη δευτεροβάθμια εκπαίδευση οι μαθητές να έρχονται ελάχιστα σε επαφή με την τέχνη και τις δραστηριότητές της. Εξάλλου, αποτελεί απόκλιση από τα ευρωπαϊκά προγράμματα σπουδών και υποβιβασμό της καλλιτεχνικής και εικαστικής αγωγής των μαθητών των ελληνικών σχολείων σε σχέση με την αντίστοιχη των ευρωπαϊκών σχολείων, όπως αναφέρει επίσης με επιστολή του προς τον κύριο Υπουργό το Τμήμα Εικαστικών και Εφαρμοσμένων Τεχνών της Καλών Τεχνών στη Φλώρινα. Θα το καταθέσω και αυτό στα Πρακτικά.
Θέλω να επισημάνω ότι τα προηγούμενα έγγραφα των ανωτάτων εκπαιδευτικών ιδρυμάτων έχουν ως κύριο θέμα την αναγκαιότητα της διδασκαλίας του ελεύθερου και γραμμικού σχεδίου. Εν συντομία, να αναφέρω ότι το ΙΕΠ έχει εκδώσει πρόσκληση για την εκπόνηση προγραμμάτων σπουδών και οδηγιών για τον εκπαιδευτικό, για το Ελεύθερο και Γραμμικό Σχέδιο. Αναρωτιόμαστε. Για ποιον λόγο θα εκπονηθούν; Για να διδάσκονται στο λύκειο ή για τα τμήματα ενίσχυσης; 
Σας ρωτώ, επίσης, αν γνωρίζετε να μας πείτε αν έχει συνεδριάσει η επιτροπή του ΙΕΠ για τα εικαστικά μαθήματα, σχετικά με το Ελεύθερο και Γραμμικό Σχέδιο και τι έχει αποφανθεί. 
Οι δικοί μας φόβοι, ως κόμμα αλλά και όλων των εκπαιδευτικών των εικαστικών μαθημάτων σε όλες τις βαθμίδες της εκπαίδευσης, όπως ανέφερα, για εξοβελισμό των καλλιτεχνικών μαθημάτων δεν είναι υπερβολικοί. Το μάθημα σχεδίου στην Α΄ λυκείου ουσιαστικά δεν γίνεται. Πρακτικά, σήμερα το μάθημα επιλογής Καλλιτεχνική Παιδεία διδάσκεται σε θεωρητική βάση, ανάλογα με το ποια ειδικότητα εκπαιδευτικού βρίσκεται εύκαιρη και διαθέσιμη στο κάθε σχολείο, ενώ αν δεν υπάρχουν εκπαιδευτικοί ειδικοτήτων, το πρόβλημα λύνεται με την ανάθεση θεατρολογίας σε φιλόλογο, παραγκωνίζοντας τη μουσική και τα εικαστικά.
Εν κατακλείδι, είναι θέμα πολιτικής βούλησης, άμεσης ανάληψης πρωτοβουλιών εκ μέρους σας και καθαρής απάντησης. Άλλωστε, αν δεν κάνω λάθος, δεν χρειαστήκατε πράξη γνωμοδότησης του ΙΕΠ, για να ανακοινώσετε τις αλλαγές στις πανελλήνιες στην πληροφορική. Εκεί δείξατε βούληση. Μας παρακολουθούν οι ενδιαφερόμενοι και περιμένουν απάντηση. 
Ως προς αυτό που είπατε, θα περιμένουμε να μας πείτε πως θα έρθει αυτό νομοθετικά. Θα καταθέσετε τροπολογία; Περιμένουμε την απάντησή σας.
(Στο σημείο αυτό η Βουλευτής κ. Ευσταθία Γεωργοπούλου-Σαλτάρη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Υφυπουργός κ. Στύλιος έχει τον λόγο.</ChairmanSpeech> 
<Speech><Parlmember>ΓΕΩΡΓΙΟΣ ΣΤΥΛΙΟΣ</Parlmember> (Υφυπουργός Παιδείας και Θρησκευμάτων): Κυρία συνάδελφε, σας ευχαριστώ. 
Θέλω να σας θυμίσω το εξής: Όσον αφορά τα καλλιτεχνικά μαθήματα, διδάσκονται σήμερα ανελλιπώς σε όλες τις τάξεις των νηπιαγωγείων, δημοτικών και γυμνασίων σχολείων και ως μάθημα επιλογής στην Α΄ τάξη των γενικών λυκείων.
Το ίδιο ισχύει και για το γραμμικό και το ελεύθερο σχέδιο. Tο είπατε και εσείς, διδάσκεται ως μάθημα επιλογής στην Α΄ τάξη του λυκείου. Το μάθημα καλλιτεχνική παιδεία δεν διδάσκεται σε θεωρητική βάση, αλλά διδάσκεται σύμφωνα με το ισχύον αναλυτικό πρόγραμμα σπουδών με το οποίο καθορίζεται ισόρροπη διδασκαλία δημιουργικής και πρακτικής θεωρίας. 
Σας επισημαίνω επίσης ότι έχει συγκροτηθεί επιτροπή στο ΙΕΠ που και εσείς την αναφέρατε, η οποία επεξεργάζεται την πρόταση και τη λύση που θα μας προτείνει ως πολιτική ηγεσία στο Υπουργείο Παιδείας και θα έρθει στη Βουλή για να εγκριθεί από την αρμόδια Επιτροπή Μορφωτικών Υποθέσεων και από την Ολομέλεια στο επόμενο διάστημα. 
Στο πλαίσιο αυτής της επιτροπής το αρχικό σχέδιο περιλαμβάνει για την Γ΄ λυκείου ένταξη στο ωρολόγιο πρόγραμμα που δεν ίσχυε μέχρι τώρα καθόλου  όσον αφορά το γραμμικό και το ελεύθερο σχέδιο και πιθανόν σε αυτούς τους μαθητές να έχουμε τριάντα πέντε ώρες διδασκαλίας την εβδομάδα, ενώ στους υπόλοιπους που δεν ακολουθούν σχολές που χρειάζεται ειδικό μάθημα τριάντα τρεις ώρες διδασκαλίας.
Θα δούμε συγκεκριμένα την τελική θέση που θα μας διατυπώσει το ΙΕΠ και θα υπάρξει εκτενής συζήτηση και διάλογος στη Βουλή. Εκεί μπορούν να ακουστούν όλες οι προτάσεις. 
Θέλω, όμως, κυρία συνάδελφε, να επισημάνω το εξής: Για χρόνια στην εκπαίδευση, στην παιδεία, προσλαμβανόντουσαν καθηγητές με ειδικότητες, όπου δεν υπήρχε αντιστοίχιση και εξορθολογισμός με τη ζήτηση από τους μαθητές στα αντίστοιχα τμήματα και τα σχολεία. Σήμερα δεν έχουμε πλέον την οικονομική δυνατότητα να προσλαμβάνουμε καθηγητές για να τους βάλουμε σε σχολειά, χωρίς μαθητές. Άρα, οφείλουμε να προχωρήσουμε σε μία κανονικοποίηση, σε έναν εξορθολογισμό από τη ζήτηση που θα υπάρχει από τους μαθητές για τα συγκεκριμένα μαθήματα, το γραμμικό σχέδιο και το ελεύθερο σχέδιο, να προκύψουν και οι αντίστοιχες προσλήψεις ωρομισθίων είτε αναπληρωτών είτε μονίμων καθηγητών. Διότι με πολύ μεγάλη σύνεση οφείλουμε να διαχειριζόμαστε τα χρήματα του Έλληνα φορολογούμενου και με αυτήν τη φιλοσοφία και με αυτήν τη λογική προχωρούμε πλέον στην παρέμβαση που θα έρθει το επόμενο διάστημα. Έχει εξαγγελθεί ήδη και από τον Υπουργό Παιδείας αλλά και από το σύνολο της πολιτικής ηγεσίας Υπουργείου Παιδείας στη ρύθμιση και για την Πληροφορική και για τα καλλιτεχνικά μαθήματα.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Θα συζητηθεί τώρα η τρίτη με αριθμό 186/27-10-2014 επίκαιρη ερώτηση πρώτου κύκλου του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Εσωτερικών, σχετικά με τη λήψη μέτρων για την αποκατάσταση των ζημιών από τις καταιγίδες της περασμένης εβδομάδας. 
Θα απαντήσει ο Υπουργός κ. Ντινόπουλος.
Ο κύριος Πρόεδρος έχει τον λόγο για να αναπτύξει την ερώτησή του.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα ήθελα στην πρώτη συνεδρίαση της Βουλής μετά την εθνική εορτή να επισημάνω την απαράδεκτη εικόνα της χώρας συνολικά, που δεν είναι αντίστοιχη με το πνεύμα και το συμβολισμό της εθνικής μας εορτής για αγώνες και θυσίες του ελληνικού λαού εναντίον του φασισμού που αποτέλεσαν και την πρώτη νίκη για ολόκληρη την Ευρώπη, διότι μόνη η χώρα μας πρωτοστάτησε σε εκείνον τον αγώνα από τους λαούς της ηπειρωτικής Ευρώπης. 
Επειδή αυτήν τη στιγμή είναι κρίσιμες οι εξελίξεις στη θαλάσσια περιοχή της Κυπριακής Δημοκρατίας, όπου έχουμε από θαλάσσης εισβολή, ουσιαστικά, της Τουρκίας με πολεμικά πλοία και υποβρύχια και πέραν της ορθής παρουσίας με μια φρεγάτα και ένα υποβρύχιο από την πλευρά μας και της όποιας ρητής συμπαράστασης από την Ευρωπαϊκή Ένωση ενώ για τη δήλωση των ΗΠΑ-είπα ότι είναι μία στο καρφί και μία στο πέταλο- εγώ πιστεύω ότι είναι ώρα -και το έχω επαναλάβει αρκετές φορές τις τελευταίες ημέρες εδώ- η πραγματοποίηση σύσκεψης υπό τον Πρόεδρο της Δημοκρατίας, αφού προηγουμένως υπάρξει προεργασία του κλίματος, των ηγεσιών των κομμάτων και να προχωρήσει σε στρατηγική πλέον μορφή η τριμερής συνεργασία Ελλάδας-Κύπρου αφενός με την Αίγυπτο και αφετέρου με το Ισραήλ.
Σε ό,τι αφορά την ερώτησή μου, κύριε Πρόεδρε και ο κύριος Υπουργός και εγώ επισκεφθήκαμε τις περιοχές. Διαπίστωσα -ασφαλώς ο Υπουργός περισσότερα θα έχει υπ’ όψιν του- ότι είναι μεγάλες οι καταστροφές, μεγάλες ζημίες σε δίκτυα, κυρίως στα οδικά δίκτυα. Ο Δήμος Αγίας Βαρβάρας έχει κοπεί στη μέση με την κατάρρευση της γέφυρας στην οδό Στρατηγού Στέφανου Σαράφη, όπως και στο Περιστέρι δρόμοι και κατοικίες, στην Ανθούπολη, ιδιαίτερα το γήπεδο μπάσκετ στην πόλη. 
Είναι μεγάλες επίσης οι ζημιές τις οποίες είδατε, κύριε Υπουργέ, και εσείς στο Ίλιον, όπως επίσης στο Δήμο Αγίων Αναργύρων-Καματερού. Βέβαια και σε άλλους διπλανούς δήμους, όπως το Ζεφύρι και οι Αχαρνές, που εξακολουθεί η απαράδεκτη εκκρεμότητα του ρέματος της Εσχατιάς. Ακόμη και  μέσα στο Καματερό υπάρχει ένα τμήμα όπου ακόμη δεν έχει κατασκευαστεί, μια γέφυρα.
Θα ήθελα να θέσω δύο μόνο αιτήματα. Πρώτον, σε ό,τι αφορά –το ανέφερα τώρα και στον αρμόδιο Υφυπουργό κ. Βασίλη Κεγκέρογλου- τα προνοιακά μέτρα άμεσης παρέμβασης. Η κοινή υπουργική απόφαση πρέπει το συντομότερο να εκδοθεί. Υπάρχει η νομοθεσία και τα διατάγματα για τις περιπτώσεις μεγάλων καταστροφών. Να μην καθυστερήσουμε άλλο. Ακόμη να μην ασχολούνται πολλές υπηρεσίες όταν οι δήμοι ήδη σε πρώτο χρόνο -και βέβαια θα τα συμπληρώσουν- έχουν υποβάλει τα στοιχεία γιατί συγκρότησαν συνεργεία μηχανικών που κατέγραφαν τις ζημιές που έγιναν. 
Εγώ θα καταθέσω για τα Πρακτικά, για να λάβει γνώση και με αυτά ο κύριος Υπουργός και η Κυβέρνηση, τα σχετικά υπομνήματα που μου έστειλαν οι δήμαρχοι της περιοχής, ο κ. Καπλάνης της Αγίας Βαρβάρας, ο κ. Παχατουρίδης του Περιστερίου, ο κ. Ζενέτος του Ιλίου και ο κ. Σαράντης των Αγίων Αναργύρων και Καματερού. 
Ευχαριστώ. 
(Στο σημείο αυτό ο Βουλευτής κ. Απόστολος Κακλαμάνης  καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ο κύριος Υπουργός έχει τον λόγο.</ChairmanSpeech>
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember> (Υπουργός Εσωτερικών): Κύριε Πρόεδρε, πράγματι είχαμε την ευκαιρία -και εσείς και εγώ- να διαπιστώσουμε από κοντά την έκταση των ζημιών. Θέλω να σας δώσω τα πλέον επικαιροποιημένα στοιχεία τα οποία έχουμε όσον αφορά τη διαδικασία καταβολής και των πρώτων βοηθημάτων αλλά και γενικώς ποια ήταν η αντίδραση της πολιτείας σε αυτήν τη θεομηνία η οποία έπληξε την Αττική. 
Όσον αφορά τις αποζημιώσεις των νοικοκυριών -μιλάμε για το έκτακτο βοήθημα των 586 ευρώ το οποίο δίνει το αρμόδιο Υπουργείο- είμαστε σε στενή συνεργασία με τον κ. Κεγκέρογλου. Είναι ευτυχής συγκυρία το ότι είναι παρών εδώ στη Βουλή. Άρα, αυτό που μπορώ να σας πω σύμφωνα με τα στοιχεία του αρμόδιου Υπουργείου είναι ότι για αυτό το έκτακτο βοήθημα –επαναλαμβάνω, των 586 ευρώ- έχουν υποβληθεί μέχρι στιγμής τριακόσιες ενενήντα πέντε αιτήσεις από τους Δήμους Αχαρνών, Ιλίου, Περιστερίου, Φυλής και Πειραιώς.
Άρα, οι αιτήσεις αυτές έχουν υποβληθεί στους δήμους. Έχει ήδη δεσμευθεί ένα κονδύλιο 304.000 ευρώ, ώστε να πάει σε αυτούς τους ανθρώπους οι οποίοι θα πάρουν το πρώτο βοήθημα, αυτό -τρόπον τινά- που είναι κοινό σε όλους και όπως είπαμε είναι τα 586 ευρώ τα οποία δίνει η πολιτεία. Αμέσως μετά έρχεται η αποζημίωση, δηλαδή τα χρήματα τα οποία θα πάρει κάθε ένας από τους πληγέντες με βάση τη ζημιά την οποία υπέστη. 
Αυτή η ζημιά εκτιμάται από τις επιτροπές των δήμων. Μέχρι στιγμής δεν έχουν έρθει από την πλευρά των δήμων προς το αρμόδιο Υπουργείο –έτσι είναι, κύριε Υπουργέ- αιτήματα που να λένε ότι η τάδε οικογένεια, το τάδε νοικοκυριό υπέστη μια συγκεκριμένη ζημιά για να πάρει την αντίστοιχη αποζημίωση. Προχωρεί η διαδικασία αυτή διότι, όπως αντιλαμβάνεστε, η εκτίμηση μιας ζημιάς είναι τελείως διαφορετική διαδικασία από το να προσδιορίσουμε έναν πληγέντα και να του –επιτρέψτε μου την έκφραση- «επιδικάσουμε» το συγκεκριμένο σταθερό βοήθημα που είναι για όλους. 
Επίσης, θέλω να σας πω ότι το Υπουργείο Εσωτερικών προσπαθώντας να συνδράμει τους δήμους σε αυτήν την προσπάθεια την οποία κάνουν –διότι υπάρχουν και τα διαρθρωτικά προβλήματα που έχει η τοπική αυτοδιοίκηση με την έλλειψη προσωπικού- διαβιβάσαμε προς τους δήμους τα δελτία καταγραφής των ζημιών που έκανε η Πυροσβεστική Υπηρεσία. 
Και αυτό γιατί; Διότι διευκολύνει, κύριε Πρόεδρε, τους δήμους να ταυτοποιήσουν τους πληγέντες. Έχουν δηλαδή τα στοιχεία, τη διεύθυνση, το ΑΦΜ, όπου παράλληλα με τις δικές τους επιτροπές μπορούν να επιταχύνουν αυτό το έργο –επαναλαμβάνω- ταυτοποίησης των πληγέντων. 
Μπορώ να σας δώσω τα τελευταία στοιχεία της Πυροσβεστικής. Την Κυριακή το βράδυ, όταν με επισκέφτηκαν στο Υπουργείο, είχε καταγράψει η Πυροσβεστική Υπηρεσία πεντακόσια ογδόντα ακίνητα και εκατόν εξήντα οκτώ αυτοκίνητα τρόπον τινά ως αυτά τα οποία είχαν υποστεί ζημιές. Χθες, επειδή συνεχίστηκε αυτή η διαδικασία από την πλευρά της Πυροσβεστικής, τα ακίνητα από πεντακόσια ογδόντα, κύριε Πρόεδρε, είχαν γίνει χίλια ογδόντα πέντε και τα αυτοκίνητα από εκατόν εξήντα οκτώ, είχαν γίνει τετρακόσια είκοσι δύο. 
Επίσης, να ενημερώσω το Σώμα ότι αύριο, Παρασκευή, είναι η τελευταία ημέρα που μπορούν οι πληγέντες να υποβάλουν τρόπο τινά αίτηση. Δεν είναι ακριβώς αίτηση. Μπορούν να τηλεφωνούν στο «199». Αυτό δηλαδή το οποίο έκαναν την ημέρα της θεομηνίας, μπορούν να το κάνουν τώρα, όχι πλέον δια την απάντληση των υδάτων αλλά για την καταγραφή των ζημιών. Αύριο είναι η τελευταία μέρα που μπορούν να καλέσουν την Πυροσβεστική, ώστε να καταγράψει τις ζημιές, να ταυτοποιήσει δηλαδή και κάποιους άλλους πληγέντες σε είκοσι πέντε συνολικά δήμους. 
Κλείνοντας, σας λέω ότι από πλευράς του Υπουργείου Εσωτερικών υπεβλήθη αίτημα, ύστερα από εντολή του Πρωθυπουργού, προς το Υπουργείο Οικονομικών για δέσμευση ενός κονδυλίου 900.000 ευρώ, το οποίο είναι τώρα εις τη διάθεση του Υπουργείου Οικονομικών. Και μου δίδετε την ευκαιρία να πω ότι οι εικοσιπέντε δήμοι, οι οποίοι επλήγησαν, έχουν τη δυνατότητα από σήμερα κιόλας –στην ουσία από χθες- να υποβάλουν το ανάλογο αίτημα προς το Υπουργείο Εσωτερικών, ώστε να λάβουν την ανάλογη χρηματοδότηση εντός του πλαισίου των 900.000 ευρώ για να μπορέσουν να αποκαταστήσουν ζημιές τις οποίες υπέστησαν είτε εις τα δίκτυα είτε σε οποιεσδήποτε άλλες περιοχές του δήμου τους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Πρόεδρος έχει τον λόγο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, πρέπει να διευκρινίσω ότι η ερώτηση αυτή απευθύνεται στον κύριο Υπουργό με την έννοια ότι το Υπουργείο Εσωτερικών, λόγω της εποπτείας που έχει και βάσει της νομιμότητος βέβαια των δήμων και των περιφερειών, θα πρέπει στον κυβερνητικό συντονισμό να έχει έναν πρωτεύοντα ρόλο. Δεν ελέγχω, κατά συνέπεια, τον συγκεκριμένο Υπουργό, ο οποίος άλλωστε ως Βουλευτής της περιφέρειας τα γνωρίζει αυτά και ενδιαφέρεται.
Πρώτα-πρώτα να ευχαριστήσω -μιας που βρίσκεται εδώ- τον κ. Κεγκέρογλου, ο οποίος μου είπε τώρα ότι έχει υπογράψει την απόφαση, άρα, εντός της ημέρας θα την πάρετε κύριε Ντινόπουλε. Επομένως, σπεύσατε να προχωρήσει. 
Όμως, προσέξτε με, κύριε Υπουργέ, από εκεί και πέρα υπάρχει, όπως σας είπα, αυτή η -θα την έλεγα- «πανσπερμία» υπηρεσιών. Λέμε για αποκέντρωση, αλλά τελικά αποκεντρούμενοι μπερδευόμαστε οι πάντες αν ασχολούνται και κεντρικές υπηρεσίες. 
Η Πυροσβεστική είχε μία πάρα πολύ καλή παρουσία. Τη διαπίστωσα ο ίδιος στις συγκεκριμένες περιοχές και πρέπει να τους συγχαρούμε και δημόσια, όχι μόνο για τις πυρκαγιές που σβήνουν. Και ήταν μία επιτυχής απόφαση του Στέφανου Τζουμάκα, ως Υπουργού Γεωργίας που εζήτησε και έγινε  η μεταφορά  εκεί της αρμοδιότητας και των πυρκαϊών.. 
Θέλω να σας πω, όμως, ότι γνωρίζω από το παρελθόν -ευτυχώς ή δυστυχώς για τη Νέα Δημοκρατία το κόμμα σας, είμαι σαράντα χρόνια εδώ και οργώνω και την περιφέρειά μου και τη χώρα- πως σε κάθε μεγάλη καταστροφή το πρόβλημα που έχει το κράτος και η εκάστοτε Κυβέρνηση, είναι αυτή η «πανσπερμία» των ενασχολούμενων υπηρεσιών και η εξ’ αυτής καθυστερήσεις, ενώ υπάρχουν τα σχέδια αποφάσεων -εγώ θα σας έλεγα- από τη δεκαετία του ’50, τα οποία βέβαια έχουν προσαρμοστεί και επικαιροποιηθεί ώστε οι κοινές υπουργικές αποφάσεις να μην καθυστερούν. 
Επίσης, μεγάλη σημασία κατά τη γνώμη μου έχει η συνεργασία σας και  με τους δήμους και την περιφέρεια. Το τονίζω άσχετα του πώς η περιφέρεια με μεταχειρίστηκε. 
Μίλησε μόνο για επισκέψεις δύο συναδέλφων του ΣΥΡΙΖΑ που καλώς έπραξαν αλλά αποσιώπησε τη δική μου επίσκεψη στην περιοχή. Η περιφέρεια, όμως, δεν ανήκει σε κόμματα. Γι’ αυτό νομίζω ότι έπρεπε να είχαν κληθεί και στο πρωθυπουργικό Μέγαρο και η περιφερειάρχης και οι δήμαρχοι. Αυτοί οι φορείς είναι εκείνοι που συνδέουν την κεντρική διοίκηση με τους πολίτες. Άρα, πρέπει να υπάρξει συνεργασία μαζί της. 
Επίσης, πρέπει να μην αρκεστείτε στα πρώτα αυτά σημειώματα, γιατί οι δήμοι εργάζονται. Γνωρίζω αίφνης ο ίδιος ότι ο δήμος Ιλίου συγκρότησε εννέα συνεργεία από την πρώτη στιγμή. Θα αναφερθώ ιδιαίτερα στο Υπουργείο Υποδομών, από το οποίο με καθυστέρηση ημερών θα πάει πάλι να κάνει ελέγχους. Δεν έχει νόημα αυτό, περιττεύει. Εμπιστευόμεθα τις αρχές, όπως είναι η περιφέρεια και οι δήμοι και βεβαιότατα τον έλεγχο νομιμότητας, τον οποίο έχει η Κυβέρνηση, η οποία μπορεί να ερευνήσει αν κάτι δεν γίνεται σωστά. Αυτό το πήγαινε-έλα επί μέρες, επί εβδομάδες -φοβούμαι ότι θα συνεχιστεί- απαξιώνει την πολιτεία και τους θεσμούς της στα μάτια των πολιτών. 
Το πρόβλημα δεν είναι για 900.000 ευρώ μόνο, δυστυχώς. Βέβαια, είναι πρόβλημα, το οποίο εκφεύγει του δικού σας προϋπολογισμού, που θα ενισχυθεί με τις 900.000 για να δώσετε. Υπάρχουν όμως οι υποδομές. Σας επαναλαμβάνω ότι η Αγία Βαρβάρα έχει κοπεί στη μέση και χρειάζονται αρκετά χρήματα για την γέφυρα που βούλιαξε. Βέβαια, δεν χρειάζονται σπατάλες, αλλά ούτε να σφίξουμε το ζωνάρι σε κάτι που θα μας αναγκάσει να ξοδέψουμε περισσότερα μετά, ιδιαίτερα για τα δίκτυα ή τους αγωγούς απορροής υδάτων εν όψει του χειμώνα. 
Κύριε Πρόεδρε, δεν είμαι ειδικός εγώ ως δικηγόρος…</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Είναι κατανοητά, όμως, αυτά.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τα νερά πετούν πάνω τα καπάκια των αγωγών και πλημμυρίζουν οι δρόμοι και τα σπίτια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ωραία. Να ακούσουμε τον Υπουργό, κύριε Πρόεδρε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πρόκειται για μια περιοχή που έχει χτιστεί πάνω σε ρέματα. Είναι παλιά «αμαρτία» το γενικότερο πρόβλημα της Αττίκης. Γι’ αυτό κι εγώ επιμένω να χωριστεί αυτή η Β΄ Περιφέρεια σε τέσσερις τουλάχιστον περιφέρειες μικρότερες ώστε να μπορούμε όσοι μας ενδιαφέρει να ασχολούμεθα με τα κοινά και οι ίδιες οι τοπικές κοινωνίες να αντιμετωπίζουμε καλύτερα τα προβλήματα τους. 
Ευχαριστώ πολύ για την ανοχή σας, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εγώ ευχαριστώ, κύριε Πρόεδρε. 
Τον λόγο έχει ο κύριος Υπουργός.</ChairmanSpeech> 
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember> (Υπουργός Εσωτερικών): Άκουσα με πολλή προσοχή τις παρατηρήσεις σας, κύριε Πρόεδρε. Θα ήθελα να επισημάνω ότι τα λεφτά, τα οποία δίδονται ως οποιουδήποτε είδους αποζημιώσεις στους πληγέντες δεν παύουν να αποτελούν λεφτά του ελληνικού λαού. Άρα, λοιπόν, μέριμνα της Κυβέρνησης ήταν όχι μόνο η ταχεία καταβολή των αποζημιώσεων, αλλά και η στοχευμένη καταβολή τους, δηλαδή να πάνε τα λεφτά εκεί που πράγματι υπάρχουν ανάγκες. 
Θέλω να σας πω ότι…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Επιτρέψτε μου, κύριε Πρόεδρε, με την άδειά σας, να πω ότι ορθώς επήνεσα την Πυροσβεστική, αλλά δεν έχει για όλα αρμοδιότητα.</Speech> 
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember> (Υπουργός Εσωτερικών): Ακριβώς αυτό θέλω να σας πω, κύριε Πρόεδρε. Χαίρομαι που ταυτίζονται οι απόψεις μας. Είναι μια τελείως διαφορετική διαδικασία η εκτίμηση μιας ζημιάς, την οποία υπέστη μια οικοσκευή –δηλαδή ένα ψυγείο, μία κουζίνα, ένα σαλόνι, τα έπιπλα- κι είναι διαφορετική η εκτίμηση της ζημιάς και απαιτεί ειδικούς, όταν έχει πληγεί ένα σπίτι, όταν δηλαδή έχει πληγεί ένα ακίνητο. 
Για τον λόγο αυτό, η εκτίμηση των όποιων ζημιών υπέστησαν τα ακίνητα -δηλαδή τα σπίτια- είναι υποχρέωση και αρμοδιότητα –αν θέλετε- και του Υπουργείου Υποδομών και της Υπηρεσίας Αποκατάστασης Σεισμοπαθών. Είναι μια διαδικασία…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είναι συναρμοδιότητα με την περιφέρεια και τους δήμους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, επειδή έχουμε κι άλλες ερωτήσεις, να ολοκληρώσουμε.</ChairmanSpeech> 
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember> (Υπουργός Εσωτερικών): Κύριε Πρόεδρε, είναι μια διαδικασία, η οποία είναι πολύ πιο σύνθετη. 
Σε κάθε περίπτωση –επαναλαμβάνω- το πρώτο βοήθημα δίδεται άμεσα χάρη στην εκταμίευση των ποσών, την οποία έκανε το αρμόδιο Υπουργείο και βεβαίως, χάρη στον ταχύ προσδιορισμό, από την πλευρά των δήμων και της Πυροσβεστικής, των δικαιούχων. 
Ακολουθεί η αποζημίωση για τα κινητά, για τις οικοσκευές ή εν πάση περιπτώσει και για τα αυτοκίνητα και μετά είναι η αποκατάσταση των ζημιών και η εκτίμηση των ζημιών, την οποία υπέστησαν τα σπίτια. 
Κλείνοντας, θα ήθελα να σας πω ότι, πράγματι, πληρώνουμε αμαρτίες πολλών ετών. Πράγματι, η αντιπλημμυρική προστασία της Αττικής δεν είναι αυτή, την οποία θα θέλαμε πιθανώς να έχουμε.
Θα σας δώσω δύο νούμερα μόνο για να αποκτήσει και το Σώμα μία τάξη μεγέθους. Θα σας αναφέρω τις εκτιμήσεις των τελευταίων χρόνων, που έχουν δαπανηθεί από την πλευρά της Περιφέρειας Αττικής, γιατί αυτή είναι η καθ’ ύλην αρμόδια και η κατ’ εξοχήν αρμόδια –θα έλεγα- για την υλοποίηση έργων αντιπλημμυρικής προστασίας την περίοδο από το 2003 έως το 2014. Υπολογίζεται ότι έχουν δαπανηθεί για αντιπλημμυρικά έργα 450 εκατομμύρια ευρώ. 
Σε κάθε περίπτωση, οι ίδιες εκτιμήσεις λένε ότι για μία ασφαλή θωράκιση της Αττικής, σε περίπτωση καιρικών φαινομένων, σαν αυτό το οποίο είδαμε τις προάλλες, θα απαιτηθεί ένα ποσό, το οποίο μπορεί να υπερβαίνει το 1,5 δισεκατομμύριο ή και τα 2 δισεκατομμύρια, να φτάνει δηλαδή μέχρι και τα 2 δισεκατομμύρια. 
Εντολή του Πρωθυπουργού, βεβαίως, ήταν να υπάρξει μία προώθηση και μία ταχύτατη εξέλιξη των αντιπλημμυρικών έργων, τα οποία είναι ενταγμένα σε κάποια προγράμματα της Ευρωπαϊκής Ένωσης και προς αυτήν την κατεύθυνση κινείται και η Κυβέρνηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό.
Ακολουθεί η έκτη με αριθμό 177/23-10-2014 επίκαιρη ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κατάργηση Τμημάτων της Επιθεώρησης Υγείας και Ασφάλειας της Εργασίας (ΣΕΠΕ) σε επτά (7) περιοχές της χώρας.
Στην ερώτηση θα απαντήσει ο Υπουργός κ. Κεγκέρογλου.
Ορίστε, κύριε Κατσώτη, έχετε τον λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, το θέμα είναι αυτό που διαβάστηκε, η κατάργηση των Τμημάτων της Επιθεώρησης Εργασίας και Ασφάλειας της Εργασίας σε επτά περιοχές. Αυτές είναι η Ημαθία, η Χαλκιδική, η Πέλλα, η Σάμος, η Αρκαδία, η Ευρυτανία και η Φωκίδα.
Στις 29 Αυγούστου του 2014 με το π.δ. 113 προχώρησε αυτή η κατάργηση των επιθεωρήσεων εργασίας ή της υγείας και της ασφάλειας σε αυτές τις περιοχές, όπου υπάρχουν δεκάδες χιλιάδες εργαζόμενοι.
Η απόφαση αυτή, κατά την εκτίμησή μας, είναι μία συνέχεια αυτής της πολιτικής που απαξιώνει τους ελεγκτικούς μηχανισμούς, ελαστικοποιεί παραπέρα την εφαρμογή της νομοθεσίας για την υγεία και ασφάλεια με ό,τι αυτό σημαίνει για τους εργαζόμενους.
Σήμερα, υπάρχουν σε ολόκληρη την Ελλάδα μόνο διακόσιοι είκοσι επιθεωρητές υγείας και ασφάλειας και, βεβαίως, το δυναμικό αυτό είναι πολύ λίγο, για να μπορεί να ελέγξει χιλιάδες χώρους εργασίας. Ιδιαίτερα στο λεκανοπέδιο της Αττικής η κατάσταση είναι πολύ χειρότερη.
Όμως, δεν είναι μόνο αυτά. Ο προσανατολισμός των ελεγκτικών μηχανισμών δεν εστιάζει στην ευθύνη της εργοδοσίας. Αντίθετα, υπάρχει αυτό που λένε ταξική συνεργασία. Αυτό προωθείται μέσω και αυτών των μηχανισμών και του νομοθετικού πλαισίου που υπάρχει.
Είναι χαρακτηριστικό ότι ακόμη και σε περιπτώσεις που γίνονται έλεγχοι μετά από ένα ατύχημα, συχνά υπάρχει μία προσπάθεια να μετατοπιστεί η ευθύνη της εργοδοσίας στους ίδιους τους εργαζόμενους ότι δεν πρόσεξαν κ.λπ. ή στους τεχνικούς ασφαλείας.
Είναι πολύ σοβαρό το ζήτημα. Πιστεύουμε ότι η κατάργηση των τμημάτων αυτών θα είναι σε βάρος της υγείας και της ασφάλειας των εργαζομένων σ’ αυτές τις περιοχές και εμείς με τα ερωτήματά μας  θέλουμε να δούμε τι μέτρα θα πάρετε, έτσι ώστε να μην καταργηθούν τα τμήματα σε αυτές τις περιοχές και βεβαίως οι επιθεωρητές υγείας και ασφάλειας να έχουν τα καθήκοντα αυτά και να μην ασχολούνται με άλλα καθήκοντα, που τους τρώνε χρόνο, τους αποπροσανατολίζουν και έχουν πλημμελή άσκηση των καθηκόντων σ’ αυτόν το τομέα, που αφορά την ίδια την υγεία και την ασφάλεια των εργαζομένων στην εργασία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Υφυπουργός Εργασίας, Κοινωνικής Ασφάλισης και Πρόνοιας, κ. Κεγκέρογλου, έχει τον λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κύριε συνάδελφε, θέτετε ένα μεγάλο θέμα με αφορμή την ερώτηση, που αφορά την υγεία και την ασφάλεια στην εργασία και βεβαίως στην περίοδο, την οποία περνάμε, αυτό αποτελεί κρίσιμο ζήτημα. Γι’ αυτό, θα πρέπει να δούμε τα πράγματα πως έχουν εξελιχθεί από το 2011 και μετά.
Τo 2011 εκπονήσαμε για πρώτη φορά την Εθνική Στρατηγική για την Υγεία και την Ασφάλεια στην Εργασία. Μέχρι τότε δεν υπήρχε τέτοιος σχεδιασμός. 
Είχα την τύχη να είμαι αρμόδιος Υφυπουργός και με τη σημαντική συμβολή και επεξεργασία, αφενός των εργαζομένων στο Υπουργείο και αφετέρου των κοινωνικών εταίρων καταφέραμε να έχουμε έναν καλό σχεδιασμό. Αυτός ο σχεδιασμός θα ανανεώνεται ανά τριετία, προκειμένου να ενεργοποιήσουμε, όχι απλά τον ελεγκτικό μηχανισμό, όταν δέχεται μια καταγγελία, αλλά και προωθητικές ενέργειες για την προαγωγή της υγείας και της ασφάλειας στην εργασία. 
Τέτοιες ενέργειες γίνονται κάθε χρόνο στα πλαίσια της πανευρωπαϊκής εκστρατείας, η οποία συμβολικά έχει συγκεκριμένους άξονες, προκειμένου να αναδείξουμε την ευθύνη των επιχειρήσεων, των εργοδοτών, αλλά και των διευθυντικών στελεχών να εκπονούν και να κάνουν προγράμματα μέσα στην επιχείρηση, τον οργανισμό ή την υπηρεσία με συγκεκριμένες κατευθύνσεις για την αντιμετώπιση προβλημάτων και την προαγωγή της υγείας και της ασφάλειας. 
Το θέμα αφορά και τον δημόσιο και τον ιδιωτικό τομέα. Γι’ αυτό πιστεύω ότι αυτή η στρατηγική σε αυτήν την κατεύθυνση μπορεί να είναι περισσότερο αποδοτική, γιατί στοχεύει στην πρόληψη. Και βέβαια, δεν έχει τόση μεγάλη αξία –σωστά το επισημάνατε- να πάμε να κάνουμε μια διαπίστωση μετά από ένα ατύχημα ή ένα δυστύχημα, αλλά περισσότερη αξία έχει το να προλαμβάνουμε. 
Θεωρώ ότι έχουμε κάνει σημαντικά βήματα από το 2011 και μετά, με την επιβάρυνση βεβαίως της κρίσης, διότι είναι δεδομένο ότι η κρίση έχει επιβαρύνει την κατάσταση. Γι’ αυτό η φετινή εκστρατεία που κάνουμε και έχει ως κύριο στόχο την αντιμετώπιση των ψυχοκοινωνικών κινδύνων στην εργασία είναι σημαντική, παρ’ ότι ακούγεται ότι είναι λίγο μακριά από αυτά που συνήθως ακούμε περί του ύψους των αμοιβών, των αποδοχών κ.λπ.. Και όμως, είναι πάρα πολύ σημαντικό θέμα, γιατί η οργάνωση σε μια υπηρεσία, σε μια επιχείρηση, η γραμμή παραγωγής, ο τρόπος με τον οποίο η διεύθυνση και γενικότερα αυτοί που αποφασίζουν έχουν οργανώσει την εργασία επηρεάζει πάρα πολύ. 
Γι’ αυτό δεν αντιμετωπίζεται πλέον ως ένα ατομικό θέμα και ατομικό πρόβλημα του εργαζόμενου, αλλά ως θέμα οργάνωσης και πολιτικής της ίδιας της επιχείρησης. Αυτή είναι η φιλοσοφία. Βεβαίως, ο ελεγκτικός μηχανισμός –και έχετε απόλυτο δίκιο- θα πρέπει να είναι σε εγρήγορση, για να μπορεί να κάνει τους ελέγχους.
Με δεδομένο, λοιπόν, το προσωπικό το οποίο διαθέτει –αναφερθήκατε και εσείς σε κάποια νούμερα- και με δεδομένη την κατάσταση η οποία υπάρχει γίνεται ανασυγκρότηση με βάση το προεδρικό διάταγμα, ούτως ώστε τα τμήματα που θα είναι αρμόδια γι’ αυτές τις περιοχές να έχουν τη δυνατότητα να προβούν σε ελέγχους. Για παράδειγμα, εάν έχουμε ένα άτομο σε ένα τμήμα –και υπήρχαν τέτοιες περιπτώσεις- προφανώς δεν μπορεί να είναι και στο γραφείο και να πάει να κάνει έλεγχο.
Η δυνατότητα που έχουμε τώρα με προσθήκη και άλλου προσώπου, αλλά ταυτόχρονα σύμπτυξη των τμημάτων σε αυτές τις περιοχές, μας επιτρέπει, στη βάση ενός σχεδιασμού να γίνουν έλεγχοι και να μπορεί να λειτουργεί και το τμήμα και ταυτόχρονα να ελέγχονται οι γειτονικές περιοχές.
Επομένως, δεν καταργείται ο έλεγχος σε αυτές τις περιοχές, αλλά γίνεται  σύμπτυξη τμημάτων. Πιθανό να έχει κάποια προβλήματα, αλλά θα έχει και κάποια πλεονεκτήματα. Θα έχει τη δυνατότητα να πάει να κάνει έλεγχο. Το μοναχό άτομο δεν μπορεί να πάει να κάνει έλεγχο. 
Βεβαίως, θα μου πείτε: Γιατί δεν αυξάνουμε το προσωπικό;. Αυτό είναι ένα άλλο θέμα. Εγώ μιλώ για την ανασυγκρότηση, που έγινε με δεδομένο το προσωπικό και τον αριθμό, που έχουμε και δυστυχώς είναι μικρός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε. 
Ο κ. Κατσώτης έχει τον λόγο.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Υπουργέ, σχετικά με αυτά που λέτε, χωρίς πρόσληψη προσωπικού ειδικευμένου στην υγεία και την ασφάλεια στην εργασία, ό,τι ανασυγκρότηση και αν γίνει δεν θα μπορεί να ανταποκριθεί σε αυτό τον στόχο, δηλαδή τη διασφάλιση της υγείας και της ασφάλειας των εργαζομένων.
Είναι γνωστό, όπως είπατε και εσείς, ότι στην περίοδο της κρίσης τα πράγματα δυσκολεύουν και τα ατυχήματα περισσεύουν και τούτο γιατί κοστίζουν τα μέτρα για την υγεία και την ασφάλεια των εργαζομένων, κοστίζει στους εργοδότες η υλοποίηση του νομοθετικού πλαισίου.
Οι εργοδότες είναι ασύδοτοι. Είναι γνωστό αυτό. Δεν παίρνουν μέτρα. Δεν τους νοιάζει για τη ζωή του εργαζομένου, αν θα γυρίσει στο σπίτι του σώος και αβλαβής.
Είναι γνωστό ότι χίλιοι επτακόσιοι εργαζόμενοι δεν γύρισαν στο σπίτι τους την περίοδο 1999-2012. Κάθε τρεις ημέρες, δηλαδή, ένας εργαζόμενος πέθαινε από εργατικό ατύχημα.
Η πρόληψη μπορεί πράγματι αυτά τα φαινόμενα να τα μειώσει, να τα εκμηδενίσει. Εμείς θέλουμε να μην υπάρχει κανένα εργατικό ατύχημα. Αυτό, όμως, δεν γίνεται με έλλειψη μηχανισμών ελέγχου. 
Πώς θα γίνει σε αυτές τις περιοχές –λέτε ότι συγχωνεύετε τις υπηρεσίες ελέγχου- ο έλεγχος; Η Ημαθία θα πάει πού; Η Σάμος θα πάει πού; Η Ευρυτανία θα πάει πού; Η Αρκαδία; Είναι περιοχές, είναι νομοί όπου δεν εργάζονται λίγοι εργαζόμενοι. Είναι χιλιάδες οι εργαζόμενοι εκεί και υπάρχει οικονομική δραστηριότητα σε όλους τους τομείς της οικονομίας και μάλιστα σε τέτοιους που οι κίνδυνοι είναι ακόμα μεγαλύτεροι. Στη Χαλκιδική, για παράδειγμα, έχουμε ατυχήματα αρκετά. Δεν μπορεί, λοιπόν, να μειώνονται και να καταργούνται ή να συγχωνεύονται τα τμήματα.
Επίσης, δεν μπορεί, κύριε Υπουργέ, οι επιθεωρητές εργασίας, που είναι γι’ αυτό το αντικείμενο, για τον έλεγχο της υγείας και της ασφάλειας στην εργασία, να κάνουν κοινωνική επιθεώρηση, να απασχολούνται δηλαδή σε άλλο αντικείμενο, να μην έχουν το αντικείμενό τους, να έχουν μπροστά τους το σχεδιασμό και τους διαρκείς ελέγχους στις επιχειρήσεις. Ένας έλεγχος το χρόνο δεν κάνει τίποτα. Διακόσιοι είκοσι επιθεωρητές υγείας σε όλη την Ελλάδα τι να ελέγξουν;
Είναι αναγκαιότητα, λοιπόν, να απαιτηθεί, αν θέλετε, κονδύλι για πρόσληψη επιθεωρητών υγείας και ασφάλειας, αν θέλουμε να συμβάλουμε ώστε να μην σκοτώνεται, να μην πεθαίνει ο κόσμος. Αλλιώς πως, θα είναι οι εργαζόμενοι βορά στην εργοδοτική ασυδοσία και βέβαια, στο κυνήγι της μεγαλύτερης κερδοφορίας, που βλέπουμε τι αποτελέσματα είχε και έχει για τους εργαζομένους στην παραγωγή.
Εμείς πιστεύουμε ότι δεν πρέπει να καταργηθούν τα τμήματα αυτά. Θα πρέπει να στελεχωθούν με κατάλληλο προσωπικό και βεβαίως, να έχουν την υλικοτεχνική υποδομή, που είναι αναγκαία για να είναι οι έλεγχοι αποτελεσματικοί και βεβαίως, πριν από όλα να διασφαλίζουν ότι ο εργάτης θα γυρίσει πάλι στο σπίτι του το απόγευμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υφυπουργός έχει τον λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, επί της αρχής συμφωνούμε απόλυτα. Δεν αποδέχομαι, βεβαίως, ότι οι εργοδότες είναι απάνθρωποι και δεν σκέφτονται τον κίνδυνο για τη ζωή των εργαζομένων. Αυτό που μπορούμε να πούμε είναι ότι δεν είναι συνεπείς όλες οι επιχειρήσεις, με την προτεραιότητα η οποία πρέπει να δίδεται στο θέμα της υγείας και της ασφάλειας στην εργασία. 
Έχω ιδιαίτερη ευαισθησία. Το θέμα το προωθούμε εντατικά από το 2011, που ήμουν για ένα χρόνο αρμόδιος για την υγεία και την ασφάλεια. Έχω προσωπική εμπειρία. Ο πατέρας μου έμεινε τυφλός από εργατικό ατύχημα. Είναι αναγκαίο, ιδιαίτερα την εποχή της κρίσης, να ενισχυθεί. Γι’ αυτό λέω ότι συμφωνούμε απόλυτα.
Δεν παίρνω όμως εγώ τις αποφάσεις για το προσωπικό. Το διαπιστώνουμε. Δεν παίρνω τις αποφάσεις για το ποιες διευθύνσεις θα μείνουν. Όμως η πρόταση η οποία έγινε από το Σώμα Επιθεώρησης Εργασίας ή από τις αρμόδιες υπηρεσίες για τη συγκρότηση των τμημάτων είναι να γίνει με τέτοιο τρόπο, που να μπορεί πράγματι να ελεγχθούν οι περιοχές, όπου υπάρχει ιδιαίτερα μεγάλη συγκέντρωση επιχειρήσεων. 
Θα αναφέρω δύο παραδείγματα. Το ένα είναι από τη Θεσσαλονίκη. Η Θεσσαλoνίκη δεν έχει ως Θεσσαλονίκη ένα τμήμα που να εξετάζει μόνο τη Θεσσαλονίκη. Έχει το τμήμα του Α΄ Τομέα και του Β΄ Τομέα. Στον Α΄ Τομέα εντάσσεται και η κοντινή Χαλκιδική, που είναι και το ένα τμήμα της Θεσσαλονίκης. Το υπόλοιπο είναι μαζί με την Πέλλα, που πάλι γειτνιάζουν. Πιστεύω ότι μπορεί να γίνει δουλειά και με το μειωμένο προσωπικό σε αυτές τις περιοχές.
Δυσκολότερο βλέπω το θέμα σε σχέση με τα νησιά. Εκεί υπάρχει το θέμα της μετακίνησης. Η Χίος, η Λέσβος και η Σάμος έχουν πλέον ένα τμήμα τεχνικής επιθεώρησης και υπάρχει πάντα, όπως υπάρχει και για άλλα θέματα, το θέμα των νησιωτικών περιοχών. Είναι ζήτημα. Όμως σε αυτές που σε μισή ώρα, σε δέκα λεπτά, σε ένα τέταρτο είσαι δίπλα, δεν νομίζω ότι υπάρχει τέτοιο θέμα. Είναι θέμα καλής οργάνωσης.
Χθες πήγα στην Τρίπολη και έκανα μία ώρα και ένα τέταρτο. Έχουν πάψει πια να υπάρχουν μεγάλες αποστάσεις των τριών και τεσσάρων ωρών από νομό σε νομό ή από την Αθήνα προς αυτές τις περιοχές. 
Είναι πάρα πολύ κοντά, αρκεί να υπάρχει οργάνωση και θέληση και να μην υπάρχουν άλλες –όπως το επισημάνατε- σκοπιμότητες που παρεισφρέουν είτε δηλαδή να κάνουμε ότι δεν βλέπουμε ή οτιδήποτε και εννοώ βέβαια σαν πολιτεία, γιατί δεν μπορείς να μιλήσεις για κανέναν εργαζόμενο. 
Οι εργαζόμενοι πράγματι συμβάλλουν πάρα πολύ, στα πλαίσια του δυνατού. Κάνουν καλή δουλειά, θέλουν όμως τη στήριξή μας. Συμφωνώ απολύτως ότι θα πρέπει να εξαντλήσουμε κάθε δυνατότητα, να τους στηρίξουμε και τεχνικά. Γνωρίζετε πολύ καλά ότι δώσαμε τη δυνατότητα μέσα από τα εξήντα αυτοκίνητα που προμηθευτήκαμε να έχουν άνετη, γρήγορη και ασφαλή μετακίνηση –είναι και αυτό το θέμα- ούτως ώστε να μπορούν να προβαίνουν στους ελέγχους.
Βεβαίως, υπάρχουν και άλλα πολλά, που έχουν εξελιχθεί θετικά. Δυστυχώς, στο προσωπικό υπάρχει στασιμότητα. Όμως, σημειώνω πολύ καλά το θέμα και θα κάνω αίτημα της ενίσχυσης, με την πρώτη ευκαιρία που θα υπάρξει δυνατότητα πρόσληψης από το ελληνικό δημόσιο.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννέα μαθητές και μαθήτριες και τέσσερις εκπαιδευτικοί από το 2ο Γυμνάσιο Μεγάρων (Α΄ τμήμα). 
Η Βουλή τούς καλωσορίζει. 
Όπως θα σας έχουν ενημερώσει, σήμερα έχουμε κοινοβουλευτικό έλεγχο, δηλαδή ερωτήσεις Βουλευτών προς Υπουργούς.
(Χειροκροτήματα απ’ όλες τις πτέρυγες της Βουλής)
Κύριε Υπουργέ, χαρήκαμε με αυτό που είπατε, που δείχνει την προσωπική σας ευαισθησία για το θέμα αυτό. Όπως γνωρίζετε, συμμετέχω στο Συμβούλιο της Ευρώπης. Αν θυμάμαι καλά, πρόκειται για το άρθρο 3 του Ευρωπαϊκού Κοινωνικού Χάρτη για τις συνθήκες εργασίας. Υπάρχει μία έντονη ανησυχία ότι λόγω της κρίσης αυτά τα θέματα έχουν πάει πίσω. Επομένως, ό,τι μπορέσετε να κάνετε επάνω σε αυτό το θέμα νομίζω ότι θα ήταν θετικό, όπως είπε και ο κ. Κατσώτης.
Πρέπει να αντιμετωπισθεί και το θέμα των προσλήψεων, διότι θυμάμαι να λέγεται από παλιά ότι ειδικά σε ελεγκτικούς και εποπτικούς μηχανισμούς υπάρχει έλλειψη προσωπικού. 
Η πρώτη με αριθμό 182/23-10-2014 επίκαιρη ερώτηση πρώτου κύκλου του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τον Υπουργό Υποδομών, Μεταφορών και Δικτύων, σχετικά με την παραχώρηση των περιφερειακών αεροδρομίων σε ιδιώτες, δεν συζητείται λόγω κωλύματος του κυρίου Βουλευτή και διαγράφεται.
Η τέταρτη με αριθμό 168/23-10-2014 επίκαιρη ερώτηση πρώτου κύκλου της Βουλευτού Β΄ Θεσσαλονίκης των Ανεξάρτητων Ελλήνων κ. Σταυρούλας Ξουλίδου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την προστασία του υδροφόρου ορίζοντα στην περιοχή των λιμνών Κορώνειας και Βόλβης στον Νομό Θεσσαλονίκης, δεν συζητείται λόγω κωλύματος του κυρίου Υπουργού και διαγράφεται.
Επίσης, η πέμπτη με αριθμό 171/23-10-2014 επίκαιρη ερώτηση πρώτου κύκλου του Βουλευτή Α΄ Αθηνών της Δημοκρατικής Αριστεράς κ. Ιωάννη Πανούση προς τον Υπουργό Δημόσιας Τάξης και Προστασίας του Πολίτη, σχετικά με την κατάσταση των αστυνομικών κρατητηρίων και των φυλακών της χώρας, δεν συζητείται λόγω κωλύματος του κυρίου Υπουργού και διαγράφεται.
Εισερχόμεθα τώρα στην έβδομη με αριθμό 170/23-10-2014 επίκαιρη ερώτηση πρώτου κύκλου του Βουλευτή Κοζάνης των Ανεξάρτητων Δημοκρατικών Βουλευτών κ. Γεωργίου Κασαπίδη προς τον Υπουργό Αγροτικής Ανάπτυξης και Τροφίμων, σχετικά με την προστασία του ελληνικού μελιού στην Ευρωπαϊκή Ένωση.
Στην επίκαιρη ερώτηση θα απαντήσει ο Αναπληρωτής Υπουργός κ. Κουκουλόπουλος.
Κύριε Κασαπίδη, έχετε τον λόγο για να μας εκθέσετε το πρόβλημα.</ChairmanSpeech>
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, όπως σας είπα και σε άλλη παρουσία μας στην επιτροπή, ως νέα πολιτική ηγεσία του Υπουργείου Αγροτικής Ανάπτυξης και Τροφίμων έχετε μεταξύ των άλλων κληρονομήσει και μία βαριά κληρονομιά με πολλά θέματα, που είναι εξόφθαλμα άδικα και εντελώς άστοχα, από ενέργειες προηγουμένων ηγεσιών, προκατόχων σας. 
Εσείς καλείστε να αναγνωρίσετε αυτά τα σφάλματα και τις αστοχίες και, αν έχετε την πολιτική βούληση, είτε να τα αποκαταστήσετε είτε να ακολουθήσετε την ίδια αυτή πολιτική. Αυτό είναι στη διακριτική ευχέρεια αυτής της πολιτικής ηγεσίας και των παρόντων ηγετών, του κ. Σαμαρά και του κ. Βενιζέλου, για μείζονα εθνικά θέματα που αφορούν τον πρωτογενή τομέα. 
Δεν είναι μόνο το θέμα του ξεπουλήματος του ονόματος της φέτας στον Καναδά και τώρα στην Αμερική, δεν είναι μόνο το θέμα της παράτασης της διάρκειας ζωής του φρέσκου παστεριωμένου γάλακτος στην ελληνική αγορά, αλλά είναι και το θέμα των μεταλλαγμένων, που το Υπουργείο Περιβάλλοντος -δυστυχώς με την ανοχή του Υπουργείου Αγροτικής Ανάπτυξης και Τροφίμων- μεταξύ των άλλων ανοίγει την πόρτα για την είσοδο των μεταλλαγμένων πλέον σε κάθε χώρα-μέλος της Ευρωπαϊκής Ένωσης.
Ειδικότερα για ένα κορυφαίο ελληνικό προϊόν, το μέλι, αποδέχεται σιωπηρά, σύμφωνα με απάντηση που έχω από τον προκάτοχό σας κ. Τσαυτάρη, την τροποποίηση του ευρωπαϊκού κανονισμού, σύμφωνα με τον οποίο επιτρέπεται πλέον –θα το πω περιληπτικά- να κυκλοφορεί στην αγορά της Ευρωπαϊκής Ένωσης και της χώρας μας μέλι που περιέχει γύρη από μεταλλαγμένα φυτά, χωρίς σήμανση. 
Κύριε Υπουργέ, αν αυτό δεν είναι ευθέως αντίθετο με τα χαρακτηριστικά της χώρας μας και της τεράστιας βιοποικιλότητας, αν αυτό δεν είναι ευθέως αντίθετο με τα συμφέροντα των Ελλήνων μελισσοκόμων, που παράγουν το καλύτερο μέλι ως φυσικό προϊόν στον κόσμο, αν αυτό δεν είναι αντίθετο με τα συμφέροντα των καταναλωτών, οι οποίοι οφείλουν να γνωρίζουν τι καταναλώνουν, κι αν εσείς συμφωνείτε με αυτά που λέω, τότε οφείλετε να αντιδράσετε. 
Αν δεν συμφωνείτε με αυτά, κύριε Υπουργέ, σας το λέω ευθέως, συμπράττετε με τα συμφέροντα της βιομηχανίας των μεταλλαγμένων, που θέλει ακριβώς να αναιρέσει όλα αυτά τα πλεονεκτήματα σε χώρες όπως και η Ελλάδα για το συγκεκριμένο προϊόν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Γι’ αυτό λοιπόν -κλείνοντας, κύριε Πρόεδρε- ζητάμε με τη συγκεκριμένη ερώτηση να μας πείτε ποια είναι θέση σας επ’ αυτού, αν συμφωνείτε ή διαφωνείτε, πώς προτίθεστε να προστατέψετε από αυτήν την κατάσταση το ελληνικό μέλι, τους μελισσοπαραγωγούς και τους καταναλωτές και αν προτίθεστε να αντιδράσετε στην Ευρωπαϊκή Ένωση, κάτι που δεν έκαναν μέχρι σήμερα οι προκάτοχοί σας. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Τον λόγο έχει ο κύριος Υπουργός.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Αγαπητέ συνάδελφε, θέλω προκαταβολικά και πριν περάσω στην απάντηση να πω ότι η ευαισθησία και η δική σας και πολλών συναδέλφων για θέματα που έχουν σχέση με την προστασία της βιοποικιλότητας, της ιδιαιτερότητας σε μία σειρά από προϊόντα, όπως η φέτα ή το μέλι εν προκειμένω, αφού αυτό αφορά η ερώτηση, είναι προς έπαινο. Δεν είναι για ψόγο. Εγώ την τιμώ, τη συμμερίζομαι και συμμετέχω, αν θέλετε, σε όλη αυτή τη διαδικασία ευαισθητοποίησης και της κοινής γνώμης στην πατρίδα μας και στην Ευρώπη και παντού. 
Η ποιότητα είναι παγκόσμια ζητούμενο στον διατροφικό τομέα κι η ενημέρωση θεωρείται πλέον σήμερα ιερό δικαίωμα όλων των πολιτών. Παρ’ όλα αυτά, διάφορες εμπορικές πρακτικές υπερβαίνουν όλη αυτήν την απαίτηση και με διάφορους τρόπους αλλοιώνουν τις συνθήκες με τις οποίες λειτουργεί η αγορά. 
Θέλω όμως, με αφορμή την επίκαιρη ερώτηση, να βάλουμε κάποια πράγματα στη θέση τους -και πιστεύω ότι πρέπει να συμφωνήσουμε- όσον αφορά την ελληνική μελισσοκομία. 
Πρώτον, αναφέρεστε στη βιοποικιλότητα στην ερώτησή σας και επαναλαμβάνω κι εγώ ότι η βιοποικιλότητα μαζί με την πολυετή, μακροχρόνια –θα έλεγα ότι χάνεται στο βάθος των αιώνων- εμπειρία των Ελλήνων μελισσοκόμων οδηγούν στην παραγωγή του καλύτερου μελιού που υπάρχει παγκοσμίως. Αυτό το ξέρουμε. Δεν παινεύουμε το σπίτι μας για να μην πέσει να μας πλακώσει. Είναι αποδεκτό από όλους τους ειδικούς αυτό το γεγονός. Έχουμε το καλύτερο μέλι στον κόσμο. 
Δεύτερον, η κατανάλωση του μελιού ακριβώς γι’ αυτόν τον λόγο -κι όχι μόνο, βέβαια- αλλά και για τις γευστικές του ιδιότητες είναι επίσης από τις μεγαλύτερες στον κόσμο. Κι αυτό το γνωρίζετε. 
Το τρίτο –κι έρχομαι σε κάτι που αφορά και τη φέτα- είναι ότι η χώρα μας πέρυσι δυστυχώς δεν μπόρεσε να ανταποκριθεί –φαντάζομαι το γνωρίζετε, γιατί ασχολείστε- στην πολύ αυξημένη ζήτηση που υπήρχε διεθνώς. Κάτι ανάλογο συμβαίνει και με τη φέτα. 
Για να οδηγηθούμε σε έναν παραγωγικό διάλογο, θέλω να καταλήξουμε σε κάποιες σταθερές. Με το μέλι δηλαδή, όπως και με τη φέτα, η χώρας μας έχει ένα δικό της πρόβλημα, που καλό είναι να μην το υποβαθμίζουμε με την ευαισθησία. Δηλαδή, πρέπει να υπάρξει πιο συστηματική προώθηση και οργάνωση των παραγωγών, έτσι ώστε να μεγαλώσει η παραγωγή του μελιού, κρατώντας ως αδιαπραγμάτευτο όρο σε αυτήν τη διαδικασία παραγωγής πρώτα απ’ όλα την ποιότητα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Με αυτό ολοκληρώνω το πρώτο σκέλος της απάντησης, κύριε Πρόεδρε.
Ξέρετε βέβαια, νομίζω, ότι γενετικά τροποποιημένο μέλι ως προς τη γύρη είναι πρακτικά αδύνατον να υπάρξει στην Ελλάδα. Διότι αυτό είναι το πρώτο ερώτημα, αν προστατεύουμε πρώτα απ’ όλα το γνήσιο ελληνικό μέλι ως πολιτεία. 
Είναι τόσο αυστηρές οι διατάξεις που υπάρχουν στην Ελλάδα και τόσο αυστηροί αλλά και πολλοί οι έλεγχοι, ώστε να μην επιτρέπεται γενετικά τροποποιημένη καλλιέργεια στην Ελλάδα, άρα κατά συνέπεια και η ύπαρξη γύρης που θα μπει στο μέλι. Αυτό νομίζω ότι είναι το πρώτο ζητούμενο: Προστατεύουμε ή δεν προστατεύουμε την ποιότητα του ελληνικού μελιού;
Εγώ εδώ απαντώ θετικά. Δεν λέω πως αμφισβητείτε εσείς κάτι τέτοιο. Δεν ξέρω, αλλά, αν κάτι θέλετε να πείτε, θα το πείτε στη δευτερολογία σας. Νομίζω, όμως, ότι αυτό είναι το πρώτο ζητούμενο, μαζί με τη συστηματική προσπάθεια να αναπτύξουμε την παραγωγή και την προώθηση του ελληνικού μελιού, που -επαναλαμβάνω πάλι- έχει πολύ μεγαλύτερη ζήτηση απ’ αυτή στην οποία μπορούμε εμείς να ανταποκριθούμε σήμερα, όπως είμαστε οργανωμένοι εμείς και οι μελισσοκόμοι.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο κ. Κασαπίδης έχει τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Κύριε Υπουργέ, δεν νομίζω ότι είναι -ας μου επιτραπεί η έκφραση- σοβαρή απάντηση ότι, επειδή δεν παράγουμε φέτα και μέλι, ανοίγουμε την αγορά μας στις αθρόες εισαγωγές ή ξεπουλάμε το όνομα της φέτας στον Καναδά και την Αμερική.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Όχι, βέβαια.</Speech>
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Αυτό είναι μια στάση υποτέλειας. Αν θέλετε, μπορώ να σας το τεκμηριώσω. Δεν μιλάω προσωπικά, αλλά μιλάω συνολικά για τη στάση της Κυβερνήσεως. Για μένα είναι μια εκχώρηση της εσωτερικής κατανάλωσης στα συμφέροντα των χωρών δανειστριών, αφού στη διαπραγμάτευση, που δεν έγινε ποτέ για το συμφέρον της χώρας, έχουμε δώσει και αυτά που δεν δίνονται, τα ιερά και τα όσια, όχι μόνο τις αρχές και τις αξίες της ανεξαρτησίας της χώρας μας, αλλά και προϊόντα τα οποία είναι διαχρονικά στοιχεία του ελληνικού πολιτισμού.
Χαίρομαι που είναι δίπλα σας και η Υφυπουργός Πολιτισμού, η κ. Γκερέκου, η οποία γνωρίζει πολύ καλά το θέμα για τη φέτα, ότι αποτελεί στοιχείο του πολιτισμού μας πλέον αυτό το προϊόν, όπως και το ελληνικό μέλι και αυτά είναι αδιαπραγμάτευτα. Δεν μπορούν να μπουν σε αυτήν τη λογική, ότι, αφού δεν παράγουμε, κάνουμε αθρόες εισαγωγές κ.λπ.. Πώς να παράγουμε, κύριε Υπουργέ; Με τους φόρους και τα μέτρα εις βάρος και των παραγωγών; Όταν πλέον φορολογείται και το μέσο παραγωγής και το χωράφι, ποιος θα πάει στην κτηνοτροφία ή ποιος θα κάνει μελισσοκομία; Διώκεται ο παραγωγός και ευνοείται ο εισαγωγέας.
Γιατί σας λέω ότι ευνοείται ο εισαγωγέας; Είπατε προηγουμένως και συμφωνώ και εύχομαι ποτέ να μη συμβεί αυτό, να επιτραπεί στη χώρα μας να καλλιεργηθούν γενετικώς τροποποιημένοι οργανισμοί σαν καλλιέργειες ή σαν ζώα να εκτρέφονται. Όμως, αυτό δεν μου λέει τίποτα και σε κανέναν δεν λέει τίποτα, από τη στιγμή που επιτρέπεται στην αγορά της Ευρωπαϊκής Ένωσης και στη χώρα μας να κυκλοφορεί πλέον μέλι που έχει μέσα γύρη από μεταλλαγμένα φυτά.
Αυτά, κύριε Υπουργέ, εισάγονται από χώρες όπως η Αμερική, η Αυστραλία, η Βραζιλία, η Αργεντινή, ο Καναδάς, όπου επιτρέπεται να γίνονται γενετικώς τροποποιημένες καλλιέργειες. Αυτές ακριβώς οι βιομηχανίες των μεταλλαγμένων βρίσκουν αντίσταση στην Ευρώπη, την οποία έκαμψαν επί Προεδρίας της χώρας μας μέσα από το Υπουργείο Περιβάλλοντος και έκαναν ένα βήμα πίσω οι Ευρωπαίοι ηγέτες για την προστασία και την άρνηση απέναντι στην καλλιέργεια των γενετικώς τροποποιημένων οργανισμών ως Ευρώπη και άφησαν αυτήν την απόφαση στην εκάστοτε χώρα-μέλος.
Καταλαβαίνετε τώρα χώρες όπως η χώρα μας, που βρίσκεται σε αυτήν τη δεινή κατάσταση, πόσο εύκολα ή δύσκολα θα αντισταθούν σε αυτά τα πανίσχυρα συμφέροντα των πολυεθνικών, των οποίων οι προϋπολογισμοί μπορεί να είναι όσο ο προϋπολογισμός της χώρας μας.
Κύριε Υπουργέ, θεωρώ, λοιπόν, ότι θα πρέπει να πάρετε σαφή θέση και να πείτε ότι διαφωνούμε με την κυκλοφορία μελιού με γύρη από μεταλλαγμένα φυτά στην Ευρωπαϊκή Ένωση και στη χώρα μας, να δώσετε τον αγώνα και μάλιστα, σε υψηλότατο επίπεδο, σε επίπεδο Πρωθυπουργού, γιατί είναι ένα θέμα που αφορά τη ζωή.
Εδώ πλέον ερχόμαστε και διαστρεβλώνουμε τη φυσική κατάσταση στη χώρα μας προς όφελος, κύριε Υπουργέ, να σας τα απαριθμήσω, αυτών των συμφερόντων των πολυεθνικών, τα οποία μέσα από αυτήν την παρέμβασή τους, κατ’ αρχάς, απαξιώνουν τη φυσικότητα των προϊόντων τους, όπως και το φυσικό μέλι, έρχονται και αναιρούν τη βιοποικιλότητα σε κάθε χώρα-μέλος, όπως και στη χώρα μας, που θέλει να περηφανεύεται για αυτά τα δώρα του Θεού, αλλά και αυτή η πρακτική συμβάλλει στη δραστική μείωση της κατανάλωσης τέτοιων προϊόντων, γιατί ο καταναλωτής φοβάται. Επίσης, μπορεί να έχουμε και προβλήματα υγείας στους καταναλωτές από την κατανάλωση αυτών των προϊόντων, οι οποίοι και στη συνέχεια θα απαξιώσουν και το φυσικό προϊόν, γιατί θα νομίζουν ότι, εφόσον δεν βλέπουν διάκριση με κάποια ξεχωριστή σήμανση στην αγορά, το μέλι είναι μια κακή τροφή πλέον για τους ίδιους και για την οικογένειά τους.
Καταλαβαίνετε, λοιπόν, ότι, αν δεν αντιδράσετε, κύριε Υπουργέ, και ακολουθήσετε τη συμπεριφορά των προκατόχων σας, τότε θα αποτελείτε κι εσείς ένα μέρος αυτού του προβλήματος, το οποίο στη συνέχεια θα διογκώνεται ολοένα και περισσότερο.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τον λόγο έχει ο κύριος Υπουργός, για να ολοκληρώσει τη συζήτηση της επίκαιρης ερώτησης.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Αντιπαρέρχομαι, κύριε Πρόεδρε, τα περί ξεπουλήματος ιερών και οσίων του έθνους. Προφανώς δεν συμφωνώ γενικότερα μ’ αυτήν τη λογική, όχι γιατί με εξαίρεσε ο αγαπητός συνάδελφος, με τον οποίο είμαστε και συμπατριώτες, αλλά γιατί νομίζω ότι είναι γνωστό και στον ίδιο, αλλά και σε αρκετούς, πως βαθιά πεποίθηση δική μου και του κόμματός μου είναι ότι η μεγαλύτερη προτεραιότητα της χώρας είναι να ενωθούν οι Έλληνες. 
Νομίζω, λοιπόν, ότι τέτοιες προσεγγίσεις δεν βοηθούν προς αυτήν την κατεύθυνση. Γι’ αυτό και αντιπαρέρχομαι αυτόν τον διάλογο και δεν επιστρέφω και τους χαρακτηρισμούς.
Ας αναφερθούμε στην ουσία. Χαίρομαι για τον Προεδρεύοντα σήμερα αγαπητό συνάδελφο κ. Δραγασάκη, γιατί μου δίνεται η ευκαιρία να θέσω ένα πλαίσιο και να πω πώς αντιλαμβάνομαι το ζήτημα της ερώτησής σας, κύριε συνάδελφε.
Προχθές είχαμε τα stress tests των τραπεζών. Σ’ αυτήν την Αίθουσα, τον Φλεβάρη του 2012, μαζί και εγώ και εσείς και η κ. Γκερέκου ψηφίζαμε το ελληνικό πρόγραμμα που συμπεριελάμβανε μεταξύ των άλλων και το θέμα των τραπεζών. Τότε κατηγορηθήκαμε ως δωσίλογοι. Την Κυριακή υπήρξε εκκωφαντική σιωπή, γιατί φυσικά η χώρα δεν μπορεί να λειτουργήσει στις σημερινές συνθήκες της αγοράς και της οικονομίας χωρίς τράπεζες. 
Βέβαια, δεν έγινε εις βάρος του δημοσίου. Δεν θέλω να αλλάξω θέμα. Τι θέλω να πω για το μέλι, τη φέτα και οτιδήποτε άλλο; Υπάρχει ένα διεθνές πλαίσιο. Βλέπετε ότι ο ΣΥΡΙΖΑ στο μέγα θέμα των τραπεζών έχει κάνει κυβίστηση, κοινώς κωλοτούμπα. Έτσι είναι σε όλα τα θέματα. 
Να συμφωνήσουμε σε κάτι για το μέλι και τη φέτα που παρεμπιπτόντως είπατε; Πρώτον, πρέπει να υπάρχει αναγνώριση και αποδοχή του πλαισίου που ισχύει διεθνώς. Δεύτερον, πρέπει να υπάρξει διαρκής και μακροχρόνιος αγώνας, για να αλλάζουμε όσο μπορούμε τις συνθήκες, τους κανονισμούς, τους κανόνες και οτιδήποτε άλλο έχει σχέση με όλα αυτά τα ζητήματα, ώστε να μην υπολειφθούμε ποτέ στην προσπάθεια. Συμφωνώ.
Τρίτον, όλη αυτή η διαδικασία δεν είναι επίδειξη ευαισθησίας. Γι’ αυτό και δεν πρέπει να παρεμποδίζει τη διαδικασία αύξησης της ελληνικής παραγωγής και της προστασίας της. Διαφωνώ κάθετα, βέβαια, με τη στενάχωρη λογική που είχατε –για να μην την πω μίζερη- για το ποιος να παράγει μέλι και ποιος φέτα. Διαφωνώ κάθετα. Ο πρωτογενής τομέας σήμερα παράγει πλούτο και είμαστε εδώ για να βοηθήσουμε τον Έλληνα παραγωγό και να δώσουμε ένα μήνυμα αισιοδοξίας στην ελληνική κοινωνία. Δεν είναι ζήτημα που επιδέχεται αντίρρηση το ότι έχει μεγαλύτερη ζήτηση η φέτα, όπως και το μέλι, από την ικανότητα παραγωγής μας. 
Από ποια βάρη πρέπει να απαλλάξουμε τον Έλληνα παραγωγό; Θα σας πω κάτι. Δυο-τρεις μέρες τώρα, από ανακρίβεια συναδέλφου της Αξιωματικής Αντιπολίτευσης πληθαίνουν ερωτήματα περί του ότι προχθές –λέει- ψηφίσαμε τη φορολογία των ενισχύσεων των αγροτών. Προχθές ψηφίσαμε ότι οι αγρότες φορολογούνται ανεξαρτήτως τεκμαρτού με 13%. Αυτό ψηφίσαμε. Επιτέλους, νομίζω ότι πρέπει να επικρατήσει ηρεμία και να γίνει ένας σοβαρός διάλογος.
Ολοκληρώνω την απάντησή μου, λέγοντας ότι με αφορμή την επίκαιρη ερώτηση υπήρξε αλληλογραφία και επικοινωνία και με τη Μόνιμη Ελληνική Αντιπροσωπεία, όπως είχαμε υποχρέωση, για να μας δώσει λεπτομέρειες για όλη αυτήν την εξέλιξη. Πρέπει να πω –όχι για την ιστορία και τα Πρακτικά, αλλά γιατί έχει ουσία- πως ο ευρωπαϊκός κανονισμός προφανώς είναι μία ισορροπία στην οποία συμμετέχουν και συμφέροντα. Δεν έχω διαφωνία σ’ αυτό. Δεν είναι δυνατόν να διαφωνεί κάποιος λογικός άνθρωπος σ’ αυτό.</Speech>
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Εις βάρος της ζωής, όμως!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Το διεθνές εμπόριο στην κοινωνία που ζούμε είναι μία αθώα περιστερά; Προφανώς και υπάρχουν αυτά.
Έχει, λοιπόν, μία -κατ’ αρχάς ικανοποιητική- δικαιολογία, που δεν σημαίνει ότι πρέπει να την αποδεχθούμε εσαεί. Λέει, δηλαδή, ότι θεωρεί συστατικό ό,τι εισάγεται σκοπίμως και επειδή είναι φυσικό συστατικό η γύρη την εξαιρεί. Μιλάει για υποχρεωτική σήμανση όταν είναι 0,9%, το συστατικό των γενετικά τροποποιημένων 9‰. Η γύρη από μόνη της ως φυσικό συστατικό συμμετέχει στο 1‰, δηλαδή στο 0,1% στο μέλι. Κατά συνέπεια δεν υπάρχει υποχρέωση σήμανσης. Ακούγεται λογική η απάντηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Εγώ δεν ισχυρίζομαι ότι η Ελλάδα δεν πρέπει να συνεχίσει τις ενέργειες προς την κατεύθυνση που λέτε. Συμφωνώ. Όμως, όλος αυτός ο διάλογος δεν πρέπει να παρεμποδίσει την κοινή προσπάθεια όλων να σταθούμε δίπλα στον Έλληνα μελισσοκόμο, να αυξήσουμε την παραγωγή κρατώντας ως αδιαπραγμάτευτη την ποιότητά μας.
Οι αγορές στην σύγχρονη κοινωνία, κύριε Κασαπίδη, είναι αυτές που δυστυχώς ή ευτυχώς δίνουν και το τελικό πρόκριμα σε ένα προϊόν. Τα ελληνικά προϊόντα έχουν την αναγνώριση του καταναλωτή παγκοσμίως. Αυτή την αλήθεια καμμία εμπορική σκοπιμότητα δεν μπορεί να την αλλοιώσει. Αυτό προσπαθώ να πω.</Speech> 
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Ας αντιδράσουμε όμως ως χώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ωραία.
Κύριε Υπουργέ, επειδή κάνατε μία αναφορά σε εμένα, προφανώς δεν μπορώ να μπω στην ουσία του θέματος ούτε να υπερασπιστώ το κόμμα στο οποίο αναφερθήκατε, τον ΣΥΡΙΖΑ. Θέλω, όμως, να σας πω ότι όταν ένα τραπεζικό σύστημα έχει 80 δισεκατομμύρια δάνεια μη εξυπηρετούμενα, πρέπει να είμαστε πολύ επιφυλακτικοί και συγκρατημένοι.
Το δεύτερο που θέλω να σας πω είναι ότι η ελληνική κοινωνία -το ξέρετε- έχει δώσει πάρα πολλά για να υπάρχουν οι τράπεζές της στην κατάσταση που είναι σήμερα. Πρέπει να σκεφτούμε πώς οι τράπεζες, λοιπόν, θα λειτουργήσουν προς όφελος της κοινωνίας, επιτέλους.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Και στα χέρια του δημοσίου, προφανώς!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Βεβαίως.
Προχωρούμε στη δεύτερη με αριθμό 173/23-10-2014 επίκαιρη ερώτηση δευτέρου κύκλου του Βουλευτή Λαρίσης του Συνασπισμού Ριζοσπαστικής Αριστεράς κ. Δημητρίου Γελαλή προς τον Υπουργό Αγροτικής Ανάπτυξης και Τροφίμων, σχετικά με τις προσλήψεις ερευνητών χωρίς κεντρικό σχεδιασμό στον Οργανισμό «ΕΛΓΟ-ΔΗΜΗΤΡΑ». 
Στην ερώτηση θα απαντήσει ο Αναπληρωτής Υπουργός κ. Κουκουλόπουλος.
Ορίστε, κύριε Γελαλή, έχετε τον λόγο για να αναπτύξετε την ερώτησή σας.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Σας ευχαριστώ, κύριε Πρόεδρε.
Κύριε Υπουργέ, στις 3 Ιουλίου είχαμε κάνει μία παραπλήσια ερώτηση και ζητούσαμε τότε να μας απαντήσετε εάν θα αποκατασταθεί η νομιμότητα του Διοικητικού Συμβουλίου στον Οργανισμό «ΕΛΓΟ-ΔΗΜΗΤΡΑ», εάν θα έχουμε μία κανονική διοίκηση και όχι μία προσωρινή ή μη κανονική –θα έλεγα- μία διοίκηση η οποία θα καταρτίσει ένα οργανόγραμμα, μία διοίκηση η οποία θα έχει ένα κεντρικό σχεδιασμό μέσα σε αυτόν θα επιλυθεί και το θέμα των προσλήψεων των εκατό ερευνητών και άλλου προσωπικού.
Αντί γι’ αυτό βλέπουμε να προχωράει από το προσωρινό διοικητικό συμβούλιο, ένα οργανόγραμμα σχεδιασμένο στα μέτρα του διοικητικού συμβουλίου. Ακόμα περισσότερο έχουμε την ίδια την απόφαση του διοικητικού συμβουλίου για προκήρυξη θέσεων ερευνητών στις 25-9-2014 και εδώ, κύριε Υπουργέ, χωρίς κανένα σχεδιασμό. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Έχουν περάσει τρία χρόνια και συνεχίζει η ίδια διαδικασία λειτουργίας του Οργανισμού «ΕΛΓΟ-ΔΗΜΗΤΡΑ» χωρίς να έχουμε μια μόνιμη διοίκηση η οποία να έχει έναν ολοκληρωμένο σχεδιασμό. 
Σε όλα αυτά, αυτό το οποίο βολεύει είναι μία υπουργική απόφαση, μία ΚΥΑ, η οποία θα λύσει τα πάντα. Αντίθετα προς τη δική μας άποψη, αλλά κυρίως προς την άποψη του ίδιου του επιστημονικού συμβουλίου, των ίδιων των ερευνητών και των ίδιων των εργαζομένων του Οργανισμού «ΕΛΓΟ-ΔΗΜΗΤΡΑ». 
Θα σας διαβάσω, κύριε Υπουργέ, τι λένε αυτοί οι ίδιοι, η Ένωση Ερευνητών, σε δελτίο Τύπου. Λένε ότι απαξιώνετε την αγροτική έρευνα, ότι υπάρχει απουσία στρατηγικής για την έρευνα και γενικότερα για την αγροτική ανάπτυξη, ότι υπάρχει έλλειψη χρηματοδότησης. Σε αυτά, προστίθενται πλέον και οι μνημονιακές δεσμεύσεις, για συγχωνεύσεις τομέων  -γνωρίζετε πολύ καλά ότι συγχωνεύθηκαν τέσσερις οργανισμοί σε έναν- υποτίθεται αξιοποίηση της περιουσίας –έχουμε και τα τελευταία στοιχεία- αλλά και αξιολόγηση του προσωπικού με στόχο απολύσεις.
Τα ερωτήματά μου, κύριε Υπουργέ, για να κλείσω τον πρώτο κύκλο, είναι: 
Θα απαλλάξετε αυτό το προσωρινό διοικητικό συμβούλιο; Στην αρμοδιότητά του θα παραμείνει το οργανόγραμμα;
Είναι στην αρμοδιότητα του προσωρινού διοικητικού συμβουλίου η προκήρυξη θέσεων ερευνητών χωρίς να είναι καθορισμένη η μονάδα που θα τοποθετηθούν οι ερευνητές, αφού δεν υπάρχει ακόμα το οργανόγραμμα;
Θα ληφθούν υπ’ όψιν οι απόψεις του Επιστημονικού Συμβουλίου και της Ένωσης Ερευνητών, για την κατανομή των εκατό θέσεων πανελλαδικά ή και αυτό θα το αφήσουμε στο προσωρινό διοικητικό συμβούλιο; 
Ποιος θα προγραμματίσει και θα καταρτίσει έναν κεντρικό σχεδιασμό στο Υπουργείο Αγροτικής Ανάπτυξης; Ένα προσωρινό διοικητικό συμβούλιο; 
Τέλος, τα σχέδια του Υπουργείου Αγροτικής Ανάπτυξης πρέπει να προχωρούν με υπουργικές αποφάσεις ή θα πρέπει να έλθουν στη Βουλή, μετά από διαβούλευση και απόψεις όλων των φορέων, για να συζητηθούν και να προχωρήσουμε σε έναν ολοκληρωμένο και κεντρικό σχεδιασμό;
Ευχαριστώ.</Speech> 
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τον λόγο έχει ο κύριος Υπουργός.</ChairmanSpeech>
	<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κύριε Πρόεδρε, θα ξεκινήσω από το αμιγώς πολιτικό θέμα, ώστε να ξεκαθαρίσουμε κάτι:
Ο κύριος συνάδελφος, ονομάζει στην ερώτησή του –και γραπτά, το ανέπτυξε, όμως, και προφορικά- ως μη κανονικό το σημερινό διοικητικό συμβούλιο, διότι όντως είναι προσωρινό. Και δεν λέω ότι είπατε κάτι κακό. Έτσι είναι. Δεν είπα ότι έχετε άδικο στο τυπικό μέρος. 
Θέλω να θυμηθούμε ορισμένα πράγματα. Το σημερινό διοικητικό συμβούλιο λειτουργεί προσωρινά μέχρι να τοποθετηθεί καινούριο, γιατί εκκρεμεί ο νόμος για τον Οργανισμό «ΕΛΓΟ-ΔΗΜΗΤΡΑ», όπως αναγράφεται και στην ερώτησή σας. Σωστά; Στις 10 Νοεμβρίου, λοιπόν, ολοκληρώνεται η διαβούλευση και έρχεται στην επιτροπή και από εκεί στην Ολομέλεια για ψήφιση ο νόμος. Οπότε θα έχουμε και την τοποθέτηση του διοικητικού συμβουλίου, όπως ο νόμος θα ορίζει. 
Υπάρχουν επαρκείς δικαιολογίες για την τριετή καθυστέρηση; Φυσικά, υπάρχει μία κορυφαία, η οποία είναι και πολιτική, κύριε συνάδελφε: Ό,τι έγινε με τον Οργανισμό «ΕΛΓΟ-ΔΗΜΗΤΡΑ» έγινε γρήγορα, σε εκβιαστικές συνθήκες με το ν.4002. Αναφέρομαι στο τέλος του καλοκαιριού, αρχές φθινοπώρου του 2011, τότε που την 28η Οκτωβρίου δεν έμεινε εξέδρα όρθια. Ο νόμος ήρθε στο Υπουργικό Συμβούλιο –έτυχε τότε να είμαι Υφυπουργός- το Μάρτη του 2012, απεσύρθη, άλλαξαν κυβερνήσεις, Υπουργοί κ.λπ.. 
Ξέρετε τι είναι όλα αυτά τα πράγματα; Είναι τα αποτελέσματα μιας κατάστασης, όπου η κυβερνητική σταθερότητα είναι το ζητούμενο. Και χαίρομαι ιδιαίτερα που σιωπά ο ΣΥΡΙΖΑ, παρά την προσπάθεια του Προέδρου νωρίτερα, για το θέμα των τραπεζών, διότι μιλούσε σε πολύ υψηλούς τόνους και με έναν απαράδεκτα καταγγελτικό λόγο για μία υποχρεωτική, ουσιαστικά, πορεία της χώρας. 
Καλό θα ήταν, κύριε συνάδελφε, να ανακαλύψετε το συνταγματικά κατοχυρωμένο αγαθό που λέγεται σταθερότητα και να συμβάλετε στη σταθερότητα της χώρας από εδώ και πέρα. Διότι η σταθερότητα ήταν, είναι και θα είναι ένα διαρκές ζητούμενο σε κάθε ευνομούμενη πολιτεία και κάθε σύγχρονο κράτος, που βοηθάει στην επίλυση προβλημάτων και όχι το αντίστροφο. 
Φυσικά και καθυστέρησε ο Οργανισμός «ΕΛΓΟ-ΔΗΜΗΤΡΑ», όπως και άλλα πράγματα, διότι δεν είχαμε κανονικές συνθήκες στη χώρα. Είναι τόσο απλό. Κι έρχεται τώρα  -δυστυχώς πολύ αργά- το πλήρωμα του χρόνου να γίνει πράξη ο νόμος και να έχουμε ένα συμβούλιο που θα αντικαταστήσει το σημερινό, το οποίο επί δυόμισι χρόνια είναι, ουσιαστικά, προσωρινό. 
Από εκεί και πέρα, μπαίνει ένα ερώτημα ουσίας: Ο Οργανισμός «ΕΛΓΟ-ΔΗΜΗΤΡΑ» και το ΥΠΑΑΤ, που τον εποπτεύει όλο αυτό το διάστημα -δεν μιλάω για τον εαυτό μου, διότι εγώ έχω μόνο τέσσερις μήνες στο Υπουργείο- έμεινε σε αδράνεια; Προχώρησε κάτι; Διότι, η απάντηση βρίσκεται στο δεύτερο ερώτημα και είναι θετική. Είναι αρνητική στο πρώτο σκέλος του ερωτήματος και θετική στο δεύτερο. Δεν παρέμεινε σε αδράνεια, αλλά προχώρησε κάτι. 
Σήμερα, ο Οργανισμός «ΕΛΓΟ-ΔΗΜΗΤΡΑ» προγραμματίζει, όπως ξέρετε, την πρόσληψη εκατό ερευνητών, όπως και την απασχόληση εκατόν πενήντα μεταδιδακτορικών επιστημόνων, μεταδιδακτόρων στο ποστ-ντοκ, όπως λέμε, μέχρι τον Δεκέμβρη του 2012, οι οποίοι θα απασχοληθούν σε όλη την Ελλάδα και στην ελληνική περιφέρεια. Συνάμα, αν υπολογίσει κανείς και την εξέλιξη με το νόμο, έχουμε μία απόλυτη σταθεροποίηση και ενδυνάμωση του οργανισμού και σε τελική ανάλυση και της έρευνας. 
Κύριε συνάδελφε, ολοκληρώνοντας το πρώτο σκέλος της απάντησής μου, θα ήθελα να σας πω ότι η φιλοσοφία με την οποία κινείται ο Οργανισμός «ΕΛΓΟ-ΔΗΜΗΤΡΑ», όπως έχει παρουσιαστεί και στη σημερινή πολιτική ηγεσία, είναι μια λογική στέρεη. Μαζεύει πολλά διάσπαρτα, υπολειτουργούντα ή μη λειτουργούντα, κέντρα έρευνας κατ’ όνομα σε λίγα σημεία. Αυτή είναι μια βασική αρχή, η αρχή της συγκέντρωσης, την οποία εγώ προσωπικά –όπως ξέρετε πολύ καλά- από θέση αρχής την αντιπαλεύω γενικά. Η αρχή της συγκέντρωσης είναι μια επιβαλλόμενη αρχή όταν μιλάμε για έρευνα. 
Κύριε Πρόεδρε, θα πω περισσότερα στη δευτερολογία μου.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Γελαλής έχει τον λόγο.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, είναι προσωρινό το διοικητικό συμβούλιο, όπως το αναφέρατε και εσείς. Παρ’ όλο που λειτουργεί τρία χρόνια, δεν μπορώ να πω ότι είναι προσωρινό ένα διοικητικό συμβούλιο τριών ετών. Τώρα, εάν σε αυτήν τη διαδικασία φτάσαμε και μετά από πέντε χρόνια ή μετά από δέκα χρόνια να έχουμε ένα νόμο, αυτό είναι άλλο θέμα.
Αυτό το οργανόγραμμα αντιμετωπίστηκε χωρίς σχεδιασμό, χωρίς καθορισμό στόχων, ώστε η αναδιοργάνωση των υπηρεσιών να είναι συνολική, να είναι και τα κεντρικά και τα περιφερειακά σε μία ολοκληρωμένη κατεύθυνση. Επιχειρείται η κατάργηση ινστιτούτων με τεράστια προσφορά. Προτείνονται νέες δομές ενοποίησης μονάδων ή μεταφέρονται και διατηρούνται σε άλλη διεύθυνση, χωρίς να διασφαλίζεται η διεπιστημονική προσέγγιση και η οικονομία κλίμακος.
Κύριε Υπουργέ, αναφερθήκατε σε εκατόν πενήντα μεταδιδακτορικούς. Εγώ αυτό που γνωρίζω είναι ότι ο αριθμός των ερευνητών ήταν τετρακόσιοι πενήντα τα τελευταία χρόνια. Αυτή τη στιγμή είναι περίπου ενενήντα. Εάν βάλουμε και αυτούς οι οποίοι είναι έτοιμοι για σύνταξη, θα μειωθούν σχεδόν στο μισό. Και με τους εκατό ερευνητές και με τους εκατόν πενήντα μεταδιδακτορικούς θα γίνουν όλες οι προσλήψεις, και πάλι δεν ερχόμαστε στην προτέρα κατάσταση, έτσι ώστε ο οργανισμός «ΕΛΓΟ-ΔΗΜΗΤΡΑ» να παίξει ένα σημαντικό ρόλο αυτό που λέγεται ανάπτυξη και έρευνα στην Ελλάδα.
Το προσωρινό διοικητικό συμβούλιο –και επιμένω, προσωρινό διοικητικό συμβούλιο- καθόρισε τα ερευνητικά ινστιτούτα του οργανισμού, τροποποιώντας ινστιτούτα και ερευνητικές μονάδες του πρώην ΕΘΙΑΓΕ. Έχει αρμοδιότητα τέτοια; Είναι αρμόδιο, ένα προσωρινό διοικητικό συμβούλιο να κάνει τέτοιες τομές ή είναι αρμόδιο μόνο για τη λειτουργία και τα υπόλοιπα θέματα πρέπει να είναι αρμοδιότητα του Υπουργείου Αγροτικής Ανάπτυξης;
Για την πρόσληψη του προσωπικού γίνεται η προκήρυξη για νέες θέσεις, στην οποία σύμφωνα με τη διαδικασία εισηγείται ο διευθυντής, έχει άποψη το επιστημονικό συμβούλιο και με τη σύμφωνη γνώμη του επιστημονικού συμβουλίου έρχεται το διοικητικό συμβούλιο το οποίο αποφασίζει. Έγιναν αυτά με αυτήν τη διαδικασία; Διότι εμένα μου φαίνεται ότι το επιστημονικό συμβούλιο είναι σε εντελώς άλλη κατεύθυνση. Ούτε έχουμε μία ιεράρχηση των ερευνητικών αναγκών.
Κύριε Υπουργέ, δεν θα αναφερθώ σε καμμία άλλη περιοχή, ούτε στην περιοχή του κυρίου Υπουργού, ούτε σε άλλες περιοχές. Θα αναφερθώ στην περιοχή τη δικιά μου, τη Θεσσαλία. Είναι μειωμένος ο αριθμός των ερευνητών σε βασικούς κλάδους, όπως η εδαφολογία, στην περιοχή της Θεσσαλίας, με δυσανάλογη ενίσχυση αντίστοιχης μονάδας στη Θεσσαλονίκη. Δεν ενισχύονται το Ινστιτούτο Φυσικής Παραγωγής της Θεσσαλίας, που προσδιορίζεται να υποστηρίξει τον πρωτογενή τομέα της γεωργίας σε ένα από τα σημαντικότερα από γεωργικής απόψεως τμήματα της χώρας. Γνωρίζετε τον πρωτογενή τομέα στην περιοχή της Θεσσαλίας. 
Υπάρχουν πολλές περιοχές, κύριε Υπουργέ, οι οποίες διαμαρτύρονται. Έχω εδώ διαμαρτυρία των χημικών βορείου Αιγαίου, όπου ζητούν πρόσληψη στον τομέα του ελαιολάδου, του οίνου, της μαστίχας και των γαλακτοκομικών. Τα ίδια, δηλαδή, σε οποιαδήποτε άλλη περιοχή. 
Αυτό που θέλω να πω είναι ότι πρόκειται για μία προσωρινή λειτουργία του οργανογράμματος, χωρίς να λαμβάνουμε υπ’ όψιν τα ουσιαστικά προβλήματα που υπάρχουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Σε τελική ανάλυση -για να ολοκληρώσω, κύριε Πρόεδρε- αυτά που προκύπτουν είναι τα εξής: 
Πρώτον, θα πρέπει να ανασταλούν οι διαδικασίες, οι οποίες βρίσκονται σε εξέλιξη από το προσωρινό διοικητικό συμβούλιο και να τοποθετηθεί κανονικό διοικητικό συμβούλιο.
Δεύτερον, να ψηφιστούν όσο το δυνατόν συντομότερα τα σοβαρά θέματα που ρυθμίζουν τον οργανισμό -και περιλαμβάνονται εκεί μέσα και ερευνητικά ινστιτούτα- σύμφωνα με τις αποφάσεις και του επιστημονικού συμβουλίου και των ερευνητών.
Τρίτον, κύριε Υπουργέ, προχθές διαβάζαμε ότι παραχωρούνται στη Λυκόβρυση εβδομήντα πέντε στρέμματα. Πρέπει να σταματήσει αυτή η διαδικασία.
Τέλος -και ολοκληρώνω, κύριε Πρόεδρε- θα πρέπει να αυξηθεί επιπλέον από αυτά τα οποία λέμε, κύριε Υπουργέ, ο αριθμός των ερευνητών, οι οποίοι θα κατανεμηθούν με βάση τις πραγματικές ανάγκες του πρωτογενούς τομέα και όχι της προώθησης μικροσυμφερόντων ύστερα από τη σύνταξη ενός ολοκληρωμένου επιχειρησιακού σχεδίου και την υποστήριξη και εφαρμογή της πολιτικής του Υπουργείου Αγροτικής Ανάπτυξης σε θέματα έρευνας, κατάρτισης και ποιότητας που θα βασιστεί σε σοβαρή ανάλυση των αναγκών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε.
Τον λόγο έχει ο Υπουργός Αγροτικής Ανάπτυξης και Τροφίμων, κ. Κουκουλόπουλος.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Περίμενα για το θέμα του διοικητικού συμβουλίου, αγαπητέ συνάδελφε, να αναγνωρίσετε ότι κάτι έχει υπάρξει. Μάλιστα, σας έδωσα μια επαρκέστατη -κατά τη γνώμη μου- πολιτικά απάντηση για την καθυστέρηση χωρίς να με αφορά προσωπικά και να απολογούμαι για αυτό. 
Σε έντεκα μέρες από σήμερα, στις 10 Νοεμβρίου, ολοκληρώνεται η διαβούλευση στην Επιτροπή Παραγωγής και Εμπορίου, της οποίας είστε και μέλος. Θα έρθει πάρα πολύ σύντομα έτσι και αλλιώς το νομοσχέδιο. Θα πάρει τη σειρά του. Σε λίγο θα είναι νόμος του κράτους και θα ολοκληρωθεί το ζήτημα του διοικητικού συμβουλίου με την τοποθέτησή του κατά τον νόμο, όπου βέβαια στον νόμο θα συζητήσουμε και για ό,τι έχει τεθεί γραπτώς στη διαδικασία διαβούλευσης, μια διαδικασία δημόσιας διαβούλευσης όλων των νομοσχεδίων που έχει καθιερωθεί εδώ και λίγα χρόνια και έχει ιδιαίτερα αξιόλογα και αξιοπρόσεκτα αποτελέσματα.
Πάμε τώρα στο θέμα…</Speech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Θα σταματήσουν, δηλαδή, οι προσλήψεις και θα γίνουν αμέσως μετά;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Όχι δεν σας είπα αυτό το πράγμα. Μιλάω για το διοικητικό συμβούλιο.
Όσον αφορά τώρα το θέμα το ερευνητικό, εγώ δεν λέω κάτι για τις προσλήψεις. Εάν υπάρχουν ενστάσεις, να εξεταστούν. Δεν αφορούσε αυτό το ερώτημά σας. Το ερώτημά σας αφορά ένα ζήτημα στο οποίο υπάρχει μια μεγάλη παρεξήγηση. Εγώ δεν θέλω να χρησιμοποιήσω άλλη λέξη ή φράση που να είναι βαριά. Θέλω να μιλάμε ομαλά και ήρεμα επί της ουσίας, σε ό,τι με αφορά τουλάχιστον.
Λέω λοιπόν έρευνα. Η έρευνα είναι κάτι άλλο από τη μεταφορά τεχνογνωσίας. Σας το λέω εγώ που υπηρετώ την ανάγκη διαρκούς αποκέντρωσης και θεωρώ το συγκεντρωτισμό το βασικότερο πρόβλημα και το βασικότερο χαρακτηριστικό του ελληνικού κράτους. Είναι γνωστή η άποψή μου και δεν πρόκειται να την αλλάξω ποτέ. Και μπορώ να αποδείξω αυτό που λέω. 
Στην έρευνα δεν πρέπει να συγχέουμε, όμως, και να παρεξηγούμε την ανάγκη συγκέντρωσης ερευνητών σε ερευνητικά ινστιτούτα με τη μεταφορά τεχνογνωσίας που πρέπει να είναι αποκεντρωμένη με δυνατές δομές αποκέντρωσης πρώτα από όλα σε περιοχές με δυναμική επίδοσης στον πρωτογενή τομέα όπως είναι η Θεσσαλία, η Ήπειρος και άλλες περιοχές. Άλλο είναι το ένα, άλλο είναι το άλλο.
Εδώ, λοιπόν, υπήρχαν μέχρι τώρα τριάντα τέσσερα ερευνητικά ινστιτούτα και δεκαοκτώ γεωργικοί σταθμοί -διάσπαρτα όλα αυτά σε όλη τη χώρα- που υπολειτουργούν ή δεν λειτουργούν καθόλου. Συγκεντρώνονται σε έντεκα ερευνητικά ινστιτούτα και ενισχύονται με εκατό υψηλού επιστημονικού κύρους και επιπέδου ερευνητές που προσλαμβάνονται ως μόνιμοι. Αυτή η προσπάθεια ενισχύεται και με εκατόν πενήντα που θα απασχοληθούν και θα δώσουν προτάσεις ερευνητικές ως στα τέλη του 2015. Παράλληλα, προωθείται από το Υπουργείο Αγροτικής Ανάπτυξης, σε συνεργασία με τον ΕΛΓΟ και τις δεκατρείς περιφέρειες της χώρας, η δημιουργία πρότυπων αγροκτημάτων σε κάθε περιφέρεια ακριβώς για να υπάρξει μεταφορά τεχνογνωσίας. 
Κύριε συνάδελφε, είστε από έναν ιδιαίτερα παραγωγικό τόπο και μπορείτε να αξιολογήσετε καλύτερα από άλλους συναδέλφους τι σημαίνει να υπάρξει ολοκληρωμένη παρέμβαση στο πολλαπλασιαστικό υλικό, για παράδειγμα στο σκληρό στάρι ή στη σποροπαραγωγή της πατάτας.
Εδώ, λοιπόν, ο «ΕΛΓΟ-ΔΗΜΗΤΡΑ» έχει ένα τέτοιο αντικείμενο. Αν πάρουμε το παράδειγμα του σκληρού σταριού, θα πρέπει να απαριθμήσω τουλάχιστον δέκα ειδικότητες που πρέπει να συνυπάρχουν για να έχει επάρκεια η έρευνα.
Από κει και πέρα, είναι τελείως άλλο κομμάτι, άλλο σκέλος η μεταφορά της τεχνογνωσίας, για παράδειγμα στο σκληρό σιτάρι ή στην πατάτα ή σε οτιδήποτε άλλο. Αυτό είναι που κάνει μέχρι τώρα.
Επιπρόσθετα -για να ολοκληρώσω- αυτό για το οποίο θα μπορούσε κανείς να αναρωτιέται είναι ήδη απαντημένο. Αναφέρομαι στο ζήτημα των πόρων. Στη νέα προγραμματική περίοδο έχουν προβλεφθεί αυξημένα κονδύλια για την έρευνα, για να υπάρχει το απαραίτητο πεδίο να λειτουργήσουν και να δράσουν αυτοί οι ερευνητές και –γιατί όχι- και πολλοί περισσότερο αύριο, όπως είπατε. Η απάντηση είναι ότι έχουν προβλεφθεί πολλαπλάσια κονδύλια στη νέα προγραμματική περίοδο σε σχέση με την τρέχουσα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία τριάντα ένας μαθητές και μαθήτριες και δύο εκπαιδευτικοί από το 4ο Δημοτικό Σχολείο Χαϊδαρίου.
Η Βουλή τούς καλωσορίζει.
(Χειροκροτήματα από όλες τις πτέρυγες)
Η τρίτη με αριθμό 169/23-10-2014 επίκαιρη ερώτηση δεύτερου κύκλου του Βουλευτή Αχαΐας των Ανεξάρτητων Ελλήνων κ. Νικολάου Νικολόπουλου προς τον Υπουργό Οικονομικών, σχετικά με τον αποκλεισμό της χώρας μας από τις διεθνείς χρηματαγορές, δεν θα συζητηθεί λόγω κωλύματος του κυρίου Υπουργού και διαγράφεται.
Θα συζητηθεί η τέταρτη με αριθμό 178/23-10-2014 επίκαιρη ερώτηση δεύτερου κύκλου του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τον Υπουργό Πολιτισμού και Αθλητισμού, σχετικά με την αντιμετώπιση των οικονομικών προβλημάτων του Κρατικού Θεάτρου Βορείου Ελλάδας.
Στην επίκαιρη ερώτηση του κυρίου συναδέλφου θα απαντήσει η Υπουργός κ. Γκερέκου.
Κύριε Κωνσταντινίδη, έχετε τον λόγο.</ChairmanSpeech>
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Ευχαριστώ, κύριε Πρόεδρε.
Κυρία Υπουργέ, δεν θα αναφερθώ στην πάνω από πενήντα χρόνια πορεία του Κρατικού Θεάτρου Βορείου Ελλάδας και στο πολιτιστικό αποτύπωμα που έχει αφήσει αυτή η λειτουργία τόσο στη βόρεια Ελλάδα όσο και σε ολόκληρη τη χώρα. Θα μπω κατευθείαν στο πρόβλημα, που είναι το ζήτημα της οικονομικής «ασφυξίας» αυτού του τεράστιου πολιτιστικού οργανισμού της χώρας μας. 
Θα αναφέρω δύο νούμερα: To 2010-2011 η κρατική χρηματοδότηση ήταν 9.000.000. Για το έτος 2013-2014 είναι 5.800.000., όταν μόνο τα χρέη που ανέλαβε η καινούργια διοίκηση του Κρατικού Θεάτρου Βορείου Ελλάδας που διορίστηκε τον Ιούνιο του 2013, είναι πάνω από 5.000.000. 
Καταλαβαίνετε ότι αυτή η κατάσταση δημιουργεί μία «ασφυξία» στη λειτουργία αυτού του τεράστιου οργανισμού. Το πρώτο ζήτημα αφορά στη χρηματοδότηση και το δεύτερο θέμα αφορά στην καθυστέρηση της καταβολής της επιχορήγησης που, όπως καταλαβαίνετε, δημιουργεί προβλήματα στον προγραμματισμό και στη λειτουργία του Κρατικού Θεάτρου Βορείου Ελλάδας. 
Σας ρωτάμε, λοιπόν, τι μέτρα θα πάρετε για μια γενναία χρηματοδότηση που θα ανέρχεται σε ύψος που να είναι αντίστοιχο με τις σημερινές ανάγκες του Κρατικού Θεάτρου Βορείου Ελλάδας, τι άμεσα μέτρα θα πάρετε για να ξεφύγει το Κρατικό Θέατρο Βορείου Ελλάδας από την οικονομική «ασφυξία» και τα χρέη που φαίνεται ότι έχει σήμερα και τι μέτρα θα πάρετε για την καταβολή και την εξόφληση των δεδουλευμένων σε ηθοποιούς, διοικητικό και τεχνικό προσωπικό.
Φυσικά, υπάρχει και το στοιχείο της εξασφάλισης ευνοϊκότερων συνθηκών για τη διευκόλυνση και την πρόσβαση του κοινού στις παραστάσεις του Κρατικού Θεάτρου Βορείου Ελλάδος. Αν θέλετε, μας λέτε κάτι και γι’ αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Υπουργός κ. Γκερέκου έχει τον λόγο.</ChairmanSpeech>
<Speech><Parlmember>ΑΓΓΕΛΙΚΗ ΓΚΕΡΕΚΟΥ</Parlmember> (Υφυπουργός Πολιτισμού και Αθλητισμού): Ευχαριστώ, κύριε Πρόεδρε.
Αγαπητέ συνάδελφε, χαίρομαι πραγματικά που κάνετε αυτή την επίκαιρη ερώτηση. Λυπάμαι βέβαια που την κάνετε, δεδομένου ότι δεν έχουν λυθεί όλα τα προβλήματα που χρονίζουν σ’ αυτόν τον τόσο σπουδαίο πολιτιστικό οργανισμό, όπως είπατε.
Θα ήθελα, όμως, να ξεκινήσω από το τελευταίο σκέλος της επίκαιρης ερώτησής σας όσον αφορά στην πρόσβαση του κοινού στις δραστηριότητες του θεάτρου. Για να είμαστε δίκαιοι, θα ήθελα να ρίξουμε μια ματιά στο εύρος των δραστηριοτήτων. Πέρα από τον κεντρικό άξονα των βασικών παραστάσεων, θα ήθελα να δούμε και τι άλλο προσφέρει αυτός ο μεγάλος πολιτιστικός θεατρικός οργανισμός. 
Προσφέρει, βεβαίως, καλοκαιρινές περιοδείες με παραστάσεις ακόμα και στα πιο απομακρυσμένα χωριά της Μακεδονίας και της Θράκης. Καλλιτεχνικές συνεργασίες με τοπικούς φορείς και ομάδες πολιτών, βεβαίως χωρίς εισιτήριο.
Θέατρο κατ’ οίκον που επισκέπτεται ιδρύματα και σπίτια ανθρώπων κάθε ηλικίας, που φυσικά δεν μπορούν και δεν έχουν άλλου είδους πρόσβαση στη θεατρική πράξη. Εκπαιδευτικά προγράμματα σε σχολεία και νοσοκομεία. Επίσης, θεατρικά εργαστήρια και σεμινάρια που παρέχονται δωρεάν. 
Είναι αυτή ακριβώς η ευρεία καλλιτεχνική, εκπαιδευτική και κοινωνική δράση του Κρατικού Θεάτρου Βορείου Ελλάδας, την οποία αξίζει και πρέπει να στηρίξουμε. 
Παρά, βεβαίως, τα οικονομικά ζητήματα -που κι εσείς θέσατε και αργότερα θα σας απαντήσω σε αυτό- η διοίκηση του Θεάτρου, πράγματι έχει καταβάλει τεράστιες προσπάθειες, με πολύ καλά αποτελέσματα συγκριτικά, βεβαίως και με τη στήριξη του Υπουργείου Πολιτισμού και Αθλητισμού. 
Τώρα, όσον αφορά την επιχορήγηση του Θεάτρου, γνωρίζετε πολύ καλά ότι αποφασίζεται και εκτελείται στα όρια που θέτουν -δυστυχώς έτσι είναι- οι οικονομικές δυνατότητες του Υπουργείου. Και επειδή ακριβώς έχουν ληφθεί υπ’ όψιν οι οικονομικές υποχρεώσεις του Θεάτρου, που είναι πολλές -και όπως είπαμε, τις έχουν δημιουργήσει χρονίζοντα προβλήματα- η τακτική επιχορήγηση του 2014 μειώθηκε κατά 15% σε σχέση με το 2013, όταν σε άλλους εποπτευόμενους φορείς μειώθηκε έως και 40% στο αντίστοιχο διάστημα. Γι’ αυτό, εξάλλου, και η μείωση της επιχορήγησης προς το Θέατρο την περίοδο 2010-2014 συγκρατήθηκε στο 34%, όταν ο προϋπολογισμός του Υπουργείου Πολιτισμού, κύριοι συνάδελφε, αυτά τα πέντε χρόνια συρρικνώθηκε κατά 50%. 
Θα με ρωτήσετε την προσωπική μου άποψη; Είναι λάθος αυτή η τακτική, γιατί πραγματικά αν ο πολιτισμός -πέρα από την αυτοτελή του αξία, που δεν έχει τιμή- αποκτήσει την εξωστρέφεια που πρέπει -και αυτό προσπαθούμε στο Υπουργείο σήμερα- και δημιουργήσει ανάπτυξη, θα δώσει πολλαπλάσια οφέλη και σε αυτόν τον τομέα, σε σχέση με αυτά που δίνουμε για τον πολιτισμό. Αυτό, όμως, είναι μία άλλη, πολύ μεγάλη συζήτηση. Αυτή, λοιπόν, η τακτική επιχορήγηση του τρέχοντος έτους έχει ήδη καταβληθεί -όπως γνωρίζετε- στο ακέραιο. Το τελευταίο 10%, που εκκρεμούσε, εγκρίθηκε πριν από δύο εβδομάδες. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Υφυπουργού) 
Πέραν αυτής, το Υπουργείο Πολιτισμού κατέβαλε εκτάκτως το 2014 άλλες 115.000. Από αυτές, οι 100.000 αφορούσαν πληρωμή ενοικίων και μισθοδοσία προσωπικού. 
Συνεπώς πρέπει να παραδεχτούμε ότι και τη φετινή χρονιά το Υπουργείο έσπευσε να ανταποκριθεί σε έκτακτες ανάγκες του Κρατικού Θεάτρου Βορείου Ελλάδας, στο πλαίσιο πάντα των ορίων που βεβαίως μας υποχρεώνει η δημοσιονομική προσαρμογή.
Σε ό,τι αφορά το σκέλος της ερώτησής σας για οφειλές δεδουλευμένων, σύμφωνα με ενημέρωση που είχα πριν από εννιά μέρες, δεν υπάρχει καμμία οφειλή προς τους εργαζόμενους στο Θέατρο. 
Για το θέμα των χρεών αναλυτικά θα σας απαντήσω στη δευτερολογία μου. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Ο κ. Θεοδόσιος Κωνσταντινίδης έχει τον λόγο.</ChairmanSpeech>
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Ευχαριστώ, κύριε Πρόεδρε.
Κυρία Υπουργέ, σχετικά πρόσφατα επισκεφθήκαμε το Κρατικό Θέατρο Βορείου Ελλάδας μαζί με το Γενικό Γραμματέα του Κόμματός μας, τον Δημήτρη Κουτσούμπα και κάναμε μία πραγματικά ουσιαστική και αναλυτική συζήτηση. Διακρίναμε την αγωνία των ανθρώπων, τόσο της Προέδρου, της κ. Λυσαρίδου όσο και του καλλιτεχνικού διευθυντή κ. Βούρου, να προσφέρουν σε αυτόν τον χώρο. Θα έλεγα -και χωρίς να αποτελεί αυτό και κάποια παραχώρηση από μεριάς μας προς τη διοίκηση- ότι η μέχρι τώρα πορεία τους σημαδεύεται από θετικό πρόσημο. 
Ωστόσο, τι διαπιστώσαμε; Ότι το μεγαλύτερο μέρος του χρόνου τους το αναλώνουν σε ζητήματα διοικητικά, για να λύσουν τα ζητήματα της οικονομικής ασφυξίας στην οποία έχει περιέλθει το Θέατρο.
Μπορεί εδώ να αναλύσατε τα νούμερα και να τα φωτίσατε από μία θετική πλευρά από τη μεριά σας, ωστόσο καταλαβαίνετε ότι η προσφορά αυτού του τεράστιου Οργανισμού, με τα θέατρα που έχει να συντηρήσει, με αυτήν τη δραστηριότητα την κοινωνική που έχει -για οικονομία χρόνου δεν τα ανέφερα, διότι ο χρόνος είναι αμείλικτος- είναι πολύ σημαντική και πρέπει να συνεχιστεί. Δεν μπορεί αυτό να γίνει χωρίς οικονομική συμμετοχή, όταν, μάλιστα, πρέπει να δείξουμε σε ευπαθείς ομάδες αυτήν την ευαισθησία που έχει το Θέατρο και να την διευρύνουμε. 
Υπάρχουν και άλλα ζητήματα, κύριε Πρόεδρε. Για παράδειγμα, η οφειλή στο ΙΚΑ, με βάση το υπόμνημα που έχουμε πάρει με ημερομηνία 25 Σεπτεμβρίου του 2014, ήταν 1.250.000 και οι απαιτήσεις από επιστροφή του ΦΠΑ ήταν 871.000 από μεριά του Κρατικού Θεάτρου. Καταλαβαίνετε ότι αυτό δημιουργεί προβλήματα.
Επίσης, μια μη πετυχημένη ρύθμιση στο ΙΚΑ επισύρει και άλλες ευθύνες. 
Υπάρχει, λοιπόν, μια απαίτηση από τη μεριά του Κρατικού Θεάτρου Βορείου Ελλάδας, που ασφαλώς την ξέρετε, η οποία έχει σχέση με την Όπερα Θεσσαλονίκης, που έκλεισε από το 2011, σχετικά με τα 850.000 ευρώ που λιμνάζουν και δεν αποδίδονται. Υπάρχει το στοιχείο της επιστροφής του ΦΠΑ. Υπάρχουν χρέη του δημοσίου προς το Κρατικό Θέατρο Βορείου Ελλάδας, που έχουν να κάνουν με την οργάνωση των «Δημητρίων», για τα οποία βρίσκεται σε νομική διαδικασία. Υπάρχουν μια σειρά εκκρεμότητες της πολιτείας. 
Έτσι, αφού τα 5.800.000 ευρώ που έχει δώσει δεν φθάνουν, πρέπει τουλάχιστον να υπάρξει μια διευκόλυνση για άμεση εκταμίευση αυτών των απαιτήσεων. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Τον λόγο έχει η κυρία Υπουργός, για να μας πει, αν έχει, κάτι πιο αισιόδοξο.</ChairmanSpeech> 
<Speech><Parlmember>ΑΓΓΕΛΙΚΗ ΓΚΕΡΕΚΟΥ</Parlmember> (Υφυπουργός Πολιτισμού και Αθλητισμού): Αγαπητέ συνάδελφε, ότι πρέπει να βρεθούν οριστικές λύσεις, ότι πρέπει να βρούμε τρόπους για να στηρίξουμε γενναιότερα, αν θέλετε, το Κρατικό Θέατρο Βορείου Ελλάδος είναι αδιαμφισβήτητο. Κατ’ αρχάς, πιστεύω ότι είναι πράγματι χρήσιμο να δοθεί μια εικόνα για την κατάσταση των βασικών χρεών του Κρατικού Θεάτρου Βορείου Ελλάδας.
Το χρέος της Όπερας Θεσσαλονίκης ύψους 1,2 εκατομμυρίων ευρώ -το θίξατε και εσείς- το οποίο ανέλαβε το Θέατρο, αυτή τη στιγμή έχει μειωθεί σε λιγότερα από 200.000 ευρώ, από τα οποία 169.000 ευρώ αφορούν υποχρεώσεις που εκκρεμούν όντως δικαστικά. 
Οι οφειλές προς το ΙΚΑ ύψους περίπου 1,2 εκατομμυρίων ευρώ έχουν ρυθμιστεί από τον προηγούμενο Ιούλιο σε δώδεκα δόσεις των 135.000 ευρώ. 
Τα οφειλόμενα μισθώματα έχουν μειωθεί στις 110.000 ευρώ και από τον Ιούλιο 2013 το μηνιαίο ενοίκιο ύψους 18.000 ευρώ καταβάλλεται τακτικά προς την Εταιρεία Μακεδονικών Σπουδών. 
Υποχρεώσεις που απορρέουν από τη συμμετοχή του Κρατικού Θεάτρου Βορείου Ελλάδας στις λειτουργικές δαπάνες της αστικής μη κερδοσκοπικής εταιρείας «Μονή Λαζαριστών» έχουν παγώσει στις 257.000 ευρώ, καθώς μειώθηκε το ποσό της τρίμηνης συμμετοχής κατά περίπου 40%. 
Γίνεται, λοιπόν, μια αξιοσημείωτη προσπάθεια από τη διοίκηση και να μειωθούν οι οφειλές και να διευθετηθούν οι βασικότερες εξ αυτών. Παράλληλα, εκτός από τα χρέη, το Κρατικό Θέατρο Βορείου Ελλάδας έχει μια σειρά απαιτήσεων, ποσών δηλαδή που έχει να λάβει. Πράγματι! 
Ξεκινώ από την εκκρεμούσα επιστροφή ΦΠΑ ύψους 871.000 ευρώ. Σήμερα το απόγευμα έχω συνάντηση με τον Υφυπουργό Οικονομικών κ. Μαυραγάνη, με τον οποίο θα επιδιωχθεί η κατά το δυνατόν συντομότερη και με καλύτερο τρόπο διευθέτηση της οφειλής. 
Με νομικές διαδικασίες που βρίσκονται σε εξέλιξη διεκδικούνται από το Θέατρο περίπου 450.000 ευρώ, από τις οποίες 300.000 ευρώ από το «ΑΚΡΟΠΟΛ Α.Ε.» και 150.000 ευρώ από συνεργασίες του Θεάτρου με διάφορες επιχειρήσεις και πολιτιστικούς οργανισμούς. 
Στο μέτρο του εφικτού και όπου απαιτείται, όπως στην περίπτωση της επιστροφής του ΦΠΑ, το Υπουργείο Πολιτισμού αναλαμβάνει πρωτοβουλίες για να δώσει πράγματι ανάσα στον φόρτο των οικονομικών υποχρεώσεων του Θεάτρου. 
Άφησα για το τέλος μια επισήμανση, που θεωρώ σημαντική. Σε μια οικονομική πραγματικότητα, κύριε συνάδελφε, στην οποία η κρατική επιχορήγηση δεν μπορεί να φτάσει στα επίπεδα του πρόσφατου παρελθόντος, το Υπουργείο Πολιτισμού και Αθλητισμού θέλει να καθοδηγήσει -και θα συνδράμει σε αυτό- τους πολιτιστικούς οργανισμούς προς την καλύτερη δυνατή αξιοποίηση του νέου ΕΣΠΑ, του συμφώνου εταιρικής σχέσης. 
Στο σχεδιασμό, λοιπόν, των προγραμμάτων και των δράσεων, ο πολιτισμός και ειδικότερα ο σύγχρονος πολιτισμός, με την έννοια της πολιτιστικής, δημιουργικής βιομηχανίας, κατέχει περίοπτη θέση. Αναδύονται, επομένως, χρηματοδοτικά εργαλεία και δυνατότητες, την αξιοποίηση των οποίων πρέπει ως Υπουργείο να ενθαρρύνουμε, αλλά και τις οποίες πρέπει να συνειδητοποιήσουν και οι ίδιοι οι πολιτιστικοί οργανισμοί, με τους οποίους θέλουμε να έχουμε έναν ανοιχτό διάλογο, τόσο για την βελτίωση των υποδομών τους όσο και για την ανάπτυξη των καλλιτεχνικών τους δράσεων. 
Μέχρι τέλους του χρόνου θα έχουμε πολύ περισσότερα και πολύ συγκεκριμένα πράγματα να σας πούμε γι’ αυτό, σε συνεργασία με όλους τους πολιτιστικούς φορείς και βεβαίως με το Κρατικό Θέατρο Βορείου Ελλάδας προς αυτή την κατεύθυνση. 
Να είστε πάντως σίγουρος ότι στις προτεραιότητές μας το Κρατικό Θέατρο Βορείου Ελλάδας έχει περίοπτη θέση. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, σαράντα οκτώ μαθητές και μαθήτριες και έξι εκπαιδευτικοί από το 2ο Γυμνάσιο Μεγάρων (Β΄ τμήμα). 
Σήμερα, όπως θα σας ενημέρωσαν οι ξεναγοί σας, η Βουλή ασχολείται με συζήτηση επικαίρων ερωτήσεων που κάνουν οι Βουλευτές προς τους Υπουργούς και γι’ αυτό δεν είναι πολλοί στην Αίθουσα. Τώρα, είμαστε στο τέλος αυτής της διαδικασίας.
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Η πρώτη με αριθμό 183/23-10-2014 επίκαιρη ερώτηση δεύτερου κύκλου της Βουλευτού Σερρών της Νέας Δημοκρατίας κ. Φωτεινής Αραμπατζή προς τον Υπουργό Δημόσιας Τάξης και Προστασίας του Πολίτη, σχετικά με την ενίσχυση της Αστυνομικής Διεύθυνσης Σερρών με αστυνομικό προσωπικό για τις ανάγκες φρούρησης της ανασκαφής στην Αμφίπολη δεν συζητείται λόγω κωλύματος του κυρίου Υπουργού.
Ολοκληρώθηκε η συζήτηση των επικαίρων ερωτήσεων. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 11.20΄ λύεται η συνεδρίαση για αύριο ημέρα Παρασκευή 31 Οκτωβρίου και ώρα 10.00΄, με αντικείμενο εργασιών του Σώματος, κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμ. 1/1/6-10-2014 επίκαιρης επερώτησης, σύμφωνα με την ημερήσια διάταξη που έχει διανεμηθεί. 
Τελευταία Αποθήκευση:	25/11/2014 9:40:00 πμ	Από:	Ch.mparka
Εκτυπώθηκε:	21/11/2014 10:29:00 πμ</Speech></body>
</html>