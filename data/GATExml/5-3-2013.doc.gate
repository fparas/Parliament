<html><head><meta name="cp:revision" content="2"><meta name="date" content="2013-03-11T09:45:00Z"><meta name="Company" content="OTS"><meta name="Keywords" content=""><meta name="meta:word-count" content="46495"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-03-08T11:55:00Z"><meta name="Word-Count" content="46495"><meta name="dcterms:created" content="2013-03-11T09:45:00Z"><meta name="dcterms:modified" content="2013-03-11T09:45:00Z"><meta name="Last-Modified" content="2013-03-11T09:45:00Z"><meta name="Last-Save-Date" content="2013-03-11T09:45:00Z"><meta name="meta:character-count" content="251079"><meta name="Template" content="Normal.dot"><meta name="meta:save-date" content="2013-03-11T09:45:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-03-11T09:45:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-03-11T09:45:00Z"><meta name="Last-Printed" content="2013-03-08T11:55:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2013-03-11T09:45:00Z"><meta name="xmpTPg:NPages" content="1"><meta name="resourceName" content="5-3-2013.doc"><meta name="Last-Author" content="m.velioti"><meta name="w:comments" content=""><meta name="Character Count" content="251079"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 5-3-2013		ΣΕΛ. 1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΛΗ΄
Τρίτη  5 Μαρτίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Άδεια απουσίας των Βουλευτών Ν. Φούντα και Ε, Καρανάσιου, σελ. 
3. Ανακοινώνεται ότι τη συνεδρίαση παρακολουθούν μαθητές από το 1ο Γενικό Λύκειο Αγίου Νικολάου Λασιθίου Κρήτης και το Δημοτικό Σχολείο Βλαχάτων Κεφαλληνίας, σελ. 
4. Ανακοινώνεται ότι η Συντονιστική Επιτροπή των μπλόκων της Ελλάδας κατέθεσε ψήφισμα με το οποίο εκφράζει την αντίθεσή της στην πολιτική της Κυβέρνησης και της Ευρωπαϊκής  Ένωσης που οδηγεί στην εξαθλίωση χιλιάδες φτωχούς αγρότες και ζητεί άμεσα τη λήψη μέτρων στήριξης του αγροτικού εισοδήματος, σελ. 
5. Επί διαδικαστικού θέματος, σελ. 
6. Ανακοινώνεται επιστολή του Δημάρχου Καβάλας, σελ. 
7. Ανακοινώνεται ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το νόμο περί «Ποινικής ευθύνης των Υπουργών», όπως ισχύει, δικογραφία που αφορά τον τέως Πρωθυπουργό κ. Λουκά Παπαδήμο, καθώς και α) τον διατελέσαντα Υπουργό Εσωτερικών κ. Αναστάσιο Γιαννίτση και β) τον διατελέσαντα Υπουργό Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδη Παπαϊωάννου, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση αναφορών και ερωτήσεων:
    α) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την πορεία των εργασιών κατάρτισης του Εθνικού Κτηματολογίου, σελ. 
    β) Προς τον Υπουργό Παιδείας, Θρησκευμάτων, Πολιτισμού και Αθλητισμού σχετικά με τις ελλείψεις σε εκπαιδευτικό προσωπικό στα Τεχνολογικά Εκπαιδευτικά Εκπαιδευτήρια (Τ.Ε.Ε.) του Ηρακλείου Κρήτης, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί της αρχής του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: &quot;Νόμος περί εξαρτησιογόνων ουσιών και άλλες διατάξεις&quot;, σελ. 
2. Συζήτηση και ψήφιση στο σύνολο του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: &quot;Κύρωση της από 31-10-2012 Πρώτης Τροποποιητικής Σύμβασης μεταξύ του Ελληνικού Δημοσίου και των Αναδόχων εταιρειών KAVALA OIL ΑΝΩΝΥΜΗ ΕΤΑΙΡΕΙΑ και ENERGEAN OIL &amp; GAS - ΕΝΕΡΓΕΙΑΚΗ ΑΙΓΑΙΟΥ ΑΝΩΝΥΜΗ ΕΤΑΙΡΕΙΑ ΕΡΕΥΝΑΣ ΚΑΙ ΠΑΡΑΓΩΓΗΣ ΥΔΡΟΓΟΝΑΝΘΡΑΚΩΝ και των παραρτημάτων Ι και ΙΙ αυτής&quot;, σελ. 
3. Αιτήσεις ονομαστικής ψηφοφορίας Βουλευτών του Συνασπισμού Ριζοσπαστικού Αριστεράς / Ενωτικού Κοινωνικού Μετώπου και Βουλευτών των Ανεξάρτητων Ελλήνων επί της αρχής του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής, σελ. 
4. Ονομαστική ψηφοφορία επί της αρχής του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής, σελ. 
5. Επιστολικές ψήφοι επί της ονομαστικής ψηφοφορίας, σελ. 
6. Κατάθεση πρότασης νόμου:
Οι Βουλευτές της Νέας Δημοκρατίας κύριοι Παύλος Σιούφας και Χρήστος Κέλλας κατέθεσαν πρόταση νόμου &quot;Διαγραφή καταχωρήσεων των αρχείων της Τειρεσίας Α.Ε.&quot;, σελ. 

ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΤΡΑΓΑΚΗΣ Ι. , σελ.

ΟΜΙΛΗΤΕΣ

Α. Επί διαδικαστικού θέματος:
ΒΟΡΙΔΗΣ Μ. , σελ.
ΒΟΥΤΣΗΣ Ν. , σελ.
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΖΑΡΟΥΛΙΑ Ε. , σελ.
ΚΑΤΡΙΒΑΝΟΥ Β. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΝΕΡΑΝΤΖΗΣ Α. , σελ.
ΠΑΠΠΑΣ Χ. , σελ.
ΡΟΥΠΑΚΙΩΤΗΣ Α. , σελ.
ΤΡΑΓΑΚΗΣ Ι. , σελ.

Β. Επί των αναφορών και ερωτήσεων:
ΑΠΟΣΤΟΛΟΥ Ε. , σελ.
ΚΑΛΑΦΑΤΗΣ Σ. , σελ.
ΜΑΡΙΑΣ Ε. , σελ.
ΠΑΠΑΘΕΟΔΩΡΟΥ Θ. , σελ.

Γ. Επί του σχεδίου νόμου του Υπουργείου Δικαισύνης, Διαφάνειας και Ανθρωπίνων Δικαιωμάτων:
ΒΟΡΙΔΗΣ Μ. , σελ.
ΒΟΥΤΣΗΣ Ν. , σελ.
ΓΕΡΟΒΑΣΙΛΗ  Ό. , σελ.
ΓΙΑΤΑΓΑΝΑ Χ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΚΙΟΚΑΣ Ι. , σελ.
ΚΑΜΜΕΝΟΣ Π. , σελ.
ΚΑΝΕΛΛΗ Γ. , σελ.
ΚΑΣΙΔΙΑΡΗΣ Η. , σελ.
ΚΑΤΡΙΒΑΝΟΥ Β. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΛΟΒΕΡΔΟΣ Α. , σελ.
ΜΑΝΤΑΣ Χ. , σελ.
ΜΙΧΕΛΑΚΗΣ Ι. , σελ.
ΝΕΡΑΝΤΖΗΣ Α. , σελ.
ΠΑΝΟΥΣΗΣ Ι. , σελ.
ΠΑΠΠΑΣ Χ. , σελ.
ΡΕΠΟΥΣΗ Μ. , σελ.
ΡΟΥΠΑΚΙΩΤΗΣ Α. , σελ.
ΣΑΚΟΡΑΦΑ Σ. , σελ.
ΣΤΑΜΠΟΥΛΗ Α. , σελ.
ΤΡΙΑΝΤΑΦΥΛΛΟΣ Κ. , σελ.
ΧΑΡΑΛΑΜΠΙΔΟΥ Δ. , σελ.

ΠΡΑΚΤΙΚΑ ΒΟΥΛΗΣ
ΙE΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΡΛΗ΄
Τρίτη 5 Μαρτίου 2013
Αθήνα, σήμερα στις 5 Μαρτίου 2013, ημέρα Τρίτη και ώρα 18.10΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΛΕΩΝΙΔΑ ΓΡΗΓΟΡΑΚΟΥ.
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Μαρίνο Ουζουνίδη, Βουλευτή Έβρου, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  ο Σύνδεσμος Υπαλλήλων Ξενοδοχείων Νομού Λασιθίου αιτείται την επίλυση θέματος, που αφορά τις προϋποθέσεις χορήγησης του επιδόματος ανεργίας των εποχικά εργαζομένων.
2) Οι Βουλευτές, Α΄ Θεσσαλονίκης κ. ΑΝΤΩΝΙΟΣ ΓΡΕΓΟΣ και Α΄ Πειραιώς κ. ΝΙΚΟΛΑΟΣ ΚΟΥΖΗΛΟΣ κατέθεσαν αναφορά με την οποία  ο κ. Ευάγγελος Σαραντίδης αιτείται την επίλυση θέματος που αφορά τη μετακίνηση των μαθητών με ειδικές ανάγκες στα σχολεία του Πειραιά.
3) Ο Βουλευτής Α΄ Θεσσαλονίκης κ. ΑΝΤΩΝΙΟΣ ΓΡΕΓΟΣ κατέθεσε αναφορά με την οποία  ο Σύλλογος Γονέων και Κηδεμόνων του Βαρβακείου Πρότυπου Πειραματικού Γυμνασίου διαμαρτύρεται για τη μετακίνηση εκπαιδευτικών του γυμνασίου,  μεσούσης της σχολικής χρονιάς,  χωρίς προηγούμενη εξασφάλιση αναπλήρωσής τους.
4) Ο Βουλευτής Α΄ Θεσσαλονίκης κ. ΑΝΤΩΝΙΟΣ ΓΡΕΓΟΣ κατέθεσε αναφορά με την οποία  ο Σύλλογος Γονέων και Κηδεμόνων Προτύπων Πειραματικών Σχολείων αιτείται την επίλυση θέματος, που αφορά την εισαγωγή των μαθητών των Πρότυπων Πειραματικών Γυμνασίων στα Πρότυπα Πειραματικά Λύκεια κατά το σχολικό έτος 2013-2014.
5) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία  η Ένωση Συλλόγων Γονέων Δημοσίων Σχολείων του Δήμου Διονύσου Νομού Αττικής  επισημαίνει την ανάγκη κάλυψης των κενών σε εκπαιδευτικό προσωπικό σε σχολεία του δήμου.
6) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ και  Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία  το Εργατοϋπαλληλικό Κέντρο Νάουσας καταγγέλλει την επίθεση της Κυβέρνησης στα συνταξιοδοτικά δικαιώματα των απολυμένων κλωστοϋφαντουργών της περιοχής.
7) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  το Σωματείο Συνταξιούχων  ΙΚΑ Σουφλίου και Περιφέρειας Νομού Έβρου  καταγγέλλει ότι το ΙΚΑ ζητά από συνταξιούχους του, με συζύγους ασφαλισμένες στον ΟΓΑ, να επιστρέψουν και μάλιστα με τόκο τα ποσά των οικογενειακών επιδομάτων από 1-8-2002 έως 31-7-2012.
8) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  ο κ. Γεώργιος Σκληρός αιτείται  τη στελέχωση του Κέντρου Υγείας Βασιλικής Λευκάδας με ιατρικό προσωπικό.
9) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο κ. Δημήτριος Βασιλείου, Αναπληρωτής Κοσμήτορας της Σχολής Κοινωνικών Επιστημών του Ελληνικού Ανοικτού Πανεπιστημίου,  αιτείται την αυτοδυναμία του ιδρύματος, στο πλαίσιο αναδιάρθρωσης του ακαδημαϊκού χάρτη της χώρας.
10) Ο Βουλευτής Επικρατείας κ. ΠΥΡΡΟΣ ΔΗΜΑΣ κατέθεσε αναφορά με την οποία  η Συντονιστική Επιτροπή Υπερηλίκων Βορειοηπειρωτών  διαμαρτύρεται  για τη διακοπή της συντάξεως του ΟΓΑ των υπερήλικων βορειοηπειρωτών, βάσει του ν. 4093/2013.
11) Ο Βουλευτής Α΄ Θεσσαλονίκης κ. ΑΝΤΩΝΙΟΣ ΓΡΕΓΟΣ κατέθεσε αναφορά με την οποία  η Ανεξάρτητη ΄Ενωση Αποστράτων Ενόπλων Δυνάμεων αιτείται την τροποποίηση, με νομοθετική ρύθμιση, της αναγνώρισης της ισοτιμίας των πτυχίων και της προϋπηρεσίας των προερχομένων από το Πολεμικό Ναυτικό.
12) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  το Περιφερειακό Τμήμα  Μαγνησίας του Τεχνικού Επιμελητηρίου Ελλάδας αιτείται την οικονομική του ενίσχυση για την αποκατάσταση της εύρυθμης λειτουργίας του.
13) Οι Βουλευτές Νομού Αττικής κ. ΙΩΑΝΝΗΣ ΓΚΙΟΚΑΣ και Α΄ Αθηνών κ. ΓΑΡΥΦΑΛΛΙΑ (ΛΙΑΝΑ) ΚΑΝΕΛΛΗ κατέθεσαν αναφορά με την οποία  το Διοικητικό Συμβούλιο της ΕΛΜΕ Λήμνου και Αγίου Ευστρατίου Νομού Λέσβου  αιτείται να επαναλειτουργήσει το Γραφείο Δευτεροβάθμιας Εκπαίδευσης Λήμνου ή να αναβαθμιστεί σε διεύθυνση δευτεροβάθμιας εκπαίδευσης.
14) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  ο Ιατρικός Σύλλογος Ρόδου αιτείται την επίλυση θεμάτων που αφορούν στην εύρυθμη λειτουργία του δημόσιου Νοσοκομείου της Ρόδου. 
15) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  μέλη ΔΕΠ της ΣΚΕ του Ελληνικού Ανοικτού Πανεπιστημίου αιτούνται  την άμεση δρομολόγηση νομοθετικών και διοικητικών πρωτοβουλιών, με σκοπό την  αυτοδυναμία του ιδρύματος.
16) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  ο κ. Χρήστος Αρβανίτης  αιτείται τη δημιουργία παραρτήματος Υπηρεσίας στα Γιαννιτσά για τις ανάγκες εξυπηρέτησης των πολιτών σε θέματα σχετικά με το Δημόσιο, τον ΟΑΕΕ, το ΙΚΑ , τον ΟΓΑ, τις Τράπεζες, τη ΔΕΗ κ.λ.π.. 
17) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  το Πανελλήνιο Συνδικάτο Χερσαίων Εμπορευματικών Μεταφορών παραθέτει τις προτάσεις του σχετικά με τα μέτρα στήριξης των ανατρεπόμενων φορτηγών Δ.Χ.. 
18) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  ο Δήμος Έδεσσας Νομού Πέλλας αιτείται την έκτακτη χρηματοδότησή του για την άμεση αποκατάσταση των ζημιών που προκλήθηκαν στην περιοχή από τις πρόσφατες πλημμύρες.
19) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  οι Πανελλήνιες Ομοσπονδίες και Ενώσεις Αστυνομικών Υπαλλήλων και Αξιωματικών της Ελληνικής Αστυνομίας, του Πυροσβεστικού και Λιμενικού Σώματος εκφράζουν τη διαμαρτυρία τους για τις νέες περικοπές που πρόκειται να πλήξουν τους  ένστολους και τους συνταξιούχους εν όψει του νέου μισθολογίου.
20) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία  ο Γενικός Οργανισμός Εγγείων Βελτιώσεων Πηνειού-Αλφειού αιτείται την επίλυση χρηματοδοτικών προβλημάτων που αντιμετωπίζει,  λόγω της στέρησης των εσόδων από τα μισθώματα των τέως λιμνών και την επαγομένη αύξηση των εισφορών.
21) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  ο Σύλλογος Διοικητικών Υπαλλήλων ΑΣΠΑΙΤΕ αιτείται να διατηρηθούν τα προπτυχιακά Τμήματα της Σχολής, όπως εμφανίζονται στο σχέδιο «Αθηνά», να προστεθεί το Παιδαγωγικό Τμήμα και να ενταχθεί η ΑΣΠΑΙΤΕ στον πανεπιστημιακό τομέα.
22) Ο Βουλευτής Νομού Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία  τοπικοί φορείς του Δήμου Φυλής Νομού Αττικής  επισημαίνουν την επιτακτική  ανάγκη να ξεκινήσουν άμεσα και στη Δημοτική Κοινότητα Ζεφυρίου τα έργα για τη διευθέτηση του ρέματος της Εσχατιάς.
23) Οι Βουλευτές, Α΄ Πειραιώς κ. ΘΕΟΔΩΡΟΣ ΔΡΙΤΣΑΣ, Αιτωλοακαρνανίας κ. ΓΕΩΡΓΙΟΣ ΒΑΡΕΜΕΝΟΣ, Σάμου κ. ΑΓΝΗ ΚΑΛΟΓΕΡΗ και Αχαΐας κ. ΒΑΣΙΛΕΙΟΣ ΧΑΤΖΗΛΑΜΠΡΟΥ κατέθεσαν αναφορά με την οποία  ο Σύλλογος ΥΕΘΑ-ΓΕΣ Νομού Αχαΐας αιτείται τη παραμονή του ΚΕΤΧ στο χώρο που ήδη λειτουργεί, την αναβάθμισή του και  την επαναφορά σε αυτό όλων των δραστηριοτήτων που του αφαιρέθηκαν.
24) Οι Βουλευτές, Πέλλης κ. ΘΕΟΔΩΡΑ ΤΖΑΚΡΗ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  ο Πανελλήνιος Σύλλογος Εργαζομένων Κέντρων Δημιουργικής Απασχόλησης Παιδιών διαμαρτύρεται για την υποβάθμιση του ρόλου και της λειτουργίας των κέντρων δημιουργικής απασχόλησης παιδιών στην ελληνική κοινωνία.
25) Η Βουλευτής Πέλλης κ. ΘΕΟΔΩΡΑ ΤΖΑΚΡΗ κατέθεσε αναφορά με την οποία  ο Δήμος Έδεσσας Νομού Πέλλας επισημαίνει  την ανάγκη έκτακτης χρηματοδότησής του για την άμεση αποκατάσταση των ζημιών που προκλήθηκαν στην περιοχή από τις πρόσφατες πλημμύρες.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ.Χρήστος Σακελλάριος, καθηγητής του Τμήματος Τουριστικών Επιχειρήσεων του ΤΕΙ Πάτρας εκφράζει την αντίθεσή του στην επικείμενη κατάργηση του εν λόγω τμήματος  μέσω του σχεδίου «Αθηνά».
27) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  το Σωματείο Ηπατομοσχευθέντων Ελλάδος αιτείται την επίλυση των προβλημάτων που αντιμετωπίζουν οι μεταμοσχευμένοι ασθενείς με τις παρακλινικές εξετάσεις, τις μεταμοσχεύσεις ανθρώπινων ιστών και οργάνων, καθώς και με τη μετάβασή τους  στο εξωτερικό.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ.Γεώργιος  Φλωράς διαμαρτύρεται για την καθυστέρηση διορισμού νέου προέδρου στην Επιτροπή Ανταγωνισμού.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε άνεργο οικογενειάρχη που υπέστη εγκεφαλικό επεισόδιο μετά τη διακοπή της ηλεκτροδότησης στην οικία του, λόγω ανεξόφλητης οφειλής.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη μεταφορά του ΙΚΑ-ΕΤΑΜ Καλαβρύτων στο ΙΚΑ Αιγίου
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Αθανάσιος Τσιάτσιος αιτείται τον άμεσο διορισμό όλων των αδιόριστων εκπαιδευτικών πρωτοβάθμιας και δευτεροβάθμιας εκπαίδευσης του διαγωνισμού του ΑΣΕΠ 2008.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Τμήμα Κεντρικής Μακεδονίας του Τεχνικού Επιμελητηρίου Ελλάδας εκφράζει την αντίθεσή του στην επίθεση που σημειώθηκε σε βάρος εταιρείας στις Σκουριές Χαλκιδικής. 
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Δήμαρχος Καλαβρύτων Νομού Αχαϊας επισημαίνει  την ανάγκη ανακατασκευής της κεντρικής γέφυρας στον Κλειτόριο ποταμό.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο πρόβλημα που δημιουργείται λόγω βροχής στον εξωτερικό χώρο του 7ου Λυκείου της Πάτρας του Νομού Αχαΐας.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι εθελοντές μακράς θητείας αιτούνται την ίση ιεραρχική προαγωγική μεταχείρισή  τους με τις εθελόντριες και τους εθελοντές υπαξιωματικούς.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων του υπ΄ αριθμ.Φ900α/3986/13020/15--.2013, Φ900α/3987/13032/20-2-2013, Φ900Α/3988/13034/20-2-2013 εγγράφου, αρμοδιότητας του Υπουργείου Εθνικής Άμυνας.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Δήμαρχος Δυτικής Αχαϊας αιτείται να παραχωρηθεί το δικαίωμα απλής χρήσης των κοινοχρήστων αιγιαλού και παραλίας απευθείας στους ΟΤΑ Α΄ βαθμού της χώρας.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Ταξί και Αγοραίων παραθέτει την εγκύκλιο ΙΚΑ και οδηγών ΤΑΞΙ 2013, την κατάταξη σε ασφαλιστικές κλάσεις των αμειβόμενων μισθωτών με κυμαινόμενες αποδοχές και την αποτίμηση των παροχών σε είδος για το έτος 2013. 
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Επιμελητήριο Αχαΐας παραθέτει τις προτάσεις του, σχετικά με  τη ρύθμιση των δανείων, φυσικών και επιχειρηματικών προσώπων με κοινωνικό χαρακτήρα.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι Πανελλήνιες Ομοσπονδίες και Ενώσεις Αστυνομικών Υπαλλήλων και  Αξιωματικών της Ελληνικής Αστυνομίας, του Πυροσβεστικού και του  Λιμενικού Σώματος  αιτούνται την ανάληψη πρωτοβουλιών αναστολής των περικοπών στους ένστολους και τη μη κατάργηση των αυτόματων μισθολογικών προαγωγών.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Αποφοίτων Εθνικής Σχολής Δημόσιας Διοίκησης και Τοπικής Αυτοδιοίκησης αιτείται τη στήριξη και αξιοποίηση των στελεχών του δημοσίου, που εισήλθαν σε αυτό με αξιοκρατικές διαδικασίες, καθώς και των αποφοίτων της Εθνικής Σχολής Δημόσιας Διοίκησης και Τοπικής Αυτοδιοίκησης.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το ιδιωτικό Ινστιτούτο Επαγγελματικής Κατάρτισης ΙΕΚ-ΞΥΝΗ παραθέτει τις θέσεις του, μέσω εξώδικης δηλώσεως, σχετικά με καταγγελία που είχε γίνει εις βάρος του από ανταγωνιστές.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ.  Φώτιος Γιοβάνου παραθέτει την καταλογιστική 201-02 03 του Τελωνείου Αθηνών και αιτείται την άμεση επίλυση της συγκεκριμένης υπόθεσης.
45) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία  ο Δήμαρχος Κιλελέρ Νομού Λάρισας αιτείται την καταβολή δίκαιων αποζημιώσεων στους πληγέντες βαμβακοπαραγωγούς του δήμου από τη θεομηνία της 26ης Μαΐου 2012.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 3976/14-11-2012 ερώτηση της Βουλευτού κ. Σκόνδρα Ασημίνας δόθηκε με το υπ αριθμ. Δ12Β 1024022 ΕΞ 2013/1-2-2013  έγγραφο  από τον Υφυπουργό Οικονομικών  η ακόλουθη απάντηση:
�
2. Στην με αριθμό 5540/07-01-2013 ερώτηση του Βουλευτή κ. Κεγκέρογλου Βασιλείου δόθηκε με το υπ αριθμ. Φ.90022/2318/93/1-2-2013  έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
�
3. Στην με αριθμό 5559/07-01-2013 ερώτηση του Βουλευτή κ. Πολύδωρα Βύρωνα δόθηκε με το υπ’ αριθμ. Β-28/1-2-13 έγγραφο από τον Αναπληρωτή Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
�
4. Στην με αριθμό 5685/10-01-2013 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. Β13-5/1-3-2013 έγγραφο από τον Υφυπουργό Ανάπτυξης, Ανταγωνιστικότητας, Υποδομών και Μεταφορών, Δικτύων η ακόλουθη απάντηση:
»)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Η πρώτη με αριθμό 4357/26-11-2012&#160;ερώτηση πρώτου κύκλου του Βουλευτή Επικρατείας της Νέας Δημοκρατίας κ. Ιωάννη Μιχελάκη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την καθυστέρηση του διαγωνισμού για τις συγχωνεύσεις και καταργήσεις δημοσίων φορέων δεν θα συζητηθεί, λόγω κωλύματος του κυρίου Υπουργού και διαγράφεται.
Θα συζητηθεί η δεύτερη με αριθμό 5807/14-1-2012 ερώτηση πρώτου κύκλου του &#160;Βουλευτή Ευβοίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ.&#160;Ευάγγελου Αποστόλου &#160;προς τον Υπουργό Περιβάλλοντος, Ενέργειας και Κλιματικής Αλλαγής,&#160;σχετικά με την πορεία των εργασιών κατάρτισης του Εθνικού Κτηματολογίου.
Ο κ. Αποστόλου έχει το λόγο για δύο λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Πρόεδρε, εγώ θα ευχαριστήσω τον κύριο Υπουργό για την παρουσία του. Παραβιάζει θετικά έναν κανόνα που έχει καθιερώσει η Κυβέρνηση. 
Θα παρακαλέσω για λίγη ανοχή στο χρόνο, γιατί πιστεύω ότι το ζήτημα που συζητάμε είναι πάρα πολύ σημαντικό, κύριε Πρόεδρε.
Αποτελεί κοινή αντίληψη ότι η διαδικασία, η πορεία των εργασιών κατάρτισης του Εθνικού Κτηματολογίου καρκινοβατεί. Σε δεκαεπτά χρόνια δαπανήσαμε 1 δισεκατομμύριο ευρώ για να υλοποιηθεί μόνο το 17% του έργου, παρ’ ότι είχε βαπτιστεί ως το εργαλείο -ένα από τα μεγαλύτερα- που θα συμβάλει στην ανάπτυξη. Δυστυχώς δεν κατόρθωσε να ολοκληρώσει ούτε ένα από τα είκοσι τρία προγράμματα που ξεκίνησε. Το χειρότερο όλων είναι, ότι απέφυγε να προστατεύσει, να περιφρουρήσει τη δημόσια περιουσία, αφού δεν την  υπερασπίζεται, όπως πρέπει, κατά τη διάρκεια κατάρτισης του Κτηματολογίου.
Είναι χαρακτηριστική η παραδοχή της Γενικής Γραμματείας Δημόσιας Περιουσίας. Θα καταθέσω και το σχετικό έγγραφο, κύριε Πρόεδρε, όπου αναφέρεται ότι ως κατεχόμενα έχουν καταχωρηθεί –δηλαδή, ως καταπατημένα- είκοσι οκτώ χιλιάδες τριάντα κτήματα συνολικής επιφάνειας τετρακοσίων τριών χιλιάδων στρεμμάτων. Όμως και τα αγνώστου ιδιοκτήτη, δηλαδή αυτά που θα αλωθούν από τους επίδοξους καταπατητές, αφορούν έναν πάρα πολύ μεγάλο αριθμό ακινήτων.
Αυτή λοιπόν η ανύπαρκτη υπεράσπιση των εμπραγμάτων δικαιωμάτων του δημοσίου έχει παραδώσει τεράστιες εκτάσεις στους καταπατητές και ανοίγει την όρεξη για τους επίδοξους. 
Την καθυστέρηση αυτή, κύριε Υπουργέ, την αποδέχθηκε πρόσφατα και ο επιχειρησιακός συντονιστής του Εθνικού Κτηματολογίου, ο κ. Χασσίδ, συμπληρώνοντας ταυτόχρονα -ακούστε το!- ότι για τον ίδιο αποτελεί αναγκαιότητα η είσοδος ιδιωτών επενδυτών στο Κτηματολόγιο. Θα σας καταθέσω και τις σχετικές του δηλώσεις από έντυπο εφημερίδας.
Ο Υπουργός ΠΕΚΑ, κ. Λιβιεράτος, κατά την ανάληψη των καθηκόντων του, μας είπε: «Δεν πιστεύω ότι η απόκτηση του Κτηματολογίου μετά εκατόν ογδόντα χρόνια είναι θέμα ιδιωτικοποίησης» και συνέχισε: «Άλλωστε, μην ξεχνάμε ότι καμμιά άλλη χώρα της Ευρώπης δεν έχει ιδιωτικοποιήσει το Κτηματολόγιό της». Ποια από τις δύο απόψεις ισχύει;
Επίσης σε πρόσφατη συνέντευξή του ο κ. Λιβιεράτος δικαιολόγησε την καθυστέρηση, επικαλούμενος ως προβληματικό το γεγονός ότι οι δασικοί χάρτες συντάσσονται με βάση τις αεροφωτογραφίες του 1945, καθώς και την πολυπλοκότητα της διαδικασίας που απαιτείται, για να κυρωθεί ένας δασικός χάρτης, ενώ ταυτόχρονα φαίνεται ότι άνοιξε τη συζήτηση για τον ορισμό του δάσους, λέγοντας ότι μια γενναία αντιμετώπιση θα ήταν «ξεχνάμε τα πάντα και ορίζουμε σήμερα τι είναι δάσος».
Εμείς πιστεύουμε ότι η καθυστέρηση ολοκλήρωσης των εργασιών κατάρτισης, ιδιαίτερα των δασικών χαρτών, οφείλεται στην αδυναμία της διοίκησης να αντιμετωπίσει τα προβλήματα που έχουν εντοπιστεί -θα σας καταθέσουμε πρόταση- αλλά και στην ανυπαρξία της απαιτούμενης χρηματοδότησης για τη συνέχιση των εργασιών.
Βέβαια θα μας βρείτε σκληρά απέναντί σας σε κάθε επιχείρηση αλλαγής του ορισμού του δάσους, γιατί αυτό έχει κλείσει τόσο συνταγματικά όσο και με πρόσφατη απόφαση, την 32∕2013 του Σ.τ.Ε..
Σας ρωτάμε λοιπόν, κύριε Υπουργέ, αν θα προχωρήσετε και σε ποιες αλλαγές στη διαδικασία κτηματογράφησης, ώστε να επιταχυνθούν οι εργασίες, ποιες είναι οι απόψεις σας για το πρόβλημα κυριότητας των παραπάνω καταπατημένων εκτάσεων, αλλά και αυτών που θα αποκαλυφθούν μελλοντικά, σε ποιο στάδιο βρίσκονται οι διαδικασίες κατάρτισης των δασικών χαρτών και βεβαίως, γιατί δεν προχωρά έγκαιρα, γρήγορα η εκδίκαση των αντιρρήσεων που έχουν κατατεθεί κατά των αναρτηθέντων χαρτών της Αττικής, ώστε να ολοκληρωθεί με την κύρωση η σύνταξή τους.
Θα πω τα υπόλοιπα στη δεύτερή μου παρέμβαση.
(Στο σημείο αυτό ο Βουλευτής κ. Ευάγγελος Αποστόλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Το λόγο έχει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Καλαφάτης για τρία λεπτά.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής):  Ευχαριστώ πολύ, κύριε Πρόεδρε.
Ακριβώς λόγω του γεγονότος ότι ο κύριος συνάδελφος προσεγγίζει ένα πολύ σημαντικό θέμα, αλλά θέτει και πολύ συγκεκριμένα ερωτήματα, θα ήθελα κι εγώ να είμαι πολύ συγκεκριμένος στις απαντήσεις μου και να κάνω χρήση του μεγαλύτερου μέρους της δευτερολογίας, για να μπορέσω να δώσω, όσο γίνεται, πιο ολοκληρωμένη την απάντησή μου, γι’ αυτά που ερωτήθηκα.
Κύριοι συνάδελφοι, το Κτηματολόγιο πράγματι είναι έργο μεγάλης σημασίας σε επίπεδο εθνικό, οικονομικό, αναπτυξιακό και κοινωνικό. Η επιτάχυνση των εργασιών κτηματογράφησης αποτελεί κυρίαρχο στόχο. Οι καθυστερήσεις εντοπίζονται κυρίως στο πλαίσιο της ανάθεσης των έργων. 
Η επιτάχυνση λοιπόν της σύνταξης του έργου του Κτηματολογίου, η πληρέστερη προστασία αλλά και η καταγραφή των δημοσίων ακινήτων, καθώς και η ολοκλήρωση των δασικών χαρτών της χώρας αποτελούν αντικείμενα του νέου σχεδίου νόμου, που θα έρθει συντομότατα στη Βουλή, όπως και στο πρόσφατο παρελθόν έχω σημειώσει, κατά τη διάρκεια άλλων συζητήσεων στις επιτροπές και σε συζήτηση άλλων νομοσχεδίων στην Επιτροπή Παραγωγής και Εμπορίου. 
Το Εθνικό Κτηματολόγιο αποτελεί ένα πολύ αξιόπιστο σύστημα, το οποίο μπορεί να εγγυηθεί ασφάλεια στις συναλλαγές. Αυτό αφορά τόσο την προστασία των δικαιωμάτων του ελληνικού δημοσίου όσο και των πολιτών, κατά τη διαδικασία κτηματογράφησης. Το Κτηματολόγιο εφαρμόζει τις δικαστικές αποφάσεις, που αφορούν στις διορθώσεις κτηματολογικών εγγραφών, ανεξάρτητα από το περιεχόμενό τους και τον τρόπο έκδοσής τους. 
Πέρα από αυτό, οι νόμοι του Εθνικού Κτηματολογίου για τη σύνταξη και τη λειτουργία του θεσμού έχουν θωρακίσει τη διεκδίκηση ακινήτων αγνώστου ιδιοκτήτη, με διαδικασίες που λειτουργούν ως ασφαλιστικές δικλίδες για την αποτροπή καταπατήσεων. 
Σας αναφέρω χαρακτηριστικά ότι για την αποτροπή της ιδιοποίησης ακινήτων αγνώστου ιδιοκτήτη με αιτία κτήσης την έκτακτη χρησικτησία, η οποία συνιστά πρωτότυπο τρόπο κτήσης της κυριότητας, όπως προβλέπεται από τον Αστικό Κώδικα και δεν στηρίζεται σε έγγραφο τίτλο, ισχύουν τα ακόλουθα και αναφέρω τη διαδικασία:
Στη διάρκεια της κτηματογράφησης για την παραλαβή σχετικής δήλωσης, η οποία επέχει θέση υπεύθυνης δήλωσης, δεν αρκεί η προσκόμιση ενός μόνο αποδεικτικού εγγράφου. Σε περίπτωση υποβολής δήλωσης με ένα μόνο αποδεικτικό στοιχείο, το δικαίωμα που περιέχεται σε αυτή, δεν προκρίνεται. 
Θα πρέπει επίσης να τονιστεί ότι η δήλωση με επίκληση χρησικτησίας μπορεί να υποβληθεί μέχρι την ανάρτηση. Από την ανάρτηση και μετά δεν επιτρέπεται η υποβολή δήλωσης σε ακίνητο που έχει καταγραφεί ως αγνώστου ιδιοκτήτη. Αντί δήλωσης, στην περίπτωση αυτή, υποβάλλεται ένσταση, η οποία υποχρεωτικά κοινοποιείται στο ελληνικό δημόσιο. 
Επίσης οι ανάδοχοι μελετητές, που υλοποιούν την κτηματογράφηση, έχουν υπογράψει ρήτρα εμπιστευτικότητας για τη διαχείριση των πληροφοριών που συνέλεξαν ή συλλέγουν και οποιαδήποτε διαρροή συνιστά συμβατική παράβαση  αλλά και ποινικό αδίκημα. Συνεπώς η όποια σχετική καταγγελία οφείλει να είναι συγκεκριμένη τόσο για την πράξη όσο και για το πρόσωπο στο οποίο αφορά. 
Μετά την έναρξη της λειτουργίας του Κτηματολογίου σε μια περιοχή, η διόρθωση αρχικών εγγραφών σε ακίνητα αγνώστου ιδιοκτήτη με αιτία κτήσης έκτακτη χρησικτησία, διατάσσεται αποκλειστικά και μόνο από τα αρμόδια δικαστήρια. Μάλιστα οι σχετικές αποφάσεις δεν αποδίδουν κυριότητα, αλλά διατάσσουν μόνο τη διόρθωση της εγγραφής και εκ του λόγου τούτου, δεν μπορούν να αντιταχθούν κατά του πραγματικού κυρίου. 
Για τις δίκες αυτές προβλέπεται υποχρεωτικά η κοινοποίηση του δικογράφου στο ελληνικό δημόσιο, ώστε να λάβει γνώση της διαδικασίας και να παρέμβει εγκαίρως, προβάλλοντας τυχόν δικαιώματά του, αν βέβαια πρόκειται για δημόσια περιουσία. 
Με το Κτηματολόγιο έχουμε ακόμη ένα πλεονέκτημα. Για πρώτη φορά όσοι θέλουν να διεκδικήσουν με έκτακτη χρησικτησία ακίνητα στα οποία έχουν κάποιοι άλλοι καταχωρηθεί ως κύριοι, είναι υποχρεωμένοι να στραφούν κατ’ αυτών και όχι κατά του τρίτου προσώπου, ασχέτου ή και ανύπαρκτου, δημιουργώντας εικονικές δίκες. 
Με όλα τα παραπάνω λοιπόν, κύριε συνάδελφε, είναι σαφές ότι όχι μόνο δεν μπορούν να γίνουν καταπατήσεις μέσω των διαδικασιών του Κτηματολογίου, αλλά ίσως για πρώτη φορά παράγεται πραγματική ασφάλεια δικαίου στις συναλλαγές.
 Το Υπουργείο όμως δεν παύει να παρακολουθεί και να αξιολογεί κάθε πτυχή της εφαρμογής του ισχύοντος θεσμικού πλαισίου, σχετικά με το Κτηματολόγιο και με αίσθημα ευθύνης ανέλαβε νομοθετική πρωτοβουλία, στην οποία αναφέρθηκα κι εγώ προηγουμένως, για τη βελτίωση και επιπλέον ενίσχυση της δημόσιας πίστης που αποτελεί βασική κτηματολογική αρχή.
Στην κατεύθυνση αυτή λοιπόν προγραμματίζουμε να έχουμε νομοθετική ρύθμιση για την υποχρεωτική υποβολή δήλωσης και από το ελληνικό δημόσιο, δηλαδή την ενεργή συμμετοχή για την προάσπιση των δικαιωμάτων του.
Η κύρωση των δασικών χαρτών αποτελεί προτεραιότητα του Υπουργείου Περιβάλλοντος, Ενέργειας και Κλιματικής Αλλαγής κι αποτελεί απαραίτητη προϋπόθεση τόσο για την προστασία των δασών και των δασικών εκτάσεων όσο και για την ορθή οργάνωση της χώρας μας. 
Σχετικά με τη διαδικασία κατάρτισης και κύρωσης δασικών χαρτών, θα ήθελα να σας αναφέρω τα εξής: Η σύνταξή τους προβλέφθηκε από το ν. 2664/1998. Η κατάρτιση δασικών χαρτών ξεκίνησε για πρώτη φορά το 1997 και αφορούσε συνολικά τριακόσιες είκοσι δύο περιοχές. Το 2008 προκηρύχθηκε πρόγραμμα κατάρτισης δασικών χαρτών για εκατόν δεκατρείς αστικές κατά βάση περιοχές, στις οποίες όμως περιλαμβάνεται και ο Εθνικός Δρυμός της Πάρνηθας καθώς και το τμήμα του δάσους-πάρκου Σέιχ Σου Θεσσαλονίκης, με σκοπό την προστασία τους από τις απειλούμενες καταπατήσεις μετά τις πυρκαγιές στην περιοχή.
  Το συγκεκριμένο πρόγραμμα έχει ολοκληρωθεί. Οι δασικοί χάρτες έχουν παραδοθεί στις αρμόδιες διευθύνσεις δασών, αλλά εκκρεμεί η θεώρηση του δασικού χάρτη για σαράντα τρεις ΟΤΑ από την αρμόδια Διεύθυνση Δασών Ανατολικής Αττικής. 
Το 2010 ακολούθησε νέο πρόγραμμα κατάρτισης δασικών χαρτών για το υπόλοιπο του Νομού Αττικής, που αφορά σαράντα έξι ΟΤΑ, με το οποίο ολοκληρώνεται η κάλυψη του Νομού Αττικής. Η εταιρεία «ΚΤΗΜΑΤΟΛΟΓΙΟ Α.Ε.» έχει αναθέσει τη μελέτη κατάρτισης δασικού χάρτη σε τριάντα έξι ΟΤΑ, ενώ η ανάθεση της μελέτης για τις υπόλοιπες περιοχές εκκρεμεί λόγω προσφυγών στα αρμόδια δικαστήρια. 
Στο πλαίσιο επιτάχυνσης της σύνταξης του Εθνικού Κτηματολογίου και της προκήρυξης δυο νέων προγραμμάτων κτηματογράφησης που αφορούν διακόσιους εξήντα οκτώ ΟΤΑ και δέκα περιφερειακές ενότητες, προκηρύχθηκαν τα παρακάτω προγράμματα από το 2011 μέχρι και σήμερα: 
Πρώτον, προκηρύχθηκε η κατάρτιση δασικού χάρτη σε πυρόπληκτες και προστατευόμενες περιοχές της χώρας. Το πρόγραμμα αυτό καλύπτει το σύνολο της έκτασης έντεκα περιφερειακών ενοτήτων της χώρας. 
Δεύτερον, προκηρύχθηκε η κατάρτιση δασικών χαρτών για εβδομήντα εννιά ΟΤΑ της χώρας και τρίτον, η κατάρτιση δασικού χάρτη σε δέκα περιφερειακές ενότητες της χώρας.  
Με την ολοκλήρωση των παραπάνω προγραμμάτων κατάρτισης δασικών χαρτών θα έχει καλυφθεί έκταση 78,95 εκατομμυρίων στρεμμάτων, που αντιστοιχούν στο 60% της ελληνικής επικράτειας. 
Όπως γνωρίζετε όμως η αρμοδιότητα για τη θεώρηση, ανάρτηση, επεξεργασία των αντιρρήσεων και κύρωση των δασικών χαρτών, σύμφωνα με το ισχύον νομοθετικό πλαίσιο, ανήκει στις αρμόδιες διευθύνσεις δασών και στην εκάστοτε γραμματεία αποκεντρωμένης διοίκησης. Τα στάδια των εργασιών κατάρτισης των δασικών χαρτών διαφοροποιούνται ανάλογα με την περιοχή, την οποία αφορούν. 
Από τη μέχρι σήμερα -και ολοκληρώνω- πορεία του έργου διαπιστώθηκαν πράγματι προβλήματα, καθυστερήσεις και αδυναμίες, οι οποίες οφείλονται κυρίως στο θεσμικό πλαίσιο. Για το λόγο αυτό, το Υπουργείο ανέλαβε νομοθετική πρωτοβουλία με την οποία θα επιταχυνθεί και η κύρωση των δασικών χαρτών της χώρας. 
Τέλος, όσον αφορά στην εκδίκαση των αντιρρήσεων που έχουν κατατεθεί στην Αττική, αυτές, σύμφωνα με την ισχύουσα νομοθεσία, εξετάζονται από τις επιτροπές εξέτασης αντιρρήσεων των δασικών χαρτών, οι οποίες συγκροτούνται με απόφαση του γενικού γραμματέα της αποκεντρωμένης διοίκησης. Οι επιτροπές αυτές δεν έχουν συγκροτηθεί ακόμα από την αρμόδια υπηρεσία, διότι απαιτήθηκε εκ νέου η δημοσίευση των αποφάσεων συγκρότησής τους, με περισσότερα στοιχεία των μελών, σύμφωνα με τις επιταγές του νόμου, αλλά και αντικατάσταση μελών. 
Σας ευχαριστώ πάρα πολύ και που μου δώσατε τη δυνατότητα να υπερβώ το χρόνο, λαμβάνοντας μέρος από τη δευτερολογία μου. 
ΠΡΟΕΔΡΕΩΝ (Λεωνίδας Γρηγοράκος): Ο κ. Ευάγγελος Αποστόλου έχει το λόγο για τρία λεπτά.</Speech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Ευχαριστώ, κύριε Πρόεδρε. 
 Κι εγώ ανάλογα θα πω στην αρχή της δευτερολογίας μου ότι πραγματικά -κι εσείς το επιβεβαιώσατε με την τοποθέτησή σας- υπάρχει καθυστέρηση και πρόβλημα. Δεν έχω όμως κανένα λόγο να μην πω ότι είναι όντως θετική αυτή η παρέμβαση στα «αγνώστου ιδιοκτήτη» και κινείται προς θετική κατεύθυνση. 
Βέβαια είναι τεράστιο το ζήτημα της χρησικτησίας, διότι εκεί πλέον συνδέεται με το χαρακτήρα του εδάφους και όταν μιλάμε για τα δασικού χαρακτήρα εδάφη, η χρησικτησία πάει στο Ελληνορωμαϊκό Δίκαιο προ του 1915. Είναι διαδικασίες που δεν μας παίρνει ο χρόνος να τις αναλύσουμε. 
Κύριε Υπουργέ, υπάρχει μια πραγματικότητα την οποία δεν πρέπει να αγνοήσετε, ότι δηλαδή η εταιρεία «ΚΤΗΜΑΤΟΛΟΓΙΟ Α.Ε.», μέχρι σήμερα τουλάχιστον, δεν υπερασπίζεται τη δημόσια κτήση, αφού από εργαλείο –σας το λέω και είναι σκληρό, αλλά αυτή είναι η πραγματικότητα- καταγραφής της δημόσιας περιουσίας έχει μετατραπεί σε εργαλείο λεηλασίας της δημόσιας περιουσίας. 
Ξέρετε, κύριε Υπουργέ, τι συμβαίνει; Κατά τη διαδικασία κατάρτισης του Κτηματολογίου οι δημόσιες υπηρεσίες δεν ενδιαφέρονται όσο πρέπει είτε, γιατί  εμποδίζονται από την εταιρεία «ΚΤΗΜΑΤΟΛΟΓΙΟ Α.Ε.» είτε, διότι ιδιαίτερα, όταν πάνε να εφαρμόσουν το τεκμήριο κυριότητας του δημοσίου –μαχητό είναι το τεκμήριο κυριότητας του δημοσίου- στην προκειμένη περίπτωση, παραγνωρίζονται ή εμποδίζεται η παρέμβασή τους. 
Επειδή κι εσείς ουσιαστικά δεν διαφωνήσατε για τα καταπατημένα των τετρακοσίων τριών χιλιάδων στρεμμάτων, θέλω να σας ρωτήσω το εξής: Έχετε καμμία επαφή ή γνωρίζετε ποια είναι η θέση του Υπουργείου Οικονομικών; Αληθεύει ότι θα υπάρξει μια ελκυστική τακτοποίηση των συγκεκριμένων ακινήτων; 
Ουσιαστικά, κύριε Πρόεδρε, οι περιπτώσεις αυτές αντιπροσωπεύουν το 40% της γνωστής δημόσιας γης. Εκεί, απ’ ότι έχει διαρρεύσει, μάλλον με ένα συμβολικό τίμημα 500 έως 600 ευρώ θα τακτοποιηθούν. Εσείς καταλαβαίνετε τι σημαίνει αυτό, διότι οι περισσότερες απ’ αυτές τις εκτάσεις είναι παραλιακές. Δεν είναι βοσκότοποι, όπως έχουμε συνηθίσει να λέμε τις λιβαδικές εκτάσεις στα βουνά. Είναι μεγάλης αξίας εκτάσεις. 
Γιατί το λέω αυτό; Διότι πρόσφατα, όταν το ΤΑΙΠΕΔ έστειλε ελεγκτές στην Ηλεία, για να δει τι γίνεται με τα περίπου δεκαπέντε χιλιάδες στρέμματα, αυτά που είχε παραχωρήσει η Κτηματική Εταιρεία του Δημοσίου στο ΤΑΙΠΕΔ, τελικά δεν βρήκε τίποτα. Πάνω από το 80% ήταν καταπατημένα. Άρα υπάρχει ένα σοβαρό πρόβλημα εκεί. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Επιτρέψτε μου, κύριε Πρόεδρε. Θα ήθελα να πω ορισμένα πράγματα και για ενημέρωση. 
Επειδή αναφερθήκατε στους δασικούς χάρτες, θέλω να αναφέρω ότι έχει ολοκληρωθεί η κατάρτιση των δασικών χαρτών σε έντεκα εκατομμύρια τριακόσιες τριάντα χιλιάδες στρέμματα, ήτοι στο 8,55% της χώρας. Από αυτά έχουν αναρτηθεί μόνο τα οκτακόσιες είκοσι έξι χιλιάδες στρέμματα και έχουν κυρωθεί μερικώς μόνο σε τέσσερις ΟΤΑ. Αντιλαμβάνεστε λοιπόν, πόσο τεράστιο πρόβλημα υπάρχει με μια εργασία. Γι’ αυτό σας ανέφερα ιδιαίτερα την περίπτωση εξέτασης των ενστάσεων της Αττικής. 
Δεν μπορώ να ξεφύγω ιδιαίτερα από την παρέμβαση του Υπουργού κ. Λιβιεράτου. Εγώ όμως τουλάχιστον προσωπικά, θεωρώ προσβλητικό για όλους αυτούς τους ανθρώπους που χρόνια ασχολούνται με την κατάρτιση και την ερμηνεία των δασικών χαρτών, το να λέει σήμερα ο Υπουργός «ξεχάστε τους χάρτες του ’45». Έχει αντιληφθεί πού θα πάει όλη αυτή η εργασία που έχει γίνει τα τελευταία χρόνια στη συγκεκριμένη διαδικασία; Πάει, τα πετάξαμε όλα! 
Άρα πώς εκφράζει τέτοιες απόψεις; Μάλιστα θα είναι, όπως λέει, γενναία η αντιμετώπιση, αν ξεχάσουμε σήμερα τι είναι δάσος. 
Εμείς, κύριε Πρόεδρε και κύριε Υπουργέ, θα καταθέτουμε προτάσεις. Πραγματικά εγώ σας τις καταθέτω τώρα, αλλά θα τις καταθέσω και όταν θα έρθει το συγκεκριμένο σχέδιο νόμου στη Βουλή, για να το συζητήσουμε.
Δείτε τη διαδικασία εξέτασης των ενστάσεων στους δασικούς χάρτες. Μη βάζετε μαζί και τις δυο ενστάσεις. Ξέρετε ότι υπάρχουν ενστάσεις για το χαρακτήρα και για το ιδιοκτησιακό. Αν τα βάλετε μαζί, μπερδεύεται η κατάσταση. Άρα, γιατί δεν εξετάζετε πρώτα το χαρακτήρα; Διότι ο χαρακτήρας πλέον θα μας δώσει και τη δυνατότητα μετά στο ιδιοκτησιακό, να εφαρμόσουμε το τεκμήριο κυριότητας του δημοσίου, δηλαδή ουσιαστικά να προασπιστούμε τη δημόσια περιουσία. 
Θα τα πούμε όμως όλα αυτά, όταν θα έρθει η σχετική νομοθετική ρύθμιση.
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Το λόγο έχει ο κύριος Υπουργός.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Θα χρειαστώ μονάχα ένα λεπτό, κύριε Πρόεδρε. 
Θα ήθελα να επισημάνω ότι το Κτηματολόγιο για εμάς –αλλά νομίζω για όλους- δεν είναι απλώς ένα σύστημα καταγραφής συναλλαγών, όπως το σύστημα των υποθηκοφυλακείων. Η εφαρμογή του συνιστά μείζονος σημασίας θεσμική μεταρρύθμιση, που τελικό στόχο έχει την εγκαθίδρυση ασφαλείας δικαίου και την προστασία των συναλλασσομένων. 
Η νομοθετική παρέμβαση, την οποία προετοιμάζουμε συστηματικά τους τελευταίους έξι μήνες -ουσιαστικά από την πρώτη μέρα που αναλάβαμε τη θέση ευθύνης, εγώ προσωπικά ως Αναπληρωτής Υπουργός Περιβάλλοντος, Ενέργειας και Κλιματικής Αλλαγής, υπεύθυνος για το Κτηματολόγιο- ακριβώς αυτό το στόχο έχει, κύριε συνάδελφε. Έχει πολλαπλό στόχο μεγάλης σημασίας: Την επιτάχυνση των διαδικασιών, όσον αφορά τις διαγωνιστικές διαδικασίες για το υπόλοιπο κομμάτι που αφορά την κτηματογράφηση, την πλήρη διασφάλιση και διαφάνεια, σε σχέση με την προστασία του δημόσιου συμφέροντος και της δημόσιας περιουσίας και βεβαίως την επιτάχυνση των εργασιών, για να είμαστε μέσα στους στόχους μας ακριβώς, για να μπορέσουμε να κάνουμε πράξη το Εθνικό Κτηματολόγιο που, όπως πολύ καλά γνωρίζετε κι εσείς, είναι εργαλείο πολλαπλής σημασίας και σημαντικότητας. Είναι εργαλείο αναπτυξιακό, είναι εργαλείο κοινωνικό, είναι εργαλείο περιβαλλοντικό, είναι εργαλείο ζωής, ουσιαστικά, για τις επόμενες μέρες και για τα επόμενα χρόνια –θα έλεγα- για την ελληνική πρόοδο και ανάπτυξη.
Στο πλαίσιο αυτό λοιπόν εγώ πραγματικά θα σας καλέσω κι εσάς κι όλους τους συναδέλφους και μέσα από τη συζήτηση που θα κάνουμε για τις ρυθμίσεις για τον εκσυγχρονισμό του Εθνικού Κτηματολογίου, να βοηθήσετε κι εσείς από την πλευρά σας, για να μπορέσουμε να κάνουμε όσο γίνεται πιο δυνατό και πιο ισχυρό αυτό το αναπτυξιακό εργαλείο που λέγεται Εθνικό Κτηματολόγιο. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς σας ευχαριστούμε.
Κυρίες και κύριοι συνάδελφοι, γίνεται γνωστό στο Σώμα ότι η συντονιστική επιτροπή των μπλόκων της Ελλάδας κατέθεσε ψήφισμα, με το οποίο εκφράζει την αντίθεσή της στην πολιτική της Κυβέρνησης και της Ευρωπαϊκής Ένωσης, που οδηγεί στην εξαθλίωση χιλιάδες φτωχούς αγρότες και ζητεί άμεσα τη λήψη μέτρων στήριξης του αγροτικού εισοδήματος.
Το ψήφισμα κατατίθεται στα Πρακτικά της σημερινής συνεδρίασης.
(Το προαναφερθέν ψήφισμα βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Η τρίτη με αριθμό 3168/19-10-2012 ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το εργασιακό μέλλον των εργαζομένων του προγράμματος «Βοήθεια στο Σπίτι» δεν θα συζητηθεί, λόγω κωλύματος του κυρίου Υπουργού και διαγράφεται.
Θα συζητηθεί η τέταρτη με αριθμό 1534/23-11-2012 αναφορά πρώτου κύκλου του Βουλευτή Ηρακλείου των Ανεξαρτήτων Ελλήνων κ. Επαμεινώνδα Μαριά προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις ελλείψεις σε εκπαιδευτικό προσωπικό στα Τεχνολογικά Εκπαιδευτικά Εκπαιδευτήρια (ΤΕΕ) του Ηρακλείου Κρήτης.
Στην αναφορά του κυρίου συναδέλφου θα απαντήσει ο Υφυπουργός κ. Θεόδωρος Παπαθεοδώρου.
Ο κ. Μαριάς έχει το λόγο για δύο λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, επανερχόμαστε στο ζήτημα των κενών και στις ελλείψεις καθηγητών που υπάρχουν στην τεχνική επαγγελματική εκπαίδευση του Νομού Ηρακλείου. Ουσιαστικά πρόκειται για μία αναφορά που καταθέσαμε στις 20-11-2012 με βάση δημοσίευμα της εφημερίδας «ΝΕΑ ΚΡΗΤΗ», η οποία και αναδείκνυε τα ζητήματα που υπήρχαν. Από τότε πέρασε πάρα πολύς καιρός και, επειδή δεν πήραμε απάντηση, τη μετατρέψαμε σε επίκαιρη ερώτηση, διότι ήδη και στις 7-1 καταθέσαμε ξανά επίκαιρη ερώτηση, σε σχέση με τις ελλείψεις στα σχολεία της δευτεροβάθμιας εκπαίδευσης του Ηρακλείου και τον άμεσο κίνδυνο που υπήρχε, να χαθεί η σχολική χρονιά, πλην όμως, λόγω κωλύματος που είχατε, δεν υπήρχε η δυνατότητα να συζητηθεί.
Βεβαίως τα θέματα των προβλημάτων και τα κενά που υπάρχουν στο Νομό Ηρακλείου, τα έχουμε αναδείξει εγκαίρως προς το Υπουργείο. Στις 11-9 είχαμε κάνει αναφορά, σε σχέση με τα προβλήματα που υπάρχουν στην πρωτοβάθμια εκπαίδευση, στις 13-9 για τα προβλήματα λειτουργίας στο Καλλιτεχνικό Σχολείο Ηρακλείου και την έλλειψη καθηγητών, στις 13-9 επίσης για τα προβλήματα λειτουργίας του Μουσικού Σχολείου Ηρακλείου, στις 15-9 για τις ελλείψεις προσωπικού στο Ευρωπαϊκό Σχολείο Ηρακλείου Κρήτης. 
Σήμερα επικοινωνήσαμε ξανά με την Ένωση Λειτουργών Επαγγελματικής Εκπαίδευσης του Νομού Ηρακλείου και μας επιβεβαίωσαν ότι το έγγραφό τους στις 14-11-2012 προς τον περιφερειακό διευθυντή εκπαίδευσης Κρήτης, με τα προβλήματα που αναφέρουν, ισχύει ακόμη. Πρώτον, στην ΕΠΑΣ του Ηρακλείου, ενώ υπάρχουν οκτώ τμήματα κομμωτικής, δηλαδή διακόσιοι μαθητές και ενώ θα έπρεπε να υπάρχουν δέκα εκπαιδευτικοί, υπάρχουν μόλις δύο. Στο ΕΠΑΛ Μοιρών στον τομέα υγείας και πρόνοιας υπάρχει μόνος ένας εκπαιδευτικός-νοσηλευτής και για τις δύο τάξεις.
Το πιο σοβαρό, κύριε Υπουργέ, είναι το παρακάτω: Στα περισσότερα ΕΠΑΛ του Νομού Ηρακλείου υπάρχουν κενά σε εκπαιδευτικούς ειδικοτήτων, όπως είναι μηχανολόγοι οχημάτων, γεωπόνοι κ.λπ.. Το 90% των εργαστηριακών μαθημάτων γίνεται από έναν εκπαιδευτικό, ενώ σύμφωνα με τη νομοθεσία για πάνω από δώδεκα μαθητές θα πρέπει να υπάρχει και δεύτερος εκπαιδευτικός.
Θα πει κάποιος: «Μα, χρειάζεται δεύτερος εκπαιδευτικός; Αυτό είναι σπατάλη». Προσέξτε: Εδώ πρόκειται για μηχανολογικά εργαστήρια με είκοσι επτά μαθητές, με χειρισμό βαρέων και επικίνδυνων μηχανημάτων. Υπάρχουν προβλήματα που ενδεχομένως, μπορεί να ανακύψουν με ηλεκτρολογικά εργαστήρια και ως εκ τούτου, απαιτείται να υπάρχει και δεύτερος εκπαιδευτικός, διότι αλλιώς δημιουργούνται αυξημένοι κίνδυνοι για τους ίδιους τους εκπαιδευομένους. Επομένως, κύριε Υπουργέ, αντιλαμβάνεστε ότι τα ζητήματα αυτά είναι πάρα πολύ σοβαρά. 
Επιβεβαιώσαμε για άλλη μία φορά ότι τα λειτουργικά κενά του ΠΥΣΔΕ Ηρακλείου με ημερομηνία 3-12-2012 επί της ουσίας μέχρι σήμερα, δεν έχουν καλυφθεί και θέλουμε να μας δώσετε μία απάντηση για ποιο λόγο η πολιτεία, το Υπουργείο σας, δεν έχει προχωρήσει στην κάλυψη των κενών και τι πρόκειται να κάνει, διότι πολλοί μαθητές έφυγαν ήδη από τα επαγγελματικά λύκεια και αρκετοί απ’ αυτούς δεν πήραν βαθμούς του πρώτου τετραμήνου.
Σας ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υφυπουργός κ. Παπαθεοδώρου για τρία λεπτά.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Κύριε Μαριά, θα ήθελα να αποκαταστήσω την αλήθεια. Την τελευταία φορά που υπήρξε αναβολή της ερώτησης, δεν ήταν λόγω δικού μου κωλύματος, αλλά λόγω αλλαγής του προγράμματος της Βουλής.
Όπως είχα την ευκαιρία να αναπτύξω και άλλη φορά, σε σχέση με παρόμοια ερώτηση για τα κενά στο Νομό Ηρακλείου, θα πρέπει να τονίσω ότι από την αρχή του έτους το Υπουργείο Παιδείας ενημερώνεται και συνεργάζεται με τις περιφερειακές διευθύνσεις εκπαίδευσης για τις ελλείψεις σε εκπαιδευτικό προσωπικό στην πρωτοβάθμια όσο και στη δευτεροβάθμια εκπαίδευση. Θα σας δώσω κάποια στοιχεία τα οποία είναι επικυρωμένα και θα δούμε και τα παραδείγματα τα οποία φέρατε, γιατί είναι αρκετά ενδιαφέροντα.
Για την κάλυψη των οργανικών κενών στα δημόσια σχολεία της δευτεροβάθμιας εκπαίδευσης τη σχολική χρονιά 2012-2013, το Υπουργείο Παιδείας, όπως ξέρετε, είχε στη διάθεσή του μικρό αριθμό πιστώσεων για μόνιμους διορισμούς. Εκατόν ογδόντα δύο μόνιμοι εκπαιδευτικοί διαφόρων ειδικοτήτων διορίστηκαν στη δευτεροβάθμια εκπαίδευση βάσει των εγκριτικών αποφάσεων. 
Συγκεκριμένα στη Διεύθυνση της Δευτεροβάθμιας Εκπαίδευσης Ηρακλείου διορίστηκαν τρεις εκπαιδευτικοί από το σύνολο των φετινών διορισμένων. Η κατανομή των περιορισμένων σε αριθμό, σε σχέση με τα προηγούμενα χρόνια, εγκεκριμένων θέσεων για διορισμό έγινε σε κλάδους στους οποίους υπάρχει μεγάλος αριθμός οργανικών κενών. 
Για την κάλυψη των λειτουργικών κενών και μετά την ολοκλήρωση των αποσπάσεων και μετά την ολοκλήρωση των διορισμών, το Υπουργείο προχώρησε στην πρόσληψη τριών χιλιάδων διακοσίων πενήντα εννέα προσωρινών αναπληρωτών, εκ των οποίων εκατόν δεκαέξι αναπληρωτές καθηγητές διαφόρων ειδικοτήτων στη Διεύθυνση Δευτεροβάθμιας Εκπαίδευσης Ηρακλείου. 
Επιπλέον το Υπουργείο Παιδείας καθ’ όλη αυτήν τη διάρκεια μεριμνά για την κάλυψη των επειγόντων και επιτακτικών λειτουργικών κενών σε σχολικές μονάδες της πρωτοβάθμιας και της δευτεροβάθμιας εκπαίδευσης, όπως αυτά τα κενά διατυπώνονται από τα αιτήματα των περιφερειακών διευθυντών. 
Γνωρίζουμε και γνωρίζετε ότι στα ΕΠΑΛ υπάρχουν κενά και δεν αναφέρομαι μόνο στο Ηράκλειο. Υπάρχουν κενά και το Υπουργείο έχει προχωρήσει σε μία εμπεριστατωμένη μελέτη έτσι, ώστε να δούμε τόσο την κατανομή του εκπαιδευτικού προσωπικού που έχει γίνει, αλλά και κάτι άλλο που είναι πολύ σημαντικό, δηλαδή την κατανομή του προσωπικού, σε σχέση με τις ανάγκες και πώς προσδιορίζονται αυτές.
Σε πολλές περιπτώσεις υπάρχουν ειδικότητες, οι οποίες επικαλύπτονται και μάλιστα αναφερθήκατε συγκεκριμένα. Δεν θέλω να στοχοποιήσω ή να αναφερθώ σ’ ένα συγκεκριμένο από τα ΕΠΑΛ που αναφέρατε, αλλά ας πούμε ότι είναι μεταξύ αυτών που αναφέρατε. Υπάρχουν ειδικότητες με τρεις μαθητές, ειδικότητες με έξι μαθητές, ειδικότητες με τέσσερις μαθητές. Γι’ αυτά τα τμήματα τα οποία είναι ολιγομελή, θα πρέπει να υπάρχουν οπωσδήποτε και οι αντίστοιχες πιστώσεις έτσι, ώστε να καλύπτονται, όπως είπατε, οι ανάγκες των ΕΠΑΛ. 
Θα ήθελα να πω και κάτι άλλο: Στην περιοχή του Ηρακλείου της οποίας γνωρίζω τη γεωγραφική ιδιαιτερότητα, υπάρχουν σήμερα οκτώ ΕΠΑΛ. Αυτό που είπαμε είναι, ότι πράγματι χρειάζεται ένας ανασχεδιασμός, διότι έτσι δημιουργούνται οι ανάγκες. Οι ανάγκες είναι πραγματικές, όπως μπορεί να είναι πάντα πραγματικές, όταν για δύο και για τρεις και για τέσσερις μαθητές χρειάζεται οπωσδήποτε διαφορετικής ειδικότητας καθηγητής.
Από την άλλη πλευρά, αυτό που μας ενδιαφέρει, είναι να στηρίξουμε τα τεχνολογικά λύκεια και όχι μόνο να τα στηρίξουμε, αλλά να υπάρχει ουσιαστική διασύνδεσή τους με την αγορά εργασίας.
Από εκεί και πέρα το Υπουργείο παρακολουθεί τις υφιστάμενες ελλείψεις και καταβάλλει μέγιστες προσπάθειες για την αποτελεσματικότερη και δίκαιη κατανομή των πιστώσεων του τακτικού προϋπολογισμού που υπάρχουν, αλλά επίσης και για την απορρόφηση και αξιοποίηση των κονδυλίων του εθνικού στρατηγικού πλαισίου αναφοράς, ανά την επικράτεια, με πρωταρχική μας μέριμνα το να υπάρξει κάλυψη των κενών, ιδιαίτερα εκεί όπου οι ανάγκες είναι επιτακτικές και άμεσες.
Στη δευτερολογία μου θα έχω το χρόνο να σας δώσω περισσότερα στοιχεία.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Μαριάς για δύο λεπτά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, απ’ ότι θυμάμαι, είχατε επικαλεστεί κώλυμα ότι δεν θα ερχόσασταν στην απάντηση της ερώτησής μου, απλά μετά συνέπεσε να αναβληθεί η όλη διαδικασία. Είχατε επικαλεστεί όμως το κώλυμα και δεν θα ερχόσασταν. 
Να δούμε τώρα τα θέματα που θέσατε. Πρώτα από όλα, δεν αμφισβητείται ότι αυτήν τη στιγμή υπάρχουν τουλάχιστον σαράντα δύο κενά στα ΕΠΑΛ και εκατόν τριάντα πέντε κενά, συνολικά, στο Ηράκλειο. Σε απάντηση που είχατε δώσει την προηγούμενη εβδομάδα σε ερώτηση άλλου συναδέλφου, είχατε παραδεχθεί και είχατε πει: «θα δούμε ότι η Κρήτη είναι μια περιοχή, η οποία σε ορισμένες ειδικότητες έχει πλεόνασμα, ενώ στο Ηράκλειο έχουμε μεγάλα ελλείμματα». Εσείς ο ίδιος, δηλαδή είχατε δεχθεί ότι υπάρχουν αυτά τα ελλείμματα. 
Το θέμα είναι τώρα ότι συνεχίζονται τα προβλήματα. Για παράδειγμα, έχω επιστολή της Πανελλήνιας Ένωσης Γονέων Μουσικών και Καλλιτεχνικών Σχολείων και ειδικότερα για το Μουσικό Σχολείο στο Ηράκλειο, η οποία λέει ότι υπάρχουν ξανά τα προβλήματα. Έχω επίσης έγγραφο με ημερομηνία 28-1-2013 της ΟΛΤΕΕ, δηλαδή της Ομοσπονδίας Λειτουργών Τεχνικής Επαγγελματικής Εκπαίδευσης, στην οποία, πέραν των άλλων, διαμαρτύρονται, διότι οι προμήθειες και οι εγκαταστάσεις διαδραστικών συστημάτων αξίας 44 εκατομμυρίων ευρώ, κατά κύριο λόγο, δεν πηγαίνουν στα σχολεία της τεχνικής και επαγγελματικής εκπαίδευσης. Από αυτό το γεγονός ανακύπτει και το εξής: αν υπολογίσετε την εθνική συμμετοχή που προκύπτει σ’ αυτό το πρόγραμμα, αναδεικνύεται ένα πολύ σημαντικό κονδύλιο περί τα 10 εκατομμύρια ευρώ. 
Το ερώτημά μου είναι, χωρίς να αμφισβητώ ότι πρέπει να πάμε σε μία νέα μορφή εκπαίδευσης με διαδραστικό υλικό, κατά πόσον υπάρχει πλέον αδυναμία από τη δική σας πλευρά, ως Υπουργείο, να διασφαλίσετε τις αναγκαίες πιστώσεις, για να έχετε τους εκπαιδευτικούς και κυρίως τους αναπληρωτές. 
Θέσατε και ένα άλλο ζήτημα, ότι θα πρέπει να γίνει μία αναδιάρθρωση πλέον στο Ηράκλειο. Τα προβλήματα, δηλαδή, τα οποία υπάρχουν σε επίπεδο πολιτείας και η υποχρηματοδότηση θα λυθούν με τέτοιο τρόπο,  δηλαδή με το να γίνουν συγχωνεύσεις -αντιλαμβάνομαι ότι αυτό θέλετε στην περιοχή του Ηρακλείου- που θα  είναι εις βάρος των ίδιων των μαθητών. 
Λέω λοιπόν ότι τα πράγματα έχουν μια βάση και την ξέρετε καλύτερα από εμάς. Η βάση αυτή λέγεται μνημόνιο. Έχω εδώ μαζί μου το μεσοπρόθεσμο, το οποίο εγκρίθηκε και πάντοτε μου αρέσει να το υπενθυμίζω και στους συναδέλφους που το ψήφισαν και στην Κυβέρνηση που το εισηγήθηκε. Λέτε λοιπόν στο σημείο 14 για τις μισθολογικές παρεμβάσεις: «μείωση αναπληρωτών καθηγητών μέσω αύξησης ωρών διδασκαλίας». 
Δεν θα δοθούν 41 εκατομμύρια ευρώ το 2013, δεν θα δοθούν 61 εκατομμύρια ευρώ για αναπληρωτές το 2014 -θα φύγουν, δηλαδή, περί τους δέκα χιλιάδες αναπληρωτές- και δεν θα δοθούν άλλα 100 εκατομμύρια ευρώ το 2016. Θα έχουμε συνολική μείωση 200 εκατομμυρίων ευρώ για αναπληρωτές καθηγητές. Άμα δεν διαθέσετε κονδύλια, προφανώς θα υπάρχουν κενά και όσες φιλότιμες προσπάθειες και αν κάνετε -και εσείς προσωπικά, κύριε Υπουργέ, που είστε πανεπιστημιακός δάσκαλος- για να αντιμετωπίσετε τα προβλήματα, δεν θα μπορέσετε να το κάνετε. 
Υπάρχει κυρίως και το μνημόνιο 3, το οποίο ξεχνούμε. Στη σελίδα 50 λοιπόν στο μνημόνιο οικονομικών και χρηματοπιστωτικών πολιτικών αναφέρεται ότι: «υιοθέτηση νομοθεσίας ώστε να επιτραπούν οι υποχρεωτικές μεταθέσεις» κ.λπ., δεύτερον, «να συγχωνευτούν οι σχολικές μονάδες» -προφανώς σε αυτό θα αναφέρεστε, κύριε Υπουργέ- «να μετακινηθεί διοικητικό προσωπικό. Μετά την υιοθέτηση της νομοθεσίας να εκδοθεί μια απόφαση από την κοινή υπουργική επιτροπή για τη μείωση του αριθμού του μη μονίμου διδακτικού προσωπικού σε ετήσια βάση έως δύο χιλιάδες εκπαιδευτικούς με δεκάμηνες συμβάσεις». Το ίδιο το μνημόνιο λοιπόν είναι αυτό, το οποίο περιορίζει τη δυνατότητα στο Υπουργείο σας να προχωρήσει. 
Κλείνοντας, κύριε Πρόεδρε, θα ήθελα να πω ότι η παρέμβαση που κάνουμε στα θέματα της τεχνικής, επαγγελματικής εκπαίδευσης, για εμάς, πέραν του ειδικού ενδιαφέροντος για το Ηράκλειο και για την Κρήτη, έχει την αξία μιας ευρύτερης παρέμβασης, η οποία έχει σχέση με τη στήριξη της τεχνικής, επαγγελματικής εκπαίδευσης. Κι αυτό, διότι πιστεύουμε ότι πρέπει να αναβαθμιστεί η πρωτογενής παραγωγή, η μεταποίηση, να πάψουμε να είμαστε ένα κράτος παροχής υπηρεσιών και να προχωρήσουμε σε βάθος.   
Τέλος θα ήθελα να κάνω μία επισήμανση, αν και είναι εκτός ερωτήσεως. 
Σας ενημερώνω, όπως με ενημέρωσε η ΕΛΤΕ Ηρακλείου, ότι το πρόγραμμα που έχει σχέση με τα ζητήματα της πρακτικής άσκησης των μαθητών των Τεχνικών Επαγγελματικών Λυκείων, έχει βαλτώσει και θα πρέπει να κάνετε κάτι για να ξεμπλοκάρει. Υπάρχουν κονδύλια της Ευρωπαϊκής Ένωσης, οι μαθητές θέλουν να πάνε για πρακτική άσκηση και υπάρχει και σε αυτό το ζήτημα πρόβλημα.
Σας ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υφυπουργός κ. Παπαθεοδώρου για τρία λεπτά.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Κύριε Μαριά, θα καταλήξω σε ορισμένα συμπεράσματα στο τέλος της δευτερολογίας, τα οποία νομίζω ότι συγκλίνουν με την αγωνία την οποία εκφράσατε.
Θα μου επιτρέψετε να πω το εξής, προηγουμένως: Πράγματι και την προηγούμενη φορά, απαντώντας σε σχετική ερώτηση, είχα πει ότι στην Κρήτη σε ορισμένες περιπτώσεις και σε ορισμένες περιοχές, υπάρχουν πλεονάσματα σε εκπαιδευτικό προσωπικό, ενώ στο Ηράκλειο υπάρχουν ελλείμματα. Αυτό το πρόβλημα δεν θα μας το λύσει κανένα μνημόνιο είτε υπάρχει είτε διά μαγείας καταργηθεί, διότι αυτό δεν λέγεται μνημόνιο, λέγεται εξορθολογισμός, αν θέλουμε να περάσουμε σε μία διαφορετική κατανομή έτσι, ώστε να μην υπάρχουν στη διπλανή πόλη πλεονάσματα και στην άλλη πόλη ελλείμματα, τα οποία δυσχεραίνουν τη λειτουργία της δημόσιας εκπαίδευσης. Επομένως αυτό το οποίο είπα, ότι θα πρέπει να ξαναδούμε το συσχετισμό αναγκών και δυνατοτήτων, είναι όχι απλά μία διαπίστωση, αλλά μία πρόθεση πολιτικής.
Βεβαίως υπάρχουν κενά. Οι αναπληρωτές μόνο για το Ηράκλειο ήταν συνολικά εκατόν δεκαέξι, όπως σας είπα προηγουμένως. Δώσαμε σε όλες τις ειδικότητες έτσι, ώστε να καλύψουμε όλες τις ανάγκες, όχι βεβαίως όσους θα θέλαμε και το τονίζω αυτό.
Υπενθύμισα όμως προηγουμένως, ότι ορισμένες ανάγκες δεν τις θεωρώ πλασματικές, θεωρώ απλώς ότι είναι αποτέλεσμα ενός κακού σχεδιασμού προηγούμενων ετών και αυτό θέλουμε να θεραπεύσουμε. Παράλληλα όμως πήραμε μέτρα, ακόμα και τώρα, επειδή ακριβώς υπήρχαν οι ελλείψεις στη δημόσια εκπαίδευση.
Κατ’ αρχάς, είπαμε το εξής: Οι εκπαιδευτικοί που βρίσκονται στη διάθεση της εκπαίδευσης ανά περιφερειακή διεύθυνση, θα διατίθενται άμεσα στα σχολεία, εφόσον στην περιοχή στην οποία ανήκουν, υπάρχουν κενά. Αυτό έγινε σε όλες τις περιφέρειες της Ελλάδας. 
Υπήρξε και μία άλλη πρωτοβουλία, διότι στην αρχή του χρόνου πράγματι μεταξύ των αποσπάσεων υπήρξαν και αποσπάσεις εκπαιδευτικών σε ΙΕΚ. Αυτό το οποίο υπέγραψα αυτές τις ημέρες είναι, ότι άμεσα οι εκπαιδευτικοί οι οποίοι βρίσκονται αποσπασμένοι σε ΙΕΚ, θα πρέπει να καταλάβουν τις θέσεις τους σε λειτουργικά κενά σε σχολεία. 
Επίσης θα ήθελα να σας ενημερώσω ότι έχουν εγγραφεί ορισμένες νέες προβλέψεις αναπληρωτών στη δευτεροβάθμια εκπαίδευση και αναμένεται να εγκριθεί η σχετική απόφαση από το Υπουργείο Οικονομικών τις αμέσως επόμενες ημέρες.
Θέλω να καταλήξω με το εξής: Συμφωνώ απόλυτα μαζί σας και νομίζω ότι είναι πλέον εθνική ανάγκη για ένα νέο σχεδιασμό όχι απλά στο γενικό λύκειο, αλλά στην ουσία στο τεχνολογικό λύκειο. Είναι κάτι το οποίο στο Υπουργείο Παιδείας αποτελεί σταθερή πεποίθησή μας, εδραία πεποίθησή μας ότι η μεταρρύθμιση που θα έρθει στη Βουλή για το λύκειο και το τεχνολογικό λύκειο, πρέπει να συνδέει τις ανάγκες της χώρας με την τεχνολογική εκπαίδευση. Είμαστε από αυτές τις χώρες της Ευρώπης που έχουν το χαμηλότερο ποσοστό εγγεγραμμένων μαθητών σε τεχνολογικά λύκεια, ενώ εκεί βρίσκεται ακριβώς ένας από τους παράγοντες της λύσης -και όχι του προβλήματος- για την καταπολέμηση της ανεργίας. 
Αυτό λοιπόν το οποίο δουλεύουμε -και σε πολύ μικρό χρονικό διάστημα θα δείτε ότι θα συζητηθεί στη Βουλή- είναι ένα τεχνολογικό λύκειο σύγχρονο, μοντέρνο, συνδεδεμένο με τις επαγγελματικές ανάγκες των  μαθητών, αλλά πάνω απ’ όλα συνδεδεμένο με μία άλλου τύπου εκπαίδευση, η οποία θα έχει σχέση και με την κοινωνία και με την οικονομία.
Κύριε Πρόεδρε, ευχαριστώ για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε, κύριε Υπουργέ.
Οι Βουλευτές κ.κ. Νίκη Φούντα και Ευθύμιος Καρανάσιος ζητούν ολιγοήμερη άδεια για απουσία στο εξωτερικό. 
Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η Βουλή ενέκρινε τη ζητηθείσα άδεια.
Η πέμπτη με αριθμό 2216/15-1-2013 αναφορά πρώτου κύκλου της Βουλευτού Β΄ Αθήνας του Λαϊκού Συνδέσμου-Χρυσή Αυγή κ. Ελένης Ζαρούλια προς τον Υπουργό Υγείας, σχετικά με τους κινδύνους που εγκυμονεί η υποχρεωτική συνταγογράφηση της δραστικής ουσίας δεν θα συζητηθεί, λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Κύριε Πρόεδρε, μου επιτρέπετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ορίστε, κυρία Ζαρούλια.</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Κύριε Πρόεδρε, αυτό που συμβαίνει εδώ, πιστεύω ότι για τα δημοκρατικά ήθη είναι ανεπίτρεπτο. Θέλω να καταγγείλω αυτούς που χειρίζονται ό,τι πολυτιμότερο υπάρχει: την υγεία. Απαξιούν να απαντήσουν όχι στο κόμμα της Χρυσής Αυγής στο 7%, το μισό εκατομμύριο Ελλήνων, αλλά αυτό το θέμα αφορά όλους τους Έλληνες, καθ’ ότι η αρρώστια δεν ζητάει πολιτικά φρονήματα, αν κάποιος χρειαστεί φαρμακευτική αγωγή. 
Από πέρυσι το Νοέμβριο κάνουμε αναφορές. Μας απαξιούν. Φτύνουν κατάμουτρα ένα ολόκληρο έθνος. Για το θέμα αυτό της συνταγογράφησης της δραστικής ουσίας έχει καταφύγει και ο ΙΣΑ στο Συμβούλιο της Επικρατείας. Ποιοι είναι αυτοί που απαξιούν να έρθουν να το συζητήσουμε; 
Δεν ξέρω αν επιτρέπεται να καταθέσω για τα Πρακτικά σχετικό έγγραφο, όπου φαίνεται ότι οι Ιταλοί είπαν όχι, όπως επίσης...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν μπορείτε να καταθέσετε.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Δεν μπορώ. Ωραία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας έδωσα το λόγο, επειδή ξέρω ότι ο Υπουργός είναι συνεπής. Ειδικά αυτός ο Υπουργός είναι συνεπής.</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Είναι τρεις σ’ αυτό το Υπουργείο. 
Βεβαίως η κ. Σκοπούλη δεν μπορεί να αφιερώσει λίγο χρόνο. Έχει άλλες εργασίες, παραδείγματος χάριν, να γράφει ενενήντα σελίδες, για να υπερασπίζεται τον άντρα της που έχει κάνει απευθείας ανάθεση για αντιδραστήρες. Τι θα λέμε; Την απασχολεί η υγεία των Ελλήνων; Όχι βέβαια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δικαιούστε βάσει Κανονισμού να ξανακαταθέσετε την ερώτησή σας.</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Αυτό που γίνεται εδώ, είναι απαράδεκτο! Υπάρχουν κοινοβουλευτικές διαδικασίες που δεν ακολουθείτε. Κατηγορείτε εμάς για φασίστες, ενώ εσείς είστε περισσότερο φασίστες από εμάς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Ζαρούλια, για την απουσία των Υπουργών έχει πάρει απόφαση η Διάσκεψη των Προέδρων. 
Σας ευχαριστώ πολύ.</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Ποιοι είναι αυτοί που αποφασίζουν και διατάζουν;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η Διάσκεψη των Προέδρων έχει αποφασίσει γι’ αυτά τα θέματα. 
Σας ευχαριστώ.  
Η έκτη με αριθμό 5444/5-12-2012 ερώτηση πρώτου κύκλου  του&#160;Βουλευτή Β´ Αθήνας του Κομμουνιστικού Κόμματος Ελλάδας&#160;κ. Χρήστου Κατσώτη &#160;προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις συγχωνεύσεις και καταργήσεις τμημάτων στην πρωτοβάθμια και δευτεροβάθμια εκπαίδευση δεν θα συζητηθεί, λόγω κωλύματος του κυρίου Βουλευτή και διαγράφεται. 
Η πρώτη με αριθμό 6470/29-1-2013&#160;ερώτηση δεύτερου κύκλου του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Οικονομικών, σχετικά με το σχεδιασμό νομοθετικής πρωτοβουλίας για την αντιμετώπιση της καταχρηστικής αύξησης του περιθωρίου κέρδους από τα πιστωτικά ιδρύματα δεν θα συζητηθεί, λόγω αναρμοδιότητας και διαγράφεται.
Η δεύτερη με αριθμό 5717/14-12-2012 ερώτηση δεύτερου κύκλου του Βουλευτή Β´ Αθήνας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δημητρίου Στρατούλη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την κατάργηση υπηρεσιών του Σώματος Επιθεώρησης Εργασίας σε πολλές περιοχές της χώρας δεν θα συζητηθεί, λόγω κωλύματος του κυρίου Υπουργού και διαγράφεται.
Η τρίτη με αριθμό 5322/19-12-2012 ερώτηση δεύτερου κύκλου του Ανεξάρτητου Βουλευτή Μαγνησίας&#160;κ. Παρίση Μουτσινά προς την Υπουργό Τουρισμού, σχετικά με τη λειτουργία παράνομων τουριστικών καταλυμάτων στην ευρύτερη περιοχή του Πηλίου δεν θα συζητηθεί, λόγω κωλύματος της κυρίας Υπουργού και διαγράφεται. 
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Νόμος περί εξαρτησιογόνων ουσιών και άλλες διατάξεις».
Η Διάσκεψη των Προέδρων αποφάσισε στη συνεδρίασή της στις 28-2-2013 τη συζήτηση του νομοσχεδίου σε δυο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή συνεδρίαση θα συζητηθούν τα άρθρα και οι τροπολογίες του νομοσχεδίου ως μια ενότητα. 
Από το ΣΥΡΙΖΑ έχει οριστεί εισηγήτρια η Βουλευτής κ. Βασιλική Κατριβάνου και Κοινοβουλευτικός Εκπρόσωπος ο κ. Παναγιώτης Λαφαζάνης. Βέβαια ο ΣΥΡΙΖΑ έχει ορίσει και ειδικούς αγορητές τους Βουλευτές κ. Χρήστο Μαντά και κ. Ζωή Κωνσταντοπούλου, αλλά η Διάσκεψη των Προέδρων έχει αποφασίσει ότι θα πρέπει να αλλάξει ο Κανονισμός, για να μπορέσουν να γίνουν ειδικοί αγορητές αυτοί που προτείνονται από τον ΣΥΡΙΖΑ.
Από το ΠΑΣΟΚ ορίζεται ως ειδικός αγορητής ο Βουλευτής κ. Τριαντάφυλλος Κωνσταντίνος και ως Κοινοβουλευτικός Εκπρόσωπος ο κ. Γεώργιος Ντόλιος. 
Από τους Ανεξάρτητους Έλληνες ορίζεται ειδική αγορήτρια η κ. Χρυσούλα Γιαταγάνα και Κοινοβουλευτικός Εκπρόσωπος ο κ. Επαμεινώνδας Μαριάς. 
Από τη Χρυσή Αυγή ορίζεται ειδικός αγορητής ο Βουλευτής Νομού Αττικής κ. Ηλίας Κασιδιάρης. 
Από τη Δημοκρατική Αριστερά ορίζεται ειδικός αγορητής ο Βουλευτής Α΄ Αθήνας κ. Γιάννης Πανούσης.
Από την Κοινοβουλευτική Ομάδα του Κομμουνιστικού Κόμματος Ελλάδος ορίζεται ειδικός αγορητής ο κ. Γκιόκας Γιάννης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα θέλαμε μέσα από το Προεδρείο της Βουλής να κάνουμε μια έκκληση: Να αποσυρθεί η κύρωση της συμφωνίας ανάμεσα στο ελληνικό δημόσιο, την «KAVALA OIL»  και την «ENERGEAN OIL». 
Κάνουμε αυτήν την έκκληση…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός δεν είναι εδώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν θα αναπτύξω. Απλώς το θέτω υπ’ όψιν και του Προεδρείου και της Ολομέλειας της Βουλής.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, το Προεδρείο είναι ενημερωμένο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, ένας νομός είναι ανάστατος. Έχει δημιουργηθεί τεράστιο κοινωνικό πρόβλημα. Μιλάμε για μέγα σκάνδαλο. Δεν είναι δυνατόν η Βουλή να επιχειρήσει να κυρώσει κάτι το οποίο είναι όχι μόνο μέγα ως σκάνδαλο, αλλά έχει κάνει ανάστατο…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, δεν θέλω να πυροδοτήσω συζήτηση.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό το θέτω προκαταρκτικά…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ό,τι είναι να συζητηθεί, θα συζητηθεί εκείνη την ώρα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα αφήστε με…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ναι, αλλά ζητάει και ο κ. Μαριάς το λόγο, θα τον ζητήσουν και όλοι, κύριε Λαφαζάνη. Σας είπα να το συζητήσουμε οργανωμένα την ώρα που πρέπει. Εγώ με ευγένεια σας έδωσα το λόγο και βλέπετε τώρα τι κάνετε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, το θέτω προκαταρκτικά, για να το έχετε υπ’ όψιν σας.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, θα το συζητήσουμε μετά. Στις 20.00΄ η ώρα, όταν θα έρθει ο Υπουργός…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα έχουμε κύκλο παρεμβάσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εννοείται ότι θα έχετε. 
Η κ. Κατριβάνου έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, παρακαλώ το λόγο επί της διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, κάτι είπατε περί αγορητών. Στη διαδικασία όλων των συνεδριάσεων επί του συγκεκριμένου νομοσχεδίου, που έγινε μία σοβαρή συζήτηση, υπήρχε το καθεστώς –και κατά τον Κανονισμό- των δύο αγορητών. Από την πλευρά μας, δηλαδή, πέραν του εισηγητού, υπήρχαν δύο αγορητές. Ενδεχομένως και από τις άλλες πλευρές. 
Θα παρακαλούσαμε λοιπόν και στην Ολομέλεια να ακολουθήσουμε το ίδιο. Είναι καιρός να αρχίσει μία πιο ουσιαστική συζήτηση και να υπάρχει μία μεγαλύτερη άνεση. Επειδή προηγουμένως είπατε τα ονόματα…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ξέρετε το σεβασμό που έχω στο πρόσωπό σας. Επειδή υπάρχει η Διάσκεψη των Προέδρων κι έχει πάρει αυτήν την απόφαση, μπορούν οι δύο αυτοί συνάδελφοι Βουλευτές…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Έχει πάρει. Το έχουμε συζητήσει, κύριε Λαφαζάνη, στη Διάσκεψη των Προέδρων.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Στη Διάσκεψη των Προέδρων έχουμε συζητήσει αυτό το θέμα, ότι πρέπει να αλλάξει ο Κανονισμός της Βουλής για να γίνει αυτό. 
Κύριε Βούτση, οι δύο συνάδελφοι Βουλευτές μπορούν να γραφτούν ως ομιλητές.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Αυτό το μπορούμε και οι υπόλοιποι.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Με προτεραιότητα.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Και οι υπόλοιποι θα γραφτούμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας είπα, με προτεραιότητα. Να γραφτούν με προτεραιότητα ομιλητές.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Είναι και ο χρόνος.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Και ο χρόνος το ίδιο πράγμα είναι. Ακριβώς το ίδιο είναι. Και όταν γίνει η τροποποίηση του Κανονισμού της Βουλής, θα το δεχθούμε αυτό.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Πάντως δεν το καταλαβαίνω…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο Κανονισμός της Βουλής το λέει αυτό. Εσείς παραφράζετε τον Κανονισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λέει, αλλά δεν εφαρμόζεται, κύριε Λαφαζάνη. Κι έχουμε συζητήσει ότι μέχρι στιγμής, δεν εφαρμοζόταν αυτό…</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Υπάρχει κάποια αντίρρηση γι’ αυτό;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εμείς έχουμε αντίρρηση.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Α, έχετε αντίρρηση; Έχουν αντίρρηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Οι κύριοι συνάδελφοι λοιπόν θα γραφούν ομιλητές.
Η κ. Κατριβάνου έχει το λόγο για δεκαπέντε λεπτά.</ChairmanSpeech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, παρακαλώ το λόγο.</Speech>
  ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κύριος Υπουργός για να κάνει κάποιες παρεμβάσεις.</ChairmanSpeech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Θα μου επιτρέψετε, κυρίες και κύριοι Βουλευτές, εισάγοντας το νομοσχέδιο για τις εξαρτησιογόνες ουσίες και λοιπές διατάξεις στην Ολομέλεια του Κοινοβουλίου, να ευχαριστήσω από την πλευρά του Υπουργείου Δικαιοσύνης πρωτίστως τα μέλη της επιτροπής, όχι μόνο γιατί κατά πλειοψηφία δέχθηκαν τις προτάσεις του Υπουργείου αλλά γιατί με τις συγκεκριμένες προτάσεις συνέδραμαν ώστε να καλυφθούν κενά ή να προβληθούν οι θέσεις των κυρίων Βουλευτών.
Δεύτερον, θα μου επιτρέψετε να σας γνωρίσω ότι αποσύρονται από το νομοσχέδιο τα άρθρα 79 και 93. 
Ως προς, δε, τις νομοτεχνικές βελτιώσεις, τις οποίες καταθέτω για τα Πρακτικά, θα ήθελα να πω τα εξής:
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Αντώνιος Ρουπακιώτης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελ. 46 έως 55)</Speech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα ήθελα να ξεκινήσω με το άρθρο 1, στο οποίο αναφέρεται ότι: «Με τον όρο «ναρκωτικά», κατά την έννοια του νόμου αυτού, νοούνται ουσίες με διαφορετική χημική δομή…» κ.λπ.. Προσβλέπουμε στην ανακούφιση των χρονίως πασχόντων από τα συμπτώματα συγκεκριμένης νόσου –όποια κι αν είναι αυτή- για την οποία αυτές κρίνονται ιατρικά επιβεβλημένες.
Άρθρο 5: Στην Επιτροπή Ναρκωτικών προβλέπεται και η συμμετοχή έξι καθηγητών Ανωτάτων Εκπαιδευτικών Ιδρυμάτων ανά έναν με ειδίκευση στα γνωστικά αντικείμενα. 
Επίσης, στο ίδιο άρθρο θα δείτε το πώς επιλέγεται ο Πρόεδρος, τα τακτικά και αναπληρωματικά μέλη της Επιτροπής, καθώς και ο γραμματέας της. 
Στη «Διακίνηση ναρκωτικών», στο άρθρο 20, υπάρχει μία διαφοροποίηση. Προβλέπεται ότι όποιος, εκτός από τις περιπτώσεις που προβλέπονται στα άρθρα 21, 22 και 23, διακινεί παράνομα ναρκωτικά, τιμωρείται με κάθειρξη τουλάχιστον οκτώ ετών, ενώ στο σχέδιο προβλέπονταν πέντε έτη φυλάκισης.
Στο άρθρο 21 προβλέπεται ότι με ποινή φυλάκισης τιμωρείται όποιος διακινεί μικροποσότητες ναρκωτικών με σκοπό να εξασφαλίσει την κάλυψη των καθημερινών ατομικών του αναγκών χρήσης και είναι εξαρτημένος. Δηλαδή, αυτό προστέθηκε κατά βάση. Θα τα δείτε, για να μην αναλώνω χρόνο.
Μία ανάλογη ρύθμιση έχει γίνει στο άρθρο 30, που συνδέεται ακριβώς με 21.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Υπουργέ, δεν χρειάζεται να το διαβάσετε. Έχει διανεμηθεί.</ChairmanSpeech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πολύ που με ακούσατε.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Δεν έχει διανεμηθεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Έχει δοθεί για να διανεμηθεί.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Κύριε Πρόεδρε, αν δεν γνωρίζουμε αυτές τις βασικές αλλαγές, οι οποίες είναι καίριες -δηλαδή αν τη διακίνηση από χρήση από πλημμέλημα, την κάνει κακούργημα, αν τα πέντε έτη εκκίνηση τα ανεβάζει στα οκτώ έτη- πώς θα τοποθετηθούμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Κατριβάνου, θα διανεμηθούν. Και νομίζω ότι στη δευτερολογία σας μπορείτε να πάρετε θέση σε αυτό.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Μα τι λέτε; Αυτό είναι ένα βασικό θέμα για το αν θα υποστηρίξεις ένα νομοσχέδιο ή όχι. Το να ξέρεις αν η μικροδιακίνηση για κάλυψη των βασικών αναγκών χρήσης είναι κακούργημα ή πλημμέλημα, είναι καίριο για ένα νομοσχέδιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα πάρει το λόγο ο κ. Τριαντάφυλλος…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, μου επιτρέπετε επί της διαδικασίας;</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, επειδή το ζήτημα αυτό είναι αρκετά σοβαρό, αντί να ισχύσει αυτό το τυπικό που λέτε ότι διενεμήθησαν, ας έχει πέντε λεπτά ο Υπουργός για να το αναλύσει, να ακούσει η Αίθουσα και να μπορούν οι εισηγητές με μία ηρεμία να τοποθετηθούν. Δηλαδή, θα σηκωθεί κάποιος και θα κάνει μία εισήγηση, προσπαθώντας να διαβάσει τι διανεμήθηκε. 
Η παράκληση είναι προς τον κύριο Υπουργό: Ας αναλύσει τις συγκεκριμένες αλλαγές που φέρνει και να ξεκινήσει η συζήτηση. Νομίζω ότι είναι εύλογο. Και ο ίδιος το επιθυμούσε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Υπουργέ, αν μπορείτε να αναφερθείτε στα καίρια θέματα.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ο κύριος Υπουργός τα έχει πει και στην επιτροπή.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Τα έχετε πει, βέβαια, και στην επιτροπή, κύριε Υπουργέ.</ChairmanSpeech> 
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Υπονοεί ο κ. Μαριάς τις αναδιατυπώσεις ή νομοτεχνικές βελτιώσεις;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αυτό εννοεί.</Speech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ήδη άρχισα σε αυτές να αναφέρομαι, αλλά εσείς, κύριε Πρόεδρε, παρεμβήκατε –και ευχαριστώ- και μου είπατε ότι αφού έχουν διανεμηθεί, παρέλκει η αναγκαιότητα να αναπτύξω…</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Δεν έχουν διανεμηθεί.</Speech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εγώ δεν έχω αντίρρηση να αναφερθώ. Θα είναι, όμως, χρόνος.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Κύριε Υπουργέ, δεν έχουν διανεμηθεί οι αλλαγές. Δεν ξέρουμε τι αλλάζετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Τις έχω υπογράψει και τις έχω στείλει για διανομή, κυρία Κατριβάνου.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Μας ζητάτε να κάνουμε τη βασική μας τοποθέτηση ως Αντιπολίτευση χωρίς να γνωρίζουμε βασικές τροποποιήσεις στο τελικό σχέδιο του νομοσχεδίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν σας το ζήτησα, κυρία Κατριβάνου. Έδωσα το λόγο στον κ. Τριαντάφυλλο. Αφήστε τον κύριο Υπουργό…</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Κύριε Πρόεδρε, πώς ζητάτε…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Κατριβάνου, σας παρακαλώ πάρα πολύ δεν έχετε το λόγο!
Κύριε Υπουργέ, συνεχίστε.</ChairmanSpeech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Οι νομοτεχνικές βελτιώσεις είναι ελάχιστες. Ήδη άρχισα να αναφέρομαι σε αυτές. Σταμάτησα στο άρθρο 30 που συνδέεται με το 21. Δεν θα υποδείξω πού η Βουλή ή η Ολομέλεια θα σταματήσει για να αξιολογήσει ιδιαίτερα. Όφειλα, όμως, να αναφερθώ ακριβώς στις αλλαγές που έγιναν στα άρθρα 20 και 21 κατά συνδυασμό με το άρθρο 30, διότι πράγματι εκεί υπάρχει μία διαφοροποίηση.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι διαφοροποίηση;</Speech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είπα, κυρίες και κύριοι, πως ύστερα από πρόταση της Βουλής –Βουλευτή, μάλιστα, και στην επιτροπή- στο άρθρο 52 γίνεται αναφορά στο ότι ο πρόεδρος του Διοικητικού Συμβουλίου του ΟΚΑΝΑ πρέπει να είναι εξειδικευμένος επιστήμονας εγνωσμένου κύρους από το χώρο των επιστημών Υγείας ή των Κοινωνικών και Ανθρωπιστικών επιστημών και πως ορίζεται με απόφαση του Υπουργού Υγείας.
Επίσης, υπάρχει μία προσθήκη στην παράγραφο 3 του ιδίου άρθρου, όπου προβλέπεται ότι στον ΟΚΑΝΑ μπορούν να αποσπώνται υπάλληλοι του δημοσίου, καθώς και στελέχη των κέντρων πρόληψης, ύστερα από αίτησή τους.
Στο άρθρο 58, με την ίδια διαδικασία και τους ίδιους όρους μπορούν να ιδρύουν αντίστοιχες μονάδες που προβλέπονται στο πρώτο εδάφιο της προηγούμενης παραγράφου, δηλαδή θεραπευτικά κέντρα, πρώτον, δήμοι και περιφέρειες –υπήρχαν κοινότητες, κοινότητες πλέον δεν έχουμε και λέμε περιφέρειες- δεύτερον, κοινωφελή ιδρύματα, εφόσον τούτο προβλέπεται από τις καταστατικές τους διατάξεις, τρίτον, εκκλησιαστικοί φορείς, τέταρτον, ανώτατα εκπαιδευτικά ιδρύματα και πέμπτον –εδώ υπάρχει μια προσθήκη- νομικά πρόσωπα –όποια κι αν είναι αυτά- μη κερδοσκοπικού χαρακτήρα, που επιδιώκουν αποκλειστικά τους αναφερομένους στην παράγραφο 1 σκοπούς.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Οι εκκλησιαστικοί φορείς ποιοι είναι; Μπορείτε να μας τους προσδιορίσετε;</Speech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός  Δικαιοσύνης, Διαφάνειας και Ανθρωπίνων Δικαιωμάτων): Η Εκκλησία της Ελλάδος, κύριε Λαφαζάνη, και οι οργανώσεις-μορφώματα, τα οποία λειτουργούν υπό τη σκέπη της.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Α, τότε με συγχωρείτε. Εδώ ανοίγετε ένα κεφάλαιο απέραντο.</Speech> 
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός  Δικαιοσύνης, Διαφάνειας και Ανθρωπίνων Δικαιωμάτων): Θα το σχολιάσετε και με ευχαρίστηση θα ακούσω τις απόψεις σας.
Στο άρθρο 66 έχουμε διαφοροποίηση εννοιολογικά. Η τέλεση της πράξεως από μίσος προκαλούμενο λόγω της φυλής, του χρώματος, της θρησκείας, των γενεαλογικών καταβολών, της εθνικής ή εθνοτικής καταγωγής ή του σεξουαλικού προσανατολισμού του παθόντος συνιστά επιβαρυντική περίσταση και η ποινή δεν αναστέλλεται, ενώ αρχικά προβλεπόταν «και δεν μετατρέπεται». 
Στο άρθρο 91β γίνεται διάκριση ως προς την επιβαλλόμενη ποινή των ισοβίων. Η αρχική διατύπωση ήταν ότι η χρήση βαρέων όπλων -και μόνο η χρήση ή ακόμα και η κατοχή- με την οποία επιχειρούνταν οι πράξεις της ληστείας μπορεί να προέβλεπε και την ποινή της ισόβιας κάθειρξης.</Speech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Εννοείτε το άρθρο 71β.</Speech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εδώ, ας κάνετε ένα διαχωρισμό. Άλλο είναι εάν χρησιμοποιείς ένα βαρύ όπλο και το φέρεις μόνο και άλλο αν με το όπλο αυτό προκαλείς και τη θανάτωση κάποιων από τους ανθρώπους, τους οποίους συναντάς κατά τη διάπραξη της εγκληματικής πράξεως, για την οποία προβλέπεται η ποινή των ισοβίων. 
Στο άρθρο 83, σε ό,τι αφορά την κατά προτεραιότητα εκδίκαση των φορολογικών υποθέσεων, εκεί που ήταν πάνω από ένα εκατομμύριο ευρώ, τώρα εισάγεται η ρύθμιση, σύμφωνα με την οποία αυτές θα δικάζονται κατά προτεραιότητα, εάν είναι πάνω από 500.000 ευρώ.
Στο Β΄ μέρος του νομοσχεδίου, στις εργασιακές ρυθμίσεις, προβλέπεται ότι αυτές καταλαμβάνουν και τις εκκρεμείς υποθέσεις. 
Αυτά και μόνο, κυρίες και κύριοι Βουλευτές, και ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε τον κύριο Υπουργό. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα τέσσερις μαθητές και μαθήτριες και τέσσερις εκπαιδευτικοί από το 1ο Γενικό Λύκειο Αγίου Νικολάου Λασιθίου Κρήτης. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Η κ. Βασιλική Κατριβάνου έχει το λόγο για δεκαπέντε λεπτά.</ChairmanSpeech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Ευχαριστώ. 
Καλησπέρα, κύριε Πρόεδρε και κύριοι συνάδελφοι.
Επιτέλους σήμερα φτάνει στην Ολομέλεια το νομοσχέδιο για τα ναρκωτικά. Είναι ένα νομοσχέδιο πολύπαθο, γιατί ενώ αφορά ένα τόσο σημαντικό θέμα, τόσες χιλιάδες συνανθρώπους μας μέσα και έξω από τις φυλακές, μέχρι σήμερα έχανε συχνά το δρόμο για την Ολομέλεια, για την Αίθουσα αυτή. Φτάνει λοιπόν σήμερα, όπως ακούσαμε, αλλά φτάνει με τροποποιήσεις και τροπολογίες, που εν πολλοίς, δυστυχώς, υπονομεύουν τη συνοχή και το θετικό του χαρακτήρα. 
Το νομοσχέδιο, έπειτα από σκληρή διαπραγμάτευση του Υπουργείου -κυρίως με τη Νέα Δημοκρατία- γίνεται πιο δειλό, όπως το είδαμε και αποκτά πιο σκληρό και κατασταλτικό χαρακτήρα. 
Συγχρόνως, εισάγετε σωρεία διατάξεων άσχετων με το αντικείμενό του, στην ουσία όλο το «Β’ Μέρος» και οι λοιπές διατάξεις, διατάξεις που στην πλειοψηφία τους προωθούν τον εθισμό στην καταστολή και την τιμωρία, με σοβαρές επιπτώσεις στα δημοκρατικά και τα ανθρώπινα δικαιώματα.
Εμείς, ως ΣΥΡΙΖΑ, θα εισηγούμασταν ένα διαφορετικό νομοσχέδιο, ένα νομοσχέδιο που θα υποστήριζε ουσιαστικά την πρόληψη, τη θεραπεία, την επανένταξη, θα στήριζε τις δομές πρόληψης θεραπείας και απεξάρτησης και θα είχε μια πιο συνολική πολιτική για το θέμα των ναρκωτικών.
Παρ’ όλα αυτά και παρά την ύπαρξη λοιπών, ιδιαίτερα προβληματικών διατάξεων που έχουμε δει να έρχονται, ψηφίζουμε «ναι» επί της αρχής στο παρόν νομοσχέδιο και το κάνουμε, επειδή αφορά άμεσα τη ζωή επτά χιλιάδων και πλέον συνανθρώπων μας και τις οικογένειές τους. Το υποστηρίζουμε, γιατί ακούσαμε στη διαβούλευση που κάναμε όλους τους φορείς να το υποστηρίζουν. Το υποστηρίζουμε, γιατί ακούμε τις φωνές όλων αυτών των ανθρώπων μέσα και έξω από τις φυλακές και τις εκκλήσεις τους με τα γράμματα που μας στέλνουν, φωνές απελπισίας που δεν εκπροσωπούνται εδώ μέσα. Το υποστηρίζουμε στη μνήμη όλων εκείνων που θα ήταν τώρα ζωντανοί, εάν ίσχυε, ένα παρόμοιο νομοσχέδιο όπως καταθέτουν οι επιστήμονες, οι φίλοι και οι οικογένειές τους.
Ψηφίζουμε, λοιπόν, «ΝΑΙ» επί της αρχής, παρ’ όλο που, ξαναλέμε, απέχει πολύ απ’ αυτό που θα καταθέταμε. Και το κάνουμε, γιατί το χώρο των δομών της πρόληψης, της θεραπείας και της απεξάρτησης μέσα και έξω από τη φυλακή, τον έχουμε υπερασπιστεί με συνέπεια όλα αυτά τα χρόνια και δεν θα ήταν σωστό να κάνουμε αυτήν τη στιγμή πίσω. Δεν θα μπορούσαμε να κοιτάξουμε κατάματα όλους εκείνους τους συνανθρώπους μας που το περιμένουν σαν μια μοναδική ελπίδα για αλλαγή στη ζωή τους.
Κατ’ αρχάς το νομοσχέδιο αποτελεί ένα θετικό βήμα που μας βγάζει από το μεσαίωνα, χωρίς ωστόσο να φθάνει στον 21ο αιώνα σε σχέση με τις άλλες ευρωπαϊκές νομοθεσίες και πρακτικές. Για πρώτη φορά, κύριοι συνάδελφοι, έχουμε ένα νομοσχέδιο που δεν αντιμετωπίζει το πρόβλημα των ναρκωτικών μόνο με την καταστολή, αλλά εισάγει κι έναν εναλλακτικό δρόμο, τη θεραπεία και την απεξάρτηση, ως μέσο αντιμετώπισης και της παραβατικότητας που συνδέεται με τη χρήση, σύμφωνα και με την ευρωπαϊκή και διεθνή εμπειρία που έχει δώσει σημαντικά αποτελέσματα.
Το σχέδιο νόμου αναγνωρίζει σε πολλά σημεία την ειδική κατάσταση εξάρτησης, στην οποία βρίσκεται ο χρήστης, γι’ αυτό και του επιφυλάσσει ευνοϊκότερη ποινική μεταχείριση. Ταυτόχρονα, προβλέπει αυστηρότερες ποινές για το μη χρήστη, έμπορο και διακινητή. 
Προβλέπει, ακόμη, τη λειτουργία προγραμμάτων απεξάρτησης και θεραπείας σε όλα τα στάδια της ποινικής διαδικασίας αλλά και μέσα στη φυλακή. Εισάγει τόσο τα λεγόμενα «στεγνά» προγράμματα απεξάρτησης όσο και «προγράμματα χορήγησης υποκαταστάτων», τα οποία συντελούν στη μείωση βλάβης, στην καλυτέρευση της υγείας του χρήστη αλλά και στη διασφάλιση της αξιοπρέπειάς τους.
Εάν ήμασταν εμείς που θα καταθέταμε αυτό το νομοσχέδιο, θα θέλαμε έναν ενιαίο φορέα ή μία ενιαία πύλη εισαγωγής, σύμφωνα με τις ανάγκες του κάθε χρήστη, που θα έκρινε σε ποιο στάδιο βρίσκεται ο χρήστης και ποιες είναι οι ατομικές του ανάγκες. Γιατί ένας άνθρωπος που μπαίνει σε ένα πρόγραμμα απεξάρτησης «στεγνό», κάποια στιγμή μπορεί να μην το αντέξει. Να μπορεί λοιπόν να πάει τότε σε ένα πρόγραμμα υποστήριξης με υποκατάστατα, αλλά στη συνέχεια να μπορεί να ξαναγυρίσει στην απεξάρτηση. Εάν ήμασταν εμείς, θα θέλαμε μια τέτοια συνολική πολιτική για τα ναρκωτικά και μέσα και έξω από τις φυλακές, που να έχει μια ολιστική προσέγγιση και ένα φορέα που θα αντιμετωπίζει τις ανάγκες κάθε χρήστη.
Ιδιαίτερη σημασία σε αυτό το νομοσχέδιο έχει η πρόβλεψη ότι ο κρατούμενος που έχει παρακολουθήσει επιτυχώς το πρόγραμμα απεξάρτησης θα απολύεται με ευνοϊκότερους όρους, όταν έχει εκτίσει το 1/5 της ποινής, υπό την προϋπόθεση ότι αποφυλακίζεται για να ολοκληρώσει το πρόγραμμα της απεξάρτησης. Γιατί, για να είναι ολοκληρωμένη η απεξάρτηση, κύριοι συνάδελφοι, πρέπει να γίνει εκτός φυλακής και όχι σε περιβάλλον αιχμαλωσίας. Ο άνθρωπος πρέπει να στηριχθεί κατά την επανένταξή του στο κοινωνικό του περιβάλλον και στην οικογένειά του, όταν βγει έξω από τη φυλακή, γιατί αλλιώς θα ξανακυλήσει στα ίδια μοτίβα συμπεριφορών και στις ίδιες συνθήκες που γνωρίζει από το παρελθόν. Στόχος μας, λοιπόν, δεν είναι να ξεφορτωθούμε περιστασιακά τους ανθρώπους από τη φυλακή γιατί έχουμε συμφόρηση στη φυλακή, στόχος μας είναι να τους υποστηρίξουμε συνολικά, ώστε να μην ξαναγυρίσουν στη φυλακή λόγω της εξάρτησης.
Διαφαίνεται, επίσης, μία πρώτη απόπειρα προς την κατεύθυνση ενός κεντρικού σχεδιασμού για την αντιμετώπιση του προβλήματος των ναρκωτικών. Όμως, παρ’ όλο που εισάγεται ένα πιο πλουραλιστικό και διαφανές πλαίσιο, με τη σύσταση δύο πολυπρόσωπων οργάνων, όπου εκπροσωπούνται όλοι οι φορείς, το νομοσχέδιο ακόμα δεν χαράζει μία συνολική εθνική πολιτική για το θέμα των ναρκωτικών. 
Αυτά τα θετικά βήματα, δυστυχώς, στη συζήτηση που είχαμε στην επιτροπή δεν διευρύνθηκαν. Δεν περιμέναμε, βέβαια, να συμφωνήσουν όλοι, αλλά θέλαμε να γίνει ένας πιο ουσιαστικός διάλογος που να βοηθήσει στην αναζήτηση λύσεων σε αυτό το σημαντικό πρόβλημα των ναρκωτικών. 
Οι βασικές τοποθετήσεις που είχαμε από τους συναδέλφους της Νέας Δημοκρατίας –και αυτό είναι λυπηρό- αναλώθηκαν τον περισσότερο χρόνο σε ένα άρθρο άσχετο με το νομοσχέδιο, το άρθρο 62 για τη δυνατότητα αναψηλάφησης μίας δίκης, έπειτα από απόφαση του Ευρωπαϊκού Δικαστηρίου.
Ως προς την ουσία του νομοσχεδίου οι κύριοι συνάδελφοι εν πολλοίς -όχι βέβαια όλοι- αναλώθηκαν σε μία στείρα λογική «περί κουρείου ποινών», όπως ονόμασαν το νομοσχέδιο, εξαιτίας του οποίου δεν αντιμετωπίζεται επαρκώς η εγκληματικότητα. 
Όμως, οι προτάσεις για την αυστηροποίηση των ποινών, τις οποίες δυστυχώς ακολούθησε εν μέρει ο κύριος Υπουργός, τίνος άραγε είναι αντιμετώπιση; Της παραβατικής συμπεριφοράς του χρήστη; Της εξάρτησης; Δεν στηρίζεται σε καμμία επιστημονική έρευνα ή επιτυχημένη ευρωπαϊκή πρακτική η αυστηροποίηση των ποινών σαν λογική. Το αντίθετο. Όλες χώρες που παρουσιάζουν θετικά αποτελέσματα, η Γαλλία, η Πορτογαλία, η Ισπανία, οι Σκανδιναβικές χώρες, βασίζονται όχι σε μοντέλα καταστολής, αλλά κοινωνικής πολιτικής, πολιτικής πρόληψης, θεραπείας και επανένταξης.
Τόσο η αιτιολογική έκθεση του νομοσχεδίου που έχουμε στα χέρια μας όσο και η Ελληνική Ένωση για τα Δικαιώματα του Ανθρώπου λένε ότι, οι υπερβολικά αυστηρές ποινές ουσιαστικά οδηγούν στην αναπαραγωγή παραβατικών συμπεριφορών μετά την αποφυλάκιση. Όπως δείχνει η διεθνής βιβλιογραφία και εμπειρία, οι αλλαγές που κάνει ο άνθρωπος στο πλαίσιο της απεξάρτησης συνδέονται ταυτόχρονα και με αλλαγές που κάνει όσον αφορά ζητήματα παραβατικότητας και εγκληματικότητας. Εκτός αν πρότυπά μας είναι η Τουρκία ή η Αίγυπτος, στις οποίες προβλέπονται βαρύτατες ποινές, ακόμα και η θανατική ποινή, αλλά όπου ταυτόχρονα ανθεί το εμπόριο των ναρκωτικών και η χρήση τους.
Παρ’ όλο που στο αρχικό κείμενο του νομοσχεδίου οι ποινές ήταν πολύ αυστηρότερες σε σχέση με άλλες ευρωπαϊκές χώρες, παρακολουθήσαμε ένα «νταραβέρι» για την αύξηση των ποινών στην επιτροπή, λες και ήταν οκάδες οι ποινές! Πιέζουν η Νέα Δημοκρατία και οι Ανεξάρτητοι Έλληνες για άκριτη αυστηροποίηση, ενώ η Χρυσή Αυγή μιλά για θανατική ποινή!
Κύριε Υπουργέ, αναμέναμε από εσάς να μην υποχωρήσετε σε αυτές τις πιέσεις και να εμμείνετε στην επιστημονική προσέγγιση του Ποινικού Δικαίου. Επί σειρά ετών υπήρξατε υπερασπιστής του δικαίου, αλλά τώρα ενδίδετε. Γιατί, κύριε Υπουργέ; Όπως ξέρετε εσείς καλύτερα από εμένα, αποτελεί σοβαρή υπαναχώρηση η μεταβολή του πλημμεληματικού χαρακτήρα που είχε το αδίκημα της διακίνησης για την εξυπηρέτηση προσωπικής χρήσης, που αυτήν τη στιγμή γίνεται κακούργημα. Προβλέπεται πλέον ποινή κάθειρξης έξι ετών αντί φυλάκισης πέντε ετών που προέβλεπε το αρχικό σχέδιο και στηριζόταν στην αιτιολογική έκθεση, η οποία για όσους την έχουμε διαβάσει μιλά για πλημμεληματική βαρύτητα των πράξεων και δικαιολογεί ηπιότερη μεταχείριση του χρήστη. Εδώ, μέσα από ένα συνεχές «νταραβέρι» και παζάρι, έξω από τη λογική του τι πραγματικά είναι αποτελεσματικό και δίκαιο, αυξάνεται η ποινή και το αδίκημα από πλημμέλημα γίνεται κακούργημα. Με ποια πραγματικά λογική, αφού, όπως επισημαίνουμε, όλες οι έρευνες και η ευρωπαϊκή πρακτική δείχνουν ότι τα μέτρα καταστολής δεν βοηθούν τους χρήστες ούτε να αλλάξουν την παραβατική τους συμπεριφορά –γιατί η φυλακή είναι η καλύτερη πιάτσα- αλλά ούτε και για να αντιμετωπίσουν ζητήματα απεξάρτησης; Γιατί αυτό το νταραβέρι, κύριε Υπουργέ; Γιατί ενδώσατε; 
Μας φέρνετε, επίσης, μια σημερινή τροποποίηση –όπως ακούσαμε- στο άρθρο 20, η οποία επιτείνει αδικαιολόγητα την αυστηροποίηση και ξεκινάει από ποινή κάθειρξης οκτώ ετών και φτάνει στα είκοσι, ενώ προβλέπατε ποινή από πέντε μέχρι είκοσι χρόνια. Προφανώς, αυτή είναι πάλι η απάντησή σας, κύριε Υπουργέ, στην κριτική για «κουρείο» των ποινών στην οποία υποκύψατε! Έτσι θα επιβεβαιώσετε ότι αποκλίνετε ουσιαστικά εκατόν ογδόντα μοίρες από την ευρωπαϊκή πολιτική και πρακτική, η οποία αντίστοιχα προτείνει ποινές από ένα μέχρι τρία έτη για τους μη χρήστες δαικινητές.
Επίσης, η άκριτη αυστηρότητα μπορεί να μας οδηγήσει σε άδικα και επικίνδυνα αποτελέσματα, κύριε Υπουργέ. Για παράδειγμα το άρθρο 23 παράγραφος 1α΄, που αναφέρεται σε διακεκριμένη μορφή διακίνησης ναρκωτικών, τα οποία μπορεί να βλάψουν σοβαρά την υγεία πολλών ανθρώπων ή να επιφέρουν το θάνατο, επισύρει ποινή έως ισόβια, χωρίς όμως να προβλέπει ως απαραίτητη προϋπόθεση τη γνώση του δράστη, την πρόθεσή του, δηλαδή το δόλο του. 
Εμείς έχουμε κάνει προτάσεις να αλλάξει αυτό. Δεν εισακούσθησαν, προφανώς, ακολουθώντας την ίδια λογική των αυξημένων ποινών. Αυτό, όμως, αντί να εμπνέει αίσθημα δικαίου στου ανθρώπους, αντίθετα, τους κάνει να μην εμπιστεύονται και να μην επενδύουν στο κράτος δικαίου. 
Επίσης, έχουμε το άρθρο 23β’ –και αργότερα το αναφέρετε στο άρθρο 71β’- που εισάγει ισοπεδωτική αυστηροποίηση. Αυτό το αλλάξατε. Αλλάξατε, δηλαδή, το άρθρο το οποίο λέει ότι όποιος φέρει όπλο ή προσπαθεί να διαφύγει όταν κάνει ληστεία, επισύρεται ποινή κάθειρξης ισοβίων, όπως εάν σκότωνε. Προς τιμήν σας το αλλάξατε. Νομίζω ότι συνεισφέραμε ιδιαίτερα σε αυτό γιατί –σας άκουσα και στις επιτροπές- υιοθετήσατε αυτό ακριβώς το λογικό και δίκαιο επιχείρημά μας. Δεν μπορεί να «παίρνει» ισόβια και αυτός που σκοτώνει και αυτός που απλά φέρει όπλο σε ληστεία. Αυτό θα ήταν άδικο και επικίνδυνο από κάθε άποψη και νομική προσέγγιση. Τιμητικά το λέω ότι αυτό άλλαξε και χαιρόμαστε γι’ αυτό. 
Έχουμε, όμως, να διατυπώσουμε ότι υπάρχει μία μείζων αγκύλωση –κατά την άποψή μας- σε αντίθεση, μάλιστα, με τη συλλογιστική της αιτιολογικής έκθεσης και αυτή είναι η διατήρηση της ποινικοποίησης της χρήσης. Όπως είπε και ο κ. Παρασκευόπουλος, ο οποίος ήταν ο πρόεδρος, σε αυτήν την εισηγητική έκθεση,  θα αποποινικοποιούσε τη χρήση. Βέβαια, δεν συζητάμε για κάτι τέτοιο μέσα στο περιβάλλον στο οποίο βρισκόμαστε αυτές τις μέρες, όπου η προσέγγιση είναι η αύξηση της ποινικοποίησης. 
Κύριε Υπουργέ, κυρίες και κύριοι συνάδελφοι, η χρήση προξενεί βλάβη πρωτίστως στον ίδιο το χρήστη και γι’ αυτόν το λόγο χρειάζεται βοήθεια από την πολιτεία και όχι τιμωρία. 
Όσον αφορά τον εθνικό σχεδιασμό για τα ναρκωτικά, το νομοσχέδιο, παρά τα θετικά βήματα που κάνει, δεν αποτυπώνει μια συνολική πολιτική. Τη στιγμή που η πρόληψη θα έπρεπε να είναι η αιχμή του δόρατος των εξαρτήσεων, το θεσμικό καθεστώς των κέντρων πρόληψης είναι εξαιρετικά επισφαλές. Εμείς έχουμε καταθέσει προτάσεις γι’ αυτό το θέμα και θα μιλήσουν και άλλοι συνάδελφοι.  Το θεσμικό πλαίσιο δεν εγγυάται ούτε τη θεσμική αυτοτέλεια των κέντρων πρόληψης ούτε τη βιωσιμότητά τους, παρ’ ότι η πρόληψη είναι καίριο ζήτημα, κύριε Υπουργέ. 
Τέλος, κάνετε μια γενικόλογη –και τώρα είδαμε ότι δεν το αλλάξατε- αναφορά σε συμμετοχή ιδιωτών, ως φορέων υλοποίησης, σε έναν τομέα τόσο σοβαρό και ευαίσθητο, όπως είναι η απεξάρτηση και η θεραπεία. Η σημερινή πραγματικότητα δείχνει πως αυτό εγκυμονεί μεγάλους κινδύνους εμπορευματοποίησης και εκμετάλλευσης, τόσο των θεραπευόμενων όσο και του συστήματος.
Εμείς είμαστε σαφώς αντίθετοι στην ιδιωτικοποίηση αυτού του τομέα. Αντιθέτως, θεωρούμε ότι το θετικό και γενναίο βήμα είναι η στήριξη των ήδη υπαρχουσών δομών, που έχουν πολυετή δείγματα στο χώρο, με δημόσιο χαρακτήρα και δημόσια εποπτεία.   
Γιατί όλο αυτό, κύριε Υπουργέ, πέρα από αυτά που αναφέραμε, είναι ένα πάρα πολύ εφιαλτικό και κομβικό ζήτημα που έρχεται και μας απασχολεί στην Ελλάδα του μνημονίου και των ισοπεδωτικών περικοπών σε όλους τους κοινωνικούς τομείς, με τις δομές να υποχρηματοδοτούνται και ουσιαστικά να επιβιώνουν λόγω της ψυχής, της ενέργειας, της αυταπάρνησης και της αφοσίωσης των εργαζομένων τους. Πώς θα μπορέσουν αυτές οι δομές να ανταποκριθούν και επιπλέον στις ανάγκες τουλάχιστον τεσσάρων χιλιάδων και περισσότερων συνανθρώπων μας για τους οποίους μιλάμε και τους οποίους αφορά αυτό το νομοσχέδιο;
Ρωτάμε και αναρωτιόμαστε για το πιο κρίσιμο ερώτημα αυτού του νομοσχέδιου: Είναι διατεθειμένη η Κυβέρνηση να το στηρίξει, να το στηρίξει οικονομικά; Είναι διατεθειμένη η Κυβέρνηση να στηρίξει πραγματικά αυτές τις δομές που δίνουν μάχη αυτήν την περίοδο της κρίσης -γιατί μιλάμε για πρόληψη θεραπεία και απεξάρτηση σε πλαίσια κρίσης- ή θα μείνει ένα κενό γράμμα; Αυτό μένει να το δούμε όλοι. Αλλά αυτό είναι το ζήτημα που μας απασχολεί πραγματικά.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ολοκληρώστε, σας παρακαλώ.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Δώστε μου λίγο παραπάνω χρόνο, παρακαλώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Σας έχω ήδη δώσει δύο λεπτά.</ChairmanSpeech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Στο δεύτερο μέρος, σύμφωνα με τη γνωστή και απαράδεκτη πρακτική της Κυβέρνησης έχουμε κατακερματισμένες και εντελώς άσχετες διατάξεις. Έτσι, το απόγευμα της Παρασκευής στις 18:00 η ώρα είδαμε την τελευταία στιγμή ότι κατατέθηκε μία τροπολογία με την οποία προβλέπεται φυλάκιση ενός έως τριών ετών χωρίς αναστολή και μετατροπή για κατηγορούμενο που παραβιάζει τους περιοριστικούς όρους σε κάποιες υποθέσεις κακουργηματικού χαρακτήρα. Αυτή η ποινή είναι μεγαλύτερη και από την ποινή της απόδρασης που είναι ενός έτους. 
Συνεχίζω ενδεικτικά, για τα εγκλήματα ρατσιστικής βίας. Βάλατε τον σεξουαλικό προσανατολισμό, κύριε Υπουργέ. Νομίζω ότι θα ήταν θετικό και με βάση…</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Κατριβάνου, πάρτε την δευτερολογία σας.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Ένα λεπτό, σας παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Όχι, κυρία Κατριβάνου, θα μιλήσετε στη δευτερολογία σας, όπου μπορείτε να τα πείτε αυτά.</ChairmanSpeech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Ένα λεπτό να ολοκληρώσω αυτήν την πρόταση. Ευχαριστώ. 
Για το άρθρο 66, κύριε Υπουργέ, για το ρατσιστικό έγκλημα βάλατε τον προσδιορισμό «σεξουαλικού προσανατολισμού» μαζί με το «φυλετικού και εθνοτικού και θρησκευτικού». Αυτό είναι πάρα πολύ θετικό. Εμείς ζητάμε και με βάση το αίτημα των φορέων να μπει και η «ταυτότητα φύλου». 
Επί της ουσίας, αυτό το νομοσχέδιο για να λειτουργήσει χρειάζεται προστασία του θύματος. Ειδάλλως, δεν υπάρχει περίπτωση μετανάστης χωρίς χαρτιά που έχει υποστεί ρατσιστική βία να πάει να το καταθέσει, διότι το επόμενο βήμα είναι η σύλληψή του και η απέλασή του και το γνωρίζετε καλύτερα από εμάς, κύριε Υπουργέ, αυτό.
Δεν θα προχωρήσω άλλο. Θα μιλήσω στη δευτερολογία μου για τα υπόλοιπα. Απλά να πω ότι εμείς βασικά ψηφίζουμε το σχέδιο νόμου, γιατί επί της ουσίας στηρίζουμε αυτήν την κατεύθυνση της εισαγωγής της θεραπείας αντί της καταστολής και γιατί ακούσαμε τις τεκμηριωμένες φωνές των φορέων και των επιστημόνων και όλες τις φωνές των ανθρώπων έξω και μέσα από τη φυλακή που το περιμένουν για να αλλάξει η ζωή τους. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Το λόγο έχει ο κ. Νεράντζης, εισηγητής της Νέας Δημοκρατίας, για δεκαπέντε λεπτά.</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Κυρίες και κύριοι συνάδελφοι, η συζήτηση αναμένεται να είναι πολύ πιο ήπια, χωρίς εντάσεις, αφού τελικά η επιτροπή κατεψήφισε δύο σημαντικά άρθρα, το άρθρο 62 και το άρθρο 83, για τα οποία ο κύριος Υπουργός, όχι μόνον στο κείμενό του αλλά και κατά την προάσπιση του κειμένου του, είχε δείξει μια ιδιαίτερη εμμονή. 
Εμείς έχουμε τοποθετηθεί και επί των κατ’ ιδίαν άρθρων. Το άκουσαν όλοι πλην ενός νεόκοπου Βουλευτή, ο οποίος δεν άκουσε την τοποθέτησή μας επί των άρθρων. Δεν πειράζει, όμως. 
Θέλω να διατυπώσω μερικές σύντομες παρατηρήσεις.</Speech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Ακούσαμε τα πάντα.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Γιατί προδίδεστε; Εγώ δεν είπα το όνομά σας.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Είναι εμφανές ότι αναφέρεστε σε μένα.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Δεν είπα το όνομά σας. Σας παρακαλώ! Μην εκνευρίζεστε!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Κατριβάνου, γιατί; Σας παρακαλώ!</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Μην εκνευρίζεστε. Δεν θα κάνω διάλογο μαζί σας.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Κύριε Πρόεδρε, επί προσωπικού…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Αφήστε τον ομιλητή να ολοκληρώσει.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Εκείνο, λοιπόν, που ήθελα να διατυπώσω είναι το εξής: Ο Υπουργός, παρέλαβε έναν κώδικα ναρκωτικών, μια κωδικοποιημένη άρτια νομοθεσία και αποπειράται να παραδώσει ένα κείμενο που είναι περί παντός του επιστητού, αναφέρει για αναπροσαρμογές μισθωμάτων, για επιτάχυνση των δικών που αφορούν τη διαφθορά, κ.λπ.. Δεν έχουμε αντίρρηση με το ρυθμιστικό πεδίο ορισμένων από αυτές τις λύσεις. Η αντίρρησή μας είναι γιατί έπρεπε να χαλάσει η αυτοτέλεια και το αμιγές ενός τόσο σημαντικού νομοσχεδίου. Πώς το αιτιολογεί αυτό ο κύριος Υπουργός; Λέει: Καλά, τι θα γίνει θα περιμένω εγώ πότε θα τροποποιηθεί ο αστικός κώδικας -αυτό το επιχείρημα επικαλέστηκε- για να φέρω διάταξη στη Βουλή; Όχι, δεν λέμε αυτό. Ο Υπουργός, ήταν ήδη έτοιμος. Εμείς λέμε αυτές τις διατάξεις που ρυθμίζουν άλλα θέματα να τις έφερνε την επόμενη μέρα υπό μορφή αυτοτελούς νομοσχεδίου. Τι το απλούστερο; Αυτό είναι αυτό που συζητούμε.
Προχωρεί ο κύριος Υπουργός και επιχειρηματολογεί. Εγώ, λέει, ως πρωτόπειρος στην Αίθουσα -διότι δικηγορική, και γόνιμη και ευδόκιμη, πείρα έχει μακράν- είδα τι έκαναν οι διδάσκαλοί μου. Οι διδάσκαλοί του ήταν οι προηγούμενοι Υπουργοί Δικαιοσύνης και οι οποίοι σε νομοσχέδια άσχετα παρενέβαλαν άλλες διατάξεις. Μάθαμε κάτι που δεν το ξέραμε από το γενικό μέρος του Ποινικού Δικαίου ότι δηλαδή υπάρχει σχέση προσταγής μεταξύ δασκάλου και επιγενόμενου, μαθητή. Ποιος σας υποχρέωσε, κύριε Υπουργέ, αν το παράδειγμα ήταν κακό -και ήταν κακό και δεν φταίτε εσείς γι’ αυτό- να το διαιωνίσετε, να προσθέσετε και τη δική σας μαρτυρία; Κανένας. Εμείς, λοιπόν, επισημάναμε αυτό το γεγονός χωρίς να το προσάπτουμε σε εσάς. Δεν σας θεωρούμε ως εισαγωγέα αυτής της λύσεως, αλλά ως συνεχιστή και ενώ εσείς μπορούσατε να τη διακόψετε, αφού είσαστε εξωκοινοβουλευτικός Υπουργός. 
Είχε όμως και άλλα επιχειρήματα γι’ αυτήν τη δομή του νομοσχεδίου ο κύριος Υπουργός. Από τον Σεπτέμβριο, λέει ο κύριος Υπουργός, είναι ανηρτημένο στην ιστοσελίδα του Υπουργείου. Εδώ πνιγόταν ο κόσμος και ο Υπουργός προσδοκούσε ότι από τον Σεπτέμβριο που ήταν ανηρτημένο, εμείς όλοι θα αφήναμε τα μνημόνια, τα διάφορα νομοσχέδια και θα είχαμε λάβει γνώση τούτου. 
Προσθέτει όμως και κάτι άλλο. «Το υπέγραψαν όλοι οι Υπουργοί». Του το είπα τότε, του το επαναλαμβάνω και τώρα. Τιμούμε τους Υπουργούς, και θεσμικά και προσωπικά, αλλά δεν μας δεσμεύουν οι γνώμες των Υπουργών. Δεν αποφασίζει η Κυβέρνηση ούτε οι Υπουργοί. Αποφασίζει η Βουλή. Και εγώ προσωπικά, όπως και πολλοί άλλοι, δεν εξουσιοδοτήσαμε κανέναν να μιλήσει ανθ’ ημών. Άρα, λοιπόν, τα επιχειρήματα, τα οποία δρομολόγησε ο κύριος Υπουργός, για να δικαιολογήσει αυτήν την ετερόκλητη ρυθμιστικότητα, την οποία παρουσιάζει το συζητούμενο σχέδιο νόμου, δεν αντέχουν σε κριτική. Πραγματικά.
Δεν θα σταθώ καθόλου στις απορριφθείσες διατάξεις, δεν έχει κανένα νόημα. Εκείνο, όμως, που θέλω να πω είναι άλλο. Ο Υπουργός ξαναείδε -αν και όχι σε όλο του το εύρος, αλλά δικαιούται να έχει σαφώς και δικές του απόψεις, δεν επιθυμούμε να ρυμουλκήσουμε τον Υπουργό στη δική μας άποψη- ότι οι ποινές, έτσι γενικά συλλήβδην και αθρόως έβαιναν μειούμενες, κάτι που εμάς μας έβρισκε σε διαφωνία. 
Τώρα με μια μερική εκλογίκευση αυτών των ποινών, τις οποίες προβλέπει, μειώνεται η δυσκολία μας να ψηφίσουμε επί της αρχής το νομοσχέδιο αυτό και να τοποθετηθούμε τόσο δυνατά, ώστε να μας ακούσουν όλοι και να μην θεωρείται κάτι άλλο εξακολουθεί πραγματικά να υφίσταται.
Επανέρχομαι, επίσης, κύριε Υπουργέ -και θέτω επί της αρχής- σε δύο βασικά θέματα. Διαβάσαμε στις εφημερίδες ότι αυτό το ευρωπαϊκό «Greco», που είναι θεσμός που λειτουργεί, μας έχει εγκαλέσει-συστήσει 27 φορές για να αναπροσαρμόσουμε τα άρθρα 235 έως 237 του Ποινικού Κώδικα.
Αυτό είναι αληθές και το ξέρετε. Έχουν κάνει επανειλημμένες συστάσεις προς το Υπουργείο, προς τις ελληνικές κυβερνήσεις. Θα έπρεπε κατεπειγόντως σ’ αυτό το νομοσχέδιο να φέρετε διάταξη με την οποία θα προσαρμοζόταν το 235 έως 237 του Ποινικού Κώδικα με αυτές τις διατάξεις. 
Επίσης, υπάρχει ένα φαινόμενο -το τόνισα κι αυτό στη συζήτηση στην επιτροπή- μίας οξυτάτης συγκρούσεως μεταξύ της ΑΔΑΕ, δηλαδή της Αρχής Διασφαλίσεως του Απορρήτου των Επικοινωνιών και της Εισαγγελίας του Αρείου Πάγου σχετικά με τη διαδικασία και τις προϋποθέσεις άρσεως του απορρήτου των επικοινωνιών. Αυτό είναι ανάγκη να λυθεί μόνο νομοθετικά πλέον, διότι είναι εκτεθειμένοι οι παράγοντες της αγοράς σε αυτήν τη διαμάχη για το ποιες προϋποθέσεις χρειάζονται. 
Εν όψει, λοιπόν, αυτών των αλλαγών που εξαγγείλατε -δεν μας βρίσκουν όλες συμφώνους, αλλά είναι ένα καλό δείγμα- κι εν όψει του ότι ήδη δεν μιλάμε πια για τις περιβόητες διατάξεις του 62 και του 83 η Νέα Δημοκρατία  θα ψηφίσει, με όλες τις επιφυλάξεις που διατηρεί, επί της αρχής το νομοσχέδιο αυτό. 
Κύριε Πρόεδρε, δεν χρειάζομαι παραπάνω χρόνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε, κύριε συνάδελφε.</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Θα τον συμψηφίσουμε με το χρόνο της συναδέλφου μου που προηγήθηκε. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστώ πολύ.
Ο κ. Κωνσταντίνος Τριαντάφυλλος έχει σειρά, αλλά δεν βρίσκεται εντός της Αιθούσης. Η κ. Χρυσούλα Γιαταγάνα έχει το λόγο. 
ΧΡΥΣΟΥΛΑ –</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Με συγχωρείτε, μόλις ήρθε ο κ. Τριαντάφυλλος. Θέλετε να προηγηθείτε, κυρία Γιαταγάνα;
ΧΡΥΣΟΥΛΑ –</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Μάλιστα, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κυρία Γιαταγάνα, έχετε το λόγο.
ΧΡΥΣΟΥΛΑ –</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, κυρίες και κύριοι συνάδελφοι, κύριε Υπουργέ το συζητούμενο νομοσχέδιο αποτελείται από δύο μέρη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα σας διακόψω λίγο για να ανακοινώσω ένα σχολείο από την Κεφαλλονιά για να μη μείνουν κι άλλο τα παιδιά. Συγγνώμη, κυρία Γιαταγάνα. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, είκοσι τρεις μαθητές και μαθήτριες και τρεις εκπαιδευτικοί από το  Δημοτικό Σχολείο Βλαχάτων Κεφαλληνίας.
 Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Συνεχίστε, κυρία Γιαταγάνα. 
ΧΡΥΣΟΥΛΑ –</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, κυρίες και κύριοι συνάδελφοι, κύριε Υπουργέ το συζητούμενο νομοσχέδιο αποτελείται από δύο μέρη. Το πρώτο μέρος αφορά προτεινόμενες αλλαγές στη νομοθεσία για τα ναρκωτικά. Στο δεύτερο μέρος αντιμετωπίζονται διάφορα άλλα θέματα ιδιαίτερου δικαιικού ενδιαφέροντος. Οι Ανεξάρτητοι Έλληνες ήδη κατά τη διαδικασία στην αρμόδια επιτροπή, κατ’ επανάληψη δηλώσαμε ότι αυτή η σώρευση του μείζονος θέματος των ναρκωτικών με άλλες εντελώς άσχετες διατάξεις είναι απαράδεκτη και ζητήσαμε επίμονα να αποσυρθεί ολόκληρο το δεύτερο μέρος του νομοσχεδίου. Δεν εισακουστήκαμε. Τούτο, γιατί ενώ το νομοσχέδιο έρχεται να βελτιώσει των κώδικα περί ναρκωτικών κι έπρεπε να περιοριστεί μόνο σ’ αυτό το θέμα, το οποίο είναι μείζονος σημασίας, εν τούτοις το δεύτερο μέρος του ασχολείται με πληθώρα άλλων θεμάτων, ιδιαίτερα σοβαρών των περισσοτέρων και με ποικίλο δικαιικό περιεχόμενο, τα οποία ρυθμίζει εντελώς αποσπασματικά, με αποτέλεσμα οι επιμέρους ρυθμίσεις να μην εντάσσονται αρμονικά στο πλαίσιο των διαφόρων κωδίκων. 
Ως εκ τούτου δημιουργούνται μικρότερα ή μεγαλύτερα προβλήματα, όπως αυτό συνέβη με το ν.4055/2012 που κατ’ ευφημισμόν ονομάστηκε «δίκαιη δίκη» κι έχει δημιουργήσει στο σύντομο χρόνο εφαρμογής του πληθώρα μεγάλων προβλημάτων. Πολλά εκ των προβλημάτων που έχουν δημιουργηθεί από τον παραπάνω νόμο έχουν έρθει για την επίλυσή τους σ’ αυτήν τη Βουλή, είτε μέσα σε διατάξεις των δύο πολυνομοσχεδίων που έχουν ψηφιστεί είτε ως τροπολογίες σε άλλα νομοθετήματα. 
Επειδή δε ήρθαν αποσπασματικά, καλούμαστε συνεχώς να τροποποιούμε τροποποιήσεις επί τροποποιήσεων και να διορθώνουμε λανθασμένες επαχθείς διατάξεις.
Κύριε Υπουργέ, μπορούμε όλοι μαζί σε αυτήν τη Βουλή να αλλάξουμε τον τρόπο που νομοθετούμε. Πριν έρθουν καινούργιοι κώδικες στη Βουλή, ας ξαναγράψουμε τους νόμους από την αρχή. Δεν είναι δυνατόν, να λέμε ότι άγνοια νόμου δεν συγχωρείται και οι πολίτες να υφίστανται τις κυρώσεις διοικητικές και ποινικές από μη εφαρμογή των νόμων, όταν έρχονται στη Βουλή προς ψήφιση τροποποιήσεις ως εξής: Τροποποιείται η περίπτωση τάδε, της υποπαραγράφου τάδε, της παραγράφου τάδε, του νόμου τάδε, όπως η διάταξη αυτή έχει τροποποιηθεί με την παράγραφο τάδε, του άρθρου τάδε, του νόμου δείνα κ.λπ..
Κύριε Υπουργέ, ελάτε να συνεργαστούμε το Υπουργείο Δικαιοσύνης και η Βουλή των Ελλήνων, ώστε να θεσπιστούν νόμοι απλοί, κατανοητοί, χωρίς ασάφειες και κενά. Έτσι και η κοινωνία θα εκπαιδευτεί στην κατανόηση των νόμων και η δικαιοσύνη θα αποδώσει αναμφισβήτητα καλύτερα και ταχύτερα το έργο της.
Επειδή με το δεύτερο μέρος του παρόντος νομοσχεδίου ακολουθείτε την πεπατημένη, η οποία μόνο συσκότιση επιφέρει στην κοινωνία και επιπλέον δυσχέρεια στη δικαιοσύνη, στην οποία ήδη υπάρχει πολύ σοβαρό θέμα ταχύτητας απονομής αυτής, εμείς οι Ανεξάρτητοι Έλληνες καταψηφίζουμε επί της αρχής το νομοσχέδιο αυτό.
Όσον αφορά τις διατάξεις που περιλαμβάνονται στο πρώτο μέρος του νομοσχεδίου και αφορούν αλλαγές στη νομοθεσία περί ναρκωτικών, παρατηρούμε τα ακόλουθα: 
Μια από τις μεγαλύτερες μάστιγες στην κοινωνία παγκοσμίως είναι η εξάπλωση των ναρκωτικών. Ιδιαίτερα στη χώρα μας την τελευταία τριετία, που αντιμετωπίζει τεράστια οικονομική αλλά και κοινωνική κρίση, έχει ενταθεί η διάθεση των ναρκωτικών ουσιών και, δυστυχώς, προβλέπεται ακόμα μεγαλύτερη εξάπλωσή τους. Το γεγονός αυτό δεν είναι καθόλου τυχαίο αν λάβουμε υπ’ όψιν την απόγνωση και την απελπισία που βιώνουν καθημερινά χιλιάδες συνάνθρωποί μας που δεν μπορούν να αντέξουν τη σκληρή πραγματικότητα και στρέφονται σε μια εικονική πραγματικότητα, την οποία τους εξασφαλίζουν τεχνητά μέσα και ουσίες που επιβαρύνουν την υγεία τους και τελικά, συνήθως, οδηγούν στο  θάνατό τους.
Πιστεύουμε, λοιπόν, ότι είναι επιβεβλημένη η τροποποίηση πολλών ρυθμίσεων του ισχύοντος Κώδικα περί Ναρκωτικών. Θεωρούμε ότι έπρεπε πρωτίστως να δίνετε μεγαλύτερη έμφαση στην πρόληψη όλων των εξαρτήσεων γενικώς και ειδικότερα την εξάρτηση από ναρκωτικές ουσίες. Στη συνέχεια να δίνετε έμφαση στη θεραπεία των εξαρτημένων χρηστών, περαιτέρω στην ποινική αντιμετώπιση του φαινομένου και, τέλος, στην κοινωνική επανένταξη των εξαρτημένων χρηστών.
Το σχέδιο δράσης της οργανωμένης πολιτείας για την καταπολέμηση της μάστιγας των ναρκωτικών πρέπει να περιλαμβάνει επαρκείς ρυθμίσεις για όλες τις παραμέτρους του φαινομένου, για την πρόληψη, τη θεραπεία, την ποινική αντιμετώπιση και επανένταξη στην κοινωνία. Μόνο έτσι μπορούμε να έχουμε αποτελέσματα της οργανωμένης κοινωνίας κατά των ναρκωτικών. Οι επισημάνσεις και προβλέψεις αυτού του νομοσχεδίου, δυστυχώς, δεν ανταποκρίνονται στον τομέα της πρόληψης. Ναι μεν αναφέρεστε, κύριε Υπουργέ, σε ένα και μόνο άρθρο στο θέμα της πρόληψης, πλην όμως, η χρηματοδότηση που εξασφαλίζετε είναι τόσο μικρή που δεν επιτρέπεται να λέμε ότι ασχολούμεθα με την πρόληψη. 
Εγώ θα έλεγα, επειδή ασχολούμαστε πάρα πολύ με το τι συμβαίνει στην Ευρώπη, να δούμε τι συμβαίνει στον τομέα πρόληψη στην Ευρώπη. Τον τομέα πρόληψη, λοιπόν, στην Ευρώπη τον ξεκινούν από την οικογένεια, τον θέτουν στα σχολεία, όπου οι ίδιες οι τοπικές κοινωνίες περιφρουρούν τα σχολεία τους, ώστε να μην τα πλησιάζουν σε ακτίνα δύο και τριών χιλιομέτρων, τουλάχιστον, έμποροι ναρκωτικών, τους οποίους αντιμετωπίζουν δεόντως σοβαρά αν πλησιάσουν. Δημιουργούνται ειδικές ομάδες που πλησιάζουν τους χρήστες μέσα στην κοινωνία, τοποθετούνται δίπλα τους, ακούν τις απόψεις τους και επιδιώκουν να τους εντάξουν σε προγράμματα θεραπείας. 
Τέτοιες δομές υπάρχουν πάρα πολλές στην Ευρώπη, κύριε Υπουργέ. Αν στο συζητούμενο νομοσχέδιο είχατε ασχοληθεί μόνο με ναρκωτικά, ασφαλώς θα είχατε δώσει την ιδιαίτερη έμφαση που χρειάζεται ο τομέας της πρόληψης.
Περαιτέρω δε, με τη σοβαρή χρηματοδότηση που απαιτεί ο τομέας θα είχατε αποδώσει τα μέγιστα.
 Πιστεύω, κύριε Υπουργέ, ότι θέλετε να προτάξετε την πρόληψη μέσα στο γενικό σχεδιασμό, αλλά με τις προβλέψεις αυτές που έχετε και κυρίως με την ελλιπέστατη χρηματοδότηση ελάχιστα θα επιτύχετε. Πρέπει να προσθέσετε και άλλες μεθόδους. Είναι ανάγκη, λοιπόν, κατά τη γνώμη μου, να βρεθούν κονδύλια, ώστε να ενισχυθεί η πρόληψη. Πέρα από ΚΕΘΕΑ και ΟΚΑΝΑ, πρέπει να δημιουργηθούν δομές στους ΟΤΑ που θα εφαρμόζουν πιλοτικά προγράμματα στα σχολεία, στους δρόμους, όπου παρατηρείται έντονη διακίνηση ναρκωτικών κ.λπ.. Γενικά, πρέπει να βρεθεί τρόπος να ενημερωθεί και να κινητοποιηθεί η κοινωνία, ώστε η πρόληψη να αρχίζει από το σπίτι, το σχολείο και τη γειτονιά.
Όσον αφορά τον τομέα της θεραπείας και απεξάρτησης, επισημαίνω ότι, εφόσον με το συζητούμενο νομοσχέδιο δίνεται ιδιαίτερη έμφαση στον τομέα αυτό, είναι εντελώς ανεπιτυχής η ένταξη της υποκατάστασης και θεραπείας εν γένει στις παραγράφους 3 έως 6 του άρθρου 22, ενώ θα έπρεπε να υπάρχει αυτοτελές κεφάλαιο μετά το άρθρο 30, στο οποίο θα περιλαμβάνονται όλες οι μορφές θεραπείας, υποκατάστασης και απεξάρτησης. 
Όσον αφορά την ποινική αντιμετώπιση του φαινομένου, θεωρούμε ότι είναι μικρές οι ποινές που προβλέπονται στα άρθρα 29 και 30. Οι συνεχείς μειώσεις των ποινών ουδέν συνεισφέρουν στην αντεγκληματική πολιτική των χρηστών ή των εξαρτημένων χρηστών. Οι παράγραφοι 1, 2, 3 του άρθρου 30 μας βρίσκουν σύμφωνους, γιατί εναρμονίζονται πλέον με την αρχή της ηθικής απόδειξης που καθιερώνεται στο άρθρο 177 του Κώδικα Ποινικής Δικονομίας όσον αφορά το θέμα της τοξικομανίας. Διαφωνούμε με τις ελαφρότατες ποινές που προβλέπονται στην παράγραφο 4 του άρθρου αυτού, διότι δεν μπορούμε να παραβλέπουμε το γεγονός ότι οι εξαρτημένοι χρήστες δεν παύουν να είναι εν δυνάμει εγκληματίες. Οι προβλεπόμενες ποινές δεν θα τους αποτρέψουν από την τέλεση του εγκλήματος της διακίνησης ναρκωτικών αλλά και από την τέλεση άλλων εγκλημάτων, όπως κλοπών, ληστειών κ.λπ.. 
Η ειδική μεταχείριση των εξαρτημένων χρηστών που διαλαμβάνεται στα άρθρα 31, 32, 33, 34, 35 και 39 τους δίνει όλες τις προϋποθέσεις, ώστε, εφόσον οι ίδιοι το επιθυμούν, να αποτοξινωθούν, να θεραπευθούν, έτσι ώστε να επανενταχθούν στην κοινωνία και να πάψουν να βλάπτουν τον εαυτό τους, την οικογένειά τους και ολόκληρη την κοινωνία. Επί των λοιπών άρθρων θα αναφερθούμε στην κατ’ άρθρον συζήτηση. 
Όσον αφορά το Β΄ μέρος του νομοσχεδίου, είμαστε σύμφωνοι με το άρθρο 61 που αφορά αντικατάσταση του άρθρου 656 του Αστικού Κώδικα περί της υπερημερίας του εργοδότη ως προς την αποδοχή της εργασίας. 
Διαφωνούμε κάθετα με τη ρύθμιση του άρθρου 66, σύμφωνα με την οποία τροποποιείται το άρθρο 79 του Ποινικού Κώδικα και καθιερώνεται η μη αναστολή και η μη μετατροπή της ποινής. Εδώ τη μη μετατροπή σε περιπτώσεις εθνοτικού, φυλετικού μίσους κ.λπ., είπατε, κύριε Υπουργέ, ότι μάλλον τη βγάζετε, έτσι;</Speech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης): Ναι.</Speech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Τούτο δε, διότι είναι εξαιρετικά δυσχερές να διερευνηθούν τα κίνητρα τέλεσης μιας πράξης. Εξάλλου, αυτή η απαγόρευση περιορίζει υπέρμετρα τον δικαστικό λειτουργό και τον υποχρεώνει να διερευνά τα κίνητρα τέλεσης μίας πράξης, αντί να ασχολείται με τα πραγματικά περιστατικά και την εν γένει προσωπικότητα του κατηγορουμένου. Σε κάθε περίπτωση, ο δικαστής εάν κατά τη διερεύνηση της υπόθεσης διαπιστώσει ότι συντρέχει κίνητρο μίσους οποιασδήποτε αιτιολογίας, έχει όλη τη δυνατότητα να εξαντλήσει το ανώτατο όριο της ποινής και δεν χρειάζεται η παραπάνω απαγόρευση αναστολής της ποινής. 
Συμφωνούμε με το άρθρο 72 για τη σύσταση επιτροπών για τη σύνταξη νέων κωδίκων, Ποινικού Κώδικα, Κώδικα Ποινικής Δικονομίας, Κώδικα Πολιτικής Δικονομίας και Κώδικα περί Δικηγόρων. Βέβαια, εξ όσων γνωρίζουμε, ήδη λειτουργούν αυτές οι επιτροπές. Ανακύπτουν, λοιπόν, εύλογα ερωτήματα για τη ρύθμιση αυτή, όπως παραδείγματος χάριν: Γιατί αυτή η ανακολουθία; 
Μας βρίσκουν σύμφωνους τα άρθρα 73 και 74, με τα οποία θεσπίζεται ο Εισαγγελέας Εγκλημάτων Διαφθοράς στις Εισαγγελίες Αθηνών και Θεσσαλονίκης. Όμως, έχω να επισημάνω ότι το άρθρο 74 είναι ελλιπές γιατί δεν καθορίζει ποια είναι η σχέση του εισαγγελέα αυτού με τους οικονομικούς εισαγγελείς. Μήπως στοχεύει στην κατάργηση των Οικονομικών Εισαγγελέων κ.κ. Πεπόνη και Μουζακίτη διά της πλαγίας οδού; Είναι γνωστό ότι οι οικονομικοί εισαγγελείς ενόχλησαν με την αποτελεσματική δράση τους πολλούς εκ των κρατούντων. Γιατί δεν γίνεται σαφής διαχωρισμός των αρμοδιοτήτων του προβλεπόμενου εισαγγελέα διαφθοράς, ώστε να μην υπάρξει σύγχυση ως προς τις αρμοδιότητες των δυο αυτών θεσμών; 
Επιπλέον, για να λειτουργήσει αποτελεσματικά ο θεσμός του εισαγγελέα διαφθοράς, απαιτείται να θεσμοθετηθεί και να λειτουργήσει αποτελεσματικά η υπηρεσία δικαστικής αστυνομίας, η σύσταση της οποίας αποτελεί πάγιο αίτημα του εισαγγελικού κλάδου επί δεκαετίες.
Συμφωνούμε απόλυτα με το άρθρο 78, με το οποίο προβλέπεται αύξηση των θέσεων προσωπικού των καταστημάτων κράτησης, κάτι το οποίο έπρεπε να έχει πραγματοποιηθεί προ πολλού για να αποτρέπονται έκρυθμες καταστάσεις.
Συμφωνούμε με το άρθρο 94, γιατί μειώνει τον αριθμό των παραβόλων που πρέπει να κατατεθούν στις περιπτώσεις ενδίκων μέσων, τα οποία ασκήθηκαν από ή κατά περισσοτέρων διαδίκων ή κατηγορουμένων. 
Έρχομαι στις μεταβατικές διατάξεις του άρθρου 98. Απεσύρθη νομίζω αυτό, αλλά τώρα μας τα μοιράσατε. Μας είπατε ότι αποσύρεται το άρθρο 98; Είναι η περίπτωση του άρθρου 32 παράγραφος 2 στοιχείο γ΄.</Speech> 
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης): Το άρθρο 93 αποσύρεται.</Speech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>:  Εγώ αναφέρομαι στο άρθρο 98. 
Με τις μεταβατικές διατάξεις του άρθρου 98, με το οποίο αναστέλλεται η εκτέλεση καταδικαστικών αποφάσεων για πράξεις που προβλέπονται στο άρθρο 32 παράγραφος 2, στοιχείο γ΄ του νομοθετήματος αυτού και επιμηκύνεται ο χρόνος παραγραφής των εγκλημάτων όσων συμμετείχαν σε θεραπευτικό πρόγραμμα απεξάρτησης, διαφωνούμε ριζικά γιατί η προτεινόμενη διάταξη δεν συνάδει με το άρθρο 2 παράγραφος 1 του Ποινικού Κώδικα και το άρθρο 7 παράγραφος 1 του Συντάγματος, διότι η διάταξη δίνει αναδρομική ισχύ σε νόμο ουσιαστικού Ποινικού Δικαίου αυστηρότερο, όπως αναφέρεται και στην έκθεση της Επιστημονικής Επιτροπής της Βουλής. 
Επί των λοιπών άρθρων του Β΄ μέρους του νομοσχεδίου θα αναφερθούμε στην κατ’ άρθρον συζήτηση.
Σας ευχαριστώ πολύ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Το λόγο έχει ο κ. Κωνσταντίνος Τριαντάφυλλος για δεκαπέντε λεπτά. 
Μετά το τέλος της ομιλίας του κ. Τριαντάφυλλου θα διεξαχθεί η ονομαστική ψηφοφορία.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, το σχολείο δυστυχώς αποχώρησε, διότι θα ήθελα να απευθυνθώ στην αρχή της ομιλίας μου στους μαθητές που μας παρακολουθούσαν, ούτως ώστε να τους πούμε δύο πράγματα ουσίας, να τους πούμε δύο πράγματα τα οποία τους αφορούν. Διότι το θέμα που συζητούμε σήμερα, το υπό ψήφιση νομοσχέδιο, αφορά κυρίως τη νέα γενιά της χώρας. Αφορά κυρίως ζητήματα αξιοπρέπειας, κυρίως ζητήματα που έχουν να κάνουν με το στιγματισμό των ανθρώπων που ως άρρωστοι κάνουν χρήση ναρκωτικών. Αφορά τον κοινωνικό αποκλεισμό που βιώνει η κάθε οικογένεια, ο κάθε χρήστης των ναρκωτικών ουσιών, ο οποίος βιώνει μία αποξένωση, ένα προσωπικό δράμα. 
Είναι από τις λίγες φορές που ένα νομοσχέδιο αφορά τόσους πολλούς ανθρώπους, αφορά τόσες διαφορετικές κοινωνικές, οικονομικές καταστάσεις και βεβαίως, αφορά μια κοινωνική πραγματικότητα που τη βιώνουμε ανεξάρτητα από την οικονομική κατάσταση στην οποία έχει βρεθεί η χώρα. Ενώ αυτό το νομοσχέδιο πέρασε από δυο αναγνώσεις της αρμόδιας επιτροπής, δεν ήρθε δυστυχώς ποτέ στη Βουλή μία πραγματικά μεταρρυθμιστική τομή, η οποία είναι περισσότερο αναγκαία από ποτέ, προκειμένου να αντιμετωπιστεί ένα μείζον θέμα. Πρόκειται για ένα νομοσχέδιο, όμως, που παρατηρούμε το εξής παράδοξο: Να έχουμε τη Μείζονα Αντιπολίτευση για πρώτη φορά να τοποθετείται θετικά και να ακούμε από την πλευρά της Συμπολίτευσης μία οξεία κριτική προς κάθε κατεύθυνση. 
(Στο σημείο αυτό την Προεδρική Έδρα  καταλαμβάνει ο  Α’ Αντιπρόεδρος της Βουλής κ.  ΙΩΑΝΝΗΣ ΤΡΑΓΑΚΗΣ )
Και δυστυχώς, κύριε Υπουργέ, βλέπουμε ότι σε αρκετά σημεία, μετά την τελευταία ανάγνωση στην επιτροπή, υπάρχουν διορθώσεις προς το αυστηρότερο, όχι για εκεί που θα έπρεπε να είμαστε κάθετοι, αυστηροί και να ασκούμε πλήρως τον κατασταλτικό έλεγχο της πολιτείας, αλλά για εξαρτημένους χρήστες που ουσιαστικά κάνουν μικροδιακίνηση για να εξασφαλίσουν τη δόση τους. Και αυτό φυσικά είναι οπισθοδρόμηση σε μια μεταρρυθμιστική τομή, διότι σύμφωνα με τις τελικές διατάξεις -όπως αυτές έχουν κατατεθεί και μας έχουν μοιραστεί- ένας εξαρτημένος χρήστης ο οποίος κάνει μικροδιακίνηση μικροποσοτήτων ναρκωτικών, μπορεί να τιμωρηθεί μέχρι και με πέντε χρόνια φυλάκιση. 
Είναι προφανές ότι αυτό δε συνάδει με το πνεύμα του νόμου, με το πνεύμα της μεταρρύθμισης, που λέει: «αντιμετωπίζουμε το χρήστη ναρκωτικών, τον εξαρτημένο άνθρωπο, ως έναν ασθενή, ως έναν άνθρωπο ο οποίος χρήζει βοηθείας. Και δε συνάδει με το μεγαλύτερο -το συντριπτικά μεγαλύτερο- πρώτο μέρος του νομοσχεδίου σας, το οποίο έχει τύχει πλατιάς αποδοχής από όλους τους φορείς, οι οποίοι ασχολούνται με το συγκεκριμένο αντικείμενο. 
Κυρίες και κύριοι συνάδελφοι, είναι άραγε η δυστυχία που βιώνει η κάθε οικογένεια, η εγκληματικότητα, η καταρράκωση της αξιοπρέπειας, ο στιγματισμός, που φέρνει όλους εμάς εδώ σήμερα να συζητάμε με μεγάλη αγωνία; Είναι, μήπως, οι τριακόσιοι θάνατοι το χρόνο που δημιουργούν όλη αυτήν την αγωνία; Είναι το 40% των κρατουμένων στις ελληνικές φυλακές που δημιουργεί μία ασφυκτική πίεση για να λυθεί το ζήτημα;
Εγώ πιστεύω ότι είναι όλα αυτά μαζί. Και είναι όλα αυτά μαζί, γιατί με αυτήν την μεταρρυθμιστική τομή δημιουργούμε τις προϋποθέσεις για να αντιμετωπιστεί και να θεραπευθεί μία ασθένεια, η οποία ενυπάρχει δυστυχώς στην ελληνική νομοθεσία και που δεν είναι τίποτα άλλο από τις πολλαπλές ατέλειες και την πολυπλοκότητα, που δυστυχώς γυρνάνε εις βάρος των αδυνάμων και των εχόντων ανάγκη την προστασία. 
Με αυτήν, λοιπόν, την έννοια είναι μία πολύ σημαντική τομή και θα έπρεπε να έχει μία πλατιά υποστήριξη, τουλάχιστον επί της αρχής, από τις κοινοβουλευτικές δυνάμεις της Βουλής των Ελλήνων. 
Τι έρχεται ο έλληνας νομοθέτης να νομοθετήσει με αυτό εδώ το υπό συζήτηση νομοσχέδιο; Έρχεται να τονίσει ότι στα πλαίσια ενός εκσυγχρονιστικού, μεταρρυθμιστικού εγχειρήματος, είναι δυνατό να συνδυαστούν συγκεκριμένοι άξονες πολιτικής. 
Ο πρώτος, έχει να κάνει με την αυστηρή τιμωρία όποιου μεγαλέμπορου ναρκωτικών, όποιας μορφής ναρκωτικών, κινείται στα πλαίσια της νέας γενιάς, στα πλαίσια της ελληνικής κοινωνίας. Και σε αυτές τις συγκεκριμένες κατηγορίες συμπολιτών δεν πρέπει να υπάρχει κανένα ευνοϊκό μέτρο. Γι’ αυτό το λόγο εμείς πιστεύουμε ότι, γι’ αυτούς τους ανθρώπους δεν πρέπει να υπάρχει –και θα το συζητήσουμε και αύριο το πρωί στην επί των άρθρων συζήτηση του νομοσχεδίου- καμμία υπαγωγή στο άρθρο 23, παρά μόνο υπό συγκεκριμένες και ακριβώς διατυπωμένες διατάξεις, οι οποίες να προβλέπουν συγκεκριμένες συνεργασίες με τις αρμόδιες αρχές και συγκεκριμένα, βεβαίως, αποτελέσματα. 
Επομένως, καμμία ευνοϊκή ρύθμιση, αυστηρή τιμωρία των μεγαλεμπόρων ναρκωτικών. 
Έρχεται το παρόν νομοσχέδιο και φέρνει επίσης μία διάκριση, η οποία έχει να κάνει με την διαβάθμιση των αδικημάτων, των εγκλημάτων, τα οποία αφορούν τη διακίνηση ναρκωτικών ουσιών και την ορίζει ως βασικό έγκλημα. Το συγκεκριμένο νομοσχέδιο, όμως, εισάγει και ιδιαίτερες περιπτώσεις. Εισάγει διακεκριμένες περιπτώσεις. Εισάγει ιδιαίτερα διακεκριμένες περιπτώσεις. 
Ουσιαστικά, λοιπόν, για πρώτη φορά στη χώρα μας έχουμε τη διάκριση των εγκλημάτων που αφορούν τη διακίνηση των ναρκωτικών ουσιών. Έχουμε τη διάκριση του διακινητή με σκοπό το κέρδος, από τον εξαρτημένο ή  τον χρήστη, ο οποίος έχει ως σκοπό όχι το κέρδος αλλά την εξασφάλιση της δόσης του.
Έρχεται για πρώτη φορά –και αυτό είναι η σημαντικότερη τομή κατά την άποψή μου- που ο Έλληνας νομοθέτης θα νομοθετήσει την ουσιαστική στροφή στο δικαίωμα της θεραπείας, το οποίο κατοχυρώνεται για τον εξαρτημένο χρήστη σε όλα τα στάδια της ποινικής διαδικασίας. 
Πρόκειται για μία σαφή εκσυγχρονιστική, μεταρρυθμιστική στροφή του Έλληνα νομοθέτη αντιλαμβανόμενος το πραγματικό πρόβλημα, κοιτάζοντάς το στην ουσία του και ουσιαστικά δεσμευόμενος απέναντι στην ελληνική κοινωνία ότι τα παιδιά της, τους εξαρτημένους ανθρώπους δεν θα τους αντιμετωπίσει ως εγκληματίες αλλά ως τους ανθρώπους εκείνους οι οποίοι χρήζουν βοηθείας είτε έχουν διαπράξει αδικήματα είτε είναι στη διαδικασία του σωφρονισμού κάτω από άλλες διαδικασίες.
Επομένως, το σημαντικότερο νομοθέτημα, η σημαντικότερη ρύθμιση που εισάγεται με σειρά άρθρων από το υπό συζήτηση νομοσχέδιο δεν είναι άλλο από τη στροφή στην κατοχύρωση του δικαιώματος στη θεραπεία. Εισάγει μίας μορφής απεγκληματοποίησης, όχι στο βαθμό που θα θέλαμε εμείς. Όχι, δηλαδή στο βαθμό που θα κατοχύρωνε τη χρήση και τον χρήστη ως μία ασθένεια προσβλητική για την προσωπικότητα, προσβλητική για το πρόσωπο που το κάνει, αλλά όχι ως ένα έγκλημα που χρήζει τιμωρίας, αλλά ως μία ασθένεια που χρήζει βοηθείας.
Είναι, επίσης, το τελευταίο κομμάτι του πρώτου μέρους πάρα πολύ σημαντικό, κύριε Υπουργέ. Η συστηματοποίηση του συντονισμού, του σχεδιασμού και της εποπτείας, της εφαρμογής του σχεδίου δράσης από μία διυπουργική επιτροπή, από τον εθνικό συντονιστή και από την εθνική επιτροπή είναι κάτι το οποίο έρχεται ως τομή. Και έρχεται ως τομή γιατί ευελπιστούμε μετά από αυτό το νομοσχέδιο να προχωρήσει ουσιαστικά μία εθνική πολιτική κατά των ναρκωτικών ούτως ώστε να αντιμετωπίσει το πρόβλημα ως ένα μείζον πρόβλημα της ελληνικής κοινωνίας και να δώσει χείρα βοηθείας σε όλους εκείνους που έχουν πραγματικά ανάγκη. 
Αυτό το μεγάλο σκέλος της πρόληψης είναι αυτό το οποίο πρέπει να χρηματοδοτείται σε καιρό κρίσης και το οποίο πρέπει να απλοποιείται, να συντονίζεται και να εφαρμόζεται με τον καλύτερο δυνατό τρόπο ούτως ώστε να έχει τα καλύτερα δυνατά αποτελέσματα ούτως ώστε να αντιμετωπίσουμε ένα πρόβλημα που όλοι μας ξέρουμε ότι μαστίζει μεγάλο μέρος της ελληνικής νέας γενιάς και που δυστυχώς έχει εισέλθει σε μεγάλο βαθμό στα ελληνικά σχολεία.
Είναι, λοιπόν, νομίζω ένα νομοσχέδιο κατά το πρώτο του μέρος, το οποίο έχοντας μια πολύ μεγάλη κοινοβουλευτική προϊστορία τα τελευταία τρία χρόνια, έχοντας δημιουργήσει αντεγκλήσεις οι οποίες ιδεολογικά ή ιδεοληπτικά μπορούν να γίνουν αντιληπτές αλλά όχι να δικαιολογηθούν στην ουσία τους, έρχεται επιτέλους για ψήφιση δυστυχώς με τα κομμάτια που ανέφερα στα οποία προφανώς εμείς θα θέλαμε να έχουν υπάρξει καλύτερες νομοθετικές επιλογές και από την πλευρά της Κυβέρνησης και από την πλευρά της Συμπολίτευσης και της κοινοβουλευτικής πλειοψηφίας στην παρούσα Βουλή.
Είναι, όμως, ένα νομοσχέδιο που τουλάχιστον στην προηγούμενη Βουλή η τότε πλειοψηφία, η κυβέρνηση Παπανδρέου, η κοινοβουλευτική πλειοψηφία του ΠΑΣΟΚ, οι δυνάμεις της Αριστεράς σχημάτισαν ένα ενιαίο μέτωπο προκειμένου να μπορέσει να περάσει ούτως ώστε να αποτελέσει μια πραγματική τομή σε αυτήν την καίρια πολιτική που την έχει ανάγκη ο τόπος. 
Δυστυχώς, όμως, είναι ένα νομοσχέδιο το οποίο έρχεται με πολλές ισορροπίες και συμβιβασμούς. Το αντιλαμβανόμαστε, κύριε Υπουργέ, ωστόσο εκφράζουμε τη διαφωνία μας και ευελπιστούμε ότι μέχρι αύριο που θα γίνει η συζήτηση κατ’ άρθρον θα μπορέσουμε να περάσουμε όσο το δυνατόν ευνοϊκότερες ρυθμίσεις για αυτούς που έχουν πραγματικά ανάγκη –ξαναλέω- και όσο το δυνατόν αυστηρότερες ρυθμίσεις για αυτούς οι οποίοι ευθύνονται, τους μεγάλους εμπόρους των ελληνικών ψυχών, τους εμπόρους ναρκωτικών, αυτούς που είναι υπαίτιοι για τους θανάτους των τριακοσίων ανθρώπων το χρόνο στη χώρα μας.
Είναι, όμως, δεδομένο ότι εμείς ως ΠΑΣΟΚ δεν γινόμαστε συνένοχοι αφήνοντας κενά, δημιουργώντας ελλείψεις και προβλέποντας ατέλειες, οι οποίες δυστυχώς μπαίνουν εις βάρος των εξαρτημένων χρηστών είτε αυτοί κάνουν διακίνηση μικροποσοτήτων είτε αυτοί κάνουν αποκλειστικά ατομική χρήση στο σπίτι τους και τελικά καταλήγουν στα δικαστήρια και στις φυλακές της χώρας.
Πάμε στο δεύτερο μέρος. Ξέρετε, κύριε Υπουργέ, από τη συζήτηση στην επιτροπή ότι εμείς ως ΠΑΣΟΚ θα θέλαμε αυτό το νομοσχέδιο που απασχολεί τόσο πολύ και αφορά την ελληνική κοινωνία να είναι μόνο του, να μην υπάρχει δεύτερο μέρος. Αντιλαμβανόμαστε κάποιες ρυθμίσεις. 
Δεν θα μπω στην επί των άρθρων ανάλυση, αλλά θα σας πω το εξής. Όσον αφορά τη δωροδοκία ενεργητική και παθητική των υπαλλήλων, τη δωροδοκία των δικαστών, τους εισαγγελείς της διαφθοράς, εμείς μπορούμε να προαναγγείλουμε από εδώ σήμερα ότι το ΠΑΣΟΚ ετοιμάζει ολοκληρωμένο σχέδιο νόμου για την αυτονομία του πολιτικού συστήματος και το πολιτικό χρήμα ούτως ώστε να μπορέσουμε να αντιμετωπίσουμε αυτό το ζήτημα στην ουσία του, βάζοντας τα όρια και θέτοντας τους κανόνες ούτως ώστε να μπορέσει να δημιουργηθεί ένα διαφανές πλαίσιο λειτουργίας των κομμάτων και των υποψηφίων και των πολιτικών προσώπων. 
Το τελευταίο σημείο, κύριε Υπουργέ –και το γνωρίζετε αυτό- αφορά στη ρύθμιση που εισάγεται με το άρθρο 89. Κάνω ειδική αναφορά στο άρθρο διότι θεωρώ ότι πρέπει να το δείτε και εσείς και ο κύριος γενικός γραμματέας. Με το άρθρο αυτό εισάγεται εξαίρεση στη διαδικασία του ΑΣΕΠ. Εισάγεται μία εξαίρεση στο ν.3812/2009. Όπως γνωρίζετε, ο ν.3812/2009 ήταν μια τομή στην προηγούμενη κοινοβουλευτική περίοδο, ήταν μια δέσμευση της προοδευτικής παράταξης ότι όλα θα τίθενται υπό τον έλεγχο του ΑΣΕΠ, ήταν μια δέσμευση αξιοκρατίας και διαφάνειας. Η εισαγωγή εξαίρεσης του προσωπικού φύλαξης και εξωτερικής φρούρησης εκτός διαδικασιών ΑΣΕΠ γίνονται προφανώς υπό το φώς της βιασύνης προκειμένου να καλυφθούν κενά. 
Δεν υπάρχει, όμως, καμμία πρόβλεψη για τον τρόπο που θα γίνει η πρόσληψη, δεν υπάρχει καμμία πρόβλεψη για την αξιοκρατική διαδικασία η οποία θα ακολουθηθεί προκειμένου να προσληφθεί το συγκεκριμένο προσωπικό. Γι’ αυτόν το λόγο, λοιπόν, εμείς θεωρούμε ότι δεν πρέπει να υπάρξει καμμία εξαίρεση Και αν το Υπουργείο για λόγους επίσπευσης και κενών, που αντιλαμβανόμαστε ότι έχει ανάγκη, θέλει να έρθει προκειμένου να γίνει πιο γρήγορη η διαδικασία, πρέπει αν εισάγει έναν ολοκληρωμένο τρόπο αντιμετώπισης του επείγοντος προβλήματος καλύψεως κενών ούτως ώστε να μην υπάρχει η εξαίρεση στο νόμο 3812, να μην αφήνεται κανένα πλαίσιο ότι εξαιρείται μία πρόσληψη σε αυτή την πολύ δύσκολη δημοσιονομική συγκυρία για τη χώρα και ότι όλα γίνονται υπό το φως, όλα γίνονται με βασική αρχή τον κανόνα της αξιοκρατίας ο οποίος πρέπει να τηρείται παντού και πάντοτε.
Με αυτά θα κλείσω, λέγοντας το εξής. Θεωρούμε ότι έγινε μία πολύ σοβαρή δουλειά από το Υπουργείο. Μπόρεσε να φέρει μέχρι εδώ ένα πολύ σοβαρό μεταρρυθμιστικό εγχείρημα το οποίο θεωρούμε ότι καλύπτει βασικές αρχές οι οποίες πρέπει να τηρηθούν στην αντιμετώπιση του προβλήματος των ναρκωτικών και γι’ αυτόν το λόγο θεωρούμε ότι πρέπει όχι μόνο από το ΠΑΣΟΚ, αλλά από την πλειοψηφία της Βουλής των Ελλήνων να ψηφιστεί επί της αρχής.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Κυρίες και κύριοι συνάδελφοι…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ξέρετε τι θα πω; Τι σηκώνετε το χέρι σας;
Κυρίες και κύριοι συνάδελφοι, ως γνωστόν έχει κατατεθεί αίτημα ονομαστικής ψηφοφορίας από την Κοινοβουλευτική Ομάδα των Ανεξαρτήτων Ελλήνων και από την Κοινοβουλευτική Ομάδα του ΣΥΡΙΖΑ.
Θα αναγνώσω τα ονόματα των υπογραφόντων…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, επί της διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας είδα, κύριε Λαφαζάνη.
Σας λέω ότι έχει έρθει μία επιστολή του Δημάρχου Καβάλας η οποία κατατίθεται στα Πρακτικά.
(Στο σημείο κατατίθεται στα Πρακτικά η προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν δικαιούστε το λόγο, γιατί έχει αρχίσει η ψηφοφορία. Το γνωρίζετε καλύτερα από εμένα.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, είχε ζητήσει προ μιας ώρας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αφήστε να ολοκληρώσω. Γνωρίζετε, λοιπόν, καλύτερα από εμένα ότι δεν δικαιούστε το λόγο γιατί έχει αρχίσει η ψηφοφορία. Επειδή, όμως, ο Προεδρεύων σας είχε πει να μιλήσετε για δύο λεπτά και επειδή, όπως ξέρετε, το Προεδρείο είναι ενιαίο θα σας δώσω το λόγο μόνο για δύο λεπτά να τοποθετηθείτε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εάν ανοίξει επί της ουσίας, θα πάρουμε όλοι το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν υπάρχει ουσία. Επί της διαδικασίας, είπε.
Ορίστε, κύριε Λαφαζάνη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επειδή έχουμε μείζονες εξελίξεις, επειδή έχετε αναστατώσει έναν ολόκληρο νομό και όλη την ανατολική Μακεδονία, δεν δικαιούστε αυτήν τη στιγμή ένα μέγα σκάνδαλο να το κυρώσετε ως σύμβαση στη Βουλή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αυτό νομίζετε ότι είναι επί της διαδικασίας;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σας καλούμε, έστω και την  ύστατη στιγμή, να μην βάλετε σε δοκιμασία το Σώμα να ψηφίσει για την κύρωση μιας σκανδαλώδους και απαράδεκτης σύμβασης. Προχωρήστε στην απόσυρση της σύμβασης εδώ και τώρα.
(Χειροκροτήματα από την πτέρυγα του ΣΥΡΙΖΑ – ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε, αλλά εδώ υπάρχουν υπογραφές των συναδέλφων σας, του ΣΥΡΙΖΑ,  που ζητούν ονομαστική ψηφοφορία. Προχωρώ, λοιπόν, στην ονομαστική ψηφοφορία, στην ανάγνωση…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αναγνώστε και το δημοτικό συμβούλιο, παρακαλώ. Είναι απόφαση του δημοτικού συμβουλίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Την κατέθεσα στα Πρακτικά. Συνήθως δεν αναγιγνώσκονται, όπως ξέρετε.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Περιβάλλοντος, Ενέργειας και Κλιματικής Αλλαγής «Κύρωση της από 31-10-2012 Πρώτης Τροποποιητικής Σύμβασης μεταξύ του Ελληνικού Δημοσίου και των Αναδόχων εταιρειών KAVALA OIL ΑΝΩΝΥΜΗ ΕΤΑΙΡΙΑ και ENERGEAN OIL &amp; GAS - ΕΝΕΡΓΕΙΑΚΗ ΑΙΓΑΙΟΥ ΑΝΩΝΥΜΗ ΕΤΑΙΡΕΙΑ ΕΡΕΥΝΑΣ ΚΑΙ ΠΑΡΑΓΩΓΗΣ ΥΔΡΟΓΟΝΑΝΘΡΑΚΩΝ και των παραρτημάτων Ι και ΙΙ αυτής».
Για την ψήφιση του νομοσχεδίου επί της αρχής έχουν υποβληθεί δύο αιτήσεις διεξαγωγής ονομαστικής ψηφοφορίας, μία αίτηση από Βουλευτές του ΣΥΡΙΖΑ-ΕΚΜ και μία δεύτερη από Βουλευτές των Ανεξάρτητων Ελλήνων, των οποίων τα κείμενα έχουν ως εξής:
(Να καταχωρισθούν οι σελίδες 109α)
Θα αναγνώσω και τον κατάλογο των υπογραφόντων την αίτηση ονομαστικής ψηφοφορίας Βουλευτών των Ανεξάρτητων Ελλήνων, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Καμμένος. Παρών.
Ο κ. Μαριάς. Παρών.
Ο κ. Μελάς. Παρών.
Ο κ. Καπερνάρος. Παρών.
Ο κ. Γιοβανόπουλος. Παρών.
Η κ. Μακρή. Παρούσα.
Η κ. Ξουλίδου. Παρούσα.
Η κ. Χρυσοβελώνη. Παρούσα.
Ο κ. Ουζουνίδης. Παρών.
Η κ. Κουντουρά. Παρούσα.
Ο κ. Ντάβρης. Παρών.
Ο κ. Χαϊκάλης. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών των Ανεξάρτητων Ελλήνων. 
Θα αναγνώσω, στη συνέχεια και τον κατάλογο των υπογραφόντων την αίτηση ονομαστικής ψηφοφορίας Βουλευτών του ΣΥΡΙΖΑ-ΕΚΜ, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Βούτσης. Παρών.
Ο κ. Πετράκος. Παρών.
Ο κ. Στρατούλης. Παρών.
Ο κ. Κουράκης. Παρών.
Ο κ. Ζερδελής. Παρών.
Η κ. Καλογερή. Παρούσα.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών του ΣΥΡΙΖΑ-ΕΚΜ.
Συνεπώς διακόπτουμε τη συνεδρίαση για δέκα (10΄) λεπτά, σύμφωνα με τον Κανονισμό.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Θα διεξαχθεί ονομαστική ψηφοφορία επί της αρχής του νομοσχεδίου του Υπουργείου Περιβάλλοντος, Ενέργειας και Κλιματικής Αλλαγής: «Κύρωση της από 31-10-2012 Πρώτης Τροποποιητικής Σύμβασης μεταξύ του Ελληνικού Δημοσίου και των Αναδόχων εταιρειών KAVALA OIL ΑΝΩΝΥΜΗ ΕΤΑΙΡΙΑ και ENERGEAN OIL &amp; GAS - ΕΝΕΡΓΕΙΑΚΗ ΑΙΓΑΙΟΥ ΑΝΩΝΥΜΗ ΕΤΑΙΡΕΙΑ ΕΡΕΥΝΑΣ ΚΑΙ ΠΑΡΑΓΩΓΗΣ ΥΔΡΟΓΟΝΑΝΘΡΑΚΩΝ και των παραρτημάτων Ι και ΙΙ αυτής».
Οι αποδεχόμενοι την αρχή του νομοσχεδίου λέγουν «ΝΑΙ».
Οι μη αποδεχόμενοι την αρχή του νομοσχεδίου λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Καλούνται επί του καταλόγου ο κ. Ιορδάνης Τζαμτζής από τη Νέα Δημοκρατία και η κ. Ευγενία Ουζουνίδου από το ΣΥΡΙΖΑ-ΕΚΜ.
Σας ενημερώνω, επίσης, ότι έχουν έρθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70Α’ του Κανονισμού της Βουλής, με τις οποίες γνωστοποιούν την ψήφο τους επί της αρχής του νομοσχεδίου. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Υπάρχει συνάδελφος, ο οποίος δεν άκουσε το όνομά του; Κανείς.
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α’ του Κανονισμού της Βουλής καταχωρίζονται στα Πρακτικά. 
(Οι προαναφερθείσες επιστολές έχουν ως εξής:
(Να καταχωρισθούν οι σελίδες 114-120)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, σας ενημερώνω ότι έχει έλθει στο Προεδρείο επιστολή του συναδέλφου κ. Μανώλη Γλέζου, ο οποίος μας γνωρίζει ότι απουσιάζει από την ψηφοφορία και ότι αν ήταν παρών θα ψήφιζε «ΟΧΙ». 
Η επιστολή αυτή, η οποία εκφράζει πρόθεση ψήφου, θα καταχωρισθεί στα Πρακτικά της σημερινής συνεδρίασης, αλλά δεν συνυπολογίζεται στην καταμέτρηση των ψήφων.
(Η προαναφερθείσα επιστολή έχει ως εξής:
(Να καταχωρισθεί η σελίδα 122)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κύριους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μέχρι να ολοκληρωθεί η διαδικασία της ψηφοφορίας, δηλαδή να βγει το αποτέλεσμα, θα ήθελα να ρωτήσω το Σώμα αν επιθυμεί να συνεχίσουμε τη συζήτηση επί του νομοσχεδίου του Υπουργείου Δικαιοσύνης, Διαφάνειας και Ανθρωπίνων Δικαιωμάτων, η οποία είχε ξεκινήσει.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα εγκρίνει.
Επομένως, προχωρούμε μέχρι να ανακοινωθεί το αποτέλεσμα.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε,  θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Πρόεδρε, έχετε το λόγο για πέντε λεπτά.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε,  ζήτησα το λόγο εν μέσω των εισηγητών -και ζητώ συγγνώμη από τους συναδέλφους, γιατί αύριο ταξιδεύω- μόνο για τρία-τέσσερα λεπτά, για να αναφερθώ στο υπό συζήτηση νομοσχέδιο, στο νόμο περί ναρκωτικών και άλλες διατάξεις.
Διαβάζοντας το άρθρο 29 με τίτλο «Καλλιέργεια κάνναβης, χρήση ναρκωτικών ουσιών, πλαστογραφία ιατρικής συνταγής» κ.λπ., βλέπει κανείς ότι ουσιαστικά έρχεται η Βουλή και αποποινικοποιεί την καλλιέργεια χασίς.
Συγκεκριμένα, στην παράγραφο 1 αναφέρει: «Όποιος, για δική του χρήση αποκλειστικά, με οποιονδήποτε τρόπο προμηθεύεται ή κατέχει ναρκωτικά σε ποσότητες που δικαιολογούνται μόνο για την ατομική του χρήση ή κάνει χρήση αυτών ή καλλιεργεί φυτά κάνναβης σε αριθμό ή έκταση που δικαιολογούνται μόνο για την ατομική του χρήση, τιμωρείται με φυλάκιση μέχρι πέντε (5) μηνών».
Λέει παρακάτω το άρθρο 29 στην παράγραφο 2: «Ο δράστης της πράξης της προηγούμενης παραγράφου μπορεί να κριθεί ατιμώρητος, εάν το δικαστήριο, εκτιμώντας τις περιστάσεις τέλεσης της πράξης και την προσωπικότητα του δράστη,  κρίνει ότι η αξιόποινη πράξη ήταν εντελώς περιστασιακή και δεν είναι πιθανόν να επαναληφθεί. Καταδικαστικές αποφάσεις της παραγράφου 1 του παρόντος άρθρου δεν καταχωρίζονται στα αντίγραφα των δελτίων ποινικού μητρώου».
Εδώ, λοιπόν, με το νόμο περί ναρκωτικών ουσιαστικά νομιμοποιείται η κατ’ οίκον καλλιέργεια χασίς.
Το αντελήφθην αυτό όταν είδα εντός της Αιθούσης πολιτικό, που πριν από δεκαπέντε περίπου χρόνια σε lifestyle περιοδικό πήρε δύο θέσεις: Η μία θέση ήταν να βάλουμε μία γλάστρα με χασίς ο καθένας στο σπίτι του και η δεύτερη θέση είναι ότι δεν αποτελεί ταμπού η θρησκευτική ή εθνική μειονότητα η μουσουλμανική της Θράκης.
Τότε κατάλαβα ότι πρέπει να ψάξουμε καλύτερα το νομοσχέδιο και βρήκα το άρθρο 29 και βλέπω τον κ. Γιώργο Παπανδρέου, τον πολιτικό που πριν από δεκαπέντε χρόνια έδωσε αυτή τη συνέντευξη, να έρχεται προκειμένου να επικροτήσει την άποψή του, που ψηφίζεται σήμερα από τη συγκυβέρνηση με Πρωθυπουργό τον Αντώνη Σαμαρά.
Το λέω αυτό, διότι όταν έγινε το περίφημο αυτό άρθρο περί του δικαιώματος της καλλιέργειας, η τότε Νέα Δημοκρατία, της οποίας τότε ήμουν μέλος, όχι απλώς ξεσηκώθηκε, αλλά ήταν το κύριο θέμα της προεκλογικής εκστρατείας της τη συγκεκριμένη χρονιά.
Ζήτησα, λοιπόν, το λόγο για να δείξω ότι η συγκυβέρνηση έχει φτάσει πλέον σε σημείο πλήρους αλλοιώσεως των θέσεων της παράταξης απ’ όπου  προέρχεται ο σημερινός Πρωθυπουργός.
Τελικά φαίνεται ότι ο κ. Παπανδρέου επικρατεί. Από εδώ και πέρα, όποιος καλλιεργεί χασίς στο σπίτι του θα τιμωρείται με πέντε μήνες φυλάκισης, εκτός κι αν αποδείξει ότι είναι ειδικές οι συνθήκες που το καλλιεργεί και μάλιστα, σε περίπτωση που καταδικαστεί, δεν θα αναγράφεται στο ποινικό του μητρώο. 
Ας καταγραφεί αυτό σαν μια νίκη του κ. Παπανδρέου και του ΠΑΣΟΚ έναντι εκείνων που υποστηρίζαμε ότι η καλλιέργεια ναρκωτικών στο σπίτι θα οδηγήσει σε βαριά ναρκωτικά και θα οδηγήσει στο θάνατο αρκετές εκατοντάδες χιλιάδες παιδιά. 
(Χειροκροτήματα από την πτέρυγα των Ανεξάρτητων Ελλήνων)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, θα ήθελα παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Καταλαβαίνετε, κύριε Καμμένο, ότι με αυτήν την παρέμβασή σας, την οποία εγώ σας επέτρεψα παρά τον Κανονισμό, προκαλείται συζήτηση.
Ορίστε, κύριε Βορίδη, έχετε το λόγο για πέντε λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, θα ήθελα μόνο να το διευκρινίσουμε αυτό στο άρθρο 29.
Κύριε Πρόεδρε, κυρίες και κύριοι συνάδελφοι, το άρθρο 29 στην πραγματικότητα επαναλαμβάνει προϋφιστάμενες διατάξεις. Οι διατάξεις αυτές, όπως και όλο το πλαίσιο για το ζήτημα της λεγόμενης χρήσης ναρκωτικών για την προσωπική χρήση καθενός, είναι διατάξεις οι οποίες έχουν ήδη υπάρξει. 
Τι το καινούργιο φέρνει η συγκεκριμένη διάταξη; Γιατί -το τονίζω- αυτές οι διατάξεις υπήρχαν και τιμωρούντο με ποινή φυλάκισης μέχρι δώδεκα μηνών. Αυτό ήταν το παλιό πλαίσιο της φυλάκισης. Τώρα υπάρχει, πράγματι, μία μείωση, η οποία παραμένει στο πλημμέλημα, αλλά μειώνεται και γίνεται μία ποινή φυλάκισης μέχρι πέντε μηνών. Πράγματι, ήδη υπήρχε στις διατάξεις ότι όποιος έκανε χρήση και ήταν εξαρτημένος, παρέμενε ατιμώρητος. Επίσης, παρέμενε ατιμώρητη ήδη από το υφιστάμενο πλαίσιο, η λεγόμενη συμπτωματική χρήση ή η χρήση που γίνεται κάτω από…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Στο περιστασιακό.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ναι, και στα δύο. Και ο εξαρτημένος για δική του χρήση παρέμενε ατιμώρητος και ο περιστασιακός χρήστης παρέμενε ατιμώρητος. Αυτές είναι οι ρυθμίσεις, οι οποίες επαναλαμβάνονται και τώρα. 
Η ίδια πρόβλεψη υπήρχε και για το ζήτημα της καταχώρισης της ποινής στο ποινικό μητρώο. Εδώ, η μόνη προστιθέμενη αξία –λέω ξανά- της συγκεκριμένης διατάξεως είναι το θέμα του πενταμήνου. Υπάρχει, πράγματι, μία μείωση της ποινικής μεταχείρισης. Ενώ προβλεπόταν ποινή φυλάκισης μέχρι δώδεκα μηνών, έγινε ποινή φυλάκισης μέχρι πέντε μηνών. 
Στην πράξη, δε, τη δικαστηριακή δεν επιβάλλονταν ποτέ, κύριε Πρόεδρε, σε αυτές τις περιπτώσεις ποινές άνω των τριάντα ημερών. Επιβάλλονταν βαριά-βαριά ποινή των δύο μηνών. Αυτή είναι η δικαστηριακή πρακτική. 
Επομένως, μη δημιουργούμε μεγάλο ζήτημα για ένα σημείο το οποίο ήταν ούτως ή άλλως ρυθμισμένο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε πολύ.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, θα ήθελα το λόγο για ένα λεπτό. Έχω δικαίωμα…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Κύριε Πρόεδρε, πάντως δεν έχετε δικαίωμα να λάβετε το λόγο.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων):  Χαίρομαι που συνήγορος υπερασπίσεως του κ. Παπανδρέου είναι ο Κοινοβουλευτικός Εκπρόσωπος της Νέας Δημοκρατίας, ο οποίος εκείνη την εποχή ήταν πρόεδρος της νεολαίας της ΕΠΕΝ. Συγχαρητήρια! 
(ΜΕΤΑ ΤΗΝ ΚΑΤΑΜΕΤΡΗΣΗ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 277 Βουλευτές.
Υπέρ της αρχής του νομοσχεδίου δηλαδή «ΝΑΙ» ψήφισαν 164 Βουλευτές.
Κατά της αρχής του νομοσχεδίου δηλαδή «ΟΧΙ» ψήφισαν 110 Βουλευτές.
Ψήφισαν «ΠΑΡΩΝ» 3 Βουλευτές, σύμφωνα με το παρακάτω πρωτόκολλο ονομαστικής ψηφοφορίας :
(Να καταχωρισθεί το πρωτόκολλο ονομαστικής ψηφοφορίας της σελ. 130α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής «Κύρωση της από 31-10-2012 Πρώτης Τροποποιητικής Σύμβασης μεταξύ του Ελληνικού Δημοσίου και των Αναδόχων εταιρειών KAVALA OIL ΑΝΩΝΥΜΗ ΕΤΑΙΡΙΑ και ENERGEAN OIL &amp; GAS - ΕΝΕΡΓΕΙΑΚΗ ΑΙΓΑΙΟΥ ΑΝΩΝΥΜΗ ΕΤΑΙΡΕΙΑ ΕΡΕΥΝΑΣ ΚΑΙ ΠΑΡΑΓΩΓΗΣ ΥΔΡΟΓΟΝΑΝΘΡΑΚΩΝ και των παραρτημάτων Ι και ΙΙ αυτής» έγινε δεκτό κατά πλειοψηφία επί της αρχής και επί των άρθρων.
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Κύρωση της από 31-10-2012 Πρώτης Τροποποιητικής Σύμβασης μεταξύ του Ελληνικού Δημοσίου και των Αναδόχων εταιρειών KAVALA OIL ΑΝΩΝΥΜΗ ΕΤΑΙΡΙΑ και ENERGEAN OIL &amp; GAS - ΕΝΕΡΓΕΙΑΚΗ ΑΙΓΑΙΟΥ ΑΝΩΝΥΜΗ ΕΤΑΙΡΕΙΑ ΕΡΕΥΝΑΣ ΚΑΙ ΠΑΡΑΓΩΓΗΣ ΥΔΡΟΓΟΝΑΝΘΡΑΚΩΝ και των παραρτημάτων Ι και ΙΙ αυτής» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωριστεί το κείμενο του νομοσχεδίου της σελ. 131α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Κυρίες και κύριοι συνάδελφοι,  παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Το Σώμα παρέσχε τη ζητηθείσα εξουσιοδότηση.
Κυρίες και κύριοι συνάδελφοι, επανερχόμεθα στη συζήτηση του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων. 
Το λόγο έχει ο κ. Κασιδιάρης.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ευχαριστώ, κύριε Πρόεδρε.
 Δυστυχώς, μόλις αποχώρησε και ο κ. Παπανδρέου. Είχαμε να του πούμε πολλά. Φαίνεται ότι πήγε να ποτίσει τις γλάστρες! 
Όσον αφορά τις γλάστρες με το χασίς πάντως, θέλω να υπενθυμίσω στους Βουλευτές της Νέας Δημοκρατίας ότι ακόμα κι ο δικός τους εισηγητής εντός της επιτροπής είχε κατακρίνει αυτήν την υπόθεση. Δεν είχε αναφέρει, βεβαίως, ονομαστικά τον κ. Παπανδρέου, διότι με το κόμμα του κ. Παπανδρέου συγκυβερνάει η Νέα Δημοκρατία σήμερα. Τον κάλυψε, όσον αφορά την υπόθεση της Προανακριτικής. Εν τέλει, φέρνει μέσω αυτού του σχεδίου νόμου πολύ χαλαρότερη –σχεδόν ανύπαρκτη- τιμωρία γι’ αυτούς που καλλιεργούν «γλάστρες» στα μπαλκόνια τους. 
Διότι, εμείς θεωρούμε ότι αυτός είναι ο στόχος σας τελικά και μέσω αυτού του νομοσχεδίου που στην ουσία αποποινικοποιεί τη χρήση και την εμπορία ναρκωτικών και έχει στόχο να κάνει τον κόσμο έτσι ακριβώς όπως τον ονειρεύεται ο κ. Παπανδρέου, δηλαδή να κάνει τους Έλληνες «φυτά» με καμένα εγκεφαλικά κύτταρα, ούτως ώστε να μην αντιδράει πλέον αυτός ο λαός και να δέχεται αβίαστα και αβασάνιστα όλα αυτά τα οποία εσείς φέρνετε εις βάρος του. 
Όσον αφορά τον Κώδικα Ναρκωτικών, είμαστε κάθετα αντίθετοι. Εμείς επιμένουμε στην αυστηροποίηση του νομικού πλαισίου και όχι στην αποποινικοποίηση που επί της ουσίας προωθεί αυτό το νομοσχέδιο. 
Ο Υπουργός από την πίεση που δέχθηκε και εντός της επιτροπής αναγκάστηκε να κάνει κάποιες ελάχιστες βελτιώσεις. Εμείς επιμένουμε και θα επιβάλουμε και θα αναγκάσουμε την Κυβέρνηση να αλλάξει κι άλλα στην πορεία του χρόνου, διότι σήμερα έχουμε κάποια τραγικά φαινόμενα, τα οποία αναφέρουμε, για να πούμε στην πράξη τι συμβαίνει. 
Βλέπουμε εμπόρους ναρκωτικών, οι οποίοι έχουν δεχθεί την ισόβια κάθειρξη από τα δικαστήρια, στα πέντε χρόνια να παίρνουν μια άδεια και να πηγαίνουν σπίτι τους. Αυτό το φαινόμενο είναι θλιβερό. Βλέπουμε τους ανθρώπους αυτούς στα πέντε χρόνια να παίρνουν άδεια και να είναι σπίτι τους και να εξαφανίζονται πάλι στην Αλβανία και να μην τους αναζητάει κανείς. Πρόκειται για ανθρώπους που ευθύνονται για εκατοντάδες θανάτους. 
Όσον αφορά, λοιπόν, τους μεγαλέμπορους ναρκωτικών, εμείς μετά λόγου γνώσεως κάνουμε μια πρόταση. Να επανεξεταστεί το νομικό πλαίσιο, ούτως ώστε να επανέλθει η θανατική ποινή για τους μεγαλέμπορους ναρκωτικών. Διότι μόνο με τέτοια μέτρα μπορεί να παταχθεί αυτό το φαινόμενο, το οποίο συνιστά γάγγραινα, καρκίνωμα, κυριολεκτικά, για την ελληνική κοινωνία. 
Ήρθαν στην επιτροπή φορείς για να μιλήσουν. Δεν ήρθε, όμως, μια μητέρα ενός νέου ανθρώπου, ενός νέου Έλληνα που χάθηκε με μια σύριγγα καρφωμένη στο χέρι στην πλατεία Ομονοίας. Πέραν των φορέων, λοιπόν και πέραν των απόψεων των κοινοβουλευτικών κομμάτων, αυτός θα ήταν ο καλύτερος μάρτυρας που θα μπορούσε να μιλήσει εδώ μέσα για το ποιο είναι πραγματικά το πρόβλημα. 
Το πρόβλημα, λοιπόν, σήμερα είναι ότι γίνεται εμπόριο ναρκωτικών εν μέση οδώ, είναι ότι γίνεται ελεύθερη διακίνηση ναρκωτικών στην πλατεία Ομονοίας, στο κέντρο της Αθήνας, στα κέντρα των μεγάλων πόλεων. Η Αστυνομία είναι απούσα. Το κράτος στις περιπτώσεις αυτές είναι απόν, διότι -όπως προείπαμε- προτιμά τους πολίτες «φυτά», αντί να έχουμε μια μαχόμενη και σκεπτόμενη νεολαία. 
Επομένως, ο μόνος τρόπος για να λυθεί το πρόβλημα δεν είναι να φέρνουμε σχέδια νόμου που δεν θέτουν αυστηρές ποινές. Ο μόνος τρόπος είναι η σκληρή καταστολή άμεσα στο πρόβλημα -στην πηγή και στη ρίζα του προβλήματος- και ο αληθινός σωφρονισμός. 
Έχετε κάνει στην ουσία την Ελλάδα σταυροδρόμι διακίνησης τεράστιων ποσοτήτων ναρκωτικών ουσιών. Βρισκόμαστε σε γειτονία με κάποιες χώρες, οι οποίες είναι διεθνή κέντρα παραγωγής και εμπορίας ναρκωτικών -Σκόπια, Αλβανία, Τουρκία- και -μέσω Ελλάδος- έχουν αναγκάσει στην ουσία τη χώρα μας να γίνει κέντρο διακίνησης προς ολόκληρη την Ευρώπη και ολόκληρο τον κόσμο. 
Επαναλαμβάνουμε, λοιπόν, ότι αυτό το πρόβλημα που απειλεί την ελληνική κοινωνία γίνεται και διεθνές πρόβλημα. Ερωτούμε. Πού αποσκοπείτε με όλες αυτές τις ενέργειές σας και με το παρόν σχέδιο νόμου;  Ποια σκέψη επικράτησε για όλες αυτές τις προτάσεις που φέρνετε; 
Δεν ξέρετε -ρητορικό είναι το ερώτημα, διότι σίγουρα το γνωρίζετε- ότι οι ραγδαίως αυξανόμενοι δείκτες εγκληματικότητας ως προς τα ναρκωτικά οδηγούν εν συνεχεία όχι μόνο στο να περιθωριοποιούνται άνθρωποι αλλά και στην περαιτέρω αύξηση της εγκληματικότητας; Διότι τα ναρκωτικά γεννούν βαριά εγκληματικότητα. Για τους πλείστους των εγκληματιών και των ενόχων για εγκληματικές πράξεις σε κάθε περίπτωση έχει προηγηθεί χρήση ναρκωτικών. 
Η κοινωνία μας δεν αισθάνεται καθόλου ασφαλής. Η κοινωνία ζητά και απαιτεί αύξηση κι όχι μείωση των ποινών. 
Η Ελλάδα, ασφαλώς στα μάτια των κυβερνώντων μας αλλά και σε σκοπιμότητες τρίτων χωρών αποτελεί -θέλουν κάποιοι να αποτελέσει- οχυρωματική τάφρο διακίνησης ναρκωτικών στην Ευρώπη και εν συνεχεία στον υπόλοιπο κόσμο. Έχουν δηλαδή στόχο, για να προστατευτούν οι πάντες, να γίνει στην ουσία η χώρα μας ένα κέντρο διακίνησης και απόλυτης ανοχής προς το μεγαλεμπόριο ναρκωτικών. 
Ηθελημένα, η χώρα έχει αφεθεί ανυπεράσπιστη στις εγκληματικές διαθέσεις οργανωμένων κυκλωμάτων, που η δράση τους απελευθερώνεται μέσα από μια πιο χαλαρή, μια ανύπαρκτη διάθεση του πολιτικού μας συστήματος να αντιμετωπίσει το πρόβλημα με αυστηρότερες ποινές. 
Για να γίνουμε πιο συγκεκριμένοι, η αστοχία του παρόντος νόμου επιβεβαιώνεται και σε συγκεκριμένα άρθρα, όπως το άρθρο 28, το οποίο αφαιρεί επί της ουσίας από τις αστυνομικές αρχές και τις ελάχιστες δυνατότητες που διαθέτουν μέχρι σήμερα να ελέγξουν ουσιαστικά την εγκληματικότητα. 
Απαγορεύεται στην ουσία στα αστυνομικά όργανα να ενεργούν οτιδήποτε κρίνεται αναγκαίο για την αποτροπή της διακίνησης ναρκωτικών, επειδή -όπως λέτε- μπορεί να θεωρηθεί ότι οι πράξεις των αστυνομικών οργάνων διακινδυνεύουν τρίτα πρόσωπα. Αυτό είναι φοβερό. 
Ερωτούμε: Πώς μπορεί η αστυνομική αρχή να ερμηνεύει και να υπαγορεύει αυτήν την απαγόρευση, ειδικά κατά το χρόνο που μπορεί να ενεργήσει άμεσα και αποτελεσματικά, στο πεδίο εκείνο ακριβώς όπου γίνεται το έγκλημα; Θεωρούμε ότι με αυτόν τον τρόπο  έχετε στόχο να «δέσετε τα χέρια» της Αστυνομίας. 
Όσον αφορά τη διενέργεια της πραγματογνωμοσύνης για το χαρακτηρισμό κάποιου ως «τοξικομανούς» κι εδώ φαίνεται πως επιθυμείτε να καταργήσετε τα πάντα και να διασφαλίσετε, επί της ουσίας, ελευθερία σε διακινητές και εμπόρους.
Ειδικότερα, πλέον μπορεί να γίνει πραγματογνωμοσύνη σε οποιοδήποτε στάδιο της ποινικής διαδικασίας κι όχι, ως ίσχυε μέχρι σήμερα, εντός εβδομήντα δύο ωρών από την προσαγωγή. Άρα, ελεύθερα ο δράστης του εγκλήματος θα έχει το χρόνο να συνεννοείται με όποιον πραγματογνώμονα και φορέα θέλει. Ακόμα και με ιδιωτικό κέντρο; Αυτό δεν είναι δυνατόν! 
Επίσης, με τις νέες διατάξεις εννοείται ότι το ελαφρυντικό αυτό μπορεί να το αναγνωρίσει και ο ανακριτής, μετά τη σύλληψη. Εδώ τίθεται ένα άλλο θέμα. Λέτε ότι ο ανακριτής έχει και τη δυνατότητα, αντί να επιβάλει προφυλάκιση, να  επιβάλει εγκλεισμό σε κάποιο κέντρο, σε κάποιο θεραπευτικό κατάστημα, ως περιοριστικό όρο μέχρι τη δίκη. Ποια είναι τα μέτρα που εγγυώνται ότι ο δράστης δεν θα δραπετεύσει από το σωφρονιστικό κατάστημα και μετά θα τον ψάχνουμε; Εδώ έχουμε δει και περιπτώσεις που κρατούμενοι δραπετεύουν από φυλακές. Έχουμε δει και περιπτώσεις όπου Αφγανοί κρατούμενοι μεταφέρονται από καταστήματα κράτησης ανηλίκων σε κάποια κέντρα φιλοξενίας και πηδάνε το φράχτη και φεύγουν. Κι αυτοί οι άνθρωποι έχουν δολοφονήσει Έλληνες.
Κλείνοντας, θα ήθελα να αναφερθώ στον εθνικό συντονιστή σε θέματα ναρκωτικών. Το ξαναρωτήσαμε στην επιτροπή και επιμένουμε ότι δεν πρέπει να είναι ο Πρωθυπουργός αλλά το Κοινοβούλιο που θα επιλέγει το πρόσωπο εδώ, γιατί αυτό το πρόσωπο έχει πολύ σημαντικό έργο να επιτελέσει και πρέπει να εγγυηθείτε ότι στη θέση αυτή θα διοριστούν πρόσωπα ικανά και όχι φίλοι του εκάστοτε Πρωθυπουργού.
Ανακεφαλαιώνω για το πρώτο μέρος, για τα ναρκωτικά και επαναλαμβάνω τις πάγιες θέσεις της Χρυσής Αυγής. Σκληρή καταστολή και σωφρονισμός των εγκληματιών, να πάψει επιτέλους η ελεύθερη διακίνηση στο κέντρο της Αθήνας και των μεγάλων πόλεων, όσοι εξαρτημένοι χρήστες θεωρούνται ασθενείς να αντιμετωπίζονται, πράγματι, ως ασθενείς και να δέχονται φαρμακευτική αγωγή διά της νομίμου οδού, όμως από κει και πέρα να τσακιστούν και να πάψουμε να «χαϊδεύουμε» τους μικροδιακινητές. Αυτοί αποτελούν καρκίνωμα στην κυριολεξία και είναι οι φορείς του προβλήματος. Τέλος, επαναφορά της θανατικής ποινής για τους μεγαλεμπόρους ναρκωτικών. Μόνο έτσι θα εκλείψει το πρόβλημα και όχι με το να τους δίνουμε πενθήμερες άδειες και να εξαφανίζονται.
Θα περάσω στο δεύτερο μέρος του νομοσχεδίου και στις λοιπές διατάξεις. Άρθρα 65 και 66. Πράγματι χρειάζεται αυστηροποίηση. Εμείς λέμε ότι χρειάζεται περαιτέρω αυστηροποίηση όσον αφορά τις ποινές για τα εγκλήματα με πολεμικά τυφέκια. Τα τελευταία χρόνια έχουμε δει ένα φοβερό φαινόμενο. Η Ελλάδα έχει μετατραπεί σε εμπόλεμη ζώνη και σε ζούγκλα. Έχουν μπει μέσα στη χώρα χιλιάδες «Καλάσνικοφ» κυρίως από την Αλβανία. Το νομικό πλαίσιο πρέπει να είναι αυστηρό και πρέπει να τηρούνται οι ποινές που επιβάλλονται, διότι έχουμε δει θλιβερά φαινόμενα και εδώ, όπως στην περίπτωση της Κατερίνης όπου δεν χρειάστηκε καν να αποδράσουν οι ληστές με τα «Καλάσνικοφ». Υπήρξε μία αμέλεια κάποιου υπαλλήλου και το κράτος, οι αρχές έδωσαν τη δυνατότητα στους εγκληματίες να σηκωθούν και να φύγουν και να είναι ελεύθεροι. Αυτά είναι θλιβερά πράγματα και η λύση είναι μία. Το κράτος πρέπει να τσακίσει στην κυριολεξία τους αλλοδαπούς ληστές με τα «Καλάσνικοφ», να τσακίσει τη βαριά εγκληματικότητα. 
Εδώ, βέβαια, υπάρχει ένα πολύ σημαντικό θέμα που το έχουμε θέσει επανειλημμένως. Απαιτείται πρωτίστως επανεξοπλισμός της Ελληνικής Αστυνομίας, διότι είναι αδύνατο ο αστυνομικός να πηγαίνει να αντιμετωπίσει πολεμικά όπλα, φορώντας ένα ληγμένο αλεξίσφαιρο και κρατώντας ένα εννιάρι πιστόλι. Αυτό είναι αδύνατο. Πρέπει να επανεξεταστεί ο εξοπλισμός, να έχουμε ειδικές ομάδες της Αστυνομίας, ικανές να αντιμετωπίσουν τους εγκληματίες αυτούς. Πρέπει να επανεξεταστούν και να δημιουργηθούν νέοι κανόνες εμπλοκής. Δεν πρέπει να έχει ενοχή ο αστυνομικός που θα τραβήξει το όπλο του όταν έχει να αντιμετωπίσει ένα ληστή, έναν εγκληματία με πολεμικό όπλο. Αντί να σκοτωθεί ο αστυνομικός, είναι προτιμότερο να τραβήξει πιο γρήγορα και να σκοτώσει τον εγκληματία. Επομένως πρέπει να ξαναδούμε τους κανόνες εμπλοκής και βέβαια να μπορεί ο Έλληνας αστυνομικός να κάνει χρήση του ατομικού του οπλισμού και όχι να είναι βορά στις ορέξεις κάθε εγκληματία.
Όσον αφορά ένα μεγάλο θέμα που θέτετε, την αποσυμφόρηση των φυλακών, εδώ συμφωνούμε ότι πρέπει επιτέλους να αποσυμφορηθούν οι ελληνικές φυλακές και να είναι πιο ανθρώπινες οι συνθήκες κράτησης, οι συνθήκες διαβίωσης των κρατουμένων, των Ελλήνων κρατουμένων λέμε εμείς, διότι δεν έχουμε κανέναν απολύτως λόγο αυτή η χώρα που κυριολεκτικά πεινάει, που πεθαίνει από το κρύο, να τρέφει και χιλιάδες εγκληματίες από την Αλβανία, από το Μαρόκο, την Αλγερία, το Αφγανιστάν, όλους αυτούς τους αλήτες, όλους αυτούς τους διεθνείς εγκληματίες που έχουν μαζευτεί σ’ αυτήν τη χώρα. Επομένως πρέπει να υπάρξουν διακρατικές συμφωνίες και να τελειώνουμε και όλοι αυτοί να φεύγουν, να πηγαίνουν στις χώρες τους. 
Όποιος σκοτώσει στην Ελλάδα, πιστέψτε με, είναι καλύτερο να βγάλει ισόβια στην Αλβανία, διότι εκεί τα ισόβια είναι ισόβια και οι πιο πολλοί απ’ αυτούς δεν επιβιώνουν. Το σύστημα δεν είναι όπως εδώ όπου κάνουν χρήση των πενθήμερων αδειών και σηκώνονται και φεύγουν. 
Θέλω να σας αναφέρω ένα παράδειγμα, για να δείτε πώς έχει η κατάσταση ως προς το ζήτημα αυτό. Ήταν ένας κρατούμενος από τη Βόρεια Αφρική ο οποίος μιλούσε με κάποιον από την πρεσβεία του και ήταν παρών και ένας σωφρονιστικός υπάλληλος ο οποίος γνώριζε αραβικά και κατάλαβε ό,τι έλεγε στον κρατούμενο ο υπάλληλος της πρεσβείας: «Κάτσε εδώ που είσαι, είσαι καλά. Άμα πας πίσω στη χώρα, μ’ αυτά που φαίνονται εδώ ότι έχεις κάνει, θα γράψεις δις ισόβια. Κάτσε εδώ πέρα, είσαι μια χαρά». Όλους αυτούς τους σιτίζουμε δυστυχώς με έξοδα του ελληνικού λαού και αυτό το φαινόμενο είναι θλιβερό. 
Όσον αφορά το καθεστώς χορήγησης των αδειών, διαφωνούμε κάθετα. Δεν πρέπει να γίνει ευνοϊκότερο διότι, όπως είπαμε, όλοι φεύγουν, πόσω μάλλον αν τους ευνοήσουμε περισσότερο. Κάτι είχε αναφερθεί σε τηλεοπτικά δελτία από τον κύριο Υπουργό για τη χρήση βραχιολιού παρακολούθησης κρατουμένων. Συμφωνούμε. Αυτό πρέπει να θεσμοθετηθεί και μάλιστα αυστηρά και άμεσα.
Βεβαίως είμαστε αντίθετοι όσον αφορά στην αμνήστευση των πειθαρχικών ποινών των κρατουμένων, διότι έτσι ανοίγει ο δρόμος για την παροχή αδειών από τις φυλακές αφειδώς.
Θα πω δύο λόγια μόνο για το σκάνδαλο με τα άρθρα 62 και 83. Χαιρόμαστε, χαμογελάμε για την άτακτη υποχώρηση του Υπουργού. Σας είχαμε πει επί λέξει στην επιτροπή. «Είναι ντροπή να υπάρχουν κυβερνητικοί παράγοντες που μετατρέπονται σε φορείς της τουρκικής προπαγάνδας. Σας καλούμε να ανακαλέσετε άμεσα και να αποσύρετε αυτά τα δύο άρθρα του νομοσχεδίου». Καταψηφίστηκαν στην επιτροπή και αποσύρθηκαν τα εν λόγω άρθρα. Αυτό είναι ένα ευχάριστο γεγονός.
Επίσης πρέπει να επισημάνουμε και το γεγονός που αποδεικνύεται πλέον, δηλαδή ότι η συγκυβέρνηση είναι ένα «σκορποχώρι» το οποίο δεν μπορεί να έχει μέλλον.
Τέλος, αντιρατσιστικός νόμος. Μεγάλο παραμύθι ότι δημιουργείτε τώρα αντιρατσιστικό νόμο. Ο αντιρατσιστικός νόμος ήδη υπάρχει στην Ελλάδα και δυστυχώς έχει εφαρμοστεί, εξ όσων γνωρίζουμε εμείς, μία φορά και αυτή η περίπτωση αφορά τη Χρυσή Αυγή και συγκεκριμένα το Βουλευτή Αιτωλοακαρνανίας της Χρυσής Αυγής κ. Μπαρμπαρούση ο οποίος κατηγορείται και με τον αντιρατσιστικό νόμο για κάποια χαρτόκουτα σε κάποια λαϊκή αγορά στο Μεσολόγγι, λες και τα χαρτόκουτα αυτά -που έκρυβαν μέσα τους προϊόντα λαθρεμπορίου- έχουν φυλή, έχουν έθνος και καλείται τώρα να απολογηθεί με βάση τον αντιρατσιστικό νόμο. 
Εγώ σας λέω κάτι άλλο. Εφόσον ισχύει ακόμα ο νόμος, εφόσον φέρετε εσείς κάτι νέο, να πάτε σ’ ένα πινάκιο στο εφετείο κακουργημάτων. Έχω προσωπική εμπειρία και είδαμε ότι οι εννιά στις δέκα υποθέσεις αφορούν εγκλήματα αλλοδαπών κατά Ελλήνων. Εκεί υπάρχει εθνοτικό και φυλετικό μίσος. Γιατί δεν τον εφαρμόζετε ποτέ; Να εφαρμοστεί, λοιπόν, αυτός ο περίφημος αντιρατσιστικός νόμος και σε κάθε περίπτωση όπου υπάρχει ρατσισμός εις βάρος των Ελλήνων, διότι δυστυχώς στη χώρα αυτή βλέπουμε να υπάρχει μόνο αυτός ο ρατσισμός.
Ανοίγω μία παρένθεση για το 72α που τροποποιεί το 334 του Ποινικού Κώδικα περί διατάραξης κοινής ειρήνης. Έχει πολύ μεγάλη σημασία αυτό το άρθρο. Ουσιαστικά, επιχειρείται ποινικοποίηση του δικαιώματος της διαμαρτυρίας η οποία πλέον τυποποιείται ως αδίκημα και αυτό είναι ένα γεγονός απαράδεκτο, διότι ο ελληνικός λαός πρέπει να έχει οπωσδήποτε το δικαίωμα να διαμαρτύρεται μ’ όλα αυτά τα σχέδια τα οποία απεργάζεστε εις βάρος του και δεν πρέπει να ποινικοποιείται αυτό το δικαίωμα των Ελλήνων στη διαμαρτυρία.
Τέλος, επανέρχομαι στο άρθρο 68 του σχεδίου νόμου που αφορά αυτά τα περίφημα περί ρατσισμού, περί φυλετικού και εθνοτικού μίσους. Αόριστα και ασαφώς επιχειρείται η κατάργηση δικαιωμάτων οποιουδήποτε πολίτη θέλει καταδικαστεί για οποιοδήποτε αδίκημα, εφόσον θέλει γίνει δεκτό ότι το αδίκημα αυτό τελέστηκε από φυλετικό ή θρησκευτικό μίσος κ.λπ..
Ερωτούμε. Ουσιώδης ερώτηση. Ποιος εγγυάται τη σαφή και ορισμένη διάγνωση του παραπάνω όρου και από πού προκύπτουν τα ειδικότερα κριτήρια ελέγχου; Πάγια άποψή μας; Οι κλοπές, οι ληστείες, οι ξυλοδαρμοί και τα αδικήματα που διαπράττονται καθημερινά από αλλοδαπούς εις βάρος Ελλήνων συμπατριωτών μας, Ελλήνων οι οποίοι είναι πλέον απροστάτευτοι, όλα αυτά τα εγκλήματα τελούνται από μίσος εθνοτικό, θρησκευτικό, φυλετικό. Επομένως οι δράστες τους πρέπει να τιμωρούνται πολύ αυστηρά και όχι να τους «χαϊδεύουμε». Μέχρι τώρα αυτό δεν το έχει εφαρμόσει κανένας δικαστής.
Κλείνω επαναλαμβάνοντας ότι η Χρυσή Αυγή καταψηφίζει το παρόν σχέδιο νόμου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο συνάδελφος κ. Πανούσης.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, ψηφίζουμε «ΝΑΙ» επί της αρχής του νομοσχεδίου γιατί συμφωνούμε με τις αρχές του. 
Αρχή πρώτη. Αντεγκληματική πολιτική με κέντρο τη θεραπευτική εκδοχή. Αυτή είναι και η βασική αρχή. 
Αρχή δεύτερη. Τo τρίπτυχο «πρόληψη-θεραπεία-επανένταξη» του χρήστη προέχει σε σχέση με την παράμετρο «ποινές για τη χρήση». 
Αρχή τρίτη. Όχι ελάφρυνση ποινών χωρίς διαβεβαιώσεις φορέων και ειδικών για το αποτέλεσμα της θεραπευτικής διαδικασίας, βλέπε άρθρα 27, 30, 31, 32, 33, 34, 35. 
Αρχή τέταρτη. Διεύρυνση της δικαστικής εξατομίκευσης, δηλαδή του πλαισίου ποινών και όχι βέβαια ατιμώρητο του χρήστη, άρθρα 20 και επόμενα.
Αρχή Πέμπτη. Συγκέντρωση όλων των μορφών τέλεσης υπό την έννοια ομπρέλα «διακίνηση» και αρκετές ορολογικές και εννοιολογικές αποσαφηνίσεις, άρθρα 1 και 3. 
Αρχή έκτη. Ο ρόλος των οργάνων -άρθρα 48 και επόμενα- στη διαμόρφωση και εφαρμογή πολιτικών.
Γίνεται πάρα πολύ μεγάλη συζήτηση για την αντεγκληματική πολιτική στο χώρο των ναρκωτικών και νομίζω ότι κατά λάθος την ταυτίζουμε με ποινικοποίηση ή αυστηροποίηση ποινών. Δεν είναι έτσι. Στη θεωρία, αντεγκληματική πολιτική υπάρχει και στο πεδίο το κατασταλτικό και στο προληπτικό αλλά κυρίως στο συμμετοχικό. Χωρίς δηλαδή τη συμμετοχή της κοινωνίας και του ίδιου του εγκληματία, του χρήστη, δεν μπορούμε να πετύχουμε καμμία αντεγκληματική πολιτική. Επομένως δεν έχουμε μία αντεγκληματική πολιτική.
Αυτή είναι μια γενική παρατήρηση. Η ειδική παρατήρηση είναι ότι στην αντεγκληματική πολιτική στο θέμα των ναρκωτικών, είναι μια ισορροπία ανάμεσα στο νομοθετικό και στο θεραπευτικό μέρος. Αν την πετυχαίνει το νομοσχέδιο, έχει καλώς. Αν δεν την πετυχαίνει, δεν πάει να πει ότι αλλάζει αυτή η φιλοσοφία για την ισορροπία του θεραπευτικού και του νομοθετικού ποινικού μέρους. 
Επίσης, καμμιά φορά χρησιμοποιούμε τους όρους πρόληψη και καταστολή σαν να είναι τελείως αντιθετικοί αλλά δεν είναι ακριβώς έτσι. Είναι ποσοστώσεις και αναλογίες. Μέσα στην πρόληψη υπάρχει καταστολή, γιατί η πρόληψη βάζει όρια, άρα βάζει απαγορεύσεις, και μέσα στην καταστολή υπάρχει πρόληψη γιατί προλαμβάνει την υποτροπή. Επομένως, αυτά πάνε περίπου μαζί. 
Το ζήτημα είναι αν μπορούμε στα ναρκωτικά να βρούμε την ισορροπία ανάμεσα στο να τιμωρήσουμε τη διακίνηση και το φαινόμενο και να σώσουμε το χρήστη. Δεν πάμε, δηλαδή, να τιμωρήσουμε το χρήστη και να διαιωνίσουμε το φαινόμενο, διότι αυτό δεν μας οδηγεί πουθενά. 
Επίσης, στην περίπτωση των ναρκωτικών-εξαρτησιογόνων ουσιών, κάθε νομοθετική πρωτοβουλία εμπεριέχει το σπέρμα της βελτίωσης  της επόμενης τροποποίησης, δεδομένης της ταχύτητας στην αλλαγή των τεχνολογιών –βλέπε αγορά-πώληση μέσω του ιντερνέτ- αλλά και των χημικών –βλέπε νέα σκευάσματα- παραμέτρων του προβλήματος. 
Το παρόν νομοσχέδιο αποφεύγει τις ολισθηρές υπερποινικοποιήσεις, ξεφεύγει από τα ηθικολογούντα στερεότυπα και ανοίγει το θεσμικό πλαίσιο σε μια συνεχή και σύμφωνη με τα πολιτισμικοκοινωνικά δεδομένα της χώρας μας νομοθέτηση. 
Είμαι της άποψης ότι οι νόμοι για τις εξαρτησιογόνες ουσίες πρέπει να επανεξετάζονται και να επαναξιολογούνται κάθε δύο χρόνια και αυτό διότι ζούμε ένα παγκόσμιο πολιτισμικό φαινόμενο, το οποίο θα ενισχυθεί περισσότερο με την παγκοσμιοποίηση καθώς έπεσαν τα εσωτερικά οχυρά κάθε κράτους-έθνους και αυτό γίνεται επειδή ζούμε σε μια διεθνή υποκρισία. Στην πραγματικότητα το διεθνές κατεστημένο –αν δεν στηρίζει, τουλάχιστον- καλύπτει τα κράτη, τους αρχηγούς, τους πολιτικούς, τους οικονομικούς παράγοντες που διαπλέκονται με τα ναρκωτικά. 
Οι διεθνείς οργανισμοί, αρκούνται στο να εξορκίζουν λεκτικά το φαινόμενο και να ιδρύουν πολυποίκιλους φορείς για να χειριστούν τις βλαπτικές συνέπειες. Έτσι όπως πάει αυτός ο μανιακός καπιταλισμός, στον οποίο δυστυχώς έχει εισέλθει η χώρα μας, σε λίγο θα πουλάμε επισήμως ναρκωτικά και από τα κέρδη θα χρηματοδοτούμε κέντρα αποτοξίνωσης τοξικομανών.
 Τρίτη διαπίστωση είναι το ότι η καταστολή σε όλες τις μορφές και τις εκδοχές της, που καμμιά φορά έχει όντως –εντός εισαγωγικών- «ανθρωπιστικό» χαρακτήρα, δεν βελτιώνει σε τίποτα το ατομικό πρόβλημα αλλά χειροτερεύει και τους όρους λειτουργίας της μαύρης αγοράς, της εγκληματικότητας, της κλιμάκωσης και διεύρυνσης του φαινομένου. 
Είναι βέβαιο ότι ιστορικά περάσαμε από μία περιθωριοποίηση του φαινομένου και των χρηστών σε ένα διαταξικό επίπεδο και σε μία ηθικοκατασταλτική διαχείριση. Σήμερα είμαστε σε μία θεραπευτικοϊατρική μείωση της βλάβης και κοινωνική επανένταξη. Θα επανέλθω σε αυτό, διότι και εδώ είναι ένας άλλος μύθος. 
Μολονότι γνωρίζουμε της πηγές της παραγωγής, αρκούμαστε στην επούλωση των πληγών. Μολονότι αυστηροποιούμε της ποινές για τους εμπόρους, στην πραγματικότητα δυσκολευόμαστε να τους εντοπίσουμε και να τους τιμωρήσουμε μέσω άλλης νομοθεσίας, όπως είναι για παράδειγμα το ξέπλυμα μαύρου χρήματος, καθώς το όλο σύστημα διακίνησης, εμπορίας κ.λπ. έχει πια ενταχθεί στο οργανωμένο έγκλημα. Από την άλλη πλευρά, τα ΜΜΕ χειροτερεύουν την κατάσταση μέσω ιδεολογικών κατασκευών. 
Έτσι, από το ’19 που έχουμε τον πρώτο νόμο περί αλητείας, όπου βλέπουμε ότι στα καταγώγια οι άνεργοι διάγουν άστατο βίο και έχουν έξη στην πανουργία και μέσα εκεί γίνεται χρήση και τους επόμενους νόμους του ’20, του ’32 αλλά και δεκάδες άλλους νόμους που αναφέρονται σε διάφορες πτυχές του προβλήματος, δεν βλέπουμε καμμία λύση. Γιατί; Διότι έχουμε αποφασίσει να πηγαίνουμε με νόμους, αντί να πηγαίνουμε με δρόμους και με τρόπους. Είναι μια λάθος γραμμή. 
Το κρίσιμο ζήτημα σήμερα, δεν είναι αν τα στεγνά προγράμματα είναι καλύτερα από τα προγράμματα υποκατάστασης αλλά το πως θα βρούμε δρόμους επικοινωνίας, πρώτον, για να μη μπαίνουν οι νέοι στα ναρκωτικά –για τους νέους μιλάμε, δεν μπαίνει στα ναρκωτικά κάποιος εξηντάρης- και δεύτερον, τρόπους διαχείρισης για να γυρίσουν πίσω όσο γίνεται γρηγορότερα. 
Στη χώρα μας, δυστυχώς, το ισοζύγιο μείωσης της ζήτησης και μείωσης της προσφοράς είναι πάντα αρνητικό. Χρειαζόμαστε, όμως, οριοθετήσεις. Άλλο επιεικής και ανθρώπινη μεταχείριση του χρήστη-παραβάτη και άλλο ανοχή στη θεωρία των τεχνητών παραδείσων. 
Άλλο το δικαίωμα στην αυτοδιάθεση και στην αυτοπροσβολή και άλλο εμπλοκή σε εγκληματικές ενέργειες. Άλλο ο χρήστης, άλλο το «βαποράκι» και άλλο ο έμπορος. Άλλο η αποποινικοποίηση και άλλο η νομιμοποίηση. Άλλο η σύνδεση ναρκωτικών με το aids και με άλλες ασθένειες και άλλο η περιθωριοποίηση των οροθετικών. Άλλο η φαρμακευτική διάκριση σκληρών-μαλακών και άλλο η μη απαγορευτική στάση απέναντι στον καπνό και στο αλκοόλ. Τελικά, άλλο πράξη και άλλο επικινδυνότητα. Άλλο η ψυχοπαθολογία του ατόμου και άλλο το κοινωνικό φαινόμενο της κρίσης από ευρύτερα στρώματα πληθυσμού.
Σίγουρα πρέπει να προβληματιστούμε για όλα αλλά κάποια στιγμή πρέπει να συμφωνήσουμε επί των όρων, των εννοιών και των ευθυνών. Χωρίς τέτοιες αποσαφηνίσεις τόσο οι ιδεοληψίες όσο και η κατασταλτική λογική δεν θα μας αφήσουν να δούμε καθαρά το πρόβλημα.
Θυμίζω ότι πολλοί υποστηρικτές μιας γενικότερης αντιαπαγορευτικής πολιτικής μιλάνε για τη χρήση ως πράξη αυτοπροσβολής που δεν θίγει έννομα αγαθά τρίτων. Λένε ότι η ποινικοποίηση οδηγεί το χρήστη στην παράνομη αγορά, όπου διευκολύνεται ένταξη στην κουλτούρα του περιθωρίου. Μιλάνε για μία βίαιη συμπεριφορά των χρηστών που είναι κυρίως στη φάση της στέρησης και όχι στη φάση της επίδρασης από τη χρήση. Μιλάνε για την αποποινικοποίηση, που θα επιφέρει δραστική μείωση του κόστους της αγοράς και μιλάνε και για την αποποινικοποίηση, που θα οδηγήσει στην έγκαιρη και καλύτερη περίθαλψη των χρηστών-θυμάτων και που θα ανακόψει την εξάπλωση του aids.
Σε κάθε περίπτωση, αποτελεί κοινή παραδοχή ότι η όποια μεταρρυθμιστική πρόταση για την αποποινικοποίηση της χρήσης, πρέπει να συνεκτιμάει το πολιτισμικό και κοινωνικό πλαίσιο της χώρας και να συνοδεύεται από την πρόβλεψη εναλλακτικών προγραμμάτων για την αντιμετώπιση της διάδοσης.<i> </i>
Ταυτόχρονα, επισημαίνεται ότι η κατάχρηση των ναρκωτικών δεν αποτελεί απλώς  ιατρικό πρόβλημα, αλλά, κατά κύριο λόγο, κοινωνικό πρόβλημα που απαιτεί κοινωνικές λύσεις. Αυτό έχει σχέση, όμως, και με τη στάση του εξαρτημένου χρήστη. Και εδώ θέλω λίγο την προσοχή σας, γιατί αυτή η πλευρά έχει –φοβάμαι- σχεδόν αγιοποιηθεί. 
Δηλαδή, αυτοί οι κύκλοι ιατρικοποίησης και ποινικοποίησης στοχεύουν τελικά σε τι; Στην αναδομητική μεταχείριση. Όμως, καταλήγουν στην αποδιοπόμπηση, γιατί ο δράστης ενός εγκλήματος χωρίς θύμα –αυτοδιακινδύνευση- συγκρούεται με την υποκουλτούρα της Αστυνομίας, με την ανακριτική τυπολογία –εξαρτημένος, διακινητής κ.λπ.- αλλά και με την κοινωνική απομόνωση και περιθωριοποίηση, ακόμα και ο περιστασιακός.
Έχουμε διαβάσει θεωρίες προδιάθεσης, ευκαιρίες για προσδοκώμενο όφελος, ηδονισμό, κοινωνική εκμάθηση, γενικεύσεις, μεγιστοποιήσεις, παραπληροφορήσεις κ.ο.κ. οι οποίες μετατρέπουν τον κοινωνικό –παρέκκλιση- και ποινικό έλεγχο –έγκλημα- σε ένα μηχανισμό στιγματισμού, κατά βάση, των νέων με συλλογικές αναπαραστάσεις της κοινής γνώμης και των υπόγειων αξιών της υποκουλτούρας τους. Αυτός είναι ένας ηθικός έλεγχος πολύ επικίνδυνος. Η παθολογικοποίηση των συμπεριφορών διαμορφώνει όρους ιατρικού ελέγχου μέσω ψυχοφαρμάκων, ενώ συναφής εγκληματικότητα ως αιτία αλλά και ως αποτέλεσμα, θέτει σε κίνηση τον ποινικό έλεγχο. Θυμίζω ότι assassin –δολοφόνος- είναι αυτός που είναι υπό επήρεια χασίς. Είναι γνωστή η ιστορία των Ασσασίνων.
Προσέξτε, όμως, αυτή η μετάβαση από το κακό στον άρρωστο οδηγεί στην ουσία σε μία τυραννία των γιατρών. Ο κίνδυνος μίας θεραπευτικής τυραννίας είναι υπαρκτός. Η ιατρική δεοντολογία και ιδεολογία, κατά τη γνώμη μου, ως μορφή τυπικού κοινωνικού ελέγχου, μας έχει οδηγήσει σε ακρότητες του τύπου της δραπετομανίας, μίας αρρώστιας, κύριο σύμπτωμα της οποίας ήταν το ότι οι δούλοι ήθελαν να το σκάνε από τους αφέντες τους ή του εγκλεισμού των διαφωνούντων σε ψυχιατρικά καταστήματα. 
Η ιατρικοποίηση της μη κοφορμιστικής συμπεριφοράς, για παράδειγμα του εγκλήματος, έχει μία φωτεινή και μία σκοτεινή πλευρά.
Η φωτεινή πλευρά χαρακτηρίζεται από τα εξής:
Πρώτον, από έναν ανθρωπισμό. Ο χρήστης δεν διαπράττει μία αμαρτία, ένα βαρύ έγκλημα. Έτσι η τιμωρία αντικαθίσταται από τη θεραπεία.
Δεύτερον, από έναν αποστιγματισμό. Τα «κακά παιδιά» θεωρούμενα ως πάσχοντα δεν στιγματίζονται. Η αρρώστια είναι ηθικά ουδέτερη, ενώ το έγκλημα δεν είναι.
Τρίτον, από μία αισιοδοξία. Η μεταχείριση του αποκλίνοντος άρρωστου επιτρέπει και στον ίδιο να πιστεύει ότι μπορεί να ιαθεί. Αντίθετα, ο εγκληματίας βιώνει το έγκλημα ως πεπρωμένο.
Τέταρτον, από μία ηθικοποίηση του ιατρικού επαγγέλματος. Οι γιατροί σπάνια διαφθείρονται και σπάνια υποκύπτουν σε πολιτικές πιέσεις.
Και πέμπτον, από μία ελαστικότητα και μια αποτελεσματικότητα που δεν έχει ο νομικός έλεγχος.
Όμως  υπάρχει και μια σκοτεινή πλευρά της ιατρικοποίησης. Πρώτον η άρση του αισθήματος ευθύνης. Ο άνθρωπος ως ασθενής θεωρείται ανεύθυνος έστω και αν ως ανεύθυνος δεν είναι «ο ίδιος άνθρωπος». 
Δεύτερον, αποδοχή της ηθικής ουδετερότητας της ιατρικής, ενώ τέτοια δεν υπάρχει.  
Τρίτον, κυριαρχία του ελέγχου και της εξουσίας των ειδικών επί των ανθρώπων. 
Τέταρτον, μια εξατομίκευση των κοινωνικών προβλημάτων. Τα αίτια βρίσκονται στο άτομο και όχι  στην κοινωνία. 
Πέμπτον, μια αποπολιτικοποίηση της παρεκκλίνουσας συμπεριφοράς.
Έκτον, μια εκρίζωση του κακού που οδηγεί σε λοβοτομές. 
Έτσι, από τη διαστροφή στην αρρώστια και τη μετατροπή του γιατρού σε όργανο κοινωνικού ελέγχου η απόσταση δεν είναι μεγάλη. Η ιατρική, μπορεί να ξέφυγε από τα δίχτυα της θεολογίας και της φιλοσοφίας αλλά οι γιατροί συχνά προσπαθούν ηθικολογώντας και ασκώντας εξουσία να αγγίξουν τις αξίες και τις συμπεριφορές των ανθρώπων. Η παρέμβαση του γιατρού στην ομαλοποίηση του ατόμου, με την έννοια της επανακοινωνικοποίησής του μετά από μια θεραπευτική μεταχείριση, είναι διάχυτη σε όλο το ποινικό μας σύστημα. 
Όμως, θέλω να θυμίσω ότι στην περίπτωση των εξαρτησιογόνων ουσιών δοκιμάζονται θεσμοί και νοοτροπίες. Η ζωή με νόημα -και θα επανέλθω στη δευτερολογία μου- είναι ένα υπαρξιακά άλυτο ζήτημα. Μπορεί όμως μια κοινωνία, μια κουλτούρα, μια πολιτεία να δώσει νόημα στη ζωή των ανθρώπων σηκώνοντάς τους ψηλά με αυτοπεποίθηση και αισιοδοξία. 
Από την άλλη, υπάρχει προσωπική ευθύνη. Δεν γίνεται αλλιώς. Κάθε άνθρωπος έχει τη δυνατότητα και την ελευθερία να δώσει το δικό του νόημα στη δική του ζωή. Οι δρόμοι είναι πολλοί. Το ίδιο και τα σταυροδρόμια. Αυτούς τους δρόμους πρέπει να ανοίξουμε για τους νέους που έπεσαν στα ναρκωτικά. 
Συνεπώς, χρειάζεται σύνεση, θάρρος και ευθύνη. Χρειάζεται μια συνεχής νομοθέτηση. Χρειάζονται επάλληλες και αλλεπάλληλες συναινέσεις με την κοινωνία. Στα ναρκωτικά σε τίποτα δεν βοηθάνε, για τη ζωή τους και την αγωνία τους –γιατί αυτό συζητάμε- οι ιδεολογικές αντιπαραθέσεις μας. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Το λόγο έχει ο συνάδελφος ειδικός αγορητής από το Κομμουνιστικό Κόμμα Ελλάδας, κ. Ιωάννης Γκιόκας.</ChairmanSpeech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κύριε Πρόεδρε. 
Κυρίες και κύριοι Βουλευτές, όπως είπαμε και στην επιτροπή, η συζήτηση του συγκεκριμένου νομοσχεδίου είναι για το ΚΚΕ αντίστοιχης σημασίας με τη συζήτηση για το μνημόνιο, με τη συζήτηση για τους μισθούς και τις συντάξεις, με τη συζήτηση για την κατάργηση των συλλογικών συμβάσεων, για όλα τα αντεργατικά και αντιλαϊκά μέτρα που βασανίζουν σήμερα την εργατική λαϊκή οικογένεια και τα παιδιά της. Και αυτό γιατί σε συνθήκες κρίσεις, σε συνθήκες που βαθαίνει η αντιλαϊκή πολιτική και οι τραγικές συνέπειές της στη ζωή του λαού, σ’ αυτές τις συνθήκες βρίσκονται και οι αιτίες που αναπαράγουν, που οξύνουν και το φαινόμενο των ναρκωτικών και της τοξικομανίας. 
Γι’ αυτόν το λόγο λέμε εξαρχής ότι στις διεκδικήσεις του λαού και της νεολαίας για τα επείγοντα, για τα οξυμένα προβλήματά τους πρέπει να  συμπεριληφθεί και η διεκδίκηση για δημόσιες δωρεάν δομές πρόληψης, για προγράμματα θεραπείας, για προγράμματα κοινωνικής επανένταξης προκειμένου κανένας νέος να μη χαθεί από τα ναρκωτικά. 
Σε σχέση με το νομοσχέδιο, το βασικό επιχείρημα της Κυβέρνησης όταν έφερε το νομοσχέδιο ήταν ότι με αυτόν τον τρόπο –αυτό είπε η Κυβέρνηση- θα έδινε τη δυνατότητα θεραπείας εξαρτημένων ανθρώπων που διέπραξαν κάποια αδικήματα εξαιτίας της εξάρτησής τους και σήμερα είτε είναι καταδικασμένοι στις φυλακές ή έχουν σοβαρά προβλήματα με τη δικαιοσύνη ή κουβαλούν το στιγματισμό που δυσκολεύει την κοινωνική τους επανένταξη. Αυτός υποτίθεται ότι ήταν ο στόχος και η φιλοδοξία του νομοσχεδίου βάζοντας μπροστά τα άρθρα 30-35. 
Το ερώτημα που αφορά και την Κυβέρνηση αλλά και τα άλλα κόμματα που υποστηρίζουν το νομοσχέδιο είναι το εξής: Αυτές οι αλλαγές στα άρθρα 30-35 δεν θα μπορούσαν να είχαν γίνει εδώ και τόσο καιρό και από τη σημερινή Κυβέρνηση και από την προηγούμενη κυβέρνηση; Είναι πέντε άρθρα όλα κι όλα.  Ο νόμος για τα ναρκωτικά από το 2008, κύριε Υπουργέ, έχει αλλάξει πάνω από τρεις φορές. Τα συγκεκριμένα άρθρα, τα οποία θα ψηφίζαμε, μένουν ανέπαφα. 
Ποιο είναι, επομένως, το πρόβλημα; Γιατί αυτό το «μπρος – πίσω» με το νόμο; Γιατί πρέπει να αλλάξει ριζικά ο νόμος; Και μη μου πείτε ότι το κάνετε αυτό για να είναι κάτι πιο ολοκληρωμένο, γιατί θα σας απαντήσω ότι με το ίδιο νομοσχέδιο, αλλάζετε μία σειρά από κώδικες που ισχύουν από την εποχή του Μπαλή, ο Αστικός Κώδικας. Άρα, θα μπορούσατε να είχατε κάνει τέτοιες αλλαγές. Δεν τις κάνετε, όμως.
Συνεπώς, εμείς έχουμε τελείως διαφορετική γνώμη για τους πραγματικούς στόχους και τις προθέσεις του νομοσχεδίου. Γι’ αυτόν το λόγο το καταψηφίζουμε επί της αρχής. 
Βάζετε μπροστά τα άρθρα 30 με 35, για την επιεική μεταχείριση των εξαρτημένων χρηστών σαν Δούρειο Ίππο, για να περάσετε, κατά τη γνώμη μας, άλλα μέτρα και κυρίως να περάσετε την ιδιωτικοποίηση των δομών πρόληψης, θεραπείας –κυρίως θεραπείας- και κοινωνικής επανένταξης και τη γενίκευση της συντήρησης ως δήθεν θεραπευτική μέθοδο. Επιχειρείτε, δηλαδή, να επαναφέρετε προς ψήφιση στη Βουλή ένα νομοσχέδιο, που είχε καταδικαστεί από την πλειοψηφία του ελληνικού λαού, από την πλειοψηφία των φορέων που ασχολούνται με την αντιμετώπιση, την καταπολέμηση του προβλήματος των ναρκωτικών, που ασχολούνται με τη θεραπεία, ασχολούνται με την πρόληψη και που στάθηκαν εκείνη την περίοδο αρνητικά απέναντι στο νομοσχέδιο της τότε κυβέρνησης Παπαδήμου.
Τώρα εσείς το επαναφέρετε. Βεβαίως, κάνετε ένα λίφτινγκ στο νομοσχέδιο. Απαλείφετε, δηλαδή, μια σειρά από ρυθμίσεις και διατυπώσεις που ήταν από ακραία αντιδραστικές και αντιεπιστημονικές μέχρι σκοταδιστικές και επικίνδυνες, όπως παραδείγματος χάριν η νομιμοποίηση της χρήσης και της κατοχής ή όπως το περίφημο δικαίωμα στην αυτοπροσβολή και στην αυτοβλάβη, που παρουσίαζε τα ναρκωτικά, ιδιαίτερα στις σημερινές συνθήκες, περίπου ως δικαίωμα της νεολαίας. Αν εξαιρέσουμε, όμως, αυτές τις πλευρές, το νομοσχέδιο είναι ατόφιο, είναι αυτούσιο, κινείται στο ίδιο μήκος κύματος και στις ίδιες κατευθύνσεις με τις κατευθύνσεις που είχε και το προηγούμενο νομοσχέδιο.
Και επειδή μιλήσαμε για προθέσεις, εμείς το λέμε ξεκάθαρα. Ακόμη κι αν δεν το κάνετε τώρα, έχετε στόχο να υιοθετήσετε ένα θεσμικό πλαίσιο που υπάρχει και σε άλλες χώρες της Ευρωπαϊκής Ένωσης -άλλωστε, το αναφέρετε αυτό στην αιτιολογική έκθεση του νομοσχεδίου, ο κύριος Υπουργός παρουσίασε το θεσμικό πλαίσιο αυτών των χωρών περίπου ως πρότυπο- χωρίς να απαντάτε στο ερώτημα. Ποιο ερώτημα; Ποιο ήταν το αποτέλεσμα της εφαρμογής αυτού του θεσμικού πλαισίου σε εκείνες τις χώρες που εφαρμόστηκε; Ποια ήταν τα ποσοστά; Τα ποσοστά εκτινάχθηκαν και στο γενικό πληθυσμό και στον πληθυσμό της νεολαίας. Με βάση την ετήσια έκθεση του 2012 του Ευρωπαϊκού Κέντρου Παρακολούθησης Ναρκωτικών και Τοξικομανίας, τα ποσοστά χρήσης στον πληθυσμό της νεολαίας και στο γενικό πληθυσμό στη χώρα μας –που, βεβαίως, το πρόβλημα οξύνεται ως συνέπεια και των αντιλαϊκών πολιτικών και των αδιεξόδων που δημιουργούν- είναι πολύ χαμηλότερα από τα ποσοστά εκείνων των χωρών που υιοθέτησαν το θεσμικό πλαίσιο που προβλέπεται σήμερα στην Ευρωπαϊκή Ένωση.
Καταθέτω για τα Πρακτικά τη συγκεκριμένη έκθεση που το αποδεικνύει.
(Στο σημείο αυτό ο Βουλευτής κ. Ιωάννης Γκιόκας καταθέτει για τα Πρακτικά την προαναφερθείσα έκθεση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ποιοι είναι, λοιπόν, οι βασικοί στόχοι της Κυβέρνησης με το νομοσχέδιο;
Για εμάς είναι ξεκάθαρο. Έχει να κάνει με την ιδιωτικοποίηση των δομών –πρόληψης, θεραπείας και κοινωνικής επανένταξης- έχει να κάνει με την υποκατάσταση, με τη γενίκευση της υποκατάστασης. Μεταβιβάζετε σε ιδιώτες και στην επιχειρηματική δραστηριότητα αυτό που θα έπρεπε να είναι αποκλειστική ευθύνη του κράτους, την ίδια στιγμή που τα κέντρα πρόληψης και οι εργαζόμενοι σε αυτά είναι στον αέρα, τα «στεγνά προγράμματα» υποχρηματοδοτούνται, οι εργαζόμενοι σε αυτά οδηγούνται στην εφεδρεία, ενώ δεν υπάρχει καμμία μέριμνα για την κοινωνική επανένταξη αυτών των παιδιών που έδωσαν τη μάχη της απεξάρτησης και βγήκαν νικητές. Δηλαδή, να έχουν μετά την απεξάρτηση δικαίωμα στη δουλειά -και ξέρετε ότι η εργασία είναι στοιχείο και της θεραπείας- να έχουν ιατροφαρμακευτική περίθαλψη, να έχουν στέγαση -όσοι τη χρειάζονται και την έχουν ανάγκη- για να μην επιστρέψουν σε ένα νοσηρό περιβάλλον. 
Αν μιλήσετε με τα παιδιά που σήμερα είναι στις θεραπευτικές κοινότητες και δίνουν αυτήν τη μάχη, αυτά ζητούν. Και λένε ότι η υποκατάσταση, η συντήρηση δεν αποτελεί λύση.
Το βασικό ερώτημα, συνεπώς, που γεννιέται σε σχέση με το νομοσχέδιο είναι το εξής. Κατοχυρώνεται το δικαίωμα στη θεραπεία και την κοινωνική επανένταξη με αυτό το νομοσχέδιο; Κατοχυρώνεται αυτή να είναι δημόσια και δωρεάν και να δίνεται σε όλους όσους την έχουν ανάγκη; Προβλέπεται η δημιουργία τέτοιων δομών, η στήριξη των δομών που ήδη υπάρχουν και που είναι ανεπαρκείς; Προβλέπονται μέτρα κοινωνικής επανένταξης; Προβλέπεται η θεσμική κατοχύρωση των κέντρων πρόληψης που είναι στον αέρα, η ουσιαστική συμμετοχή των εργαζομένων σε αυτά στη χάραξη πολιτικής κατά των ναρκωτικών; Προβλέπεται η στήριξη, η ενίσχυση των «στεγνών θεραπευτικών προγραμμάτων», που αποδεδειγμένα έχουν υψηλά ποσοστά αποτελεσματικότητας; Δώσαμε και στοιχεία στην τελευταία επιτροπή.
Αυτά είναι, κατά τη γνώμη μας, τα βασικά ερωτήματα που πρέπει να απαντηθούν. Και η απάντηση που δίνει η Κυβέρνηση σε αυτά τα ερωτήματα και με το συγκεκριμένο νομοσχέδιο και με τη συνολικότερη πολιτική της –γιατί εδώ δεν κρίνουμε ένα νομοσχέδιο αποσπασμένο από τη συνολικότερη πολιτική- είναι κατηγορηματικά «όχι». 
Πρώτο ζήτημα. Οι όποιες βελτιώσεις γίνονται στο νομοθετικό πλαίσιο της ποινικής αντιμετώπισης των εξαρτημένων δραστών –στα άρθρα, δηλαδή, 30 με 35, αυτά που αφορούν την αναστολή, την παύση στην άσκηση της ποινικής δίωξης, να μη γράφονται στο ποινικό μητρώο, να διαγράφονται οι παρεπόμενες χρηματικές ποινές για την υφ’ όρον απόλυση- δεν θα μπορέσουν να λειτουργήσουν θετικά. Βεβαίως, είναι αναγκαίες τέτοιες αλλαγές. Και φωνάζαμε χρόνια κι εμείς και άλλοι φορείς ότι η καταστολή θα έπρεπε να είναι στην ουσία στους εμπόρους και όχι στους χρήστες. Χρόνια φωνάζαμε ότι αυτά τα παιδιά που έκαναν την προσπάθεια της απεξάρτησης, οι ίδιοι, μαζί με τις οικογένειές τους, πρέπει να έχουν ευεργετικά μέτρα, για να ξεκινήσουν ξανά τη ζωή τους, να μη στιγματιστούν. Αυτός ο κόσμος πρέπει να στηριχθεί για να επιλέξει τη θεραπεία, να επιλέξει την απεξάρτηση και την επανένταξη! 
Αυτή, αν θέλετε, θα έπρεπε να είναι η συνέπεια των πράξεών τους. Γιατί για εμάς, επιείκεια, ευνοϊκή μεταχείριση σημαίνει ένα βασικό πράγμα. Σημαίνει να επιλέξει αυτός ο κόσμος το δρόμο της απεξάρτησης, για να μπορέσει να σταθεί ξανά στα πόδια του, χωρίς να είναι εγκλωβισμένος σε ουσίες. 
Δυστυχώς, όμως, δεν φτάνει η θέληση του ίδιου. Χρειάζεται να υπάρχουν οι κατάλληλες δομές και η αντίστοιχη πολιτική, που σήμερα, κατά τη γνώμη μας, κάθε άλλο παρά εξασφαλίζονται.
Υπάρχουν τα άρθρα 31 με 35, τα οποία προβλέπουν τις ευνοϊκές διατάξεις και τα οποία εμείς ειλικρινά, κύριε Υπουργέ, και θέλαμε και θέλουμε να υπερψηφίσουμε. Αυτό που ζητήσαμε από την πρώτη συνεδρίαση, ήταν να υπάρχει αποσαφήνιση ότι εδώ μιλάμε για σωματική και ψυχολογική απεξάρτηση, να υπάρχει τέτοια δήλωση και δέσμευση από τη μεριά του Υπουργείου. Διότι, ναι μεν αυτό αναφέρεται στο νόμο –ο στόχος, δηλαδή, της απεξάρτησης- υπάρχουν, όμως, άρθρα στην αιτιολογική έκθεση -άρθρο 34, άρθρο 59- σχετικά με τα κέντρα απεξάρτησης στις φυλακές, όπου αφήνουν ανοικτό το ζήτημα της εισαγωγής προγραμμάτων υποκατάστασης και συντήρησης, το οποίο το ζητούν κι άλλοι –το ζητάει η διοίκηση του ΟΚΑΝΑ, παραδείγματος χάρη- και με το οποίο εμείς διαφωνούμε κάθετα. 
Αντί, λοιπόν, να διευκρινιστεί αυτό το κρίσιμο ζήτημα, το οποίο ζητούν και οι φορείς που ασχολούνται με τη θεραπεία και με την πρόληψη, έρχεται η Κυβέρνηση, με αλλαγή της τελευταίας στιγμής, στην τελευταία συνεδρίαση της επιτροπής, στη δεύτερη ανάγνωση, μετά την ακρόαση των φορέων και εισάγει στην υφ’ όρον απόλυση, τη συντήρηση με μία απίστευτη, απίθανη διατύπωση.
Λέτε στο άρθρο 35: «…αν παρακολούθησε με επιτυχία εγκεκριμένο συμβουλευτικό ή θεραπευτικό πρόγραμμα συντήρησης.» Ούτε καν υποκατάστασης. «Θεραπευτικό πρόγραμμα συντήρησης.» Μα, ή συντήρηση θα υπάρχει ή θεραπεία. Δεν μπορούν να υπάρχουν και τα δύο. 
Με αυτήν την απίθανη διατύπωση προσπαθείτε να βάλετε από το παράθυρο τέτοιου είδους προγράμματα.
Εμείς μιλάμε για μία πολύ σοβαρή, πολύ αρνητική εξέλιξη που ακυρώνει, που υπονομεύει και τα όποια θετικά στοιχεία έχει το νομοσχέδιο. Και η αλλαγή αυτή που έκανε η Κυβέρνηση, επιβεβαιώνει τις ανησυχίες που είχαμε, ότι τελικά εκεί θα πάει το πράγμα, στην υποκατάσταση και τη συντήρηση, γιατί αυτή, άλλωστε, είναι και η γενικότερη πολιτική που εφαρμόζεται. Η χορήγηση υποκαταστάτων και η δημιουργία ενός πληθυσμού ανθρώπων που ουσιαστικά παίρνουν ναρκωτικά επίσημα από το κράτος, χωρίς καμμία ελπίδα ποτέ να φτιάξουν ξανά τη ζωή τους.
Εδώ πρέπει να σημειώσουμε και την εξής πλευρά. Τα προγράμματα υποκατάστασης, όταν ξεκίνησαν πριν πολλά χρόνια, ξεκίνησαν ως προγράμματα υψηλών προδιαγραφών με στόχο την απεξάρτηση, με ψυχολογική στήριξη, με ιατρική φροντίδα και έλεγχο, για να οδηγήσουν στην απεξάρτηση. 
Όμως, σήμερα είναι προγράμματα συντήρησης διά βίου εξαρτημένων και χειραγωγημένων ανθρώπων. Στα νοσοκομεία χορηγείται η δόση χωρίς να γίνεται καμμιά προσπάθεια απεξάρτησης ή ενασχόλησης με αυτούς τους ανθρώπους, οι οποίοι επιπλέον παίρνοντας επί χρόνια ναρκωτικά έχουν υποστεί σοβαρές βλάβες στην υγεία τους –θέλουν άλλου είδους θεραπεία- και παίρνουν τη μεθαδόνη απ’ τα νοσοκομεία, όπως όλοι οι υπόλοιποι παίρνουμε το παυσίπονο από τα φαρμακεία. 
Αυτό γίνεται σήμερα και αυτό δεν το λέει, κυρίες και κύριοι Βουλευτές, μόνο το ΚΚΕ. Το λέει το ίδιο το Υπουργείο. Η κ. Σκοπούλη, η Υφυπουργός Υγείας, λέει ξεκάθαρα ότι οι άνθρωποι που παρακολουθούν πρόγραμμα του ΟΚΑΝΑ και μπαίνουν στην υποκατάσταση μένουν εκεί, διότι δεν απεξαρτώνται. Όσοι μπαίνουν στη μονάδα του ΟΚΑΝΑ, μένουν εκεί.
Και τι λέμε τώρα; Να φύγουν, βεβαίως, από την καταστολή της φυλακής και να πάνε στην καταστολή των υποκαταστάτων, γιατί η συντήρηση διά βίου εξαρτημένων και χειραγωγημένων ανθρώπων είναι καταστολή άλλου τύπου. Αυτό είναι. 
Δεύτερο ζήτημα. Με τα άρθρα 58 και 60 ανοίγετε το δρόμο για να εισέλθουν στο χώρο της κατ’ όνομα πρόληψης και θεραπείας οι ιδιώτες, η Εκκλησία, οι μη κυβερνητικές οργανώσεις, την ίδια στιγμή που όλες οι υπάρχουσες δομές υποχρηματοδοτούνται και στραγγαλίζονται οικονομικά. 
Άρα, στέλνετε ταλαιπωρημένο και βασανισμένο κόσμο και όσους έχουν την οικονομική δυνατότητα πελάτες σ’ αυτά τα ιδιωτικά θεραπευτήρια, που θα ανοίξουν και θα ξεφυτρώσουν σαν τα μανιτάρια το επόμενο διάστημα. Ήδη υπάρχουν. Σας το είπαμε και στην επιτροπή. Ήδη, αυτήν τη στιγμή που μιλάμε, χωρίς το θεσμικό πλαίσιο που προβλέπει ο νόμος, υπάρχουν ιδιωτικά θεραπευτήρια, όπου η θεραπεία για οκτώ μήνες –και ποιος ξέρει τι θεραπεία γίνεται εκεί!- κοστίζει 20.000 ευρώ το άτομο! Αυτά, λοιπόν, θα πολλαπλασιαστούν το επόμενο διάστημα με αυτό το νομοσχέδιο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, με την ανοχή σας. 
Τρίτο ζήτημα σχετικά με τους οργανισμούς και τα όργανα για την αντιμετώπιση των ναρκωτικών. Είμαστε αντίθετοι, χωρίς να μπαίνουμε σε λεπτομέρειες και τεχνικά ζητήματα, όχι ότι δεν υπάρχουν και τέτοιες πλευρές, όπως παραδείγματος χάριν το ζήτημα του ποιος διορίζει τα όργανα της εθνικής επιτροπής ή τη διοίκηση του ΟΚΑΝΑ κ.λπ.. 
Η ουσία, όμως, είναι αλλού. Πρώτον, διατηρείται το θεσμικό καθεστώς ανασφάλειας και αβεβαιότητας των κέντρων πρόληψης των εργαζομένων σ’ αυτά, που παραμένουν αστικές εταιρείες, οι οποίες κατά το ήμισυ χρηματοδοτούνται από το Υπουργείο Υγείας και κατά το ήμισυ από τους δήμους, δηλαδή από πουθενά. Σήμερα υπάρχει μια ολόκληρη κατάσταση διάλυσης σε αυτούς του φορείς, ενώ θα έπρεπε να είναι φορείς, νομικά πρόσωπα δημοσίου δικαίου, με εξασφαλισμένη χρηματοδότηση. 
Επειδή μιλάμε για πρόληψη -αναφέραμε τέτοια στοιχεία και στη διάρκεια της συζήτησης στην επιτροπή- το 2% των μαθητών σε πρωτοβάθμια και δευτεροβάθμια εκπαίδευση σήμερα περνάει από κάποιο πρόγραμμα πρόληψης. Μπορείτε να εγγυηθείτε ότι αυτό το 2%, δεν θα γίνει 100% που λέμε εμείς, θα γίνει 10%; Με ποιους; Με τα σημερινά κέντρα πρόληψης, τα οποία τα οδηγείτε στη διάλυση; Το ποσοστό των μαθητών που περνάνε πρόγραμμα πρόληψης είναι 2%!
Παραγκωνίζονται οι εργαζόμενοι σε μια σειρά από φορείς και το πιο σημαντικό είναι ότι δεν γίνεται το παραμικρό βήμα προς την κατεύθυνση που ζητάμε εμείς, να υπάρχει δηλαδή ενιαία πολιτική-σχεδιασμός στην πρόληψη, θεραπεία και κοινωνική επανένταξη, με παροχές δημόσιες και δωρεάν, γιατί αντικειμενικά η πρόληψη, η θεραπεία και η κοινωνική επανένταξη μπορούν να πάνε μόνο μαζί. Δεν μπορείς να κάνεις πρόληψη, αν δεν δεις σε κάθε περιοχή, σε κάθε νομό, τι αιτήματα θεραπείας υπάρχουν, από τι κομμάτια του πληθυσμού, προκειμένου να στρέψεις προς αυτήν την κατεύθυνση την πρόληψη και την κοινωνική επανένταξη. Και εδώ μένουν ασύνδετες μεταξύ τους οι υπηρεσίες. Υπάρχει ένας κατακερματισμός, μια πολυδιάσπαση που αναπαράγει το πρόβλημα. 
Τελειώνω, κύριε Πρόεδρε, λέγοντας το εξής. Αυτό που προσπαθεί να κάνει η Κυβέρνηση είναι η διαχείριση του προβλήματος και όχι η αντιμετώπισή του. Δεν λέμε να το λύσετε, όχι γιατί δεν θέλουμε να λυθεί ή δεν διεκδικούμε να λυθεί αλλά διότι ξέρουμε καλά ότι η τοξικομανία μπορεί να αντιμετωπιστεί ριζικά μόνο σε μια κοινωνία χωρίς εκμετάλλευση. 
Στον καπιταλισμό, η τοξικομανία δεν μπορεί να αντιμετωπιστεί ριζικά. Άλλωστε, η εμφάνισή της ως φαινόμενο -όχι ως ουσίες- είναι σύμφυτη με την ανάπτυξη του καπιταλιστικού συστήματος. 
Ωστόσο, ο τοξικομανής ως μεμονωμένο άτομο μπορεί να λυτρωθεί, να θεραπευτεί, εάν υπάρχουν κατάλληλες δομές, προϋποθέσεις, προσωπικό και προγράμματα θεραπείας. Αντί η Κυβέρνηση να πάρει τέτοια ουσιαστικά μέτρα, παραδίδει αυτές τις δομές στην ιδιωτικοποίηση, προωθεί την πολιτική της υποκατάστασης και της εμπορευματοποίησης, την παράδοση σε ιδιώτες που τα επόμενα χρόνια θα εκμεταλλευτούν ακόμη περισσότερο την απελπισία των χρηστών.
Εμείς καταψηφίζουμε το νομοσχέδιο επί της αρχής. Μένουμε σε αυτό, γιατί εμείς αυτό θεωρούμε ότι είναι αρχή του νομοσχεδίου οι διατάξεις για τα ναρκωτικά και είναι λυπηρό ότι με ευθύνη και του Υπουργείου, η συζήτηση στην επιτροπή αναλώθηκε σε ζητήματα, όπως είναι το Ευρωπαϊκό Δικαστήριο Δικαιωμάτων του Ανθρώπου. Ήταν, δηλαδή, ένας αποπροσανατολισμός από την ουσία του νομοσχεδίου, που είναι τα ναρκωτικά, αντί να ακούσουμε και τις θέσεις όλων των κομμάτων τι λένε για την ιδιωτικοποίηση, για την υποκατάσταση, γιατί η υποκατάσταση είναι κοινός παρονομαστής όλων των κομμάτων.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αντιλαμβάνεστε ότι θα κρατήσω το χρόνο από τη δευτερολογία σας. Μιλήσατε τέσσερα λεπτά παραπάνω. 
Το λόγο έχει ο κ. Μιχελάκης για επτά λεπτά.
Κύριε Μιχελάκη, θα ανεβείτε στο Βήμα; Γνωρίζετε ότι εκ του Κανονισμού η ομιλία από το Βήμα είναι οκτώ λεπτά.</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember>: Για να μην παραβιάσω τον Κανονισμό, θα μιλήσω οκτώ λεπτά, κύριε Πρόεδρε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εάν μιλήστε οκτώ λεπτά, για να κρατηθεί ο Κανονισμός, θα το κάνουν και οι άλλοι ομιλητές.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember>: Κυρίες και κύριοι συνάδελφοι, είναι αλήθεια ότι η έμφαση που δίδεται το τελευταίο διάστημα στα οικονομικά προβλήματα της χώρας συχνά αποσπά την προσοχή μας από σοβαρά οικονομικά προβλήματα και ανθρώπινες τραγωδίες, όπως η εξάρτηση από τα ναρκωτικά. Όμως, αποτελεί κοινή διαπίστωση ότι οι καταστρεπτικές συνέπειες της χρήσης εξαρτησιογόνων ουσιών, που ξεκινούν από τον κλονισμό της υγείας και τον κοινωνικό αποκλεισμό και φθάνουν στην ανάπτυξη εγκληματικών συμπεριφορών για την εξασφάλιση της δόσης, επιτάσσουν τη χάραξη μιας εθνικής στρατηγικής για τη μάστιγα των ναρκωτικών. 
Το γεγονός ότι τέσσερις χιλιάδες διακόσιοι τριάντα πέντε από τους συνολικά δώδεκα χιλιάδες διακόσιους ενενήντα επτά κρατουμένους στις ελληνικές φυλακές, δηλαδή ποσοστό 35%, σχετίζονται άμεσα με τα ναρκωτικά καταδεικνύει με τον πιο σαφή τρόπο τις πραγματικές διαστάσεις του προβλήματος. Εάν, μάλιστα, συνυπολογίσουμε τον αριθμό των κρατουμένων που έχουν καταδικαστεί για αδικήματα τα οποία σχετίζονται εμμέσως με υποθέσεις ναρκωτικών, όπως κλοπές, ληστείες και πλαστογραφίες, το ποσοστό των κρατουμένων που συνδέεται άμεσα ή έμμεσα με ναρκωτικά, μπορεί να ξεπερνά το 50%.
Πάγια θέση μου, αποτελεί η αυστηρότατη τιμωρία των οργανωμένων ομάδων διακίνησης ναρκωτικών και η ανάγκη ουσιαστικής διάκρισης του εμπόρου από τον άρρωστο, του διακινητή ναρκωτικών που ενεργεί με σκοπό το κέρδος από τον εξαρτημένο χρήστη που ενεργεί σαν άρρωστος, για να εξασφαλίσει τη δόση του.
Δεν πρέπει, όμως, να μένουμε προσκολλημένοι στη στενή λογική της ποινικής αντιμετώπισης και της θεραπείας αλλά να εστιάσουμε την προσοχή μας στον καθοριστικό ρόλο που είναι σε θέση να διαδραματίσουν τα προγράμματα πρόληψης και ιδιαίτερα στο χώρο της εκπαίδευσης. Είναι επιτακτική ανάγκη, να δώσουμε ακόμη μεγαλύτερη έμφαση στην εμπεριστατωμένη ενημέρωση της νεολαίας, ιδίως μάλιστα στον περιορισμό της κοινωνικής αποδοχής των εξαρτησιογόνων ουσιών. Να μην παραβλέπουμε, δηλαδή, το γεγονός ότι τα  ναρκωτικά, όπως άλλωστε και κάθε άλλη μορφή εξάρτησης, αποτελούν στα μάτια πολλών νέων τον εύκολο δρόμο για διέξοδο από τα προβλήματα, τα εμπόδια και τις απογοητεύσεις της ζωής. Είναι ένα λάθος συνώνυμο του εγκλήματος, λάθος που οδηγεί στο θάνατο. 
Σημειώνω ότι πολλές φορές η χρήση εξαρτησιογόνων ουσιών είναι άρρηκτα συνδεδεμένη με τις συνθήκες διαβίωσης και το βαθμό κοινωνικής και προσωπικής ευπάθειας κάθε ανθρώπου. Αυτό σημαίνει ότι τα νέα παιδιά στην Ελλάδα της κρίσης, ανήκουν στην ομάδα υψηλής επικινδυνότητας. Ζουν, άλλωστε, σε ένα περιβάλλον έντονης ανασφάλειας και αβεβαιότητας, το οποίο επιδεινώνει τις συνθήκες της ζωής τους και επιβαρύνει δραματικά την καθημερινότητά τους.
Είναι γνωστό ότι η ανεργία, η ψυχολογική πίεση και η κατάθλιψη, είναι μερικές από τις βασικές αιτίες που ευνοούν την εξάρτηση και την παραβατική συμπεριφορά. Γι’ αυτό και η ανάγκη τόσο για ψυχοκοινωνική υποστήριξη όσο και για μια σοβαρή εκστρατεία πρόληψης από εξαρτημένες συμπεριφορές, είναι σήμερα επιτακτικές περισσότερο από κάθε άλλη φορά. 
Περνώντας στις επιμέρους διατάξεις του σχεδίου νόμου, οφείλω να υπογραμμίσω ότι στα θετικά του σημεία συγκαταλέγεται το γεγονός ότι αναγνωρίζει έμπρακτα την ειδική κατάσταση εξάρτησης του χρήστη και επιφυλάσσει υπέρ αυτού ειδική ποινική μεταχείριση, εισάγοντας την εναλλακτική οδό της θεραπείας και της απεξάρτησης. 
Σε αυτό το πλαίσιο, εντάσσεται η ρύθμιση για τη λειτουργία προγραμμάτων απεξάρτησης και θεραπείας σε όλα τα στάδια της ποινικής διαδικασίας, η χορήγηση υποκαταστάτων ακόμη και μέσα στη φυλακή αλλά και η απόλυση του κρατουμένου μετά την έκτιση του 1/5 της ποινής του, με την προϋπόθεση της ολοκλήρωσης παρακολούθησης προγράμματος απεξάρτησης. Εάν, όμως, για τους πραγματικά εξαρτημένους χρήστες η πρόωρη αποφυλάκιση λειτουργεί ευεργετικά, συμβάλλοντας στην επιτυχία της θεραπείας τους, θα πρέπει με αφορμή το συζητούμενο σχέδιο νόμου να επανεξετάσουμε την τάση για «κούρεμα» των ποινών, η οποία έχει επικρατήσει τα τελευταία χρόνια στην ποινική νομοθεσία, με σκοπό την αποσυμφόρηση των φυλακών. 
Είναι αλήθεια, κύριε Υπουργέ, στο σημείο αυτό ότι το σωφρονιστικό μας σύστημα έπασχε και πριν το ξέσπασμα της κρίσης, δεδομένου ότι ο συνωστισμός κρατουμένων, οι κακές συνθήκες διαβίωσης, οι ελλείψεις υλικοτεχνικής υποδομής, τα κτηριακά προβλήματα, η ανεπάρκεια προσωπικού, οι αδυναμίες της γενικής πρόληψης και η ανυπαρξία μεταϊδρυματικής μέριμνας, δεν εμφανίστηκαν από τη μια μέρα στην άλλη. Αυτό, όμως, δεν σημαίνει ότι θα πρέπει να παρασυρθούμε στη θέσπιση ευνοϊκών διατάξεων για τους παραβάτες, που όχι μόνο θα στείλουν λανθασμένο μήνυμα στην κοινωνία αλλά και θα απαλλάξουν δράστες αδικημάτων ιδιαίτερης ηθικής απαξίας, δράστες επικίνδυνους για την κοινωνία.
Κατά γενική ομολογία, κάθε αλόγιστη μείωση των ποινών, προσβάλλει την κοινή περί δικαίου αίσθηση και ενισχύει την κρατούσα στην ελληνική κοινωνία άποψη περί ατιμωρησίας. Άλλωστε, δεν πρέπει να ξεχνάμε τη βασική αρχή του ποινικού δικαίου περί του παιδευτικού χαρακτήρα της ποινής, σύμφωνα με την οποία οι ποινές επιβάλλονται και με σκοπό να λειτουργήσουν ως παράδειγμα προς αποφυγή για τους επίδοξους μιμητές παράνομων πράξεων. 
Με αυτό το σκεπτικό, για ποια αντεγκληματική πολιτική θα μπορούμε να μιλάμε, όταν οι ποινές είναι τόσο ήπιες, ώστε να παύουν να λειτουργούν αποτρεπτικά; Το ζητούμενο είναι, όχι μόνο η αποσυμφόρηση των φυλακών αλλά και η αποτελεσματικότερη πρόληψη, ο πραγματικός σωφρονισμός και η ομαλή κοινωνική επανένταξη.
Ο στόχος μας, δεν θα πρέπει να περιορίζεται στο να αποφυλακιστούν κάποιοι άνθρωποι ως υπεράριθμοι αλλά να αποφυλακιστούν έτοιμοι να επανενταχθούν ομαλά στην κοινωνία. Δεν μπορεί σε εποχή βαθιάς κρίσης και δραματικής έξαρσης της εγκληματικότητας να προτάσσεται οτιδήποτε άλλο, πέρα από την προστασία και την ασφάλεια των πολιτών. Δεν μπορεί να αφήνονται να κυκλοφορούν ελεύθεροι επικίνδυνοι κακοποιοί, μόνο και μόνο γιατί δεν χωρούν στις φυλακές. 
Με αυτό το πνεύμα, θα πρέπει να επανεξεταστεί και το ζήτημα των αδειών, ούτως ώστε να χορηγούνται αποκλειστικά και μόνο σε κρατουμένους, που δεν είναι επικίνδυνοι για τη δημόσια ασφάλεια. 
Άλλωστε, στην κατεύθυνση της αποσυμφόρησης των φυλακών, θα μπορούσαν να συμβάλλουν και άλλα μέτρα, όπως η ενίσχυση του θεσμού της κοινωνικής εργασίας για τους μη επικίνδυνους κρατουμένους και η μεταφορά μεγαλύτερου αριθμού κρατουμένων στις αγροτικές φυλακές, καθώς εκεί, κάθε μέρα εργασίας που εκτίεται, προσμετράται για δύο ημέρες ποινής.
Κυρίες και κύριοι συνάδελφοι, πιστεύω πως η βαρύτητα του προβλήματος των ναρκωτικών είναι τέτοια που θα επέβαλλε την ψήφιση ενός αμιγούς και αυτοτελούς νόμου περί εξαρτησιογόνων ουσιών, ενώ ιδιαίτερα σημαντικές λοιπές διατάξεις θα μπορούσαν να συμπεριληφθούν στη μεταγενέστερη νομοθετική πρωτοβουλία του Υπουργείου. Το λέω αυτό, γιατί στο δεύτερο μέρος του νομοσχεδίου περιλαμβάνονται ρυθμίσεις ιδιαίτερου δικαιϊκού ενδιαφέροντος, όπως για παράδειγμα οι τροποποιήσεις του Ποινικού Κώδικα και των Κωδίκων Ποινικής και Διοικητικής Δικονομίας. Όμως, σε ό,τι αφορά την τροποποίηση κωδίκων, αποτελεί πάγιο αίτημα σύσσωμου του νομικού κόσμου να διεξάγεται αυτοτελώς και με την προβλεπόμενη διαδικασία, προκειμένου να αποφεύγονται οι δυσλειτουργίες, κύριε Υπουργέ, κατά την εφαρμογή του νόμου, να διευκολύνεται η ενημέρωση των δικαστών και δικηγόρων και πάνω απ’ όλα, να μην τίθεται εν αμφιβόλω η ασφάλεια δικαίου για τους πολίτες. 
Περαιτέρω, στο δεύτερο μέρος του σχεδίου νόμου συναντούμε σημαντικές ρυθμίσεις για τα θέματα φοροδιαφυγής, διαφθοράς και επίσπευσης διαδικασιών, όπως για παράδειγμα η κατά προτεραιότητα εκδίκαση υποθέσεων κακουργηματικού χαρακτήρα επίορκων υπαλλήλων, η επιβολή χρηματικού προστίμου στο πενταπλάσιο του ποσού που αξίωσαν ως «φακελάκι» επίορκοι δημόσιοι λειτουργοί, η επιβολή ποινής ισόβιας κάθειρξης για δράστες ληστειών που φέρουν μαζί τους βαρύ οπλισμό κ.λπ..
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Κλείνοντας, πιστεύω ότι από την άποψη τόσο της νομοτεχνική προσέγγισης όσο και της κοινοβουλευτικής πρακτικής, ρυθμίσεις τόσο σημαντικές, όπως αυτές που δειγματοληπτικά προανέφερα, αδικούνται όταν συγκαταλέγονται στις λοιπές διατάξεις του παρόντος νομοσχεδίου. Αδικούνται ακόμα πιο πολύ, όταν αφορούν στην κομβικής σημασίας μάχη της Κυβέρνησης για την καταπολέμηση της διαφθοράς.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς, κύριε Μιχελάκη. 
Ο κ. Χρήστος Μαντάς, έχει το λόγο.
Επειδή οι εγγεγραμμένοι ομιλητές είναι αρκετοί, θα σας παρακαλούσα να τηρείται ο χρόνος.</ChairmanSpeech> 
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Θα το προσπαθήσουμε, κύριε Πρόεδρε. 
Κυρίες και κύριοι συνάδελφοι, αν έδινα έναν τίτλο στην παρέμβαση μου στο υπό συζήτηση νομοσχέδιο, το οποίο έχει τίτλο «Νόμος περί εξαρτησιογόνων ουσιών και άλλες διατάξεις», αυτός θα ήταν η «Ανατροπή της νεοφιλελεύθερης μνημονιακής πολιτικής ως προϋπόθεση στοιχειώδους εφαρμογής των θετικών διατάξεων του νόμου». 
Θα ήθελα, όμως, από το Βήμα αυτό, να απευθυνθώ ιδιαίτερα στους ανθρώπους με το πρόβλημα της εξάρτησης, στις οικογένειές τους και ακόμα περισσότερο σε αυτούς που βρίσκονται στη φυλακή, εξαιτίας μιας αναχρονιστικής και απαράδεκτης νομοθεσίας, η οποία έφτασε τη χώρα μας πρωταθλήτρια στις ισόβιες ποινές, όχι βεβαίως για τους μεγαλεμπόρους αλλά για τους χρήστες. Θα ήθελα να τους πω ότι η δική μας Αριστερά, αισθάνεται εν μέρει δικαιωμένη γι’ αυτό το πολύπαθο νομοσχέδιο το οποίο έρχεται στη Βουλή, γιατί δώσαμε αγώνες σε πολλά επίπεδα, για να πείσουμε πως η θεραπεία, η κοινωνική επανένταξη είναι η σωστή κατεύθυνση και ότι δεν λύνουμε το πρόβλημα της εξάρτησης, εξαντλώντας την αυστηρότητά μας ως κοινωνία στους εξαρτημένους. 
Κυρίες και κύριοι συνάδελφοι, έχουμε επαλειμμένα δεχθεί επιθέσεις γι’ αυτή μας τη θέση και θα δεχθούμε κι άλλες. Όχι, βεβαίως, τις συνηθισμένες που μας λένε ότι έχουμε, δήθεν, στείρα άρνηση αλλά στη συγκεκριμένη περίπτωση θα αλλάξει το «παραμύθι». Θα μας που ότι ευνοούμε, τάχα, τη χρήσης ουσιών, τις γλάστρες με τα δενδρύλλια και άλλα τέτοια χυδαία και υποκριτικά. 
Εμείς, όμως, κάνουμε πολιτική αρχών και οφείλουν να το καταλάβουν όλοι. Δίνουμε, λοιπόν, θετική ψήφο επί της αρχής στο νομοσχέδιο, χωρίς να έχουμε καμμία μα καμμία απολύτως αυταπάτη ότι το παρόν νομοσχέδιο αντιμετωπίζει συνολικά το πρόβλημα. Άλλωστε, το θέμα των ναρκωτικών είναι τόσο πολύπλοκο, τόσο παγκοσμιοποιημένο, έχει τόσες πλευρές –αναφέρθηκαν ήδη και άλλοι συνάδελφοι- που δεν χρειάζονται απλουστεύσεις και τέτοιου είδους προσεγγίσεις. 
Επιστρέφω στον αρχικό μου τίτλο. «Η ανατροπή, λοιπόν, της νεοφιλελεύθερης, μνημονιακής πολιτικής ως προϋπόθεση στοιχειώδους εφαρμογής των θετικών διατάξεων του νόμου». Όσοι ζήσαμε τη διαδικασία της επιτροπής, γνωρίζουμε πολύ καλά τα μπρος – πίσω της Κυβέρνησης και την προσπάθεια του Ακροδεξιού μπλοκ, να γύρει την πλάστιγγα υπέρ της καταστολής. Άλλωστε, αυτό ξέρουν, αυτό εμπιστεύονται, την καταστολή. 
Μέσα στην ίδια την επιτροπή, ωστόσο, ακούσαμε την κραυγή αγωνίας των φορέων που ασχολούνται με τους ανθρώπους που είναι στην εξάρτηση, την κραυγή αγωνίας των χρηστών και των οικογενειών τους. Είναι τεράστιο το πρόβλημα, κύριε Υπουργέ, όταν καρατομούνται στο μισό οι προϋπολογισμοί των φορέων. 
Με την κοινωνική επανένταξη τι γίνεται; Ακούστε μια πλευρά. Καταθέτω για τα Πρακτικά της Βουλής, από την επίσημη έκθεση του Εθνικού Κέντρου Τεκμηρίωσης, το ποσοστό των απεξαρτημένων οι οποίοι συμμετέχουν στα προγράμματα απασχόλησης. Ξέρετε ποιο ήταν το ποσοστό το 2010; Μηδέν. Αυτή είναι, λοιπόν, η κατάσταση και προφανώς χειροτερεύει, καθώς μπαίνουμε πιο ενεργά στην εποχή του μνημονίου. Τι γίνεται, λοιπόν; Το 2010, η ίδια επίσημη έκθεση, ξέρετε πώς επιγράφει τον τίτλο των συμπερασμάτων της; «Ηρεμία πριν από τη θύελλα», αναφερόμενοι κυρίως στις πολιτικές της λιτότητας που ξεκίνησαν το μνημόνιο. Το καταθέτω και αυτό για τα Πρακτικά. 
(Στο σημείο αυτό ο Βουλευτής κ.  Χρήστος Μαντάς  καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Και ενώ, κύριε Υπουργέ, ανοίγετε μία «χαραμάδα» για εναλλακτικές λύσεις για τη θεραπεία, με το άρθρο 32 ανοίγετε το δρόμο να ξαναφέρετε στη φυλακή όσους βρίσκονται έξω από τις φυλακές και παρακολουθούν με επιτυχία εγκεκριμένα προγράμματα. Πρέπει, λοιπόν, να περιληφθούν και αυτοί μέσα στις ευνοϊκές διατάξεις και να μην γίνει αυτή η άγρια παρέμβαση και γυρίσουμε πάλι πίσω ανθρώπους που έχουν ενταχθεί κοινωνικά.
Θέλουμε να είμαστε σαφείς. Το πρόβλημα της εξάρτησης είναι πολυπαραγοντικό, είναι διαχρονικό, είναι παγκόσμιο πρόβλημα, με ιδιαίτερη βαρύτητα στον κοινωνικό παράγοντα. Οι απλουστεύσεις και οι βεβαιότητες δεν προσφέρουν στην αντιμετώπιση της λύσης του προβλήματος, γι’ αυτό και οι ερμηνείες στα νούμερα έχουν παρά πολλές πλευρές. Και απευθύνομαι στον αγαπητό συνάδελφο, στον κ. Γκιόκα, που κατέθεσε στοιχεία από την έκθεση της Ευρωπαϊκής Επιτροπής, όσον αφορά τα θέματα της νομοθεσίας και της αύξησης της χρήσης της κάνναβης. 
Γι’ αυτό θα καταθέσω από την ίδια έκθεση τη σελίδα 48 με τις τάσεις όσον αφορά τη χρήση της κάνναβης -και αυτός σε αυτό αναφέρθηκε- όπου εκεί είναι μια πιο σφαιρική αντιμετώπιση αυτού του θέματος. Δεν συνδέονται με αυτόματο τρόπο οι νομοθετικές πρωτοβουλίες με την αύξηση ή την πτώση της χρήσης κάνναβης. Είναι άλλο το ζήτημα.
(Στο σημείο αυτό ο Βουλευτής κ. Χρήστος Μαντάς, καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θέλουμε, όμως, να πούμε με σαφήνεια -αναφέρομαι στο άρθρο 35, όπου προστέθηκε η λέξη «συντήρηση»- πως εμείς, κύριε Υπουργέ, δεν μπορούμε να δεχτούμε ότι όλο αυτό το πλαίσιο -αναγνωρίζοντας βεβαίως τις διαφορές στους χρήστες που υπάρχουν- δεν θα οδηγήσει σε τίποτα άλλο παρά στη διαδικασία της απεξάρτησης, αλλιώς πραγματικά είναι προβληματικό.
Κυρίες και κύριοι συνάδελφοι, κύριε Υπουργέ, με τα άρθρα 58 και 60 ανοίγετε το δρόμο της ιδιωτικοποίησης και «ανοίγετε το χορό» που τον έχουμε ξαναζήσει και στο χώρο της ψυχικής υγείας στις ΜΚΟ, στις μη κερδοσκοπικές οργανώσεις. Ανοίγετε το δρόμο του νεοφιλελευθερισμού και του Μνημονίου ουσιαστικά. Δηλαδή, στην πιο κρίσιμη στιγμή, στη στιγμή του κοινωνικού ολέθρου, αντί να στηριχτούν οι υπάρχουσες δομές που εξασφαλίζουν και πλουραλιστική προσέγγιση, εγκαταλείπονται και ανοίγουν οι ασκοί του Αιόλου.
Εμείς, είναι γνωστό ότι έχουμε επεξεργαστεί, ως ΣΥΡΙΖΑ, ολόκληρη πρόταση νόμου για τα Κέντρα Πρόληψης που έχουν μια απλή κεντρική ιδέα: Δεκατρείς περιφέρειες, δεκατρία νομικά πρόσωπα δημοσίου δικαίου και εξασφάλιση της συνέχειας αυτής της μεγάλης προσπάθειας. Αυτή την πρότασή μας, λοιπόν, την καταθέσαμε ήδη κατά τη συζήτηση στις επιτροπές και θα την επαναφέρουμε.
Ζητάμε να αποσύρετε, λοιπόν, κύριε Υπουργέ, αυτά τα δύο άρθρα και ιδιαίτερα όσον αφορά το θέμα των κέντρων πρόληψης και να διαγράψετε από το άρθρο 58 όλο το σημείο 3 για να αφαιρεθεί αυτή η δυνατότητα, αυτή η «κερκόπορτα» που ανοίγει για να μπει η ιδιωτικοποίηση σε ένα παρά πολύ ευαίσθητο ζήτημα. Σας δηλώνουμε ότι για τα συγκεκριμένα άρθρα, εάν δεν τα αποσύρετε, θα ζητήσουμε ονομαστική ψηφοφορία. 
Θέλω να τελειώσω λέγοντας ότι αυτή τη «χαραμάδα» που ανοίγει με το παρόν νομοσχέδιο, θέλουμε πραγματικά να την στηρίξουμε. Θέλουμε να την στηρίξουμε με τους αγώνες μας για την ανατροπή όλης αυτής της κατάστασης που υπάρχει, για να μπορέσουν επιτέλους αυτοί οι φορείς που σήμερα βρίσκονται στα όριά τους πραγματικά να στηριχθούν. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κ. Γιοβανόπουλος, για επτά λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Άκουσα με προσοχή, κύριε Πρόεδρε, την εισήγηση του πολύπειρου κ. Νεράντζη, σχετικά με το ότι δεν έρχεται ατόφιος αυτός ο νόμος για τα ναρκωτικά γιατί αυτή είναι και η ανάγκη των πολιτών, αυτή είναι η ανάγκη των δικηγόρων που ασχολούνται με το αντικείμενο, αυτή είναι και η ανάγκη των δικαστών, για να μπορούν επιτέλους να κινούνται σε ένα ατόφιο νόμο, για να μπορέσουμε όλοι να αντιμετωπίσουμε το πρόβλημα με πολύ πιο εύχερα χέρια.
Δεν το κάνετε, κύριε Υπουργέ και νομίζω ότι ακολουθείτε την πεπατημένη, παρά το γεγονός, που πρέπει να σας ομολογήσω, ότι περίμενα από εσάς που έχετε υπηρετήσει με μεγάλη επιτυχία στα δικαστήρια από τη μεριά του μαχόμενου δικηγόρου να αντιληφθείτε ότι το νομοσχέδιο, που έρχεται είναι πραγματικά αφιλόδοξο. 
Αυτό το νομοσχέδιο, έτσι όπως έρχεται, απλώς αυξάνει τα πρόστιμα, αυξάνει τις ποινές, αυστηροποιεί στο ένα εκατομμύριο ευρώ τώρα την χρηματική ποινή. Μας ακούνε –ξέρετε- και οι έμποροι ναρκωτικών και νομίζω ότι γελάνε αυτήν την ώρα, γιατί γι’ αυτούς ένα και δύο και τρία εκατομμύρια ευρώ δεν είναι χρήματα. Μην νομίζετε ότι θα φοβεριστούν από αυτά τα νούμερα. 
Από εσάς και από την Κυβέρνηση θα περίμενα να έρθει και να βάλει έναν πραγματικό φραγμό, ένα πραγματικό νομοσχέδιο που θα αντιμετωπίζει ένα πράγμα -σε ένα πράγμα έχουμε έλλειμμα, αυτό πρέπει να δούμε- την πρόληψη, την πρόληψη, την πρόληψη. Αυτό θα πρέπει να είναι το ζητούμενο. Δεν το κάνετε. 
Δεν ενεργοποιείτε τους συλλόγους γονέων και κηδεμόνων. Δεν ενεργοποιείτε τους αθλητικούς συλλόγους. Δεν ενεργοποιείτε τους δικηγορικούς συλλόγους. Δεν ενεργοποιείτε τους ιατρικούς συλλόγους. Δεν ενεργοποιείτε τους συλλόγους των σωφρονιστικών υπαλλήλων. Τα ναρκωτικά κυκλοφορούν μέσα στις φυλακές. Να μας πουν οι άνθρωποι πώς, που, τι, από ποιόν, πώς φτάνουν εκεί τα πακέτα με τα ναρκωτικά. Έτσι, πρέπει να μεριμνήσετε, κύριε Υπουργέ, αλλιώς δεν μπορούμε να κάνουμε την ρήξη για την οποία μιλάμε.
Γνώρισα από τη δικηγορική μου θητεία την Μανουέλα όταν ήταν τριάντα τέσσερα κιλά. Τελικά, ήμουν και στην κηδεία της και δεν θέλω να λαϊκίζω. Όταν πήγαμε την πρώτη μέρα στα δικαστήρια η Μανουέλα πήρε μια χούφτα μπούμπλε, βαρβιτουρικά, για να αντιμετωπίσει τον δικαστή της, ο οποίος την απάλλαξε. Σήμερα, η οικογένεια της πενθεί, έχει χάσει την περιουσία, μισεί όλο τον κόσμο, μισεί το κράτος της καταστολής γιατί κυρίως δεν τους προστάτεψε. 
Ξέρετε πότε δεν τους προστάτεψε; Όταν στην μικρή πόλη της Βέροιας περνάει το καλοκαίρι το αυτοκίνητο με τέρμα τα ηχεία και λες και δεν ξέρει κανείς ότι εκείνη την ώρα δίνεται ένα σύνθημα ότι ήρθε καινούργια παρτίδα και σε κάποια συγκεκριμένη περιοχή θα έρθουν ναρκωτικά. Δεν το ξέρει η αστυνομία, το ξέρει όλη η πόλη. Έρχονται οι έμποροι, έχουν τον «βράχο». Μιλάμε τόση ώρα και δεν λέμε τη μαγική λέξη «ηρωίνη». Αυτός είναι ο κίνδυνος, αυτός είναι ο εχθρός: η «ηρωίνη». Έχουν τον «βράχο» με την ξερή ηρωίνη. Στη γειτονική πόλη με τα ξυραφάκια κάνουν «φιξάκια». Πάνε σε μικρά παιδιά και τους δίνουν δύο «φιξάκια», τα οποία κάνουν 20 ευρώ. Μόλις τα πουλήσουν και γυρίσουν με τα δύο εικοσάευρα τους δίνουν το δικό τους δώρο. Είναι και η κρίση, δεν ξέρω αν ξέρετε τις τιμές. Κάποια στιγμή έκανε 25 ευρώ το «φιξάκι» ηρωίνη, τώρα με την κρίση κάνει 20 ευρώ. Το τσιγάρο το χασίσι κάνει 5 ευρώ. Δεν ξέρω αν τα ξέρετε και αν μπορούμε να φτάσουμε στην καρδιά του προβλήματος. Εκεί είναι το πρόβλημα. 
Ο νεαρός, όμως, που δίνει τα «φιξάκια» -γιατί για νεαρούς μιλάμε- μένει αθωράκιστος, γιατί εμείς τον εγκαταλείψαμε αθωράκιστο. Είναι από πάνω μέχρι κάτω με 40 «φιξάκια», τα δίνει σε συνομήλικους του, παίρνει τα εικοσάρικα και δίνει τα δωρεάν. Στην άλλη γωνία είναι ο κύριος που έχει τον «βράχο» και κόβει «φιξάκια» και εμείς μιλάμε για νόμους, για αυστηρότερες ποινές, όταν μέσα στο χωριό μας, μέσα στο σπίτι μας, μέσα στο σωματείο μας, μέσα στο γήπεδο αυτά τα πράγματα είναι μια καθημερινότητα. 
Γι’ αυτό έχω παράπονο από το νόμο και στην αρχή του δεν μπορώ να τον ψηφίσω. Θα ψηφίσω πολλά από τα άρθρα, γιατί νομίζω ότι η προσπάθεια αξίζει να επαινεθεί. Ωστόσο, να δούμε τη σύλληψη ότι δεν μπορεί να απαντάμε έτσι σε ανθρώπους οι οποίοι καταδικάστηκαν. Το ένα τρίτο των κρατουμένων είναι χρήστες ναρκωτικών. Αυτή είναι η απάντησή μας;
Πιστεύετε ότι το παιχνίδι παίζεται στα δικαστήρια και στις ποινές; Όχι. Το παιχνίδι παίζεται μέσα στις καρδιές των πόλεων, μέσα στα σπίτια. Αυτούς δεν έχουμε προστατεύσει. 
Πριν τέσσερις μέρες επισκέφτηκα τον Νάσο στα κρατητήρια. Είχε 0,8 γραμμάρια ηρωίνης πάνω του. Τον φοβέρισα. Του είπα: «Θα σε παρακολουθεί αγόρι μου η Αστυνομία, θα βλέπουν τα τηλέφωνά σου. Από το σπίτι σου μην ξαναπάρεις. Κάτσε στο σπίτι. Προσπάθησε». Ο Νάσος εκβιάζει κάθε μέρα τη μητέρα του να του δίνει από 80 ευρώ έως 100 ευρώ, με αποτέλεσμα να  πωληθεί και το τελευταίο σπίτι της οικογένειας, γιατί η μητέρα εκφοβίζεται, γιατί η μητέρα ζει ένα δράμα κάθε ώρα, κάθε στιγμή, κάθε πρωί στις 10.30 ένα αυτοκίνητο σταματάει έξω από το σπίτι του Νάσου και του δίνει τη δόση του. Και κανείς δεν ξέρει τίποτα. Και ειδικά, δεν ξέρει τίποτα αυτό το νομοθέτημα. Δεν πάμε έτσι μπροστά. Δεν μπορούμε να συνεχίσουμε έτσι, γιατί δεν αντιμετωπίζουμε το πρόβλημα στην καρδιά του. Και η καρδιά του προβλήματος λέγεται πρόληψη.
Ακούστε την κ. Γιαταγάνα. Μίλησε με την εμπειρία της, μίλησε με την αθανασία του εφήβου που τη διακρίνει και μας λέει πώς αντιμετωπίζονται τα προβλήματα. Ακούστε την, έχει προτάσεις. Έχει προτάσεις μέσα από τον κόσμο των κρατουμένων, έχει προτάσεις μέσα από τον κόσμο που πολέμησε τα ναρκωτικά. 
Νομίζω ότι τώρα θα πρέπει όλοι να επιδείξουμε μία στάση -και το τονίζω: όλοι μαζί -πραγματικής στράτευσης απέναντι στο πρόβλημα. Όλοι μαζί να πάμε και να σταματήσουμε αυτούς τους ανθρώπους, ξεσηκώνοντας τον κόσμο. Ο εχθρός μας είναι τα ναρκωτικά. Τα θύματα είναι τα νιάτα και σ’ αυτούς ορμούν. Εμείς, αντί να κάνουμε αυτό το πράγμα, μιλάμε γενικά και αόριστα πώς θα μπορέσουμε άραγε να δούμε αν θα αυστηροποιηθούν οι ποινές, αν είναι ιατρικό το πρόβλημα, αν ο χρήστης είναι και θύμα, αν το θύμα είναι και εγκληματίας. Όχι! 
Ο στόχος μας -που αυτό θα έπρεπε να περιμένω από εσάς- ποιος είναι; Ο στόχος είναι να επιδείξουμε εμείς γενναιότητα και να φανούμε νικητές. Να δείξουμε απέναντι στους εμπόρους που έχουν κατακλύσει τις πόλεις μας πως ό,τι και να γίνει, το παιχνίδι θα το χάσουν. Τα ναρκωτικά θα σταματήσουν. Τα ναρκωτικά θα μείνουν εκτός. Αυτή θα πρέπει να είναι η απάντηση, αυτός θα πρέπει να είναι ο στόχος. 
Μ’ αυτό το νομοσχέδιο νομίζω ότι απλώς ακολουθούμε την πεπατημένη με ένα μίζερο τρόπο, με έναν τρόπο που δεν τους απογοητεύει, παρά μόνο εμάς απογοητεύει ότι δεν θα είμαστε ικανοί σ’ αυτήν τη μάχη. 
Ευχαριστώ. 
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Κωνσταντίνο Γιοβανόπουλο. 
Το λόγο έχει η κ. Μαρία Ρεπούση.</ChairmanSpeech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, συζητούμε σήμερα ένα πάρα πολύ σοβαρό πρόβλημα και νομίζω ότι είναι από τις συζητήσεις που γίνονται ουσιαστικά στη Βουλή των Ελλήνων και χαίρομαι ιδιαίτερα γι’ αυτό. 
Συζητάμε ένα πολύ σοβαρό πρόβλημα που δεν είναι μόνο ελληνικό, είναι διεθνές φαινόμενο. Ο δυτικός κόσμος κυρίως βρίσκεται αντιμέτωπος όλο και περισσότερο με μία αγορά διεγερτικών, που δυστυχώς καθίσταται όλο και πιο σύνθετη, προσφέροντας στους χρήστες πλειάδα επιλογών. Αυτή η πλειάδα των επιλογών διαφοροποιεί τις παραδοσιακές, κλασσικές εικόνες του χρήστη που έχουμε και επιτρέπει σε όλο και μεγαλύτερες ομάδες νέων να εξαρτώνται απ’ αυτήν την αγορά των διεγερτικών. 
Δυστυχώς, οι ουσίες έχουν γίνει μέρος της διασκέδασης των νέων ανθρώπων, συνεπώς μέρος της καθημερινότητάς τους και αφορούν όλο και περισσότερες κοινωνικές ομάδες νέων. Δεν είναι λοιπόν μόνο οι περιθωριακές ομάδες, αυτές που βρίσκονται πιο κοντά στη χρήση και την εξάρτηση, ούτε –και  πιστεύω είναι απλοϊκό να υποστηρίζουμε- η ανεργία για παράδειγμα, αυξάνει των αριθμό των εξαρτημένων ατόμων, καθώς ξέρουμε ότι η εξάρτηση συμβαίνει σε πολύ μικρότερη ηλικία, στην εφηβεία και κατά τη διάρκεια των μαθητικών σπουδών των νέων ανθρώπων. Φυσικά και η εξομάλυνση και η ένταξη στην κοινωνία και στον κόσμο της εργασίας κάνει πολύ πιο εύκολη την απεξάρτησή τους και την κοινωνική τους ένταξη. 
Έχουμε, λοιπόν, να κάνουμε με ένα ιδιαίτερα σύνθετο φαινόμενο και όποιος ισχυρίζεται ότι έχει τη λύση στο πρόβλημα, κατά τη γνώμη μου, κάνει λάθος. Δεν έχουμε τη λύση. Ο δυτικός κόσμος, οι δυτικές κοινωνίες δεν έχουμε τη λύση στο πρόβλημα και οφείλουμε να την αναζητούμε διαρκώς και να την επικαιροποιούμε στη βάση των νέων δεδομένων, ερευνητικών κοινωνικών δεδομένων που έχουμε. Δεν έχουμε, λοιπόν, τη λύση. Γνωρίζουμε όμως κάποια πράγματα. το πρώτο πράγμα που γνωρίζουμε με σαφήνεια είναι ότι η ποινικοποίηση της χρήσης δεν είναι λύση. Οι εξαρτημένοι δεν παύουν να είναι εξαρτημένοι μέσα στις φυλακές, κατά τη διάρκεια του εγκλεισμού τους κι ακόμα κι αν προσωρινά «καθαρίζουν» από τη χρήση ουσιών, ξαναπέφτουν στην εξάρτηση -το μεγαλύτερο μέρους απ’ αυτούς- μετά την αποφυλάκισή τους. 
Το δεύτερο πράγμα που γνωρίζουμε -και συμφωνούμε όλες οι πτέρυγες της Βουλής εδώ- είναι ότι χρειάζεται οι κοινωνίες να επενδύσουν στην πρόληψη κι όχι μόνο στη στοχευμένη πρόληψη, όπως παλαιότερα κάναμε, στις ομάδες υψηλού κινδύνου, αλλά στην καθολική πρόληψη, σε εκείνες τις εκστρατείες που απευθύνονται στο σύνολο της κοινωνίας και στο σύνολο των οικογενειών.
Το τρίτο πράγμα που γνωρίζουμε, είναι ότι χρειάζεται αποφασιστικά να προχωρήσουμε, από την ποινικοποίηση της χρήσης, στην ποινικοποίηση της προσφοράς. Άρα, να γίνει αυστηρότερο το νομικό καθεστώς που διέπει την αγορά των ουσιών αυτών και την προσφορά τους.
Το σχέδιο νόμου του Υπουργείου Δικαιοσύνης πιστεύουμε ότι κινείται στη σωστή κατεύθυνση, αναγνωρίζει ότι η θέση των εξαρτημένων ανθρώπων είναι στην κοινωνία κι όχι στη φυλακή, τους αντιμετωπίζει ως ασθενείς και όχι ως εγκληματίες, ποινικοποιεί την προσφορά και ελαχιστοποιεί την ποινικοποίηση της χρήσης. Έχει και άλλα προτερήματα που έχουν αναδειχθεί στη διάρκεια της συζήτησης στην αντίστοιχη επιτροπή, όπως την αρχή της αναλογικότητας. 
Πιστεύω ότι το βασικό μειονέκτημα του σχεδίου νόμου αυτού, είναι ότι δεν βλέπει πως τα προγράμματα που προσφέρονται, τα προγράμματα της θεραπείας, αντιμετωπίζουν και αυτά σήμερα σημαντικές περικοπές. Άρα, ενδέχεται όλο αυτό το νέο νομικό καθεστώς να μην υποστηρίζεται από τα προγράμματα της θεραπείας που προσφέρονται για την αντιμετώπιση των εξαρτήσεων.
Έχω εδώ τα σχόλια του ΚΕΘΕΑ στο σχέδιο του Κώδικα όπου εντοπίζεται η αδυναμία αυτή. Ενώ, λοιπόν, δίνετε προτεραιότητα στην θεραπευτική αντιμετώπιση των χρηστών η ασκούμενη πολιτική πλήττει σοβαρά τους φορείς της θεραπείας με μεγάλες περικοπές στην επιχορήγηση, με επιβολή της εργασιακής εφεδρείας και άλλα μέτρα που δείχνουν ότι πιθανότατα, παρά την βελτίωση που έχουμε στο νομικό καθεστώς να μη μπορούμε ως κοινωνία να αντιμετωπίσουμε την αυξημένη ζήτηση σε προγράμματα θεραπείας. 
Θα ήθελα, επίσης, να κάνω δύο παρατηρήσεις σε ό,τι αφορά συγκεκριμένες ρυθμίσεις του σχεδίου νόμου. Η πρώτη -θα συμφωνήσω με άλλους συναδέλφους- είναι ότι θα πρέπει, κύριε Υπουργέ, να προσθέσετε στο άρθρο 68, εκτός από τον σεξουαλικό προσανατολισμό και την ταυτότητα φύλλου. Είναι πάρα πολύ σημαντικό αυτό και θα πρέπει να το προσθέσετε. 
Θα ήθελα, επίσης, σε σχέση με τις τροπολογίες που μας κάνατε γνωστές να πω ότι στην Επιτροπή Ναρκωτικών η σύνθεση της Επιτροπής αυτής δεν συνάδει με τη φιλοσοφία του σχεδίου νόμου. Ορίζετε έξι καθηγητές των Ανώτατων Εκπαιδευτικών Ιδρυμάτων με ειδίκευση στα γνωστικά αντικείμενα φαρμακευτικής χημείας, φαρμακολογίας, τοξικολογίας, ψυχιατρικής, ογκολογίας και ποινικών και εγκληματολογικών επιστημών, σαν η αντιμετώπιση του φαινομένου των ουσιών να είναι ζήτημα αποκλειστικά ιατρικό. Ενώ θα έπρεπε να προσθέσετε ειδικότητες όπως ψυχολόγους, κοινωνικούς ψυχολόγους ή ακόμα και επιδημιολόγους, γιατί πραγματικά, είναι σύνθετη η αντιμετώπιση του φαινομένου και δεν αφορά μόνο ειδικότητες φαρμακευτικής χημείας, φαρμακολογίας, τοξικολογίας κ.λπ..
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς την κ. Ρεπούση.
Το λόγο έχει η κ. Λιάνα Κανέλλη για επτά λεπτά.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ, κύριε Πρόεδρε.
Κύριε Υπουργέ, κύριοι συνάδελφοι, έχω την εντύπωση ότι με αυτήν τη συζήτηση χάσαμε μια πολύ μεγάλη ευκαιρία. Χάσαμε μια τεράστια ευκαιρία. Χάσαμε την ευκαιρία για πραγματοποίηση μιας συζήτησης και ενός νομοθετήματος, το οποίο θα μπορούσε να χαράξει, πραγματικά ομόφωνη εθνική πολιτική. Τη χάσαμε την ευκαιρία. Υπό την πίεση των γεγονότων, υπό την πίεση της φτώχειας, υπό την πίεση της τρόικας, βάλαμε σ’ αυτό το νομοσχέδιο για τα ναρκωτικά και μια σειρά από άλλα άρθρα. 
Άρα, φτιάξαμε ένα περίεργο σκαραβαίο, μια σαρανταποδαρούσα και χάσαμε το νόημα. Το χάσαμε. Το χάσαμε στα αλήθεια και έτσι μέσα στη νύχτα περνάνε ζητήματα τα οποία παίρνουν τη μορφή του Δουρείου Ίππου. Δεν θα ακούσετε από εμένα αντίρρηση για την επιείκεια. Αν ο στόχος σας ήταν η επιείκεια, με τρεις, τέσσερις, πέντε τροπολογίες στην υπάρχουσα νομοθεσία θα μπορούσατε αυτήν την επιείκεια να την έχετε δείξει και να εξασφαλίσετε και νομοθετική ομοφωνία πρωτοφανή. Αλήθεια σας το λέω. Με αυτό το νομοθέτημα και με αυτόν τον τρόπο δεν κάνουμε τίποτα άλλο από το εξής: Δυστυχώς, οι ενδεχομένως καλές προθέσεις –δεν θέλω να σταματήσω εκεί- να χαθούν στο Δούρειο Ίππο της αγοραστικής υποκρισίας. 
Το ζήτημα των ναρκωτικών δεν αρκεί ως διαπίστωση ότι είναι περίπλοκο. Σε μία χώρα η οποία αυτήν τη στιγμή δεν έχει τη δυνατότητα να εγκρίνει, να αγοράσει και να εξασφαλίσει οπιούχα για τους ασθενείς τελικού σταδίου ώστε να πεθάνουν με αξιοπρέπεια, η συζήτηση για τα ναρκωτικά στο επίπεδο που πάμε να την κάνουμε θα έπρεπε να είναι και μακρά και εξαντλητική και να καταλήγει κάπου, αν στόχος είναι οι νέοι. Θα συμφωνήσω με έναν συνάδελφο –νομίζω ότι ήταν ο κ. Πανούσης- που είπε ότι δεν είναι οι μεγάλοι που παίρνουν, είναι οι νέοι. 
Μιλάμε για υποκατάσταση ή αποκατάσταση; Δυστυχώς, μιλάμε για υποκατάσταση. Δυστυχώς. Και είναι παράξενο. Θα σας πω τον τόνο ποιος τον δίνει. Εγώ οφείλω να ομολογήσω ότι εξεπλάγην, γιατί ακούστηκαν -και θα ακουστούν και άλλα- πολλά υποκριτικά, ενδεχομένως όχι κακοπροαίρετα, αλλά πάντως υποκριτικά σε πάρα πολλές περιπτώσεις. Είναι ζήτημα αγοράς. Είναι ζήτημα προσφοράς και ζήτησης. Το λέτε μόνοι σας. Είναι πάρα πολλά τα λεφτά, μα πάρα πολλά τα λεφτά. Είναι πολλά τα παραφερνάλια της αγοράς γύρω από αυτή την ιστορία. Δεν μπορεί, λοιπόν, ένα νομοσχέδιο εδώ, όταν υποτίθεται ότι θέλει να προστατέψει ανθρώπους από την εξάρτηση, να το πηγαίνει στο επίπεδο της βούλησης. Πείτε μου ένα πράγμα: Όταν ένας άνθρωπος είναι εξαρτημένος, μανιακός με την ταχύτητα, τι κάνετε; Τι του κόβετε; Τη μοτοσικλέτα; Του κόβετε το αυτοκίνητο; Του καθορίζετε τον τρόπο με τον οποίο πατάει το γκάζι; Είναι κοινωνικό πρόβλημα τα ναρκωτικά, βαθύτατα κοινωνικό, βαθύτατα ταξικό και βαθύτατα καπιταλιστικό. 
Ακριβώς επειδή είναι αγορά, να αρχίσω ένα-ένα τα ψέματα. «Έρχονται οι μετανάστες και οι μετανάστες φέρνουν τα ναρκωτικά». Ψεύδος ασύστολο. Υπάρχουν επίσημα στοιχεία. Το καινούργιο στοιχείο είναι αυτό το σίσα. Είναι με υγρά μπαταρίας. Προσέξτε το χαρακτηρισμό του: σίσα. Και το λέω έτσι γιατί είναι από τη λέξη «σις», που σημαίνει «γυαλί» στα περσικά. Πρωτοδιαλέχτηκε η Ελλάδα για να δοκιμαστεί. Βασικές χώρες προέλευσης και εισαγωγής η Ολλανδία, η Δανία και η Αγγλία. Εκατόν σαράντα μια καινούργιες ουσίες έχουν πέσει αυτήν τη στιγμή στην ευρωπαϊκή αγορά και το Γενικό Χημείο του κράτους αδυνατεί λόγω ελλείψεως προσωπικού και ελλείψεως μέσων να τις ανιχνεύσει. Και εγώ το λέω καπιταλιστικό. Προσέξτε. Πάρτε τις διοξίνες, πάρτε τις «τρελές αγελάδες», πάρτε τα λιπαντικά στα λουκάνικα και βάλτε τώρα και τα υγρά της μπαταρίας στα ναρκωτικά.
Target group είναι οι νέοι. Διαφήμιση; Θαυμάσια. «Ναρκοκουλτούρα».  Ή μήπως δεν ξέρετε το «Breaking Bad» που σπάει ταμεία παντού και εξηγεί τη συμπεριφορά; Αριστούργημα είναι. Στο εξωτερικό παίζεται ένα σήριαλ με τις επιπτώσεις της μεθαδόνης, της κρυσταλλικής μεθαμφεταμίνης, της λεγόμενης crystal meth. Από εκεί βγαίνουν τα λεφτά και καλλιεργείται ένα κλίμα και ερχόμαστε να αντιμετωπίσουμε τους φτωχοδιάβολους. Ποιος έχει αντίρρηση για τους φτωχοδιάβολους; Ποιος έχει αντίρρηση να μη μείνουν στη φυλακή; Με τι υποδομές; 
Στο ναρκωτικό γιατί καταφεύγει ο νέος; Πείτε μου γιατί καταφεύγει. Πείτε μου το κίνητρο, γιατί καταφεύγει. Για τα ναρκωτικά τα οπιούχα από φύσεως και συστάσεώς τους ως χρήση ο βασικότερος λόγος είναι η αντιμετώπιση του πόνου και κυρίως του ψυχικού πόνου, γι’ αυτό και λέγονται «τεχνητοί παράδεισοι», γι’ αυτό και τους χρησιμοποιούν μονίμως στην κουλτούρα ως «άσπρα». Άσπρα είναι τα πάντα. Ακόμα και το νέφτι white spirit είναι. 
Δεν μου λέτε: Η Πυθία τι ήταν με βάση αυτό το νομοσχέδιο; Μαστούρα ή έμπορος; Γιατί μάσαγε φύλλα και πούλαγε πληροφορίες και έβγαιναν οι πληροφορίες στην αγορά. Οι χαζοί έκοβαν δέντρα και έφτιαχναν ξύλινους τοίχους, οι έξυπνοι έκαναν στόλο. Τι ήταν; Τι εμπορευόμαστε τώρα; Την καταστολή; Όχι. Εμπορευόμαστε, τακτοποιούμε και διαχειριζόμαστε εδώ -και αυτή είναι η πρόθεση, πλην Λακεδαιμονίων- τη συντήρηση, την υποκατάσταση. 
Θα σας πω κάτι το οποίο με τρόμαξε σαν φιλοσοφία, γιατί είναι γενικότερη. Έχω μια έκθεση του Χάρβαρντ. Μπορώ να σας την καταθέσω, να τη δώσω στους συναδέλφους, για να δείτε τι ισχυρίζεται: Για λόγους οικονομολογικούς και ουσιαστικούς πρέπει να νομιμοποιηθούν όλα. 
Αυτό που με τρόμαξε είναι αυτό που βρήκα στο site της Χρυσής Αυγής. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, την ανοχή σας, κάντε μου μία χάρη.
«Η ιατρική την σήμερον ημέρα έχει παράξει υποκατάστατα των οπιοειδών,  τα οποία μπορούν να έχουν πολύ μεγάλη επιτυχία στον αγώνα των τοξικομανών προς απεξάρτηση. Η χρήση υποκαταστάτων απαλείφει σταδιακά την εξάρτηση στα ναρκωτικά». Προχωράει παρακάτω. Αφού κάνει την ανάλυση της μεθαδόνης και της βουπρενορφίνης, καταλήγει στο εξής καταπληκτικό ως πρόταση το οποίο εμφιλοχωρεί μέσα στο νομοσχέδιο, χωρίς να το έχετε πάρει μυρωδιά: «Σημειώνεται ότι η Ελλάδα έχει τη δυνατότητα και τις υποδομές για την παραγωγή μεθαδόνης, με αποτέλεσμα το κόστος της να είναι χαμηλό. Από την άλλη, η βουπρενορφίνη εμφανίζει συγκεκριμένα πλεονεκτήματα και περιορισμούς σε σχέση με τη μεθαδόνη, γεγονός που κάνει την επιλογή του τι τελικά θα χρησιμοποιείται, να είναι μια επιλογή που μπορεί να κάνει γιατρός σε συνεργασία με οικονομολόγο, σε ένα εθνικό κράτος και πλαίσιο, φυσικά». 
Αυτό τι είναι; Ανάπτυξη της αγοράς; Εθνική πολιτική; Και μετά έρχονται εδώ και μιλάνε για καταστολή. Άμα «βγάζεις φράγκα» όμως από την καταστολή, άμα βάλεις τιμολόγιο στον Καιάδα, άμα βάλεις εισιτήριο στο χρησμό, άμα κόψεις τιμολόγιο, μια χαρά είναι. Λεφτά να βγαίνουν στα πλαίσια ενός εθνικού κράτους. Να το εμπορευτούμε. Αυτό θέλουμε; Πείτε μου: Αν έχετε έναν δικό σας άνθρωπο και είναι άρρωστος και του χορηγούν ένα φάρμακο με το οποίο θα μένει η αρρώστια του σε καταστολή, αλλά αν ο ίδιος άρρωστος έχει τη δυνατότητα να γίνει καλά, τι θα επιλέξετε; 
Μου μιλάτε για υποδομές εδώ και για υποκατάσταση, όταν θα στείλετε το νέο να κάνει τι; Εδώ υποφέρει ο νέος με 300 ευρώ, άμα βγει στην αγορά με τέσσερα πτυχία. Θα βγάλετε τον άνθρωπο μετά από το ΚΕΘΕΑ και θα τον στείλετε στην αγορά; Για πόσα; Για 250 φθηνότερα για υποκατάσταση; Να κάνει τι; Πού θα βγει; Ποιον πόνο θα σκοτώσει; Ποιος στα αλήθεια νοιάζεται γι’ αυτά τα παιδιά, βγάζοντας τα από το target group, από την αγορά και από τη διαστρέβλωση της αγοράς των ναρκωτικών; Αυτό λέω ότι δεν πετύχαμε εδώ. Μπήκαμε ανάμεσα στην ιατρικοποίηση και στην ποινικοποίηση, ανάμεσα στην καταστολή και ανάμεσα στην ενοχή με τις καλύτερες των προθέσεων περί επιείκειας, όλα μαζί «τουρλού» στα πλαίσια μας διεθνής κατεύθυνσης της αγοράς.
Και βάλαμε και το ρατσισμό. Δεν είναι κοινωνικός ρατσισμός, όταν ανεχόμαστε το ρατσισμό; Εγώ άκουγα Βουλευτές εδώ μέσα να μιλάνε για το αν ο άλλος είναι χοντρός και επειδή είναι χοντρός είχε Ι5. Για ποιο κοινωνικό ρατσισμό μιλάτε; Νομιμοποιείται στην καθημερινότητα εδώ. Και μπήκε αυτό εδώ μέσα, να μην μπορούμε ούτε να το συζητήσουμε ούτε αυτό να το διευκρινίσουμε ούτε να το αναλύσουμε ούτε να σταθούμε απέναντι στην ελληνική κοινωνία και να απολογηθούμε. 
Μιλάμε τώρα για την κόκα των φτωχών και την κόκα των πλουσίων. Ξέρετε τι λέει η έκθεση του Χάρβαρντ; Οι χρηματιστές για να αποφύγουν το στρες παίρνουν κοκαΐνη, αλλά έχουν δουλειά, οικογένεια, ιδιωτική ιατρική, τα βγάζουν πέρα και πετυχαίνουν και καλύτερες αποδόσεις. Ο φτωχός είναι το πρόβλημα. Ο φτωχός που θα πάει στο φτωχό παράδεισο, όταν έχει 2 και 3 ευρώ η δόση. 
Σας έχω εδώ έναν κατάλογο που προσφέρουν στο internet τεστ για τους γονείς. Πώς είναι το τεστ εγκυμοσύνης; Έχει, λοιπόν, τεστ για το χασίσι, να το κάνει ο γονιός. Θα πιάσεις το γιό σου δεκαπέντε, δεκαέξι, δεκαοκτώ χρονών να τον βάλεις να κατουράει στο κατουροκάνατο, για να του κάνεις τεστ ή θα του το κάνεις με κάποιο τρόπο πιο ύπουλα. Αν θέλετε να ξέρετε την τιμή: Τεστ ναρκωτικών για έκσταση 6,50 ευρώ, για ινδική κάνναβη 6,5 ευρώ, για κοκαΐνη 6,5 ευρώ, για μεθαμφεταμίνες 6,5 ευρώ, urine drug test για επτά ουσίες 12,95 ευρώ και για επτά ουσίες με ειδικό ουροσυλλέκτη 15,95 ευρώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κυρία Κανέλλη.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Αυτός είναι ο τρόπος προσέγγισης: Με λογιστική προσπάθεια, αποσυμφορώντας τις φυλακές, να διαχύσουμε τη φυλακή μέσα στη  κοινωνία και να χρησιμοποιηθεί σαν σάκος με πρόσχημα την ποινική καταστολή -είναι σάκος υποδοχής- ελπίζοντας ότι τα παιδιά δεν θα κολλήσουν σε αυτό το παιχνίδι της αναζήτησης σκοτωματικού όπλου για τον πόνο. 
Όταν μιλάς για άρρωστο και για πρόληψη, πρέπει να ξέρεις τις αιτίες της αρρώστιας. Και όταν η αρρώστια είναι η κοινωνική διαστρέβλωση του να πρέπει ο νέος να αποκατασταθεί στην κοινωνία με 200 ευρώ και 300 ευρώ όσο κόπο κι αν έχει καταβάλει, γινόμαστε ηθικοί αυτουργοί στην παραγωγή εξαρτημένων παιδιών. Και μετά καθόμαστε και συζητάμε φιλοσοφικά εάν θα τοποθετηθούμε απέναντι και τι κόστος έχει η αναζήτηση του «τεχνητού παραδείσου». 
Σας καλώ να το ξανασκεφτούμε από την αρχή, να το βάλουμε κάτω από την αρχή, να κρατήσουμε τα κομμάτια της επιείκειας και να καθίσουμε να δούμε πώς σώζεις τα παιδιά από τα λάθη σου.
(Χειροκροτήματα)
(Στο σημείο αυτό η Βουλευτής κ. Λιάνα Κανέλλη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Λοβέρδος έχει το λόγο.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Κύριε Υπουργέ, παίρνω το λόγο για να στηρίξω τη νομοθετική πρωτοβουλία του Υπουργείου Δικαιοσύνης, παρά κάποιες επιμέρους διαφωνίες μου. Θα εξηγήσω με τα επιχειρήματά μου τι ακριβώς εννοώ.
Ωστόσο, θα σας παρακαλούσα, αν ήταν δυνατόν στο πλαίσιο κάποιας από τις παρεμβάσεις σας, να κάνετε μία-δύο αναφορές σε γενικότερα θέματα που σχετίζονται με την αρμοδιότητά σας και για τα οποία, κατά τη δική μου τουλάχιστον πληροφόρηση -εύχομαι να κάνω λάθος και ελπίζω να κάνω λάθος- η Βουλή δε διαθέτει ενημέρωση. 
Θέλω να μάθουμε τι γίνεται σχετικά με την εφαρμογή υποχρεώσεών μας -αλλά που λειτουργούν για μας, είναι υπέρ μας- στο πλαίσιο του προγράμματος, λόγου χάρη σχετικά με την προώθηση των προγραμμάτων, που αφορούν στη νυν δικαιοσύνη ή στα ζητήματα που σχετίζονται με τη μείωση των εκκρεμών φορολογικών υποθέσεων. Τέλος, να μάθουμε τι γίνεται σχετικά με την υποχρέωσή μας -που αφορά όλους, για να έχουμε μία εικόνα του τι γίνεται στη χώρα μας- αναφορικά με τη δημοσιοποίηση των στατιστικών που σχετίζονται με την απονομή της δικαιοσύνης. 
Χρειαζόμαστε πληροφόρηση, γιατί έχω πει και άλλη φορά που ήμασταν εδώ, όταν φέρατε τον Κώδικα για το Ελεγκτικό Συνέδριο, πως ένα μεγάλο κομμάτι των προβλημάτων που αφορούν στη μείωση της ύφεσης και στη πολυπόθητη ανάπτυξη σχετίζονται με το Υπουργείο Δικαιοσύνης. 
Επιστρέφω τώρα στο θέμα μας, σε ένα πάρα πολύ σπουδαίο θέμα και επαναλαμβάνω ότι θέλω να στηρίξω τη νομοθετική αυτή πρωτοβουλία. Θα την ψηφίσω, αλλά θέλω και να πω το γιατί και να καταθέσω μία-δύο επιμέρους προτάσεις, αφού οι παρεμβάσεις μου στην επιτροπή δεν είχαν αποτέλεσμα. 
Στηρίζω, κύριε Υπουργέ, αυτή τη νομοθετική πρωτοβουλία, γιατί μία από τις αρχές που τη διαπνέουν σχετίζεται με την αντιμετώπιση της τοξικομανίας ως νόσου, δηλαδή πρωτευόντως με θεραπευτική μέθοδο και τριτευόντως, κατασταλτικά. Ψηφίζω, επίσης, γιατί υπάρχουν πάρα πολύ ευνοϊκές ρυθμίσεις για τα εξαρτημένα άτομα που βρίσκονται στη φυλακή. 
Είχα πει και στην παρέμβασή μου στη διαρκή επιτροπή ότι το πρόβλημα είναι τεράστιο, αν υπολογίσουμε τα στατιστικά στοιχεία που δίνει ο καθηγητής του Ποινικού Δικαίου στη Θεσσαλονίκη, ο Νίκος Παρασκευόπουλος, σύμφωνα με τα οποία ένα 40% των εγκλείστων είναι έγκλειστοι διότι έχουν διαπράξει κάποιο αδίκημα σχετικό με το νόμο περί ναρκωτικών και το άλλο, το τραγικό στοιχείο –δεν ξέρω αν είναι ακριβής ο αριθμός- είναι πως το 75% των εγκλείστων είναι εξαρτημένα άτομα. Εάν ο καθηγητής Παρασκευόπουλος έχει δίκιο, το πρόβλημα είναι πάρα πολύ μεγάλο και η μέθοδος αντιμετώπισης με τις ευνοϊκές ρυθμίσεις είναι σε θετική κατεύθυνση.
Τέλος, είχα πει και στην επιτροπή πόσο χρήσιμος μπορεί να είναι ο συντονιστής, αρκεί να αλλάζατε τη διαδικασία διορισμού του. Διότι όταν του δίνουμε πενταετή θητεία, αλλά η διαδικασία…</Speech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων):  Κύριε Λοβέρδο, έχει αλλάξει…</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Άλλαξε; 
Εάν η διαδικασία διορισμού ήταν αυτή που προέβλεπε το σχέδιο όταν το συζητούσαμε στην επιτροπή, τότε κάθε αλλαγή Πρωθυπουργού θα μπορεί και να σημαίνει –και κατά βάση στην Ελλάδα, σημαίνει- αλλαγή του προσώπου. 
Εμείς θέλουμε μια πενταετή θητεία και επιδοκιμάζουμε τη ρύθμιση, για να μπορεί να υπάρχει σταθερότητα στην πολιτική που θα ασκήσουμε, όχι κάθε πρόσωπο να αλλάζει κατά τη βούληση του εκάστοτε Πρωθυπουργού. Είχαμε τέσσερις Πρωθυπουργούς τα τελευταία τρία χρόνια, κυρίες και κύριοι Βουλευτές. Δεν είμαστε στην παλιά περίοδο των οκταετιών. Τώρα τα πράγματα αλλάζουν. Άρα, είναι θετική η ρύθμιση, αλλά να ρυθμιστούν διαδικασίες βάσει των οποίων καταλήγουμε σε τρία πρόσωπα, ένα εκ των οποίων ας διορίζει ο Πρωθυπουργός.
Έχω να κάνω πέραν αυτής και άλλες δύο προτάσεις, κύριε Υπουργέ. Είχα πει και στην επιτροπή ότι κατά κάποιον τρόπο οι ρυθμίσεις των άρθρων 31, 33, 34, 35, 36, 59, 60 και 101 παράγραφος 3 γέρνουν προς την απεξάρτηση ως μέθοδο. Η απεξάρτηση ως μέθοδος είναι ας πούμε η πιο ευθεία, η ίσια μέθοδος. Σωστό. Δεν είναι, όμως, όλοι οι άνθρωποι ικανοί να μπουν στις δυσκολίες της. Και έχουμε ως ελληνική πολιτεία κάνει πάρα πολλά -είμαι περήφανος γιατί έχω κάνει και εγώ κάποια- για να αντιμετωπίσουμε τους ανθρώπους που μέσω των υποκατάστατων προσπαθούν να δώσουν μια λύση στο προσωπικό τους πρόβλημα και η ελληνική πολιτεία στα προβλήματά της.
Στις διατάξεις που σας ανέφερα έχετε τη δυνατότητα υπαγωγής σε προγράμματα απεξάρτησης. Μια διατύπωση, όπως «εγκεκριμένο κατά νόμο θεραπευτικό πρόγραμμα ή εγκεκριμένα θεραπευτικά προγράμματα» αντί «για πρόγραμμα απεξάρτησης», δίνει λύση, γιατί επιτρέπει στη φαρέτρα τη δική σας να υπάρχουν και τα προγράμματα υποκατάστασης που βοηθούν πάρα πολύ.
Κυρίες και κύριοι συνάδελφοι, όταν εμείς είχαμε την τιμή να είμαστε στο Υπουργείο Υγείας αυξήσαμε κατά τριάντα περίπου τις μονάδες γιατί εντάξαμε τα προγράμματα αυτά μέσα στα νοσοκομεία, κάτι που ήταν ταμπού. Κλείσαμε κάποια κέντρα στο κέντρο των πόλεων που πλήγωναν και την Αθήνα και τον Πειραιά και με τον πολλαπλασιασμό, μέσω των νοσοκομείων, ελαφριών μονάδων αντιμετωπίσαμε αυτούς τους ανθρώπους σαν να ήμασταν εμείς στη θέση τους. Στην υπόλοιπη Ελλάδα, τα τέσσερα χρόνια αναμονής της Θεσσαλονίκης τα κάναμε ένα μήνα και τα επτά χρόνια αναμονής στην Αθήνα τα κάναμε τρεισήμισι. 
Γιατί, κύριε Υπουργέ, αυτή η μέθοδος να μην είναι πρόσφορη και για τις περιπτώσεις λόγου χάριν των φυλακών ή τις άλλες περιπτώσεις που εμπεριέχονται στα άρθρα που σας προανέφερα; Σας το είπα στην επιτροπή και δεν κάνατε κάποια αλλαγή. Γιατί το αρνείστε; Δεν βλέπω λογική εξήγηση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τέλος, εάν έχω μισό λεπτό, κύριε Πρόεδρε, θέλω να επισημάνω κάτι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Προχωρήστε.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Επανέρχεστε -δεν ξέρω εάν είναι για λόγους τακτικής, δεν είναι για λόγους προσωπικών σας απόψεων, τυχαίνει να ξέρω και εγώ ως δικηγόρος την πορεία σας- σε μια μικρή βέβαια σχετικά και ήπια επαναποινικοποίηση μορφών παραβατικής συμπεριφοράς, που η πολιτεία είχε φροντίσει να τις συγχωρεί. Αναφέρομαι στη διακίνηση πολύ μικρής ποσότητας, στη χρήση και στην αγορά από οικεία πρόσωπα. 
Ξέρω ότι το στατιστικό στοιχείο που δίνετε είναι έγκυρο και ότι κατά τεκμήριο ο δικαστής τα καταλαβαίνει αυτά μόνος του. Είπατε –νομίζω- εσείς τον αριθμό, το ποσοστό, ότι στο 75% των περιπτώσεων είναι αθωωτικός. Οπωσδήποτε ο δικαστής κάνει τη δουλειά του. Εμείς γιατί να μην την κάνουμε; Τι είναι αυτό που μας οδηγεί στο να ποινικοποιούμε αυτές τις παραβατικότητες έχοντας παράλληλα επίγνωση του πόσο τεράστιο είναι το πρόβλημα που αντιμετωπίζουμε και συνείδηση ότι στέλνοντας έναν άνθρωπο στη φυλακή ή εμπλέκοντάς τον σ’ αυτά τα γρανάζια θα τον καταστρέψουμε, δεν θα τον βελτιώσουμε; Ελπίζω, κύριε Υπουργέ –έχουμε ακόμα μια συνεδρίαση αύριο- κάτι απ’ αυτά να περάσει. 
Εν πάση περιπτώσει, όμως, κλείνω λέγοντας ότι αυτό το σχέδιο νόμου αξίζει της επιδοκιμασίας του ελληνικού Κοινοβουλίου.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο Υπουργός Δικαιοσύνης κ. Ρουπακιώτης.</ChairmanSpeech> 
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Παρ’ ότι, κυρίες και κύριοι Βουλευτές, η ώρα είναι περασμένη επιτρέψτε μου μισού λεπτού αναφορά στους δύο αρχικούς εισηγητές. 
Θα ήμουν όντως αποδυναμωμένος να απευθυνθώ στο Κοινοβούλιο, μιας και η ειδική αγορήτρια του ΣΥΡΙΖΑ με κατέγραψε ως υποκύψαντα, αλλά ευτυχώς ήρθε ο ειδικός αγορητής της Νέας Δημοκρατίας, με τον οξύτατο αντιπολιτευτικό και προσωπικό του τόνο –αν δεν κάνω λάθος βέβαια, είναι κόμμα που συμμετέχει στην Κυβέρνηση, αυτό θα μου πείτε ότι δεν έχει ιδιαίτερη σημασία- και με συνέφερε, έτσι για να έχω τη δυνατότητα να πω τελικά τι συμβαίνει: Είμαι ο υποκύψας ή ο Υπουργός με τις εμμονές; Η πρώτη με κατατάσσει στους υποκύψαντες. Ο δεύτερος ίσως αγνόησε ότι δεν είμαστε στην επιτροπή που μιλούσαμε για το άρθρο 62, αλλά είμαστε σε άλλη αίθουσα. Εν πάση περιπτώσει, προχωρώ.
Κυρίες και κύριοι Βουλευτές, ουδείς υποστηρίζει ότι εμείς εισάγουμε το τέλειο νομοσχέδιο. Υποστηρίζουμε ότι εισάγουμε ένα νομοσχέδιο που δεν αποτελεί απλή συναίρεση τριών βασικών νομοθετημάτων, δηλαδή του 1729/87, του 2161/93 και του 2349/2006. Είναι ένα βήμα ακόμα πιο μπρος. 
Αγαπητή κυρία Κατριβάνου, προσήλθα ως Υπουργός Δικαιοσύνης στο Κοινοβούλιο να αναζητήσω συγκλίσεις, γιατί θέλω να ψηφιστεί το νομοσχέδιο, γιατί δέχομαι ότι είναι ένα βήμα μπροστά. Κατά συνέπεια, μη διατυπώνετε την εύκολη κατηγορία είτε ότι αυξήσαμε την ποινικοποίηση είτε ότι υποκύψαμε σε κάποιες επιταγές. Όσο για την «κυρία τρόικα», σας βεβαιώνω ότι δεν τη συνάντησα τις τελευταίες μέρες μπροστά μου. Ό,τι βγάλαμε, βγάλαμε εμείς εδώ στο Υπουργείο Δικαιοσύνης και αυτό θα κρίνετε.
Η ιστορικότητα αυτού του νομοσχεδίου ενδεχομένως μας επιβάλλει να είμαστε πιο συγκεντρωμένοι και πιο ήρεμοι. Έχει ψηφιστεί πέρυσι στην επιτροπή, αλλά αποσύρθηκε με την απειλή καταψήφισης στην Ολομέλεια, γιατί υπήρξε ένα άρθρο που αποτέλεσε εμπόδιο. Τι θα θέλατε; Να μην έρθει καν το νομοσχέδιο στη Βουλή ή να έρθει και να καταψηφιστεί, για να επιβεβαιώσω και τον φίλο κύριο εισηγητή της Νέας Δημοκρατίας ότι θα είχα εμμονές; Εγώ χρεώνομαι, το Υπουργείο χρεώνεται -δεν πιστώνεται- ότι από τη στιγμή που αποτιμά ότι το νομοσχέδιο δίνει λύση σε μια σειρά ζητημάτων που συγκροτούν το πρόβλημα των ναρκωτικών, επέλεξε να αναζητήσει συγκλίσεις. 
Υπάρχουν δύο ζητήματα: αυστηρές ποινές ή επιεικείς ποινές; Η τελευταία παρέμβαση του κ. Λοβέρδου έδωσε απαντήσεις. Δεν θα επαναλάβω, θα θέσω όμως υπόψη σας για όσους υποστηρίζετε την αυστηροποίηση των ποινών, τούτο. Όντως η χρήση, η διακίνηση εξαρτησιογόνων ουσιών στην Ελλάδα δεν είναι σε τόσο μεγάλη έκταση, όπως είναι σε άλλες χώρες. Ωστόσο από τις δώδεκα χιλιάδες οκτακόσιους πενήντα κρατουμένους, έχουμε τις τέσσερις χιλιάδες διακόσιους πενήντα από ναρκωτικά, αμέσως. Επιπλέον, έχουμε και μια άλλη κατηγορία που έμμεσα είναι κρατούμενοι, γιατί διέπραξαν παραβάσεις που συνδέονται έμμεσα –επαναλαμβάνω- με το νόμο περί ναρκωτικών. Γιατί, τάχα;
Δεύτερον, οι τετρακόσιοι από τους χίλιους περίπου ισοβίτες είναι παραβάτες του νόμου περί ναρκωτικών για έναν πολύ απλό λόγο, ότι επιβάλλονται ποινές μέγιστες. Τόσους ισοβίτες –το ξαναείπαμε- δεν έχει καμμία άλλη χώρα της Ευρώπης, ανάλογα μάλιστα και με τον πληθυσμό της. Τι αποτέλεσμα, λοιπόν, έφερε; Τους τριακόσιους θανάτους το χρόνο, τους τέσσερις χιλιάδες διακόσιους πενήντα κρατουμένους αμέσως ή και τους άλλους.
Αυτό είναι ένα πρόβλημα που διαπερνά οριζόντια όλη την ελληνική κοινωνία, όλες τις τάξεις και όλες, αν θέλετε, τις επιμέρους ιδεολογικές αναφορές. Κατά συνέπεια, ας απαντήσουμε ευθέως. Γιατί θέλουμε την αύξηση των ποινών, γιατί θέλουμε -όχι με την έννοια την οποία διαπραγματεύτηκε ο κ. Πανούσης- την καταστολή; Για να εντυπωσιάσουμε; 
Επιτρέψτε μου, με πολύ σεβασμό στην ιδέα του καθενός, δεν μπορείς να τα διαπραγματευτείς όλα με το να έχεις την αποδοχή κάποιων εν όψει εκλογών, κάποτε. Το θέμα των ναρκωτικών ουσιών δεν μας δίνει το δικαίωμα διαπραγμάτευσης με την ψήφο. Είναι ανίερη μια τέτοια διαπραγμάτευση.
Κυρίες και κύριοι, έγινε πολύς λόγος για το κατά πόσο ενδυναμώνεται, θα λέγαμε, μια νέα αντίληψη για την αντιμετώπιση των ναρκωτικών ή εξαρτησιογόνων ουσιών. 
Με δεδομένο, λοιπόν, ότι η μέχρι τώρα τακτική, τόσο ως προς τη θεσμοθέτηση, ως προς τη αξιοποίηση ή αν θέλετε εφαρμογή από την πλευρά των δικαστηρίων –υπάρχει και εδώ ένα πρόβλημα, οι μέγιστες ποινές που επιβάλλονται- δεν έφερε αποτέλεσμα ή έφερε ακριβώς το αντίθετο αποτέλεσμα από το προσδοκώμενο, αυτό που θα θέλει η κοινωνία να έχει και επειδή εμείς θέλουμε να ψηφιστεί το νομοσχέδιο, θα κάνουμε εκείνες τις συναντήσεις, τις συγκλίσεις που δεν θα αναιρούν τον πυρήνα του, που δεν θα εξαερώνουν την ουσία του. Όμως, θα πρέπει να συναντηθούμε, για να έχουμε το καλύτερο.
Πιστεύουμε ότι έτσι μόνο αποκτάται μια ουσιαστική εφαρμογή των μέτρων, όχι μόνο συντήρησης, αλλά σωματικής αποτοξίνωσης και ψυχολογικής απεξάρτησης.
Δεύτερον, έτσι μόνο διασφαλίζεται το δικαίωμα στη θεραπεία. Χαίρω πάρα πολύ κ. Λοβέρδε –και άλλοι- που αναφερθήκατε στα άρθρα 31 και 35. Εκεί, θα λέγαμε, είναι και η γοητεία του νομοσχεδίου. Διότι, βλέπουμε τον ασθενή, το χρήστη, τον όποιον, ακόμα και τον διακινητή, σαν τον άνθρωπο που πάσχει και θέλουμε να τον θεραπεύσουμε. Γι’ αυτό επιμένουμε.
Διασφαλίζουμε, λοιπόν, το δικαίωμα στη θεραπεία. Κάνουμε μια διαβάθμιση των αδικημάτων, επιτέλους, για να δούμε αν αντιστοιχούν οι ποινές στα αδικήματα ή εγκλήματα που διαπράττονται. Έτσι χαμηλώνουμε τις ποινές για το χρήστη ή τον διακινητή. Εδώ θα κάνω μια παρένθεση. Και εγώ είχα άλλη δικαιϊκή  ή θεσμική αντίληψη, αλλά σας είπα ότι πρέπει να συναντηθώ, γιατί πρέπει να ψηφιστεί. Διακρίνοντας, λοιπόν, τα αδικήματα και τη βαρύτητα αναζητούμε και τις ποινές, να βρίσκονται σε μια αντιστοιχία. Αυτό, πιστεύω, ότι το επιδιώκει και το πετυχαίνει σε μεγάλο βαθμό.
Οργανώνουμε τι; Τα όργανα εκείνα τα οποία θα έχουν μιαν εποπτεία, ένα συντονισμό για την αντιμετώπιση του προβλήματος των ναρκωτικών. Να δω κάποιες προτάσεις. Να δούμε αν μπορούμε κάτι να αλλάξουμε. Όμως,αυτό είναι το δευτερεύον. Το σημαντικό είναι ότι συστηματοποιείται -το τονίζω- η οργάνωση αντιμετώπισης του προβλήματος των ναρκωτικών.
Κυρίες και κύριοι, να μη λησμονείτε ότι είμαστε η χώρα που απέτυχε στην αντιμετώπιση του προβλήματος. Καλό είναι να μιλάμε συγκεκριμένα και όχι να λέμε: «αν υπήρχε κάτι άλλο θα το ψήφιζα και εγώ». Υπάρχει αυτό. Βρίσκετε θετικά στοιχεία; Ψηφίστε το. Δεν βρίσκετε; Μην το ψηφίζετε. Με το να ζητούμε, όμως, κάθε φορά το «κάτι άλλο», δεν λέω ως αφορμή, ως πρόσχημα, αλλά ως αιτιολογία για να μην ψηφίζουμε τίποτα, για να μη γίνεται τίποτα, για να μην περπατάμε καν, επιτρέψτε μου να πω ότι έτσι βρισκόμαστε πολύ πίσω από τις ανάγκες της κοινωνίας.
Κυρίες και κύριοι, οι επιμέρους διατάξεις οι οποίες θα συζητηθούν αύριο θέλω να πιστεύω ότι θα μας δώσουν τη δυνατότητα να συμφωνήσουμε, αλλά και αν διαφωνήσουμε και πάλι θα προβληματιστούμε για το κατά πόσον είμαστε παρόντες σε μια απαίτηση της κοινωνίας που θέλει να ψηφιστεί αυτό το νομοσχέδιο.
Ερώτημα προς όλες τις πλευρές: Γιατί όλοι, μηδενός εξαιρουμένου, οι κοινωνικοί φορείς το δέχτηκαν; Γιατί το δέχτηκαν οι κοινωνικοί φορείς, δηλαδή η κοινωνία το δέχεται και κάποιοι από εσάς το αρνείστε; Τελικά, ποια είναι η σταθερή σας αναφορά, οι κοινωνικοί φορείς που το δέχτηκαν ή οι ιδεοληψίες εν πάση περιπτώσει, κάποιες σεβαστές κατά τα άλλα; Απαντήστε. Όλοι, μηδενός εξαιρουμένου, οι κοινωνικοί φορείς το δέχτηκαν. 
Με ποιους είστε; Και παρακαλώ κάτι. Τι άλλαξε, άραγε, το γεγονός ότι από τα πέντε χρόνια πήγαν στα οκτώ; Αυτό αλλοίωσε τον πυρήνα και την ουσία του νομοσχεδίου; Όχι δα. Το γεγονός ότι προβλέπουμε στο άρθρο 21, να είναι και εξαρτημένος; Αυτό άλλαξε την ουσία; Όχι βέβαια. Κατά συνέπεια, ας απαντήσουμε με ποιους είμαστε. Με την κοινωνία, όπως διατύπωσε την επιταγή της ενώπιον της επιτροπής ή με ποιους; 
Και πάλι -με γνωρίζετε οι περισσότεροι και οι περισσότερες- έχω την ανάγκη να σας ακούσω αύριο στην κατ’ άρθρον συζήτηση. Έχω πολύ ανάγκη και εγώ και όλοι μας. Ωστόσο, θα σας παρακαλέσω να μη λησμονούμε ότι περιθώριο για διαπραγμάτευση και διαφυγές αυτό το νομοσχέδιο δεν δίνει. 
Πολλοί διαμαρτυρηθήκατε επειδή υπάρχει και ένα δεύτερο μέρος και επειδή ο Υπουργός Δικαιοσύνης δεν έχει κοινοβουλευτική εμπειρία. Τι να κάνουμε, κύριε Νεράντζη; Εγώ για πρώτη φορά έχω την τιμή να απευθύνομαι προς εσάς. Εσείς είστε πολύπειρος και το διαπιστώσαμε και από το λόγο σας στην επιτροπή και από το λόγο σας εδώ. 
Κατά συνέπεια, θέλω να πω ότι όφειλα να το κάνω, γιατί ήταν επί μήνες το νομοσχέδιο σε υπουργικά γραφεία προς υπογραφή και ήταν διατάξεις που έχουν κατεπείγοντα χαρακτήρα.
Οι φυλακές «βράζουν», κυρίες και κύριοι. Τα επεισόδια δημιουργούνται το ένα μετά το άλλο, τα πληροφορείστε. Μόλις σήμερα είχαμε εντάσεις στις φυλακές του Ναυπλίου και των Πατρών, προχθές στα Γρεβενά –και πάλι στον Κορυδαλλό-παραπροχθές στα Τρίκαλα. Αυτοί οι κρατούμενοι εκεί μέσα κάτι περιμένουν από μας και εμείς δεν έχουμε υποσχεθεί πράγματα που δεν μπορούμε να κάνουμε, αλλά έχουμε δεσμευθεί για πράγματα που είναι εδώ ενσωματωμένα. Εάν δεν τους τα δώσουμε, όχι κατά παραχώρηση, αλλά σε εφαρμογή μιας πάγιας αρχής που διαπνέει τη συμπεριφορά του Υπουργείου Δικαιοσύνης, να υπάρχουν ανθρώπινες συνθήκες στις φυλακές, τότε θα κληθείτε εσείς να χειριστείτε τις κρίσεις στις φυλακές. 
Αυτό θα σας παρακαλέσω να μας απασχολήσει, γιατί έχουμε διατάξεις που διευκολύνουν και τις ανθρώπινες συνθήκες ζωής, αλλά και τη δυνατότητα να λιγοστέψει η βία μέσα στις φυλακές. Γιατί η βία που εκλύεται στις φυλακές, θα λέγαμε ότι εκλύεται και στην κοινωνία. 
Δεύτερον, έχουμε διατάξεις για τη διαφθορά και παρά το ότι μπορεί κάποιος να σχεδιάζει εντός του ένα σύστημα προτάσεων για τη διαφθορά, ας μη λησμονούμε ότι η αντιμετώπιση της διαφθοράς έχει επείγοντα χαρακτήρα για εμάς. Επείγοντα! Δεν έχουμε την αφέλεια να πιστεύουμε ότι μόνο με διατάξεις υπερασπιζόμαστε την ηθική, θα λέγαμε, της χώρας και καταπολεμούμε τη διαφθορά. Όχι. Είμαστε, όμως, υποχρεωμένοι να καταγράψουμε προτάσεις, πέραν του χρέους που έχουμε σε διεθνείς οργανισμούς. Και δεν εννοούμε καμμία τρόικα. Μιλάμε για το Συμβούλιο της Ευρώπης, στο οποίο –να το ξαναθυμηθούμε-συμμετέχουμε από το 1953.
Πέραν, λοιπόν, αυτών των δεσμεύσεων είμαστε υποχρεωμένοι να δώσουμε και εμείς τον οβολό μας με αυτές τις προτάσεις στην αντιμετώπιση της διαφθοράς.
Τέλος, μου έκανε εντύπωση ότι σε αυτό το δεύτερο μέρος υπήρχαν και οι διατάξεις για δικαιώματα και δεν άκουσα από κανέναν τίποτα. Και εγώ απορώ: σε μία εποχή, κυρίες και κύριοι, που διακινείται το κεφάλαιο σε μεγέθη τεράστια, σε ρυθμούς και χρόνους ασύλληπτους και σε μορφές πρωτόγνωρες, η υπεράσπιση δικαιωμάτων εδώ για τις Ελληνίδες και τους Έλληνες είναι σε δεύτερη μοίρα και δεν αναφέρθηκε καμμία και κανένας από σας, αν και είναι στο δεύτερο μέρος; Σε μια εποχή που η καταχνιά έχει σκορπιστεί στην ελληνική κοινωνία εξαιτίας της λήψης μέτρων κατ’ ανάγκην, εμείς θα βρεθούμε πολύ πίσω από το να υπερασπιστούμε αυτά τα δικαιώματα; Και εξαντληθήκατε μόνο σε τι; Στο μεθοδολογικό, αν και υπήρχε και δεύτερο μέρος; Την ουσία δεν τη βλέπετε; 
Έχετε δίκιο σε ένα. Καλά τα λέτε ή κατά τεκμήριο, θα έλεγα εγώ, καλά τα λέτε. Τι γίνεται, όμως, με τα οικονομικά; Εδώ συμφωνώ μαζί σας. Τι γίνεται με τα οικονομικά; Θα εξαντλήσουμε τις δυνατότητες ή η Κυβέρνηση θα εξαντλήσει τις δυνατότητες που υπάρχουν ή άλλες που πρέπει να αναζητήσει, για να εφαρμοστούν μια σειρά μέτρων σε ό,τι αφορά –επαναλαμβάνω- το σύστημα διατάξεων περί τα ναρκωτικά; 
Είναι ένα ζήτημα που με υπερβαίνει. Δεν μπορώ να δεσμευθώ, δεν μπορώ να χαράξω γραμμές. Είναι άλλων αρμοδιότητα. Όμως, όντως θα συμφωνήσω μαζί σας ότι από αυτό το Κοινοβούλιο –είναι η τελευταία φράση που λέω- από τη στιγμή που θα υπάρχει συναίνεση για να ψηφιστεί, θα πειστεί και ο καθένας και αυτοί που, αν θέλετε, σε μεγάλο βαθμό συμμετέχουν στο να προσδιορίζουν σήμερα τις οικονομικές μας επιλογές θα ακούσουν ότι το Ελληνικό Κοινοβούλιο ομόφωνα για ένα ζήτημα ύψιστης κοινωνικής σημασίας που δεν απασχολεί, δεν κατατρέχει μόνο την ελληνική κοινωνία, αλλά όλες τις ευρωπαϊκές κοινωνίες, ομοφώνησε. Επαναλαμβάνω, το Ελληνικό Κοινοβούλιο. Γι’ αυτό τι ζητάει; Τι απαιτεί; Την ανάλωση πόρων, για να αντιμετωπισθεί το πρόβλημα.
Με όλα αυτά, σας ευχαριστώ πάρα πολύ που ακούσατε τις σκέψεις μου. Προσδοκώ στην αυριανή συζήτηση. Δεν αμφισβητείται η κοινωνική και ατομική ευθύνη κανενός ούτε η ευαισθησία, αλλά καλό είναι και εμπράκτως να αποδεικνύουμε ότι αυτή υπάρχει. 
Σας ευχαριστώ πάρα πολύ, εκ των προτέρων, για την πολύ δημιουργική συζήτηση και συμμετοχή σας, την οποία αναμένουμε από το Υπουργείο Δικαιοσύνης αύριο. 
(Χειροκροτήματα από τις πτέρυγες της Νέας Δημοκρατίας, του ΠΑΣΟΚ και  της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό. 
Η κ. Σακοράφα έχει το λόγο για επτά λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κύριε Πρόεδρε, θα εξαντληθεί ο κατάλογος;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε κάποια ωραία ιδέα; Λέμε να πάμε μέχρι τις δώδεκα και βλέπουμε.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Στο μυαλό μας έχουμε πολλά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κυρία Σακοράφα, έχετε το λόγο.</ChairmanSpeech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, το κέντρο της Αθήνας αντανακλά πλήρως τα αντικοινωνικά αποτελέσματα της κυβερνητικής πολιτικής. Κάποτε είχαμε το σύμπτωμα. Το σύμπτωμα της εξαθλίωσης, της πείνας. Το σύμπτωμα των αστέγων, το σύμπτωμα των τοξικομανών. Σήμερα έχουμε ένα γενικευμένο φαινόμενο. Οι απόβλητοι της βάρβαρης εφαρμοζόμενης πολιτικής σας, οι απόβλητοι των επιλογών σας περιφέρονται ζωντανοί-νεκροί από δρόμο σε δρόμο, από πλατεία σε πλατεία. Πολλές φορές σκόπιμα τους «σκουπίζετε» προς τα Εξάρχεια και το λέω με πλήρη γνώση, γιατί εκεί είναι το γραφείο μου.
Τα τελευταία τρία χρόνια καμαρώστε ολόκληρες κοινωνίες ζωντανών νεκρών που αποτελούν μια «πόλη» μέσα στην πόλη. Η απελπισία, η κατάργηση και των πιο στοιχειωδών δικαιωμάτων, η ακύρωση κάθε οράματος, ο έλεγχος κάθε ανεξάρτητης σκέψης, η ματαίωση κάθε προσδοκίας είναι δική σας σπορά. Το αποτέλεσμα; Να εισπράττετε το κέρδος των δικών σας πτωμάτων, μεταφορικά και κυριολεκτικά. Και όσοι από τους τοξικομανείς βρίσκονται στη φυλακή και οι ίδιοι, αλλά και οι επαγγελματίες των θεραπευτικών προγραμμάτων εντός των φυλακών, πολλές φορές ζουν στο «πετσί» τους τις τρομακτικές δυσκολίες που επιφέρει η πολιτική σας στην επιλογή αυτών των προγραμμάτων.
Μέσα σε μια τέτοια κατάσταση, σε μια οριακή κατάσταση, που έχει σαν διακύβευμα την ίδια τη ζωή, θα ήταν αδιανόητο για μας, για το ΣΥΡΙΖΑ-ΕΚΜ, να μη στηρίξουμε σημεία που συνιστούν μια θετική προσέγγιση στην αντιμετώπιση των χρηστών από το σύστημα απονομής δικαιοσύνης, αλλά και την οργάνωση των φορέων που δραστηριοποιούνται στην απεξάρτηση και στη χάραξη πολιτικής. Βεβαίως, επειδή ακριβώς η  κατάσταση είναι οριακή, θα περίμενε κανείς, ειδικά από τον κ. Ρουπακιώτη, μια συνολική προσέγγιση για την αντιμετώπιση των εξαρτήσεων. Θα περίμενε κανείς τη χάραξη μιας εθνικής πολιτικής για τα ναρκωτικά.
Δεν είναι η πρώτη φορά, όμως, που τούτη η τριτοκομματική Κυβέρνηση στο βωμό της διατήρησης της συνοχής της στραγγαλίζει ακόμα και την κοινή λογική. Είναι γνωστό, άλλωστε, ότι η νεοφιλελεύθερη βαρβαρότητα στραγγαλίζει την κοινή λογική, κύριε Ρουπακιώτη.
Στη βάση, λοιπόν, αυτή έχουμε μπροστά μας ένα άτολμο νομοσχέδιο, το οποίο έρχεται να υλοποιηθεί μέσα σε ποιο περιβάλλον; Μέσα σε ένα περιβάλλον ελλιπούς χρηματοδότησης, άγριων περικοπών, διάλυσης των θεραπευτικών δομών, μέσα σε ένα περιβάλλον όπου οι φυλακές μετατρέπονται σε αποθήκες ζωών και οι κρατούμενοι με καταδίκες για ναρκωτικά μετρούν σχεδόν το μισό των κρατουμένων, όπως προηγουμένως είπε και ο κύριος Υπουργός. 
Μέσα, λοιπόν, σε αυτό το περιβάλλον το παρόν νομοσχέδιο, εάν δεν συνοδευθεί από τις ικανές και αναγκαίες χρηματοδοτήσεις, θα μείνει «πουκάμισο αδειανό» στο βωμό μιας σωτηρίας, η οποία τώρα πια ξέρουμε όλοι ποιους μοναδικά αφορά. Κρατήστε αυτήν την επισήμανση περί χρηματοδότησης, γιατί πολύ φοβάμαι ότι σύντομα θα επανέλθουμε στο θέμα, για να διαπιστώσουμε ότι αυτός ο νόμος που σήμερα συζητάμε θα μείνει κενό πρόγραμμα.
Έρχομαι τώρα στο ίδιο το περιεχόμενο του νομοσχεδίου και θα σταθώ σε τρία σημεία. Ένα πρώτο θετικό σημείο, το οποίο αποτελεί πάγια δική μας πρόταση, είναι ότι αυτός ο νόμος δεν χρησιμοποιεί μόνο την καταστολή ως μέσο αντιμετώπισης του προβλήματος. Η καταστολή ποτέ δεν θεραπεύει ένα πρόβλημα, γιατί δεν χτυπά τις αιτίες που το παράγουν, παρά χτυπά το αποτέλεσμα. Ο εναλλακτικός δρόμος της θεραπείας και της απεξάρτησης, σαν μέσα αντιμετώπισης της παραβατικότητας που συνδέεται με τον χρήστη, αποτελεί και σύμφωνα με τη διεθνή εμπειρία, ασφαλέστερο δρόμο για το ζητούμενο, που είναι πάντα η θεραπεία και η απεμπλοκή του χρήστη από την παραβατικότητα.
Η λειτουργία προγραμμάτων θεραπείας και απεξάρτησης σε όλα τα στάδια της ποινικής διαδικασίας και μέσα στη φυλακή είναι καθοριστικής σημασίας. Τόσο η ένταξη του χρήστη σε πρόγραμμα απεξάρτησης αντί της προφυλάκισής του κατά την προδικασία, όσο και η συμμετοχή του σε προγράμματα απεξάρτησης εντός της φυλακής αποτελούν για μας σοβαρές εναλλακτικές τομές.
 Ένα δεύτερο θετικό σημείο είναι η πρόβλεψη ότι ο κρατούμενος, ο οποίος έχει παρακολουθήσει με επιτυχία το πρόγραμμα απεξάρτησης, θα απολύεται με ευνοϊκότερους όρους. Είναι άλλωστε γνωστό, σαν πάγιο συμπέρασμα της επιστημονικής κοινότητας, ότι η απεξάρτηση είναι επιτυχής, όταν γίνεται, όχι μόνο μέσα στη φυλακή, αλλά κυρίως και μέσα στην κοινωνία.
Ένα τρίτο σημείο -αναφέρεται μεν ακροθιγώς στο νομοσχέδιο, αλλά δίνει την κατεύθυνση ενός κεντρικού σχεδιασμού για την αντιμετώπιση των ναρκωτικών σε μία βάση πιο δημοκρατική και αντιπροσωπευτική, σε μια βάση μεγαλύτερης διαφάνειας- είναι η σύσταση διυπουργικής επιτροπής και εθνικής επιτροπής σχεδιασμού και συντονισμού, ο εθνικός συντονιστής με πενταετή θητεία, τα πρώτα δειλά ψήγματα που δείχνουν την τεράστια ανάγκη για την χάραξη κεντρικής πολιτικής για τα ναρκωτικά.
Κυρίες και κύριοι συνάδελφοι, δεν θα ήθελα αυτή τη στιγμή να αναφερθώ στις αγκυλώσεις και στις πολλές αντιφάσεις ανάμεσα στο νομοσχέδιο και την αιτιολογική έκθεση. Επιμείναμε στον τομέα αυτό και κατά την επεξεργασία του νομοσχεδίου στην επιτροπή, όπως επίσης τονίσαμε και την επικινδυνότητα της συμμετοχής των ιδιωτών σε έναν τόσο κρίσιμο τομέα, μια επικινδυνότητα που έχει να κάνει ευθέως με την εμπορευματοποίηση των θεραπευτικών υπηρεσιών, η οποία βεβαίως συνεπάγεται αποκλεισμούς από τη μία, κέρδη από την άλλη, κατά την πάγια αντίληψη και πρακτική σας. 
Όμως θα μείνω σε ένα κομβικό, κατά την άποψή μου, σημείο. Καμμιά φορά θεωρείται προοδευτικό να ψηφίζεται ένας νόμος που έχει θετικά σημεία. Προοδευτικό, με την έννοια ότι επιτελέσατε μία υποχρέωση. Η προοδευτικότητα όμως κρίνεται στην εφαρμογή. Και εδώ απευθύνομαι στον κ. Ρουπακιώτη. 
Κύριε Υπουργέ, ανήκετε σε μία Κυβέρνηση και την υπηρετείτε πιστά, παρ’ ότι τις περισσότερες φορές -κατά τη δική σας ομολογία- άλλοι συντάσσουν αυτά που υπογράφετε. Ανήκετε, λοιπόν, σε μία Κυβέρνηση που διαλύει αυτή τη στιγμή την κοινωνία, που γκρεμίζει και τα τελευταία ίχνη κοινωνικών δομών: Ο ΟΚΑΝΑ με φοβερές καθυστερήσεις στους μισθούς. Το ΚΕΘΕΑ με υπέρμετρες ανάγκες, αλλά με «παγωμένες» τις προσλήψεις εδώ και επτά χρόνια και με ουσιαστικά προβλήματα στην κρατική επιχορήγηση. Η κοινωνική επανένταξη και ενσωμάτωση στην αγορά εργασίας «στον αέρα». Με αυτά τα δεδομένα, δεν φτάνει σήμερα να ψηφίσουμε ένα νόμο. Πρέπει, κύριε Υπουργέ, και να στηρίξουμε την υλοποίησή του. 
Δυστυχώς, με την πολιτική της Κυβέρνησης, στην οποία φυσικά ανήκετε, αυτός ο νόμος με τα θετικά του σημεία θα μείνει ανεφάρμοστος. Αυτό θα αποτελεί και δική σας πολιτική ευθύνη, μαζί με τη συνολική ευθύνη που έχουν οι μετέχοντες στην Κυβέρνηση για τις χιλιάδες ανθρωποθυσίες στο βωμό αλλότριων συμφερόντων από την κοινωνία, στον βωμό των κερδών των ολίγων και των «ημετέρων».
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε κι εμείς, κυρία Σακοράφα. 
Το λόγο έχει ο κ. Βούτσης.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε,…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Παππά, θέλετε να μιλήσετε μετά ή πριν τον κ. Βούτση;</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, θα ήθελα να μιλήσω πριν τον κ. Βούτση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Κοινοβουλευτικός Εκπρόσωπος της Χρυσής Αυγής κ. Παππάς, έχει το λόγο για δώδεκα λεπτά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, κυρίες και κύριοι, ενθυμείστε όλοι την προηγούμενη εβδομάδα τον κ. Τραγάκη –στη θέση σας, κύριε Πρόεδρε- να διαβεβαιώνει το Σώμα πως η τροπολογία που απεσύρθη -και εννοώ την τροπολογία με τις ογδόντα πέντε υπογραφές των Βουλευτών της Νέας Δημοκρατίας και η οποία ήταν σχετική με το ελληνικό γένος για τις Ένοπλες Δυνάμεις και τα Σώματα Ασφαλείας- θα επανέλθει σε άλλο νομοσχέδιο την Τρίτη. Να, λοιπόν, που είναι Τρίτη, οδεύουμε προς την Τετάρτη και δεν βλέπουμε να κατατίθεται καμμία τροπολογία σχετική με το γένος.
Ερωτώ τους ογδόντα πέντε της Συμπολίτευσης: Αλλάξατε γνώμη; Ό,τι και να πούμε είναι λίγο. Φαίνεται η συνέπεια της Κυβέρνησης σε ολόκληρο το μεγαλείο της. Η Κυβέρνηση έχει αναγάγει το ψεύδος σε τέχνη. Ο πολιτικός της λόγος είναι ανύπαρκτος και ουδεμία σχέση έχει με το λόγο τιμής. 
Τα «κατεβάσατε», δηλαδή τα πήρατε πίσω, μόλις «έβηξε» η ΔΗΜΑΡ και το ΠΑΣΟΚ. Δουλεύετε, λοιπόν, έτσι και για τον αφελληνισμό των Ενόπλων Δυνάμεων, πέραν όλων των άλλων. «Ξεδοντιάζετε» κυριολεκτικά την άμυνα της χώρας και τα προγράμματά της.
Αυτά είναι μία εισαγωγή σε ό,τι αφορά το γένος, γιατί σήμερα δεν έγινε καμμία μα καμμία αναφορά στην υπόσχεση του κ. Τραγάκη ότι την Τρίτη θα επανέλθει η τροπολογία.
Επίσης, θέλω να κάνω και μία επισήμανση στο προηγούμενο σχέδιο νόμου που ψηφίστηκε. Ήταν το σχέδιο νόμου για το οποίο έγινε πολύς λόγος, αυτό για την «KAVALA OIL» και για την «ΕΝΕΡΓΕΙΑΚΗ ΑΙΓΑΙΟΥ». Είναι ένα ζήτημα φλέγον, το οποίο σχετίζεται με τα ελληνικά πετρέλαια του βορείου Αιγαίου. Εμείς το λιγότερο που θα μπορούσαμε να χαρακτηρίσουμε το σχέδιο νόμου που ψηφίστηκε πριν από λίγη ώρα θα ήταν, τουλάχιστον, ύποπτο. 
Γιατί το λέμε αυτό; Διότι σε ανθρώπους που ψήφισαν μνημόνια, σε πολιτικούς που αλλάζουν γνώμη εκατόν ογδόντα μοιρών από τη μια στιγμή στην άλλη, επιτρέψτε μας να χρησιμοποιούμε την κοινή λογική και να μην έχουμε εμπιστοσύνη και να είμαστε επιφυλακτικοί.
Προκαλέσαμε προχθές, μεταφέροντας όχι δικές μας απόψεις αλλά απόψεις των εργαζομένων, για το ποιος ωφελείται από αυτήν την εξέλιξη με την «Kavala Oil» και δεν πήραμε καμμία απάντηση επί της ουσίας.
Καταθέτω, λοιπόν, προς προβληματισμό σας, παρ’ όλο που ψηφίστηκε, μία εκτύπωση από το site της εταιρείας «ENERGEAN OIL AND GAS» -της «ΕΝΕΡΓΕΙΑΚΗΣ ΑΙΓΑΙΟΥ» δηλαδή- που φαίνεται καθαρά ότι υπάρχει μία κυπριακή «μαμά» εταιρεία, η οποία έχει δύο ομώνυμες εταιρείες, την ελληνική και την κυπριακή και –εν πάση περιπτώσει- βλέπουμε ότι το οργανόγραμμα αυτό έχει πάψει πια να είναι στο site της εν λόγω εταιρείας. 
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Γιατί, λοιπόν, εσείς δεν δώσατε χρόνο να ελεγχθούν όλα αυτά; Προς τι τέτοια σπουδή να ψηφιστεί σήμερα μάνι-μάνι αυτό το σχέδιο νόμου;
Όσον αφορά το σημερινό που συζητούμε, όπως και σε άλλα σχέδια νόμου που φέρνει προς ψήφιση η Κυβέρνηση, αναρωτιέται κάποιος αν καταλαβαίνει η Κυβέρνηση τι πρέπει να κάνει και δεν το κάνει γιατί δεν έχει τη θέληση –δηλαδή αν το κάνει επίτηδες το λάθος- ή γιατί δεν έχει καθόλου συναίσθηση του τι κάνει. 
Εμείς είμαστε καλόπιστοι. Θέλουμε να είμαστε καλόπιστοι και να είμαστε και εποικοδομητικοί για το έθνος και για το λαό. Γιατί αν συμβαίνει αυτό, δηλαδή αν υπάρχει δόλος, τότε θα είναι και προδοσία του λαού μας. Αυτό είναι δεδομένο.
Ας πάρουμε, λοιπόν, την περίπτωση που η Κυβέρνηση δεν ξέρει τι συμβαίνει, δεν ξέρει τι κάνει και κάνουμε τις εξής επισημάνσεις:
Φέρατε αυτό το σχέδιο νόμου για το θέμα των ναρκωτικών. Μάλιστα, εσείς δεν τα λέτε πλέον ναρκωτικά, τα λέτε εξαρτησιογόνες ουσίες. Εξαρτησιογόνες ουσίες είναι και η καφεΐνη, είναι και η ζάχαρη, είναι και η νικοτίνη. Το ίδιο πράγμα είναι ο καφές και η ζάχαρη και το ίδιο πράγμα είναι η ηρωίνη ως εξαρτησιογόνες ουσίες; Προφανώς, είναι η αντίληψή σας, είναι η αντίληψη των κυβερνητικών εταίρων που έχουν για τα ναρκωτικά.
Σας βολεύει μία νεολαία ναρκωμένη. Φέρνει έσοδα το εμπόριο. Τα έσοδα είναι το ζητούμενο, άραγε;
Θα σας αναφέρω ένα παράδειγμα. Ο μετριασμός του κολασμού των όσων σχετίζονται με τη διακίνηση των ναρκωτικών τι άλλο αποδεικνύει, παρά τη χαλαρή στάση της πολιτείας, μία στάση που ενθαρρύνει το οργανωμένο έγκλημα; Σας τα είπε πάρα πολύ καλά πριν από μένα και ο συναγωνιστής μου ο κ. Ηλίας Κασιδιάρης. Η Ελλάδα γνωστό είναι ότι αποτελεί σταυροδρόμι διακίνησης σημαντικών ποσοτήτων ναρκωτικών ουσιών. Είναι δε γείτονας με χώρες που παράγονται ναρκωτικά, όπως η Αλβανία, τα Σκόπια, η Τουρκία.
Για ποιο λόγο, λοιπόν, εσείς μειώνετε το πλαίσιο της ποινής για τους υπότροπους εγκληματίες από τα δέκα και είκοσι έτη στα πέντε και δέκα έτη; Αισθάνεται η ελληνική κοινωνία αρκετά ασφαλής και κρίνετε ότι μπορούν να μειωθούν οι ποινές ή μήπως η ελληνική Κυβέρνηση ακολουθεί και πάλι κάποιες ευρωπαϊκές οδηγίες για να εξυπηρετείται αυτό το διαμετακομιστικό εμπόριο των ναρκωτικών;
Το πρόβλημα των ναρκωτικών, κυρίες και κύριοι, όπως και άλλα προβλήματα, όπως είναι το πρόβλημα της φοροδιαφυγής, όπως είναι το ζήτημα των επενδύσεων –πολλά προβλήματα που απασχολούν την Ελλάδα- δεν είναι μόνο πρόβλημα τεχνικής φύσεως. Είναι ένα ζήτημα εμπιστοσύνης και συνεργασίας του κράτους με το λαό. Δεν επιλύονται τα θέματα αυτά προσθέτοντας ή αφαιρώντας παραγράφους σε νομοσχέδια, νομοσχέδια που κατ’ ουσίαν νομιμοποιούν τον «μπάφο», να το πούμε όπως το λέει και ο λαός. Ας πούμε «ως εδώ, μπαφιάζετε το λαό με αυτά που κάνετε». 
Όσο για τον χαρακτηρισμό που ακούσαμε προηγουμένως από τον κύριο Υπουργό, «ιδεοληψίες» -και έδειξε τις παρατάξεις που διαφωνούν με το εν λόγω σχέδιο νόμου- δεν τον αποδεχόμαστε, κύριε Υπουργέ και τον επιστρέφουμε. Είναι χαρακτηρισμός ανεπίτρεπτος, τουλάχιστον. 
Εμείς σας απολαύσαμε. Είδαμε μία δικανική σας στάση, μια δικαστική σας αγόρευση. Αν αλλάζαμε κάποια κλισέ από αυτά που είπατε, θα ήταν μία αγόρευση πασπαρτού, θα πήγαινε για όλα. Σας είδαμε να τα «χώνετε» και στη Νέα Δημοκρατία και στο ΣΥΡΙΖΑ και απορούμε τώρα: Είστε Συγκυβέρνηση; Τι παίζετε σήμερα εδώ; 
Μας έκανε και ιδιαίτερη εντύπωση αυτό που είπατε με λίγο φόρτιση «αυτή είναι και η τελευταία μου λέξη στο ελληνικό Κοινοβούλιο». Προαναγγέλλετε κάποιες κυβερνητικές εξελίξεις; Ερώτημα κάνω και θέλω απάντηση.  Το είπατε με πολλή φόρτιση: «Η τελευταία λέξη που θα πω στο ελληνικό Κοινοβούλιο». Κάτι γίνεται εδώ που δεν το ξέρουμε.  Καλό είναι να το μάθουμε. 
Για μας εξαρτημένοι δεν είναι μόνο οι ναρκομανείς, κύριε Υπουργέ. Εξαρτημένοι με τη δόση σας είστε κι εσείς και για να την εξασφαλίσετε αυτήν τη δόση –θα τα ζήσουμε τώρα και αυτόν τον μήνα- κάνετε μία διακίνηση ιδεών τρόμου. Σοκ και δέος!
 Δεν είναι οι τριακόσιοι θάνατοι των ναρκομανών, στους οποίους αναφέρθηκαν οι προηγούμενοι ομιλητές, οι τριακόσιοι θάνατοι ετησίως. Από τη δική σας μνημονιακή πολιτική είναι τρεισήμισι χιλιάδες θάνατοι. Είναι οι αυτοκτονίες, αλλά και πάρα πολλοί άλλοι θάνατοι που δεν καταγράφονται. Είναι οι θάνατοι από την πολιτική σας στην υγεία. Είναι οι θάνατοι από την πολιτική σας στα φάρμακα. Είναι οι θάνατοι που συνέβησαν με τους ατυχείς νέους φοιτητές. Είναι οι θάνατοι που συνέβησαν σήμερα στη Θεσσαλία, τριών συν-Ελλήνων μας. Αυτά έφεραν τα μνημόνια.
Το ζήτημα των ναρκωτικών επιλύεται όταν η νεολαία έχει πρότυπα και αρχές, όταν έχει αξίες και ιδανικά, αυτές τις αξίες και αυτά τα ιδανικά που θέλει να εμφυσήσει η Χρυσή Αυγή στους νέους. Λέμε στους γονείς που μας ακούν: «Φέρτε τα παιδιά σας στη Χρυσή Αυγή, αν θέλετε να τα σώσετε από το κράτος που τα θέλει μαστουρωμένα». Το κράτος θέλει υποταγμένο το λαό μας. Το σύγχρονο μνημονιακό κράτος είναι ένα αντίγραφο του παλαιού ρωμαϊκού κράτους, με υποταγμένους πολίτες χωρίς «άρτο», αλλά με «θεάματα» και στη θέση του Κολοσσαίου, τα διαπλεκόμενα κανάλια. 
Υπάρχει στη δικηγορική κοινότητα, της οποίας πολλοί είστε μέλη εδώ, το αίτημα για επιτάχυνση των διαδικασιών απόδοσης δικαιοσύνης. Ρίξτε, όμως, μία ματιά στα πινάκια, όπως λέτε εσείς, για τις δίκες. Είναι 80% οι κατηγορούμενοι αλλοδαποί και μάλιστα είναι κατηγορούμενοι για βαριά αδικήματα, για κακουργήματα. Είμαστε εμείς ρατσιστές; Είμαστε ρατσιστές, αν θέλετε, αλλά αυτή είναι η πραγματικότητα. Το 80% των κατηγορουμένων είναι αλλοδαποί για κακουργήματα!
Είπατε τη λέξη «ιδεοληψίες». Εσάς δεν σας αφήνουν οι ιδεοληψίες, οι εμμονές σας, γιατί όντως –όπως αναφερθήκατε- έχετε εμμονές που φαίνονται και τις εισάγετε στο νομοσχέδιο αυτό. Είναι διατάξεις που δεν συνδέονται με το ζήτημα των ναρκωτικών, αλλά αποτελούν μία εξόφθαλμη επιχείρηση τροποποίησης του ισχύοντος Ποινικού Κώδικα. 
Τι εισάγετε, λοιπόν; Ποινικοποιείτε το δικαίωμα της διαμαρτυρίας, η οποία πλέον τυποποιείται ως αδίκημα. «Χανζαπλάστ» θα βάλετε στον κόσμο των Ελλήνων. Αυτό θέλετε. Δεν φτάνουν όσα έχετε κάνει εις βάρος του; 
Θα απαγορεύσετε δηλαδή και το δικαίωμα στη διαμαρτυρία; Ε, όχι! Ως εδώ. Εμείς και θα αγωνιζόμαστε και θα διαμαρτυρόμαστε και θα επαναστατούμε, ό,τι φιρμάνι και να βγάλετε ως νέοι σουλτάνοι. Διαστέλλετε την έννοια του αξιόποινου κατά τρόπο επικίνδυνο και δηλωτικό της αντίληψης για την ελευθερία όσων σκέπτονται και φέρνουν στη Βουλή τέτοιους νόμους. 
Στο ίδιο νομοσχέδιο, έχουμε μια άλλη ιδεοληψία, μια άλλη εμμονή, ένα αγαπημένο σας θέμα που πάει παντού, σε όλα τα νομοσχέδια. Είναι ένα θέμα που φαίνεται ότι πιστά ακολουθείτε σε όσα σας λένε οι εντολείς σας. Εννοώ το θέμα του φυλετικού μίσους. 
Στο άρθρο 68 λέτε ότι όταν διαπράττεται ένα αδίκημα -ένα οποιοδήποτε αδίκημα- θα προστίθεται η χωρίς μετατροπή ή αναστολή επιμέτρηση της ποινής για το συγκεκριμένο αδίκημα, δηλαδή η κατάργηση του δικαιώματος αναστολής ή μετατροπής της ποινής. 
Για παράδειγμα, εάν ένας συγγραφέας ασχοληθεί με τα ιστορικά θέματα, με τη δράση των τουρκικών υπηρεσιών, δηλαδή, αν κάποιος πει για τη σφαγή της Σμύρνης ή για τη γενοκτονία των Ποντίων από τα τουρκικά κτήνη -θυμηθείτε τις δολοφονίες και τις πυραμίδες με τα κομμένα κεφάλια από τις σφαγές των Τούρκων- αν κάποιος γράψει ή πει για όλα αυτά κάτι και δεν ενταχθεί η σκέψη του με την αντίληψη της ομοϊδεάτισσάς σας κ. Ρεπούση, θα καταδικαστεί για φυλετικό μίσος; 
Όσοι, λοιπόν, εναντιώνονται στα γραπτά των εθνομηδενιστών, των παραποιητών της αλήθειας, αυτών που σφυροκοπούν τη νεολαία μας με ασύστολα ψεύδη, μέσα και έξω από τα σχολεία, κινδυνεύουν να καταδικαστούν για φυλετικό μίσος. Αν ένας Έλληνας κάνει μια φραστική επίθεση σε κάποιον που μπορεί να είναι Τούρκος υπήκοος, αυτό θα αποτελεί εθνοτικό μίσος. 
(Στο σημείο αυτό κτυπάει το κουδούνι λήξεως του χρόνου ομιλίας του κύριου Βουλευτή)
Θα ήθελα να μιλήσω μισό λεπτό ακόμα, κύριε Πρόεδρε. 
Εσείς φτιάχνετε μόνοι σας κάποια παραθυράκια στους νόμους σας, για να καταργήσετε ή να χτυπήσετε κάθε τι ελληνικό. Αυτή είναι η εμμονή σας. Όσους νόμους κι αν κάνετε, ό,τι και να φέρετε σ’ αυτήν την κοινοβουλευτική Σύνοδο, όσες τροπολογίες και να κάνετε, η αλήθεια, κύριε Υπουργέ, δεν νικιέται. Εθνικό είναι ό,τι είναι αληθές. Δεν θα τρομοκρατήσετε τους Έλληνες! Δεν θα σας περάσει. Εσείς δεν θα αλλάξετε το φρόνημα ενός γενναίου και περήφανου λαού. 
Εμείς να ξέρετε ότι αυτούς τους νόμους θα τους καταργήσουμε. Εμείς θα στηρίξουμε τη νεολαία, θα εμπνεύσουμε τη νεολαία, θα προβάλουμε υγιή πρότυπα, θα δώσουμε στο λαό μας την πίστη και τη δύναμη να μην παραιτείται, να αγωνίζεται, να ζει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Βούτσης για επτά λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, πριν από χρόνια θα έπρεπε να είχαν έρθει τέτοιες διατάξεις –εννοώ στην κατεύθυνσή τους- έτσι ώστε τώρα να μπορούμε με τα αποτελέσματα κάποιας πολιτικής –και αφού θα είχε διαμορφωθεί ένα πλαίσιο- να μιλάμε για περαιτέρω βελτίωση. Με αυτήν την έννοια, το νομοσχέδιο είναι σίγουρα μία θετική κατάθεση που σε συνθήκες κρίσης θα έπρεπε να είναι ακόμα πιο γενναία. Βεβαίως, έχει κάποια προβλήματα, στα οποία θα αναφερθώ. 
Εδώ, μέσα στην Αίθουσα υπάρχει η αντίληψη ότι στην κρίση, καθώς δημιουργούνται εκατοντάδες χιλιάδες, οδηγούμενοι σε φτωχοποίηση, άνθρωποι που συμμετέχουν πια σε εν δυνάμει ευπαθείς ομάδες, η αντιμετώπιση πρέπει να είναι η αυστηροποίηση, η καταστολή, μηνύματα προς την κοινωνία τέτοια που να κατασιγάζουν τις όποιες αντιστάσεις. 
Αντίθετα –βεβαίως, είναι  δική μας άποψη- χρειάζεται ιδιαίτερα σε συνθήκες κρίσης να υπάρχει η ανοχή, η επιείκεια και οι πόροι. Οι πόροι! Οι πόροι! Δεν είναι δυνατόν, όταν όλοι αναγνωρίζουμε ότι πολλαπλασιάζονται τα φαινόμενα αυτά, μέσα στις συνθήκες της βαθύτατης κυβερνητικής κρίσης, να ελαχιστοποιούνται οι πόροι, δηλαδή να υπάρχει μια διαδικασία που οδηγεί σε αργό θάνατο χιλιάδες ανθρώπους, μέσω της καταλήστευσης των αναγκαίων πόρων που έπρεπε να πηγαίνουν στις υπάρχουσες δομές και για την στήριξη των υπαρχουσών δομών. 
Ποιος έχει το δικαίωμα να το κάνει αυτό; Δικαιώματα άλλα έχουμε, ενδεχομένως στους μισθούς, σε κάποιες συντάξεις. Κάποιοι μπορεί να θεωρούν ότι έχουν δικαίωμα γι’ αυτό που λέμε «εσωτερική υποτίμηση». Όταν κρίνεται η ζωή των νέων παιδιών, των παιδιών μας, ποιος έχει δικαίωμα να κόβει κατά 20%, 30%, 40%, 50%, 60% -όπως μας είπαν όταν ήρθαν στην επιτροπή οι φορείς- τους πόρους προς αυτές τις δομές; Αυτό μας απασχολεί; Είναι μια λεπτομέρεια άραγε; 
Θέλω να σας πω – και ελέγξτε το, κύριε Υπουργέ- ότι και αρκετά από τα υπόλοιπα που συμπεριλαμβάνονται είναι υποκρισία, διότι δεν εφαρμόζονται. Μπορώ να σας πω ευθέως ένα στοιχείο που μπορεί κανείς σας να μην το ξέρει στην Αίθουσα. 
Ξέρετε πόσοι είναι αυτοί, οι οποίοι τυγχάνουν της μέριμνας μέσω των ευπαθών ομάδων στα προγράμματα του ΟΑΕΔ, για να επανενταχθούν ύστερα εργασιακά ή να στηριχθούν καθ’ οιονδήποτε τρόπο μέσα από δυο προγράμματα που υπάρχουν για τις ευπαθείς ομάδες; Δύο! Σε όλη την Ελλάδα, για το σύνολο των ευπαθών ομάδων –ψάξτε το αύριο- είναι δυο.</Speech> 
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τι δύο;</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δύο άνθρωποι, δύο παιδιά. Ένας από ναρκωτικά και ένας που είχε εκτίσει ποινή. Δύο. Και ουδείς ασχολείται με αυτό. 
Ξέρετε πόσο δύσκολο είναι να μπει κάποιος σε αυτά τα προγράμματα; Ξέρετε δηλαδή, τι χρειάζεται για να τον βοηθήσουν και να μπορέσει να κάνει τα προαπαιτούμενα αυτών των προγραμμάτων; Ουδείς, λοιπόν, ασχολείται με αυτό. Ας μην είμαστε υποκριτές. Μιλάμε για φυλακές ψυχών, για φυλακές ανθρώπων. Προς τα εκεί θέλουν να σπρώξουν τα πράγματα οι μέχρι τώρα καταστάσεις. Για το λόγο αυτό είμαστε θετικοί. 
Όμως, θέλω να τονίσω κάτι, το οποίο είναι πάρα πολύ σοβαρό, ακριβώς για να είμαστε και στο χρόνο μας: Η υπόθεση των ναρκωτικών είναι μια τεράστια μπίζνα διεθνώς, παγκοσμίως. Αυτό δεν μπορεί να φεύγει από τα μάτια μας. Δεν είναι τυχαίο πως παρ’ όλες τις προσπάθειες που γίνονται ή τις διαφορετικές λογικές που υπάρχουν –προσωπικά έχω μελετήσει και την αντιαπαγορευτική λογική και την αντιαπαγορευτική Ένωση, όταν θα έπρεπε αυτά τα ζητήματα στη δεκαετία του ’80, του ’90 να λυθούν με ένα τρόπο και να διαμορφωθούν στρατηγικές, ας πούμε και στη χώρα μας- δεν υπάρχουν αποτελέσματα. Γιατί; Διότι αυτά είναι μια τεράστια μπίζνα.
Μήπως, λοιπόν, με το άρθρο στο οποίο δίνετε τη δυνατότητα να υπάρξουν προγράμματα απεξάρτησης και πρόληψης, σε αυτές όλες τις ομάδες –θρησκευτικούς φορείς, φορείς της Εκκλησίας, πρόσωπα διάφορα, αντί των δημόσιων φορέων και δομών- ανοίγουμε μια νέα πόρτα για διαφθορά και διαπλοκή την οποία προηγούμενα από αυτό το Βήμα, απολύτως ειλικρινά, καταγγείλατε; Μήπως μπουν εκεί –και θα μπουν- μη κυβερνητικές οργανώσεις, ιατρεία, συναλλαγές κ.τλ.; Γι’ αυτό το θέμα, η ιστορία της ανθρωπότητας έχει δείξει πως είναι μια τεράστια μπίζνα και όπου ανοίξεις τέτοια παραθυράκια γίνεται της μουρλής. Να το δούμε αυτό. 
Εμείς ζητάμε να αποσυρθεί αυτό το άρθρο. Και δεν καταλαβαίνουμε, γιατί υπάρχει επιμονή να υπάρχουν κι αυτές οι επιπλέον δομές. Σε τι θα στηρίξουν και θα υποστηρίξουν; Σε τι θα συμβάλουν; Σε τι θα προσθέσουν; Οι υπάρχουσες δομές –και η πρόταση που γίνεται από το ΣΥΡΙΖΑ και από αλλού για δεκατρείς περιφερειακές δομές πρόληψης και ύστερα- είναι απολύτως αναγκαίες και επαρκείς. 
Επίσης, κανείς δεν αναφέρθηκε στην Αστυνομία. Άκουσα προηγουμένως τον συνάδελφο κ. Γιοβανόπουλο –ήταν αναλυτικός- να λέει ότι το θέμα πρέπει να το πιάσουμε εκεί. Άλλοι λένε να πάμε μια βόλτα στην Τοσίτσα. Εγώ σας λέω να πάμε μια βόλτα από την Κουμουνδούρου και γύρω-γύρω. Τα έχουμε δει όλα είκοσι χρόνια. Ξέρουμε επακριβώς σε ποιο δρόμο γίνεται το εμπόριο κτλ. 
Μήπως θα έπρεπε και η Αστυνομία να μη βρίσκει στους δύσκολους καιρούς –που δεν είναι εύκολο να βρει- «συνεργάτες» –και αντιλαμβανόμαστε όλοι τι λέμε- και να μη χρησιμοποιεί τόσο πολύ αυτήν την ομάδα των «μεσαίων βαποριών» κ.τλ., στο όνομα του να φτάσουμε στο «μεγάλο βαπόρι»; 
Είδατε πριν από ένα μήνα τι αποκαλύφθηκε στις εσωτερικές δομές της Ελληνικής Αστυνομίας; Πρέπει να συγχαρεί κανείς για την έρευνα που έγινε ως προς αυτόν τουλάχιστον που απεκάλυψε ότι ολόκληρα αστυνομικά τμήματα που είχαν ακριβώς το καθήκον τού να κυνηγούν τα ναρκωτικά, ήταν «διαβρωμένα» πλήρως. Μ’ αυτήν την έννοια πρέπει να συζητάμε για «καυτά» θέματα, για θέματα που κάνουν λίγο «τζιζ» και μεταξύ μας, διότι πράγματι αυτό το ζήτημα είναι πάρα πολύ κρίσιμο.
Από την πλευρά μας λοιπόν, με τη σοβαρότατη επιφύλαξη των ιδιωτικών ΜΚΟ και των θρησκευτικών και άλλων κέντρων σε σχέση με την απεξάρτηση που ανοίγει ένα δρόμο ολισθηρότατο, είμαστε κατ’ αρχάς «υπέρ» και θα ζητούσαμε –δεν είναι τίποτα το τρομερό αυτό, δεν θίγει τίποτα- να αποσυρθεί τουλάχιστον αυτό το άρθρο.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Το λόγο έχει η κ. Γεροβασίλη.</ChairmanSpeech>
<Speech><Parlmember>ΟΛΓΑ ΓΕΡΟΒΑΣΙΛΗ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, η μάστιγα των ναρκωτικών -ιδίως από τη δεκαετία του ’80 και μετά- έχει αγγίξει, σαρώσει και διαλύσει πάρα πολλούς συμπολίτες μας. Χιλιάδες οικογένειες βρέθηκαν αντιμέτωπες με αναπάντεχα και αναπάντητα ερωτηματικά. Χιλιάδες νέοι άνθρωποι έχασαν τα όνειρα και τις ζωές τους στα αδιέξοδα του σκοτεινού, σκληρού κόσμου των ναρκωτικών ουσιών. Επομένως το θέμα που συζητάμε είναι ιδιαίτερα σοβαρό και πολυεπίπεδο και «ακουμπά» επώδυνα την κοινωνία με πολλές και διαφορετικές επιδράσεις.
Η ελληνική πολιτεία τα τελευταία χρόνια αντιμετώπιζε λαθεμένα το θέμα μέσα από αγκυλώσεις συντηρητισμού, αφοριστικές προσεγγίσεις και κατασταλτικές λογικές. Έτσι καθυστέρησε χαρακτηριστικά στη χάραξη μιας εύστοχης, προοδευτικής και πολυεπίπεδης πολιτικής, μιας πολιτικής που θα αντιμετώπιζε αποτελεσματικά το πρόβλημα, πολιτικής στη βάση της γνώσης, της πρόληψης, της κοινωνικής ευαισθητοποίησης και της αποθεραπείας, αντί βεβαίως του βολικού κοινωνικού στιγματισμού των χρηστών και της ισοπεδωτικής καταστολής. 
Το σχέδιο νόμου που συζητάμε σήμερα στην Ολομέλεια δυστυχώς δεν αποτελεί σημείο τομής για την αντιμετώπιση ενός τόσο πολύπλοκου ζητήματος. Ωστόσο γίνονται κάποια βήματα, θετικά μεν, δειλά δε.
Κυρίες και κύριοι συνάδελφοι, γνωρίζουμε ότι υπάρχουν δύο τρόποι προσέγγισης και αντιμετώπισης του προβλήματος, η μέθοδος της καταστολής που αγνοεί τον ανθρώπινο παράγοντα και την οποία ακολουθούσε μέχρι σήμερα η ελληνική πολιτεία και η μέθοδος της πρόληψης και της θεραπείας ως μέσο αντιμετώπισης της παραβατικότητας που συνδέεται με τη χρήση και που εισάγεται δειλά με το παρόν σχέδιο νόμου.
Αντιλαμβανόμαστε όλοι πως αυτές οι δύο μέθοδοι δεν αποτελούν απλά δύο μοντέλα, δύο τεχνικούς τρόπους επίλυσης του προβλήματος. Το ποιο από τα δύο υποστηρίζει ο καθένας μας, δηλαδή την καταστολή ή την πρόληψη, αποκαλύπτει το αξιακό του σύστημα, την κοινωνική του ευαισθησία προς τις πιο αδύναμες ομάδες και φυσικά την πολιτική του αντίληψη.
Μέχρι σήμερα επιβαλλόταν μόνο ποινή στο χρήστη-κρατούμενο, χωρίς να δίνεται η δυνατότητα της αποθεραπείας. Βεβαίως η ελληνική πολιτεία έτσι όχι μόνο δεν έλυσε το πρόβλημα των ναρκωτικών, αλλά δημιούργησε και κάποια ακόμα, όπως υπερπληθυσμό στις φυλακές, παράνομη διακίνηση μέσα στις φυλακές και άλλα.
Όπως ενημερωθήκαμε και κατά τις συνεδριάσεις των επιτροπών, το 40% των κρατουμένων στις φυλακές σήμερα είναι δράστες που διώκονται για παραβάσεις σχετικές με την κατοχή και τη διακίνηση ναρκωτικών. Επίσης, εξαρτημένοι είναι πάνω από το 50% όσων έγκλειστων στις φυλακές κατηγορούνται για εγκλήματα του κοινού ποινικού δικαίου, αλλά και η ίδια φυλακή δημιουργεί εξαρτημένους γιατί σε συνθήκες καταναγκαστικού εγκλεισμού η ανάγκη για διαφυγή συνδέεται έντονα με τη χρήση ναρκωτικών. 
Δυστυχώς ξέρουμε όλοι πόσο εύκολη είναι σήμερα η εισαγωγή και η διακίνηση μέσα στις φυλακές. Ο χρήστης μέσα στη φυλακή ενδέχεται να αποδιοργανωθεί ηθικά και να οργανωθεί στο έγκλημα, άρα όταν αυτός τελικά αποφυλακιστεί, θα συνεχίσει και τη χρήση και την παραβατικότητα. Η άκριτη καταστολή οδηγεί στην αναπαραγωγή της εγκληματικότητας και όχι στην αντιμετώπισή της. Αντίθετα η απεξάρτηση έχει δώσει ευρήματα που δείχνουν επιτυχή απεμπλοκή από την εγκληματικότητα. 
Στα θετικά σημεία του παρόντος σχεδίου νόμου είναι ότι αναγνωρίζει πως ο χρήστης βρίσκεται σε μία ειδική κατάσταση εξάρτησης και γι’ αυτό τού επιφυλάσσει ευνοϊκότερη ποινική μεταχείριση.
Ακούσαμε και από τους αρμόδιους φορείς στις συνεδριάσεις της επιτροπής -αλλά και έχουμε διαβάσει όλοι- τι ουσίες έχουν φτάσει να παίρνουν οι τοξικομανείς. Ακούσαμε για τη σίσα, ένα τύπο ναρκωτικού που παρασκευάζεται με ανάμειξη διεγερτικών ουσιών με πολύ τοξικές ουσίες, ακόμα και με υγρά από μπαταρίες αυτοκινήτων ή χλωρίνη. Αυτό το παρασκεύασμα πωλείται για δύο-τρία ευρώ η κάθε δόση. Το αποτέλεσμα είναι ολοένα και περισσότεροι χρήστες να στρέφονται σ’ αυτό εν μέσω οικονομικής κρίσης. Η κόκα των φτωχών κάνει θραύση στις πιάτσες της Αθήνας, προκαλεί σοβαρές παρενέργειες στους χρήστες, αλλά και μεγάλη ανησυχία στους ειδικούς για τις επιπτώσεις που μπορεί να έχει και στο γενικό πληθυσμό.
Όταν ένας χρήστης φτάνει στο σημείο να παίρνει υγρά μπαταρίας, μπορούμε όλοι να φανταστούμε πού μπορεί να φτάσει προκειμένου να πάρει τη δόση του. Με το να ρίχνεις αυτόν τον άνθρωπο στον Καιάδα, δεν λύνεις κανένα πρόβλημα. Το πρόβλημα των ναρκωτικών είναι εδώ, είναι οξύ και οξύνεται περισσότερο όσο εντείνεται η οικονομική κρίση. Είναι σημαντικό, λοιπόν, το ότι σύμφωνα με το άρθρο 31 δίνεται η δυνατότητα στο χρήστη να ενταχθεί σε πρόγραμμα απεξάρτησης αντί να φυλακιστεί.
Ως γιατρός θα ήθελα να επισημάνω τα εξής: Πρώτον, είναι ιδιαίτερα σημαντικό το ότι δίνεται η δυνατότητα στο χρήστη να συμμετέχει σε πρόγραμμα ταυτόχρονης σωματικής και ψυχικής απεξάρτησης. Οι έρευνες έδειξαν ότι η θεραπευτική αγωγή που συνδυάζει φαρμακευτική και συμπεριφορική θεραπεία πετυχαίνει ουσιαστικά την απεξάρτηση από τα ναρκωτικά. Μόνο ο συνδυασμός των δύο μπορεί να οδηγήσει το χρήστη στην έξοδο από το τούνελ στο οποίο βρίσκεται.
Δεύτερον, είναι σημαντική η πρόβλεψη για λειτουργία προγραμμάτων χορήγησης υποκατάστατων μέσα στις φυλακές. Αν μη τι άλλο, αυτό συντελεί στη μείωση των βλαβών στην υγεία των τοξικοεξαρτημένων και διασφαλίζει κατά κάποιο τρόπο την αξιοπρέπειά τους. Βέβαια σ’ αυτήν την κατεύθυνση είναι σημαντική η πρόβλεψη του άρθρου 35. Αναφέρομαι στο ότι ο κρατούμενος που έχει παρακολουθήσει επιτυχώς προγράμματα απεξάρτησης θα απολύεται με ευνοϊκότερους όρους.
Επίσης η καθιέρωση εναλλακτικών τρόπων χαρακτηρισμού ενός προσώπου ως εξαρτημένου ακόμα και μετά την ποινική καταδίκη που προβλέπεται στο παρόν νομοσχέδιο, είναι σημαντική. Για τη διάγνωση της εξάρτησης συνεκτιμώνται πιστοποιήσεις αναγνωρισμένων υπηρεσιών απεξάρτησης, ευρήματα εργαστηριακών εξετάσεων, πραγματογνωμοσύνη κλπ. Παράλληλα η διάγνωση της εξάρτησης γίνεται τώρα πιο πλουραλιστική με την εφαρμογή πολλαπλών κριτηρίων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω, κύριε Πρόεδρε.
Όπως προείπα, κυρίες και κύριοι συνάδελφοι, το παρόν σχέδιο νόμου ούτε καινοτόμο είναι, ούτε ριζοσπαστικό. Ήδη έχει υπαναχωρήσει σε διάφορα σημεία. Η σημαντικότερη έλλειψη του σχεδίου και των προβλέψεών του προέρχεται από την αδυναμία των αρμοδίων πολιτικά και των τριών κομμάτων της συγκυβέρνησης να διατυπώσουν μία ολοκληρωμένη και πλουραλιστική πολιτική. Ωστόσο, ακόμα και αυτή η δειλή προσπάθεια φοβάμαι ότι θα υπονομευθεί από τον κύριο άξονα της πολιτικής σας που δεν είναι άλλος από την εφαρμογή των μνημονίων.
Θα ήθελα να απευθυνθώ στον αρμόδιο Υπουργό και τους συναδέλφους της συγκυβέρνησης που στηρίζετε το παρόν σχέδιο νόμου και να ρωτήσω: Στην Ελλάδα των μνημονίων και της κρίσης, πού ακριβώς θα βρεθούν οι απαραίτητοι οικονομικοί πόροι προκειμένου οι πρόνοιες του παρόντος σχεδίου νόμου να μη μείνουν στα χαρτιά; Τρία χρόνια εφαρμογής των μνημονιακών πολιτικών δεν αφήνουν δυστυχώς, κανένα περιθώριο αισιοδοξίας. Κανένας νόμος δεν λειτουργεί ανεξάρτητα από το πλαίσιο μέσα στο οποίο κινείται. Έτσι το μνημονιακό πλαίσιο διευρύνει τον κοινωνικό περιορισμό και συντρίβει τους ευάλωτους όπου και αν βρίσκονται αυτοί οι συμπολίτες.
Εμείς στο ΣΥΡΙΖΑ λέμε ότι η χώρα βρίσκεται σε ανθρωπιστική κρίση. Πτυχές του ζητήματος που συζητάμε σήμερα, άπτονται αυτής της ανθρωπιστικής κρίσης. Έχει να κάνει με την πλήρη αποδιοργάνωση, υποστελέχωση, υποχρηματοδότηση των δομών στήριξης των τοξικοεξαρτημένων και τον οικογενειών τους, με αποτέλεσμα αυτοί οι άνθρωποι να μη μπορούν να λάβουν τη δέουσα βοήθεια και να περιφέρονται στο κέντρο της Αθήνας σαν φαντάσματα, ζωντανοί-νεκροί.
Ανθρωπιστική κρίση είναι όταν έχουμε ραγδαία αύξηση των μεταδοτικών νοσημάτων εξαιτίας της ανεξέλεγκτης πορνείας όπου τελικά οδηγούνται πολλές χρήστριες, οι οποίες βεβαίως όταν συλλαμβάνονται διαπομπεύονται, προκειμένου να συμβάλουν στην προεκλογική εκστρατεία του αρμόδιου Υπουργού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ ολοκληρώστε, κυρία συνάδελφε.</ChairmanSpeech>
<Speech><Parlmember>ΟΛΓΑ ΓΕΡΟΒΑΣΙΛΗ</Parlmember>: Σε αυτές τις συνθήκες της ανθρωπιστικής κρίσης τα φαινόμενα της νέας φτώχειας χρήζουν ιδιαίτερης ευαισθησίας από πλευράς της πολιτείας. Η αναζήτηση των τεχνητών παραδείσων δυστυχώς πολλαπλασιάζεται. 
Εν κατακλείδι, για εμάς την Αριστερά, η προστασία των πιο ευάλωτων συμπολιτών μας είναι κοινωνικό χρέος. Οποιοδήποτε βήμα –έστω μικρό- προς αυτήν την κατεύθυνση θα το στηρίξουμε. Σε αυτό το πλαίσιο, με όλες τις επιφυλάξεις, στηρίζουμε επί της αρχής το νομοσχέδιο. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε και εμείς. 
Κυρίες και κύριοι συνάδελφοι, για να έχετε μία εικόνα, μετά την κ. Χαραλαμπίδου, την κ. Κωνσταντοπούλου και την κ. Σταμπουλή μπορούμε να ψηφίσουμε επί της αρχής και να συνεχίσουμε αύριο.
Το λόγο έχει η κ. Χαραλαμπίδου για επτά λεπτά.</ChairmanSpeech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κυρίες και κύριοι συνάδελφοι –μια που  από τη μεριά της Κυβέρνησης ο κύριος Υπουργός αποχώρησε- η χώρα μας είναι γνωστό σε όλους ότι διανύει μια σφοδρή οικονομική και κοινωνική κρίση. Οι πολιτικές των μνημονίων, οι πολιτικές δηλαδή που επιλέχθηκαν για την αντιμετώπιση της κρίσης είναι πολιτικές που στοχεύουν και οδηγούν στην κατακόρυφη ένταση των ανισοτήτων. 
Η σαρωτική εξάπλωση της φτώχειας, η ανεργία, ο πλήρης αποκλεισμός από βασικά κοινωνικά αγαθά για μεγάλο μέρος του πληθυσμού έχουν οδηγήσει εκατοντάδες χιλιάδες ανθρώπους σε βαθιά απελπισία, έχουν καταστρέψει κάθε θετική προοπτική και κάθε ελπίδα, ειδικά για τη νέα γενιά. Όλα αυτά έχουν παραλειφθεί πλήρως και θα έλεγα σκοπίμως από τη συζήτηση μέχρι τώρα, παρ’ όλο που πρόκειται για μία από τις κύριες αιτίες που ωθούν δεκάδες χιλιάδες ανθρώπους στην αναζήτηση διεξόδου, στις ναρκωτικές ουσίες αλλά και σε υπόλοιπες εξαρτήσεις. 
Ακόμα, η ακραία ένταση των οικονομικών ανισοτήτων, που είναι το αποτέλεσμα της βαθιάς καπιταλιστικής κρίσης, παρουσιάζει ολοένα και περισσότερο μια καθαρή ταξική γεωγραφία των εξαρτήσεων. Οι κοινωνικά και οικονομικά πιο ευάλωτοι, δηλαδή, είναι αυτοί που οδηγούνται στην άβυσσο των ναρκωτικών και των υπόλοιπων εξαρτήσεων. Το κοινωνικό πλαίσιο του φαινομένου αυτού ούτε το σχέδιο νόμου αλλά ούτε και η αιτιολογική έκθεση το λαμβάνει υπ’ όψιν της. 
Πρακτικά, λοιπόν, αφού δεν κατανοούνται από τη μεριά της Κυβέρνησης τα πραγματικά αίτια του ζητήματος, απλά, με την εισαγωγή του σχεδίου νόμου για συζήτηση και για ψήφιση συνεχίζεται η λογική του υπάρχοντος νομικού πλαισίου, αλλά -για να είμαι δίκαιη- πρέπει να πω ότι βελτιώνεται σε ένα βαθμό. 
Το νομοσχέδιο παρουσιάζει ένα πλήρες και λεπτομερές πλαίσιο ως προς την ποινή και δίνει μεγαλύτερο βάρος στη θεραπεία των εξαρτημένων συμπολιτών μας. Με αυτόν τον τρόπο, όμως, κατά τη γνώμη μου, η πολιτεία εξακολουθεί να επικεντρώνει την παρέμβασή της στο ζήτημα των εξαρτησιογόνων ουσιών, κατόπιν εορτής. Με πιο απλά λόγια αντιμετωπίζει το χρήστη όταν αυτός έχει γίνει ήδη χρήστης. Βέβαια, η λογική της θεραπευτικής προσέγγισης και όχι της τιμωρητικής φιλοσοφίας στην αντιμετώπιση του χρήστη, η μη εξίσωση του χρήστη με τον έμπορα κινείται σε προοδευτική κατεύθυνση. Ωστόσο ο νόμος αυτός μπορεί να είναι θετικός σε σχέση με το παρελθόν, όμως, κατά τη γνώμη μου, δεν ανταποκρίνεται στα σημερινά πιο σύνθετα προβλήματα και τις ανάγκες που υπάρχουν. 
Επομένως στο βάθος του προβλήματος των ναρκωτικών, για μένα, υπάρχει μία συγκεκριμένη αιτία που έχει να κάνει με το κοινωνικό και οικονομικό σύστημα, αυτό το σύστημα που αυξάνει συνεχώς τις ανισότητες και οδηγεί τους ανθρώπους στην απελπισία και στο κοινωνικό περιθώριο. Εφόσον αυτά ισχύουν, το ζήτημα των ναρκωτικών, κατά τη γνώμη μου, δεν αντιμετωπίζεται ριζικά μέσα σε αυτό το σύστημα. Όμως, η πολιτεία οφείλει και θα έπρεπε να επεκτείνει τη δράση της όσο το δυνατόν περισσότερο στην κατεύθυνση της πρόληψης για να περιορίσει και να ελαττώσει τις ζημιές. 
Εδώ υπάρχει, κατά τη γνώμη μου, μία σοβαρή αντίφαση μεταξύ των διακηρύξεων και της πράξης. Δεν μπορεί η Κυβέρνηση να ισχυρίζεται ότι δίνει μεγαλύτερο βάρος στην απεξάρτηση και να μην τη θωρακίζει θεσμικά, αλλά κυρίως οικονομικά και αυτό ισχύει ακόμα περισσότερο για την πρόληψη. 
Θα γίνω πιο συγκεκριμένη. Οι υπάρχουσες δομές που επιτελούν το έργο της πρόληψης των εξαρτήσεων αποτελούνται από εβδομήντα ένα κέντρα πρόληψης σε πανελλαδικό επίπεδο, τα οποία σήμερα –και όχι μόνο σήμερα αλλά τα τελευταία χρόνια- αντιμετωπίζουν τεράστια προβλήματα λόγω της υποχρηματοδότησης από το κράτος και του προβληματικού και ασαφούς θεσμικού πλαισίου που ρυθμίζει τη λειτουργία τους.
Στο νέο νομοσχέδιο αναβαθμίζεται ο ρόλος των κέντρων πρόληψης, αφού ιδρύεται όργανο και μπαίνουν στην Εθνική Επιτροπή Σχεδιασμού και Συντονισμού για την αντιμετώπιση των ναρκωτικών. Τους αναγνωρίζει το σχέδιο νόμου για πρώτη φορά σαν ισότιμους συνομιλητές των άλλων φορέων και των Υπουργείων, την ίδια στιγμή που δεν παρέχει καμμιά σοβαρή εγγύηση για τη συνέχιση της ομαλής λειτουργίας τους.
Αφού, λοιπόν, αναβαθμίζονται –και σωστά- σε φορείς που συμμετέχουν και στο σχεδιασμό και στην υλοποίηση της πολιτικής για τα ναρκωτικά, δεν θα έπρεπε να υπάρχει πρόβλεψη και για τη θεσμική αναβάθμισή τους και στον τομέα της χρηματοδότησης, αλλά και στον τομέα της νομικής μορφής;
Για να δούμε λίγο τα δεδομένα από αυτήν την άποψη. Σήμερα έχει περικοπεί η χρηματοδότηση, όχι μόνο των κέντρων πρόληψης, αλλά και όλων των άλλων σχετικών φορέων. 
Συγκεκριμένα, για τα κέντρα πρόληψης από περίπου 11.527.000 ευρώ που προβλέπει η σχετική προγραμματική σύμβαση, μειώνεται η χρηματοδότηση σε 5.000.000 ευρώ. Αντίστοιχες μειώσεις υπάρχουν και για τον ΟΚΑΝΑ και για το ΚΕΘΕΑ, αλλά και τις δομές ψυχικής υγείας. Παρεμπιπτόντως, εντελώς ενημερωτικά, οι εργαζόμενοι στις δομές ψυχικής υγείας είναι απλήρωτοι σε όλη την Ελλάδα παραπάνω από οκτώ μήνες.
Η περικοπή στην επιχορήγηση των κέντρων πρόληψης μόνο από το Υπουργείο Υγείας ανέρχεται σε 56,65% για το 2013, ενώ παραμένει σε ισχύ η πρόβλεψη ανώτατων δεσμευτικών ορίων πιστώσεων, πράγμα που σημαίνει ότι μπορούν να μειωθούν κι άλλο.
Σε αυτή τη βάση, λοιπόν, θεωρώ ότι πρέπει να τροποποιηθεί το θεσμικό πλαίσιο για τα κέντρα πρόληψης. Έχουμε καταθέσει συγκεκριμένο σχέδιο νόμου που είναι και η άποψη των εργαζόμενων σε αυτά. 
Σε κάθε περίπτωση, πρέπει να αλλάξει το άρθρο 103 του νόμου που προβλέπει τη διατήρηση των διατάξεων 58 και 61 του ν.3459/2006 και να μετατραπούν οι δομές αυτές από αστικές μη κερδοσκοπικές εταιρείες σε παραρτήματα δεκατριών περιφερειακών προσώπων δημοσίου δικαίου, αποκτώντας έτσι δημόσιο χαρακτήρα με σαφή ρυθμιστικό πλαίσιο για την επιστημονική και διοικητική εποπτεία της πρόληψης των εξαρτήσεων και τη διασφάλιση της συνέχισης παροχής δωρεάν υπηρεσιών στην τοπική κοινότητα. 
Γι’ αυτό απαιτείται η αναβάθμιση των αρμοδιοτήτων των κέντρων πρόληψης με την επέκταση της δράσης τους όχι μόνο στο πεδίο δράσης που είχαν ως τώρα, αλλά και σε άλλους τομείς όπως είναι το διαδίκτυο, ο τζόγος. Θα πρέπει να διασφαλιστούν οι υπάρχουσες δομές με όλους τους εργαζόμενους, με το σύνολο του προσωπικού και να έχουν απ’ ευθείας χρηματοδότηση από τον κρατικό προϋπολογισμό. 
Ο νόμος στο ζήτημα της πρόληψης φαίνεται καθαρά από το άρθρο 60, ανοίγει το δρόμο στην εκχώρηση της πρόληψης στους ιδιώτες. Για μας αυτό είναι τουλάχιστον απαράδεκτο. Πρέπει να αποσυρθεί το συγκεκριμένο άρθρο. 
Εμείς πιστεύουμε ότι το πεδίο της πρόληψης πρέπει να ρυθμίζεται στη βάση του δημόσιου χαρακτήρα του συνολικού σχεδιασμού και της υλοποίησης των πολιτικών και δράσεων. Όλα αυτά πρέπει να γίνονται από αυστηρά δημόσιους και εξειδικευμένους φορείς.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Η κ. Κωνσταντοπούλου έχει το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, απευθυνθήκατε νομίζω στην Αξιωματική Αντιπολίτευση προηγουμένως με ένα δραματικό τρόπο. Αισθανθήκατε αδικημένος από την κριτική που έγινε στο νομοσχέδιο, όχι σε όλα τα άρθρα του ούτε επί της αρχής, αλλά σε συγκεκριμένες επιλογές στις οποίες προβήκατε και μας είπατε «και τα δικαιώματα;». 
Κύριε Υπουργέ, αισθάνομαι την ανάγκη να σας απευθύνω το ίδιο ερώτημα. Ξέρω ότι εσείς θα το εισακούσετε. Πράγματι υπάρχουν μέσα στο νομοσχέδιο πολλές θετικές ρυθμίσεις και για τα δικαιώματα των εξαρτημένων ατόμων και για τα δικαιώματα των υποδίκων για αδικήματα σχετιζόμενα με τα ναρκωτικά και για τα εργασιακά δικαιώματα και για τα δικαιώματα των κρατουμένων. Τις επαινέσαμε αυτές τις διατάξεις. 
Δυστυχώς, με απόφαση της πλειοψηφίας της επιτροπής αλλά και της Ολομέλειας δεν μας δίνεται ο χρόνος και η δυνατότητα να τις συζητήσουμε επαρκώς και να διαλεχθούμε επ’ αυτών. Θυμάστε όμως ότι σε όλες τις συνεδριάσεις της επιτροπής και εγώ σε τρεις ομιλίες αναφέρθηκα σε αυτά τα θέματα με θετικό τρόπο. 
Όμως, από τη στιγμή που παραμένουν στο νομοσχέδιο διατάξεις που είναι προβληματικές και από την στιγμή κατά την οποία επίσης επιβιώνουν ή και ενισχύονται αντιδραστικές προσεγγίσεις –και θα εξηγήσω αμέσως τι εννοώ- είμαι υποχρεωμένη να αναφερθώ σε αυτές. 
Το λέω, κύριε Υπουργέ, απευθυνόμενη σε εσάς γιατί οφείλω να πω ότι μου προξένησε αλγεινή εντύπωση η σκαιά συμπεριφορά την οποία σας επιφύλαξε η Κοινοβουλευτική Ομάδα της Νέας Δημοκρατίας κατά τις συνεδριάσεις της επιτροπής. Μου προξενεί, αν θέλετε, επίσης εντύπωση η δική σας διάθεση να βρείτε μια κοινή συνισταμένη με μια εκ διαμέτρου αντίθετη, ακραία αντιδραστική προσέγγιση της ποινικής δικαιοσύνης αλλά και του προβλήματος των εξαρτήσεων. Διερωτώμαι πραγματικά αν αξίζει. 
Οπωσδήποτε αντιλαμβάνομαι ότι προχωράτε σε κάποιες βελτιώσεις. Οπωσδήποτε θα υπάρξουν συμπολίτες μας που θα ανακουφιστούν. Και κυρίως αναφέρομαι στους υποδίκους και τους κρατουμένους, διότι ελλείψει κονδυλίων δεν ξέρω αν οι υπόλοιπες θετικές διατάξεις θα μπορέσουν να υλοποιηθούν. Και δεν μπορώ να παραλείψω απ’ αυτή εδώ τη συζήτηση να αναφέρω ότι ο τελευταίος Υπουργός Υγείας ο κ. Λοβέρδος, που προηγουμένως μίλησε ως Ανεξάρτητος Βουλευτής, είχε ευθέως επιτεθεί φωτογραφικά σε μια δομή ιστορικής σημασίας για τη στήριξη και την απεξάρτηση εξαρτημένων ατόμων, το «18 ΑΝΩ».
Και είχε στοχοποιήσει τη δομή αυτή. Και είχε με δημόσιες δηλώσεις του και μία «σύγχρονη αγία», που είναι η διευθύντρια του «18 ΑΝΩ», η Κατερίνα η Μάτσα. 
Το λέω αυτό γιατί, δυστυχώς, αυτές είναι οι δυνάμεις που στηρίζουν αυτήν την Κυβέρνηση και αυτές είναι και οι δυνάμεις που σας σπρώχνουν σε διαρκείς υπαναχωρήσεις από αυτά τα δικαιώματα για τα οποία μας ρωτάτε.
Κύριε Υπουργέ, χωρίς κονδύλια τα δικαιώματα; Κύριε Υπουργέ, και το δικαίωμα στη διαμαρτυρία; Βλέπω, αν θέλετε, με ενδιαφέρον και το γεγονός ότι και μετά και από την αναρίθμηση των διατάξεων, αφήσατε ξεχωριστά αριθμημένες τις διατάξεις τις οποίες έχει εισαγάγει το Υπουργείο Δημόσιας Τάξης και από 72α, 72β, 72γ έγιναν 71α, 71β, 71γ. Δεν αρκεί αυτό για να διαχωρίσετε τη θέση σας. Είναι ξένες προς εσάς, είναι ξένες προς τη λογική σας, είναι ξένες προς το Σύνταγμά μας, είναι ξένες προς το κράτος δικαίου.
Σας καλώ για άλλη μία φορά, να αποσύρετε τη διάταξη εκείνη με την οποία ποινικοποιείται για πρώτη φορά η είσοδος και μόνη, η παραμονή και μόνη σε δημόσιους χώρους ή καταστήματα σε χρόνο μη υπηρεσίας. 
Με ρωτήσατε τι διαφορά έχει αν πάει κάποιος το βράδυ και παραμείνει μέχρι το επόμενο πρωί και παρακωλύει την υπηρεσία. Η διαφορά, κύριε Υπουργέ, είναι ότι εδώ πια δεν προβλέπεται ως προϋπόθεση αξιοποίνου, ως στοιχείο του αξιοποίνου η παρακώλυση της υπηρεσίας. Η διαφορά, κύριε Υπουργέ, είναι ότι εδάρησαν, ξυλοκοπήθηκαν αγρίως δύο Βουλευτές του ΣΥΡΙΖΑ, από τους νεότερους της Κοινοβουλευτικής μας Ομάδας, ο Κώστας ο Μπάρκας και ο Βαγγέλης ο Διαμαντόπουλος. Και όταν διαμαρτυρήθηκε γι’ αυτό ως Κοινοβουλευτικός Εκπρόσωπός μας ο Δημήτρης ο Παπαδημούλης, ακούστηκε αχός και βοή από την πλευρά της Νέας Δημοκρατίας. Και σηκώθηκε ο κ. Βορίδης να αιτιολογήσει αυτήν τη συμπεριφορά ακραίας και παράνομης καταστολής, εις βάρος, μάλιστα, νέων ανθρώπων και Βουλευτών, ως επιβολή της νομιμότητας. 
Τέτοιου είδους συμπεριφορές θα νομιμοποιήσει αυτή η ποινικοποίηση. Σας καλώ να αποσύρετε αυτήν τη διάταξη.
 Επίσης, σας καλώ, κύριε Υπουργέ, να αποσύρετε, αφού δεν διευκρινίστηκε μέχρι σήμερα ο λόγος ύπαρξής της, τη διάταξη περί εισαγγελέως διαφθοράς. Το έχω πει με τον πλέον ρητό τρόπο, γιατί έτσι οφείλω από αυτήν εδώ τη θέση και έτσι οφείλω απευθυνόμενη σε εσάς. Έγινε πέρσι απόπειρα αντικατάστασης των οικονομικών εισαγγελέων επί κυβερνήσεως Παπανδρέου. Και έχει καταγγελθεί συγκεκριμένη παρέμβαση στελεχών, που και σήμερα στελεχώνουν το Υπουργείο Δικαιοσύνης, προς τους οικονομικούς εισαγγελείς επί τω τέλει να μη διερευνηθεί υπόθεση που αφορούσε συγγενή του Πρωθυπουργού. Είναι εδώ παρών ο κ. Κανελλόπουλος, Γενικός Γραμματέας και τότε και τώρα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δεν μπορεί αυτό το οποίο καταγγέλθηκε ότι επιχειρήθηκε να γίνει το 2011 με άλλο τρόπο, να έρχεται σήμερα να επιβληθεί δια της πλαγίας οδού και με μία εξωραϊσμένη διάταξη περί εισαγγελέως διαφθοράς, η οποία, όμως, εφόσον δεν αιτιολογείται, ουσιαστικά μας εμβάλλει στη σκέψη και στο φόβο ότι πρόκειται για έναν έμμεσο τρόπο και πάλι παρεμβολής στο ρόλο των οικονομικών εισαγγελέων που έχει αποδειχθεί –είναι από τις σπάνιες περιπτώσεις και πρέπει να το πούμε- ότι ερευνούν. Για μία φορά ερευνούν! 
Γι’ αυτό εμείς δεν μπορούμε να συναινέσουμε σε τέτοιου είδους αόριστης προέλευσης και διανοίας νέες δομές που δεν προσδιορίζεται η σχέση τους με τις υπάρχουσες δομές και που δεν εξειδικεύεται και ο τρόπος που θα συνεργαστούν. Αυτό το οποίο είπατε, δεν αρκεί, ότι θα είναι αρμόδιος ο εισαγγελέας διαφθοράς για συγκεκριμένων προσώπων τα αδικήματα. 
Αντίθετα, επειδή πρόκειται για τα πλέον υψηλά ιστάμενα στην κυβερνητική, κοινοβουλευτική, διοικητική, αυτοδιοικητική ιεραρχία πρόσωπα, αυτό είναι που εμβάλλει σε ακόμα μεγαλύτερες σκέψεις και υποψίες. 
Κύριε Υπουργέ, θέλω να σας πω και κάτι άλλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ, όμως, να ολοκληρώσετε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι, κύριε Πρόεδρε. Έχω λίγο περισσότερο χρόνο, γιατί έχω γνωστοποιηθεί ως ειδική αγορήτρια. Δεν θα κάνω κατάχρηση. Δύο λεπτά μόνο θα θελήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μπορείτε και αύριο επί των άρθρων να συνεχίσετε κι εσείς και οι άλλοι συνάδελφοι.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, δυστυχώς συμμετέχουμε και στην Προκαταρκτική Επιτροπή. Δεν θα αργήσω. Δύο λεπτά αν μου δώσετε, θα τελειώσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δύο λεπτά είναι πολλά στις 12 η ώρα. Κάντε μία προσπάθεια. Εγώ ως Πρόεδρος μπορώ να δώσω όσο θέλετε, αλλά να τηρήσουμε κάποια τάξη.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Νομίζω ότι δεν είμαστε εν αταξία. Δεν κινδυνεύει κανείς μας. 
Θα ολοκληρώσω, λοιπόν, λέγοντας τα εξής: 
Κύριε Υπουργέ, έρχονται –και το αισθάνομαι ως αντίβαρο στις προοδευτικές ρυθμίσεις που περιλαμβάνει το νομοσχέδιό σας- με τη μορφή τροπολογιών της τελευταίας στιγμής και κάποιες πολύ προβληματικές ρυθμίσεις, ρυθμίσεις οι οποίες θέτουν στους δικαστικούς και εισαγγελικούς λειτουργούς ασφυκτικές προθεσμίες σε σχέση με το χειρισμό των υποθέσεων, προθεσμίες που από την εμπειρία σας ως δικηγόρου, πολύ περισσότερο από τη γνώση σας ως Υπουργού, γνωρίζετε ότι είναι ανέφικτο να τηρηθούν. Και γνωρίζετε ότι επιβάλλονται αυτήν τη στιγμή σε δικαστές και εισαγγελείς, οι οποίοι έχουν αποδεκατιστεί μισθολογικά. Διότι μιλάμε για τα κατώτερα κλιμάκια της δικαιοσύνης, τα οποία έχουν επιφορτιστεί και με έναν όγκο, ο οποίος δεν μπορεί να αποτελέσει αντικείμενο ουσιαστικής διαχείρισης. 
Γι’ αυτό θα ήθελα να ρωτήσω πάλι: Και το δικαίωμα στη δίκαιη δίκη, στο νηφάλιο δικαστή, σε αυτόν που θα έχει τη δυνατότητα να μελετήσει τη δικογραφία και να την κρίνει με αποστασιοποίηση, αντικειμενικότητα και ηρεμία;
Το δεύτερο: Επίσης με τροπολογία της τελευταίας στιγμής, έρχεται μία διάταξη η οποία κατά την άποψή μου παραβιάζει και το συνταγματικώς κατοχυρωμένο ανώτατο όριο προσωρινής κρατήσεως. Για πρώτη φορά ποινικοποιείται η παραβίαση περιοριστικών όρων με τρόπο που δίνει την αίσθηση ότι τελικά άγει σε μία παράταση εκ πλαγίου της προσωρινής κράτησης. 
Δεν βλέπω πραγματικά το λόγο κατεπείγοντος χαρακτήρα που επέβαλε αυτήν την εισαγωγή αυτών των ρυθμίσεων.
Κύριε Υπουργέ, εμείς, όπως και η εισηγήτριά μας και ο ειδικός αγορητής και οι υπόλοιποι συνάδελφοι του ΣΥΡΙΖΑ – Ενωτικού Κοινωνικού Μετώπου είπαν, θα στηρίξουμε επί της αρχής το νομοσχέδιο και θα υποστηρίξουμε τις θετικές του διατάξεις. Και θα το κάνουμε αυτό χωρίς καμμία αναστολή. Θα σας καλέσουμε να αποσύρετε εκείνες τις διατάξεις οι οποίες δεν είναι σύστοιχες, ούτε αντίστοιχες, με το πνεύμα του νομοσχεδίου και με τη διάθεση πραγματικής συμβολής και στο πρόβλημα των ναρκωτικών και στο μείζον ζήτημα της απονομής της ποινικής δικαιοσύνης.
Κλείνοντας, κύριε Υπουργέ, θα σας πω αυτό που σας είπα και στην έναρξη της συζήτησής μας στην επιτροπή. Εκτός από συμπολίτες μας σε εξάρτηση, βιώνουμε, δυστυχώς, και μία πολιτική που δημιουργεί μία κοινωνία και μία χώρα εξαρτημένη κάθε φορά από την επόμενη δόση. Και αυτή η εξάρτηση, αυτού του τύπου η πρόσδεση μιας ολόκληρης χώρας και μιας ολόκληρης κοινωνίας στο άρμα εκείνου ο οποίος παρέχει τη δόση, δεν λύνεται ούτε με ημίμετρα, ούτε με συμβιβασμούς. Λύνεται με αποφασιστική διάρρηξη αυτής ακριβώς της σχέσης, την οποία σας καλώ και σας παρακαλώ από τη θέση σας ως Υπουργού να επιδιώξετε.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Βουλευτές της Νέας Δημοκρατίας κύριοι Παύλος Σιούφας και Χρήστος Κέλλας κατέθεσαν πρόταση νόμου «Διαγραφή καταχωρήσεων των αρχείων της Τειρεσίας Α.Ε.».
Παραπέμπεται στην αρμόδια Διαρκή Επιτροπή.
Επίσης, ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 «Ποινική ευθύνη των Υπουργών», όπως ισχύει, δικογραφία που αφορά τον τέως Πρωθυπουργό κ. Λουκά Παπαδήμο, καθώς και α) τον διατελέσαντα Υπουργό Εσωτερικών κ. Αναστάσιο Γιαννίτση και β) τον διατελέσαντα Υπουργό Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδη Παπαϊωάννου.
Το λόγο έχει –και ολοκληρώνουμε- η κ. Σταμπουλή.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, το υπό συζήτηση σχέδιο νόμου, για το οποίο υπήρχαν προσδοκίες ότι θα ωθούσε κάποια σημαντικά βήματα μπροστά την αντιμετώπιση των χρηστών ουσιών στη χώρα μας, ακόμη και όταν αυτοί έχουν διαπράξει ποινικά αδικήματα, μετά από τις αλλαγές που υπήρχαν απ’ την αρχική του κατάθεση μέχρι την Ολομέλεια αποδεικνύεται μάλλον άτολμο και αναποτελεσματικό. 
Ωστόσο, επειδή εισάγει τη δυνατότητα θεραπευτικής αντιμετώπισης του παραβάτη-χρήστη και ευνοεί τη συνέχισή της έξω από το περιβάλλον του εγκλεισμού, μας κάνει να το αντιμετωπίζουμε επί της αρχής θετικά, παρά τις αντιρρήσεις μας σε συγκεκριμένα άρθρα τόσο του πρώτου μέρους όσο και του δεύτερου.
Έχουμε, λοιπόν, μια διακύμανση στις ποινές του άρθρου 20, που άρχισαν από το παράλογα μεγάλο φάσμα των πέντε έως είκοσι ετών. Ενώ βήμα προς τα εμπρός θα ήταν μια μείωση στο επίπεδο των πέντε έως δεκαπέντε ετών, με τη Νέα Δημοκρατία να διαρρηγνύει τα ιμάτιά της έκλεισε η πλειοδοσία στα οκτώ τουλάχιστον μέχρι είκοσι έτη. 
Ανάλογη τραμπάλα παρακολουθήσαμε και στο άρθρο 21, που ρυθμίζει τις ποινές για όποιον διακινεί μικροποσότητες ναρκωτικών με σκοπό να εξασφαλίσει την κάλυψη των καθημερινών ατομικών του αναγκών χρήσης και είναι εξαρτημένος. Ελπίζουμε ότι αυτή η τραμπάλα δεν θα συνεχιστεί.
Επίσης, ελπίζουμε ότι και εσείς θα διευκρινίσετε και οι δικαστές θα ερμηνεύσουν τον όρο «εξαρτημένος» με όλο το εύρος της επιστημονικής του έννοιας, η οποία περιλαμβάνει και τους χρήστες κάνναβης. Η εξάρτηση των χρηστών κάνναβης έχει πολύ διαφορετικά χαρακτηριστικά από εκείνη των χρηστών οπιοειδών, είναι όμως υπαρκτή και επιστημονικά αναγνωρίσιμη. 
Ακόμη και έτσι, όμως, μια από τις άμεσες συνέπειες της εφαρμογής αυτού του νόμου θα είναι η αποφυλάκιση πασχόντων ανθρώπων, οι οποίοι έχουν καταδικαστεί σε εξοντωτικές ποινές για πράξεις για τις οποίες σε όλες σχεδόν τις ευρωπαϊκές χώρες είτε δεν θα θεωρούνταν αξιόποινες είτε θα αντιμετωπίζονταν με ιδιαίτερη επιείκεια. 
Το στοίχημα, όμως, για την αποφυλάκιση δεν είναι να συμβάλει μόνο στην αποσυμφόρηση των φυλακών, στο να περιορίσει το απαράδεκτο στοίβαγμα των κρατουμένων, που ακυρώνει όλα τα δικαιώματά τους και από μόνο του αποτελεί βασανισμό, αλλά να συνδυαστεί με ένταξη σε θεραπευτικό πρόγραμμα ψυχικής και σωματικής απεξάρτησης, που θα συνεχιστεί και μετά την αποφυλάκιση.
Αυτό, βέβαια, προϋποθέτει στήριξη των δομών που λειτουργούν αυτή τη στιγμή από τους καταξιωμένους φορείς, το ΚΕΘΕΑ, τον ΟΚΑΝΑ, το Ψυχιατρικό Νοσοκομείο Αθήνας και το Ψυχιατρικό Νοσοκομείο Θεσσαλονίκης. Επίσης, προϋποθέτει την επέκτασή τους από τους ίδιους φορείς και όχι την ίδρυση νέων τέτοιων φορέων από κάθε ενδιαφερόμενο, έστω και αν κατά δήλωσή του δεν αποσκοπεί στο κέρδος, όπως δίνει τη δυνατότητα το άρθρο 58.
Βέβαια, οι δήμοι που αναφέρονται στους φορείς που θα έχουν αυτή τη δυνατότητα δεν ανήκουν σ’ αυτές τις κατηγορίες. Είναι, όμως, επιφορτισμένοι με το ήμισυ της χρηματοδότησης των κέντρων πρόληψης, στην οποία αδυνατούν να ανταποκριθούν με τα μνημονιακά μέτρα και σε λίγο θα αδυνατούν να ανταποκριθούν και στη μισθοδοσία των υπαλλήλων, των απαραίτητων για τις λειτουργίες τους. Ας μην εμπλακούν, λοιπόν, περισσότερο ούτε στην πρόληψη ούτε στη θεραπεία. 
Ως προς τη θεραπεία αναφέρθηκαν, ήδη, οι φορείς που πρέπει να υποστηριχθούν. Ως προς την πρόληψη, όπως ξέρετε, καταθέτουμε ολοκληρωμένη πρόταση υπό μορφή τροπολογίας, σε συμφωνία μάλιστα με τους εργαζόμενους. Αυτή την πρόταση ανέλυσε η συνάδελφος κ. Χαραλαμπίδου, που τοποθετήθηκε νωρίτερα.
Κύριε Υπουργέ, στα άρθρα του Β΄ Μέρους επιφυλάσσομαι να αναφερθώ στην κατ’ άρθρον συζήτηση, διότι λόγω και της κόπωσης νομίζω ότι δεν θα είναι αποδοτικό αυτήν τη στιγμή.
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε την κυρία συνάδελφο και για την κατανόησή της.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Νόμος περί εξαρτησιογόνων ουσιών και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεπώς, το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Νόμος περί εξαρτησιογόνων ουσιών και άλλες διατάξεις» έγινε δεκτό επί της αρχής κατά πλειοψηφία.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, πριν λύσετε τη συνεδρίαση, θέλω να θέσω ένα διαδικαστικό θέμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η κ. Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, αύριο είναι προγραμματισμένη στην Ολομέλεια η επί των άρθρων συζήτηση επ’ αυτού του νομοσχεδίου, που αντιλαμβάνεστε ότι ενδιαφέρει όλα τα μέλη της επιτροπής, η οποία αναφέρεται στο Υπουργείο σας. Ωστόσο, έχει προγραμματισθεί για τις 11.00΄ συνεδρίαση της επιτροπής, η οποία και κατά τον Κανονισμό δεν προβλέπεται και δεν επιτρέπεται και θα δυσχεράνει τη συμμετοχή μας. Δεν αναφέρομαι στη συνεδρίαση της Προκαταρκτικής…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Υπουργός δεν μπορεί να πει τίποτα επ’ αυτού. Θα το λύσουμε με το Προεδρείο αυτό το θέμα.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, θα πρέπει όμως να επιλυθεί, γιατί δεν μπορεί να γίνει έτσι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν μπορεί ο Υπουργός να μας δώσει λύση σε αυτό. 
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 0.15΄ λύεται η συνεδρίαση για σήμερα Τετάρτη 6 Μαρτίου 2013 και ώρα 10.00΄, με αντικείμενο εργασιών του Σώματος νομοθετική εργασία: Συνέχιση της συζήτησης επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Νόμος περί εξαρτησιογόνων ουσιών και άλλες διατάξεις».
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:8/3/2013 2:05:00 μμΑπό:Σκότη Δέσποινα
Εκτυπώθηκε:8/3/2013 1:55:00 μμ</body>
</html>