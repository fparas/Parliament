<html><head><meta name="cp:revision" content="16"><meta name="date" content="2012-09-24T08:49:00Z"><meta name="Company" content="OTS"><meta name="Keywords" content=""><meta name="meta:word-count" content="54154"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-09-21T09:28:00Z"><meta name="Word-Count" content="54154"><meta name="dcterms:created" content="2012-09-24T07:35:00Z"><meta name="dcterms:modified" content="2012-09-24T08:49:00Z"><meta name="Last-Modified" content="2012-09-24T08:49:00Z"><meta name="Last-Save-Date" content="2012-09-24T08:49:00Z"><meta name="meta:character-count" content="292432"><meta name="Template" content="Normal"><meta name="meta:save-date" content="2012-09-24T08:49:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-09-24T08:49:00Z"><meta name="Edit-Time" content="18600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-09-24T07:35:00Z"><meta name="Last-Printed" content="2012-09-21T09:28:00Z"><meta name="meta:last-author" content="a.zoudiari"><meta name="Comments" content=""><meta name="Creation-Date" content="2012-09-24T07:35:00Z"><meta name="xmpTPg:NPages" content="1"><meta name="resourceName" content="18-9-2012.doc"><meta name="Last-Author" content="a.zoudiari"><meta name="w:comments" content=""><meta name="Character Count" content="292432"><meta name="Page-Count" content="1"><meta name="Revision-Number" content="16"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 18/9/12                                                                                σελ.5
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΚΘ΄
Τρίτη  18 Σεπτεμβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Άδεια απουσίας του Βουλευτή κ. Β. Κατριβάνου, σελ. 
3. Επί διαδικαστικού θέματος, σελ. 
4. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί της αρχής του σχεδίου νόμου του Υπουργείου Οικονομικών: &quot;Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις&quot;, σελ. 
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ., σελ. 
ΚΟΛΛΙΑ-ΤΣΑΡΟΥΧΑ Μ., σελ. 
ΜΑΡΚΟΓΙΑΝΝΑΚΗΣ Χ., σελ.

ΟΜΙΛΗΤΕΣ

Α. Επί διαδικαστικού θέματος:
ΒΟΡΙΔΗΣ Μ. , σελ.
ΓΕΩΡΓΙΑΔΗΣ Σ. , σελ.
ΓΡΗΓΟΡΑΚΟΣ Λ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΟΥΣΟΥΡΟΥΛΗΣ Κ. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΤΣΟΥΚΑΛΗΣ Ν. , σελ.
ΧΑΛΒΑΤΖΗΣ Σ. , σελ.

Β. Επί προσωπικού θέματος:
ΓΕΩΡΓΙΑΔΗΣ Σ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΛΛΙΑ-ΤΣΑΡΟΥΧΑ Μ. , σελ.

Γ. Επί του σχεδίου νόμου του Υπουργείου Οικονομικών:
ΑΣΗΜΑΚΟΠΟΥΛΟΥ  Ά. , σελ.
ΑΥΓΕΝΑΚΗΣ Ε. , σελ.
ΒΑΛΑΒΑΝΗ  Ό. , σελ.
ΒΕΣΥΡΟΠΟΥΛΟΣ Α. , σελ.
ΒΟΡΙΔΗΣ Μ. , σελ.
ΓΕΛΑΛΗΣ Δ. , σελ.
ΓΕΩΡΓΙΑΔΗΣ Σ. , σελ.
ΓΙΑΤΑΓΑΝΑ Χ. , σελ.
ΓΚΟΚΑΣ Χ. , σελ.
ΓΛΕΖΟΣ Ε. , σελ.
ΔΕΡΜΙΤΖΑΚΗΣ Κ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΝΤΟΝΗΣ Χ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΠΟΥΛΟΣ Κ. , σελ.
ΜΙΧΕΛΑΚΗΣ Ι. , σελ.
ΜΙΧΕΛΟΓΙΑΝΝΑΚΗΣ Ι. , σελ.
ΜΟΥΣΟΥΡΟΥΛΗΣ Κ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΠΑΠΠΑΣ Χ. , σελ.
ΠΑΥΛΟΠΟΥΛΟΣ Π. , σελ.
ΣΑΜΟΪΛΗΣ Σ. , σελ.
ΣΤΑΪΚΟΥΡΑΣ Χ. , σελ.
ΤΣΟΥΚΑΛΗΣ Ν. , σελ.
ΧΑΛΒΑΤΖΗΣ Σ. , σελ.
ΧΡΥΣΟΒΕΛΩΝΗ Μ. , σελ.
ΧΡΥΣΟΧΟΪΔΗΣ Μ. , σελ.

ΠΡΑΚΤΙΚΑ ΒΟΥΛΗΣ
ΙE΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ  A΄
ΣΥΝΕΔΡΙΑΣΗ  ΚΘ΄
Τρίτη 18 Σεπτεμβρίου 2012
Αθήνα, σήμερα στις 18 Σεπτεμβρίου 2012, ημέρα Τρίτη και ώρα 18.07΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΛΕΩΝΙΔΑ ΓΡΗΓΟΡΑΚΟΥ .
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Χρήστο Γκόκα, Βουλευτή Άρτας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  οι Σύλλογοι Διδασκόντων πανεπιστημίων, ΤΕΙ, ΕΕΔΙΠ και ερευνητών της Περιφέρειας Κρήτης αιτούνται την αξιοπρεπή χρηματοδότηση των πανεπιστημιακών Ιδρυμάτων και των ερευνητικών κέντρων του νομού.
2) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία  το Διοικητικό Συμβούλιο του Ιδρύματος «Ορφανοτροφείο Βόλου» Νομού Μαγνησίας αιτείται την εξεύρεση λύσης σε σοβαρά ζητήματα νομικού πλαισίου και οργανωτικής δομής του ιδρύματος για τη διασφάλιση της εύρυθμης λειτουργίας του. 
3) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία  η Εθνική Συνομοσπονδία Ατόμων με Αναπηρία, αιτείται να οριστικοποιηθεί η καταβολή σύνταξης αναπηρίας της κ. Βασιλικής Σιάμου από το ΙΚΑ.
4) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία   αιτείται την ολοκλήρωση του έργου αναστύλωσης της Ακρόπολης Σμαριού του Νομού Ηρακλείου Κρήτης.
5) Οι Βουλευτές, Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία  το Εργατικό Κέντρο Νομού Σάμου καταγγέλει την ουσιαστική έλλειψη ιατροφαρμακευτικής περίθαλψης για τους εργαζομένους και τους συνταξιούχους που αναγκάζονται να πληρώνουν οι ίδιοι τις εξετάσεις και τα φάρμακα.
6) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  η κ. Ασημίνα Βλαχογιάννη αιτείται να διαγραφεί από τα μητρώα ασφαλισμένων Οργανισμού Ασφάλισης Ελευθέρων Επαγγελματιών, ώστε να ισχύει μόνο η ασφάλισή της στο ΙΚΑ.
7) Η Βουλευτής Β΄ Αθηνών κ. ΣΟΦΙΑ ΣΑΚΟΡΑΦΑ κατέθεσε αναφορά με την οποία  ο κ. Ιάσονας Τάχου αιτείται τη μετεγγραφή του από την Αθήνα στη Θεσσαλονίκη, λόγω αδυναμίας της οικογένειάς του να καλύψει τα έξοδα σπουδών του.
8) Ο Βουλευτής Νομού Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία  ο Δήμαρχος Μαραθώνος Νομού Αττικής αιτείται την πρόσληψη πέντε επικουρικών ιατρών για την ομαλή λειτουργία του Κέντρου Υγείας Νέας Μάκρης.
9) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Πρόεδρος της Δημοτικής Κοινότητας Θηρασίας Νομού Κυκλάδων, διαμαρτύρεται για την παντελή απουσία ιατρού στο νησί, παρά τη δυνατότητα στελέχωσης του τοπικού γραφείου με δύο ιατρούς.
10) Η Βουλευτής Β΄ Αθηνών κ. ΣΟΦΙΑ ΣΑΚΟΡΑΦΑ κατέθεσε αναφορά με την οποία οι επιτυχόντες  του διαγωνισμού δικαστικών υπαλλήλων έτους 2009 αιτούνται την άμεση πρόσληψη των πενήντα υπολειπόμενων επιτυχόντων του γραπτού διαγωνισμού.
11) Ο Βουλευτής Β΄ Θεσσαλονίκης κ. ΣΑΒΒΑΣ ΑΝΑΣΤΑΣΙΑΔΗΣ κατέθεσε αναφορά με την οποία αιτείται την οριστική επίλυση του προβλήματος σύνθεσης του πληρώματος των οστρακοαλιευτικών σκαφών.
12) Η Βουλευτής Β΄ Αθηνών κ. ΣΟΦΙΑ ΣΑΚΟΡΑΦΑ κατέθεσε αναφορά με την οποία  η κ. Μαρία Οικονομίδου αιτείται την εισαγωγή της σε ΤΕΙ της Θεσσαλονίκης λόγω αδυναμίας κάλυψης των εξόδων από την πολύτεκνη οικογένειά της.
13) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  ο Σύλλογος Γονέων του Μουσικού Σχολείου Ηρακλείου Κρήτης παραθέτει τα προβλήματα λειτουργίας του εν λόγω σχολείου και αιτείται ενημέρωσης για τις ενέργειες στις οποίες προτίθεται να προβεί η πολιτεία.
14) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  το Σωματείο Συνταξιούχων ΟΑΕΕ ΄Εδεσσας και Περιχώρων, εκφράζει την έντονη διαμαρτυρία του για τα οικονομικά μέτρα και αιτείται την αποτροπή ψήφισης νέων.
15) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  ο Σύλλογος Γονέων και Κηδεμόνων «9 Μούσες» του Καλλιτεχνικού Σχολείου Νομού Ηρακλείου αιτείται τη στελέχωση του σχολείου με επιπλέον επιστημονικό προσωπικό.
16) Οι Βουλευτές, Πρεβέζης κ. ΚΩΝΣΤΑΝΤΙΝΟΣ ΜΠΑΡΚΑΣ και Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία ο Σύλλογος Γονέων με Τρία Παιδιά Νομού Πρέβεζας, παραθέτει σειρά προβλημάτων που δημιουργεί το δημογραφικό ζήτημα στο νομό και αιτείται τη μη περικοπή των επιδομάτων των τριτέκνων.
17) Οι Βουλευτές, Δωδεκανήσου κ. ΔΗΜΗΤΡΗΣ ΓΑΚΗΣ και Νομού Αττικής κ. ΑΘΑΝΑΣΙΟΣ (ΝΑΣΟΣ) ΑΘΑΝΑΣΙΟΥ κατέθεσαν αναφορά με την οποία  ο Δήμαρχος Κάσου Νομού Δωδεκανήσου, τονίζει τις δραματικές ανάγκες του νησιού σε διοικητικό προσωπικό  που, ως νησιωτική περιοχή, χρήζει ειδικής κρατικής μέριμνας.
18) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Πανελλήνια Ομοσπονδία Γραφείων Ιδιοκτητών Ενοικιάσεως Αυτοκινήτων και Δικύκλων  αιτείται την υπαγωγή των επιχειρήσεων ενοικιάσεως αυτοκινήτων σε ειδικό καθεστώς ως εκμισθούμενα και την καταβολή των τελών κυκλοφορίας μόνο κατά το χρονικό διάστημα που το όχημα είναι σε κυκλοφορία.
19) Οι Βουλευτές, Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  ο Σύλλογος Πολύτεκνων Γονέων Νομού Ηρακλείου, διατυπώνει απόψεις και αιτήματα σχετικά με τα πολυτεκνικά επιδόματα, τις μετεγγραφές πολύτεκνων φοιτητών και τα προϊόντα παρεμβάσεως της Ευρωπαϊκής Ένωσης.
20) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο Σύλλογος Πολύτεκνων Γονέων Νομού Ηρακλείου, αιτείται την επίλυση θεμάτων που αφορούν τα πολυτεκνικά επιδόματα, τις μετεγγραφές φοιτητών πολύτεκνων οικογενειών και τη διανομή προϊόντων παρέμβασης της Ευρωπαϊκής Ένωσης.
21) Οι Βουλευτές, Ηρακλείου κ. ΜΙΧΑΗΛ ΚΡΙΤΣΩΤΑΚΗΣ, και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  ο Δήμος Βιάννου Νομού Ηρακλείου ζητεί να ενημερωθεί για τις διαδικασίες που θα ακολουθηθούν ώστε οι ελαιοπαραγωγοί να αποζημιωθούν για την ηρτημένη εσοδεία έτους 2012 και να ασφαλιστούν για τις χρονιές 2013 και 2014.
22) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Ομοσπονδία Αναπήρων και Θυμάτων Πολέμου Κρήτης, αιτείται την άμεση έγκριση και καταβολή του επιδόματος οικονομικής αρωγής.
23) Η Βουλευτής Β΄ Αθηνών κ. ΕΛΕΝΗ ΖΑΡΟΥΛΙΑ κατέθεσε αναφορά με την οποία  ο Σύνδεσμος Ελληνικών Γυμναστικών και Αθλητικών Σωματείων, αιτείται την επίλυση ζητημάτων που αφορούν τη διοίκηση του ΣΕΓΑΣ και άλλων αθλητικών σωματείων, καθώς  και την οικονομική τους διαφάνεια.
24) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Περιφερειάρχης Κρήτης, ο Πρόεδρος Περιφερειακής Ένωσης Δήμων Κρήτης και ο Πρόεδρος Δ.Σ. Παγκρήτιαs Συνεταιριστικήs Τράπεζαs αιτούνται την άμεση αδειοδότητη από την ΡΑΕ της επένδυσης της  «Παγκρήτια Ανανεώσιμες» και την εξαίρεσή της από την αναστολή αξιολόγησης σχετικών αιτημάτων από την εν λόγω αρχή.
25) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία η Ομοσπονδία Βενζινοπωλών Ελλάδος αιτείται την εξεύρεση λύσης, σχετικά με την καταβολή προστίμων που επιβάλλονται σε περίπτωση εκπρόθεσμης καταχώρησης φορολογικών παραστατικών συναλλαγής πετρελαίου θέρμανσης στο σύστημα «ΗΦΑΙΣΤΟΣ». 
26) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  ο Σύλλογος Γονέων Τριών Τέκνων Επαρχίας Εδέσσης «ΟΙ ΤΡΕΙΣ ΙΕΡΑΡΧΕΣ» αιτείται την πλήρη εξομοίωση των τρίτεκνων οικογενειών με τις πολύτεκνες οικογένειες.
27) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία  ο Δήμος Σοφάδων της Περιφερειακής Ενότητας Καρδίτσας αιτείται την επίλυση προβλήματος σχετικά με εγγραφή αθίγγανων μαθητών.
28) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  ο Δήμαρχος Τριφυλίας Νομού Μεσσηνίας  εκφράζει την αντίθεσή του στην ενδεχόμενη αναστολή λειτουργίας της ΔΟΥ Κυπαρισσίας.
29) Ο Βουλευτής Καρδίτσης κ. ΠΑΥΛΟΣ ΣΙΟΥΦΑΣ κατέθεσε αναφορά με την οποία   αιτείται την επανεξέταση του Προγράμματος Αγροτικής Ανάπτυξης 2007-2013 «Πρώτη Διάσωση Γεωργικών Γαιών». 
30) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  ο Δήμαρχος Τριφυλίας Νομού Μεσσηνίας αιτείται τη συνέχιση λειτουργίας του Νοσοκομείου Κυπαρισσίας και την μη υποβάθμισή του σε κέντρο υγείας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 381/25-07-2012 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. ΓρΓΓΠ 0000969ΕΞ 2012/17-8-2012 έγγραφο από τον Υπουργό Οικονομικών  η ακόλουθη απάντηση:
�
2. Στην με αριθμό 748/07-08-2012 ερώτηση των Βουλευτών κυρίων Καραθανασόπουλου Νικολάου, Γερασιμίδου Ελένη και Μωραΐτη Νικολάου δόθηκε με το υπ’ αριθμ. ΥΠ.ΠΑΙ.Θ.Π.Α/ΓΡ.Α.Υ/Κ.Ε./16/28-08-2012 έγγραφο από τον Αναπληρωτή Υπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:
�
3. Στην με αριθμό 763/09-08-2012 ερώτηση των Βουλευτών κυρίων Διακάκη Μαρία και Κριτσωτάκη Μιχαήλ δόθηκε με το υπ’ αριθμ. 916/28-08-2012 έγγραφο από τον Υπουργό Εσωτερικών η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Η πρώτη με αριθμό 756/9-8-2012 ερώτηση πρώτου κύκλου του Βουλευτή Νομού Λάρισας της Νέας Δημοκρατίας κ. Χρήστου Κέλλα προς τον Υπουργό Υγείας, σχετικά με την παροχή υπηρεσιών υγείας από πανεπιστημιακούς ιατρούς του ΕΣΥ σε ιδιωτικές κλινικές και θεραπευτήρια δεν συζητείται λόγω κωλύματος του κυρίου Υπουργού και διαγράφεται. 
Η δεύτερη με αριθμό 473/27-7-2012 ερώτηση πρώτου κύκλου του Βουλευτή Νομού Κυκλάδων του Συνασπισμού Ριζοσπαστικής Αριστεράς- Ενωτικού Κοινωνικού Μετώπου κ. Νικολάου Συρμαλένιου προς τον Υπουργό Υγείας, σχετικά με την επίλυση των προβλημάτων που απασχολούν το Νοσοκομείο- Κέντρο Υγείας Νάξου, δεν συζητείται λόγω κωλύματος του κυρίου Υπουργού και διαγράφεται. 
Η τρίτη με αριθμό 484/30-7-2012 ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το νέο πρόγραμμα «Φροντίδα κατ’ οίκον» που υλοποιούν οι δημοτικές επιχειρήσεις των δήμων, δεν συζητείται λόγω κωλύματος του κυρίου Υπουργού και διαγράφεται. 
Η τέταρτη με αριθμό 490/30-7-2012 ερώτηση πρώτου κύκλου της Βουλευτού Νομού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Υγείας, σχετικά με την πρόσληψη των επικουρικών γιατρών στο Μποδοσάκειο Γενικό Νοσοκομείο Πτολεμαϊδας, δεν συζητείται λόγω κωλύματος του κυρίου Υπουργού και διαγράφεται. 
Η πέμπτη με αριθμό 793/13-8-2012 ερώτηση πρώτου κύκλου του Βουλευτή Επικρατείας του Λαϊκού Συνδέσμου- Χρυσή Αυγή κ. Χρήστου Παππά προς τον Υπουργό Οικονομικών, σχετικά με το κόστος της λαθρομετανάστευσης για την οικονομία της χώρας, δεν συζητείται λόγω κωλύματος του κυρίου Υπουργού. 
Η έκτη με αριθμό 581/31-7-2012 ερώτηση πρώτου κύκλου του Βουλευτή Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Υγείας, σχετικά με την ενίσχυση με ιατρικό προσωπικό του Κέντρου Υγείας Λαυρίου, δεν συζητείται λόγω κωλύματος του κυρίου Υπουργού και διαγράφεται. 
Η έβδομη με αριθμό 252/19-7-2012 ερώτηση πρώτου κύκλου του Βουλευτή Νομού Λάρισας του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Υγείας, σχετικά με την επίλυση των προβλημάτων που απασχολούν το Γενικό Νοσοκομείο Λάρισας, δεν συζητείται λόγω κωλύματος του κυρίου Υπουργού και διαγράφεται. 
Η πρώτη με αριθμό 379/25-7-2012 ερώτηση δεύτερου κύκλου της Βουλευτού Νομού Σάμου του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αγνής Καλογερή προς τον Υπουργό Υγείας, σχετικά με την επίλυση των προβλημάτων που απασχολούν το Νοσοκομείο Σάμου, δεν συζητείται λόγω κωλύματος του κυρίου Υπουργού και διαγράφεται. 
Η Βουλευτής του ΣΥΡΙΖΑ κ. Βασιλική Κατριβάνου ζητεί άδεια απουσίας της στο εξωτερικό από 28 Σεπτεμβρίου 2012 έως 9 Οκτωβρίου 2012 λόγω επίσκεψης στις ΗΠΑ και στο Μεξικό. Η Βουλή εγκρίνει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς η Βουλή ενέκρινε τη ζητηθείσα άδεια. 
Κύριοι συνάδελφοι, επειδή δεν έχει φτάσει ακόμα ο κύριος Υπουργός θα διακόψουμε για λίγο προκειμένου να συνεχίσουμε μετά τη νομοθετική μας εργασία. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Επαναλαμβάνεται η διακοπείσα συνεδρίαση.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων, που είναι γραμμένα στην ημερήσια διάταξη.
Υπουργείου Οικονομικών
Μόνη συζήτηση επί της αρχής, των άρθρων και του συνόλου του σχεδίου νόμου: «Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις».
Το νομοσχέδιο θα συζητηθεί κατά τη σημερινή συνεδρίαση.
Υπουργείου Εσωτερικών.
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Πράξης Νομοθετικού Περιεχομένου «Λήψη μέτρων για την άμεση αποκατάσταση των ζημιών που προκλήθηκαν από τα γεγονότα της 12ης Φεβρουαρίου στο κέντρο των Αθηνών»».
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΜΕΡΙΚΟΙ ΒΟΥΛΕΥΤΕΣ</Parlmember>: Κρατείται.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το νομοσχέδιο κρατήθηκε και θα συζητηθεί κατά τη συνήθη διαδικασία.
Κύριοι συνάδελφοι, επανερχόμεθα στο νομοσχέδιο του Υπουργείου Οικονομικών.
Μόνη συζήτηση επί της αρχής, των άρθρων και του συνόλου του σχεδίου νόμου: «Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις».
Η Διάσκεψη των Προέδρων αποφάσισε στη συνεδρίασή της, της 13-9-2012 τη συζήτηση του νομοσχεδίου σε δύο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής. Στην αυριανή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα.
Κατά τη συζήτηση του νομοσχεδίου του Υπουργείου Οικονομικών «Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις» από την πλευρά του ΠΑΣΟΚ ορίζεται ως ειδικός αγορητής ο Βουλευτής κ. Χρήστος Γκόκας.
Επίσης, κατά τη συζήτηση του ίδιου νομοσχεδίου του Υπουργείου Οικονομικών εκ μέρους των Ανεξαρτήτων Ελλήνων ορίζεται ως ειδικός αγορητής ο Βουλευτής κ. Κωνσταντίνος Μαρκόπουλος.
Από το Λαϊκό Σύνδεσμο-Χρυσή Αυγή κατά τη συζήτηση του ίδιου σχεδίου νόμου του Υπουργείου Οικονομικών ορίζεται ως ειδικός αγορητής ο Βουλευτής Β΄ Αθηνών κ. Ηλίας Παναγιώταρος και ως Κοινοβουλευτικός Εκπρόσωπος ο Βουλευτής Επικρατείας κ. Χρήστος Παππάς. 
Από τη Δημοκρατική Αριστερά κατά τη συζήτηση του ίδιου σχεδίου νόμου του Υπουργείου Οικονομικών ορίζεται ως ειδικός αγορητής ο Βουλευτής Ηρακλείου κ. Ιωάννης Μιχελογιαννάκης.
Τέλος, από την Κοινοβουλευτική Ομάδα του Κομμουνιστικού Κόμματος Ελλάδας κατά τη συζήτηση του νομοσχεδίου του Υπουργείου Οικονομικών «Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις» ορίζεται ως ειδικός αγορητής ο Βουλευτής κ. Νικόλαος Καραθανασόπουλος.
Το λόγο έχει τώρα ο Αναπληρωτής Υπουργός Οικονομικών κ. Σταϊκούρας, για να κάνει κάποιες νομοτεχνικές βελτιώσεις.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ευχαριστώ πολύ, κύριε Πρόεδρε.
Θα ήθελα να καταθέσω κάποιες νομοτεχνικές βελτιώσεις στο εν λόγω νομοσχέδιο του Υπουργείου Οικονομικών. Θα ήθελα να καταθέσω κάποιες νομοτεχνικές βελτιώσεις στα δύο πρώτα άρθρα και θέλω να δώσω μια ερμηνεία. 
Στο πρώτο άρθρο, που είναι οι δημοσιονομικοί έλεγχοι και επειδή ετέθη μία σχετική πρόταση από τη ΔΗΜΑΡ, για λόγους εξασφάλισης απόλυτης διαφάνειας στη λειτουργία της επιτροπής συντονισμού ελέγχων και εν γένει της διαδικασίας διεξαγωγής των δημοσιονομικών ελέγχων και αξιολόγησης των αποτελεσμάτων αυτής, εισάγεται η θέσπιση υποχρέωσης υποβολής ετήσιας έκθεσης, όπως ήταν η  πρόταση, προς τον Πρωθυπουργό και Πρόεδρο της Βουλής με κοινοποίηση  στα μέλη του Υπουργικού Συμβουλίου. Ήταν μία πρόταση που κατέθεσε η ΔΗΜΑΡ και ενσωματώνεται στο νομοσχέδιο. 
Επίσης, υπάρχει μία νομοτεχνική βελτίωση για να περιλαμβάνονται και τα νομικά πρόσωπα των ΟΤΑ στο  άρθρο 2 και έχει προστεθεί κάτι σε ό,τι αφορά τις ανεξάρτητες αρχές, η παράταση της σχετικής προθεσμίας κατά τρεις μήνες. 
Τα καταθέτω στα Πρακτικά. 
(Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελίδες 12-14)</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Τέλος, επειδή έγινε πολύ συζήτηση στην επιτροπή για το άρθρο 8, το οποίο αφορά το Υπουργείο Μακεδονίας και Θράκης και ένα συγκεκριμένο κωδικό για δαπάνες εθνικού και αναπτυξιακού χαρακτήρα, δόθηκαν οι σχετικές απαντήσεις  από τον αρμόδιο Υπουργό.
 Υπήρξε αναφορά ότι δεν αφορά απόρρητες δαπάνες. Υπήρξε αναφορά ότι οι προτεινόμενες δαπάνες θα ενταλματοποιούνται από την ΥΔΕ Θεσσαλονίκης με τις ίδιες διαδικασίες όλων των δαπανών. Υπήρξε αναφορά ότι οι προτεινόμενες δαπάνες θα βαρύνουν πιστώσεις του προϋπολογισμού της πρώην Γενικής Γραμματείας Μακεδονίας και Θράκης. Παρά ταύτα, η Κυβέρνηση λαμβάνοντας υπ&apos; όψιν τις ενστάσεις που έχουν διατυπωθεί, αποσύρει το εν λόγω άρθρο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ να διανεμηθούν στους συναδέλφους. 
Το λόγο έχει η εισηγήτρια της Νέας Δημοκρατίας κ. Άννα-Μισέλ Ασημακοπούλου.</ChairmanSpeech> 
<Speech><Parlmember>ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ</Parlmember>: Ευχαριστώ κύριε Πρόεδρε. 
Κυρίες και κύριοι συνάδελφοι, συζητούμε σήμερα το σχέδιο νόμου με τίτλο: «Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις». Κανείς, νομίζω δεν αμφισβητεί ότι σήμερα πιο πολύ από ποτέ η δημοσιονομική εξυγίανση αποτελεί ένα επιτακτικό αίτημα του συνόλου της ελληνικής κοινωνίας. 
Ο αυτονόητος αυτός στόχος σε όλες του τις εκφάνσεις είτε θα το πείτε νοικοκύρεμα του δημόσιου τομέα είτε περικοπή σπατάλης είτε διαφάνεια, ακόμα και εντιμότητα στο δημόσιο βίο, κατέστη πλέον πρωταρχικό λαϊκό ζητούμενο με την κατανόηση ότι αποτελεί κομβικό σημείο έναρξης της εξόδου της χώρας μας από την κρίση. 
Από τον τίτλο και μόνο του νομοσχεδίου είναι εμφανές ότι κινείται στην κατεύθυνση της εκπλήρωσης μιας κεντρικής δέσμευσης της Κυβέρνησης, ήτοι να πετύχει τον εξορθολογισμό των δημοσίων δαπανών. Αυτό γίνεται ως μέρος της εθνικής προσπάθειας να υπάρξει σύζευξη της δημοσιονομικής προσαρμογής με την επανεκκίνηση της οικονομίας, ώστε να ξεφύγουμε από το φαύλο κύκλο των ελλειμμάτων και της ύφεσης. Ο εξορθολογισμός αυτός επιτυγχάνεται με δύο άρρηκτα, αλληλένδετα εργαλεία. Από τη μία πλευρά, έχουμε την περιστολή των δημοσίων δαπανών και από την άλλη, έχουμε τον εκσυγχρονισμό των ελεγκτικών μηχανισμών .
Ξεκινώ με απλά λόγια λέγοντας ότι το πρώτο βήμα στο νοικοκύρεμα είναι να δεις πού υπάρχει σπατάλη, πού μπορείς να κάνεις οικονομία και για να το πετύχεις αυτό θα πρέπει να έχεις και κάποια μορφή ελέγχου. Γιατί ο έλεγχος είναι  αυτός που θα σου δώσει εικόνα για το που βρίσκεσαι, για να μπορέσεις να αποφασίσεις πώς θα κινηθείς στο μέλλον και να δεις και αποτέλεσμα. Έτσι θα γίνει το πρώτο βήμα για να έλθουν καλύτερες μέρες.
Το σχέδιο νόμου είναι εξαιρετικά σαφές και ευνόητο, οπότε αναφέρομαι επιγραμματικά στα βασικά άρθρα, αφού, όπως είπε και ο Πρόεδρος, αύριο θα συνεχίσουμε με τη συζήτηση στα επιμέρους άρθρα. 
Στο πρώτο σκέλος, λοιπόν, στην περικοπή των δαπανών και συγκεκριμένα στο άρθρο 2, μειώνονται τα μισθώματα που καταβάλλουν το ελληνικό δημόσιο και οι φορείς του δημοσίου για τη μίσθωση ακινήτων στα οποία στεγάζονται οι υπηρεσίες τους. Αυτό γίνεται με μία προοδευτική κλίμακα, επιφέροντας μία μείωση των δημοσίων δαπανών που το Γενικό Λογιστήριο του Κράτους υπολογίζει ότι είναι γύρω στα 15 εκατομμύρια ευρώ. Πέραν του ποσού αυτού ως νούμερο, εγώ θα πω απλώς ότι η έναρξη της περιστολής από τα μισθώματα είναι και λογική και κατανοητή και βεβαίως συνάδει με την πρακτική στην αγορά. 
Στην επεξεργασία στην αρμόδια επιτροπή ακούσαμε εδώ πολλές αντιρρήσεις με βάσει το πάγιο αίτημα, το οποίο όλοι συμμεριζόμαστε, να αρχίσουμε να αξιοποιούμε επιτέλους, τα ακίνητα του δημοσίου για τη στέγαση των υπηρεσιών. Θα πω μόνο ότι και ο Πρωθυπουργός αλλά και ο κ. Βρούτσης έχουν διατάξει να καταγράψουμε όλα τα ακίνητα του δημοσίου και βεβαίως το γεγονός ότι αυτήν τη στιγμή μειώνουμε τα μισθώματα δεν εμποδίζει τον απώτερο στόχο, ο οποίος είναι και ο σωστός, δηλαδή, να αξιοποιήσουμε την ακίνητη περιουσία του δημοσίου και γι’ αυτόν το λόγο. 
Στη συνέχεια της οδηγίας του Πρωθυπουργού, του κ. Αντώνη Σαμαρά, για μείωση της δημόσιας δαπάνης για τη λειτουργία του πολιτικού συστήματος και της πολιτικής διοίκησης της χώρας, με το άρθρο 3 καταργούνται τα έξοδα παράστασης του Προέδρου της Βουλής, του Προέδρου της Κυβέρνησης, των μελών του Υπουργικού Συμβουλίου και του Αρχηγού της Αξιωματικής Αντιπολίτευσης. 
Εδώ έχουμε και μία τροπολογία, με την οποία η μηνιαία χορηγία του Προέδρου της Δημοκρατίας μειώνεται στο μισό και καταργούνται και τα μηνιαία έξοδα παράστασης, συμπαρασύροντας τη μηνιαία αποζημίωση και των πρώην Προέδρων της Δημοκρατίας. Σημειώνω εδώ ότι στο ίδιο πνεύμα με αυτά, ο Αναπληρωτής Υπουργός Οικονομικών κ. Σταϊκούρας έχει υπογράψει υπουργικές αποφάσεις με τις οποίες μειώνονται οι αποδοχές των γενικών και ειδικών γραμματέων των Υπουργείων, των γενικών γραμματέων των αποκεντρωμένων διοικήσεων και στελεχών της τοπικής αυτοδιοίκησης. 
Το Γενικό Λογιστήριο του Κράτους, εκτιμά ότι από τις ρυθμίσεις αυτές θα προκύψει μία περιστολή της δημόσιας δαπάνης στο επίπεδο των 10 εκατομμυρίων ευρώ. Εδώ τώρα, όταν κοιτάζει κανείς πέρα βέβαια από το ποσό, κατανοεί ότι η κίνηση αυτή έχει όχι μόνο ουσία και οικονομικό αποτέλεσμα αλλά βεβαίως και συμβολικό χαρακτήρα. Συμβολίζει την ηθική επιταγή το πολιτικό προσωπικό της χώρας να συμμετέχει στις θυσίες του ελληνικού λαού. Αυτή είναι μία διεθνής πρακτική που ακολουθούμε και μας βοηθά επίσης να ανακτήσουμε τη χαμένη αξιοπιστία μας στο εξωτερικό. Και όπως είπε και ο Πρωθυπουργός στη ΔΕΘ, στις δύσκολες στιγμές η ηγεσία μίας χώρας οφείλει να δίνει πρώτη το παράδειγμα.
Με τα άρθρα 10 έως 13, επιτυγχάνεται μία περαιτέρω περιστολή δαπανών, αλλά και ένα νοικοκύρεμα, ένας εξορθολογισμός λειτουργίας του δημοσίου με καταργήσεις γραμματειών. Η ειδική υπηρεσία διαχείρισης του «Ψηφιακή Σύγκλιση» μεταφέρεται στη Γενική Γραμματεία Επενδύσεων και Ανάπτυξης του ΥΠΑΝ και καταργείται η θέση του γενικού γραμματέα. Η Υπηρεσία Εποπτείας της Αγοράς μεταφέρεται στη Γενική Γραμματεία Καταναλωτή και καταργείται και αυτός ο ειδικός γραμματέας. Η Ειδική Γραμματεία Διεθνούς Ενεργειακής Πολιτικής καταργείται και μεταφέρονται οι αρμοδιότητές της στη Διεύθυνση Δημοσίων Σχέσεων και Διεθνών Δραστηριοτήτων στο ΥΠΕΚΑ. Καταργείται και αυτή η θέση γραμματέα και καταργείται και η θέση του μετακλητού ειδικού γραμματέα της Ειδικής Γραμματείας Διοικητικής Μεταρρύθμισης. Και εδώ, λοιπόν, έχουμε κινήσεις στη σωστή κατεύθυνση, οι οποίες συνοδεύονται και από παρόμοιες πράξεις, όπως είναι η κατάργηση της Ειδικής Γραμματείας του ΕΣΠΑ και της Ειδικής Γραμματείας για την Ανταγωνιστικότητα. Περαιτέρω κινήσεις αναμένουμε σύντομα, εξ ου και συγκροτήθηκε και ορίστηκε επιτροπή με αντικείμενο την αξιολόγηση των δομών των οργανικών μονάδων των Υπουργείων. 
Μια απλή περιήγηση, κυρίες και κύριοι, στο διαδίκτυο γενικώς αλλά και στη «ΔΙΑΥΓΕΙΑ» των Υπουργείων καταδεικνύει ότι υπάρχουν και άλλες κινήσεις περιστολής δημοσίων δαπανών. Αναφέρω ενδεικτικά: Δέσμευση πιστώσεων μη κυβερνητικών οργανώσεων και σωματείων. Παρακολούθηση και έλεγχος των ΔΕΚΟ και νομικών προσώπων ιδιωτικού δικαίου μέσω της αποστολής στοιχείων. Υποχρεωτική παραίτηση του Προέδρου της ΛΑΡΚΟ. Απογραφή συνταξιούχων. Εξοικονόμηση από τέλη κυκλοφορίας από το 2013. Εν κατακλείδι, με το παρόν νομοσχέδιο επιτυγχάνεται περιστολή δημοσίων δαπανών κατά 25 εκατομμύρια ευρώ. Θα μας λύσει αυτό το πρόβλημα; Όχι μόνο του. Αν μη τι άλλο,  όμως, αποδεικνύεται ότι η Κυβέρνηση έχει τη βούληση να μειώσει τις δαπάνες.
Και εκτός από τη βούλησή της, έχουμε και ενθαρρυντικά σημάδια ότι η έκβαση του εγχειρήματος είναι επιτυχής. 
Όπως ανακοίνωσε ο αρμόδιος Υπουργός πρόσφατα στην επιτροπή, τον Ιούλιο και τον Αύγουστο είχαμε μία περιστολή δαπανών της τάξης του 17,5% σε σχέση με τον περσινό αντίστοιχο μήνα, χωρίς καινούργια δύσκολα μέτρα και χωρίς να δημιουργηθούν ληξιπρόθεσμες οφειλές. Αυτό, λοιπόν, που συζητάμε σήμερα είναι ένα κομμάτι της πρωτοβουλίας που αναλαμβάνει η Κυβέρνηση. 
Περνάμε τώρα στο δεύτερο κομμάτι, δηλαδή τον έλεγχο. Με τις προτεινόμενες διατάξεις τροποποιείται ο ν. 3492/2006, βάσει του οποίου εισήχθη το πλαίσιο για την αναμόρφωση του ασκούμενου σήμερα δημοσιονομικού ελέγχου προς την κατεύθυνση προσαρμογής του στις διεθνώς αποδεκτές πρακτικές και τα ελεγκτικά πρότυπα αλλά και στα νέα δεδομένα της σημερινής δύσκολης εθνικής συγκυρίας. 
Ο νόμος προσαρμόζεται σε αυτά τα δεδομένα και επιτυγχάνει τα εξής: Πρώτον, τη μείωση του κόστους της ελεγκτικής διαδικασίας μέσα από τη συγχώνευση επιτροπών. Δεύτερον, την απλοποίηση και την ευελιξία της όλης λειτουργίας των ελεγκτικών σχημάτων μέσω της απλοποίησης των έκτακτων ελέγχων. Τρίτον, την ενεργοποίηση των υπηρεσιακών μονάδων που θα διεξάγουν τους ελέγχους μέσω της σύστασής τους με κοινές υπουργικές αποφάσεις –που είναι λιγότερο χρονοβόρο από τα προεδρικά διατάγματα- και τη στελέχωσή τους με υφιστάμενο προσωπικό χωρίς επιπλέον κόστος. 
Κάποιοι εξέφρασαν μία διαφορετική φιλοσοφία για το τι σημαίνει έλεγχος ή και έθεσαν θέμα ανεξαρτησίας των ελεγκτών. Εγώ, νομίζω, απλά ότι εδώ προτείνεται ένα λειτουργικά απλουστευμένο, ευέλικτο και λιγότερο δαπανηρό σύστημα το οποίο, μέσα από τις διαδικασίες, θα εγγυάται και την αποτελεσματικότητα, αλλά και τη διαφάνεια. 
Το κεφάλαιο Β΄ του νομοσχεδίου περιλαμβάνει διάφορες διατάξεις που αφορούν σε ρυθμίσεις των Υπουργείων Ναυτιλίας και Μακεδονίας και Θράκης. Το άρθρο 8, όπως είπε ο Υπουργός, αποσύρεται. Οι διατάξεις, λοιπόν, που μένουν περιλαμβάνουν την ίδρυση του πλωτού μουσείου «ΝΕΡΑΪΔΑ» ως νομικό πρόσωπο ιδιωτικού δικαίου, εποπτευόμενο από τον Υπουργό Ναυτιλίας και Παιδείας, τη νομιμοποίηση του συνόλου των εγκαταστάσεων της Ακαδημίας Εμπορικού Ναυτικού Μακεδονίας και ρυθμίσεις θεμάτων του Λιμενικού Σώματος και της Ελληνικής Ακτοφυλακής. 
Κύριε Πρόεδρε, δεν μακρηγορώ, παρ’ όλο που μου δώσατε το χρόνο, διότι, όπως προείπα, θεωρώ ότι το νοικοκύρεμα του δημόσιου τομέα αποτελεί όχι μόνο έναν από τους κύριους στόχους της Κυβέρνησης, αλλά και ένα βασικό ζητούμενο για όλους μας. 
Συνοψίζω, λοιπόν, λέγοντας τι επιτυγχάνεται με το σημερινό νομοσχέδιο. Πρώτον, ουσιαστική περιστολή δαπανών με τον απαιτούμενο συμβολισμό. Δεύτερον, σημαντικές εξορθολογιστικές λειτουργικές συγχωνεύσεις και τρίτον, καίριες παρεμβάσεις για την αποτελεσματική εφαρμογή δημοσιονομικών ελέγχων. 
Με λίγα λόγια, αρχίσαμε όπως πρέπει, αρχίσαμε με αυτά που πρέπει και αρχίσαμε από εμάς τους ίδιους. Προχωρώντας στη σωστή κατεύθυνση ενεργοποιούμε και ένα μηχανισμό ελέγχων που θα μας επιτρέπει και θα μας καθοδηγεί στην πορεία μας. 
Κυρίες και κύριοι συνάδελφοι, η βούληση για την προώθηση της δημοσιονομικής εξυγίανσης από την Κυβέρνηση αποδεικνύεται ότι είναι ισχυρή και το συζητούμενο σχέδιο νόμου αποδεικνύει ότι υπάρχει αταλάντευτη θέληση για την εφαρμογή της. 
Βεβαίως, η δημοσιονομική εξυγίανση ως βασική πολιτική επιλογή, για να μπορέσει να σταθεί η χώρα στα πόδια της, για να μπορέσει να νοικοκυρευτεί και να πορεύεται πλέον χωρίς δανεισμό, αν και αναγκαία συνθήκη, δεν είναι από μόνη της ικανή για να βγούμε από το αδιέξοδο. Για την έξοδο από την κρίση πρέπει να εφαρμόσουμε μέτρα και πολιτικές για την ενίσχυση της ρευστότητας, να τονώσουμε την αναπτυξιακή διαδικασία και να υλοποιήσουμε και τις διαρθρωτικές αλλαγές, αλλά και τις αποκρατικοποιήσεις. 
Η ευκαιρία, εν μέσω της οικονομικής κρίσης, έγκειται στην ωριμότητα των συνθηκών, οι οποίες μας επιτρέπουν να προωθήσουμε και να υλοποιήσουμε ταχύτατα τις αλλαγές αυτές, με αρωγό ένα μεγάλο και υγιές κομμάτι της ελληνικής κοινωνίας. 
Χωρίς υπερβολές, λοιπόν, και χωρίς μεγάλα λόγια, με συγκεκριμένες και μετρήσιμες ενέργειες, το σχέδιο νόμου που συζητάμε σήμερα ανοίγει ένα κεφάλαιο σημαντικών δημοσιονομικών αλλαγών, που έχει τη δυνατότητα να μας οδηγήσει στην εξυγίανση και σε βάθος χρόνου και στην ανάπτυξη. Προτείνω, λοιπόν, την υπερψήφιση του νομοσχεδίου, για να κάνουμε σήμερα ένα βήμα προς αυτήν την κατεύθυνση.
Και σε όσους θα πουν ότι το σημερινό νομοσχέδιο υπολείπεται ως προς τον τίτλο του ή ως προς την επίτευξη του απώτερου στόχου του θα πω εκ των προτέρων, καλύτερα να ανάψεις ένα κερί παρά να καταριέσαι το σκοτάδι.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε την κ. Ασημακοπούλου. 
Το λόγο έχει ο Βουλευτής του ΣΥΡΙΖΑ, του Νομού Λαρίσης, κ. Δημήτριος Γελαλής.
Ορίστε, κύριε συνάδελφε, έχετε το λόγο για δεκαπέντε λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΓΕΛΑΛΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, ο κύριος Υπουργός στην ομιλία παρουσίασης του νομοσχεδίου μας ανέφερε ότι η ύφεση στο δεύτερο τρίμηνο εκτοξεύτηκε στο 6%. Ανέφερε για την ανεργία το νέο, δεν ανέφερε το ποσοστό, είναι 54% η ανεργία των νέων. Είμαστε οι χρυσοί πρωταθλητές στην Ευρώπη. Η συνολική ανεργία ανέβηκε στο 24,5% με αναμενόμενη αύξηση 1% το μήνα. Αυτά τα στοιχεία πρέπει να αναφέρουμε στον ελληνικό λαό.
Μιλήσατε για ενίσχυση της ρευστότητας. Αυτό μόνο σαν κακόγουστο ανέκδοτο μπορεί να ακουστεί, γιατί το ακούμε εδώ και χρόνια τώρα. Οι πολίτες και οι επαγγελματίες που απευθύνονται στις τράπεζες για δάνεια το γνωρίζουν πολύ καλά. Είναι οι ίδιες οι τράπεζες τις οποίες εσείς ανακεφαλαιοποιήσατε με τα χρήματα που πληρώνει ο ελληνικός λαός με τα οποία όμως, αρνούνται να χρηματοδοτήσουν την πραγματική οικονομία. Η πραγματική οικονομία έχει στεγνώσει από ρευστό και εσείς εξαγγέλλετε τα ίδια και τα ίδια. Χωρίς να θέλω να γίνω προάγγελος κακών ειδήσεων σας λέω ότι ο λογαριασμός δεν βγαίνει. Το πρόγραμμα σας θα αποτύχει για ένα και βασικό λόγο. Ουκ αν λάβεις παρά του μη έχοντος.
Τα συνήθη υποζύγια που τόσα χρόνια φορολογούσατε, καταρρέουν.  Όπως είπε παλαιότερα λαϊκά ο κ. Λοβέρδος, «Δεν υπάρχει μια». Κάντε μια βόλτα στις εφορίες αν δεν θέλετε να στηριχτείτε στα επίσημα στοιχεία, τα οποία και αυτά είναι τραγικά, μιλήστε με τους πολίτες και θα καταλάβετε. Πηγαίνετε να εξηγήσετε στον άνεργο, στο συνταξιούχο και στο μισθωτό, με 40% μειωμένες αποδοχές, τα περί δημοσιονομικής προσαρμογής.
Πριν από μια εβδομάδα το ινστιτούτο ερευνών της ΓΣΕΕ παρουσίασε στοιχεία για την πορεία της ελληνικής οικονομίας μεταξύ των οποίων κυρίαρχη θέση έχουν η ανεργία, η δραματική μείωση του ΑΕΠ, η κατάρρευση του κοινωνικού κράτους και η κάθετη πτώση της αγοραστικής δύναμης των μισθωτών και των συνταξιούχων.
Συζητιέται τώρα το πακέτο των 11.500.000.000 ευρώ περικοπών που πρέπει να γίνουν προκειμένου η Ελλάδα να γίνει το καλό και υπάκουο παιδί της κ. Μέρκελ, ούτως ώστε να μας δοθεί η δόση των 31.500.000.000 ευρώ. 
Αναφέρω όλα τα παραπάνω, γιατί συζητάμε για ένα πολύχρωμο νομοσχέδιο, το οποίο υποτίθεται έχει σαν βάση την περιστολή δαπανών της Δημόσιας Διοίκησης. Ένα νομοσχέδιο που ασχολείται επιδερμικά με μέρος μόνο των δαπανών της Δημόσιας Διοίκησης, διότι το θέμα δεν είναι μόνο οι μειώσεις –θετικές σε κάποιες παραγράφους- αλλά χρειάζεται προσοχή γιατί πέρα από ένα σημείο, το αποτέλεσμα μπορεί να είναι αντίθετο και η Δημόσια Διοίκηση να αρχίσει να λειτουργεί με αρνητικούς ρυθμούς και σε λάθος κατεύθυνση.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, σας παρακαλώ. 
Κύριε συνάδελφε, σας παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΓΕΛΑΛΗΣ</Parlmember>: Πριν ακόμα ξεσπάσει η κρίση υποστηρίζαμε ότι πρέπει να γίνει εξυγίανση των δημοσίων οικονομικών, εξυγίανση του δημόσιου τομέα, ορθολογική διαχείριση του μηχανισμού, έτσι ώστε, από τις κινήσεις αυτές να προέλθει η μείωση των δαπανών αλλά και η είσπραξη εσόδων. 
Αν θέλουμε να μιλάμε για δημοσιονομική προσαρμογή, θα πρέπει να μιλάμε πρωτίστως για το θέμα των εσόδων, τα οποία έχουν πτωτική πορεία και δευτερευόντως για το θέμα των δαπανών, οι οποίες είναι στα επίπεδα του μέσου ευρωπαϊκού ορίου. Έτσι  ενώ το ποσοστό των δαπανών της Δημόσιας Διοίκησης σε σχέση με το ΑΕΠ ανέρχεται περίπου στο 11%, τα σοβαρά προβλήματα παραμένουν. Η διαφθορά, η διαπλοκή, η αδιαφάνεια είναι παρόντα.
Οι απρογραμμάτιστοι και αυθαίρετοι λειτουργοί της Κυβέρνησης, που έχει αρχίσει την παραγωγή πράξεων νομοθετικού περιεχομένου, η απουσία ορθολογικών και αποτελεσματικών λύσεων περιπλέκουν τα πράγματα και δεν οδηγούν στην ανάπτυξη και την έξοδο από την κρίση.
Χωρίς εναλλακτικές λύσεις, μόνο με την μείωση των αποδοχών των χαμηλόμισθων, των χαμηλοσυνταξιούχων και το κόψιμο των δαπανών της υγείας, της παιδείας και των κοινωνικών παροχών, οδηγείται την κοινωνία και τους συμπολίτες μας στην απόγνωση και την εξαθλίωση. Οδηγείτε τη χώρα σε τριτοκοσμικές συνθήκες και την οικονομία σε πλήρη διάλυση.
Το μεταπολεμικό κοινωνικό κράτος που δημιουργήθηκε μετά από συνεχείς αγώνες των εργαζομένων, προσπαθείτε να το διαλύσετε. Η προσπάθειά σας που εντάθηκε, όπως είναι φυσικό, την περίοδο της κρίσης είχε αποτέλεσμα. Καταφέρατε να διαλύσετε το κοινωνικό κράτος. 
Είστε η πιο στυγνή έκφραση του νεοφιλελευθερισμού στην Ευρωπαϊκή Ένωση, καλοί και πειθήνιοι μαθητές αλλά και συνεργάτες των τροικανών. Εφαρμόζετε αυτά που μαζί έχετε αποφασίσει και που σίγουρα υπέρ των συμφερόντων του λαού δεν είναι. Είστε συνένοχοι. Είστε ενάντια στο λαό και υπέρ των πλουσίων τους οποίους αφήνετε νόμιμα και μόνιμα να φοροδιαφεύγουν, τους οποίους στηρίζετε με άμεσο και έμμεσο τρόπο -τελευταίο παράδειγμα είναι το ξεπούλημα της Αγροτικής Τράπεζας- την ίδια ώρα που επιμένετε στις περικοπές μισθών και κοινωνικών παροχών. 
Ελπίζετε ότι θα πάρετε ένα καλό λόγο και ένα χτύπημα στην πλάτη από τους εντολοδόχους σας, την τρόικα. Έχετε αναγάγει την επιμήκυνση σε μια νέα «Μεγάλη Ιδέα». Αυτή η «Μεγάλη Ιδέα» όμως είναι μόνο δική σας. Ο ελληνικός λαός που θα κληθεί να πληρώσει κάποια δισ. ευρώ παραπάνω για την υλοποίησή της, δεν τη συμμερίζεται, γιατί έχει πλέον το κριτήριο να καταλάβει ότι τον κοροϊδεύετε και δεν μπορείτε να τον σώσετε με ασπιρίνες. Χρειάζεται αντιβίωση. Στο τέλος θα μας πείτε και το κλασικό «η εγχείριση πέτυχε, αλλά ο ασθενής απεβίωσε».
Στο αποσπασματικό και πρόχειρο νομοσχέδιο που εισάγετε για ψήφιση, δεν ακούσαμε για βελτιστοποίηση της λειτουργίας του δημοσίου τομέα, για βελτίωση των λειτουργιών σχετικά με τις προμήθειες, για μια συνολική αναδιοργάνωση δομών, υπηρεσιών και οργανισμών. Ποια είναι τα μέτρα που προτείνετε για την πάταξη της γραφειοκρατίας, για την αποτελεσματικότητα του μηχανισμού είσπραξης εσόδων, για την εξυπηρέτηση του κοινού στις δημόσιες υπηρεσίες; 
Η απουσία ορθολογικών και αποτελεσματικών λύσεων  περιπλέκουν τα πράγματα και δεν οδηγούν στην ανάπτυξη και στην έξοδο από την κρίση. Οδηγείτε την κοινωνία και τους πολίτες στην απόγνωση και την εξαθλίωση. Κάνετε συνεχώς περιστολές δαπανών, συγχωνεύσεις οργανισμών και επιτροπών, χωρίς να παρουσιάζετε μία ολοκληρωμένη μελέτη για την αναδιοργάνωση του δημόσιου τομέα. 
Ποιες είναι οι ανάγκες των υπηρεσιών; Πώς πρέπει και γιατί να συγχωνευθούν ούτως ώστε να έχουμε καλύτερα αποτελέσματα; Όλα είναι πρόχειρα και αποσπασματικά. Η πατρίδα μας οδηγείτε σε σπιράλ ύφεσης. Τα έσοδα μειώνονται και παράλληλα το δημόσιο χρέος αυξάνεται. Έχετε εναποθέσει τις ελπίδες στην ανάκαμψη της επόμενης δόσης. Δεν μας λέτε, όμως, ότι τα χρήματα που θα δοθούν, θα δοθούν πάλι πίσω στους δανειστές για την κάλυψη των τοκοχρεολυσίων.
Το περιεχόμενο του συγκεκριμένου νομοσχεδίου δεν δικαιώνει τον τίτλο. Το είπαμε εμείς, το είπαν και άλλοι συνάδελφοι στην Επιτροπή Οικονομικών Υποθέσεων. Στη σημερινή εποχή, που τα δοκιμαζόμενα νοικοκυριά έχουν περικόψει ήδη τις δαπάνες τους στα στοιχειώδη και κάποια δεν μπορούν να καλύψουν ούτε αυτά, περιμέναμε να μας παρουσιάσετε ένα ολοκληρωμένο σχέδιο ανασυγκρότησης  δομών του δημόσιου τομέα στην κατεύθυνση της περιστολής δαπανών, που θα έχει στόχο την εξάλειψη της γραφειοκρατίας, την εφαρμογή κανόνων αξιοκρατίας και αποτελεσματικότητας. Διότι, η εφαρμογή αυτών των κανόνων εκτός από άλλα οφέλη, μειώνει και τη σπατάλη στις κρατικές δαπάνες. 
Έπρεπε η κατάργηση των γενικών και ειδικών γραμματειών να γίνει μετά από αξιολόγηση του έργου τους. Δεν ακούσαμε τίποτα όσο αφορά το έργο. Αντίθετα το παρόν σχέδιο νόμου αφορά σε πέντε ειδικές γραμματείες, την μία να επανασυστήνεται και επί της ουσίας τρεις να καταργούνται για την εξοικονόμηση πόρων.
Ποιο είναι το δημοσιονομικό όφελος που προκύπτει από αυτές τις ρυθμίσεις σε αριθμητικό ποσό; Είναι περίπου 16 εκατομμύρια. Και πώς θα μπορούσε να είναι μεγαλύτερο, αφού αντί για τομές, η Κυβέρνηση αποφάσισε να αναπροσαρμόσει κάπως το ν. 3492 που ψηφίστηκε το 2006 και ουσιαστικά δεν έχει εφαρμογή, από εκεί που μοιάζει σήμερα πολύ μακρινή για όλους, εκτός από εσάς που το φέρνετε σήμερα για ψήφιση και νομίζετε ότι με αυτόν τον τρόπο θα σωθεί η χώρα;
Ζητάμε εδώ και χρόνια τη βελτίωση των διαδικασιών προμηθειών, τη μείωση των δαπανών για εξοπλισμούς, την κατάργηση των μυστικών κονδυλίων αλλά και την κατάργηση των κονδυλίων που δεν παράγουν αποτέλεσμα, παρά μόνο εξυπηρετούν πελατειακούς σκοπούς, τη μείωση των δαπανών για τη λειτουργία της Κυβέρνησης.
Γιατί τόσοι ακριβοπληρωμένοι σύμβουλοι; Δεν υπάρχουν ικανοί και έντιμοι δημόσιοι υπάλληλοι; Εμείς ξέρουμε ότι υπάρχουν και είναι στο χέρι της Κυβέρνησης να τους αξιοποιήσει.
Επίσης, ζητάμε την αναβάθμιση των υπηρεσιών που σχετίζονται με την απορρόφηση των κονδυλίων του ΕΣΠΑ, ώστε να γίνει δυνατή η απορρόφηση μεγαλύτερων κονδυλίων, τον έλεγχο των δαπανών του στενού και ευρύτερου δημόσιου τομέα με μηχανογραφημένες μεθόδους, ώστε να υπάρχει άμεσος και διαρκής έλεγχος εσωτερικός και από προϊστάμενους φορείς. 
Είπαμε και στην επιτροπή ότι οι μονάδες εσωτερικού ελέγχου συστήνονται με προεδρικό διάταγμα, ενώ πλέον με το πρώτο άρθρο η σύσταση των μονάδων εσωτερικού ελέγχου γίνεται με κοινή υπουργική απόφαση, που παρέχει αυξημένη διακριτική ευχέρεια στους Υπουργούς και δεν ελέγχει τη συνταγματικότητα των αποφάσεων. 
Πιστεύουμε ότι το Γενικό Λογιστήριο χρειάζεται άμεσα ενίσχυση με υπαλλήλους, όπως, βέβαια, και η Οικονομική Επιθεώρηση. Διαφορετικά, όλα τα παραπάνω έχουν νόημα μόνο ως μοίρασμα θέσεων και εξουσιών αλλά και ως επικοινωνιακή τακτική της Κυβέρνησης, για να παρουσιάσει δήθεν έργο στο πεδίο της αξιολόγησης του ελέγχου των Υπουργείων και των φορέων.
Για τη μείωση των μισθωμάτων που πληρώνει για ενοικίαση κτηρίων το δημόσιο, κάναμε συγκεκριμένες προτάσεις και παρατηρήσεις, επειδή πιστεύουμε ότι η οριζόντια περικοπή μισθωμάτων σαν μέτρο δεν θα έχει επαρκή αποτελέσματα. Αναφέραμε περιπτώσεις μεγάλης σπατάλης, όπως αυτή του Υπουργείου Προστασίας του Πολίτη, το οποίο δαπανά άνω των 25 εκατομμύριων ευρώ για τη στέγαση των υπηρεσιών της Αστυνομίας και περίπου 3,1 εκατομμύρια ευρώ για την Πυροσβεστική και του Συνηγόρου του Πολίτη, του οποίου οι υπηρεσίες στεγάζονται σε κτήριο, που ανήκει στη Μονή του Βατοπεδίου και δαπανά 1,2 εκατομμύρια ευρώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι,  ας ακούσουμε λίγο τον ομιλητή. Σας παρακαλώ πάρα πολύ.</ChairmanSpeech>
<Speech><Parlmember>ΔΗΜΗΤΡΙΟΣ ΓΕΛΑΛΗΣ</Parlmember>: Πολύ σημαντική, όμως, σπατάλη αποτελεί και η μη αξιοποίηση κτηρίων, που ανήκουν στο δημόσιο ή σε ασφαλιστικά ταμεία, τα οποία παραμένουν αναξιοποίητα. Χαρακτηριστικότερη όλων είναι η περίπτωση του κτηρίου «Κεράνης», σαράντα πέντε χιλιάδες τετραγωνικά μέτρα στη λεωφόρο Θηβών, το οποίο αγοράστηκε το 1998 και δεν έχει στεγάσει μέχρι σήμερα καμμία δημόσια υπηρεσία.
Καταθέσαμε ερώτηση, κύριε Υπουργέ, στις 13-9 για τη μετεγκατάσταση των υπηρεσιών του Υπουργείου Αγροτικής Ανάπτυξης και Τροφίμων στο κτήριο «Κεράνης», ένα κτήριο, του οποίου η επισκευή και μόνο κόστισε 70 εκατομμύρια ευρώ. Μεταβιβάστηκε στο ΤΑΙΠΕΔ, προκειμένου να πουληθεί και στη συνέχεια να μισθωθεί. Γιατί δεν μεταβιβάστηκε στην κυριότητα του Υπουργείου; Ποια μελέτη ανέδειξε τη μέθοδο αυτή πιο συμφέρουσα για το ελληνικό δημόσιο; Και με τη σημερινή κρίση, που εσείς αναφέρατε με στοιχεία, πόσο θα πουληθεί;
Έχουμε αναφέρει στην επιτροπή ότι πολλά από τα κτήρια που μισθώνει το ελληνικό δημόσιο ανήκουν σε ασφαλιστικά ταμεία, τα οποία καλούνται σήμερα, μετά την υποχρεωτική αγορά ομολόγων και το υποχρεωτικό «κούρεμα» λόγω PSI, να υποστούν ακόμη μεγαλύτερη ζημία. Επειδή, λοιπόν, το δημόσιο θα κληθεί εκ νέου να καλύψει τα ελλείμματα των ασφαλιστικών ταμείων θα πρέπει να γίνει διαφοροποίηση, που δεν την είδαμε, σε σχέση με τα ασφαλιστικά ταμεία και όχι μία οριζόντια μείωση.
Περιμένουμε ακόμη αναλυτικά στοιχεία για ενοικιάσεις κτηρίων, όπως ποιο θα είναι το μίσθωμα, πού βρίσκεται το κάθε κτήριο και, κυρίως, ποιος είναι αυτός, ο οποίος το εισπράττει.
Είχαμε ζητήσει προεκλογικά –το ζητάμε και τώρα- τη μείωση των αμοιβών του Πρωθυπουργού και του Υπουργικού Συμβουλίου στο μισό. Μας ενημέρωσε στην επιτροπή ο κύριος Υπουργός ότι στις 24-7 υπογράφτηκε υπουργική απόφαση, με την οποία μειώνονται οι αποδοχές των γενικών γραμματέων, των ειδικών γραμματέων των Υπουργείων, των γενικών γραμματέων των αποκεντρωμένων διοικήσεων και των στελεχών της αυτοδιοίκησης και αυτή η απόφαση συμπαρασύρει τις αποδοχές άλλων υψηλόβαθμων στελεχών της Δημόσιας Διοίκησης. Θετική είναι η ρύθμιση αλλά γιατί να μην εισαχθεί με το παρόν νομοσχέδιο και όχι με υπουργική απόφαση;
Είπαμε και στην επιτροπή σχετικά με την κατάργηση γραμματειών. Τα τέσσερα συγκεκριμένα άρθρα, έρχονται να εφαρμόσουν την επικοινωνιακή πολιτική και την πελατειακή λογική της Κυβέρνησης. Γι’ αυτόν το λόγο η όλη διαδικασία χαρακτηρίζεται από προχειρότητα. Εάν ασκούσατε μία συγκεκριμένη πολιτική, τότε η κατάργηση των ειδικών γραμματειών, θα αποτελούσε αντικείμενο ενός ξεχωριστού σχεδίου νόμου για όλα τα Υπουργεία και όλους τους οργανισμούς του στενού και ευρύτερου δημόσιου τομέα.
Σήμερα, άλλες ειδικές γραμματείες έχουν ήδη καταργηθεί, άλλες πρόκειται να καταργηθούν στο μέλλον αλλά είναι άγνωστό το πότε. Χαρακτηριστικό παράδειγμα είναι η προχειρότητα με την οποία επανασυστήσατε τη θέση του ειδικού γραμματέα στο Εθνικό Τυπογραφείο.  Πέραν της αναγκαιότητας ή μη της εν λόγω διάταξης, το γεγονός αυτό είναι ενδεικτικό της προχειρότητας της Κυβέρνησης, διότι πριν από λίγο καιρό η θέση είχε καταργηθεί. Άρα να μας πείτε πότε ήταν σωστή η θέση. Σήμερα ή την προηγούμενη φορά; 
Επιπρόσθετα μας προϊδεάζει για το τι μέλλει γενέσθαι. Δεν θα μας προξενήσει εντύπωση, αν σε μερικούς μήνες επανασυστήσετε θέσεις ειδικών γραμματέων, που καταργείτε σήμερα για λόγους εύρυθμης λειτουργίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ένα λεπτό, κύριε Πρόεδρε. 
Θέλουμε να ψηφίσουμε τα άρθρα αυτά εφόσον προκύπτει εξοικονόμηση εσόδων αλλά μέχρι σήμερα δεν μας αιτιολογήσατε το λόγο των συγκεκριμένων αλλαγών, των συγχωνεύσεων ή της επανίδρυσης θέσεων. 
Σε ό,τι αφορά το δεύτερο κεφάλαιο, το οποίο δεν έχει συνάφεια με το πρώτο, παρατηρούμε ότι έχουμε κάνει τόσες ερωτήσεις και δεν έχουμε πάρει ούτε μία απάντηση. Ρωτήσαμε, γιατί σπεύδει η Κυβέρνηση να συστήσει νομικό πρόσωπο ιδιωτικού δικαίου για τη λειτουργία ενός μουσείου, για το οποίο δεν είναι γνωστό ούτε και σίγουρο αν θα πληροί τις απαιτούμενες προϋποθέσεις ώστε να χαρακτηριστεί ως «μουσείο».
Στη νομιμοποίηση των κτηρίων της Ακαδημίας Εμπορικού Ναυτικού, ΑΕΝ Μακεδονίας, τι σχέση έχει το κονδύλι των τριάμισι εκατομμυρίων από το ΕΣΠΑ με τις κατασκευές και τον δωρητή. Θα είναι σήμερα ή θα είναι και αύριο; Δεν μας κοινοποιήσατε προϋπολογισμό έργου για να δούμε το ύψος της δαπάνης, με ποιο ποσό και πώς θα συμμετάσχει ο ιδιώτης. Φέρατε για ψήφιση μόνο τη νομιμοποίηση και την εξαίρεση από τις διαδικασίες που ισχύουν για τα δημόσια έργα, χωρίς να μας φέρετε μία ολοκληρωμένη πρόταση. 
Σύμφωνα με την αιτιολογική έκθεση του νομοσχεδίου, η εξαίρεση περιέλευσης της έκθεσης που είναι εγκατεστημένη μονάδα υποβρύχιων αποστολών του Λιμενικού Σώματος στην εταιρεία «ΕΛΛΗΝΙΚΟ Α.Ε.», θεωρήθηκε αρχικά επιβεβλημένη για διοικητικούς, οικονομικούς και κοινωνικούς λόγους και κυρίως λόγω των συγκεκριμένων γεωφυσικών χαρακτηριστικών, τα οποία δεν μπορούν να βρεθούν εύκολα σε άλλο χώρο εντός Αττικής. Αφορούν την ασφάλεια σε χώρο πλησίον ευαίσθητων περιοχών ευθύνης του Λιμενικού Σώματος, καθώς και τη σημαντική δαπάνη που απαιτείται για την μετεγκατάσταση της μονάδος. Αλλάζετε βέβαια γνώμη εύκολα όταν πρόκειται να εξυπηρετήσετε τους σκοπούς που έχετε για το συνολικό ξεπούλημα του Ελληνικού με οποιοδήποτε κόστος. 
Για όλα τα παραπάνω κι αυτά τα οποία είπαμε και στη Διαρκή Επιτροπή Οικονομικών Υποθέσεων, καταψηφίζουμε στο σύνολο το παρόν νομοσχέδιο.
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε. 
Ο κ. Χρήστος Γκόκας, Βουλευτής Νομού Άρτας έχει το λόγο για δεκαπέντε λεπτά.</ChairmanSpeech> 
<Speech><Parlmember>ΧΡΗΣΤΟΣ ΓΚΟΚΑΣ</Parlmember>: Κύριε Πρόεδρε, κυρίες και κύριοι συνάδελφοι, ζούμε σήμερα την κορύφωση της οικονομικής κρίσης για τη χώρα μας και τους Έλληνες πολίτες. 
Η χώρα μας πρέπει να ανταποκριθεί σε υποχρεώσεις και να βρει τρόπους, ώστε να μπορέσει να δώσει ζωή στην πραγματική οικονομία και ελπίδα στην ελληνική κοινωνία. Πρέπει να εξαντλείται κάθε προσπάθεια, να αξιοποιηθεί κάθε δυνατότητα, που θα απαλλάσσει από βάρη κατ’ αρχάς τον οικονομικά αδύνατο πολίτη. 
Μαγικές συνταγές και μαγικά ισοδύναμα, όπως αποδείχθηκε, δεν υπάρχουν. Άρα πρέπει να βαδίσουμε στους πραγματικούς δρόμους για περιορισμό των εξόδων και αύξηση των εσόδων για το κράτος. 
Το νομοσχέδιο που συζητάμε περί περιστολής δημοσίων δαπανών ρύθμιση θεμάτων δημοσιονομικών ελέγχων και άλλες διατάξεις, είναι σε θετική κατεύθυνση όσον αφορά στην εξοικονόμηση πόρων αλλά και την άσκηση του δημοσιονομικού ελέγχου και μπορεί να ανοίξει το διάλογο για την ολοκλήρωση της δημοσιονομικής εξυγίανσης. 
Στη δύσκολη οικονομική συγκυρία, όπου δίνουμε τη μάχη για να βγούμε από την οικονομική κρίση, είναι σημαντικό να προχωρά στην πράξη η μείωση της σπατάλης του δημοσίου χρήματος αλλά και να υπάρχουν αποφάσεις που συμβολίζουν τη συμμετοχή όλων στην προσπάθεια μείωσης των δαπανών του κράτους. Θα πρέπει να υπάρχει η λογική αντιστοιχία λόγων και έργων, όσον αφορά τον εξορθολογισμό των δαπανών, τη διαφάνεια και την αποτελεσματικότητα των ελέγχων.
Θέλω να πιστεύω ότι αυτή η προσπάθεια θα έχει συνέχεια, με επέκταση για παρόμοιες ρυθμίσεις και αλλαγές και σε άλλους τομείς του δημόσιου τομέα.
Έχουμε ένα νομοσχέδιο, που σκοπό έχει την ανακούφιση του ελληνικού δημοσίου από περιττές σπατάλες και ταυτόχρονα, στοχεύει στην ευελιξία και ταχύτερη απόδοση και λειτουργία του, βέβαια με την απαραίτητη και αποτελεσματική λειτουργία των ελεγκτικών μηχανισμών που παραμένει ζητούμενο. Πρέπει στην πράξη να ενεργοποιηθούν, να λειτουργήσουν άμεσα οι ελεγκτικοί μηχανισμοί που θεσμοθετούνται και να είναι και ευέλικτοι και αποτελεσματικοί. Επομένως, όσες διατάξεις βοηθούν στο να δημιουργούνται ευέλικτοι και αποτελεσματικοί μηχανισμοί δεν μπορεί παρά να είναι θετικές.
Επίσης, χρειάζεται αξιολόγηση του έργου των μηχανισμών αυτών αλλά και διαφύλαξη και της αντικειμενικότητας στη λειτουργία τους σε κάθε επίπεδο. Είναι σημαντικό ζήτημα και έχει να κάνει γενικά με τον τρόπο που λειτουργεί η Δημόσια Διοίκηση.
Η επέκταση της κατάργησης και συγχώνευσης φορέων είναι επιτακτική ανάγκη για την περιστολή των δαπανών της Δημόσιας Διοίκησης αλλά και για τη μείωση της γραφειοκρατίας και του χρόνου που απαιτείται, με μια σειρά νομοθετικών διατάξεων που σκοπό έχουν να μειώσουν τις δαπάνες και τα έξοδα, να συστήσουν, να καταργήσουν ή να συγχωνεύσουν φορείς της Δημόσιας Διοίκησης, ώστε αυτή να καταστεί πιο αποτελεσματική. 
Ένα από τα βασικά προβλήματα στην όποια προσπάθεια ανάπτυξης για τη χώρα μας αλλά και στην αποτελεσματική και ολοκληρωμένη λειτουργία παροχής της κάθε υπηρεσίας στον Έλληνα πολίτη, αποτελεί η γραφειοκρατία. Ο χρόνος είναι χρήμα. 
Στηρίζουμε κάθε προσπάθεια στο βαθμό που αποσκοπεί στη μείωση της γραφειοκρατίας, έστω μέσα από τη μείωση του χρόνου εξυπηρέτησης κατ’ αρχάς και την ευελιξία στη λειτουργία της διοίκησης. Βέβαια, αυτό είναι ένα συνολικότερο ζήτημα, που πρέπει να το δούμε μέσα από ένα ολοκληρωμένο σχέδιο μεταρρυθμίσεων στη Δημόσια Διοίκηση.
Οι δαπάνες λειτουργίας του κράτους θεωρούνται και είναι πολύ μεγάλες και πρέπει να μειωθούν αλλά συγχρόνως η λειτουργία των υπηρεσιών, πρέπει να είναι ποιοτική και αποδοτική προς όφελος του πολίτη.
Επίσης, πρέπει να δούμε την αξιοποίηση της δημόσιας κτηριακής περιουσίας, πέρα από τη μείωση των μισθωμάτων που προβλέπεται, τόσο για τη χρήση δημόσιων κτηρίων από δημόσιες υπηρεσίες όσο και για την εκμετάλλευσή τους. Στη δημόσια διαβούλευση, αναφέρονται πολλά παραδείγματα αναξιοποίητων κτηρίων αλλά υπάρχουν και πολλά άλλα σε κάθε περιοχή της χώρας μας άλλα εγκαταλειμμένα και άλλα εντελώς κενά στο μεγαλύτερο τμήμα τους.
Επίσης, μέσα απ’ τα ζητήματα που αναφέρονται στο σχέδιο νόμου προκύπτει ότι πρέπει να εξαλειφθούν και για λόγους πρακτικούς αλλά και για λόγους κοινωνικής δικαιοσύνης οι υπερβολές σε αμοιβές στελεχών πολλών φορέων. Είναι σημαντικό το πώς μπορεί να εξελιχθεί η καθοριστικής σημασίας πολιτική περιστολής της σπατάλης δημοσίων πόρων, καθώς και η πολιτική στα θέματα δημοσιονομικών ελέγχων, χωρίς όμως υπερβολές και χωρίς μικροπολιτικές σκοπιμότητες. Μπορούν να συνοδεύονται από ουσιαστικές προτάσεις σύνθεσης, πέρα από αρνητισμούς ή ισοπεδωτικές λογικές.
Στην κρίσιμη φάση που περνά ο τόπος μας μπορούμε με συνεννόηση να πετύχουμε στόχους που σήμερα φαίνονται δύσκολοι. Σκοπός μας είναι να φτάσουμε σε αποτελεσματικούς ελέγχους στην οικονομία, τη φορολογία και την αγορά. 
Εκτιμώ ότι υπάρχει και ο χρόνος και οι προϋποθέσεις, κοινοβουλευτικά, πολιτικά αλλά και στην κοινωνία, για τομές, αλλαγές και μεταρρυθμίσεις στην οικονομία, στο πολιτικό σύστημα, στους θεσμούς, που θα στηρίξουν την προσπάθεια και στην περίοδο της κρίσης αλλά και στην επόμενη περίοδο που πιστεύουμε και ελπίζουμε να είναι περίοδος ανάπτυξης, με τις απαραίτητες αναπτυξιακές πρωτοβουλίες που θα φέρουν απασχόληση και εισόδημα για τους πολίτες και έσοδα για το κράτος και που θα κάνουν πάλι την Ελλάδα χώρα που παράγει, χώρα που θα δίνει ευκαιρίες στους νέους ανθρώπους.
Επίσης, υπάρχει ανάγκη για άμεση συζήτηση και νομοθέτηση του ελέγχου της οικονομίας με νέο, δίκαιο και αποτελεσματικό φορολογικό σύστημα.
Ήδη από την άνοιξη το ΠΑΣΟΚ είχε θέσει προς διάλογο την πρότασή του. Αλλά και με ένα ολοκληρωμένο πλαίσιο ελέγχου της αγοράς. 
Όσον αφορά τις τιμές της αγοράς που ο κύριος Υπουργός τις συζήτησε στην επιτροπή και ανέφερε ότι δεν έχουμε προχωρήσει στην εσωτερική υποτίμηση, θεωρώ ότι ο έλεγχος της διαμόρφωσης των τιμών πρέπει να προχωρήσει άμεσα για να σταματήσει η κερδοσκοπία, σε εποχή ιδιαίτερα μειωμένης καταναλωτικής δύναμης του Έλληνα πολίτη. Φαίνεται ότι υποκρύπτονται πολλές παραβάσεις και αυτό ακόμη δεν έχει καταπολεμηθεί. Είναι πρόκληση να έχουμε ακριβότερες τιμές ελληνικών προϊόντων στη χώρα μας, σε σχέση με τις τιμές που έχουν τα ίδια προϊόντα σε άλλες ευρωπαϊκές χώρες.
Θέλουμε, όσο γίνεται πιο γρήγορα, να πάρουμε αυτές τις αποφάσεις, αλλά και να εφαρμοστούν στην πράξη μαζί με όλα όσα ήδη είναι νομοθετημένα. 
Στο νομοσχέδιο που συζητάμε, τα άρθρα 1 έως 3 που ρυθμίζουν θέματα περιστολής δημοσίων δαπανών και δημοσιονομικών ελέγχων, τα εξοικονομούμενα ποσά –περίπου 25 εκατομμύρια ευρώ έχουν εκτιμηθεί- ίσως δεν είναι μεγάλα, όμως, αποτελούν μια αρχή. Δείχνουν έναν τρόπο για να προχωρήσουμε. Είναι ένα βήμα, έστω και μικρό. Οπωσδήποτε δεν πρέπει να μείνουμε εκεί είτε αυτά αφορούν τα μισθώματα των δημοσίων κτηρίων είτε τα έξοδα παράστασης για τα πρόσωπα που αναφέρονται. Έχουμε και τον τρόπο συγκρότησης νέων μονάδων ελέγχων, όπως είναι η επιτροπή συντονισμού ελέγχων με συγχώνευση δύο επιτροπών ή η μονάδα εσωτερικού ελέγχου, όπου απλοποιούν λειτουργίες, με σκοπό να γίνουν αποτελεσματικές. 
Στα άρθρα των άλλων διατάξεων ρυθμίζονται διάφορα θέματα αρμοδιότητας διαφόρων Υπουργείων. Θα έχουμε τη δυνατότητα να τοποθετηθούμε αναλυτικά στην κατ’ άρθρον συζήτηση. 
Πρέπει να στηρίξουμε οτιδήποτε δίνει δυνατότητες εκμετάλλευσης πόρων αλλά και διάθεσής τους, με διαφάνεια, σύμφωνα με αυτά που προβλέπονται σε νομοθεσίες και κανονισμούς. 
Στηρίζουμε την αντικειμενικότητα και την τήρηση κριτηρίων και αξιολόγησης σε κάθε επιλογή, όταν έχει να κάνει με πρόσωπα. Αυτό αφορά και στην αξιοποίηση και χρήση χώρων, κτηρίων και υποδομών, που αφορούν ζητήματα διάθεσης πόρων και αξιοποίησης προσώπων σε κάποιες απ’ αυτές τις περιπτώσεις. 
Τα άρθρα 4, 5, 6 και 7 που αφορούν το Υπουργείο Ναυτιλίας, αναφέρονται σε θέματα αξιοποίησης μέσων και χώρων, όπως είναι η ίδρυση του πλωτού μουσείου «ΝΕΡΑΪΔΑ» ως νομικό πρόσωπο ιδιωτικού δικαίου, σε εγκαταστάσεις, όπως είναι η Ακαδημία Εμπορικού Ναυτικού, το ακίνητο του Εθνικού Αθλητικού Κέντρου Νεότητας Αγίου Κοσμά για τη Μονάδα Υποβρυχίων Αποστολών του Λιμενικού Σώματος και της Ελληνικής Ακτοφυλακής, αλλά και σε θέματα προσωπικού και προμήθειας πλωτών μέσων. 
Τα άρθρα 8 και 9 αφορούν το Υπουργείο Μακεδονίας και Θράκης. Ήδη, όπως ανέφερε ο κύριος Υπουργός, το άρθρο 8 που αναφέρεται στη θέσπιση του κωδικού με ονομασία «Δαπάνες εθνικού και αναπτυξιακού χαρακτήρα» αποσύρεται. Κατά τις συνεδριάσεις της Επιτροπής Οικονομικών Υποθέσεων είχαμε εκφράσει και διατηρήσει ισχυρή επιφύλαξη γι’ αυτόν τον κωδικό, θεωρώντας ότι ήταν αμφιβόλου περιεχομένου και αφορούσε επαναφορά του παλιού κωδικού 5161 για ανάλογες δαπάνες εθνικού χαρακτήρα και είχε ταυτιστεί με ζητήματα κακής διαχείρισης. Αυτός ο κωδικός είχε καταργηθεί με το ν. 3981/11. 
Χαιρετίζουμε την ευαισθησία του κυρίου Υπουργού απέναντι στον προβληματισμό μας, που εκφράστηκε και με την απόσυρση του άρθρου. 
Τέλος, θεωρούμε ότι οι διατάξεις των άρθρων 10 έως και 13 των Υπουργείων Ανάπτυξης, Ανταγωνιστικότητας, Υποδομών, Μεταφορών και Δικτύων και του Υπουργείου Διοικητικής Μεταρρύθμισης και Ηλεκτρονικής Διακυβέρνησης, που αφορούν την κατάργηση ορισμένων ειδικών γραμματειών με συγχωνεύσεις και με μεταφορά αρμοδιοτήτων, είναι εξορθολογιστικά μέτρα γιατί μειώνουν το κράτος και το κόστος λειτουργίας του. Υπάρχει, όμως, η ανασύσταση της Ειδικής Γραμματείας του Εθνικού Τυπογραφείου που είναι αντίθετη με αυτό το πνεύμα. 
Για ορισμένα από τα ζητήματα στα οποία αναφέρονται τα συγκεκριμένα  άρθρα, όπως είναι τα θέματα ελέγχου της αγοράς, μίλησα στην αρχή της τοποθέτησής μου. Θα πρέπει ίσως να δούμε και κάποια ζητήματα που προκύπτουν από την έκθεση της Διεύθυνσης Επιστημονικών Μελετών ιδιαίτερα για τα άρθρα 2 και 5, για τις μισθώσεις ακινήτων και την Ακαδημία Εμπορικού Ναυτικού Μακεδονίας.
Κυρίες και κύριοι συνάδελφοι, μ’ αυτήν τη λογική και εκτίμηση των δεδομένων, με την πεποίθηση ότι υπάρχει αρκετός δρόμος μπροστά μας, στον οποίο μπορούμε και πρέπει να προχωρήσουμε, είμαστε θετικοί επί της αρχής του νομοσχεδίου σαν μια αφετηρία για τη δημοσιονομική εξυγίανση, την εξοικονόμηση πόρων και τη δρομολόγηση μιας σύγχρονης ευέλικτης και αποτελεσματικής λειτουργίας του κράτους και της οικονομίας και ιδιαίτερα της πραγματικής οικονομίας, έτσι ώστε να μπορέσουμε να εκμεταλλευθούμε ευκαιρίες, αλλαγές και νέα δεδομένα, όπως διαφαίνονται σε πολιτικό και οικονομικό επίπεδο στην Ευρώπη. Κάποια απ’ αυτά είναι οι αποφάσεις της Ευρωπαϊκής Κεντρικής Τράπεζας για την επαναγορά ομολόγων, του Συμβουλίου της Ευρώπης για τις ανακεφαλαιοποιήσεις τραπεζών, του γερμανικού δικαστηρίου, αλλά και τις πολιτικές εξελίξεις με τις αλλαγές στη Γαλλία, την Ολλανδία κ.ο.κ..
Πρέπει οπωσδήποτε να δούμε τις ευνοϊκότερες συνθήκες για την επιμήκυνση του χρόνου δημοσιονομικής προσαρμογής αλλά και την ενίσχυση της ανάπτυξης, για να μπορέσουμε, κυρίες και κύριοι συνάδελφοι, μέσα από την ανάπτυξη να αποκαταστήσουμε αδικίες και να διαμορφώσουμε όρους για μια νέα σταθερή και ελπιδοφόρα πορεία της χώρας μας. 
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Ο συνάδελφος, κ. Κωνσταντίνος Μαρκόπουλος έχει το λόγο για δεκαπέντε λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κυρίες και κύριοι συνάδελφοι, κύριε Υπουργέ, κύριε Πρόεδρε της Βουλής, όταν πήρα το σχέδιο νόμου στα χέρια μου να το διαβάσω και διάβασα την επικεφαλίδα: «Περιστολή δημοσίων δαπανών και ρύθμιση θεμάτων δημοσιονομικών ελέγχων» αισθάνθηκα ένα δέος. Αισθάνθηκα, δηλαδή, ότι ήρθε η ώρα να κάνουμε κάτι για τις δημόσιες δαπάνες, τις σπατάλες αυτού του τόπου, πέρα από το να κόβουμε μισθούς και συντάξεις -μισθούς κυρίως για το δημόσιο τομέα, υπερωρίες και εκτός έδρας- πέρα από το να απειλούμε τους δημοσίους υπαλλήλους με εφεδρεία ή με απόλυση και να «μαλώνουμε» πολιτικά για το πώς θα διευθετήσουμε το ζήτημα. Μετά διάβασα το σχέδιο νόμου. 
Θέλω ειλικρινά να σας πω, κύριε Υπουργέ -τα είπα και στην επιτροπή- ότι βλέπω μια πολύ μεγάλη αντιδιαστολή μεταξύ του τίτλου και του περιεχομένου: Ένας βαρύγδουπος, αλλά μικρός τίτλος και ένα πολυσέλιδο περιεχόμενο, μικρού ειδικού βάρους. 
Θα σας πρότεινα, λοιπόν, αν το μεταφράσετε για να το στείλετε στην τρόικα στείλτε μόνο την επικεφαλίδα. Μη στείλετε το περιεχόμενο, γιατί θα σας αποδείξω σε λίγο, κατά την άποψη των Ανεξαρτήτων Ελλήνων, ότι είναι κατώτερο των περιστάσεων. 
Μου κάνει πολύ μεγάλη εντύπωση μετά από τέσσερις σχεδόν μήνες διακυβέρνησης, μετά από έξι χρόνια ύφεσης, μετά από τρία χρόνια μνημονίων, πώς είναι δυνατό να συζητάμε σ’ αυτήν τη Βουλή, τώρα, για την περιστολή δημοσίων δαπανών και να μην υπάρχει ένα ουσιαστικό περιεχόμενο μέσα στο σχέδιο νόμου, κυρίες και κύριοι συνάδελφοι, παρά να είναι μια μικρή προσθετική βελτίωση ενός νόμου του 2006, που δεν εφαρμόστηκε ποτέ. Έτυχε να τον ψηφίσω τότε, γιατί πίστεψα ότι αυτό κάτι θα κάνει. Αυτό δεν έκανε τίποτα. Περιήλθαμε στην περιδίνηση των μνημονίων, στην περιδίνηση της ύφεσης και της περιστολής όλων των άλλων, εκτός, μέχρι τώρα, των σπαταλών. 
Θα σας πω γιατί. Αν ρωτήσω τους αξιότιμους συναδέλφους των κομμάτων που στηρίζουν αυτή την Κυβέρνηση είμαι απολύτως βέβαιος ότι δεν μπορούν να μας περιγράψουν ποιες είναι αυτές οι σπατάλες του δημοσίου, εκτός από την περιστολή και την περικοπή των μισθών. 
Ποιες είναι, λοιπόν, οι σπατάλες που πρέπει να περικόψουμε και να κάνουμε αυτή την επιτροπή συντονισμού ελέγχων των δημοσιονομικών δαπανών; Όπως ήρθε η τροπολογία, θα πρέπει να τη δώσουμε και στον Πρωθυπουργό, μετά να τη δημοσιοποιήσουμε στον Πρόεδρο της Βουλής και στα μέλη του Υπουργικού Συμβουλίου.
Ξεχάσατε τη Βουλή, κύριε Υπουργέ. Υποθέτω θα το κάνει ο Πρόεδρος. Αν εμείς που ψηφίζουμε εδώ δεν δούμε το αποτέλεσμα στο τέλος της μη περιστολής των δημοσιονομικών δαπανών και των ελέγχων, τότε δεν θα μπορούμε να κάνουμε τη δική μας αυτοκριτική για το αν πετύχαμε αυτό το οποίο λέμε ότι θέλουμε να κάνουμε.
Δεύτερον, βλέπω ένα σχέδιο νόμου το οποίο προσπαθεί με έναν τρόπο λανθασμένο, κατά την εκτίμησή μας, να περιστείλει και να συντονίσει την περιστολή των δημοσιονομικών ελέγχων και των δαπανών. Δεν βλέπω καμμία τιμωρία σε κανέναν. Βλέπω μόνο εκθέσεις. Μα, από εκθέσεις είναι γεμάτη όλη η Μεταπολίτευση από το 1974, που έχει σκάσει στα χέρια μας στην προηγούμενη Βουλή. Και σε αυτής της Βουλής τα χέρια έχει σκάσει. Και τα χέρια μας, όταν ψηφίζουμε σε αυτή τη Βουλή, πρέπει να έχουν τη λύση.
«Έσκασε», λοιπόν, η Μεταπολίτευση. Η Μεταπολίτευση, όμως, είναι γεμάτη εκθέσεις, εξεταστικές επιτροπές, προανακριτικές επιτροπές. Καμμία τιμωρία, κανενός πολιτικού υπεύθυνου, κανενός διεφθαρμένου, κανέναν έλεγχο μαύρου χρήματος, κανένα χρήμα πολιτικού από την Ελβετία, κανένα χρήμα από το ΣΔΟΕ, από αυτό που ψάχνει από πολιτικούς, κανέναν από τους ιδιώτες που έβγαλαν τα λεφτά τους. 
Εμείς μιλάμε τώρα για περιστολή δαπανών. Και είστε σίγουρος, κύριε Υπουργέ, ότι κάνετε το χρέος σας! Το κάνετε. Το κάνετε, όμως, με τον τρόπο που απέτυχε η Μεταπολίτευση. Παίρνετε τον παλιό νομό, τον μεταλλάσσετε λίγο και αισθάνεστε ότι είστε καλά. 
Κάνετε και κάτι άλλο: Βάζετε εσωτερικό έλεγχο από τους ίδιους τους υπαλλήλους του Υπουργείου. Και τώρα προσθέσατε και τους ΟΤΑ. Πιστεύετε στα αλήθεια, κύριε Υπουργέ, ότι είναι δυνατόν οι ίδιοι άνθρωποι να ελέγξουν τους συναδέλφους τους; Πείτε μου έστω ένα παράδειγμα, το οποίο έχετε να μας περιγράψετε, βαρύγδουπο, όπου πέτυχε ένας εσωτερικός έλεγχος σε ένα Υπουργείο. 
Δεν κατηγορώ ούτε δημοσίους υπαλλήλους ούτε ιδιωτικούς ούτε εσάς. Απλά προσπαθώ να σας αποδείξω ότι η μεγάλη αλλαγή αυτής της χώρας και οι μεγάλες ανάγκες θέλουν μεγάλες τομές. Θέλουν και μεγαλοψυχία, αλλά θέλουν και τιμωρία. Θέλουν και δικαιοσύνη και διαφάνεια, αλλά θέλουν και αποφασιστικότητα, την οποία δεν τη δείχνετε σε αυτό το σχέδιο νόμου, του οποίου ο τίτλος είναι πολύ μεγαλύτερος από το περιεχόμενο.
Νομίζω, κύριε Υπουργέ, ότι αδικείτε τον εαυτό σας. Και αδικείτε και τα τρία κόμματα και τους πάρα πολλούς συναδέλφους που έχουν πάρει στην πλάτη τους τη στήριξη αυτής της Κυβέρνησης, την ίδια στιγμή κατά την οποία αποδεικνύεται περίτρανα ότι η θεωρία των ισοδυνάμων έχει καταρρεύσει, ότι ο εκβιασμός της χώρας είναι διαρκής και συνεχόμενος και ότι τα βήματα πίσω δεν μπορούν να καλυφθούν από τέτοιους τίτλους. Ανούσιο περιεχόμενο από κάτω.
Σας ζητώ, λοιπόν, να μας πείτε –χειροπιαστά- ποιες είναι αυτές οι σπατάλες του δημοσίου εκτός των μισθών. Να τις περιγράψετε, για να τις μάθουν και οι συνάδελφοι. Κι αν κάποιος τις ξέρει, παρακαλώ πολύ να με διορθώσει. Αν υπάρχουν, πρέπει να μας τις πείτε. Αν δεν υπάρχουν, «μην πυροβολείτε» το δημόσιο. Είναι πολύ απλά τα πράγματα. Αν υπάρχουν και τις ξέρετε και δεν μας τις έχετε πει, έχετε κάνει λάθος πρώτα απ’ όλα για τον εαυτό σας και την Κυβέρνηση. Αν δεν υπάρχουν, τότε έχουμε ένα θέμα. Τότε νομοθετούμε ως ανεμόμυλος, χωρίς φορά, χωρίς σχέδιο και χωρίς αποτέλεσμα. 
Και επειδή το 2006 ψηφίσαμε το νόμο πάρα πολλοί συνάδελφοι σε αυτήν τη Βουλή και δεν εφαρμόστηκε, τίποτα δεν μου λέει ότι κι αν εφαρμοστεί τώρα, θα πετύχει, επειδή κάναμε τις δύο επιτροπές μία κι επειδή βάλαμε εσωτερικό έλεγχο.
Θα σας δώσω μόνο ένα νούμερο, κυρίες και κύριοι συνάδελφοι. Χθεσινά αποτελέσματα του ΕΣΠΑ. Το πλέον αρνητικό ρεκόρ στην απορρόφηση των κονδυλίων του ΕΣΠΑ με νομικές, αλλά και συμβατικές δεσμεύσεις, είναι στο Υπουργείο Ηλεκτρονικής Διακυβέρνησης. Είναι το Υπουργείο το οποίο θα έπρεπε να υποκαταστήσει τον έλεγχο του δημοσίου. Θέλετε να μάθετε ποιο είναι το ποσοστό απορρόφησης; 3,18%. Και το ΕΣΠΑ τελειώνει.
Να, λοιπόν, πού πρέπει να πέσει το βάρος. Εκεί. Στον ηλεκτρονικό τρόπο διευθέτησης των δημοσιονομικών δαπανών και ελέγχου του δημοσίου και όχι σε εκθέσεις τις οποίες διαβάζουμε, ξαναδιαβάζουμε και τις βάζουμε στο κάτω συρτάρι, όπως τα προβλήματα όλα αυτά τα χρόνια, «κάτω από το χαλί», σαν τη μισοσβησμένη γόπα.
Θα ανάψει, όμως, κύριε Υπουργέ και θα κάψει για μία ακόμη φορά το δημόσιο. 
Περιμέναμε, λοιπόν, από αυτήν την Κυβέρνηση, της μεγάλης στήριξης, καινοτόμες ιδέες, μεγάλη αποφασιστικότητα. Δεν περιμέναμε να μας φέρετε εδώ ένα νόμο με μία ποσόστωση 10%, 15%, 20% μείωση των ενοικίων των κτηρίων του δημοσίου, όταν, αν κάνουμε μία βόλτα στο τρίγωνο Σύνταγμα – Ομόνοια – Κολωνάκι, θα βρούμε είκοσι μεγάλα κτήρια του δημοσίου άδεια.
Ξενοδοχείο εδώ παραπάνω του Μετοχικού Ταμείου Στρατού, απέναντί του κτήρια άλλα, πρώην Υπουργεία άδεια, κενά που ανήκουν σε ασφαλιστικά ταμεία που έχασαν τα χρήματά τους από το κούρεμα και δεν επανακεφαλαιοποιήθηκαν, όπως οι τράπεζες, 13,3 δισ. για την ακρίβεια αυτήν τη στιγμή. 
Σας είχαμε ζητήσει στην επιτροπή –και εύχομαι να το έχετε κάνει- να μας φέρετε αυτόν τον κατάλογο, να μάθουν οι Έλληνες Βουλευτές ποια είναι τα άδεια κτήρια εδώ, έξω από το κτήριο της Βουλής που ανήκουν στο δημόσιο, που ανήκουν στα ασφαλιστικά ταμεία, που θα μπορούσε να τους πληρώσει ο στενός τομέας του δημοσίου και να πάνε εκεί δημόσια κτήρια, αλλά δεν έχετε τη δύναμη. Δεν έχετε τη δύναμη να βγάλετε από ιδιωτικά κτήρια δημόσιες υπηρεσίες και να τις πάτε σε δημόσια κτήρια. Δεν την έχετε αυτήν τη δύναμη. Αν την έχετε, εμείς θα τη στηρίξουμε, αλλά πρέπει να την βρείτε και όχι να μας φέρνετε νόμους και ποσοστά για να μειώσουμε λίγο τις δαπάνες ή τις σπατάλες του δημοσίου. Γιατί είναι σπατάλη το πιο μικρό νοίκι, όταν παραδίπλα έχεις ένα άδειο κτήριο. Γιατί κανένας από εμάς δεν μένει σε νοίκι πια σ’ αυτήν την κρίση, όταν έχει δικό του διαμέρισμα, αν χωράει η οικογένεια του. Το δημόσιο γιατί το κάνει; Προφανώς, γιατί δεν έχει τη δύναμη να στεναχωρήσει τους ιδιοκτήτες.
Κύριε Υπουργέ, δεν είναι βέβαια της δικιάς σας αρμοδιότητας όλα, αλλά εγώ είμαι υποχρεωμένος να τα πω. Δεν είναι ανεκτό πλέον στο δημόσιο υπό την έννοια της περιστολής των δαπανών και της μείωσης του φόρτου των Υπουργών καινούργιο νομικό πρόσωπο ιδιωτικού δικαίου. Εδώ έχουμε μια πολύ ωραία δωρεά του Ιδρύματος Λάτση, ένα καταπληκτικό πλωτό μουσείο, το νομικό πρόσωπο τι το χρειαζόμαστε; Μήπως μας λείπει η νομοθεσία για ιδιωτικά μουσεία; Αφού είναι δωρεά, γιατί πρέπει να φορτώνουμε τους Υπουργούς με ευθύνες; Γιατί πρέπει να κάνουμε εδώ κοινοβουλευτικό έλεγχο για πράγματα που δεν μας ανήκουν; Γιατί πρέπει να μεγαλώνουμε το κράτος σαν ακορντεόν, την ώρα που κουρεύουμε από κάτω τους μισθούς των δημοσίων υπαλλήλων και τους απολύουμε; Ποιος μπορεί να μας απαντήσει σ’ αυτό; Δεν είναι φιλοσοφικό, είναι βαθύτατο πολιτικό ερώτημα και είναι η έλλειψη τόλμης και τομής. Δεν υπάρχει ούτε τόλμη, ούτε τομή. Το παράδειγμα είναι μικρό, αλλά είναι συμβολισμός. Συμβολισμός δεν είναι και η μείωση του μισθού του Πρωθυπουργού; Συμφωνούμε. Συμβολισμός είναι και το προηγούμενο, της αύξησης του κράτους.
Άρα, εδώ υπάρχει μια εξαιρετική σοβαρότης, υπάρχει και μια προχειρότης και υπάρχει και ένας ακρωτηριασμός ακόμη και των θετικών σας. Πολύ σωστά φέρνετε, επιτέλους, τη μείωση τριών ειδικών γραμματειών. Αυτόν τον καινούργιο μετακλητό Ειδικό Γραμματέα του Εθνικού Τυπογραφείου, τι τον θέλατε τώρα; Για να ακυρώσετε την προσπάθειά σας ή για να έχουμε να σας λέμε; Διότι στην πραγματικότητα, αυτό το οποίο κάνετε είναι να μας λέτε μ’ όλη σας τη δύναμη ότι εμείς θέλουμε κάποιον να βολέψουμε εκεί, αλλά στο κεντρικό σχέδιο της Κυβέρνησης είμαστε καλοί.
Εγώ νομίζω ότι αδικείτε τον εαυτό σας. Και το πως αδικείτε τον εαυτό σας και το πως κυβερνιέται αυτός ο τόπος –γιατί δεν κυβερνιέται καλά ο τόπος, άλλο αν οι προθέσεις κατ’ εμέ προσωπικά είναι καλές, κύριε Υπουργέ - φαίνεται και από τις τροπολογίες. Το να έρχεται μια τροπολογία, κυρίες και κύριοι συνάδελφοι –θα πω μόνο για ένα κομμάτι μιας τροπολογίας, δεν θα το αναπτύξω, έχουμε να πούμε πολλά- η οποία είναι ουσιαστικά κύρωση της Επιτροπής Σχεδιασμού και Ανάπτυξης Λιμένων, που όπως την είδα στο ΦΕΚ είναι πολλές, πολλές δεκάδες έως εκατοντάδες σελίδες, χωρίς καμμία συζήτηση σε καμμία επιτροπή και αφού τη φέρνετε και προφανώς θα γίνει κάποια κουβέντα έστω εδώ, στη συνέχεια φέρνετε σήμερα προσθήκη στην τροπολογία ότι αυτό που αποφασίστηκε τότε και που εμείς θα ψηφίσουμε τώρα –αυτό μας ζητάτε- ο Υπουργός Εμπορικής Ναυτιλίας μπορεί να το αλλάζει όποτε θέλει. Πρόκειται για προσβολή του ελληνικού Κοινοβουλίου, εάν δεν είναι προσβολή της νοημοσύνης μας: ότι δηλαδή, επειδή το τυπικό είναι να ψηφίζουμε, πρέπει την ίδια στιγμή που ψηφίζουμε κάτι να δίνουμε τη δυνατότητα -στον Υπουργό Εμπορικής Ναυτιλίας, στην όποια κυβέρνηση, δεν είναι προσωπικό- να το αλλάζει, επειδή εμείς το ψηφίζουμε. Έτσι θα κυβερνηθεί ο τόπος; Μ’ αυτόν τον τρόπο θα προχωρήσουμε στα μεγάλα και ωραία, στις θλιβερές προκλήσεις της δημοσιονομικής προσαρμογής, αλλά και το όραμα μιας νέας μεταπολίτευσης που έχει ανάγκη ο τόπος, ενός νέους οράματος που πρέπει να πιαστούν οι νέοι άνθρωποι πριν μεταναστεύσουν για να μη μεταναστεύσουν, ενός οράματος διοίκησης που θα γεμίσει τους πολίτες με αισιοδοξία ότι εδώ βρήκαν έδαφος οι θυσίες τους; Αυτό είναι το μέγα ερώτημα και δεν είναι φιλοσοφικό, είναι πολιτικό.
Γι’ αυτόν το λόγο, κύριε Υπουργέ, ο κ. Μαριάς, Κοινοβουλευτικός Εκπρόσωπος σήμερα των Ανεξαρτήτων Ελλήνων και για λογαριασμό όλων μας, κατέθεσε δύο τροπολογίες. Αν, λοιπόν, για σας δεν είναι συμβολισμός, αλλά είναι ουσία, ζητούμε από όλα τα μέλη του ελληνικού Κοινοβουλίου να τις ψηφίσουν. Είναι πολύ απλές. 
Το ένα είναι ότι όλοι οι Υπουργοί, οι γενικοί και ειδικοί γραμματείς θα απασχολούν μόνο μέχρι πέντε συμβούλους ή συνεργάτες ή μετακλητούς. Δεν χρειάζεται παραπάνω. Αυτό δεν είναι συμβολισμός. Αν πάρετε τον αριθμό θα δείτε ότι είναι μεγάλος. 
Το δεύτερο είναι ότι κανένας πια δεν μπορεί να πληρώνεται περισσότερο από τις μηνιαίες αποδοχές του γενικού γραμματέα Υπουργείου είτε είναι πρόεδρος του ΤΑΙΠΕΔ είτε είναι δικός μας είτε δεν είναι δικός μας για να δείξουμε στους πολίτες αυτής της χώρας ότι συμμετέχουμε συμβολικά και ουσιαστικά, ότι οραματιζόμαστε ένα κράτος δικαίου, ότι δεν είναι η πολιτική πλιάτσικο, ότι δεν επιθυμούμε να βολέψουμε «ημετέρους», αλλά θέλουμε να δουλέψουμε. Ακόμα και αν διαφωνούμε, να ξέρετε ότι δουλεύουμε, γιατί η πολιτική ζύμωση δίνει κουράγιο στον πολίτη έξω να αντιλαμβάνεται ότι εδώ μέσα γίνεται δουλειά. Και χαίρομαι που η Βουλή σήμερα έχει πολλούς συναδέλφους.
Σας ζητώ να τις δείτε τις τροπολογίες και να τις ψηφίσετε και να μη μας πείτε, κύριε Υπουργέ, ότι θα μας φέρετε μια λίγο πιο μεγάλη ομπρέλα και λίγο πιο ισχυρή. Κάντε αυτό και μετά συμπληρώστε το. Έτσι και αλλιώς, τα νομοσχέδια «κοπτοραπτική» είναι. Κάντε και μία «κοπτοραπτική» για να δείξετε ότι μπορείτε να ακούτε την Αντιπολίτευση. Και κυρίως –κλείνω με αυτό- δεν θα το ψηφίσουμε αυτό το σχέδιο νόμου, και δεν θα το ψηφίσουμε επί της αρχής, παρ’ ότι δύο-τρία άρθρα θα τα ψηφίσουμε, γιατί η φιλοσοφία του είναι η επανάληψη της αποτυχίας. Και όπως ξέρετε, το έχει πει και ο Αϊνστάιν «όταν κάνεις ακριβώς το ίδιο πράγμα, μην περιμένεις ποτέ να έχεις ένα διαφορετικό αποτέλεσμα».
Ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κ. Μαρκόπουλο.
Ο Βουλευτής του Λαϊκού Συνδέσμου-Χρυσή Αυγή κ. Ηλίας Παναγιώταρος έχει το λόγο, για δεκαπέντε λεπτά.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κύριε Υπουργέ, διαβάζοντας κάποιος τον βαρύγδουπο τίτλο: «Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις» θα έλεγε ότι το κράτος επιτέλους αποφάσισε να νοικοκυρευτεί και να προχωρήσει σε μία ειλικρινή δημοσιονομική εξυγίανση, μέσω γενναίων περικοπών αχρείαστων και περιττών δαπανών. Δυστυχώς, όμως, διαβάζοντας το περιεχόμενο του σχεδίου νόμου βλέπουμε ότι τα πράγματα είναι πολύ διαφορετικά. Ψάχνουμε να βρούμε πού γίνεται αυτή η οικονομία και σε ποιο βαθμό θα γίνει. Βλέπουμε να καταργούνται επιτροπές, αλλά να συστήνονται άλλες. Το ίδιο να γίνεται με κατάργηση γενικών και ειδικών γραμματειών, αλλά ίδρυση άλλων. Ελεγκτικοί μηχανισμοί που απλώς αλλάζουν ονόματα ή συγχωνεύονται, αλλά το νομοσχέδιο να μην προχωράει σε καμμία ουσιαστική τομή.
Όλοι γνωρίζουμε ότι σχεδόν όλες οι βαρβάτες υποθέσεις σκανδάλων του παρελθόντος μπήκαν στο αρχείο. Συνεχώς αυτό ακούμε μετά από ελέγχους, επιτροπές και ξανά επιτροπές. Τελικά αυτό το αρχείο πόσο μεγάλο είναι; Ή θα ταίριαζε εδώ το «κόρακας κοράκου μάτι δεν βγάζει»; Και αναρωτιόμαστε: Μήπως αυτό το νομοσχέδιο «ρίχνει απλά στάχτη στα μάτια» του κόσμου ή η έως τώρα καταστροφική ανικανότητα των κυβερνώντων απλώς συνεχίζεται; Ή σε κάποιες από τις άλλες διατάξεις ικανοποιούνται απλώς αιτήματα, που δεν έχουν καμία σχέση με περιστολή δαπανών; Και όπου υπάρχουν άρθρα που αφορούν περιστολή δαπανών κρατικών ή κρατικών λειτουργών, αυτή να είναι πολύ συγκρατημένη και περιορισμένη, την ίδια στιγμή που στις περικοπές των μισθών και των συντάξεων και στα κάθε είδους επιδόματα των απλών Ελλήνων είστε ασυγκράτητοι και χωρίς κανέναν περιορισμό. Αλλά, δυστυχώς, για τους εθνοπατέρες, όπως μας λένε ειρωνικά τους περισσότερους από τους ευρισκόμενους εδώ μέσα, η λέξη «περικοπή» για τα δικά μας προνόμια είναι μία άγνωστη λέξη. 
Διαβάζουμε στο άρθρο 2 για τη μείωση των μισθωμάτων που καταβάλλουν το ελληνικό δημόσιο και οι φορείς του δημοσίου τομέα για τη μίσθωση ακινήτων στα οποία στεγάζονται υπηρεσίες τους. Θα έλεγε κανείς αθώος ή αφελής ότι είναι πολύ καλή αρχή. Δεν είναι, λοιπόν, καμμία καλή αρχή, όταν για δυόμιση τουλάχιστον χρόνια οι κυβερνώντες δεν έχουν κάνει απολύτως τίποτα για να περιμαζέψουν αυτό το χάος, το οποίο υποτίθεται βρήκαν, που δημιούργησαν οι προηγούμενοι και για τους προηγούμενους το δημιούργησαν οι προ- προηγούμενοι και πάει λέγοντας.  
Μέσα σε δυόμισι χρόνια θα μπορούσε να είχαν γίνει μελέτες, έρευνες και ήδη να έχουν μεταστεγαστεί όλοι οι οργανισμοί του δημοσίου, οι υπηρεσίες του ευρύτερου δημόσιου τομέα στα ιδιόκτητα κτήρια που είτε είναι εγκαταλελειμμένα και ρημάζουν είτε κατειλημμένα. Την ίδια στιγμή πληρώνουμε εκατοντάδες εκατομμύρια ευρώ σε ενοίκια και πολλές φορές παράξενα ενοίκια. Παραδείγματα υπάρχουν και δεν χρειάζεται να εξειδικεύσουμε. Όταν έχεις ένα δικό σου κτήριο και ας μην είναι στην καλύτερη κατάσταση, δεν το γκρεμίζεις για να πας σε ένα άλλο και εν τω μεταξύ να μην κάνεις ούτε μια κίνηση σε διάστημα δεκαετιών, για να επανέλθεις στο δικό σου ιδιόκτητο κτήριο. 
Αντ’ αυτού, σε λίγα χρόνια, αφού θα έχουμε πληρώσει ξανά εκατοντάδες εκατομμύρια ευρώ, έστω και με τις περικοπές, θα ζητάτε με νέα νομοσχέδια που θα φέρετε την έγκριση νέων κονδυλίων για την επισκευή κάποιων εξ αυτών των κτηρίων των εγκαταλελειμμένων, για να εγκαταστήσετε εκεί τις υπηρεσίες. Αλλά μέχρι τότε θα έχει γίνει περιστολή δημοσίων δαπανών, έχοντας πληρώσει εκατοντάδες εκατομμύρια ευρώ σε ενοίκια. 
Μιλάτε για την κατάργηση των εξόδων παράστασης του Προέδρου, του Πρωθυπουργού, των Υπουργών και λοιπών αξιωματούχων. Ναι, είναι πολύ καλό και έχει περισσότερο συμβολικό, παρά ουσιαστικό χαρακτήρα. Θα είχε ουσιαστικό χαρακτήρα αν κόβονταν τα έξοδα παράστασης σε όλο το δημόσιο τομέα είτε έχει να κάνει με δήμους είτε με κοινότητες είτε με νομαρχίες. Όλοι ξέρετε τι γίνεται. Οι περισσότεροι έχετε παραβρεθεί σε πολύ ωραίες δεξιώσεις, τελετές, με το φαγητό να είναι άφθονο, να περισσεύει και να πετιέται, την ίδια ώρα που τομείς του Υπουργείου ή του δήμου ή της νομαρχίας όπου γίνεται αυτή η φιέστα, να μην έχουν ούτε ένα ευρώ για τα βασικά τους λειτουργικά έξοδα. 
Θα αναφερθώ σε ένα συγκεκριμένο παράδειγμα, όχι πολύ παλιό. Στις 16-9-2008 άλλαζε η ηγεσία του Υπουργείου Εμπορικής Ναυτιλίας. Ο κ. Βουλγαράκης παρέδιδε στον κ. Παπαληγούρα, κάνοντας μια φοβερή φιέστα. Όποιος ανατρέξει στο διαδίκτυο θα τη δει. Υπήρχαν μπάντες, φαγητό, κανονιοβολισμοί κ.λπ.. Την ίδια στιγμή τα τέσσερα σκάφη της ΜΥΑ, της Μονάδας Υποβρυχίων Αποστολών του Λιμενικού δεν μπορούσαν να κινηθούν γιατί τους έλειπαν 7,5 χιλιάδες ευρώ για κάποια μικροσέρβις και μικροεπισκευές. 
Σε ένα νομοσχέδιο για περιστολή δημοσίων δαπανών δεν μπορεί να μπαίνει ένα άσχετο θέμα όπως είναι η ίδρυση πλωτού μουσείου, το οποίο δωρίζεται από έναν εκ των πλουσιοτέρων ανθρώπων της γης, γιατί πρώτον, ξέρουμε ότι οι δωρεές που γίνονται στο δημόσιο συνήθως καταστρέφονται, γιατί το δημόσιο δεν σέβεται τίποτα, που δεν το έχει αποκτήσει με κόπο, παρά απλώς του δίνεται. Θα μπορούσε κάλλιστα αυτό το μουσείο να κάνει πολύ καλή δουλειά ευρισκόμενο στα χέρια του Ιδρύματος Λάτση. 
Διαβάζουμε όμως, και κάτι άλλο. Να γίνει δωρεά προς το ελληνικό κράτος, ώστε να αναδειχθεί η δραστηριότητα του Ιωάννη Λάτση. Έχουμε κι άλλους Έλληνες που μπορούμε να αναδείξουμε τη δραστηριότητά τους, αφού θέλουμε να πάρουμε υπό την αιγίδα μας κάποια μουσεία. Θα μπορούσε να γίνει μουσείο  το σπίτι του Παύλου Μελά στην Κηφισιά, που γκρεμίζεται, θα μπορούσε να γίνει το σπίτι του Κωστή Παλαμά, η τελευταία κατοικία του Μακρυγιάννη και πάει λέγοντας. Θα μπορούσαμε να κάνουμε πολλά και με πολύ μικρό κόστος. 
Επίσης, θα μπορούσαν να γίνουν περικοπές στη φαύλη τοπική αυτοδιοίκηση. Περισσότεροι εκ των δήμων αυτής της χώρας είναι καταχρεωμένοι, παρ’ ότι έχουν στη διαχείριση τους «φιλέτα». Όλοι ξέρουμε τι γίνεται με τα νεκροταφεία, τι γίνεται με τις δημοτικές εταιρείες ανάπτυξης που μπήκαν όλες μέσα, πλην ελαχίστων, μετρημένων στα δάχτυλα του ενός χεριού. 
Θα μπορούσαν να γίνουν σοβαρότατες περικοπές του χορού εκατομμυρίων προς τις μη κυβερνητικές οργανώσεις, όχι δίμηνες παύσεις, κ.λπ.. Και ως συνήθως, οι μη κυβερνητικές οργανώσεις έχουν ιδρυθεί από συγγενείς πολιτικών και πάει λέγοντας και όποιος ψάξει θα τα βρει όλα.
Ας σταματήσουν να δίνονται εκατομμύρια ευρώ από φορείς του δημοσίου και από Υπουργεία προς άσχετα θέματα με τα Υπουργεία τους, όπως όταν είχαν δοθεί προεκλογικά, το Μάιο από το Υπουργείο Παιδείας 20.000 ευρώ στη Λεσβιακή Κοινότητα Ελλάδος ή όπως δόθηκε από το Υπουργείο Πολιτισμού 1.000.000 ευρώ σε αμφιβόλου ποιότητος και ήθους –για να μην πω γελοίες- θεατρικές παραστάσεις. Όλοι ξέρουμε τι έγινε με μία εξ αυτών. 
Διαβάζουμε πιο κάτω στο σχέδιο νόμου για τη νομιμοποίηση των κτηρίων της Ακαδημίας Εμπορικού Ναυτικού Μακεδονίας. Πολύ σωστό. Πρέπει να νομιμοποιηθούν γιατί –λέει- τα κτήρια καταρρέουν. Αν δεν υπήρχε το ΕΣΠΑ και η δωρεά, το κράτος θα μεριμνούσε ή θα τα άφηνε να πέσουν και ενδεχομένως να έμεναν και αστέγαστοι οι σπουδαστές της Ακαδημίας Εμπορικού Ναυτικού;
Διαβάζουμε στο άρθρο 7 για διατάξεις Λιμενικού Σώματος-Ελληνικής Ακτοφυλακής και συμφωνούμε σε όλες με μια μικρή λεπτομέρεια που υπάρχει εδώ, όπου με την παράγραφο 4 καθορίζεται ο τρόπος προμήθειας πλωτών επιχειρησιακών μέσων του Λιμενικού Σώματος. Το θέμα δεν είναι συνεχώς να βρίσκουμε τρόπους ή να βελτιώνουμε τους ήδη υπάρχοντες για να κάνουμε προμήθειες. 
Αυτή η λέξη «προμήθεια» είναι πολύ μυστήρια. Πλέον του 75% των σκαφών του Λιμενικού Σώματος είναι παροπλισμένα και όχι γιατί είναι παλιά, αλλά γιατί απλώς δεν τους δίνονται τα κονδύλια ούτε για το σέρβις ούτε για να αλλάξουν μια μπαταρία ή για μικροεπισκευές. Θα μπορούσαν με πολύ μικρότερα κονδύλια, κάνοντας οικονομία, να αξιοποιήσουν τον ήδη υπάρχοντα εξοπλισμό του Λιμενικού Σώματος –το ίδιο φαντάζομαι θα συμβαίνει και σε όλες τις υπηρεσίες του δημοσίου- και όχι να κανονίζουμε πώς θα κάνουμε νέες προμήθειες, γιατί ο κόσμος κουράστηκε πια από τις νέες προμήθειες. 
Προμηθευόμαστε πράγματα, τα οποία μας είναι άχρηστα. Έχουμε εκατοντάδες ασθενοφόρα του ΕΚΑΒ καινούργια, που τα πληρώναμε και σε συγγενείς στελεχών της Βουλής εδώ μέσα που έπαιρναν τους διαγωνισμούς, αλλά δεν έχουμε οδηγούς να τα οδηγήσουν και οι συνάνθρωποί μας πεθαίνουν στα νοσοκομεία ή στα σπίτια περιμένοντας ένα ασθενοφόρο να έρθει.
Η οικονομία γίνεται με άλλους τρόπους. Περιστολή δαπανών δεν κάνουμε καταργώντας έναν κρατικό φορέα, όπως την Ειδική Γραμματεία Διεθνούς Ενεργειακής Πολιτικής και την υπαγωγή της σε μια πολυθεματική απρόσωπη Διεύθυνση Δημοσίων Σχέσεων και Διεθνών Δραστηριοτήτων της Γενικής Γραμματείας Ενέργειας και Κλιματικής Αλλαγής του Υπουργείου Περιβάλλοντος. Ούτε ο αρμόδιος αυτής της διεύθυνσης δεν ξέρει τον τίτλο, σιγά μην ασχοληθεί με σοβαρότατα θέματα που έχουν να κάνουν με τη διεθνή ενεργειακή πολιτική. 
Βράζει ολόκληρη η υφήλιος, συζητάνε όλοι και τρέχουν να προλάβουν να καθορίσουν τις ΑΟΖ τους, να αρχίσουν τις εξορύξεις κι εμείς έχουμε την τύχη να βρισκόμαστε στο Αιγαίο, το οποίο είναι γεμάτο με υδρογονάνθρακες, με πετρέλαιο, με ορυκτά και δεν κάνουμε τίποτα γι’ αυτό. Και φαίνεται βέβαια. Είχαμε καταργήσει ήδη το ΙΓΜΕ, που τώρα φαίνεται πόσο σημαντικό θα ήταν και καταργούμε και αυτήν την Ειδική Γραμματεία Διεθνούς Ενεργειακής Πολιτικής.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ – ΤΣΑΡΟΥΧΑ )
Αυτή η κίνηση δείχνει ότι δεν έχετε επαφή με τα νέα παγκόσμια γεωπολιτικά δρώμενα στα οποία η Ελλάδα θα έπρεπε να παίζει πρωταγωνιστικό ρόλο, λόγω θέσης και λόγω ενεργειακού πλούτου. 
Σε γενικές γραμμές, αυτή μείωση στις δαπάνες που θα γίνει μέσω αυτού του νομοσχεδίου θα ισχυριστείτε ότι είναι τουλάχιστον μια καλή αρχή. Έτσι είχατε πει στην επιτροπή. Εμείς όμως λέμε ότι είναι ακόμη μια απόδειξη της ανικανότητάς σας, γιατί έχουν περάσει δυόμισι χρόνια πολύ σκληρής μνημονιακής πολιτικής και δεν έχετε κάνει τίποτα σε κανένα τομέα, παρά μόνο στον τομέα στραγγαλισμού των Ελλήνων συμπολιτών μας. Δεν έχουμε δει αποτελέσματα δημοσιονομικής εξυγίανσης ούτε για αστείο. Είπαμε μόνο στις περικοπές των εισοδημάτων της μεγάλης πλειοψηφίας του ελληνικού λαού, στους μισθούς, στις συντάξεις, στο κυνήγι των ελευθέρων επαγγελματιών. Και όλα αυτά δεν έχουν και κανένα ουσιαστικό αποτέλεσμα. Γιατί και η ύφεση βαθαίνει και μειώνονται συνεχώς εμμέσως τα πολυπόθητα έσοδα του κράτους.
Το πάρτι εκατομμυρίων στις πλάτες των συμπολιτών μας συνεχίζεται. Ξοδέψατε 7 εκατομμύρια ευρώ μέσα σε ένα χρόνο σχεδόν σε υπέρογκες αμοιβές συμβούλων του ΤΑΙΠΕΔ για τις αποκρατικοποιήσεις, χωρίς να έχει γίνει τίποτα μέχρι τώρα. Κοροϊδεύετε τον κόσμο. Έτσι δεν πρόκειται να προκόψετε.
Δίνετε 7.500 το μήνα καθαρά στην κ. Μπιρμπίλη, 8.000 στο ενοίκιο συν διάφορα άλλα επιδόματα για να βρίσκεται στον ΟΟΣΑ και να μην είναι ποτέ στη θέση της. Τα δημοσιεύματα της Κυριακής τα είδατε όλοι και ήταν άκρως αληθινά και κατατοπιστικά για το τι γίνεται σε αυτή την πατρίδα.
Έχουμε Βουλευτές του ελληνικού Κοινοβουλίου που πληρώνονται πολύ καλά, όπως όλοι μας, αλλά που δεν πατάνε καθόλου και βρίσκονται στο εξωτερικό ως μόνιμοι συνεργάτες διεθνώς πανεπιστημίων και πληρώνονται πολύ καλά αλλού. Δεν θα σχολιάσουμε το τι «κελεπούρι ψωνίσανε». Αυτό είναι άλλο θέμα.
Πληρώσαμε εκατομμύρια ευρώ για αντιγριπικά εμβόλια όταν δεν έπρεπε, στο τέλος της περιόδου, τα οποία έληξαν κιόλας, με υπογραφές Υπουργών που δυο μέρες μετά άλλαξαν Υπουργείο. Σύμπτωση κι αυτό; Όλα συμπτώσεις; Πώς γίνεται;
Δεν είστε ικανοί να κάνετε ούτε περιστολή δαπανών αλλά ούτε και να δημιουργήσετε έσοδα. Δεν ξέρετε γιατί δεν έχετε βρεθεί και στην ελεύθερη αγορά, για να δουλέψετε και να δείτε πώς βγαίνει το κέρδος και πώς λειτουργεί μια επιχείρηση. Αν δεν υπήρχαν τα ΕΣΠΑ, οι συγχρηματοδοτήσεις από την Ευρωπαϊκή Ένωση και τα προηγούμενα χρόνια με άλλα ονόματα, δεν θα προχωρούσε μισό έργο σε αυτήν τη χώρα. Και δεν τα κάνατε γιατί αγαπάτε τη χώρα. Τα κάνατε γιατί τα έργα αυτά είναι συμβόλαια, είναι υπερτιμολογήσεις διαφόρων καταστάσεων. Και φυσικά, ανάπτυξη καμμία. Γιατί ανάπτυξη μέσω του ΕΣΠΑ δεν είναι όταν αλλάζουμε τα πλακάκια σε μια πλατεία, δεν είναι να φτιάχνουμε τα ντουβάρια. Δεν έχει γίνει τίποτα απολύτως για να κινηθεί η ατμομηχανή αυτής της χώρας. Αφού τη διαλύσατε εντελώς, σας δίνουν τα κονδύλια, είστε ανίκανοι να τα πάρετε και αυτά που παίρνετε είναι για να αλλάζετε τα πλακάκια στα πεζοδρόμια και τίποτα άλλο. 
Δεν είμαστε Σουδάν. Δεν είμαστε Σομαλία. Είμαστε μια χώρα με φοβερό  υπέδαφος, πλούσιο έδαφος και ικανότατους ανθρώπους, που οπουδήποτε πάνε στο εξωτερικό διαπρέπουν, εκτός από αυτήν τη χώρα. Γιατί εδώ δουλεύει μόνο η μίζα, η κομπίνα, η λοβιτούρα, η αναξιοκρατία και τίποτα άλλο. 
Γι’ αυτό το καταψηφίζουμε επί της αρχής. Θα ψηφίσουμε ίσως ένα ή δυο άρθρα, αυτά που έχουν να κάνουν με το Λιμενικό και την Ακαδημία Εμπορικού Ναυτικού.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε Παναγιώταρε.
Το λόγο έχει ο κ. Ιωάννης Μιχελογιαννάκης, ειδικός αγορητής ης Δημοκρατικής Αριστεράς.</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, όποια και να είναι η κατάληξη των μέτρων και όπως και να έρθουν πάνω-κάτω, τα 4,6 δισεκατομμύρια από τις συντάξεις, το 1,6 δισεκατομμύριο από τους μισθούς και περίπου το 1 εκατομμύριο από τα προνοιακά, δηλαδή 7,2 στα 11, δηλαδή ένα 68% θα είναι μία πραγματικότητα, μία πραγματικότητα ότι από την τσέπη θα φύγουν τόσα, όταν η ίδια η τρόικα σου αμφισβητεί τη φοροδιαφυγή, τα 3,2 δισεκατομμύρια που μπορούσες να πάρεις, σου αμφισβητεί ακόμα και τις αμυντικές δαπάνες, σου αμφισβητεί το Πρόγραμμα των Δημοσίων Επενδύσεων, σου αμφισβητεί λειτουργικές δαπάνες, σου αμφισβητεί ιατροφαρμακευτική δαπάνη. 
Και έρχεται το Εθνικό Κέντρο Κοινωνικών Ερευνών και λέει ότι από την τσέπη του Έλληνα έχουν φύγει ήδη 13,2 δισεκατομμύρια. Μεσοσταθμικά στην κοινωνία σε όλα τα επαγγέλματα 26% έχει φύγει από το 2010 έως το 2013. Επίδομα ανεργίας 359 και ο εικοσιπεντάρης που πάει να δουλέψει με 426 ευρώ, όταν επίσης το ΣΕΠΕ έρχεται σε αυτόν και σου λέει ότι στους δύο που έρχονται και νεοπροσλαμβάνονται ο ένας είναι ή μερική ή εκ περιτροπής. Και μία ανταγωνιστικότητα, που το λέμε καθημερινά όλοι στα πάνελ και στο Κοινοβούλιο, ότι είμαστε στη θέση ενενηκοστή έκτη από τις εκατόν σαράντα τέσσερις. Θυμηθείτε πώς ήμασταν πριν από τρία-τέσσερα χρόνια και τι χάθηκε από την αγορά, απ’ αυτό το κράτος. Χάθηκαν 16,2 δισεκατομμύρια, τα οποία ήταν απόρροια από μισθούς και συντάξεις, δηλαδή από το δημόσιο. 
Και έρχεται τούτη τη στιγμή, παραδείγματος χάριν, για να μπορούμε να το εξομαλύνουμε, το Διεθνές Ινστιτούτο Ιδιωτών, που κουρεύτηκαν -για να δούμε δηλαδή και από μεριάς ιδιωτικού στο δημόσιο κράτος- και σου λέει: Δεν κάνεις δύο χρόνια επιμήκυνση; Δεν ελαττώνεις επιτόκια; Δεν ελαττώνεις ανακεφαλαιοποίηση; Δεν δίνεις τα 7 δισεκατομμύρια στην αγορά που χρωστάς ως κράτος; Δεν κάνεις αποκρατικοποιήσεις να κερδίζεις απ’ αυτό το 50% σε νέες επενδύσεις; Δεν δίνεις τα 10 δισεκατομμύρια του ΕΣΠΑ; Δεν απελευθερώνεις την αγορά προϊόντων; Δεν φέρνεις νέο φορολογικό; Δεν κάνεις επιλεκτικό ΦΠΑ να το ρίξεις; Δεν τους κάνεις τους έντεκα παράγοντες αυτούς; Όχι στόχο δεν θα πιάσεις το 120%, αλλά θα είσαι ισοπεδωμένος. Από το δημόσιο είναι αυτά. 
Η εικόνα του δημοσίου με πέντε αριθμούς: 88 τα έξοδα, γύρω στα 56 τα έσοδα, τα 67 από τα 88 μισθοί, συντάξεις, επιδόματα και έχεις από το δημόσιο λειτουργικές δαπάνες 5,2, από τους ΟΤΑ 5,9, στους μισθούς 18, στις συντάξεις 36 -δισεκατομμύρια είναι αυτά- στην πρόνοια 6,48, στην υγεία 5,3, στην άμυνα 1,5, στην παιδεία 7 και στο Πρόγραμμα Δημοσίων Επενδύσεων 1,2, όταν με τις ΔΕΚΟ είναι το 2,5. Να, η εικόνα του ελληνικού κράτους, του δημοσίου και να τι πληρώνει. 
Και έρχεται επιτέλους ένα νομοσχέδιο, το οποίο λέει να ρυθμίζω θέματα δημοσίου ενδιαφέροντος, ώστε να μπορέσω να κερδίσω κάτι απ’ όλα αυτά που κουβεντιάζουμε. Τι θέλω να πετύχω; Γρήγορα να μπορέσω να εφαρμόσω δημόσιο έλεγχο, να κάνω περιστολή δαπανών, να δημιουργήσω μείωση των ελεγκτικών διαδικασιών, να απλοποιήσω, να κάνω πιο ευέλικτο τον έλεγχο και να ενεργοποιήσω τις μονάδες ελέγχου. Έξι πράγματα ζητάει το νομοσχέδιο. Τι κέρδος θα έχω; Από τη μίσθωση ακινήτων που στεγάζονται θα έχω ένα κέρδος της τάξης των 15 με 17 εκατομμυρίων. Από την ιστορία των εξόδων παράστασης, δηλαδή από τα 1.800 περίπου του Προέδρου μέχρι του Υπουργού που δεν είναι Βουλευτής ή αυτού που είναι Βουλευτής, που κατεβαίνει στα 579, κύριε Υπουργέ, τι θα κερδίσετε από εκεί; Θα κερδίσετε γύρω στα 9 με 10 εκατομμύρια ευρώ. Προσπάθησα να τα βγάλω, για να έχω μία εικόνα. Στο πρώτο κερδίζετε 15 με 17 εκατομμύρια ευρώ και από τις ειδικές γραμματείες 600 χιλιάδες. 
Τώρα, αν στον ν. 3492 κάνεις πραγματικά χρηστή διαχείριση του κρατικού προϋπολογισμού, εδώ είναι η πρόταση η μεγάλη: Να ξαναδεί η Βουλή άρθρο-άρθρο τον προϋπολογισμό, ώστε να σταματήσει αυτή η ιστορία κάθε χρόνο να μετακινείται, να μην ξέρουμε τι ψηφίζουμε και τους χιλιάδες τόμους παλιά να τους φέρνουμε τώρα στο στικάκι, να παίρνει η τηλεόραση το στικάκι και να λένε ότι το πήρε ο Πρόεδρος της Βουλής το στικάκι. Είναι με αριθμούς, με ανθρώπινες ζωές, κύριε Υπουργέ, τα στικάκια.
Καταργείται ο ψηφιακός σχεδιασμός, καταργείται η εποπτεία της αγοράς, η Γενική Γραμματεία Καταναλωτή, η Γενική Γραμματεία Ενεργειακής Πολιτικής και Διοικητικής Μεταρρύθμισης. Και θα έλεγε κανείς: σωστά. Η αναδρομική εξαίρεση της αυτοδίκαιης περιέλευσης της εταιρείας Ελληνικού στην έκταση της Μονάδας Υποβρυχίων Αποστολών του λιμανιού ασφαλώς είναι καλή, όμως, να ενταχθεί η ανάπτυξη του Ελληνικού σε ένα πρόγραμμα στο οποίο θα έχουμε να κουβεντιάσουμε πολλά. Εξαιρώ, λοιπόν, αυτό για να δώσω master plan ανάπτυξης, αλλά ποιο master plan; Εδώ θα είμαστε και θα τα κουβεντιάζουμε, κύριε Υπουργέ. 
Το να ιδρύσω το πλωτό μουσείο «ΝΕΡΑΪΔΑ» και να το κάνω νομικό πρόσωπο ιδιωτικού δικαίου, ας γίνει. Το να νομιμοποιήσω τα κτήρια της Ακαδημίας του Εμπορικού Ναυτικού στη Μακεδονία, ας γίνει. Το να δώσω μια παράταση στα δυο έτη για τη μη εφαρμογή της νομοθεσίας περί απασχόλησης των συνταξιούχων, του ΝΑΤ εννοώ, που κάνουν εκπαιδευτικό έργο, ας γίνει. 
Μπράβο για το μυστικό κονδύλι στο άρθρο 8. Μπράβο που αποσύρατε ένα άρθρο που άφηνε υπόνοιες μυστικών κονδυλίων από τα οποία έχει δοκιμαστεί το πολιτικό σύστημα. Δεν είχαμε καμμία διάθεση σήμερα να το καταγγείλουμε ή να αρχίσει μια φιλολογία που αυτή την ώρα κάνει ζημιά και στην Κυβέρνηση και σε εσάς προσωπικά. 
Όσον αφορά τα μισθώματα, η λογική είναι η εξής: να το κατεβάσω μέχρι ποιο όριο; Να μην ξεπεράσει το 4,8%. Το κατεβάζετε 10%, 15%, το πάτε 25%. Πηγαίνετέ το και παραπάνω, κύριε Υπουργέ, για να κερδίσετε και κάτι. Δείτε πόσα είναι το 4,8%. Βάλτε έναν οικονομολόγο να το κάνει σε δυο λεπτά. Εγώ είμαι γιατρός και μπορώ να τα βρω. Με το επιτελείο που έχετε να το δείτε και να το πάτε στο σημείο εκείνο, ώστε να υπάρχει το μέγιστο κέρδος απ’ αυτό. 
Η εξαίρεση που γίνεται σε μισθώσεις -βάσει του ν. 4002/2001 που έχουν κάνει «κούρεμα» σε συμφωνία με το δημόσιο- έχει μια λογική. Χτυπήστε όμως και εκεί. Έχουν «φάει» πολλοί τόσα χρόνια απ’ αυτές τις ιστορίες.
Κύριε Υπουργέ, το ν. 3492 στον οποίον θέσατε τροποποιήσεις, θα τον τροποποιήσετε εάν πράγματι σεβαστείτε το διεθνές ελεγκτικό πρότυπο. Αυτό το διεθνές ελεγκτικό πρότυπο, που σας δίνει όρους, δεν σηκώνει ούτε μπακαλίστικους τρόπους ούτε λαϊκίστικους ούτε πελατειακούς ούτε γονατογραφήματα. Ο σκοπός σας είναι να ελαττώσετε τις λειτουργικές δαπάνες του πολιτικού συστήματος, όπως και μισθώματα, για να μπορέσετε να κερδίσετε το εξής:
Δώστε μου τη χαρά, κύριε Υπουργέ, μέσα στη συγκυβέρνηση συνευθύνης να μπορέσω να πω ως Μιχελογιαννάκης ότι και το εύρος και η παρεμβατικότητα του δημοσίου επιτέλους μπορεί να ελεγχθεί. Δώστε μου τη χαρά να πω ότι αύξησα την αποτελεσματικότητα, δείκτη τον οποίον η Ελλάδα έχει χρόνια να δει να ανεβαίνει. Δώστε μου τη χαρά να πω ότι οι δείκτες αποδοτικότητας -όπως αποδοτικότητα υπάρχει σε κάθε έννοια στη ζωή- αρχίζουν και εξορθολογίζονται και λειτουργούν αλληλέγγυά της. 
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε τον κ. Μιχελογιαννάκη. 
Το λόγο έχει ο ειδικός αγορητής του ΚΚΕ κ. Καραθανασόπουλος.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κυρία Πρόεδρε. 
Θα τολμήσω να κάνω μια πρόβλεψη χωρίς βεβαίως τον κίνδυνο να διαψευστώ. Ποια πρόβλεψη είναι αυτή; Ότι σήμερα και αύριο θα παρακολουθήσουμε ένα ακόμα επεισόδιο, όπως και την προηγούμενη εβδομάδα, από το παιχνίδι του αποπροσανατολισμού και της χειραγώγησης της κοινής γνώμης, δηλαδή την ανάγκη δημοσιονομικής εξυγίανσης, περιστολής, να αντιμετωπιστούν τα προβλήματα κ.λπ.. 
Είναι ένας πλειστηριασμός προτάσεων, κόψτε κι άλλο, κόψτε και από εδώ, μείωση και παραπέρα, πλειστηριασμός λαϊκισμού, λες και αν θα γίνονταν όλα αυτά θα άλλαζε κάτι. Δηλαδή τα 11,5 δισεκατομμύρια, που θα κληθούν να πληρώσουν οι μισθωτοί, οι συνταξιούχοι και οι επαγγελματίες, δεν θα τα παίρναμε; Τα βάρβαρα μέτρα που καταδικάζουν στη φτώχεια και στην εξαθλίωση τα πλατιά λαϊκά στρώματα δεν θα τα παίρναμε, και εννοώ την Κυβέρνηση και την πλειοψηφία της Βουλής; Ή τα μέτρα που οδηγούν σε ακόμα πιο φθηνή εξαθλιωμένη, χωρίς ασφαλιστικά και εργασιακά δικαιώματα, εργατική τάξη προς όφελος της ανταγωνιστικότητας και της κερδοφορίας των επιχειρηματικών ομίλων δεν θα τα παίρνατε; Όχι, δεν είναι έτσι. Θα τα πάρετε τα μέτρα, όση περιστολή και αν κάνετε στις λεγόμενες δημόσιες δαπάνες.
Και από αυτήν την άποψη, θα ξανακούσουμε πάλι για τους κακούς δανειστές, για τους τοκογλύφους, για την Κυβέρνηση που είναι υπαλληλικό προσωπικό της Μέρκελ ή της τρόικας, λες και η τρόικα είναι κάτι το απρόσωπο, δεν είναι Ευρωπαϊκή Ένωση η τρόικα, στην οποία τα υπόλοιπα κόμματα, Κυβέρνηση, συγκυβέρνηση και Αντιπολίτευση κόπτεσθε μην αμφισβητηθεί η συμμετοχή της Ελλάδας στην Ευρωπαϊκή Ένωση, φτάνοντας μάλιστα ο εισηγητής της Χρυσής Αυγής να λέει ότι αν δεν ήταν τα χρηματοδοτικά πλαίσια της Ευρωπαϊκής Ένωσης, δεν θα γινόταν τίποτα; Ένας τεράστιος εξωραϊσμός ενός ιμπεριαλιστικού οργανισμού που οδηγεί τους λαούς και της Ευρώπης, στη φτώχεια και στην εξαθλίωση για να εξυπηρετήσει τα συμφέροντα του κεφαλαίου. Λες και δεν είναι η Ευρωπαϊκή Κεντρική Τράπεζα η τρόικα, που κάποιοι διαρρηγνύατε τα ιμάτια σας να γίνει η Τράπεζα ύστατος δανειστής ή να αποκτήσει κοινωνικό χαρακτήρα; Λες και δεν είναι το Διεθνές Νομισματικό Ταμείο που συμμετέχει η Ελλάδα και πληρώνει κατ’ έτος τη συμμετοχή της στο Διεθνές Νομισματικό Ταμείο; Είναι κάτι το απρόσωπο αυτό.
Το λέμε αυτό γιατί; Γιατί προσπαθεί τότε η εισηγήτρια της Νέας Δημοκρατίας και λέει ότι «Η δημοσιονομική εξυγίανση αποτελεί το κομβικό σημείο για την έξοδο από την κρίση»;
Προσέξτε. Σιγά μην είναι αυτό το κομβικό σημείο για την έξοδο από την κρίση. Αν ήταν υπόθεση του χρέους των 400-500 δισεκατομμυρίων ευρώ θα το είχαν λύσει πολύ εύκολα και δεν θα ήταν πρόβλημα ούτε της Ελλάδας. Βλέπετε όμως ότι δυστυχώς, δεν είναι πρόβλημα μόνο της Ελλάδας. Η κρίση βαθαίνει στην Ελλάδα, επεκτείνεται και στις υπόλοιπες χώρες της Ευρωπαϊκής Ένωσης. Άρα κάποιο άλλο είναι το πρόβλημα.
Αλλά ας πάρουμε αυτόν τον ισχυρισμό -ως υπόθεση εργασίας, να το δεχθούμε, αν και εμείς λέμε ότι είναι σύμπτωμα το δημόσιο χρέος της καπιταλιστικής κρίσης, αλλά ας δεχθούμε ως υπόθεση εργασίας- το συλλογισμό που κάνετε ότι το χρέος είναι το άπαν και ότι αν δεν το τιθασεύσαμε, θα γκρεμιστούμε. Ποιο είναι το πρόβλημα; Θα συζητήσουμε επί της ουσίας -και σας προκαλούμε- για τις αιτίες δημιουργίας του χρέους; Ποιες είναι, λοιπόν, αυτές οι αιτίες δημιουργίας του χρέους; 
Εμείς λέμε πολύ καθαρά ότι είναι πολύ συγκεκριμένες:
Πρώτον, είναι η διαχρονική, σκανδαλώδη δημοσιονομική διαχείριση από μεριάς των εκάστοτε κυβερνήσεων είτε ελεύθερων είτε σοσιαλδημοκρατών, προς όφελος του μεγάλου κεφαλαίου. Είχαμε δηλαδή μια ανακατανομή των πόρων των δημόσιων εσόδων προς όφελος των μονοπωλιακών ομίλων τις προηγούμενες δεκαετίες. Πως την είχαμε αυτήν την  ανακατανομή των πόρων; Μέσα από σκανδαλώδη φορολογική πολιτική, όπου ουσιαστικά οδήγησε το μεγάλο κεφάλαιο να πληρώνει ελάχιστα ή και τμήματά του να μην πληρώνουν δεκάρα τσακιστή στο όνομα των επενδύσεων, στο όνομα της φορολογικής ανταγωνιστικότητας, στο όνομα της προσέλκυσης ξένων κεφαλαίων και επενδύσεων. Και ταυτόχρονα, από την άλλη μεριά οδηγούσαμε στο απόσπασμα φορολογικά τους μισθωτούς, τους συνταξιούχους, τα λαϊκά στρώματα.
Δεύτερον, μέσα από την ποικιλόμορφη στήριξη με δημόσιες δαπάνες, των επιχειρηματικών ομίλων, τα διάφορα κρατικά και κοινοτικά πακέτα στήριξης, οι αναπτυξιακοί νόμοι, οι κρατικοποιήσεις, οι ιδιωτικοποιήσεις, που ήταν πάντοτε προς όφελος του μεγάλου κεφαλαίου, αγόραζε ακριβά το κράτος και πούλαγε φθηνά. Και βεβαίως, η πολιτική των κρατικών προμηθειών που στήριζε και εξυπηρετούσε τα συμφέροντα των επιχειρηματικών ομίλων με τα εκάστοτε σκάνδαλα, τα οποία ανακύπτουν κατά καιρούς.
Τρίτο ζήτημα είναι η τεράστιες εξοπλιστικές δαπάνες, οι οποίες όμως δεν πήγαιναν για να θωρακίσουν την αμυντική ικανότητα της χώρας μας και την εδαφική της ακεραιότητα, αλλά σχεδιάζονταν με αποκλειστικό γνώμονα την εξυπηρέτηση των ιμπεριαλιστικών σχεδιασμών των αμερικανονατοϊκών σχεδιασμών στην περιοχή μας.
Τέταρτο ζήτημα ήταν η ικανοποίηση και η υλοποίηση των διάφορων λεγόμενων εθνικών στόχων, που κάθε άλλο παρά εθνικοί στόχοι ήταν- βεβαίως, τι εθνικοί στόχοι να υπάρχουν εδώ πέρα σε μια ταξική κοινωνία;- που αποδείχθηκαν στο τέλος ότι ήταν στόχοι  εξυπηρέτησης των συμφερόντων των πολυεθνικών, των επιχειρηματικών ομίλων, της θωράκισης της κερδοφορίας τους, όπως ήταν η δημιουργία των Ολυμπιακών Αγώνων στη χώρα μας. 
Και πέμπτο ζήτημα, το πιο βασικό, το οποίο το αποφεύγετε «όπως ο διάολος το λιβάνι», είναι η δραστική συρρίκνωση της ήδη μικρής παραγωγικής βάσης της χώρας μας είτε στον πρωτογενή τομέα, είτε στο δευτερογενή, βιομηχανία και μεταποίηση. Και αυτό εξαιτίας βεβαίως της συμμετοχής της Ελλάδας στην Ευρωπαϊκή Ένωση που αποτέλεσε καταλύτη στη δραστική συρρίκνωση της παραγωγικής βάσης. 
Από την άλλη μεριά, κλαίγεστε για τα δίδυμα ελλείμματα που επηρεάζουν το δημόσιο χρέος; Αφού είναι στρατηγική σας επιλογή, την οποία όλοι οι υπόλοιποι τη στηρίζετε «με νύχια και με δόντια», δηλαδή τη συμμετοχή της Ελλάδας στην Ευρωπαϊκή Ένωση που οδήγησε σε αυτή τη δραστική συρρίκνωση της παραγωγικής βάσης της χώρας μας και βεβαίως η ελευθερία κίνησης κεφαλαίων που συνεπάγεται, εμπορευμάτων μέσα από αυτή τη διαδικασία και η δυνατότητα που παρείχε αυτή η στρατηγική επιλογή στο μεγάλο κεφάλαιο να μπορεί να μεταφέρει τη δραστηριότητά του εκεί που έχει μεγαλύτερο συμφέρον, αποδεικνύοντας για ακόμη μία φορά ποιος είναι ο πατριωτισμός των επιχειρηματικών ομίλων, του μεγάλου κεφαλαίου. Πατριωτισμός του είναι εκεί που υπάρχει το κέρδος και διασφαλίζεται ακόμη μεγαλύτερο κέρδος και κανένας άλλος απολύτως.
Και τέλος έκτος παράγοντας, είναι η ίδια η λογική της διαχείρισης της καπιταλιστικής κρίσης με την επεκτατική πολιτική που ακολουθήθηκε το 2008 και το 2009 που εκτίναξε τα ετήσια ελλείμματα, άρα επιβάρυνε το δημόσιο χρέος και τα σκανδαλώδη, πολύμορφα πακέτα στήριξης -περίπου 200 εκατομμύρια ευρώ θα φτάσουν και με την ανακεφαλαιοποίηση- είτε με ρευστό είτε με εγγυήσεις που δώσατε στους επιχειρηματικούς ομίλους και ιδιαίτερα στο χρηματοπιστωτικό σύστημα, ώστε να μην καταρρεύσουν κάτω από το βάρος της κρίσης, τη στιγμή που οδηγείτε στην κατάρρευση την εργατική τάξη και τη λαϊκή οικογένεια.
Βεβαίως, θα πει κάποιος, δεν είναι και άλλα πράγματα; Είναι. Είναι και η σπατάλη και η διαπλοκή και η διαφθορά και το μέγεθος του δημόσιου τομέα. Αυτά, όμως, αποτελούν εργαλεία για να υλοποιηθεί αυτή η πολιτική ή και τα αποτελέσματα της υλοποίησης αυτής της πολιτικής που εξυπηρετούν τις ανάγκες του μεγάλου κεφαλαίου.
Έτσι, λοιπόν, το συμπέρασμα που μπορεί να βγει από τα παραπάνω είναι ότι το χρέος αποτελεί το γνήσιο και όχι το νόθο παιδί και όχι το αποτέλεσμα της διαχειριστικής ανεπάρκειας των προηγούμενων κυβερνήσεων, του χαρακτήρα της καπιταλιστικής ανάπτυξης. Γι’ αυτό και δεν αποτελεί ελληνική ιδιομορφία.
Έτσι, λοιπόν, από όλα αυτά βγαίνει ένα πολύ αβίαστο συμπέρασμα. Ο λαός δεν πρέπει να δεχτεί με τίποτα να πληρώσει ούτε «δεκάρα τσακιστή» για το χρέος είτε είναι επαχθές είτε είναι μη επαχθές και όλους αυτούς τους ψεύτικους διαχωρισμούς που γίνονται. Όλο το χρέος είναι παράνομο για τον ελληνικό λαό και δεν πρέπει να πληρωθεί. Γι’ αυτό εμείς μιλάμε για μονομερή διαγραφή του χρέους. 
Και, βεβαίως, για να μπορείς να το αντιμετωπίσεις, σημαίνει ότι πρέπει να φύγεις από την Ευρωπαϊκή Ένωση, αποδέσμευση από την Ευρωπαϊκή Ένωση, και να οργανώσεις, να αξιοποιήσεις το σύνολο των παραγωγικών σου δυνατοτήτων προς όφελος της ικανοποίησης των λαϊκών αναγκών και άρα να κοινωνικοποιήσεις τους επιχειρηματικούς ομίλους, τα μονοπώλια. Να, λοιπόν, ποιο είναι το τρίπτυχο της διεξόδου από την κρίση προς όφελος του λαού. 
Έτσι, λοιπόν, ο λαός δεν πρέπει να πληρώσει -δεν είναι το πρόβλημα οι διάφορες διαχειριστικές προτάσεις που πετάγονται από τα κόμματα της αντιπολίτευσης- και πρέπει να ξεμπερδεύει με τις αυταπάτες. Καμμία πολιτική, κανένα μείγμα διαχείρισης στη λογική του ευρωμονόδρομου και της εξυπηρέτησης των αναγκών του κεφαλαίου δεν πρόκειται να οδηγήσει σε έξοδο από την καπιταλιστική κρίση και πολύ περισσότερο σε όφελος του ελληνικού λαού.
Είπαμε ποια είναι η διέξοδος. Ας πάμε, όμως, στο συγκεκριμένο νομοσχέδιο με δύο, τρία πολύ σημαντικά ζητήματα, κατά τη γνώμη μας. Ποια είναι αυτά; Το είπε η εισηγήτρια αλλά και άλλοι από τη Νέα Δημοκρατία. Ποιος είναι ο συμβολισμός -δηλαδή το «τυράκι στη φάκα»- που αποπνέει; Ότι μειώνουμε τα έξοδα παράστασης του Πρωθυπουργού, του Προέδρου της Βουλής, της Αξιωματικής Αντιπολίτευσης, του Υπουργικού Συμβουλίου, την αποζημίωση του Προέδρου της Δημοκρατίας; Και λοιπόν;
Δηλαδή, με αυτήν τη λογική τι πρέπει να κάνει ο λαός; Να δεχθεί να του μειώσετε περαιτέρω τους μισθούς, αφού μειώνεται στον Πρωθυπουργό και στον Πρόεδρο της Δημοκρατίας. Να δεχθεί ο χαμηλοσυνταξιούχος των 500 ευρώ να μειωθεί ακόμα περισσότερο η σύνταξή του, να πληρώσει ακόμα περισσότερο για φάρμακα, για παιδεία, για τα νοσοκομεία τα οποία τα εκποιείτε και τα εμπορευματοποιείτε. Να δεχθεί να σφαγιαστούν τα εργασιακά του δικαιώματα, οι κατακτήσεις με τους αγώνες που είχε, τα ασφαλιστικά του δικαιώματα με την αύξηση του ορίου συνταξιοδότησης στα εξήντα επτά χρόνια και όλα «μέλι – γάλα»!
Είμαστε δίκαιοι! Ας βάλουμε και κάτι παραπάνω να κόψουμε, όπως λένε τα άλλα κόμματα της Αντιπολίτευσης, για να είναι μεγαλύτερος ο βαθμός της δικαιοσύνης!
Αυτά πουλάτε στον κόσμο, να δεχθεί, δηλαδή, το σήμερα και το αύριό του «μαύρο», βάρβαρο, της φτώχειας και την εξαθλίωση, για να μπορεί να συνεχίσει απρόσκοπτα η αναπαραγωγή του κεφαλαίου και η εξυπηρέτηση των κερδών των επιχειρηματικών ομίλων. Αυτά είναι, λοιπόν.
Εμείς λέμε «όχι». Όχι, να μη μειωθούν, δεν είναι αυτό το ζήτημα. Όμως, εμείς λέμε ότι αυτό δεν πρέπει να το αποδεχθεί ο λαός και να δεχθεί μόνος του να του περάσετε «αλυσίδες», ούτως ώστε είτε με τη λογική του «καρότου», της αυτοχειραγώγησης του λαού είτε με τη λογική του «μαστίγιου» που ετοιμάζετε, να μην αναπτυχθούν οι αγώνες, η πάλη του, οι κινητοποιήσεις των εργαζομένων για τα μέτρα, τα οποία έρχονται. Άρα, εμείς λέμε ότι πρέπει να κλείσει τα αυτιά του σ’ αυτήν την κίβδηλη, την αποπροσανατολιστική αντιπαράθεση.
Βεβαίως, πέρα από αυτά, εμείς ως ΚΚΕ δεν μπορούμε να ψηφίσουμε το συγκεκριμένο σχέδιο νόμου για δύο –σήμερα έγιναν τρεις– λόγους πολύ συγκεκριμένους.
Ο πρώτος λόγος είναι η υπόθεση της «ΝΕΡΑΪΔΑΣ», αυτού του πλωτού μουσείου, το οποίο αποτελεί σκάνδαλο και για το οποίο δίνει ακόμα μία φορά εξετάσεις η Κυβέρνηση για το ποια συμφέροντα εξυπηρετεί. Τι σημαίνει; Να αναδείξουμε –λέει- την προσφορά του Λάτση. Ποια προσφορά του Λάτση; Τις σκοτεινές σελίδες; Θα βάλουμε και την προσφορά του Λάτση με την «ΠΕΤΡΟΛΑ» και τα χέρια που χαιρετούν; Και αυτήν την προσφορά του Λάτση θα αναδείξουμε; Αυτό είναι, λοιπόν, το πρότυπο για τη νέα γενιά, ο Λάτσης και η δράση του, πού θέλουμε να τα διαπαιδαγωγήσουμε τα παιδιά; 
Δεύτερο ζήτημα, είναι οι φορολογικές απαλλαγές που θα έχει το συγκεκριμένο μουσείο -και το λέει μέσα η έκθεση του Γενικού Λογιστηρίου- που δεν μπορούμε να τις προσδιορίσουμε. Ταυτόχρονα, όχι μόνο θα έχει φορολογικές απαλλαγές, αλλά υπάρχει η υποχρέωση από το κράτος να χρηματοδοτεί τις λειτουργικές ανάγκες του ιδρύματος Λάτση. 
Έτσι, λοιπόν, αποκαλύφθηκε γρήγορα μία «κουρτίνα που έπεσε», που προσπαθούσε έντεχνα να καλλιεργήσει το νεοναζιστικό κόμμα της Χρυσής Αυγής. Όταν πρόκειται για τους προστάτες, για αυτούς που προστατεύει, τα αφεντικά βγήκε και είπε «η δωρεά του Λάτση προς το δημόσιο». Ποια δωρεά; Εδώ πάνε να κλέψουν το δημόσιο για να οικονομήσουν, γιατί ανήκει στο κοινωφελές ίδρυμα του Λάτση το μουσείο αυτό και όχι στο ελληνικό δημόσιο. Μάλιστα, είναι τόσο πατριωτικό αυτό το κοινωφελές ίδρυμα που έχει την έδρα του στο Λιχτενστάιν! Είναι τόσο πατριωτικό και πρέπει να το χρηματοδοτήσουμε!
Αυτός είναι ο δεύτερος παράγοντας για τον οποίο έχουμε τεράστιες αμφιβολίες σ’ αυτήν την περίπτωση. Άρα, λοιπόν, για το Λάτση πρέπει να αποσυρθεί. Δεν θα κουβεντιάσουμε τίποτα. Είναι απαράδεκτο.
Το δεύτερο ζήτημα έχει να κάνει με τα τεράστια ερωτηματικά που γεννιούνται για τα κτήρια της Ακαδημίας του Εμπορικού Ναυτικού στη Θεσσαλονίκη. Εδώ βγαίνει η ίδια η εισηγητική έκθεση και λέει ότι οι αυτοψίες των μηχανικών μιλάνε για επικίνδυνα, ετοιμόρροπα κτήρια, τα οποία είναι για κατεδάφιση. Αν πρόκειται να τα κατεδαφίσεις, δεν χρειάζεται να τα νομιμοποιήσεις, πηγαίνεις και τα κατεδαφίζεις. 
Από αυτήν την άποψη, γεννιούνται τα ερωτηματικά: Πρώτον, θα γίνει μία απλή επισκευή και άρα θα παραμείνει το επικίνδυνο στατικό καθεστώς των κτηρίων για τους σπουδαστές του Εμπορικού Ναυτικού; Δεύτερον, το ζήτημα, το οποίο ανοίγετε, είναι το εξής: Τι δουλειά έχει ο ιδιώτης επενδυτής; Θα προσφέρει; Θα είναι φιλάνθρωπος, δηλαδή; Θα δώσει τα λεφτά του για την επισκευή χωρίς αντάλλαγμα; Πού το λέει αυτό; Και γιατί δεν βάζετε συγκεκριμένα πώς και τι και όχι απλώς μία γενική διάταξη; Τι σημαίνει συμμετοχή του ιδιώτη; Άρα, θα ωφεληθεί στο ένα ευρώ, που αν θα βάλει από την τσέπη του -και αυτό είναι ζητούμενο- τα δεκαπλάσια, τα εικοσαπλάσια από αυτήν του την ενέργεια και θα είναι και ευεργέτης.
Το τρίτο ζήτημα, το οποίο μας έκανε εντύπωση -ενδεχόμενα να μην το είχαν προσέξει οι εισηγητές των άλλων κομμάτων στην καλύτερη των περιπτώσεων- είναι για την τροπολογία με αριθμό γενικό 24 και ειδικό 8. Είναι αποκάλυψη η τροπολογία αυτή. Τι λέει αυτή η τροπολογία; Μιλάει για το τέλος παραμονής και πλόων των ιδιωτικών σκαφών αναψυχής.
Κι εκεί που δεν πληρώνει τίποτα με την προηγούμενη νομοθεσία, ψίχουλα δηλαδή, τώρα μειώνεται ακόμα περισσότερο το τέλος. Δηλαδή, δεν δίνει τίποτα επί της ουσίας. 
Και τι λέει; Λέει από 300 έως 1300 ευρώ που ήταν πριν το μέτρο, το πάμε από 200 έως 500 ευρώ ανά μέτρο που πρέπει να πληρώσουμε για τα μηχανοκίνητα. Από 200 έως 600 ευρώ πάει 200 έως 400 ευρώ ανά μέτρο για τα ιστιοφόρα. 
Θα σας κάνω ένα μεγάλο ερώτημα, γιατί εμείς δεν το καταλάβαμε. Ποιο είναι το ερώτημα; 
Κατ’ αρχάς, δίνετε σκανδαλώδεις εκπτώσεις σ’ αυτά, τα οποία είναι ψίχουλα: 20% άμα είναι παλιό και 10% αν προκαταβάλλει τα λεφτά. Αυτό γιατί δεν το κάνετε και για τα τέλη κυκλοφορίας των οχημάτων; Δηλαδή ένα σκάφος μηχανοκίνητο δεκατριών μέτρων αξίας κάποιων δεκάδων ή και εκατοντάδων χιλιάδων ευρώ, πόσο θα πληρώσει το έτος τέλος πλοήγησης, άμα προκαταβάλλει μάλιστα 144 ευρώ; Πόσο πληρώνει ένα αυτοκινητάκι 1100 ευρώ παλαιότητας; 135 ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ολοκληρώνω, κυρία Πρόεδρε.
Και το ερώτημα είναι: Άμα είναι αυτό για ένα μήνα, θα πληρώσει 16,6 ευρώ; Άμα είναι για ένα μήνα το τέλος ελλιμενισμού και πλοήγησης στα ελληνικά ύδατα θα πληρώσει μόνο 16,6 ευρώ; Και αυτό γιατί δεν ισχύει και για τα τέλη κυκλοφορίας των αυτοκινήτων, που είτε λειτουργήσουν ένα χρόνο είτε ένα μήνα είτε δεκαπέντε ημέρες θα πληρώσουν τελικά το παράβολο; 
Άρα, πρέπει να αποσυρθεί. Είναι βαθιά ταξική η πολιτική και η επιλογή αυτή, όπως επίσης, και το δεύτερο άρθρο της τροπολογίας που φέρνει σε τετρακόσιες ογδόντα σελίδες να νομιμοποιήσει η Βουλή τις αποφάσεις διοικητικών υπηρεσιών, δηλαδή της Επιτροπής Σχεδιασμού και Ανάπτυξης Λιμένων για να μπορέσουν να παραδοθούν τα λιμάνια μικρά και μεγαλύτερα στο ιδιωτικό κεφάλαιο, χωρίς νομικά προσκωλύματα, χωρίς να γίνει καμμία συζήτηση για τα εβδομήντα-ογδόντα λιμάνια που περιλαμβάνουν αυτές οι τετρακόσιες ογδόντα σελίδες της τροπολογίας. 
Αυτή η τροπολογία είναι σκάνδαλο και πρέπει να αποσυρθεί χωρίς δεύτερη κουβέντα. 
Ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς κύριε Καραθανασόπουλε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, μπορώ να έχω το λόγο;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Παναγιώτης Λαφαζάνης Κοινοβουλευτικός Εκπρόσωπος του ΣΥΡΙΖΑ έχει το λόγο για δύο λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κυρία Πρόεδρε.
Με έκπληξη, κύριε Υπουργέ, είδαμε ότι η ίδια ιστορία επαναλαμβάνεται για πολλοστή φορά και έχει γίνει πλέον σκάνδαλο. Σε άσχετο νομοσχέδιο μας φέρατε πάλι –όχι εσείς προσωπικά- άσχετες τροπολογίες. Συζητάμε για ένα νομοσχέδιο για τις δαπάνες κι έχουμε δύο τροπολογίες εκ των οποίων η μία είναι ένα νομοσχέδιο. Είναι δύο τροπολογίες, οι οποίες δεν έχουν καμμία επαφή με το αντικείμενο του νομοσχεδίου. Είναι τροπολογίες του Υπουργείου Ναυτιλίας. 
Πάλι παραβιάζετε κατάφωρα τον Κανονισμό, παραβιάζετε και το Σύνταγμα κατά προκλητικό και απαράδεκτο τρόπο. Και μη μου πείτε ότι για άλλη μία φορά, κύριοι, θα δικαιολογήσετε αυτήν την εκτροπή. Ποιο είναι το επείγον σε ένα φορολογικό νομοσχέδιο για τα σκάφη αναψυχής; Ποιο είναι το κατεπείγον που μπορεί να δικαιολογήσει έστω αυτήν την εκτροπή από το Σύνταγμα και τον Κανονισμό της Βουλής;
Δεν έχετε κανένα δικαίωμα να το κάνετε αυτό, κανένα απολύτως δικαίωμα, πολύ περισσότερο που εδώ έχουμε να κάνουμε με μία κατάσταση τραγελαφική με αυτό που κατατέθηκε. Αυτό που κατατέθηκε, αν του ρίξετε  μία ματιά είναι ντροπή που εισάγεται στη Βουλή, διότι εισάγεται μία διάταξη χωρίς να ξέρουμε τι αποσύρεται. Δεν αποσύρεται τίποτα; Τίποτα απολύτως δεν αποσύρεται; Πού είναι οι τροποποιούμενες διατάξεις; Και τι είναι αυτά τα κενά κι αυτά που σβήνετε και έχουν απόσταση το πρώτο από το δεύτερο άρθρο; Τι πάτε να κάνετε εδώ, που μας παραπέμπετε σε αποφάσεις της Επιτροπής Σχεδιασμού και Ανάπτυξης Λιμένων, τις οποίες πάτε να τις κυρώσετε με νόμο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ντροπή είναι αυτό που κάνετε. Είναι τετρακόσιες ογδόντα πέντε σελίδες παρανομίες, τις οποίες έρχεστε να νομιμοποιήσετε με μία διάταξη. Ποιος θα διαβάσει τετρακόσιες ογδόντα πέντε σελίδες; Και γιατί δεν τις έχετε καταθέσει στη Βουλή να δούμε τι περιλαμβάνουν; Και ποιος θα τις διαβάσει Σαββατοκύριακο αυτές τις σελίδες σε ένα άσχετο νομοσχέδιο το οποίο καταθέτετε; 
Τελειώνω, κυρία Πρόεδρε, λέγοντας το εξής: Σας παρακαλούμε πάρα πολύ να τηρήσετε τον Κανονισμό της Βουλής και να αποσύρετε αμέσως αυτές τις διατάξεις. 
Εμείς αρνούμαστε να τις συζητήσουμε, αρνούμαστε να συμπράξουμε στην εκτροπή. Να τις αποσύρετε. Αν επιμένετε στο περιεχόμενό τους, να τις εισάγετε κανονικά στη Βουλή. Η Βουλή δεν είναι αποθήκη τροπολογιών που ο καθένας Υπουργός περνάει το οτιδήποτε χωρίς να ρωτάει κανέναν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, ολοκληρώστε, παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να αποσύρετε αμέσως τις διατάξεις αυτές.
Εμείς πάντως δεν θα συμπράξουμε σ’ αυτήν την παρανομία, δεν θα συμπράξουμε σ’ αυτό το πραξικόπημα, δεν θα συμπράξουμε σ’ αυτήν την αυθαιρεσία. Να το έχετε υπ’ όψιν σας αυτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν θέλετε να νομοθετείτε μόνοι σας παρά το Σύνταγμα και παρά τον Κανονισμό της Βουλής, σας το χαρίζουμε αυτόν τον τρόπο λειτουργίας της Βουλής.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Λαφαζάνη.
Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Επαμεινώνδας Μαριάς.
Ορίστε, κύριε Μαριά, έχετε το λόγο, για δύο λεπτά.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κυρία Πρόεδρε, όπως τοποθετήθηκε το ζήτημα και από την πλευρά του κ. Μαρκόπουλου, η συγκεκριμένη τροπολογία είναι ουσιαστικά ένα ολόκληρο νομοσχέδιο. Αναφέρεται σε τετρακόσιες πενήντα σελίδες. Έρχεται ξαφνικά. 
Πρώτα απ’ όλα, είναι άσχετο το νομοσχέδιο αυτό. Δεύτερον, δεν υπάρχει και δεν έχει αιτιολογηθεί το κατεπείγον. Τρίτον, πρόκειται για διατάξεις οι οποίες στην πράξη θέλουν να ανοίξουν το δρόμο για το ξεπούλημα των λιμανιών και να έχει την ευκαιρία ο μελλοντικός επενδυτής να κάνει ό,τι νομίζει. Παραβιάζουν τις απόψεις και τη στρατηγική των τοπικών κοινωνιών.
Για όλα αυτά, εάν και εφόσον η Κυβέρνηση θέλει να τα φέρει στη Βουλή, υπάρχει η κανονική διαδικασία. Δηλαδή, να το φέρει ως νομοσχέδιο ούτως ώστε να έχει την ευκαιρία η Βουλή να καλέσει και τους ενδιαφερομένους φορείς να εκφράσουν τις απόψεις τους, να μπορούν οι Βουλευτές να έχουν το χρόνο να διαβάσουν τις συγκεκριμένες τροπολογίες και να τοποθετηθούν.
Επομένως, πρόκειται για κατάφωρη παραβίαση του Κανονισμού. Επισημάνθηκε και από τον κ. Μαρκόπουλο προηγουμένως.
Εμείς καλούμε την Κυβέρνηση να αποσύρει τις συγκεκριμένες διατάξεις, την τροπολογία που έχει κατατεθεί –δεν έχει καμμία σχέση με το συγκεκριμένο νομοσχέδιο- και να δοθεί η ευκαιρία σε εύθετο χρόνο αυτά να συζητηθούν.
Ούτε μας αιτιολόγησαν το κατεπείγον. Όπως ειπώθηκε και προηγουμένως από την πλευρά των Ανεξαρτήτων Ελλήνων, η δεύτερη τροπολογία της τροπολογίας λέει ότι θα έχει την ευκαιρία ο εκάστοτε Υπουργός να τροποποιεί αυτά που ψηφίζουμε εμείς. Αυτά είναι απίθανα πράγματα, αγγίζουν τα όρια της αντισυνταγματικότητας και έχουμε πλέον εδώ παραβίαση του Κανονισμού.
Καλούμε, λοιπόν, την Κυβέρνηση να αποσύρει τις συγκεκριμένες τροπολογίες.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μαριά.
Ο Υπουργός Ναυτιλίας και Αιγαίου κ. Κωνσταντίνος Μουσουρούλης έχει το λόγο για τέσσερα λεπτά.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Ευχαριστώ, κυρία Πρόεδρε. Θα χρειαστώ πολύ λιγότερο χρόνο. 
Είχε πει κάποτε κάποιος ότι δεν είναι σωστό να σταματήσεις τον άνθρωπο με τον οποίο έχεις αντιπαράθεση από ένα λάθος, αν θέλει να το κάνει και εγώ δεν έχω τέτοια πρόθεση.
Άκουσα πράγματα βαριά από τον κ. Λαφαζάνη περί συνταγματικής εκτροπής, περί ντροπής κ.ο.κ..
Κατ’ αρχάς, δεν πρόκειται για τροπολογία τετρακοσίων πενήντα σελίδων. Πρόκειται για μια ρύθμιση με την οποία θεσμοθετούνται τα γενικά σχέδια διατάξεως λιμένος, τα γνωστά «master plan». Αν θέλετε, κύριε Λαφαζάνη, να μελετήσετε τα «master plan» των λιμένων, είναι στη διάθεσή σας ανά πάσα στιγμή. Πρόκειται για τεχνικά σχέδια και μελέτες, όχι για πολιτικά κείμενα. Με πάρα πολύ χαρά να τα στείλω στην παράταξή σας και σε εσάς τον ίδιο, αφού τα φωτοτυπήσω, αλλά θα πάρει πολύ χρόνο. Αυτά όσον αφορά στα λιμάνια.
Έχω ενημερώσει, ήμουν μάλιστα από τους πρώτους –αν όχι ο πρώτος- Υπουργός που παρουσίασε διεξοδικά στην αρμόδια Επιτροπή Παραγωγής και Εμπορίου τον προγραμματισμό μας για το οργανωτικό σύστημα των λιμένων της χώρας, για το νέο οργανωτικό μοντέλο, το ρυθμιστικό μοντέλο, καθώς και για την πορεία προς τις ιδιωτικοποιήσεις λιμενικών εγκαταστάσεων. Γνωρίζει η Βουλή, συνεπώς, περί τίνος πρόκειται.
Σε ό,τι αφορά στις άλλες νομοθετικές ρυθμίσεις και κυρίως στο τέλος για τους πλόες, θα μιλήσω αύριο και θα καταθέσω αναλυτικά στοιχεία. Προσπαθούμε να σταματήσουμε τη ροή σκαφών αναψυχής προς άλλες ανταγωνίστριες χώρες. Μελετήσαμε διεξοδικά το σύστημα. Είδαμε ότι το φορολογικό πλαίσιο που επιβλήθηκε σε αυτήν τη βιομηχανία –γιατί περί βιομηχανίας πρόκειται- έδιωξε τα σκάφη αναψυχής, χάσαμε θέσεις εργασίας, χάσαμε φορολογικά έσοδα. Αυτά θα τα αποδείξω με στοιχεία.
Θα σας καλέσω επίσης να διαβάσετε τι αντίστοιχες ρυθμίσεις έχει κάνει η Ισπανία –είναι πρόσφατη η δημοσίευση- και ποια αποτελέσματα έχει για την ισπανική οικονομία. 
Θέλω τέλος να σας παρακαλέσω, κάθε φορά που συζητάμε μία τέτοια ρύθμιση, να μην ψάχνουμε να βρούμε αν κρύβεται κάτι κακό από πίσω. Είμαστε μια ναυτική χώρα. Είμαστε μια χώρα που οφείλει να προάγει τον θαλάσσιο τουρισμό. Έχουμε τις λιμενικές εγκαταστάσεις και μπορούμε να δώσουμε ευνοϊκά κίνητρα προκειμένου να αναπτύξουμε μια βιομηχανία που θα δημιουργήσει θέσεις απασχόλησης στη χώρα, θα λύσει πολύ σοβαρά προβλήματα ανεργίας και θα «αναστήσει» κλάδους οι οποίοι τα τελευταία χρόνια έχουν συνθλιβεί.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε  συνάδελφε, έχετε ήδη τοποθετηθεί και πήρατε την απάντηση του κυρίου Υπουργού.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μία δήλωση θέλω να κάνω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, έχετε το λόγο για ένα λεπτό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε  Υπουργέ, περίμενα να δείξετε ευαισθησία απέναντι στην έκκληση που σας κάναμε και να αποσύρετε τις διατάξεις.
Να αποσύρετε τις διατάξεις. Βλέπω ότι επιμένετε σε ένα λάθος και σε ένα επιτρέψτε μου τη λέξη, πραξικόπημα που θέλετε να κάνετε. Σας υπογραμμίζω ότι εμείς δεν θα συμπράξουμε.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου):  Πού είναι το λάθος;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αύριο θα καταθέσουμε αίτημα αντισυνταγματικότητας. Αν επιμείνετε, εμείς θα επιφυλαχθούμε για τη στάση μας κατά τη συζήτηση των συγκεκριμένων τροπολογιών, οι οποίες είναι απαράδεκτες, αντιβαίνουν τον Κανονισμό της Βουλής και είναι αντισυνταγματικές.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Για ποιο λόγο;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν με ακούτε; Μη με ρωτάτε για ποιο λόγο. Σας τον έχω εξηγήσει. Και εσείς επιμένετε να αναφέρεσθε στο περιεχόμενο. 
Αν θέλετε να συζητήσουμε για το περιεχόμενο, καταθέστε αυτά τα πράγματα κανονικά, με τη διαδικασία που προβλέπει ο Κανονισμός της Βουλής. Καταθέστε τα ως νομοσχέδιο ώστε να γίνει συζήτηση στην επιτροπή, να κληθούν φορείς, να διευρυνθεί το θέμα, να το μάθει η κοινωνία…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε  Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι όμως έτσι. Έτσι δεν εισάγονται διατάξεις στη Βουλή. Δεν μπορούν να εισαχθούν με τέτοιο τρόπο. Δεν επιτρέπεται να επιμένετε. Κάθε φορά αυτό κάνετε στα νομοσχέδια.
Εμείς θα περιφρουρήσουμε όσο μπορούμε τον Κανονισμό της Βουλής, όσο περνάει από το χέρι μας. Δεν θα συμπράξουμε σε τέτοια ατοπήματα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε  Λαφαζάνη.
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Χρυσοχοΐδης.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Σε ό,τι αφορά τη ρύθμιση σχετικά με την Επιτροπή Σχεδιασμού και Ανάπτυξης Λιμένων, τη γνωστή ΕΣΑΛ, κατά τη γνώμη μου αυτό αποτελεί μία κατάκτηση.  Υπάρχει η δυνατότητα σχεδιασμού και συντονισμού μιας πανελλαδικής λιμενικής πολιτικής. 
Κύριε  Υπουργέ, υποθέτω ότι αυτές οι αποφάσεις θα είναι δημόσιες και υποθέτω ότι παίρνουν και τη μορφή δημοσίευσης σε κάποιο ΦΕΚ. Δεν αντιλαμβάνομαι και πρέπει να μας εξηγήσετε περαιτέρω, γιατί άραγε απαιτείται και η νομοθετική ρύθμιση. 
Θεωρώ πάντως σε κάθε περίπτωση ότι η ΕΣΑΛ έλειπε από την Ελλάδα, έλειπε από τη λιμενική μας πολιτική και είναι ένα σημαντικό βήμα.
Σε ό,τι αφορά το δεύτερο, το Υπουργείο Οικονομικών αναφέρει στο τέλος ότι η έκθεση του Γενικού Λογιστηρίου του Κράτους δεν μπορεί να μας πει αν θα έχουμε αύξηση ή μείωση των εσόδων με αυτήν τη ρύθμιση. Θα παρακαλέσω λοιπόν, αύριο το πρωί να έχουμε μία αναλυτική κατάσταση και μία αναλυτική ενημέρωση για το ποιος ήταν ο όγκος αυτών των πλοίων περί των οποίων έρχεται και ρυθμίζει η συγκεκριμένη διάταξη, ποια ήταν τα έσοδα την προηγούμενη περίοδο, τι έγινε τα δύο τελευταία χρόνια με τις ρυθμίσεις που έγιναν και τι προσδοκούμε τελικώς, έτσι ώστε να είναι πολύ καθαρό και να είναι επίσης και μία διαφανής ρύθμιση την οποία καλείται να ψηφίσει η Βουλή.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς.
Ο κ. Μαριάς έχει το λόγο.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Εμείς εμμένουμε στις ενστάσεις τις οποίες προβάλαμε. Πιστεύουμε ότι ο κύριος Υπουργός μπορεί να αποσύρει τις συγκεκριμένες διατάξεις και να δώσει την ευκαιρία σε όλους τους φορείς να τοποθετηθούν. Το να θέλει να κυρώσει υπουργικές αποφάσεις, εμάς μας προβληματίζει. 
Προφανώς και θα ελέγξουμε τι υπουργικές αποφάσεις θα κυρωθούν σε αυτή τη Βουλή προκειμένου ενδεχομένως να καλυφθούν πλημμέλειες ή προβλήματα και ενδεχόμενες ευθύνες από αυτές.
Γι’ αυτό, λοιπόν, λέμε ότι είναι καλό η Κυβέρνηση να αντιληφθεί ότι σ’ αυτήν εδώ τη Βουλή τα πράγματα πρέπει να συζητούνται αναλυτικά. Εμείς καλούμε και τις υπόλοιπες δυνάμεις που δεν έχουν τοποθετηθεί και τη ΔΗΜΑΡ που είναι στη συγκυβέρνηση να ξεκαθαρίσει αν θα αποδέχεται αυτήν την τακτική της Κυβέρνησης να γίνονται αιφνιδιασμοί. Γιατί έχει πλέον συγκεκριμένες ευθύνες και η παράταξη αυτή. Να τις αναλάβει να γνωρίζουμε. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε τον κ. Μαριά.
Ο κ. Τσούκαλης εκ μέρους της Δημοκρατικής Αριστεράς έχει το λόγο για δυο λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Θα τοποθετηθώ, κυρία Πρόεδρε απευθυνόμενος στον κύριο Υπουργό. 
Αναφέρομαι στο κεφάλαιο της συγκεκριμένης τροπολογίας που αναφέρεται στην κύρωση όλων των κανονιστικών διατάξεων που έχει εκδώσει η Επιτροπή Σχεδιασμού και Ανάπτυξης των Λιμένων, η γνωστή ΕΣΑΛ. 
Κύριε Υπουργέ, δεν ήσασταν πειστικός πρώτα απ’ όλα. Γνωρίζετε πάρα πολύ καλά ότι η λειτουργία της ΕΣΑΛ, πέραν αυτών που είπε ο κ. Χρυσοχοΐδης ότι είναι μια κατάκτηση –αυτό είναι προς συζήτηση- σε σχέση με τη σχέση της ΕΣΑΛ με τις τοπικές κοινωνίες και γενικότερα με τη λειτουργία, την ανάπτυξη και το σχεδιασμό χερσαίων λιμενικών ζωνών, έχει προκαλέσει αμφισβητήσεις σε πάρα πολλούς λιμένες και κυρίως εθνικής σημασίας. Ξέρουμε πάρα πολύ καλά ότι η οριοθέτηση των λιμενικών ζωνών ιδίως στις μεγάλες πόλεις είναι τέτοια που ουσιαστικά έχει αποκλείσει ολόκληρες  πόλεις από το θαλάσσιο μέτωπο. Αναφέρω για παράδειγμα την Πάτρα. 
Εδώ φαίνεται ότι υπάρχει μια σειρά κανονιστικών διατάξεων –και απευθύνομαι και στους συναδέλφους και της Νέας Δημοκρατίας που γνωρίζουν αυτό το θέμα- που δεν κατέστησαν δυνατόν να δημοσιευθούν στην Εφημερίδα της Κυβερνήσεως. Επιχειρήθηκε δεύτερη φορά μέσω νόμου να κυρωθούν και μέσω υπουργικών αποφάσεων και επίσης δεν κατέστη δυνατό. 
Δε νομίζετε ότι πρέπει να εξηγήσετε για ποιο λόγο αυτές οι κανονιστικές διατάξεις δεν κατέστησαν δυνατόν να δημοσιευθούν στην Εφημερίδα της Κυβερνήσεως και τώρα έρχεστε με έναν νόμο να τις επικυρώσουμε; 
Και σε τελευταία ανάλυση, το είπαμε, κύριε Υπουργέ και στην τροπολογία για τη «SIEMENS», δεν είναι δυνατόν η Βουλή να επικυρώνει συλλήβδην κανονιστικές πράξεις δίχως να γνωρίζει το περιεχόμενο, χωρίς να τις αξιολογεί, χωρίς να μπορεί να λογοδοτήσει γι’ αυτές και μάλιστα σε κρίσιμα θέματα που αφορούν σε λιμενικές περιοχές. 
Περιμένουμε την πειστική απάντηση του κυρίου Υπουργού σε αυτό το θέμα. Βεβαίως, να μάθουμε για ποιο λόγο είναι επείγουσα η διαδικασία και πρέπει να έρθει εδώ και τώρα και χωρίς τη διαδικασία της διαβούλευσης.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Τσούκαλη.
Ο κ. Χαλβατζής έχει το λόγο για δύο λεπτά, αν και η συζήτηση για τις τροπολογίες θα  γίνει αύριο, κύριοι συνάδελφοι.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Τριάντα δευτερόλεπτα θα μιλήσω, κυρία Πρόεδρε. 
Οι προηγούμενοι εισηγητές και ειδικοί αγορητές, κυρία Πρόεδρε, δεν τοποθετήθηκαν επί της ουσίας για την τροπολογία. Ο ειδικός αγορητής του Κομμουνιστικού Κόμματος Ελλάδας τοποθετήθηκε και επί της ουσίας και επί της διαδικασίας. 
Εμείς υποστηρίζουμε ότι πρέπει να αποσυρθεί αυτή η τροπολογία.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Βορίδη, έχετε ζητήσει το λόγο;</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ναι, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε δυο λεπτά, παρακαλώ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κυρία Πρόεδρε, έχει εγερθεί πάλι το γνωστό θέμα. 
Εγώ δε νομίζω –και το ξαναλέω- ότι θα πρέπει να εμείνουμε στο τυπικό μέρος. Το τυπικό μέρος, υπ’ αυτήν την έννοια έχει τηρηθεί. Υπάρχει η νόμιμη προθεσμία καταθέσεως της τροπολογίας. Ως προς το ζήτημα της συνάφειας  θα μου επιτρέψετε να πω ότι συνάφεια υπάρχει και γιατί μέσα στο νομοσχέδιο αυτό υπάρχουν άλλες διατάξεις του Υπουργείου Ναυτιλίας, αλλά και γιατί σε τελευταία ανάλυση ακόμα και το ζήτημα του τέλους στην πραγματικότητα αποτελεί έσοδα και πόρο, επομένως ρυθμίζει ζητήματα του Υπουργείου Οικονομικών. Το θέμα μας δεν είναι όμως εκεί και κακώς κατά τη γνώμη μου τίθεται εκεί.
Θέλουμε να απευθύνουμε, ως Κοινοβουλευτική Ομάδα, μια έκκληση προς την Κυβέρνηση.  Δεν είναι ότι δεν υπάρχει αυτή η δυνατότητα από τον Κανονισμό. Δεν συμφωνούμε με τις αιτιάσεις που αναπτύσσονται από την πλευρά του ΣΥΡΙΖΑ. Υπάρχει η δυνατότητα από τον Κανονισμό. Η δυνατότητα αυτή, όμως, έχει μια ορισμένη λογική.
Ποια είναι η λογική σας; Ότι υπάρχουν πράγματι κατεπείγοντα ζητήματα τα οποία δεν πρόφτασε να ρυθμίσει η Κυβέρνηση, ότι υπάρχει επείγουσα ανάγκη να ρυθμιστούν κι έρχεται να νομοθετήσει η Βουλή.
Ξέρω τις πιεστικές ανάγκες, τις νομοθετικές, οι οποίες ανακύπτουν. Θερμή παράκληση, λοιπόν, είναι:
Αυτή η διαδικασία, με την οποία κατατίθενται τροπολογίες εκτός της επιτροπής, να χρησιμοποιείται όταν πράγματι υπάρχει σοβαρός και κατεπείγον λόγος. Και το λέω αυτό σαν κατεύθυνση, αν θέλετε, του νομοθετικού έργου. Υπάρχει κατανόηση από την Κοινοβουλευτική Ομάδα της Νέας Δημοκρατίας στην ανάγκη να ρυθμιστούν επείγουσες βιοτικές ανάγκες, ειδικά στην κατάσταση που βρισκόμαστε σήμερα. Αυτό, όμως, πρέπει να είναι επαρκώς αιτιολογημένο.
Τώρα, ως προς την ουσία, θα ήθελα να πω το εξής: Ειδικά ως προς το τέλος ξαναδείτε αυτήν την ανάγκη, κατά πόσο κρίνετε εσείς και αξιολογείτε ότι είναι ώριμες οι συνθήκες, διότι αυτό είναι μία μεγάλη συζήτηση. Πρέπει να αντικατασταθούν κάποιες φορολογικές διατάξεις. Πρέπει να καταργηθούν, να αντικατασταθούν με το τέλος για τους πλόες. Νομίζω ότι είναι μία μεγάλη συζήτηση. 
Δείτε και κρίνετε, κύριε Υπουργέ, κατά πόσο είστε έτοιμοι -ως Κυβέρνηση- γι’ αυτήν τη συζήτηση και κατά πόσο αυτό, το οποίο πρέπει να το ρυθμίσουμε με μία τροπολογία όπως αυτή, είναι πράγματι κατεπείγον.
Τώρα, ως προς το άλλο ζήτημα, επειδή πρόκειται περί μίας κυρώσεως και της χορηγήσεως ισχύος τυπικού νόμου στις αποφάσεις κανονιστικού περιεχομένου, εγώ εκείνο το οποίο καταλαβαίνω, κυρίες και κύριοι συνάδελφοι, είναι ότι στην πραγματικότητα εδώ ρυθμίζεται ένα νομικό ζήτημα. Το νομικό ζήτημα είναι ο χαρακτήρας των αποφάσεων της επιτροπής σχεδιασμού. Ενδεχομένως αυτές οι αποφάσεις να έχουν χαρακτήρα διοικητικών πράξεων και άρα διαφορετική διαδικασία προσβολής. Λύνεται το ζήτημα αυτό με την κύρωσή τους με τυπικό νόμο, ακριβώς για να τους προσδώσουμε εκείνη την αξία την οποία χρειάζεται να έχουν, για να προχωρήσουν ορισμένα σχέδια αξιοποιήσεως λιμένων, τα οποία έχει ανάγκη η χώρα. 
Κι εκεί, πράγματι, καταλαβαίνω και το κατεπείγον, αλλά, αν θέλετε, και τη νομική αναγκαιότητα. Αυτό, όμως, είναι το ουσιαστικό επιχείρημα. 
Ειλικρινά, κύριε Υπουργέ –και το απευθύνω και στους δύο παρόντες Υπουργούς- η Κοινοβουλευτική Ομάδα της Νέας Δημοκρατίας θέλει να το στηρίξει. Από την άλλη μεριά, όμως, παρότι είναι τυπική η διαδικασία, θέλουμε αυτή η δυνατότητα που δίνει ο Κανονισμός, να χρησιμοποιείται με φειδώ και με τον προσήκοντα τρόπο κάθε φορά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε, κύριε Βορίδη.
Ο κύριος Υπουργός έχει το λόγο για δύο λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Αν μου επιτρέπετε, κύριοι συνάδελφοι, στην κατάσταση στην οποία βρίσκεται η χώρα, δεν βρίσκω κανένα, μα κανένα θέμα που να συνδέεται με την ανάπτυξη και την απασχόληση και να μην έχει κατεπείγοντα χαρακτήρα. Αυτό ως γενικό σχόλιο. Όταν πολλαπλασιάζονται οι ουρές στα συσσίτια και όταν βρισκόμαστε εδώ που βρισκόμαστε, κάθε μέτρο που μπορεί να στηρίξει και να ενισχύσει την απασχόληση και την ανάπτυξη, έχει κατεπείγοντα χαρακτήρα.
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κύριοι συνάδελφοι, απαντάει ο Υπουργός. Οι ενστάσεις γνωστές. Σεβαστείτε, όμως, την απάντηση του Υπουργού.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Θέλω, με αφορμή αυτά που ακούστηκαν και σε ό,τι αφορά τα γενικά σχέδια διάταξης λιμένων να σας πω ότι ήδη υπάρχει δημοσίευση στο ΦΕΚ. Είναι το ΦΕΚ με αριθμό 52 της 3ης Μαΐου του 2012. 
Ο κ. Βορίδης εξήγησε με επάρκεια για ποιο λόγο κάνουμε αυτή τη νομοθετική ρύθμιση. Μπορείτε να ανατρέξετε, επίσης, σε όσα παρουσίασα για τη λιμενική στρατηγική της χώρας στην Επιτροπή Παραγωγής και Εμπορίου. Αύριο επί της τροπολογίας θα σας δώσω αναλυτικές εξηγήσεις.
Τελειώνω, κυρία Πρόεδρε, με το τέλος πλεύσης. Σε περίπτωση κατά την οποία δεν καταστεί εφικτό –για διάφορους λόγους που θα σας εξηγήσω αύριο- να αντικατασταθούν όλοι οι υφιστάμενοι φόροι σύμφωνα με τα διεθνή δεδομένα και τα πρότυπα που ισχύουν στις ανταγωνίστριες χώρες στην Ευρώπη, θα εξετάσουμε τη δυνατότητα να την αποσύρουμε. Εάν, όμως, καταστεί εφικτό, είμαι βέβαιος ότι θα σας πείσω επί της ουσίας για τις θετικές επιπτώσεις αυτής της ρύθμισης.
Σας ευχαριστώ.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τα μεσάνυχτα θα κριθεί το θέμα;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Σας ευχαριστούμε πάρα πολύ.
Εισερχόμαστε στον κατάλογο των ομιλητών.
Το λόγο έχει ο κ. Άδωνις Γεωργιάδης από τη Νέα Δημοκρατία για επτά λεπτά.
ΣΠΥΡΙΔΩΝ –</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Σας ευχαριστώ πάρα πολύ, κυρία Πρόεδρε.
Κύριε Υπουργέ Εμπορικής Ναυτιλίας, θα μου επιτρέψετε να σας πω, επειδή είναι ένα θέμα το οποίο είχα χειριστεί κι εγώ και για να είναι και γνωστό στο Σώμα, ότι η τροπολογία την οποία φέρνετε για τους πλόες δεν είναι κατεπείγουσα. Έπρεπε να είχε ψηφιστεί προχθές! 
Κι εγώ δεν θα μείνω, κύριε Λαφαζάνη, στο τυπικό. Θα μείνω στο ουσιαστικό. 
Κάθε μέρα που περνάει και δεν το κάνετε, χάνουμε λεφτά και θέσεις εργασίας. Και το να μένει κόσμος χωρίς δουλειά, εμένα μου φαίνεται εξαιρετικά επείγον λόγος για να τελειώσει η Βουλή τη δουλειά της.
Κυρίες και κύριοι συνάδελφοι, όπως είπε και ο εξαιρετικός μου συνάδελφος το πρωί σ’ ένα ραδιοφωνικό σταθμό ο κ. Τασούλας, ο μόνος τρόπος για να φύγουμε από την κρίση είναι να τελειώνουμε με την πολιτική υποκρισία. Άκουγα τον εισηγητή του ΚΚΕ, κύριε Χαλβατζή, ο οποίος κατήγγειλε το χρέος ως το σχέδιο, αυτό το οποίο εκπονήθηκε για να υποδουλώσει τους λαούς.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Δεν είπε αυτό το πράγμα.
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Κάπως έτσι το εξέλαβα.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Όχι, όχι «κάπως έτσι».
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Θα ήθελα, λοιπόν, να απευθύνω ένα ερώτημα στο Κομμουνιστικό Κόμμα Ελλάδος, αλλά και σ’ όλους τους άλλους, οι οποίοι καταγγέλλουν το χρέος μέσα στην Αίθουσα. 
Είμαστε η χώρα με το παγκόσμιο ρεκόρ διαδηλώσεων. Θέλω να μου πείτε μια διαδήλωση που έκαναν κάποιοι στην Ελλάδα κατά του δανεισμού, μια διαδήλωση που βάλατε τον κόσμο να κατέβει στους δρόμους, στις χίλιες εξακόσιες, χίλιες επτακόσιες διαδηλώσεις το χρόνο, όπου εσείς οι φωτισμένοι ταγοί του λαού του είπατε: «Λαέ ελληνικέ, πρόσεχε, σε βάζουν να δανειστείς για να σου πάρουν αύριο τον ορυκτό πλούτο», που λένε οι Ανεξάρτητοι Έλληνες.
Θα ήθελα να μου φέρει ο κ. Μαριάς, μια δήλωση του Υπουργού των κυβερνήσεων Καραμανλή, Πάνου Καμμένου, ο οποίος φαντάζομαι ήταν άνω των δεκαοκτώ ετών όταν συμμετείχε στο Υπουργικό Συμβούλιο, ο οποίος κατήγγειλε το δανεισμό της χώρας, όπως κάνει σήμερα, ως οργανωμένο σχέδιο κατά της εθνικής ανεξαρτησίας. Εάν έχει υπάρξει τέτοια δήλωση, πραγματικά, θα παραδεχτώ ότι εδώ πρέπει να εξετάσουμε σοβαρά αυτά τα ζητήματα. 
Όμως, όχι μόνο δεν κατήγγειλε κανείς σας το συνεχή δανεισμό της χώρας όλα αυτά τα χρόνια, αλλά αντιθέτως, κύριε Τατσόπουλε, κατεβάζατε τον κόσμο στους δρόμους με σκοπό τι; Με σκοπό να διεκδικήσει η κάθε κοινωνική ομάδα, την οποία θέλατε να εκπροσωπήσετε, μεγαλύτερη λεία, μεγαλύτερο λάφυρο από αυτό το δανεισμό. 
Αυτό, κυρίες και κύριοι, δεν είναι υποκρισία;</Speech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Τεράστια.
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Αντί να συζητούμε, κύριε Τασούλα, για το γιατί χρεοκοπήσαμε το 2010, εγώ θα ήθελα να εισάγω στη δημόσια συζήτηση μια άλλη θεωρία, μια άλλη συζήτηση, ένα άλλο ερώτημα: Πως καταφέραμε και δεν είχαμε χρεοκοπήσει πολύ νωρίτερα; Αυτό πράγματι είναι ένα εξαιρετικό ερώτημα. Οφείλω να πω ότι είχατε επιτύχει να κρύψετε αυτό το πρόβλημα, όσοι κυβερνήσατε.
Έρχομαι, τώρα σ’ αυτήν την πολύ ωραία συζήτηση, την πολύ ταιριαστή με το νομοσχέδιο, κύριε Υπουργέ, όπου έχει ξεκινήσει στο δημόσιο διάλογο με το άρθρο του κ. Κασιμάτη της «ΚΑΘΗΜΕΡΙΝΗΣ» και την ταύτιση της βίας των κουκουλοφόρων και της Χρυσής Αυγής και το πόσο πολύ ενόχλησε τον ΣΥΡΙΖΑ. Είναι πολύ εντυπωσιακή αυτή η ενόχληση. Με ανάγκασε να κάτσω να ξαναψάξω τα βιβλία μου. Και θα ήθελα να παρακαλέσω τους συναδέλφους της Χρυσής Αυγής, επειδή το διαβάζω σε φωτοτυπία και δεν βγάζω καλά τα γράμματα, αν έχουν ένα αντίτυπο θα το ήθελα- Είχε εκδώσει, λοιπόν, η Χρυσή Αυγή, το 1990, ένα βιβλίο ενός νεοναζί της Δανίας ονόματι Κνούντσεν με τίτλο « Ο Εθνικοσοσιαλισμός - ένα κίνημα της Αριστεράς». Το έχω μόνο σε φωτοτυπία, θα ήθελα ένα πραγματικό αντίτυπο.</Speech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Τώρα μας μπέρδεψες.
(Θόρυβος στην Αίθουσα)
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Εγώ σας λέω ένα πραγματικό βιβλίο που έχει εκδώσει η Χρυσή Αυγή. «Ο εθνικοσοσιαλισμός - ένα κίνημα της Αριστεράς». Τι να σας πω; Εκεί τα παράπονά σας, όχι σε εμένα. 
Γιατί το λέω αυτό; Ακούστε, λοιπόν, τώρα πως όλα δένουν. Έρχεται ο κ. Καραθανασόπουλος του ΚΚΕ και καταγγέλλει το άρθρο 2 του νομοσχεδίου - προσέξτε γιατί- γιατί λέει κάνουν το χατίρι στο Λάτση. Έρχεται ο εισηγητής της Χρυσής Αυγής ο κ. Παναγιώταρος, και καταγγέλλει το ίδιο άρθρο 2 για τον ίδιο ακριβώς λόγο. Προσέξτε, τώρα. Ούτε το ΚΚΕ ούτε η Χρυσή Αυγή δεν μπόρεσαν να καταλάβουν…</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ράβδος στη γωνία, άρα βρέχει.
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Αφήστε να ολοκληρώσω.
… ότι αυτό το άρθρο 2, τι λέει; Λέει ότι το ίδρυμα Λάτση με δικά του λεφτά -όχι με δικά μας- μας χαρίζει ένα πλοίο, του οποίου την εποπτεία παίρνει το ελληνικό δημόσιο, για την οποία αυτή εποπτεία το ελληνικό δημόσιο δεν ξοδεύει ούτε ένα λεπτό του ευρώ και με το οποίο αυτό πλοίο θα μπορούν οι μαθητές των ναυτικών σχολών να διδάσκονται την ναυτική ιστορία της χώρας. Αν δεν το ξέρετε και ο Γιάννης Λάτσης, έπαιξε μεγάλο ρόλο στην άνοδο του εφοπλισμού αυτής της χώρας, είναι κομμάτι αυτής της ιστορίας. Όλο αυτό δεν κοστίζει σ’ εμάς ούτε ένα λεπτό του ευρώ, αλλά ενοχλεί ταυτοχρόνως και τη Χρυσή Αυγή και το ΚΚΕ.
Πράγματι, ο εθνικοσοσιαλισμός είναι ένα κίνημα της Αριστεράς. Να πάτε από εκεί, να μην σας βλέπουμε από εδώ, γιατί εμείς είμαστε δεξιοί, αυτή είναι η διαφορά.
(Χειροκροτήματα από την πτέρυγα της Νέας Δημοκρατίας)
Πάω λίγο στο κρίσιμο σημείο του παραλογισμού και της υποκρισίας του άρθρου 5 και αφιερώνω όλη αυτήν την ιστορία στο ΚΚΕ. 
Είμαι λίγες ημέρες Υφυπουργός Εμπορικής Ναυτιλίας με Υπουργό το κ. Μιχάλη Χρυσοχοίδη και ανακαλύπτω ότι η σχολή της Νέας Μιχανιώνας, με πολλά άλλα κτήρια του δημοσίου και λιμάνια βέβαια, είναι αυθαίρετη και ότι έχει αναγκαστεί ο Υπουργός να βγάλει τους μαθητές μέσα από τη σχολή και οι μαθητές κάνουν μάθημα σε ένα γειτονικό ΕΠΑΛ και τα εργαστήρια για τα οποία έχει πληρώσει ο Έλληνας φορολογούμενος εκατομμύρια δεν μπορούν να λειτουργήσουν. Ψάχνω να δω πόσο γρήγορα μπορούμε να τα ανακατασκευάσουμε σε πραγματικούς χρόνους και ανακαλύπτω ότι θα μας έπαιρνε περίπου πέντε χρόνια. Πέντε χρόνια θέλαμε για να τα φτιάξουμε. Πέντε χρόνια οι μαθητές θα ήταν έξω. Τρέχω, λοιπόν και βρίσκω ένα χορηγό, τον ΑΒS, επειδή ρωτήσατε. Είναι ο αμερικανικός Νηογνώμονας, είναι μη κερδοσκοπικός οργανισμός, είναι αυτός που μας χάρισε τα πρώτα Liberty, κύριε Χαλβατζή, πάνω στα οποία στηρίχθηκε η ελληνική ναυτιλία.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Τα liberty τα πήραν οι εφοπλιστές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Μην κάνετε διάλογο.
Κύριε Γεωργιάδη, ολοκληρώστε. Έχετε ένα λεπτό.
ΣΠΥΡΙΔΩΝ –</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Ακούστε, λοιπόν, την ιστορία.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Μην σκαλίζετε αυτά με τα Liberty.
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Δέχεται, λοιπόν, ο ABS,που κάνει χορηγίες στο μισό πλανήτη…</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Έλεος με αυτά τα Liberty.
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Ακούστε λίγο. Μη διακόπτετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Μη διακόπτετε.
ΣΠΥΡΙΔΩΝ –</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Κυρία Πρόεδρε, να κρατηθεί ο χρόνος μου, παρακαλώ πολύ.
Ακούστε λίγο την ιστορία. Μας δίνουν κάποια πολλά λεφτά για να φτιάξουν αυτήν τη σχολή, τουλάχιστον τα βασικά κτήρια, τα οποία εμείς δεν μπορούσαμε να πληρώσουμε. 
Για να μη μένουν τα παιδιά έξω, λοιπόν, παίρνω τον χορηγό και πάω επιτόπου με τους καθηγητές και τους μηχανικούς για να επιταχύνω τη διαδικασία, ώστε να μην χάσουν τα παιδιά τη χρονιά τους. Φτάνοντας στο δημαρχείο της Θέρμης είναι όλο το ΠΑΜΕ απ’ έξω με πανό: «Θέλουμε να ανοίξει η σχολή τώρα». Και κατηγορούσαν εμένα που ήμουν δεκαπέντε ημέρες Υπουργός. Τέλος πάντων, τους φωνάζω πάνω και τους λέω: «Βεβαίως, ήρθα για να ανοίξει η σχολή τώρα». Και μου απαντούν: «Που τα βρήκατε τα λεφτά;» Λέω: «Ιδού ο χορηγός». Απάντηση: «Όχι, δεν θέλουμε τα λεφτά των Αμερικάνων, να μην ανοίξει η σχολή τώρα αν είναι να ανοίξει με τα λεφτά των Αμερικάνων.»</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Δεν είναι καλό πράγμα να διαστρεβλώνουμε.
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Σε εμένα το είπαν. Δεν ήσασταν εκεί. Ήμουν εκεί και υπάρχει και το βίντεο στο you tube.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Σας παρακαλώ, κύριε Γεωργιάδη, ολοκληρώστε.
ΣΠΥΡΙΔΩΝ –</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Έτσι, δεν θα πάει η Ελλάδα μπροστά. Πρέπει να βγάλουμε από την πολιτική μας ιστορία την πολιτική υποκρισία και να κάνουμε ένα βήμα μπροστά για να φτιάξουμε την Ελλάδα στα αλήθεια.
Και κλείνω, κύριε Υπουργέ, προς εσάς. Στο πλαίσιο αυτής της πολιτικής υποκρισίας θα ήθελα να κάνω δύο πολύ κρίσιμα ερωτήματα. 
Πρώτον, στο άρθρο 2: Πολύ καλή είναι η μείωση των ενοικίων και όλοι είμαστε υπερ. Η αιτιολογική έκθεση της Βουλής κάτι λέει για την προστασία της ιδιοκτησίας. Επαναλαμβάνω ότι εμείς είμαστε δεξιοί, η προστασία της ιδιοκτησίας είναι ιερό πράγμα γι’ εμάς, τα άλλα είναι για τους κομμουνιστές από εκεί. Θέλω μια απάντηση εδώ.
Και δεύτερον: Καλή είναι η περιστολή δαπανών. Συμφωνώ απολύτως ότι είναι καλή η περιστολή δαπανών, αλλά μια και μιλάμε για περιστολή δαπανών, κύριε Υπουργέ, μήπως ήρθε η ώρα να αγγίξουμε και την ιερή αγελάδα του Δελχί, που λέγεται «απολύσεις στο δημόσιο»; Γιατί αν θέλουμε να μιλάμε πραγματικά για περιστολή δαπανών, όλες οι εταιρείες της γης όταν έχουν πρόβλημα δαπανών κάτι κάνουν με το προσωπικό τους, πλην του ελληνικού δημοσίου.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε πολύ, κύριε Γεωργιάδη.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα ήθελα το λόγο, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Όχι, κύριε Καραθανασόπουλε, σας παρακαλώ. Είστε Κοινοβουλευτικός Εκπρόσωπος, θα μιλήσετε στην ώρα σας, να μιλήσουν και κάποιοι συνάδελφοι.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κυρία Πρόεδρε,..</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Δεν δέχομαι. 
Το λόγο έχει η κ. Νάντια Βαλαβάνη.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Υπάρχει προσωπικό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Δεν υπάρχει προσωπικό. Όχι.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Με συγχωρείτε πάρα πολύ…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Σας παρακαλώ εγώ. Έχουμε μακρηγορήσει για θέματα που ήταν της αυριανής συνεδρίασης. Θα πάρει το λόγο κανονικά η συνάδελφός μας και όταν έρθει η σειρά σας θα τοποθετηθείτε και γι’ αυτό. Σας παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Αναφέρθηκε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Με φέρνετε σε δύσκολη θέση.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Δεν μπορεί όταν εγείρεται ζήτημα επί προσωπικού, όταν υπάρχει συκοφαντία να μη δίνετε το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>) : Εν πάση περιπτώσει, έχετε το λόγο για ένα λεπτό, αλλά ξέρετε ότι με το προσωπικό ανοίγει ένας κύκλος ομιλιών.
Παρακαλώ, έχετε το λόγο για ένα λεπτό.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Βεβαίως, καταλαβαίνω τον κ. Γεωργιάδη και βεβαίως μας χωρίζει άβυσσος ιδεολογική, αλλά τουλάχιστον ας φροντίζει την αντιπαράθεση να την κάνει επί ιδεολογικών ζητημάτων και όχι να συκοφαντεί λέγοντας ότι η δικιά μου τοποθέτηση με την τοποθέτηση του εκπροσώπου της Χρυσής Αυγής ήταν ταυτόσημη για το ζήτημα του πλωτού μουσείου. 
Εμείς διαφωνήσαμε, είπαμε ότι πρόκειται για τεράστιο σκάνδαλο που το κράτος θα χρηματοδοτεί τον εφοπλιστή. Η Χρυσή Αυγή μίλησε για δωρεά του εφοπλιστή προς το κράτος και μάλιστα είπε ότι δεν πρέπει να γίνει γιατί θα καταστραφεί η δωρεά. Είναι δύο τελείως διαφορετικά πράγματα. Γιατί έκανε αυτήν την υπέρβαση; Για να μπορέσει να αποδείξει μια θεωρία βαθιά επικίνδυνη, η θεωρία των άκρων για τον μαύρο και τον κόκκινο φασισμό, μια επίσημη θεωρία που μ’ αυτόν τον τρόπο εξωραΐζει …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Προσωπικό δεν είναι αυτό πάντως.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: … το νεοναζιστικό μόρφωμα της Χρυσής Αυγής και το οποίο αποτελεί το μαστίγιο του συστήματος απέναντι στους κομμουνιστές.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία, ευχαριστώ πολύ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κυρία Πρόεδρε, το λόγο παρακαλώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, κύριε Γεωργιάδη, δεν έχετε το λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Παρακαλώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, όχι..</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κυρία Πρόεδρε, με συγχωρείτε, ζητώ το λόγο επί προσωπικού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Βλέπετε κανένα προσωπικό εσείς ανάμεσα σε εσάς και στον κύριο…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Με κατηγόρησε ονομαστικά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, όχι.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κυρία Πρόεδρε, δεν έχετε το δικαίωμα. Με κατηγόρησε ονομαστικά. Παρακαλώ πολύ!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όταν αναφέρεστε ονομαστικά και εσείς, ονομαστικά θα απαντούν σε εσάς και σε όλους τους συναδέλφους.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κυρία Πρόεδρε, δεν έχετε το δικαίωμα επί του Κανονισμού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αφήστε τα δικαιώματα.
Ορίστε, έχετε το λόγο για ένα λεπτό.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Καραθανασόπουλε, δεν είχα καμμία διάθεση να αντιπαραταθώ με το ΚΚΕ σε αυτό το επίπεδο. Έκανα μια αναφορά βάσει αυτών που άκουσα και την πλήρη ταύτιση ως προς την καταψήφιση του άρθρου, τη δική σας και της Χρυσής Αυγής.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Εκτός από τις παρωπίδες, να βγάζετε και τις ωτοασπίδες.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ακούστε λίγο.
Οφείλω να σας πω ότι αυτήν την ευαισθησία που δείχνετε σήμερα εδώ –βαθιά υποκριτική- δεν την δείξατε στη Χαλυβουργία, όταν ο κ. Κασιδιάρης ήταν αγκαλιά με τον κ. Ζαβονιό του ΠΑΜΕ και του ΚΚΕ. 
(Θόρυβος από την πτέρυγα της Χρυσής Αυγής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, το προσωπικό δεν βλέπω.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Άρα, λοιπόν, αν θέλετε να κατηγορήσετε κάποιον για ταύτιση, να πάτε στο κομματικό σας στέλεχος που ήταν αγκαλιά με τη Χρυσή Αυγή και όχι σε μένα. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πάρα πολύ. 
Η συνάδελφος κ. Νάντια Βαλαβάνη έχει το λόγο για επτά λεπτά.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Κυρίες και κύριοι Βουλευτές, το μόνο κοινό ανάμεσα στα διάφορα άρθρα του νομοσχεδίου που συζητάμε σήμερα, είναι ότι ακόμη και αυτά που ανήκουν στο Υπουργείο Ναυτιλίας, αφορούν το Υπουργείο Οικονομικών. Η οποιαδήποτε άλλη μεταξύ τους συνάφεια είναι πρακτικά ανύπαρκτη, έτσι ώστε να αποτελούν ένα είδους νομοσχεδίου-«κουρελού», ουσιαστικά για να «βγάλουμε την υποχρέωση» για διάφορες πραγματικές ή μη εκκρεμότητες. Αυτά βέβαια δεν αφορούν τις ντροπολογίες που κατατέθηκαν την τελευταία στιγμή. 
Ανάμεσά στα άρθρα του νομοσχεδίου, ωστόσο, συμπεριλαμβάνονται σοβαρά θέματα, από τους ελεγκτικούς μηχανισμούς του Υπουργείου Οικονομικών μέχρι το κόστος στέγασης των υπηρεσιών του δημοσίου ή φορολογικά θέματα, για τα οποία τίποτα δεν πείθει ότι δεν θα μπορούσαν και δεν θα έπρεπε να είχαν έρθει στο πλαίσιο ξεχωριστών νομοσχεδίων για καθένα από αυτά με συστηματικό και όχι εμβαλωματικό τρόπο προσέγγισης.
Η δήλωση του κ. Σταϊκούρα στην Επιτροπή Οικονομικών Υποθέσεων της Βουλής ότι αυτό το νομοσχέδιο συνιστά τον πρώτο κρίκο μιας αλυσίδας ανάλογων νομοσχεδίων, θα πρέπει να χτυπήσει καμπανάκια για όλους. 
Ή μήπως αυτό που χρειάζεται σήμερα μία Δημόσια Διοίκηση συγκροτημένη  κατ’ εικόνα και καθ’ ομοίωση των κομμάτων που τη δημιούργησαν, του ΠΑΣΟΚ και της Νέας Δημοκρατίας, είναι το «νοικοκύρεμα των δαπανών του κράτους» και «ο εκσυγχρονισμός των ελεγκτικών του μηχανισμών», όπως μας είπε η εισηγήτρια της Νέας Δημοκρατίας; Νοικοκύρεμα χρειάζεται μια Δημόσια Διοίκηση, που τα πιο παραγωγικά κομμάτια της καταρρέουν σήμερα ολόγυρά μας; Ή πλήρη ανατροπή όλου του ρόλου και της λειτουργίας και προπαντός του προσανατολισμού της, για μια ριζική ανασυγκρότηση που θα τη θέτει όσο γίνεται πιο άμεσα στην εξυπηρέτηση των πραγματικών συμφερόντων του λαού και του τόπου;
 Αντίθετα από ό,τι γίνεται σήμερα, που λειτουργεί μέσα από τον πελατειακό εναγκαλισμό και τη συστημική και τη μη συστημική διαπλοκή της, έτσι ώστε να εξυπηρετεί όχι τους πολίτες, αλλά στην υπηρεσία συμφερόντων ξένων, που βρίσκονται απέναντι και ενάντια στη συντριπτική εργαζόμενη πλειοψηφία της ελληνικής κοινωνίας. Αυτή η διοίκηση, πέρα απ’ όλα τα άλλα, είναι και ακριβή, ακριβώς επειδή λειτουργεί για τέτοια συμφέροντα, εξασφαλίζοντας παραπέρα αναδιανομή του παραγόμενου πλούτου από τους «κάτω» στους «πάνω». Αν εξασφαλιστεί ο αντίθετος προσανατολισμός της, τότε θα περισταλεί και το κόστος της. Προς όφελος της κοινωνικής πλειοψηφίας, και όχι των δανειστών της χώρας, όπως επιχειρείται να γίνει σήμερα.
Επιτρέψτε μου να αναφερθώ σε δύο παραδείγματα. Το ένα αφορά το άρθρο 2, τη μείωση των μισθωμάτων των ιδιωτικών κτηρίων που νοικιάζουν δημόσιες υπηρεσίες. Σωστό το να υπάρξουν μειώσεις. Αλλά και επειδή επανειλημμένα έχει μπει ζήτημα ότι κατά κανόνα οι μισθωτές είναι  ένας κλειστός κύκλος ανθρώπων και ιδρυμάτων, που νέμονται τις στεγαστικές ανάγκες του δημοσίου, δεν θα έπρεπε να γίνει επιτέλους η προσπάθεια αξιοποίησης των άδειων ή με μισθώσεις συμβολικές από τη δεκαετία του 1970 κτηρίων του δημοσίου για μεταστέγαση δημοσίων υπηρεσιών; 
Τι απέγινε αλήθεια το σχέδιο «ΗΦΑΙΣΤΟΣ» της Κτηματικής Υπηρεσίας του Δημοσίου, για την εξυπηρέτηση των είκοσι ένα μεγάλων δημόσιων εγκαταλειμμένων κτηρίων στο μισοεγκαταλειμμένο κέντρο της Αθήνας, που θα έδινε ζωή στο κέντρο της πόλης με την πιο ουσιαστική απ’ όλες τις αναπλάσεις, αυτή της επιστροφής δραστηριοτήτων και ανθρώπων στο κέντρο; Αν και μάλλον θα έπρεπε να αναρωτηθούμε καλύτερα τι απέγινε η ίδια η Κτηματική Υπηρεσία του Δημοσίου που το είχε προτείνει, που επιχειρούσε πράγματι να αξιοποιήσει δημόσια γη και ακίνητα με την πραγματική έννοια του όρου, και όχι ως ξεπούλημα, όπως είναι το σημερινό συνώνυμο. Συγχωνευόμενη μέσα στα Ελληνικά Τουριστικά Ακίνητα πρακτικά εξαφανίστηκε μέσα σε ένα μηχανισμό δικηγόρων και συμβούλων, που ψάχνουν τα «φιλέτα» για αγορά απ’ όσους περιμένουν δίπλα τους. 
Εδώ μπαίνει και το κρισιμότερο ζήτημα, όταν συζητούμε το θέμα περιστολής των στεγαστικών δαπανών των υπηρεσιών του δημοσίου. Τι θα γίνει με το πέρασμα σήμερα, «πακέτο» το «πακέτο», το ένα μετά το άλλο, των ιδιόκτητων δημοσίων κτηρίων, Υπουργείων, Δημαρχείων, της ΓΑΔΑ, δικαστικών μεγάρων και άλλων στο ΤΑΙΠΕΔ, στο Ταμείο δήθεν Αξιοποίησης της Ιδιωτικής Περιουσίας του Δημοσίου; Τα κτήρια αυτά, που σήμερα δεν πληρώνουν νοίκι, προορίζονται για πώληση ή μακροχρόνια μίσθωση. Αν γίνει αυτό, το δημόσιο θα αρχίσει να πληρώνει νοίκι στους νέους ιδιοκτήτες. Και τι γίνεται μέχρι να πωληθούν; Θα αρχίσουν να καταβάλλουν νοίκι στον ειδικό λογαριασμό της Τράπεζας Ελλάδας για την αποπληρωμή του χρέους; Γιατί τότε εμείς συζητάμε σήμερα για εξοικονόμηση δαπανών 15 εκατομμυρίων ευρώ από μισθώματα των δημοσίων υπηρεσιών, και όχι στην πραγματικότητα για αύξηση κατά δισεκατομμύρια ευρώ των σχετικών μισθωμάτων; 
Δεύτερο παράδειγμα, το άρθρο 4, για το πλωτό μουσείο «ΝΕΡΑΪΔΑ». Οποιοσδήποτε ιδιώτης με ανάλογη θέληση και οικονομικές δυνατότητες, έχει δικαίωμα να οργανώσει και να λειτουργήσει ένα ιδιωτικό μουσείο, εφαρμόζοντας τη σχετική νομοθεσία, δηλαδή τον αναγκαστικό ν.2039/1939, η οποία συμπεριλαμβάνει και μουσεία σε πλοία. Το ίδιο ισχύει, προφανώς, και για την οικογένεια Λάτση. 
Τι λόγους έχει, όμως, το ελληνικό κράτος να θέσει ένα τέτοιο μουσείο υπό τη σκέπη του, νομοθετώντας μάλιστα ειδικά γι’ αυτό; Τι λόγους έχει να συμμετάσχει στη δοξολόγηση μίας εξαιρετικά αμφιλεγόμενης προσωπικότητας –για να εκφραστώ ευγενικά- όπως ήταν ο πάτερ φαμίλιας της οικογένειας Λάτση, ο Γιάννης Λάτσης; Θα συμπεριλαμβάνονται άραγε στα εκθέματα του πλωτού μουσείου, που θα βλέπουν οι μικροί μαθητές των νησιών που θα επισκέπτεται, και οι φωτογραφίες των νεκρών της «ΠΕΤΡΟΛΑ»; 
Πώς δικαιολογεί η Κυβέρνηση τον εναγκαλισμό από μέρους της ως ιστορικού ενός πλοίου που πριν αρχίσει να κάνει κρουαζιέρες στα ελληνικά νησιά μεταβαφτισμένο σε «ΝΕΡΑΪΔΑ», ήταν το «ΛΑΟΥΡΕΑΝΑ», το ιδιωτικό κρουαζιερόπλοιο του γαμπρού του Μουσολίνι, στρατάρχη Τσιάνο και γνώρισε τις μεγαλύτερες δόξες του με επιβάτη τον ίδιο τον Ντούτσε; 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε σας παρακαλώ.</ChairmanSpeech> 
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Πέρα, όμως, από τις σημαντικές πολιτικο-ιδεολογικές πλευρές, υπάρχουν σαφέστατα και οι οικονομικές. Ο νόμος του ’39 που δεν θα εφαρμοστεί, εφόσον νομοθετήσουμε, προβλέπει πληρωμή φόρων, εισφορών, τελών και δασμών. Εσείς, όμως, στο άρθρο 4 ζητάτε να εφαρμοστεί αντί γι’ αυτόν, το εδάφιο 2, άρθρο 11Ε του ν.3816/2010, το οποίο προβλέπει ότι για τα πλοία αυτά δεν καταβάλλονται κατά το χρονικό διάστημα παραμονής τους υπό ελληνική σημαία, εισφορές, τέλη και δασμοί.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία συνάδελφε, παρακαλώ, έχετε ολοκληρώσει.</ChairmanSpeech> 
 <Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Άρα, το θέμα –και μ&apos; αυτό κλείνω- που λέει η έκθεση του Γενικού Λογιστηρίου του Κράτους ότι θα είναι αμελητέα η επιβάρυνση, δεν είναι σωστό. Το θέμα είναι πόσο θα χαρίσει το ελληνικό δημόσιο σε φόρους, εισφορές, τέλη και δασμούς σε ένα ίδρυμα με έδρα το Λιχτενστάϊν. Τουλάχιστον στις παρούσες συνθήκες είναι πραγματικά σκανδαλώδες ακόμα και για το βίο και την πολιτεία της τρικομματικής κυβέρνησης, το να γίνεται το ελληνικό κράτος ευεργέτης και χορηγός του Ιδρύματος Λάτση. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η κ. Μαρίνα Χρυσοβελώνη εκ μέρους των Ανεξαρτήτων Ελλήνων.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κυρία Πρόεδρε, κυρίες και κύριοι συνάδελφοι, δεν θα επαναλάβω τις ενστάσεις μας για το περιεχόμενο του νομοσχεδίου, στις οποίες έχει αναφερθεί αναλυτικά ο ειδικός αγορητής των Ανεξαρτήτων Ελλήνων, καθώς θεωρώ ότι τα επιμέρους θέματα έχουν ως επί το πλείστον καλυφθεί. Θα αναφερθώ όμως με λίγα λόγια, στη γενικότερη φιλοσοφία των πλέον χαρακτηριστικών διατάξεων του νομοθετήματος που συζητούμε σήμερα. 
Στο πρώτο κεφάλαιο λοιπόν αναφέρεται ότι δημιουργείτε νέα όργανα δημοσιονομικών ελέγχων που θα βοηθούν ή τελικά θα υποκαθιστούν την οικονομική επιθεώρηση του Υπουργείου Οικονομικών. Ένα βασικό πόρισμα της διοικητικής επιστήμης είναι πως, όταν δεν λειτουργούν οι υπάρχοντες ελεγκτικοί μηχανισμοί, η ευκολότερη και συνηθέστερη λύση είναι να δημιουργούνται νέοι ελεγκτικοί μηχανισμοί που θα λειτουργούν παράλληλα με τους παλιούς, αλλά και εποπτικοί μηχανισμοί που θα ελέγχουν τους ελεγκτές. 
Αυτός ο διοικητικός πληθωρισμός είναι ένα σύνηθες φαινόμενο στο ελληνικό δημόσιο. Δεν το ανακαλύψατε εσείς, απλώς καταφεύγετε στην ευκολότερη λύση. Έχει ξαναγίνει άλλωστε πολλές φορές στο παρελθόν. Αυτό βέβαια δεν σημαίνει απαραίτητα ότι οι νέες υπηρεσίες και οι επιτροπές ελέγχου που δημιουργεί, δεν θα είναι κακές. Το πρόβλημα άλλωστε δεν είναι οι όποιες νέες δομές, αλλά οι δυσλειτουργίες των παλαιών.
Η ρίζα του προβλήματος στην προκειμένη περίπτωση βρίσκεται στο να καταλάβουμε για ποιο λόγο η οικονομική επιθεώρηση του Υπουργείου Οικονομικών ήταν τόσο αναποτελεσματική, γιατί διαφορετικά δεν έχει νόημα να συζητούμε για νέες ελεγκτικές υπηρεσίες καθώς αυτό που θα προτείνεται κάθε φορά ως εμβαλλωματική λύση, θα είναι να δημιουργούνται και νέες θέσεις ελεγκτών για να ελέγχουν τους παλιούς ελεγκτές κ.ο.κ..
Η πραγματική όμως ρίζα του προβλήματος είναι ο ανθρώπινος παράγοντας, είναι οι υπηρεσιακοί παράγοντες που συμμετείχαν στη συγκάλυψη οικονομικών σκανδάλων και οι πολιτικές ηγεσίες που μεθόδευσαν τη συγκάλυψη ή, στην καλύτερη περίπτωση, την αποδέχθηκαν, χωρίς να πράξουν τίποτα απολύτως. Και επειδή μπορεί να κατηγορηθώ για αοριστολογία, θα γίνω πολύ συγκεκριμένη με ένα απτό παράδειγμα διασπάθισης δημοσίου χρήματος, τη σκανδαλώδη περίπτωση του ΟΠΑΔ, δηλαδή του ταμείου υγείας των υπαλλήλων του δημοσίου.
Υπενθυμίζω στους συναδέλφους της Νέας Δημοκρατίας πως οι δαπάνες του Οργανισμού αυτού υπερδιπλασιάστηκαν κατά τη χρονική περίοδο 2004-2008, επί Νέας Δημοκρατίας, φτάνοντας το 1,7 δισεκατομμύριο μόνο για το 2008. Η τεράστια εκτόξευση κατά 860 εκατομμύρια ευρώ των δαπανών υγείας μόνο για ασφαλισμένους συνταξιούχους κρατικούς υπαλλήλους δεν κινούσε επί χρόνια το ενδιαφέρον καμμίας πολιτικής ηγεσίας και κανενός οικονομικού επιθεωρητή.
Τελικά μετά από νέες καταγγελίες τον Ιούλιο του 2011, ξεκίνησε έρευνα με άγνωστα όμως ακόμα αποτελέσματα. Δηλαδή σήμερα μετά από δεκατέσσερις μήνες ερευνών, δεν γνωρίζουμε καν αν υπάρχουν, ούτε καν, πορισματικές εκθέσεις των οικονομικών επιθεωρητών, που ασχολήθηκαν με τη συγκεκριμένη υπόθεση. Πολύ δε περισσότερο, δεν γνωρίζουμε αν έχουν παραπεμφθεί οι υπεύθυνοι γι’ αυτό το τεράστιο σκάνδαλο στη δικαιοσύνη. 
Ποιος φταίει άραγε για αυτήν την κατάσταση; Όχι βέβαια οι δομές ούτε η έλλειψη γραφειοκρατίας, αλλά οι άνθρωποι, τα πρόσωπα που έχουν την πολιτική και υπηρεσιακή ευθύνη διαχείρισης του δημοσίου χρήματος και κανείς άλλος.
Πηγαίνοντας τώρα σε μια άλλη πονεμένη, θα έλεγα, ιστορία αυτή των γενικών γραμματέων των Υπουργείων, που ρυθμίζεται στα άρθρα 12 και 13, δεν βρίσκω ήπια λέξη για να την περιγράψω. Πρέπει να πούμε όμως τα πράγματα με το όνομά τους και το όνομα αυτής της ιστορίας είναι ένα και μοναδικό: πολιτική παραπλάνηση. 
Θυμίζω απλώς ότι στις 3 Ιουλίου 2012, ο Πρωθυπουργός κ. Σαμαράς είχε καταργήσει τις ειδικές γραμματείες, με ανακοίνωσή του και τρεις μέρες μετά διόριζε νέο ειδικό γραμματέα σε ανύπαρκτη μέχρι τότε θέση, στο Υπουργείο Εθνικής Άμυνας. Ένα παρόμοιο φαινόμενο έχουμε τώρα, δυστυχώς, με τον Υπουργό κ. Μανιτάκη που, ενώ ζητά από τα υπόλοιπα Υπουργεία να καταργήσουν τις θέσεις αργόσχολου προσωπικού, ο ίδιος προχωρά στην επανασύσταση μιας παντελώς άχρηστης θέσης ειδικού γραμματέα στο Υπουργείο Διοικητικής Μεταρρύθμισης. Θυμίζω εδώ απλώς ότι η θέση αυτή του ειδικού γραμματέα του Εθνικού Τυπογραφείου είχε καταργηθεί με το σκεπτικό ότι ήταν παντελώς άχρηστη. 
Η ίδια φιλοσοφία δυστυχώς ενέπνευσε και τη δήθεν κατάργηση της Ειδικής Γραμματείας Διεθνούς Ενεργειακής Πολιτικής του Υπουργείου Περιβάλλοντος, που εδώ και χρόνια δεν λειτουργούσε, αφού δεν υπήρχε καν ειδικός γραμματέας. Εσείς προφανώς πιστεύετε πως καταργώντας τους ανύπαρκτους, δημιουργείτε στους πολίτες την οφθαλμαπάτη μεταρρύθμισης του κράτους. Όμως η εντύπωσή σας αυτή είναι από μόνη της μια αυταπάτη, γιατί ακόμα και στην πολιτική τίποτα δεν είναι δυνατόν να δημιουργηθεί από το μηδέν.
Κλείνοντας, κυρία Πρόεδρε, αναφέρομαι στο σοβαρότατο θέμα της τροπολογίας για την εκμετάλλευση των εκτάσεων γης, που ανήκουν στις λιμενικές ζώνες. Καταθέσατε την Παρασκευή το απόγευμα, τροπολογία πεντακοσίων σελίδων του Υπουργείου Ναυτιλίας, για να ρυθμίσετε το ίδιο ακριβώς θέμα για το οποίο είχε εκδοθεί υπουργική απόφαση. Γιατί άραγε; Δεν σας έφθανε η υπουργική απόφαση και θέλετε να περάσετε διάταξη νόμου για το ίδιο ακριβώς αντικείμενο και με αυτόν τον ανορθόδοξο τρόπο; 
Ποιο ήταν το πρόβλημα; Το λέτε καθαρά. Λέτε πως εν όψει της άμεσης έναρξης της διαδικασίας αποκρατικοποίησης, δεν θέλετε να επηρεαστεί αρνητικά το επενδυτικό ενδιαφέρον. Με άλλα λόγια δεν θέλετε αλλαγές στα λιμάνια, στις χρήσεις γης και στους όρους δόμησης των λιμενικών ζωνών και για να δεσμεύσετε κάθε τοπικό φορέα που θα είχε άλλη άποψη, έρχεστε να παγώσετε τα master plan με αυτήν την τροπολογία, δηλαδή με νόμο. 
Για την περίπτωση ειδικά του λιμανιού του Βόλου πριν από λίγες εβδομάδες ο Υπουργός κ. Μουσουρούλης είχε ανακοινώσει πως θα επανερχόταν το Σεπτέμβριο με δικές του προτάσεις προς τους φορείς, σε αντικατάσταση του σχεδίου «Ποσειδών», που απέρριψαν όλοι οι τοπικοί φορείς της Μαγνησίας. Αντ’ αυτού βρισκόμαστε ξαφνικά αντιμέτωποι με μία τροπολογία, που εκτός του λιμανιού του Βόλου, περιλαμβάνει και τα λιμάνια της Σκιάθου και της Αλοννήσου.
Η μεθόδευση αυτή έρχεται στη συνέχεια αποτυχημένης απόπειρας της προηγούμενης συγκυβέρνησης, να παγιώσει το καθεστώς των υπό ιδιωτικοποίηση λιμανιών, με υπουργική απόφαση της πρώην υπουργού κ. Διαμαντοπούλου. Αποτελεί επίσης παρακολούθημα της πράξης νομοθετικού περιεχομένου που εκδόθηκε στις 7-9-2012 για την κατάργηση του ελάχιστου ποσοστού συμμετοχής του ελληνικού δημοσίου στους οργανισμούς των μεγαλύτερων λιμανιών της χώρας. Με άλλα λόγια, η συγκυβέρνηση και εν προκειμένω ο Υπουργός Ναυτιλίας κ. Μουσουρούλης επιχειρεί την κατοχύρωση με νομικά κατασκευάσματα, των αγοραστών των ελληνικών λιμανιών. 
Έχουμε λοιπόν από τη μία πλευρά, μία συγκυβέρνηση που δεν θέλει να φέρει με κανονική διαδικασία στη Βουλή για ψήφιση, διατάξεις καθαρά νομοθετικού περιεχομένου, γιατί προφανώς φοβάται την καταψήφισή τους. Και από την άλλη πλευρά, η ίδια συγκυβέρνηση φέρνει την τελευταία στιγμή στη Βουλή για ψήφιση, σε άσχετο νομοσχέδιο, σχεδόν πεντακόσιες σελίδες πολεοδομικού περιεχομένου, που αφορούν τις ζώνες όλων των μεγάλων λιμανιών, τα οποία σχεδιάζει να εκποιήσει και μάλιστα χωρίς τη γνώμη των τοπικών κοινωνιών. Στη συνέχεια σήμερα, επιδιώκει την τροπολογία της τροπολογίας με τη νομικά παράδοξη αναφορά περί δυνατότητας τροποποίησης του νόμου με υπουργική απόφαση. 
Ο κύριος Υπουργός Ναυτιλίας ενέπαιξε –το λέω καθαρά- όλους τους φορείς της Μαγνησίας, αδειάζοντας την εν εξελίξει διαδικασία αναδιαμόρφωσης τού άκρως εμπεριστατωμένου master plan του λιμένα του Βόλου, που προβλέπει τις ενδεδειγμένες λύσεις για την επωφελή αξιοποίησή του, εισάγοντας μία μεθοδευμένη τροπολογία, η οποία θα έπρεπε να αποσυρθεί και την οποία σε κάθε περίπτωση οι Ανεξάρτητοι Έλληνες δεν θα ψηφίσουν.
Ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η κ. Ασημίνα Ξηροτύρη-Αικατερινάρη.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κυρία Πρόεδρε, κύριε Υπουργέ, κυρίες και κύριοι συνάδελφοι, θα αλλάξω λίγο το κλίμα, γιατί νομίζω ότι είναι κοινός τόπος, είναι πρωταρχική ανάγκη να υπάρξει μεταρρύθμιση του κράτους και της Δημόσιας Διοίκησης, ώστε να ανταποκρίνεται στα δεδομένα και τις απαιτήσεις των καιρών, να συνδράμει στην ανασύνταξη και την ανοικοδόμηση της χώρας, στη διέξοδο από την κρίση.
Η χώρα χρειάζεται ένα νέο μοντέλο διακυβέρνησης σε όλα τα επίπεδα με στόχο την αποδοτικότητα, τη διαφάνεια, τη διαβούλευση, τη λογοδοσία, ώστε να επεκταθεί η ικανότητα άσκησης δημόσιων πολιτικών με στόχους, με σχέδια, με μετρήσιμα αποτελέσματα. Την τεχνολογική και οργανωτική μεταρρύθμιση της Δημόσιας Διοίκησης τη θέλουν όλες οι πτέρυγες. Είναι επιτακτική ανάγκη. Θέλουν την αναθεώρηση των διαδικασιών, της νοοτροπίας, του ήθους και του επαγγελματισμού, την εισαγωγή εμπειρογνωμοσύνης και διαφάνειας, την εκρίζωση της διαφθοράς, του κομματισμού, του πελατειακού κράτους, της ευνοιοκρατίας. Η αδυναμία διαχείρισης της κρίσης, πέραν όλων των άλλων αιτίων -πολλά ακούστηκαν και σήμερα και κάθε φορά σε αυτό το Βήμα- οφείλεται και στις δομικές ιδιαιτερότητες του συστήματος διακυβέρνησης της χώρας. 
Το νομοσχέδιο που συζητάμε κάνει μία πρώτη αρχή. Θα έλεγα, ότι έχει αποσπασματικό χαρακτήρα σε σχέση με το μεγάλο θέμα και την ανάγκη της χώρας για τη μεταρρύθμιση της Δημόσιας Διοίκησης. Κάνει μία αρχή λοιπόν και ασχολείται κυρίως, με την περιστολή των δαπανών σε ορισμένους τομείς λειτουργίας της Δημόσιας Διοίκησης όπως και με το θέμα των δημοσιονομικών ελέγχων που αυτή ασκεί. Πολύ σημαντικά όμως θέματα, που συναρτώνται άμεσα με αυτά, είναι τα θέματα της διάρθρωσης των υπηρεσιών και κυρίως της αξιοποίησης του ανθρώπινου δυναμικού, ώστε να αισθάνονται περήφανοι για τη δουλειά τους και όχι να βρίσκονται συνέχεια υπό γενική κατακραυγή, για να πετύχουμε έτσι την αποτελεσματικότητα, τη διαφάνεια και την αποδοτικότητα στη Δημόσια Διοίκηση, γιατί μέχρι τώρα, κύριοι συνάδελφοι, βλέπουμε τη Δημόσια Διοίκηση να αποτελεί το σύνηθες υποζύγιο. Περικοπές δαπανών και περικοπές μισθών συνεχείς έτσι, ώστε όλο αυτό το σύστημα να αντιμετωπίζεται ως να μην είναι το πιο χρήσιμο γι’ αυτό το κράτος. Εγώ επιμένω ότι χρειάζεται μια μεγάλη μεταρρύθμιση, αλλά επιμένω ότι χρειάζεται να δούμε ότι αυτό το κράτος, αυτή η Δημόσια Διοίκηση, οι άνθρωποι που την υπηρετούν, πρέπει οπωσδήποτε να είναι ένα μέρος αυτής της ουσιαστικής αλλαγής στη χώρα μας. 
Έχουμε πράγματι προβλήματα και στην αποτελεσματικότητα και στον εντοπισμό των καλύτερων πρακτικών βελτίωσης. Έχουμε προβλήματα στα θέματα της διάρθρωσης, της οργάνωσης με ενιαίους κανόνες για κάθε Υπουργείο, για κάθε κεντρική, αλλά και περιφερειακή υπηρεσία, της ορθολογικής κατανομής μέσω μετατάξεων, της αξιολόγησης και της ανάδειξης των προσόντων των δημοσίων υπαλλήλων, για να επιτελέσουν σωστά το έργο τους. Έχουμε πρόβλημα όχι μόνο με τη βελτίωση των δομών για την άσκηση του ελεγκτικού ρόλου της Δημόσιας Διοίκησης, αλλά και με τη βελτίωση και την ενίσχυση των δομών για την αποδοτικότητα και την ενίσχυση του ρόλου του ανθρώπινου δυναμικού στον αναπτυξιακό προγραμματισμό της χώρας και στην υλοποίησή του. Είμαι υπέρ τού να περιοριστούν οι γενικές και ειδικές γραμματείες. Τις περισσότερες φορές ιδρύονται και προστίθενται όχι για να επιτελέσουν το έργο για το οποίο έχουν αρμοδιότητα, αλλά για άλλες γνωστές σκοπιμότητες. Είμαι υπέρ των λιγότερων μετακλητών και ειδικών συμβούλων, αλλά υπέρ των υπεύθυνων δημόσιων λειτουργών, ελεγχόμενοι, αλλά στους οποίους όμως θα αποδίδονται τα μέσα και οι αρμοδιότητες για να ασκήσουν το έργο τους. 
Στο άρθρο 1 λοιπόν συστήνεται η Επιτροπή Συντονισμού Ελέγχου. Συνιστάται στη Γενική Διεύθυνση Δημοσιονομικών Ελέγχων αυτή η επιτροπή με πολύ σημαντικές αρμοδιότητες. Μεταξύ αυτών εισηγείται τη λήψη πρόσθετων μέτρων, όταν δεν συμμορφώνονται οι φορείς στις συστάσεις, όπως επίσης εισηγείται στον Υπουργό Οικονομικών και τον καθ’ ύλην αρμόδιο Υπουργό, για τη λήψη μέτρων που αποσκοπούν στη βελτίωση των συστημάτων διαχείρισης και ελέγχων. Άρα η επιτροπή αυτή διαπερνά και υπεισέρχεται και στα αντίστοιχα θέματα και άλλων Υπουργείων. Γι’ αυτό όπως είχα πει και στην επιτροπή, κύριε Υπουργέ, θα έπρεπε αυτή η επιτροπή να είναι διυπουργική, τουλάχιστον να συμμετέχει και ο Υπουργός Διοικητικής Μεταρρύθμισης για τη σύστασή της.
Και το καλύτερο είναι να τηρήσουμε αυτό που υπήρχε και στο παρελθόν και το έθεσαν και οι συνάδελφοι του ΣΥΡΙΖΑ, ότι πρέπει να συστήνεται με προεδρικό διάταγμα και όχι με απόφαση Υπουργού. Σας εισηγήθηκα το θέμα για την ετήσια έκθεση και τα συμπεράσματα αυτής και το κάνατε αποδεκτό. 
Το άρθρο 2 αναφέρεται στην περιβόητη μείωση των μισθωμάτων των ακινήτων που χρησιμοποιεί το δημόσιο. Εδώ και πάρα πολύ καιρό και προεκλογικά, αλλά και τώρα λέμε ότι το κράτος επιτέλους πρέπει να καταγράψει την περιουσία του, όσον αφορά τα ακίνητα και εκεί, με συστηματικό τρόπο και οργάνωση αυτών των κτηρίων, να μεταφέρει τις υπηρεσίες του. 
Η εξοικονόμηση πόρων θα είναι τεράστια, όπως και η λειτουργικότητα της Δημόσιας Διοίκησης θα είναι καλή. Φανταστείτε κτήρια του δημοσίου οργανωμένα, διαρρυθμισμένα έτσι, ώστε να υπάρχει ενιαία λειτουργία των υπηρεσιών του κράτους και από την άλλη πλευρά, ο πολίτης να μην ταλαιπωρείται, να πηγαίνει σε διάφορα σημεία για να επιλύσει ένα θέμα, που θα έπρεπε να επιλύεται σε μια μονάδα ενιαία, η οποία να βρίσκεται σε ένα συγκεκριμένο κτήριο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κυρία Πρόεδρε, θα ήθελα ένα λεπτό ακόμη.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μόνο ένα λεπτό, σας παρακαλώ.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Η ρύθμιση που γίνεται εδώ, είναι μια ρύθμιση εμβαλλωματική και πρέπει όλοι να επιζητήσουμε εδώ και τώρα, να ξεκινήσει η διαδικασία για τα ακίνητα του δημοσίου, ώστε να έχουμε εξοικονόμηση πόρων, λειτουργικότητα και αποδοτικότητα της Δημόσιας Διοίκησης μέσα από την αξιοποίηση των κτηρίων της.
Επίσης θα ήθελα να αναφερθώ στο θέμα περιορισμού ορισμένων γενικών γραμματειών, όπως της Γενικής Γραμματείας Εποπτείας της Αγοράς, που μεταφέρεται στη Γενική Γραμματεία Καταναλωτή. Και τα δύο χρειάζονται σ’ αυτήν την κρίση. Είναι γεγονός ότι δεν έχουν επιτελέσει το έργο τους. Ούτε η εποπτεία της αγοράς έχει γίνει ούτε προστασία του καταναλωτή υπάρχει.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Τελειώνω, κυρία Πρόεδρε. 
Η συγχώνευση είναι μια περιστολή των δαπανών, αλλά σε καμμία περίπτωση δεν μπορεί να σταματήσει το έργο τους. Θα πρέπει το έργο τους να γίνει αποδοτικότερο και λειτουργικότερο στην ελληνική κοινωνία. 
Δεν με παίρνει ο χρόνος, αλλά θα ήθελα να αναφερθώ και στην τροπολογία. Κατ’ αρχάς διαφωνώ με τον τρόπο που κατατέθηκε. Αυτό το νομοσχέδιο έχει διάφορες εμβόλιμες διατάξεις, που δεν έχουν σχέση με το γενικό του τίτλο και την ουσία της υπόθεσης, γιατί με αυτό γίνεται μια αρχή να συζητήσουμε για τη Δημόσια Διοίκηση και την αναδιάρθρωσή της. 
Όλες οι διατάξεις του Υπουργείου Ναυτιλίας έχουν διάφορα προβλήματα και δεν εντάσσονται στο νομοσχέδιο. Εγώ έχω σχηματίσει την εντύπωση ότι με την τροπολογία αυτή μειώνονται οι φόροι για τα ιδιωτικά πλοία. 
Το δεύτερο και πολύ σημαντικό για μένα είναι, το ότι ενσωματώνει όλες τις αποφάσεις της επιτροπής για τα θέματα χρήσεων γης, των λιμανιών….</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Αικατερινάρη, παρακαλώ ολοκληρώστε.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ολοκληρώνω, κυρία Πρόεδρε. 
Θα νομοθετήσουμε εμείς αυτές τις αποφάσεις της επιτροπής; Νομίζω ότι ούτε σαν περιεχόμενο ούτε σαν διαδικασία θα τη δεχθούμε. Θα πρέπει, κύριε Υπουργέ, να την αποσύρετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε.
Ο κ. Προκόπης Παυλόπουλος έχει το λόγο.</ChairmanSpeech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, υπερψηφίζω επί της αρχής το σχέδιο νόμου. Και παίρνω αφορμή, για να μιλήσω, από μια διάταξη, που φαίνεται εκ πρώτης όψεως ασήμαντη. Αλλά μου δίνει την ευκαιρία να εκθέσω ορισμένες σκέψεις, γιατί σε αυτόν τον τόπο έχουμε χρέος και να αναλαμβάνουμε τις ευθύνες μας, τις οποίες έχει καθένας για το πώς έφτασε εδώ ο τόπος, αλλά και να θυμίζουμε τι ακριβώς έχει γίνει. 
Με αφορμή λοιπόν, κύριε Υπουργέ, το άρθρο 13 του σχεδίου νόμου, θα μου επιτρέψετε να γυρίσω λίγο πίσω. Το άρθρο 13 του σχεδίου νόμου καταργεί τη θέση του ειδικού γραμματέα του ειδικού επιχειρησιακού προγράμματος «Διοικητική μεταρρύθμιση» και μεταβιβάζει την εποπτεία αυτή στον προϊστάμενο της Ειδικής Υπηρεσίας Διαχείρισης. Ορθή κίνηση μέσα στην τάση της Κυβέρνησης να μειώσει τις θέσεις των ειδικών γραμματέων. 
Το ζήτημα βεβαίως είναι, ότι ο προϊστάμενος θα πρέπει να είναι κάποιος άνθρωπος, ο οποίος να ξέρει. Και το λέω αυτό, κυρίες και κύριοι συνάδελφοι, κύριε Υπουργέ, γιατί αυτό το ειδικό επιχειρησιακό πρόγραμμα «Διοικητική μεταρρύθμιση» έχει μια μεγάλη και πικρή ιστορία, η οποία πρέπει να μας διδάξει όλους και ιδίως τη σημερινή Κυβέρνηση. 
Τι είναι το ειδικό πρόγραμμα «Διοικητική μεταρρύθμιση»; Είναι ένα πρόγραμμα το οποίο, με τεράστιο κόπο, πήραμε από την Ευρωπαϊκή Ένωση στο πλαίσιο του ΕΣΠΑ, του Δ΄ Κοινοτικού Πλαισίου Στήριξης. Εξακόσια τριάντα ένα εκατομμύρια ευρώ, ζεστό, κοινοτικό χρήμα με σύμβουλο τον ΟΟΣΑ, για να μπορέσουμε να αντιμετωπίσουμε ζητήματα που σχετίζονται με τον εκσυγχρονισμό της Δημόσιας Διοίκησης στους εξής τομείς: Είναι τα έργα -σημαίες, τα οποία ως Υπουργός είχα καθορίσει. Τα είχαμε συμφωνήσει και τα παρέδωσα προς προκήρυξη αμέσως στον κ. Ραγκούση, όταν παρέλαβε το ενιαίο τότε, Υπουργείο Εσωτερικών. Πρόκειται για τα εξής έργα: Προώθηση περαιτέρω της ηλεκτρονικής διακυβέρνησης. Η Ελλάδα ηλεκτρονικά ήταν αναλφάβητη μέχρι το 2004. «Σύζευξις» και «Ερμής» έγιναν μέσα σε πεντέμισι χρόνια, για να μπορεί ο κ. Παπανδρέου να λέει τότε «Διαύγεια» και να αναρτά όποια απόφαση ήθελε –σιγά το πρόγραμμα «Διαύγεια»!- αλλά δεν μας είπε πώς πότε έγινε η Ελλάδα να είναι έτοιμη από πλευράς ηλεκτρονικής διακυβέρνησης. 
Δεύτερον, θέματα ΚΕΠ και one stop shop. 
Τρίτον, η επιτάχυνση των διαδικασιών κατά την έκδοση των αποφάσεων. 
Τέταρτον, η επιτάχυνση των αποφάσεων σχετικά με την έκδοση των συντάξεων. 
Και το κυριότερο απ’ όλα, το μεγάλο ζήτημα της πάταξης της γραφειοκρατίας σε θέματα των επενδύσεων και βεβαίως, όλο το θέμα της διαφάνειας στην περίπτωση αυτή.
Αυτά, κυρίες και κύριοι συνάδελφοι, είναι 631 εκατομμύρια που πήραμε. Είμαστε η μόνη χώρα που πήρε την περίοδο εκείνη αυτό το πρόγραμμα. Και το παραδώσαμε στο σύνολο έτοιμο, από πλευράς προτεραιοτήτων έργων, που λέγονται «έργα-σημαίες», κατά 35% εξειδικευμένο στο ακέραιο, στις λεπτομέρειες, και είκοσι επτά προκηρύξεις που είχαν γίνει. 
Δεν θέλησα να προχωρήσω, γιατί είχαμε πάει σε εκλογές και γιατί όλοι θα νόμιζαν ότι ως Υπουργός, για να κάνω γρήγορα τους διαγωνισμούς, κάτι θέλω να κρύψω. Το παρέδωσα στον κ. Ραγκούση και αυτό που του είπα κατά την παράδοση στο Υπουργείο, ήταν: «Έχεις αυτό το τεράστιο εργαλείο στη διάθεσή σου, για να μπορέσεις να πετύχεις αυτούς τους στόχους». Αυτούς ψάχνουμε σήμερα, κύριε Υπουργέ. Κατέρρευσαν τα ΚΕΠ, ναι ή όχι; 
Δεύτερον, ηλεκτρονική διακυβέρνηση. Μετά τον Οκτώβρη του 2009, μπορείτε να πείτε μια κεραία ή ένα ιώτα, που να προστέθηκε αν στην ηλεκτρονική διακυβέρνηση από την εποχή εκείνη; Μπορείτε να μου πείτε τι έγινε στο μεγάλο θέμα, το οποίο αφορά την πάταξη της γραφειοκρατίας, την ίδρυση των εταιρειών και στα θέματα των επενδύσεων; Ακόμα και τώρα βολοδέρνουμε με το fast track. 
Ξέρετε τι έγινε, κυρίες και κύριοι συνάδελφοι, επί τρία ολόκληρα χρόνια με 631 εκατομμύρια ευρώ, ζεστό κοινοτικό χρήμα από το ΕΣΠΑ, για την ηλεκτρονική διακυβέρνηση και την πάταξη της γραφειοκρατίας; Απολύτως τίποτα. Μα απολύτως τίποτα! Και δεν μιλάω μόνο για ολόκληρο το ΕΣΠΑ, που όλοι ξέρουμε πώς πήγε την περίοδο εκείνη, αυτά τα τρία χρόνια τι συνέβη με το ΕΣΠΑ. Αλλά εγώ μιλάω για το ειδικό επιχειρησιακό πρόγραμμα. 
Αυτόν τον ειδικό γραμματέα που είναι ακόμα εκεί, κύριε Υπουργέ, θα τον ρωτήσει κανείς τι έκανε τρία ολόκληρα χρόνια; Δεν θέλω να πω το όνομά του, δεν έχει και καμμία αξία. Τον κ. Ραγκούση θα τον ρωτήσει κανείς για ποιο λόγο χάθηκαν αυτά τα χρήματα, αυτά τα μεγάλα ποσά και το κυριότερο, πώς χάθηκαν τρία ολόκληρα χρόνια από αυτήν την περίοδο; 
Το λέω γιατί, κύριε Υπουργέ, η μια οδός είναι να λέμε: «Τι να κάνουμε τώρα; Περασμένα ξεχασμένα». Δεν γυρνάω πίσω, γιατί προσπαθώ να δρέψω δάφνες διακυβέρνησης, ούτε βεβαίως, γιατί θέλω να επιμερίσω ανίσως τις ευθύνες που ανήκουν στον καθένα. Ξέρω καλά τι ευθύνες ανήκουν στον καθένα από εμάς. Αλλά θεωρώ τεράστιο το λάθος να εξισώνονται όλοι και να μην αναδεικνύεται τι συνέβη με καθέναν από τους Υπουργούς που κυβέρνησαν τον τόπο αυτήν την περίοδο. Γιατί εάν συμβεί αυτό, εάν ως Κυβέρνηση, κύριε Υπουργέ, δεν θυμάστε τι παραλάβατε, για να το ξέρετε, σε λίγο θα λένε όλοι –και πάει να γίνει πραγματικότητα περίπου αυτό- το εξής: «Αυτοί που ευθύνονται, τα δύο μεγάλα κόμματα ευθύνονται για την πορεία του τόπου»! Λες και είναι ίσες οι ευθύνες. Λες και δεν ξέρουμε τι συνέβη τα τρία τελευταία χρόνια. Και το κυριότερο απ’ όλα, να θυμόμαστε ατομικά τι κουβαλάει ο καθένας από εμάς. Αλλιώς αυτό που θα μείνει στη μνήμη του ελληνικού λαού, δεν είναι η πραγματικότητα για την προσφορά του κάθε Υπουργού και του κάθε πολιτικού, αλλά αυτό που τα Μέσα Μαζικής Ενημέρωσης ανάλογα με το ποιον έχουν εκλεκτό, θα αφήνουν να περνάει. Αυτή είναι η αλήθεια. Δεν έχω προσωπικά τίποτα με κανέναν από τους συναδέλφους. 
Το χαρακτήρα μου τον ξέρετε,κύριε Υπουργέ. Δεν είχα ποτέ την παραμικρή αντιπαλότητα με συναδέλφους και αντιπάλους στο χώρο της πολιτικής. Αλλά σε αυτόν τον καιρό, το δύσκολο καιρό, που τραβάει αυτά η κοινωνία μας, που ο ελληνικός λαός έχει φτάσει να χειμάζεται έτσι, η αλήθεια πρέπει να φανεί για το τι έκανε ο καθένας από εμάς. 
Σας είπα και πάλι, δεν διεκδικώ καμμία «δάφνη» που δεν μου ανήκει. Αλλά δεν εννοώ να μη θυμηθώ τι ακριβώς έκανε ο καθένας, πώς διαχειρίστηκε την εξουσία. Και για το ότι φτάσαμε εδώ και τραβάει αυτά ο ελληνικός λαός φέρουμε ευθύνη όλοι, αλλά καθένας κατά το μέτρο που του ανήκει. 
Και σας το λέω, επειδή είστε σε μία δύσκολη αρχή και κάνετε μια θηριώδη προσπάθεια αναδιαπραγμάτευσης. Κουβαλάτε ευθύνες που δεν σας ανήκουν. Γιατί η Ελλάδα δεν έφτασε εδώ από τη Νέα Δημοκρατία και από τον κ. Α. Σαμαρά. Είχε προειδοποιήσει για όλα ήδη αμέσως μετά το μνημόνιο. Αλλά πρέπει να αναδείξετε, για να μη συμβεί αυτή η εξίσωση των πάντων, τι έχει συμβεί και ποιος ευθύνεται. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Και εδώ γι&apos; αυτό το πρόγραμμα –το τονίζω πάλι- 631 εκατομμύρια ευρώ, που η κυβέρνηση Κ. Καραμανλή εξοικονόμησε από το ΕΣΠΑ, πήγαν χαμένα, για να πηγαίνει η Δημόσια Διοίκηση, όπως πηγαίνει και να έχει καταρρεύσει και η ηλεκτρονική διακυβέρνηση και τα ΚΕΠ και όλα εκείνα που βλέπουμε σήμερα. 
Άρα η ιστορία διδάσκει. Και η ιστορία διδάσκει πολύ περισσότερο, γιατί μας βοηθάει κυρίως, να μην κάνουμε πάλι τα λάθη, τα οποία στοίχησαν πολύ στον τόπο. 
Σας ευχαριστώ πάρα πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε και για την τήρηση του χρόνου. 
Το λόγο έχει ο κ. Γλέζος, για επτά λεπτά.</ChairmanSpeech> 
<Speech><Parlmember>ΕΜΜΑΝΟΥΗΛ ΓΛΕΖΟΣ</Parlmember>: Αγαπητέ Πρόεδρε, Βουλευτές και Βουλευτίνες του ελληνικού Κοινοβουλίου, ο τίτλος του νομοσχεδίου πράγματι, είναι καταπληκτικός: «Περιστολή δημοσίων δαπανών, δημοσιονομική εξυγίανση». Ένας συνάδελφος είπε ότι τον έπιασε δέος μόλις τον είδε. 
Το πρόβλημα είναι πάντοτε, εάν ανταποκρίνεται το σημαίνον με το σημαινόμενο, όπως λένε οι ειδικοί επιστήμονες. Δηλαδή, εάν το περίβλημα, το λεκτικό μορφολόγημα που καλύπτει μια λέξη, έχει και εννοιολογικό περιεχόμενο αντίστοιχο με αυτό που λέει. Είναι αντίστοιχη η περιστολή των δημοσίων δαπανών με αυτά που αναφέρονται στο νομοσχέδιο; Δεν θα σταθώ περισσότερο σε αυτό, θα επανέλθω στο τέλος. 
Περίμενα από το νομοσχέδιο, αγαπητέ Υπουργέ, να πείτε ότι θα περικοπούν οι σύμβουλοι των Υπουργών, των Υφυπουργών, των γενικών γραμματέων και θα καθοριστεί ακριβώς ο αριθμός τους. 
Δεν σας κρύβω ότι παλαιόθεν, σε αυτόν τον χώρο, εθήτευσε ένας Υπουργός, ο οποίος είχε μια ιδιοτυπία στις σχέσεις μαζί μου και μου έλεγε καθαρά την αλήθεια. Μου έλεγε: «Έχω εκατόν τριάντα πέντε συμβούλους ως Υπουργός, να μη σου αναφέρω πόσους έχουν οι Υφυπουργοί μου και πόσους έχουν οι γενικοί γραμματείς». «Και τι τους θέλεις;», τον ρωτούσα:  Και μου έλεγε: «Και πώς θα ξαναβγώ Βουλευτής και θα ξαναγίνω Υπουργός. Αυτός είναι ο ρόλος τους». 
Περίμενα λοιπόν πραγματικά –γιατί δεν αμφισβητώ τις προθέσεις σας- να δω εδώ, να καθοριστεί ακριβώς, ο αριθμός των συμβούλων των Υπουργών, των Υφυπουργών και των γενικών γραμματέων και δεν είδα τίποτα. 
Περίμενα να δω να καταργείτε τους αργόμισθους, τους πολυθεσίτες και τους υψηλόμισθους, που υπάρχουν στο δημόσιο τομέα και δεν βλέπω τίποτα. Υπάρχει διασπάθιση του δημοσίου χρήματος και φαίνεται καθαρότατα και από τα πολλαπλά Υπουργεία, τα οποία έχετε. 
Όλοι μας καταλαβαίνουμε τους ειδικούς λόγους που πρέπει να προσέχουμε τη Μακεδονία και τη Θράκη. Δεν καταλαβαίνω όμως πώς είναι δυνατόν να συνυπάρχουν και η περιφέρεια και ταυτόχρονα να υπάρχει και Υπουργείο Μακεδονίας-Θράκης. Ποιος ο ρόλος του ενός, ποιος ο ρόλος του άλλου; Πέρα από το γεγονός ότι υπάρχει και το περίφημο Υπουργείο Εμπορικής Ναυτιλίας που ο αγαπητός μου συνάδελφος και παλιός φίλος Απόστολος Κακλαμάνης θα θυμάται ότι ήρθε εδώ, νομοσχέδιο για την κατάργηση του Υπουργείου Εμπορικής Ναυτιλίας και ξεσηκώθηκαν οι εφοπλιστές και αποσύρθηκε από αυτήν την Αίθουσα, από τον αρμόδιο Υπουργό. 
Τι χρειάζεται το ειδικό Υπουργείο Εμπορικής Ναυτιλίας; Επειδή είμαι νησιώτης και ξέρω τα θέματα αρκετά καλά, λέω ότι μια διεύθυνση μέσα στο Υπουργείο Εθνικής Οικονομίας θα αρκούσε για αυτά τα πράγματα. 
Τι χρειάζεται εκείνο το περίφημο Υπουργείο Δικαιοσύνης που εξ ορισμού, υποτάσσει τη δικαιοσύνη στην Εκτελεστική Εξουσία. Οι λειτουργοί της δικαιοσύνης θα εκτελούν εντολές της Εκτελεστικής Εξουσίας. Επειδή μου απάντησε –δυστυχώς- ο αγαπητός μου φίλος Αντώνης Ρουπακιώτης ότι του έκανε εντύπωση η δήλωσή μου, θα του θυμίσω ότι σε διάκριση όλων των άλλων χωρών της Ευρώπης για την κατάσχεση ιδιοκτησιών ξένων κρατών, στη χώρα μας απαιτείται η υπογραφή του Υπουργού Δικαιοσύνης, ενώ στις άλλες χώρες όχι. Να η άμεση επέμβαση πέρα από την επετηρίδα, πέρα από όλα αυτά. Για να μη θυμηθώ εκείνη την ανεκδιήγητη υπόθεση του Ματθία, ο οποίος καταργώντας την απόφαση της ολομέλειας του Αρείου Πάγου, προκάλεσε ειδική σκηνοθεσία, σε συνεργασία με τον τότε Πρωθυπουργό, για να ματαιώσει το τεράστιο θέμα των οφειλών της Γερμανίας προς την Ελλάδα.
Ας μου επιτραπεί να αναφέρω ένα ειδικό θεματάκι, γιατί μου προξενεί εντύπωση. Αν πάτε στις δεξιώσεις των εδώ πρεσβειών, θα δείτε ότι έχουν όλες προϊόντα των χωρών τους και κρασί από τις χώρες τους. Όσες φορές έχω πάει στο εξωτερικό και έτυχε να βρεθώ σε δεξιώσεις ελληνικών πρεσβειών, δεν είδα ελληνικά κρασιά, δεν είδα ελληνικά προϊόντα παρά τα προϊόντα των χωρών που βρίσκονταν. Αναφέρω μια λεπτομέρεια, αν θέλετε, για να δείξω ότι από όλη αυτήν την απαρίθμηση των νομοσχεδίων που έγινε εδώ, των άρθρων 1, 2, 3, 4 κ.λπ., πουθενά δεν αναφέρεται η πραγματική περικοπή των δαπανών που υπάρχουν.
Οπωσδήποτε ας μου επιτραπεί να πω ότι όλη αυτή η ιστορία είναι στάχτη στα μάτια του ελληνικού λαού. Διότι -επαναφέρω το ερώτημα όχι μονάχα προς την Κυβέρνηση, αλλά προς όλους τους υποστηρικτές της Κυβέρνησης- την κρίση δεν την προκάλεσε ο ελληνικός λαός, την κρίση δεν τη δημιούργησε ο ελληνικός λαός, την κρίση δεν την τροφοδότησε ο ελληνικός λαός. Με ποιο δικαίωμα καλείται ο ελληνικός λαός να πληρώσει τα σπασμένα; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα ένα δεύτερο λεπτό μονάχα, αγαπητέ κύριε Πρόεδρε.
Στην ουσία -για να επανέλθω στο πρώτο- στην αναντιστοιχία σημαίνοντος σημαινομένου υπάρχει πραγματικά κρίση αξιών και δεν είδα καμμία περιστολή της υποκρισίας, που αυτό είναι το σπουδαιότερο απ’ όλα όσα έχουμε να αντιμετωπίσουμε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ πολύ.
Δίνετε και το παράδειγμα, κύριε Γλέζο, για την τήρηση του χρόνου.
Το λόγο έχει ο Αναπληρωτής Υπουργός Οικονομικών κ. Σταϊκούρας, για δεκαοκτώ λεπτά.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ευχαριστώ πολύ, κύριε Πρόεδρε.
Κυρίες και κύριοι συνάδελφοι, συζητούμε σήμερα στην Ολομέλεια το νομοσχέδιο με τίτλο: «Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις».
Αν η Κυβέρνηση δεν αναλάμβανε αυτήν την παρούσα νομοθετική πρωτοβουλία, η Αντιπολίτευση θα έλεγε «δεν τολμάτε». Το κάνουμε και λέει ότι δεν είναι αρκετή, είναι βαρύγδουπη. Πράγματι, συμφωνώ με τον ειδικό αγορητή των Ανεξαρτήτων Ελλήνων, που είπε ότι, «όταν κάνεις το ίδιο πράγμα, μην περιμένεις να έχεις διαφορετικό αποτέλεσμα». Προφανώς εννοούσε το ύφος και το περιεχόμενο της Αντιπολίτευσης.
Θα ήθελα να κάνω κάποια σχόλια. Πρώτα απ’ όλα, το περιεχόμενο ανταποκρίνεται στον τίτλο. Δεύτερον, είναι πρωτοβουλίες της Κυβέρνησης εκτός του προγράμματος οικονομικής πολιτικής. Στόχος είναι η συμβολή στην εθνική προσπάθεια για δημοσιονομική εξυγίανση, προσαρμογή και πειθαρχία. Τρίτον, αποδεικνύεται ότι η Ελλάδα περνά από τη σφαίρα των λόγων και των προθέσεων στο πεδίο των πράξεων, ξεκινώντας από την ίδια την κορυφή της πολιτικής ιεραρχίας, χωρίς φανφάρες, αλλά με συγκεκριμένη στόχευση.
Το νομοσχέδιο αποτελεί κρίκο μιας αλυσίδας επερχόμενων νομοθετικών πρωτοβουλιών, οι οποίες θα υπηρετούν ένα στόχο, την εθνική προσπάθεια που σας είπα προηγουμένως. Προσδοκώ ότι με τη συζήτηση που ξεκινά σήμερα, στην Ολομέλεια, θα ανταποκριθούμε στις δικαιολογημένα υψηλές απαιτήσεις των πολιτών. Με νηφαλιότητα, με ορθολογική διερεύνηση των δεδομένων, θα διαμορφώσουμε εκείνα τα θεσμικά εργαλεία που είναι απαραίτητα, ώστε με προσήλωση και αποτελεσματική χρήση τους να προσεγγίσουμε τον εθνικό στόχο: να «νοικοκυρέψουμε» τα δημόσια οικονομικά της χώρας. Σ’ αυτό το εγχείρημα ο καθένας μας οφείλει να είναι αρωγός και συμπαραστάτης και όχι στείρος επιτηρητής.
Παραδέχθηκα –και το επαναλαμβάνω και σήμερα- ότι η κατάσταση της οικονομίας είναι δύσκολη. Οι αποκλίσεις από τις μακροοικονομικές εκτιμήσεις του Μαρτίου είναι μεγάλες. Η ύφεση είναι πρωτοφανής σε βάθος, σε έκταση, σε ένταση. Η ανεργία, ιδιαίτερα των νέων, 54% -τολμώ να το πω- έχει εκτοξευθεί σε πρωτόγνωρα για την κοινωνία μας επίπεδα. Η εκτέλεση του προϋπολογισμού κατά το πρώτο εξάμηνο, ήταν εκτός στόχων. Τα ταμειακά διαθέσιμα του κράτους ήταν και είναι οριακά. Το έλλειμμα αξιοπιστίας λόγω αποκλίσεων μεταξύ προθέσεων, σχεδιασμού και υλοποίησης είναι τεράστιο. Το έλλειμμα αξιοπιστίας είναι μεγάλο και δύσκολα διαχειρίσιμο.
Αναφέρω όμως αυτά τα δεδομένα, όχι για να κάνω διαπιστώσεις επί του προβλήματος, αλλά για να παρουσιάσω την αφετηρία της μεγάλης προσπάθειας, μιας νέας προσπάθειας, που έχει άξονα τη σύζευξη δημοσιονομικής προσαρμογής και επανεκκίνησης της οικονομίας, ώστε να ξεφύγουμε από το φαύλο κύκλο των ελλειμμάτων και της ύφεσης και αυτό, διότι –όπως έχω τονίσει ξανά- η δημοσιονομική προσαρμογή, αν και αναγκαία, δεν είναι από μόνη της ικανή συνθήκη για να δώσει διέξοδα στα αδιέξοδα.
Συνεπώς, για να βγούμε από την κρίση, κινούμαστε προς δύο κατευθύνσεις: 
Από τη μία πλευρά, επιδιώκουμε με την εφαρμογή μέτρων και πολιτικών, που συμβάλλουν στην ενίσχυση της ρευστότητας και στην ανάσχεση της ύφεσης, να περιορίσουμε τις υφεσιακές επιπτώσεις στο δημοσιονομικό έλλειμμα, να αντιμετωπίσουμε, δηλαδή, την κυκλική διάσταση του ελλείμματος. Προς την κατεύθυνση αυτή, η Κυβέρνηση έχει θέσει ως βασικές προτεραιότητες, τον εμπλουτισμό της οικονομικής πολιτικής, με μέτρα ανάκαμψης και τόνωσης της οικονομικής δραστηριότητας, με υλοποίηση διαρθρωτικών αλλαγών και αποκρατικοποιήσεων άμεσα, που τα τελευταία χρόνια, παρέμεναν καθηλωμένες και «λιμνάζουσες».
Από την άλλη πλευρά, στοχεύουμε με τον προσανατολισμό της δημοσιονομικής πολιτικής, στην εξάλειψη της σπατάλης και στον εξορθολογισμό της δημόσιας δαπάνης, να επιδράσουμε συρρικνωτικά και στη δεύτερη διάσταση του ελλείμματος, δηλαδή στο διαρθρωτικό έλλειμμα.
Με αυτήν τη στρατηγική λοιπόν επιτυγχάνουμε τη μείωση του δημοσιονομικού ελλείμματος και από τις δύο πλευρές, καθιστώντας την έτσι ουσιαστική, μόνιμη, βιώσιμη.
Κυρίες και κύριοι συνάδελφοι, επειδή είπατε για τον τίτλο «Περιστολή δημοσίων δαπανών», υπάρχουν ήδη ορισμένες πρώτες θετικές, αχνές ενδείξεις για τα αποτελέσματα αυτής της προσπάθειας, μέσα από την ίδια την εκτέλεση του προϋπολογισμού, εκτέλεση που φαίνεται να επαναφέρει το πρόγραμμα οικονομικής πολιτικής εντός στόχων.
Ενδεικτικά και μόνο, σύμφωνα με τα προσωρινά, τελευταία, πρόσφατα στοιχεία για το οχτάμηνο του έτους, το μήνα Αύγουστο, για πρώτη φορά από τότε που μπήκαμε στο πρόγραμμα οικονομικής πολιτικής, από το Μάιο του 2010, έχουμε πλεόνασμα στον κρατικό προϋπολογισμό, ύψους 850 εκατομμυρίων ευρώ. 
Τον Ιούλιο και τον Αύγουστο είχαμε μείωση πρωτογενών δαπανών, περιστολή των δαπανών κατά 17,5% σε σχέση με τους αντίστοιχους μήνες του 2011, επί δύο συνεχόμενους μήνες, χωρίς νέα μέτρα και χωρίς να αυξηθούν οι ληξιπρόθεσμες οφειλές. Αυτό ονομάζεται περιστολή δημοσίων δαπανών. 
Τον Αύγουστο δε, μειώθηκαν και οι αποκλίσεις στο σκέλος των εσόδων και να δούμε την τάση τους επόμενους μήνες. Το αποτέλεσμα συνεπώς, το πρώτο οχτάμηνο του έτους, είναι το πρωτογενές έλλειμμα -και αναγνωρίζεται πλέον εντός και εκτός χώρας- να ανέλθει σε 1,3 δισεκατομμύρια ευρώ από 6 δισεκατομμύρια την αντίστοιχη περίοδο του 2011. Η Κυβέρνηση συνεπώς προσπαθεί και ήδη έχει να επιδείξει κάποια απτά αποτελέσματα. 
Κυρίες και κύριοι συνάδελφοι, σε αυτήν την πραγματικότητα με αυτές τις κυβερνητικές προτεραιότητες, το υπό συζήτηση νομοσχέδιο εντάσσεται στην προσπάθεια βελτίωσης της ασκούμενης δημοσιονομικής πολιτικής. Αφορά στη ρύθμιση θεμάτων που σχετίζονται με την ταχεία και αποτελεσματική εφαρμογή των δημοσιονομικών ελέγχων και με την προώθηση διατάξεων και την περιστολή των δημοσίων δαπανών. 
Θα μου επιτρέψετε, να τοποθετηθώ κυρίως για τα τρία πρώτα άρθρα, που είναι ο πυρήνας του νομοσχεδίου, ο οποίος περιλαμβάνει τρεις συγκεκριμένες συνεκτικές πρωτοβουλίες, από τις οποίες προκύπτει σαφές δημοσιονομικό όφελος –και δεν νομίζω να το αμφισβητεί κανένας σ’ αυτήν την Αίθουσα- και πρόδηλη ελεγκτική θωράκιση της πολιτείας. 
Με την πρώτη πρωτοβουλία προωθούνται τροποποιήσεις σε υφιστάμενο νόμο, το ν.3492/2006 που διαμόρφωσε το σύστημα δημοσιονομικών ελέγχων, σύστημα το οποίο προσαρμοσμένο, όπως σωστά είπατε, στις διεθνείς πρακτικές και στα ελεγκτικά πρότυπα, φιλοδοξεί να συμβάλει αποτελεσματικά στην εξυγίανση των δομών και στη διαφάνεια της λειτουργίας της Δημόσιας Διοίκησης. Δυστυχώς ο νόμος του 2006 παρέμενε μέχρι σήμερα ουσιαστικά ανενεργός και αυτό λόγω γραφειοκρατικών αγκυλώσεων, διοικητικών δυσλειτουργιών. 
Οι ρυθμίσεις που προωθούνται με το υπό συζήτηση νομοσχέδιο, επιτυγχάνουν την προσαρμογή στις τρέχουσες δημοσιονομικές συνθήκες της χώρας και στην προσπάθεια που επιχειρείται για την τήρηση ορθής και ακριβούς απεικόνισης των λογιστικών μεγεθών των φορέων της γενικής Κυβέρνησης όχι μόνο της κεντρικής Κυβέρνησης, στοχεύοντας στη μείωση του κόστους της ελεγκτικής διαδικασίας και στην απλοποίηση της λειτουργίας των ελεγκτικών σχημάτων. 
Ειδικότερα, -δεν δημιουργούνται νέοι θεσμοί όπως άκουσα, αλλά θεσπίζεται με τη συγχώνευση δύο επιτροπών, η Επιτροπή Συντονισμού Ελέγχων, εξασφαλίζοντας την ευέλικτη λειτουργία τού φορέα και την αρχή της ανεξαρτησίας, σύμφωνα -όπως ζητάτε- με τα διεθνή ελεγκτικά πρότυπα. Φυσικά η συμμετοχή στην επιτροπή είναι χωρίς αποζημίωση. 
Δεύτερον, επιτρέπεται η σύσταση των μονάδων εσωτερικού ελέγχου με κοινές υπουργικές αποφάσεις και όχι με τη χρονοβόρα διαδικασία της έκδοσης προεδρικών διαταγμάτων. Θα επανέλθω σ’ αυτό αύριο κατά τη συζήτηση επί των άρθρων. 
Τρίτον, στελεχώνονται οι μονάδες αυτές από το υφιστάμενο προσωπικό του φορέα, χωρίς αύξηση οργανικών θέσεων, χωρίς αύξηση του κόστους νέων προσλήψεων, ενώ προβλέπεται η διενέργεια έκτακτων ελέγχων, μετά από αξιολόγηση της σκοπιμότητάς τους από την Επιτροπή Συντονισμού Ελέγχων, αποφεύγοντας τη συσσώρευση τεράστιου όγκου υποθέσεων και την επιβάρυνση του έργου της Γενικής Διεύθυνσης Δημοσιονομικών Ελέγχων. 
Ο έλεγχος δεν περιορίζεται πλέον μόνο στον προληπτικό χαρακτήρα, αλλά είναι πλήρης, είναι ουσιαστικός. Διενεργείται βάσει μοντέλου κινδύνου και περιλαμβάνει τόσο το δημοσιονομικό έλεγχο όσο και τον έλεγχο τού φυσικού αντικειμένου. 
Αξίζει δε να σημειωθεί ότι ασκείται για πρώτη φορά έλεγχος στους φορείς, προκειμένου να διαπιστωθεί αν λαμβάνονται όλα τα αναγκαία, απαραίτητα μέτρα για την εξασφάλιση της είσπραξης των εσόδων κι αν όλα τα έσοδα εισπράττονται και εμφανίζονται, σύμφωνα με τις ισχύουσες διατάξεις, ενώ επιβάλλονται και κυρώσεις, εάν διαπιστωθούν παρατυπίες ή μη αποδοτικές ή περιττές δαπάνες και εφαρμόζονται οι διαδικασίες ανάκτησης των αχρεωστήτως ή παρανόμως καταβληθέντων ποσών. 
Στο σημείο αυτό ξεκαθαρίζω με απόλυτο τρόπο ότι οι αλλαγές που εισάγονται με το παρόν νομοσχέδιο, ουδόλως υποκαθιστούν άλλες θεσμοθετημένες ελεγκτικές αρχές, όπως είναι το Ελεγκτικό Συνέδριο ή το Σώμα Επιθεωρητών Δημόσιας Διοίκησης, αλλά τις θωρακίζουν και λειτουργούν συμπληρωματικά.
Επειδή ετέθη από συνάδελφο των Ανεξαρτήτων Ελλήνων κάτι για την Οικονομική Επιθεώρηση, να πω ότι μέχρι σήμερα το έργο αυτό το είχε φορτωθεί η Οικονομική Επιθεώρηση, χωρίς κανένα αποτέλεσμα ή με πενιχρά αποτελέσματα.
Σήμερα τι κάνουμε; Πρώτον και την Οικονομική Επιθεώρηση αποδεσμεύουμε, για να ασχοληθεί με το έργο της και δεύτερον και τους δημοσιονομικούς ελέγχους αναθέτουμε εκεί που πρέπει να ασκούνται.
Η δεύτερη πρωτοβουλία του παρόντος νομοσχεδίου αφορά στη μείωση, μετά από οδηγία του Πρωθυπουργού κ. Σαμαρά, της δημόσιας δαπάνης για τη λειτουργία του πολιτικού συστήματος. Καταργούνται τα έξοδα παράστασης του Προέδρου της Κυβέρνησης, του Αρχηγού της Αξιωματικής Αντιπολίτευσης, του Προέδρου της Βουλής και όλων των μελών του Υπουργικού Συμβουλίου. Έτσι οι αποδοχές τους εξισώνονται με τις αποδοχές του Βουλευτή.
Προς την ίδια κατεύθυνση περιστολής δημόσιας δαπάνης του πολιτικού συστήματος έχουμε ήδη προχωρήσει στην υπογραφή υπουργικής απόφασης από 27 Ιουλίου -και την οποία καταθέτω για τα Πρακτικά, για να έχετε μία αίσθηση των ποσοτικών δεδομένων- με την οποία μειώνονται οι αποδοχές των γενικών γραμματέων, των ειδικών γραμματέων των Υπουργείων, των γενικών γραμματέων των αποκεντρωμένων διοικήσεων και των στελεχών της αυτοδιοίκησης. Αντίστοιχες μειώσεις επέρχονται και στις αποδοχές λοιπών υψηλόβαθμων στελεχών της Δημόσιας Διοίκησης, που έχουν ως επίπεδο αναφοράς, τις αποδοχές του γενικού γραμματέα. 
(Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Και επειδή ρωτήθηκα από τον εισηγητή του ΣΥΡΙΖΑ, οι ανωτέρω αποδοχές του γενικού γραμματέα καθορίζονται, σύμφωνα με τις διατάξεις του ν. 4024/2011, με απόφαση του Υπουργού Οικονομικών. Από πλευράς του Υπουργείου Οικονομικών, η σχετική αρμοδιότητα ανήκει στον Αναπληρωτή Υπουργό Οικονομικών. Υπήρξε διάταξη, κινηθήκαμε γρήγορα. 
Επίσης σε συνεννόηση με την Προεδρία της Δημοκρατίας, προχωράμε σε μείωση των αποδοχών του θεσμού του Προέδρου της Δημοκρατίας και των πρώην Προέδρων της Δημοκρατίας. 
Το δημοσιονομικό όφελος που θα προκληθεί επί του κρατικού προϋπολογισμού και του προϋπολογισμού των ΟΤΑ α΄ και β΄ βαθμού από το σύνολο αυτών των ρυθμίσεων, ξεπερνά τα 10 εκατομμύρια ευρώ ετησίως.
Και επειδή είδα να διατυπώνεται η αγωνία για τις επόμενες πρωτοβουλίες, θέλω να σας πω ότι θα ακολουθήσουν κι άλλες, θα υπάρξει συνέχεια. 
Για να κατανοηθεί δε περισσότερο η ωφέλεια που προκύπτει από την ψήφιση του παρόντος νομοσχεδίου, θα ήθελα να συνδέσω –κι αυτό είναι σημαντικό- αυτό το ποσό που εξοικονομείται ως δημοσιονομικό ισοδύναμο, με το ετήσιο ποσό που απαιτείται ενδεικτικά –και το κάναμε πράξη- για την εξισωτική αποζημίωση των κτηνοτρόφων, η οποία εκτός του ότι κινείται στη λογική της κοινωνικής ευαισθησίας επιφέρει –το τονίζω αυτό- πολλαπλασιαστικό δημοσιονομικό όφελος με την εκταμίευση του συνόλου της κοινοτικής συμμετοχής για το εν λόγω πρόγραμμα. Αυτή είναι ουσιαστική παρέμβαση. Διαψεύδεται έτσι ο ειδικός αγορητής των Ανεξαρτήτων Ελλήνων, διότι η θεωρία των ισοδυνάμων όχι μόνο δεν έχει καταρρεύσει, αλλά απεδείχθη.
Με την τρίτη πρωτοβουλία, μειώνονται τα μισθώματα που καταβάλλουν το δημόσιο και οι φορείς του δημόσιου τομέα για τη μίσθωση ακινήτων που στεγάζουν τις υπηρεσίες τους. Συνεισφέρουν έτσι στη μεγάλη προσπάθεια εξοικονόμησης δημοσίων πόρων. Η μείωση είναι από 10% έως 25% και καταθέτω για τα Πρακτικά σχετικό πίνακα.
 (Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Δεν είναι οριζόντια, όπως είπε ο εισηγητής του Συνασπισμού Ριζοσπαστικής Αριστεράς και αποδεικνύεται από εκείνα τα ποσοτικά στοιχεία που είχα δεσμευτεί να καταθέσω στην Ολομέλεια. Αξίζει δε στο σημείο αυτό, να σημειωθεί ότι η μείωση του μισθώματος δεν εφαρμόζεται ή περιορίζεται για λόγους δικαιοσύνης και ίσης αντιμετώπισης, στις περιπτώσεις μισθώσεων που έχουν ήδη πραγματοποιηθεί οι προαναφερθείσες προβλεπόμενες μειώσεις ή μέρος αυτών.
Η δε υιοθέτηση προοδευτικής κλίμακας εξασφαλίζει την αναλογική ισότητα στην κατανομή του βάρους από την επιβολή της ρύθμισης. Πρόκειται για μία ρύθμιση που επιβάλλεται λόγω των κρίσιμων δημοσιονομικών συνθηκών της χώρας και υλοποιείται με γνώμονα την εξυπηρέτηση του δημοσίου συμφέροντος και τη συνεισφορά στην προσπάθεια αποκατάστασης της δημοσιονομικής ισορροπίας και τάξης. 
Σύμφωνα με τις εκτιμήσεις του Γενικού Λογιστηρίου του Κράτους, η συγκεκριμένη ρύθμιση θα πετύχει περιστολή της τάξεως των 15 εκατομμύριων με 17 εκατομμύριων ευρώ ετησίως, λαμβάνοντας υπ&apos; όψιν –και αναφέρθηκε αυτό- δύο παραμέτρους: Πρώτον, θα έχουμε κάποια ακίνητα που θα αξιοποιούνται από το δημόσιο και άρα θα έχουμε μικρότερη μείωση. Και δεύτερον, κάποιοι ήδη έχουν προχωρήσει σε περαιτέρω μειώσεις μετά την πρώτη μείωση του 2011. 
Πριν κλείσω την τοποθέτησή μου και επειδή έγινε μία ειδική αναφορά στο αν έχουμε τα ποσοτικά στοιχεία, σχετικά με την τροπολογία για το τέλος παραμονής που αναφέρατε, κύριε Χρυσοχοΐδη, να πω τα εξής: Στο κομμάτι που αφορά το Υπουργείο Οικονομικών και σ&apos; αυτό που σχετίζεται με την κατάργηση του ειδικού φόρου, το 2010 ο προϋπολογισμός είσπραξης αυτού του ειδικού φόρου ιδιωτικών και επαγγελματικών πλοίων αναψυχής ήταν για 10 εκατομμύρια ευρώ. Εισπράχθηκαν 33.606,7 ευρώ. Το 2011 ο προϋπολογισμός ήταν 5 εκατομμύρια ευρώ και εισπράχθηκαν 1.359,7 ευρώ. Το 2012 ο προϋπολογισμός ήταν 4,8 εκατομμύρια ευρώ και εισπράχθηκαν μόλις 900 ευρώ. Αυτό είναι προφανές ότι μάλλον θα προκύψει –επειδή μιλήσατε για την έκθεση του Γενικού Λογιστηρίου του Κράτους- με τον επανακαθορισμό του καθεστώτος των φορολογικών επιβαρύνσεων ως θετικό οικονομικό αποτέλεσμα. 
Κυρίες και κύριοι συνάδελφοι, δεν αρεσκόμαστε στη μεγαλοποίηση των πρωτοβουλιών μας και δεν τρέφουμε αυταπάτες για την εμβέλειά τους. Δεν θα αποκλίνουμε  όμως και από την πραγματικότητα. Και η πραγματικότητα είναι πως συνεχίζουμε τη μεγάλη εθνική προσπάθεια για την έξοδο από την κρίση και τη διάψευση όσων φαντασιώνονται τη χώρα εκτός Ευρωζώνης. 
Οφείλουμε να συνεχίσουμε τη μεγάλη προσπάθεια για να πετύχουμε το καλό σενάριο, δηλαδή να γίνει θετική αξιολόγηση από τους εταίρους, να πάρουμε τη δόση, να ολοκληρωθεί η ανακεφαλαιοποίηση των τραπεζών και να ξεκινήσει άμεσα η ανάταξη της οικονομίας. 
Επειδή ο εισηγητής του ΣΥΡΙΖΑ είπε ότι τα χρήματα θα πάνε στο εξωτερικό, να του πω ότι για πρώτη φορά, η επόμενη δόση κατά 90%, θα μείνει εντός Ελλάδος, θα αποτελέσει την αφετηρία για να αλλάξει η πορεία της ελληνικής οικονομίας. 
Συνεπώς πρόκειται για το σενάριο το οποίο κατά την τρέχουσα δύσκολη συγκυρία, θα διαμορφώσει τις προϋποθέσεις, ώστε να ξεκινήσουμε την προσπάθεια, για να εισέλθουμε στον ενάρετο κύκλο της διατηρήσιμης ανάπτυξης και της κοινωνικής συνοχής, με ισότιμη συμμετοχή όμως στην πυρήνα της Ευρωζώνης. Το σίγουρο είναι, ότι δεν πρόκειται για κάτι εύκολο. Ο δρόμος είναι ακόμη μακρύς και δύσκολος. Οφείλουμε και μπορούμε με μικρά αλλά σταθερά βήματα, όπως η παρούσα νομοθετική πρωτοβουλία, να τον βαδίσουμε. 
Θεωρούμε το παρόν νομοσχέδιο ως ένα από τα πολλά αναγκαία βήματα που πρέπει να κάνουμε, αν είναι δυνατόν όλοι μαζί, ώστε η χώρα να βγει από το αδιέξοδο.
Με σεβασμό προς όλες τις πολιτικές εκφράσεις των Ελλήνων πολιτών, ζητώ τη δημιουργική συμμετοχή σε αυτήν την προσπάθεια όλων των πτερύγων του ελληνικού Κοινοβουλίου.
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε και εμείς. 
Το λόγο έχει ο Κοινοβουλευτικός Εκπρόσωπος του ΣΥΡΙΖΑ, κ. Λαφαζάνης, για δώδεκα λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.
Αφού, κύριε Υπουργέ, έχετε τόσα πλεονάσματα στον προϋπολογισμό σας, αφού πάτε τόσο θαυμάσια και εξαιρετικά, γιατί ταλαιπωρείστε να βγάλετε άκρη με τα 12 δισεκατομμύρια ευρώ εξόντωσης του ελληνικού λαού; Αν πάει καλά ο προϋπολογισμός, τι χρειάζεστε τα 12 δισεκατομμύρια ευρώ και τα οποία δεν ξέρουμε πόσο θα φθάσουν; 
Ποιον κοροϊδεύετε; Ποιον εμπαίζετε; Γιατί περί εμπαιγμού πρόκειται με αυτά που λέτε. Με αλχημείες ο προϋπολογισμός μπορεί να καταγράψει θριάμβους. Μιλάτε για πλεόνασμα. Σας άκουσα. 
Μπορείτε να μας πείτε τι έχει μείνει από τον προϋπολογισμό που είχατε καταθέσει, σε σχέση με το πρόγραμμα δημοσίων επενδύσεων; Όταν εξαφανίζετε τις δημόσιες επενδύσεις σ’ αυτήν τη χώρα,  όταν διαλύετε κυριολεκτικά το πρόγραμμα δημοσίων επενδύσεων, επαίρεστε για πλεονάσματα, που δεν υπάρχουν βεβαίως, παρά στη φαντασία σας; 
Μπορείτε να μας πείτε πόσα οφείλει το δημόσιο και δεν τα πληρώνει στους προμηθευτές του; Πόσα είναι αυτά τα ποσά; Στάση πληρωμών έχετε κάνει. Όχι στους πιστωτές, στους οποίους καταβάλλετε τους τόκους και τα χρεολύσια κανονικά, αλλά στάση πληρωμών στη χώρα μέσα. Αυτό έχετε κάνει. Πόσες είναι οι οφειλές;
Έτσι, λοιπόν, μπορείτε να κάνετε μαγειρείο και αλχημείες και να μας λέτε εδώ για πλεονάσματα και θριάμβους. 
Αλλά σας είπα αν έχετε πλεονάσματα πρώτοι να τα χειροκροτήσουμε και να πάρετε πίσω το πακέτο. Να το πάρετε πίσω. Ορίστε, επετεύχθη η δημοσιονομική εξυγίανση. Τα ελλείμματα εξαφανίστηκαν. Έχουμε πλεονασματικούς προϋπολογισμούς. 
Μου θυμίζουν ξέρετε ποιον; Τον αλήστου μνήμης κ. Παπαντωνίου, που του λέγαμε «Τι λέτε, κύριε Παπαντωνίου με τα πλεονάσματα; Αυτά που κάνετε είναι λογιστικές περιπέτειες». Και όμως επέμενε για πλεονάσματα. Μετά από λίγο βεβαίως, έρχονταν τα πραγματικά μαντάτα και το τι συνέβαινε. 
Τι είναι αυτά που κάνετε με αυτές τις τροπολογίες; Μπορεί να μην είναι προσωπική σας κατάθεση, αλλά εν πάση περιπτώσει είναι στο νομοσχέδιο που εσείς έχετε εισαγάγει σ’ αυτήν τη Βουλή και προέρχονται από το Υπουργείο Ναυτιλίας. Είναι απαράδεκτες τροπολογίες που παραβιάζουν και τον Κανονισμό και το Σύνταγμα. Είναι τροπολογίες κουρελόχαρτο. Είναι τροπολογίες που ντροπιάζουν κάθε έννοια νομοθετικών ρυθμίσεων σ’ αυτήν την Αίθουσα. Είναι τροπολογίες που δεν περιέχουν τι καταργείτε. Επιχειρείτε να μας πείτε με διάφορα χαρτιά που έχετε φέρει  από το Γενικό Λογιστήριο, για 10 εκατομμύρια. Δεν ξέρω πότε σας τα έφεραν. Τώρα προφανώς σας τα έδωσαν. Και αντί να ντρέπεστε γι’ αυτά που μας λέτε, έρχεστε να μας το εμφανίσετε περήφανα, για να δικαιολογήσετε τις αντισυνταγματικές τροπολογίες που καταθέτετε; Μα είναι δυνατόν να το κάνετε αυτό; 
Δεν μας λέτε ποιες είναι οι διατάξεις που καταργούνται με αυτήν τη «ντροπολογία» που καταθέτετε. Δεν μας λέτε ποιες φορολογικές διατάξεις καταργούνται, ποιοι φόροι καταργούνται. Άγνωστο Χ. Αύριο θα μας το ανακοινώσει ο κύριος Υπουργός. Θα το ανακαλύψει για να το πει. 
Έχετε σβήσει μια σελίδα εδώ από την κατάθεση της νομοθετικής ρύθμισης. Κύριε Βορίδη, είναι σβησμένη η σελίδα. Ξέρετε γιατί είναι σβησμένη; Από το μπάσε-βγάλε. Από το Γενικό Λογιστήριο στα Τελωνεία, μέχρι τα Υπουργεία: μ’ αυτόν τον κύκλο έχει γίνει κομμάτια και θρύψαλα η νομοθετική παρέμβαση. Ξέρετε γιατί; Γιατί όλα είναι στο πόδι. Όλα είναι στο πόδι. Όλα γίνονται στο πόδι. 
Επί της ουσίας, αυτό που θέλετε να κάνετε, είναι να χαρίσετε φορολογικά δώρα στα σκάφη αναψυχής, γιατί αυτά που κάνετε μέσα, επί της ουσίας, είναι σκανδαλώδη. Απόλυτα σκανδαλώδη. Δίνετε φορολογική ασυλία σ’ αυτούς που έχουν σκάφη αναψυχής. Αυτό είναι το περιεχόμενο των διατάξεων, πέραν των άλλων νομιμοποιήσεων που θέλετε να κάνετε με τις τροπολογίες για τα λιμάνια. Είναι πεντακόσιες είκοσι οκτώ σελίδες με διάφορες διατάξεις εκεί μέσα οι οποίες δεν νομιμοποιούνται, οι οποίες αμφισβητούνται, οι οποίες δεν έχουν καμμία νομική βάση. Έρχεστε εδώ με μια διαταξούλα, να τις νομιμοποιήσετε «σκούπα», εδώ. 
Δεν είναι η Βουλή «πλυντήριο» για τις ανομίες, τις παρανομίες τις οποίες κάνετε. Δεν μπορείτε να χρησιμοποιείτε κατά τέτοιο τρόπο τη Βουλή. 
Το νομοσχέδιό σας είναι ψευδεπίγραφο. Ψευδεπίγραφο! Και είναι κυριολεκτικά ψευδεπίγραφο, διότι δεν έχει μείωση δημοσίων δαπανών. Αυτή είναι η μείωση δημοσίων δαπανών; Εδώ μιλάμε για 15.000.000 ευρώ από τα μισθώματα και 1.500.000 ευρώ το πολύ, από όλα τα άλλα, 16.500.000 ευρώ. Αυτή είναι η εξοικονόμηση δαπανών που πρέπει να κάνετε, τη στιγμή που χρειάζεται ανασυγκρότηση όλη η Δημόσια Διοίκηση, όλος ο δημόσιος τομέας; Και χρειάζεται ανασυγκρότηση όχι για την εξοικονόμηση δαπανών, κυρίως για να παίξει έναν καινούργιο, αναπτυξιακό ρόλο; Έχετε κάνει ποτέ λογαριασμό και απολογισμό κόστους – οφέλους δαπανών, κατά υπηρεσία και αναπτυξιακού και κοινωνικού οφέλους που προσφέρουν; Ουδέποτε έχει γίνει στο ελληνικό δημόσιο.
Ερχόσαστε εδώ και κάνετε προχειρότητες και ψευδεπίγραφες παρεμβάσεις, προκειμένου να πείτε στην τρόικα, «να, ορίστε, φέραμε και νομοσχέδιο όπου μειώνονται οι δαπάνες». 
Οι μεγάλες δαπάνες είναι οι προμήθειες και ο τρόπος που γίνονται. Είναι οι εξοπλισμοί. Και τι γίνεται με το θέμα των εξοπλισμών; Τεράστιο θέμα. Είναι όλες αυτές οι παροχές που δίδονται μέσω των αναπτυξιακών νόμων, παροχές οι οποίες δεν έχουν κανένα επενδυτικό και αναπτυξιακό αντίκρισμα. Και ευημερούν αυτοί, οι οποίοι παίρνουν τις επιδοτήσεις στις διάφορες χώρες των Βαλκανίων, φεύγοντας στο εξωτερικό μετά από λίγο, με τα λεφτά τού ελληνικού λαού και τους αναπτυξιακούς σας νόμους. 
Εκεί, πρέπει να δώσετε βάρος και να κάνετε παρεμβάσεις. 
Δεν τις κάνετε. Αντίθετα, κάνετε πραξικοπηματικές καταστάσεις, για να ξεπουλήσετε την Ελλάδα. 
Διαβάζουμε εδώ τα όσα είπε ο κ. Αθανασόπουλος. Πήρε φόρα ο κ. Αθανασόπουλος. Αφού κατέστρεψε τη ΔΕΗ, την καταχρέωσε, από μία επιχείρηση ευημερούσα και αναπτυσσόμενη, με μεγάλο έργο, σχεδόν τη διέλυσε. Και για επιβράβευση τον βάλατε να ξεπουλήσει και την Ελλάδα στο Ταμείο Αξιοποίησης της περιουσίας του δημοσίου. Και έρχεται ο κ. Αθανασόπουλος σήμερα και μας λέει εδώ, ότι θα κάνει την Ελλάδα Ελ Ντοράντο για τους επενδυτές. Και ξεκινάει πρόγραμμα άμεσων ιδιωτικοποιήσεων, όπως λέει, ΔΕΠΑ, ΔΕΣΦΑ, ΕΥΑΘ, ΕΓΝΑΤΙΑ ΟΔΟΣ, ΛΑΡΚΟ, ΟΔΙΕ, ΕΛΤΑ, «Αστέρας Βουλιαγμένης», αεροδρόμια, λιμάνια. Ποιος; Ο κ. Αθανασόπουλος! Και κάνατε πραξικόπημα, για να νομιμοποιήσετε αυτές τις διακηρύξεις του για Ελ Ντοράντο των επενδυτών, στην αποικία και τη μπανανία που καταστήσατε την Ελλάδα. 
Κάνετε πραξικόπημα, διότι με πράξη νομοθετικού περιεχομένου θα νομιμοποιήσετε την προεδρία του στο ΤΑΙΠΕΔ. Πράξη νομοθετικού περιεχομένου, η οποία όμως δεν τον νομιμοποιεί. Ο νόμος λέει σαφώς, ότι χρειάζεται τα 2/3 της Επιτροπής ΔΕΚΟ της Βουλής, προκειμένου να έχει γνώμη θετική για το διορισμό του. Τα 2/3 δεν τα μάζεψε από την επιτροπή. 
Δεν μπορείτε λοιπόν με πραξικόπημα, με πράξη νομοθετικού περιεχομένου εκ των υστέρων, να νομιμοποιήσετε τις παρανομίες τις οποίες κάνατε. Δεν γίνονται αυτά τα πράγματα. Και να ξέρετε ότι ο κ. Αθανασόπουλος δεν μπορεί να κάνει καμμία εκποίηση. Δεν μπορεί να παράγει έννομα αποτελέσματα ο παράνομος διορισμός του. Προσβάλλονται και θα προσβληθούν όλες οι πράξεις. Να το έχετε υπ’όψιν σας. Δεν πρόκειται να αναγνωριστούν.
(Χειροκροτήματα από την πτέρυγα του ΣΥΡΙΖΑ-ΕΚΜ)
Θα πρόσθετα επίσης, κύριε Υπουργέ, ότι η διάταξη αυτή για το πλωτό μουσείο του φιλεύσπλαγχνου δωρητή της χώρας μας, του κ. Λάτση, είναι απαράδεκτη. 
Θέλει ο κ. Λάτσης να κάνει πλωτό μουσείο, κύριε Χρυσοχοΐδη; Να κάνει δέκα! Εμείς τι φταίμε να ερχόμαστε εδώ πέρα, με νομοθετικές ρυθμίσεις, να αναγνωρίζουμε τα πλωτά μουσεία του και να τα επιβραβεύουμε; Τι δουλειά έχει η Βουλή να ασχολείται με τις ενέργειες και τις πράξεις του; Υπάρχει νόμος ο οποίος αφορά όσους θέλουν να κάνουν φιλανθρωπίες, να κάνουν μουσεία, κ.λπ., ο ν.239/39. Μπορεί να υπαχθεί εκεί και να κάνει το οτιδήποτε.
Γιατί το φέρνετε στη Βουλή αυτό το πράγμα; Ξέρετε γιατί το φέρνετε στη Βουλή; Για να του παρέχετε φορολογικές ασυλίες και εξαίρεση από τον αναγκαστικό ν. 239/39. Εξαίρεση από κάθε είδους κρατική και δημόσια εποπτεία. Εξαίρεση! Απόλυτη εξαίρεση.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αντιθέτως.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, μη διακόπτετε τον ομιλητή.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το εξαιρείτε έτσι ώστε ένα ίδρυμα σαν του κ. Λάτση που στην ουσία η έδρα του είναι στο εξωτερικό, να κάνει εδώ τον φιλάνθρωπο και τον ευεργέτη. Λυπάμαι πάρα πολύ γι’ αυτά που κάνετε. Να αποσύρετε αυτήν τη διάταξη αμέσως. Αν θέλετε να πάει με τις διατάξεις τις κανονικές, να κάνουμε οτιδήποτε και να κάνει τις φιλανθρωπίες του αλλά δεν γίνεται με αυτόν τον τρόπο τον απαράδεκτο. 
Φτάσαμε στο σημείο να μας φέρνετε εδώ και διατάξεις με τις οποίες το Ελληνικό προσπαθείτε να το απαλλάξατε και από τις τελευταίες δημόσιες δραστηριότητες που έχει, όπως τη Μονάδα Υποβρύχιων Αποστολών, προκειμένου να το δώσετε στους επενδυτές, στο Ελ Ντοράντο που λέγεται «Ελλάδα», την Μπανανία. Και τι κάνετε; Λέτε ότι μπορεί να φύγει από εκεί και να ανταλλαγεί με παραθαλάσσια, χωρίς να μας λέτε πού είναι αυτή η παραθαλάσσια έκταση;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, παρακαλώ, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ολοκληρώνω αμέσως, κύριε Πρόεδρε.
Και βάζετε και το εξής αμείλικτο από κάτω, το οποίο, με συγχωρείτε, αλλά είναι εξοργιστικό και δεν μπορεί να γίνεται σε νομοθετικές ρυθμίσεις. Μας λέτε ότι οι ανωτέρω αποφάσεις -που μας φέρατε στην επιτροπή βεβαίως και τις εισαγάγατε αεροπλανικά- μπορούν να τροποποιούνται με απόφαση του Υπουργού Ναυτιλίας και Αιγαίου, ύστερα από πρόταση της Επιτροπής Σχεδιασμού και Ανάπτυξης. Δηλαδή μας φέρνετε μια διάταξη και λέτε από κάτω από τη διάταξη ότι αυτό μπορεί να τροποποιείται ανά πάσα στιγμή με απόφαση του Υπουργού. Για σκεφτείτε σε κάθε νόμο να κάνατε αυτήν τη δουλειά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τα υπόλοιπα στη δευτερολογία σας, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>:  Να ψηφίσουμε τη διάταξη εδώ και από κάτω ο Υπουργός να μπορεί να την τροποποιεί μόνος του ερήμην της Βουλής ανά πάσα στιγμή. Αυτά είναι απαράδεκτα και πρωτοφανή πράγματα. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ- ΕΚΜ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ζητήσει ο Αναπληρωτής Υπουργός Οικονομικών κ. Σταϊκούρας. 
Ορίστε, κύριε Υπουργέ, έχετε το λόγο για δύο λεπτά.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ούτε δύο λεπτά, κύριε Πρόεδρε. 
Ευχαριστώ.
Κοιτάξτε περισσότερο θέλω να τοποθετηθώ για το ύφος της τοποθέτησης του κ. Λαφαζάνη, τον οποίον εκτιμώ προσωπικά. 
Άκουσα λέξεις για πλυντήριο, πραξικόπημα, εκποίηση. Ρωτάει ο Κοινοβουλευτικός Εκπρόσωπος του ΠΑΣΟΚ για κάποια ποσά από το Γενικό Λογιστήριο του Κράτους, τα παρέχω και δεν σας αρέσουν. Αν δεν τα είχα κάνει,  πάλι δεν θα σας άρεσε. Τελικά δεν μπορώ να καταλάβω πότε είστε ικανοποιημένος. Αυτό πάντως είναι ο ορισμός της ανεύθυνης αντιπολίτευσης. 
Δεύτερον, ποτέ δεν θριαμβολόγησα και το ξέρετε. Ήμουν πολύ προσεκτικός στις διαπιστώσεις και στις διατυπώσεις και πολύ φειδωλός στις εκτιμήσεις. Είπα και το παραβλέψατε ότι στο πρώτο οκτάμηνο του έτους έχουμε πρωτογενές έλλειμμα. Άρα εξακολουθούμε να έχουμε δαπάνες παραπάνω από έσοδα.
 Είπα, όμως, επίσης, ότι τον Ιούλιο και τον Αύγουστο είχαμε πρωτογενείς δαπάνες, μείωση 17,5%. Κι εκεί μέσα ξέρετε εξίσου καλά με εμένα ότι δεν είναι το Πρόγραμμα Δημοσίων Επενδύσεων. Και δεν είχαμε νέα μέτρα και δεν είχαμε αύξηση ληξιπρόθεσμων οφειλών. Αυτό γιατί δεν το παραδέχεσθε; Αυτή είναι η πραγματικότητα και δεν αμφισβητείται.
 Θα ήθελα, συνεπώς, προκειμένου να βοηθήσουμε και τους  Έλληνες πολίτες σε αυτήν την προσπάθεια που καταβάλλεται, να είστε πιο προσεκτικός στις διατυπώσεις.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, το λόγο παρακαλώ για μισό λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πώς μισό λεπτό; Για ποιο λόγο;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ανταπάντηση στον κύριο Υπουργό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Στη δευτερολογία σας.
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Χρυσοχοΐδης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, ζήτησα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν ζητήσατε το λόγο επί προσωπικού, όπως θα μπορούσατε να ζητήσετε. Δεν μπορείτε να κάνετε διάλογο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι προσωπικό; Πολιτική απάντηση θα κάνω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, δεν προβλέπεται από τον Κανονισμό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Διαβάστε τον Κανονισμό, πάντως.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Χρυσοχοΐδη, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ευχαριστώ πολύ, κύριε Πρόεδρε. 
Να ξεκινήσω, κύριε Υπουργέ, από μια αντίφαση που είναι εξόφθαλμη με τον τίτλο και το στόχο αυτού του νομοσχεδίου και κάποια περιεχόμενά του, που ευτυχώς αποσύρθηκαν. 
Αναφέρομαι από τη μια μεριά στον τίτλο για την περιστολή δαπανών και τη δημοσιονομική εξυγίανση και από την άλλη πλευρά κάποιος, ελπίζω όχι εσείς –και εννοώ όχι εσείς προσωπικά αλλά το Υπουργείο Οικονομικών- να μην έφερνε αυτήν την κατάπτυστη διάταξη που αφορά το Υπουργείο Μακεδονίας-Θράκης. Λέω ότι ελπίζω να μην είναι το Υπουργείο Οικονομικών και να είναι κάποιος άλλος. Όποιος όμως και αν είναι αυτός, ο ίδιος θα πρέπει να σας εισηγηθεί και εσείς να εισηγηθείτε πολύ σύντομα, να φέρετε εδώ μια διάταξη να καταργήσουμε το Υπουργείο Μακεδονίας-Θράκης, για τον απλούστατο λόγο ότι δεν χρειάζεται. Όπως δεν χρειάζεται και η Γενική Γραμματεία Αιγαίου, η οποία ασχολείται μόνο με τη μίσθωση των πλοίων, με ό,τι σημαίνει αυτό και σήμαινε τα παλαιότερα χρόνια. Ο κύριος Πρόεδρος το ξέρει πολύ καλά και λόγω της νησιωτικής του καταγωγής. 
Θέλω να πω, δηλαδή, ότι επιτέλους πρέπει να πάρουμε αποφάσεις σε αυτόν τον τόπο, οι οποίες θα συνάδουν με τις ανάγκες που έχει ο τόπος, που έχει η Ελλάδα αυτήν τη στιγμή και να κάνουμε εκείνες τις περικοπές που πραγματικά στοιχίζουν στον ελληνικό λαό δαπάνες και χρήματα από τον κόπο του, τη στιγμή που υφίσταται πολύ μεγάλες θυσίες. 
Κύριε Πρόεδρε, θέλω να πω ότι αυτό το ζήτημα της δημοσιονομικής εξυγίανσης είναι ένα παλιό ζήτημα στη χώρα. Δυστυχώς μεταπολιτευτικά ουδέποτε υπήρξε σεβασμός και πειθαρχία σε ό,τι αφορά και την εκτέλεση των προϋπολογισμών. Υπήρχε πάντα μια πολύ μεγάλη διαρροή δαπανών σε κάθε προϋπολογισμό, με αποτέλεσμα αυτό να γίνει συνήθεια, γιατί κάθε κοινωνική ομάδα, κάθε Υπουργός ουσιαστικά ασκούσε τη δική του πολιτική ανάλογα με τις ορέξεις του, ανάλογα με τις πιέσεις που είχε από κοινωνικές ομάδες, ανάλογα με τις πιέσεις που ασκούνταν μέσα στη Βουλή από τα κόμματα και τελικώς αυτό στο οποίο καταλήξαμε είναι η τραγική σημερινή πραγματικότητα. 
Αυτά, για να είμαστε πολύ καθαροί μεταξύ μας, για να μπορέσουμε να βρούμε από εδώ και πέρα αυτό που είναι το ζητούμενο. Το ζητούμενο είναι μια αυστηρή πειθαρχία σε ό,τι αφορά την εκτέλεση των προϋπολογισμών της χώρας, γιατί αυτή η πολιτική πράξη -διότι περί πολιτικής πράξης πρόκειται- ουσιαστικά συμβάλλει στο να σεβόμαστε και το τελευταίο ευρώ το οποίο καταβάλλει ο πολίτης αυτής της χώρας με τους φόρους του, όπου τα τελευταία χρόνια δυστυχώς όλο και αυξάνονται αυτοί οι φόροι. 
Εάν θέλουμε, λοιπόν, όχι απλά να νομοθετούμε κάποιες διατάξεις αλλά στην πράξη να σεβαστούμε τον κόπο, τον ιδρώτα και τις θυσίες του ελληνικού λαού τα τελευταία χρόνια που πράγματι εμφανίζουν πια αποτελέσματα, αυτό που έχουμε να κάνουμε είναι να πάρουμε μια ισχυρή πολιτική απόφαση, να σεβαστούμε με πειθαρχία και μέσα από τη δημοκρατική λειτουργία της Βουλής την εκτέλεση των προϋπολογισμών της χώρας. 
Το δεύτερο ζήτημα στο οποίο αναφέρεστε στο νομοσχέδιο, αφορά τη στέγαση των δημοσίων υπηρεσιών. Και εδώ νομίζω ότι έχουμε ένα τεράστιο έλλειμμα που δεν λύνεται με τη ρύθμιση που φέρνετε. Απλώς μειώνουμε κάποιες δαπάνες. Υπάρχουν εκατοντάδες κτήρια του δημοσίου, των ασφαλιστικών ταμείων, τα οποία δυστυχώς δεν αξιοποιούνται. Δεν υπάρχει ουσιαστικά ένα σχέδιο στέγασης των υπηρεσιών του δημοσίου και δυστυχώς διαρκώς γίνονται καινούργια διοικητήρια. Διαρκώς κτίζονται νέα κτήρια. Διαρκώς δαπανώνται τεράστια ποσά χωρίς έναν προγραμματισμό. 
Πρόταση, λοιπόν, πολύ γρήγορα του Υπουργείου Οικονομικών σε μια συζήτηση που πρέπει να προετοιμάσουμε στην Επιτροπή Οικονομικών Υποθέσεων να έχουμε μια πλήρη γνώση, το ίδιο το κράτος, μέσα από την ηλεκτρονική διακυβέρνηση να έχουμε μια πεντακάθαρη εικόνα. Επιτέλους, το θέμα της στέγασης των υπηρεσιών να μπει σε μια καινούργια βάση, να αξιοποιηθούν όλα τα κτήρια του δημοσίου και όσα περισσεύουν, γιατί θα περισσέψουν πάρα πολλά, να αξιοποιηθούν προς όφελος της ανάπτυξης. 
Στο τρίτο ζήτημα που έχει σχέση με τις σχολές του Εμπορικού Ναυτικού και εγώ πράγματι το έζησα. Καλώς ο Υπουργός φέρνει αυτήν τη στιγμή προς ψήφιση στη Βουλή προκειμένου να νομιμοποιηθούν τα κτήρια. Θέλω να πω ότι αποτελεί ντροπή για το κράτος ότι επί δεκαπέντε ολόκληρα χρόνια με την υπογραφή Υπουργών ακατάλληλα κτήρια στέγαζαν δεκαοκτάχρονα παιδιά, τα οποία σπούδαζαν στις σχολές Εμπορικού Ναυτικού και ευτυχώς δεν συνέβη τίποτα. Εύχομαι πολύ γρήγορα να ολοκληρωθούν οι εργασίες.
Και τέλος, σχετικά με το ζήτημα των σκαφών και προς τιμήν σας που δώσατε αυτά τα νούμερα για να έχουμε μια γνώση, σκοπίμως το ρώτησα, γιατί από τη μια μεριά έχουμε αυτό το φαινόμενο, από την άλλη έχουμε το φαινόμενο των επαγγελματικών σκαφών, όπως ξέρετε, τα οποία επαγγελματικά σκάφη με τον έναν ή με τον άλλον τρόπο εμφανίζονται ουσιαστικά να φοροδιαφεύγουν και να αποφεύγουν την καταβολή ΦΠΑ. 
Δυστυχώς, τα άτομα που διατίθενται αυτήν τη στιγμή στο Υπουργείο Οικονομικών, στο ΣΔΟΕ, είναι ελάχιστα για τη δουλειά αυτή και πιστεύω ότι πρέπει να διαθέσετε πολύ γρήγορα προσωπικό έτσι ώστε να συλλεχθεί αφ’ ενός μεν ένα μεγάλο ποσό για τη λειτουργία του κράτους και για να αυξήσουμε τα έξοδα και από την άλλη πλευρά να μπει μια τάξη σε ορισμένους προνομιούχους κακομαθημένους, οι οποίοι έμαθαν να φοροδιαφεύγουν συστηματικά σε αυτήν τη χώρα και να ζουν πολυτελώς. 
Θα ήθελα, επίσης, αναφερόμενος στο γενικότερο ζήτημα να πω ότι αυτήν τη στιγμή, κυρίες και κύριοι συνάδελφοι, η χώρα αρχίζει πια και σημειώνει σημαντικά αποτελέσματα και προόδους. Αυτή είναι η αλήθεια. Τα περιέγραψε προηγουμένως ο Υπουργός. Έχουμε ακόμη δρόμο μπροστά μας αλλά υπάρχει μια σημαντική εξέλιξη, υπάρχει μια πάρα πολύ σημαντική εξέλιξη και είναι ότι η σημαία της Ευρώπης μεταφέρθηκε από το Βορρά στο Νότο. Η σημαία της Ευρώπης είναι στη Μεσόγειο. Η σημαία της Ευρώπης κυματίζει και μάλιστα κυματίζει με τέτοιον τρόπο που επιβεβαιώνει τον αγώνα που έδωσαν οι Έλληνες πολίτες μαζί με άλλους λαούς της Νότιας Ευρώπης για τη διάσωση της Ευρωζώνης και για την αυριανή αναπτυξιακή πορεία της Ευρώπης. 
Η Ελλάδα μπαίνει σε μια νέα περίοδο και είναι βέβαιο ότι όποιοι αντιστέκονται σε αυτήν τη νέα περίοδο που, κατά τη γνώμη μου, θα είναι ίσως η πιο εξυγιαντική περίοδος στην ιστορία της, νομίζω ότι κάνουν ένα κρίσιμο λάθος. Το κρίσιμο λάθος έχει να κάνει με την άρνηση στο να εξαλείψουμε παθογένειες δεκαετιών ή και παραπάνω, οι οποίες έχουν σαρώσει συνειδήσεις και αντιλήψεις στη ζωή μας και οδήγησαν στα αποτελέσματα τα οποία βιώνουμε σήμερα εμείς και τα παιδιά μας.
Αλλά πάλι το βασικό μας ζήτημα, η βασική προτεραιότητα είναι η πολιτική. Χρειάζεται ένα νέο υπόδειγμα στην πολιτική, χρειάζεται ένα νέο ήθος στην πολιτική, χρειάζεται μια νέα αξιοκρατία στην πολιτική, χρειάζεται δικαιοσύνη και αλήθεια. Χρειάζεται, τελικώς, αποτελεσματικότητα, γιατί από αυτό κρίνεται η ίδια η πολιτική.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και λίγο διάβασμα.</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Γι’ αυτό, λοιπόν, ακούγοντας εδώ μέσα συναδέλφους από διάφορες πτέρυγες της Βουλής, θέλω να υποβάλω την ένστασή μου στον τρόπο με τον οποίο ασκείται η αντιπολίτευση εδώ και η ρητορική. Είναι δικαίωμά τους, αλλά είναι και δικαίωμα δικό μου και δικό μας όλων, να έχουμε μια στάση απέναντι στα πράγματα. Άκουσα: «είστε όλοι συνένοχοι». Για ποιο θέμα; Κάνουμε μια προσπάθεια σήμερα…
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ μη θορυβείτε. Πάμε πολύ καλά μέχρι εδώ.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Τι θα πει το «είστε συνένοχοι γι’ αυτό το ζήτημα»; Το ότι γίνεται μια πολύ μεγάλη προσπάθεια να μη φτάσουμε στο σημείο η χώρα μας να οδηγηθεί στην πλήρη κοινωνική κατάρρευση; Γι’ αυτό είμαστε συνένοχοι; Ε, ας είμαστε συνένοχοι, λοιπόν, γι’ αυτό.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Στο σημείο αυτό ποιος μας έφερε;</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Είμαστε συνένοχοι γιατί αποτρέπουμε η ελληνική κοινωνία να μετατραπεί σε κοινωνία συμμοριών, όπου τα καλάσνικοφ θα κυριαρχούν μεταξύ συμμοριών; Γι’ αυτό είμαστε συνένοχοι;
Άκουσα επίσης…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για το ότι μας βάλατε στο μνημόνιο αδιάβαστος και είστε συνένοχος.</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ασχημονείτε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Χρυσοχοΐδη, μην κάνετε διάλογο.
Κυρία Κωνσταντοπούλου, σας παρακαλώ.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ασχημονείτε για μια ακόμη φορά ματαίως, όμως, και δεν ακούγεστε. Επειδή ασχημονείτε, να φροντίσετε να έχετε μια κοινοβουλευτική συμπεριφορά σωστή εδώ μέσα και να διαβάσετε και τον Κανονισμό, μιας και είστε νομικός.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Διαβάστε εσείς το μνημόνιο!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τώρα δεν υπάρχει λόγος. Πολύ καλά πηγαίναμε, γιατί η όξυνση αυτή;</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Εγώ δεν ενοχλώ κανέναν και δεν διέκοψα κανέναν. Λέω να μην ασχημονείτε.
Να συνεχίσω, λοιπόν.
Από την άλλη πλευρά άκουσα τον εκπρόσωπο της Χρυσής Αυγής να λέει για τους απατεώνες και για το πάρτι των εκατομμυρίων. Και τι δουλειά έχετε εσείς σε αυτήν την Αίθουσα εδώ μέσα; Τι κάνετε εσείς; Τι παριστάνετε εδώ; Πείτε μου, σας παρακαλώ, αν εδώ πέρα γίνεται όλο αυτό το πάρτι, ποιος είναι ο ρόλος σας;
Μήπως θέλετε να παίξετε το ρόλο που παίζετε έξω από αυτήν την Αίθουσα; Μήπως πιστεύετε ότι αυτός ο ρόλος σας μπορεί και εδώ μέσα να είναι ευεργετικός; 
Θέλω να σας πω ότι ο ρόλος που παίζετε είναι εθνικά επιζήμιος. Ο ρόλος της Χρυσής Αυγής είναι εθνικά επιζήμιος. Πρώτα-πρώτα γιατί στοχοποιεί τη χώρα, μια χώρα που αναφέρεται πια στον Οργανισμό Ηνωμένων Εθνών ως χώρα που έχει ρατσιστικές αντιλήψεις. Και παρακαλώ πολύ –απευθύνομαι σε όλες τις πλευρές της Βουλής- ποια ξένη επένδυση θα έρθει σ’ αυτήν τη χώρα, όταν έχει τέτοιες αντιλήψεις ή φέρεται να έχει τέτοιες αντιλήψεις; 
Η Ελλάδα, κυρίες και κύριοι συνάδελφοι, δεν ήταν ποτέ Χρυσή Αυγή. Η Ελλάδα  δεν ήταν ποτέ ρατσιστική, όχι με την έννοια που πάτε να δώσετε εσείς αλλά με την έννοια που πάνε να δώσουν έξω αυτοί που μας βλέπουν. 
Είναι πραγματικά δικαίωμά σας να δίνετε αίμα σε όσους θέλετε. Είναι φρικαλέο βέβαια για μένα προσωπικά να μη δίνετε αίμα σε έναν οποιονδήποτε άνθρωπο, οποιουδήποτε χρώματος ή φυλής.</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Συγγνώμη, αλλά η Εθνική Επιτροπή Αιμοδοσίας έχει άλλη γνώμη…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κυρία συνάδελφε. Γιατί πήρατε το λόγο έτσι αυθαίρετα; Εδώ είστε Βουλευτής. Δεν είστε γιατρός.</ChairmanSpeech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Λέω πως είναι φρικαλέο για μένα να γίνεται αυτό  το πράγμα. Εν πάση περιπτώσει, όμως, είναι δικαίωμά σας να δίνετε σε όποιους θέλετε. Είναι δικαίωμά σας να δίνετε φαγητό και τρόφιμα σε όποιον νομίζετε. Και για μένα πάλι είναι φρικαλέο. Όλοι οι άνθρωποι έχουν ανάγκη από ένα πιάτο φαγητό. 
Δεν είναι όμως δικαίωμά σας στο δρόμο να δέρνετε και να χτυπάτε ανήμπορους ανθρώπους. Δεν είναι δικαίωμά σας να ανατρέπετε πάγκους αθώων ανθρώπων. Αν θέλετε να μπείτε και να προστατέψετε τους πολίτες, να πάτε να βρείτε αυτούς που κρύβονται πίσω από αυτούς τους φουκαράδες που είναι στο δρόμο, δηλαδή τους Έλληνες μεγαλέμπορους που κάνουν τεράστιες αποθήκες με προϊόντα-μαϊμού.
Επίσης, προσέξτε, γιατί στοχοποιείτε τη χώρα, γιατί η δράση φέρνει αντίδραση. Και η αντίδραση θα έρθει κάποια στιγμή και μπορεί να είναι δυστυχώς για τον τόπο μοιραία.
Γι’ αυτό, λοιπόν, σας συνιστώ να αλλάξετε γρήγορα συμπεριφορά. Δεν είναι ανεκτά αυτά τα πράγματα στην Ελλάδα.
Επίσης, θέλω να μου πείτε: Ποιος έγχρωμος ή οποιασδήποτε άλλης φυλής θα έλθει να παντρευτεί στην Ελλάδα μιας που τώρα πια έρχονται κατά χιλιάδες άνθρωποι που θέλουν να παντρεύονται στα νησιά μας, όταν υπάρχουν τέτοιες αντιλήψεις στη χώρα μας; 
Να τα σκεφθείτε λοιπόν, όλα αυτά και να ανακαλέσετε τον εαυτό σας στην τάξη. Και να σταματήσει μέσα σ’ αυτήν την Αίθουσα αυτός ο ισοπεδωτικός λόγος, ο οποίος δεν ωφελεί καθόλου την εξυπηρέτηση των συμφερόντων του ελληνικού λαού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε  Πρόεδρε, θα ήθελα το λόγο επί του Κανονισμού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Μαριάς επί του Κανονισμού.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, με πληροφόρησαν από το Προεδρείο ότι θα μιλήσω εγώ, ενώ κατά τον Κανονισμό είναι η σειρά του κ. Βορίδη.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πού το λέει αυτό ο Κανονισμός;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κατ’ αρχάς θα πρέπει να ξέρετε ότι όταν ζητείτε το λόγο επί του Κανονισμού, η διαδικασία είναι διαφορετική. Θα έπρεπε να καταθέσετε ένα έγγραφο στη Βουλή, να συνυπογράφεται από δύο συναδέλφους σας και στη συνέχεια να συζητήσουμε. 
Εν πάση περιπτώσει, θα ήθελα να σας πω το εξής: Πράγματι, ζήτησε πρώτος το λόγο ο κ. Βορίδης και εν συνεχεία εσείς. Υπήρξε μία «διαμάχη» για το ποιος θα μιλήσει πρώτος και ποιος εν συνεχεία. Έκρινα ότι θα ακολουθήσουμε αυτό το οποίο γίνεται και με τους Βουλευτές, δηλαδή εναλλάξ της Συμπολίτευσης και της Αντιπολίτευσης. 
Ορίστε, κύριε Μαριά, έχετε το λόγο ως Κοινοβουλευτικός Εκπρόσωπος.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Επιτρέψτε μου επί του θέματος που θέτετε να πω το εξής. Θεωρείτε λοιπόν, ότι το ΠΑΣΟΚ είναι στη Συμπολίτευση...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Προφανώς. Συγκυβέρνηση είναι.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Επομένως νομίζω ότι λύνεται το θέμα, ότι κακώς το ΠΑΣΟΚ έχει πάρει διάφορες θέσεις Προεδρείων θεωρούμενο ως Αντιπολίτευση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε συνάδελφε.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Θα ανέβω στο Βήμα για να μιλήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Μαριάς ως Κοινοβουλευτικός Εκπρόσωπος των Ανεξαρτήτων Ελλήνων.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Κύριε Πρόεδρε, θα ήθελα το λόγο.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, έχω ήδη δώσει το λόγο στον κ. Μαριά.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Δεν επιτρέπεται να υβρίζεται μισό εκατομμύριο Ελλήνων απ’ αυτούς που κατέστρεψαν την πατρίδα, από τον κ. Χρυσοχοΐδη και τους ομοίους του…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ. 
Έχετε το λόγο, κύριε Μαριά.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: ...(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν έχετε το λόγο, κύριε συνάδελφε. 
Να μη γράφεται τίποτα από τις κραυγές του συναδέλφου. Θα παρακαλούσα να σταματήσετε τις φωνές.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: ...</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεχίστε, κύριε Μαριά, παρακαλώ.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, παρακολουθήσαμε τώρα τις τοποθετήσεις του Κοινοβουλευτικού Εκπροσώπου του ΠΑΣΟΚ αλλά και του Υπουργού και μιλούν σαν να βρισκόμαστε εν κενώ, σαν να μην έχει προηγηθεί τίποτα. Είπε ο κ. Χρυσοχοΐδης ότι διερωτήθηκε αν είμαστε όλοι συνένοχοι. «Γιατί;» διερωτήθηκε. Εγώ θα σας πω κατ’ αρχάς ότι υπάρχει μια τεράστια συνενοχή όσων υπέγραψαν το μνημόνιο χωρίς να το διαβάσουν και κατά την έννοια αυτή, επειδή πάρα πολλοί είναι αυτοί που ισχυρίζονται ότι δεν το διάβασαν, τουλάχιστον σε αυτό το σημείο υπάρχει μια τεράστια συνενοχή. Το αν υπάρχει συνενοχή παραπέρα, θα κριθεί, διότι εμείς έχουμε καταθέσει μια πρόταση για εξεταστική επιτροπή για το πώς μπήκαμε στο μνημόνιο και από εκεί και πέρα, είτε η πρόταση η δικιά μας είτε άλλη πρόταση, είναι δεδομένο ότι, εάν και εφόσον περάσει, θα δρομολογήσει κάποιες εξελίξεις για έλεγχο.
Αλλά ταυτόχρονα είπε και ο Υπουργός ότι είναι μια αφετηρία μιας προσπάθειας. Ξεχνάτε, κύριε Υπουργέ, ότι το κόμμα σας ήταν αυτό που στήριξε την κυβέρνηση Παπαδήμου. Επομένως για ποια αφετηρία προσπάθειας μιλάτε; Δηλαδή, δεν είναι κάτι το καινούργιο, υπάρχει μια συνέχεια πολιτικών δυνάμεων, οι οποίες στηρίζουν το μνημόνιο, έχουν μια συγκεκριμένη πολιτική. Συνεχίζετε να έχετε τη λάθος τακτική, δηλαδή να μειώνετε μισθούς, συντάξεις, να γίνεται επίθεση στα λαϊκά εισοδήματα και παρά ταύτα να πιστεύετε ότι στο τέλος θα υπάρχει ένα αποτέλεσμα. Δεν υπάρχει περίπτωση να έχουμε κάποιο θετικό αποτέλεσμα, διότι με τις επιθέσεις που γίνονται αυτήν τη στιγμή στους μισούς και στις συντάξεις θα έχουμε χειρότερα αποτελέσματα. 
Τι πρόκειται να κάνετε; Θα έχουμε μείωση των συντάξεων κατά 4,6 δισεκατομμύρια, επίθεση στα προνοιακά επιδόματα 950 εκατομμύρια, στα θέματα της υγείας 1,4 δισεκατομμύρια, στην άμυνα περιορισμό 520 εκατομμύρια, στην παιδεία 390 εκατομμύρια, μισθολογική δαπάνη  μείον 1,3 δισεκατομμύρια κ.λπ.. Και τώρα εσείς πιστεύετε ότι μετά απ’ όλα αυτά θα έχετε θετικά αποτελέσματα, σε μια τέτοια φάση. Σημερινό δημοσίευμα στη «ΝΑΥΤΕΜΠΟΡΙΚΗ» δείχνει ότι η μεγαλύτερη υποχώρηση του κόστους εργασίας είναι στην Ελλάδα, μείον 11,5%. Πού θα φτάσει αυτή η κατάσταση; Γιατί κάνετε επίθεση και στον ιδιωτικό τομέα να πάνε παρακάτω. Λοιπόν, δεν γίνεται αυτό να συνεχιστεί και το ξέρετε πολύ καλά, γι’ αυτό και ο ελληνικός λαός αντιδρά. Έχετε οδηγήσει, δυστυχώς, μεγάλα τμήματα του πληθυσμού στη φτώχεια, στα συσσίτια, στην ανέχεια και με την πολιτική που συνεχίζετε πάμε ακόμη χειρότερα. Και θα πρέπει αυτό να το καταλάβετε, ότι η πολιτική αυτή είναι μια πολιτική χωρίς πάτο, μια πολιτική η οποία δημιουργεί προβλήματα. 
Είχαμε μια έκθεση της ALPHA BANK πριν λίγο καιρό που έλεγε ότι με την πορεία εκτέλεσης του προϋπολογισμού θα υπάρξει μια άσπρη τρύπα, ένα περίσσευμα 6 δισεκατομμυρίων ευρώ, γιατί το υπαινιχθήκατε. Η ίδια η έκθεση έλεγε ότι ψεύδεται η τρόικα και βάζει δεδομένα που δεν ισχύουν. Και εάν ισχύει αυτή η ανάλυση της ALPHA BANK -η οποία δεν νομίζω ότι υποστηρίζει τον αντιμνημονιακό αγώνα- ρωτάω: Ποια είναι η προσαρμογή που θα κάνετε στα μέτρα; Γιατί επιμένετε στα 11,9 δισεκατομμύρια ευρώ μέτρα και βάλε, όταν η ίδια η ALPHA BANK σάς λέει ότι με τη μορφή εκτέλεσης του προϋπολογισμού και με την τεράστια επίθεση που γίνεται στα εισοδήματα θα προκύψει μια διαφορά συν 6 δισεκατομμύρια; Επομένως, εάν ισχύουν αυτά που είπατε -γιατί κάτι τέτοιο υπονοήσατε, ότι ο προϋπολογισμός πάει καλά και εφόσον υπάρχει και αυτή η έκθεση και δεν είδα να τη διαψεύδετε- τότε γιατί δεν παίρνετε συγκεκριμένα μέτρα, τα οποία θα ανακουφίσουν τα λαϊκά εισοδήματα; 
Θέλετε ισοδύναμα; Σας το είπα και την άλλη φορά. Τα ισοδύναμα είναι στον κ. Ντράγκι. Να του πείτε, λοιπόν, ότι δεν μπορεί να κερδοσκοπεί εις βάρος της Ελλάδας. Δεν μπορεί σε μια νύχτα, στις 22 Αυγούστου αν θυμάμαι καλά, να βγάλει 1,2 δισεκατομμύρια ευρώ πουλώντας στην ονομαστική αξία ομόλογα του ελληνικού δημοσίου που τα αγόρασε με έκπτωση. 
Πήγατε και συναντήσατε τον κ. Ντράγκι με τον κύριο Πρωθυπουργό. Γιατί δεν του είπατε ότι το ισοδύναμο –γιατί και ο Ντράγκι και η τράπεζα είναι μέλος της τρόικας- είναι τα 12 δισεκατομμύρια; Τόση είναι η διαφορά με την οποία αγόρασε η Ευρωπαϊκή Κεντρική Τράπεζα τα ομόλογα. Τα αγόρασε με 38 δισεκατομμύρια. Η ονομαστική τους αξία είναι 50 δισεκατομμύρια. Να η διαφορά των 12 δισεκατομμυρίων ευρώ. 
Χαίρομαι γιατί επιβεβαιώσατε αυτά που λέγαμε όχι μόνο σ&apos; αυτήν την Αίθουσα, αλλά κυρίως εκτός αυτής της Αιθούσης, όταν οι Ανεξάρτητοι Έλληνες μαζί με άλλα κινήματα, τους αντιμνημονιακούς πολίτες παλεύαμε και λέγαμε από «όλα τα χρήματα του δανεισμού δεν μπαίνει τίποτα στην Ελλάδα. Ξαναγυρνούν στους δανειστές». 
Ο Πρωθυπουργός απέδειξε –το είπε πριν λίγες μέρες, αλλά το είπατε και εσείς- ότι για πρώτη φορά το 90% της δόσης θα μείνει εντός Ελλάδας. Συνομολογείτε δηλαδή ότι το 90% όλων των δανείων που ήρθαν ήταν εκτός Ελλάδας. Αν τα ψάξουμε, είναι πολύ μεγαλύτερο το ποσοστό. 
Για τον ελληνικό λαό όμως –γιατί εσείς τα ξέρετε- από αυτό το 90% που θα μείνει μέσα στην Ελλάδα, δηλαδή από το ποσοστό των 31 δισεκατομμυρίων, τα 25 δισεκατομμύρια τα δίνετε στις τράπεζες. Τα δίνετε για ανακεφαλαιοποίηση των τραπεζών. Τα δίνετε για να σώσετε τους μεγαλομετόχους, για να κοινωνικοποιήσετε τις ζημιές, να πληρώσουμε εμείς, ο ελληνικός λαός που είναι στην ανέχεια για να σωθούν αυτοί που βρίσκονται ως μεγαλομέτοχοι στη διοίκηση τραπεζών. Αυτούς στηρίζετε. Αυτή είναι η πραγματικότητα.
Θέλετε να μιλήσουμε τώρα για τη μείωση των δαπανών; Πόσο είναι αυτή η μείωση; Την είχατε προσδιορίσει στα 25 εκατομμύρια ευρώ. Τώρα που φέρατε κάτι παραπάνω, μπορεί και να το αυξήσετε. Κάναμε κατ’ αρχάς μια πρόταση. Αν θέλετε να κάνετε μειώσεις, να πάτε στις αμοιβές του κομματικού στρατού που υπάρχει αυτήν τη στιγμή στα Υπουργεία, στις γενικές γραμματείες, σε όλον το δημόσιο τομέα και υπηρετεί τη μνημονιακή πολιτική. 
Εγώ ξεκίνησα μια καταγγελία για τα περίφημα golden boys και μετά ακολούθησαν την επόμενη φορά στην Επιτροπή Οικονομικών Υποθέσεων και η κ. Πατριανάκου και ο κ. Κεφαλογιάννης. Τι θα γίνει με τις τεράστιες αμοιβές τους; 
Θέλετε να πάμε στον κ. Προβόπουλο; Του στείλατε μια επιστολή για μείωση των αμοιβών του και δεν σας απάντησε καθόλου. Υπάρχουν δημοσιεύματα ότι οι αμοιβές του είναι 25.000 ευρώ το μήνα. Μπορεί να είναι και 23.500. Δεν σας απάντησε. Τι θα του κάνετε; Θα μειώσετε τις αμοιβές; 
Υπάρχει και το περίφημο που λέγεται ότι δεν μπορούμε να μειώσουμε τις αμοιβές του Διοικητή της Τράπεζας της Ελλάδος, σας λέω –και θα το καταθέσω- ότι με βάση το άρθρο 21 του Καταστατικού της Τράπεζας της Ελλάδος -επειδή είστε, δηλαδή το κράτος είναι, ο μεγαλομέτοχος της Τράπεζας της Ελλάδος- η γενική συνέλευση καθορίζει τις αμοιβές. Κάντε λοιπόν, γενική συνέλευση, και να του μειώσετε τις αμοιβές. Να τις πάτε στις 5.000 ευρώ περίπου των Γενικών , να μην πω ότι πρέπει για προπόνηση για ένα εξάμηνο να του δώσετε το μισθό του ανειδίκευτου εργάτη, για να καταλάβει πώς περνούν οι εργαζόμενοι στην Ελλάδα που τους κάνει τόσα χρόνια υποδείξεις και λέει να μειωθούν οι μισθοί. 
Πάμε παρακάτω. Εκεί έχει δεκαεπτά συμβούλους. Ένας εξ αυτών, στέλεχος της μνημονιακής κυβέρνησης, γενικός γραμματέας, σύμφωνα με δημοσιεύματα –και να το ελέγξετε- παίρνει 12.000 ευρώ το μήνα. Τι θα γίνει με αυτούς; Θα συνεχίσουν; 
Ταμείο Χρηματοπιστωτικής Σταθερότητας. Αυτοί που ανακεφαλαιοποιούν τις τράπεζες, πώς αμείβονται; Καταγγέλθηκε και από στελέχη της Νέας Δημοκρατίας ότι ο Πρόεδρος που ήταν και στην Τράπεζα της Ελλάδος, με άλλες αμοιβές, παίρνει 21.000 με 22.000 ευρώ το μήνα. Θα συνεχίσει να τα παίρνει; 
Το ΤΑΙΠΕΔ, που θα σώσει την Ελλάδα με την αποκρατικοποίηση, έχει τεράστιες αμοιβές. Έχουμε καταθέσει μια τροπολογία -και δεν σας άκουσα να την κάνετε δεκτή- που λέει ότι και στο ΤΑΙΠΕΔ και στο Ταμείο Χρηματοπιστωτικής Σταθερότητας και σε όλα τα νομικά πρόσωπα που είναι μέτοχος το κράτος, είτε είναι εντός είτε εκτός Χρηματιστηρίου και σε όλες τις εταιρείες του δημόσιου τομέα κανείς δεν θα μπορεί να πάρει περισσότερο από τις αμοιβές του γενικού γραμματέα. Και αφού μειώνετε και άλλο τις αμοιβές του, χαίρομαι. Θα πάνε ακόμα πιο κάτω. 
Θα την ψηφίσετε; Την καταθέσαμε εμπρόθεσμα. Άκουσα πολυλογίες δεξιά και αριστερά. Σας ακούω εσάς να λέτε ότι θα πάει στο μέλλον. Όχι, τώρα να την ψηφίσετε, να την ψηφίσουμε όλοι για να μην υπάρχει αυτή η κατάσταση της κοροϊδίας. 
Οι κομματικοί στρατοί, άλλη τροπολογία. Λέει ότι μέλη του Υπουργικού Συμβουλίου, Πρωθυπουργός, Αναπληρωτές Υπουργοί και Υφυπουργοί και Γενικοί Γραμματείς και Ειδικοί Γραμματείς δεν μπορούν να διορίζουν ή να απασχολούν περισσότερους από πέντε συμβούλους ή επιστημονικούς συνεργάτες ή μετακλητούς. Και εάν θέλουν άλλη βοήθεια, ευχαρίστως μπορούν να αποσπάσουν στο γραφείο τους δημοσίους υπαλλήλους. Θα την ψηφίσετε;
Έτσι είναι, λοιπόν, τα πράγματα, πολύ συγκεκριμένα. Και τα ερωτήματα είναι αμείλικτα. Θα κρατήσω, βεβαίως, και άλλες παρατηρήσεις για τη δευτερολογία για να σας δείξω πώς πραγματικά μπορεί να γίνουν μειώσεις. 
Φέρατε εδώ μια τροπολογία για τα θέματα των λιμανιών και εξηγήσαμε ότι είμαστε αντίθετοι, διότι στην ουσία υπάρχει μία παράκαμψη της Βουλής και πάει να γίνει αναθεώρηση όλων των master plans. Έχει ξεκινήσει μια διαδικασία ξεπουλήματος των λιμανιών και του λιμανιού του Αγίου Νικολάου και του Ρεθύμνου που εκεί προωθείται τουρκοποίηση, έχουμε τουρκική εταιρεία που ενδιαφέρεται να το πάρει, όπως έχει γίνει και με τη μαρίνα στη Λέσβο και έχουμε επίκαιρη ερώτηση που θα συζητηθεί την Πέμπτη. Επίσης,  έχουμε ξεπούλημα του λιμανιού στη Σούδα. Έχουμε αντίστοιχες διαδικασίες που προετοιμάζουν για το λιμάνι του Ηρακλείου και άλλων περιοχών. Τι θα γίνει με αυτά; 
Εμείς, λοιπόν, είμαστε αντίθετοι σε αυτήν την τροπολογία. Σας το λέμε ξεκάθαρα και θα αντιδράσουμε και θα επιμείνουμε να τηρηθεί ο κανονισμός απέναντι στο ζήτημα αυτό. 
Επιφυλάσσομαι στη δευτερολογία να σας δείξω και άλλους τρόπους με τους οποίους μπορείτε να μειώσετε δαπάνες και θα σας δείξω αναλυτικά τι δαπάνες γίνονται και οι οποίες μπορούν να περικοπούν.
Και πάμε τώρα στο θέμα των ακινήτων. Έχω μια κατάσταση με είκοσι οκτώ ακίνητα του ελληνικού δημοσίου που πήγαν στο ΤΑΙΠΕΔ και πωλούνται. Πωλείται, ας πούμε, το κτήριο της ΓΑΔΑ και θα το ξανανοικιάσει το Υπουργείο Δημόσιας Τάξης και Προστασίας του Πολίτη για να πληρώνει και ενοίκια. Το ίδιο είναι και με τη Γενική Γραμματεία Τύπου. Το ίδιο είναι με πάρα πολλά, με είκοσι οκτώ ακίνητα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Την ανοχή σας, κύριε Πρόεδρε.
Πρωτ’ απ’ όλα δεν μας το δείξατε και σας είχα ζητήσει στην επιτροπή να μας πείτε τι κέρδος θα υπάρχει. Ποια είναι η διαφορά; Εδώ στην πράξη θα ξεπουληθούν τα ακίνητα, διότι οι τιμές είναι πάρα πολύ χαμηλές και μετά θα νοικιάζει το δημόσιο. Αυτή είναι η απίθανη πολιτική μείωσης των δαπανών, τις οποίες αναφέρετε; Έτσι νομίζετε ότι μπορεί να προχωρήσει; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω με μια μικρή παρατήρηση. Είπατε ότι μειώνετε το μισθό του Πρωθυπουργού, του Προέδρου της Δημοκρατίας. Ξέρετε γιατί το κάνετε; Για να υπάρχει ηθικό άλλοθι να γίνει η μεγάλη επίθεση στα λαϊκά εισοδήματα, γι’ αυτό. 
Θα σας κάνω, λοιπόν, εγώ μία πρόταση πάρα πολύ καλή. Υπάρχει δημοσίευμα που λέει ότι όσοι πήραν –υποτίθεται- παραπάνω εφάπαξ, θα περάσει τώρα μία ρήτρα και θα τους κρατάνε κάθε μήνα το παραπάνω εφάπαξ. Σας λέω, λοιπόν, από τη μέρα που μπήκαμε στο μνημόνιο αφαιρέστε αναδρομικά όσα πήρε ο Πρωθυπουργός, αφαιρέστε αναδρομικά όσα πήρε ο Πρόεδρος της Δημοκρατίας, αν θέλετε να υπάρχει ισότητα των όπλων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει. Ευχαριστούμε πολύ, κύριε συνάδελφε.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Τελειώνω.
Αυτό, διότι με την πολιτική του δήθεν μειώνω 1200 ευρώ από τις αμοιβές του Πρωθυπουργού θα κάνετε τη μεγάλη επίθεση για τα 11,9 δισεκατομμύρια ευρώ. Να ξέρετε, όμως, ότι θα βρείτε απέναντί σας χιλιάδες πολίτες που δεν δέχονται την κοροϊδία.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Το λόγο έχει ο Κοινοβουλευτικός Εκπρόσωπος της Νέας Δημοκρατίας για δώδεκα λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ πολύ, κύριε Πρόεδρε.
Είναι ένα απλό νομοσχέδιο αυτό και δεν έχει και πολλές αμφισημίες. Είναι ένα νομοσχέδιο από το οποίο εξοικονομούνται 30 εκατομμύρια. Δεν είναι καμμία τεράστια τομή. Είναι, όμως, μία απλή κίνηση με την οποία υπάρχει ένα δημοσιονομικό όφελος χωρίς ιδιαίτερα πολιτικά ζητήματα.
Γιατί διαφωνούμε τόσο εντόνως και γιατί, σε τελευταία ανάλυση, δεν θα μπορούσε η Αντιπολίτευση σε ένα τόσο εύκολο ζήτημα να συμφωνήσει; Όχι για τίποτε άλλο -δεν έχει καμμία ιδιαίτερη και τρομερή σημασία το αν θα συμφωνήσει ή θα διαφωνήσει- αλλά για να δείξει μία ελάχιστη καλοπιστία, ώστε όταν θα έλθει η ώρα των μεγάλων ζητημάτων να δώσει πρόσθετη εγκυρότητα στην αντιπολίτευσή της.
Τώρα προκύπτει το εξής; Δυστυχώς, η χώρα έχει την ατυχία να έχει μία απολύτως μηδενιστική Αντιπολίτευση, να έχει μία Αντιπολίτευση που της λες ότι «εγώ κάνω δύο παρεμβάσεις και εξοικονομώ 30 εκατομμύρια», να μην υπάρχει αντίρρηση επί της ουσίας, αλλά να λέμε ότι είναι πραξικόπημα, ότι είναι ντροπή, ότι είναι αίσχος, ότι είναι απαράδεκτο, ότι είναι πρωτοφανές, ότι δεν έχει ξαναγίνει ποτέ. 
Τι δεν έχει ξαναγίνει ποτέ; Η ενοποίηση κάποιων ελεγκτικών μηχανισμών; Η κατάργηση ειδικών γραμματειών και το δημοσιονομικό όφελος των 30 εκατομμυρίων; Γι’ αυτό το πράγμα διαφωνούμε σ’ αυτήν την Αίθουσα; 
Δεν ήλθε η ώρα να συζητήσουμε για τα 11,5 δισεκατομμύρια, αλλά θα έλθει και ελπίζουμε, κύριε Υπουργέ, συντόμως.
Όμως, εν πάση περιπτώσει, αυτό δεν είναι αυτό που συζητούμε σήμερα. Μα, από τη θέρμη να καταθέσουμε τη μεγάλη διαφωνία, καταλήγει η Αντιπολίτευση να αποκαλύπτει την πραγματικότητα σ’ αυτό, το μηδενισμό της, την ισοπεδωτική της κριτική, την αδυναμία να συνεννοηθούμε σε στοιχειώδη.
Είχαμε κριτική από τους Ανεξάρτητους Έλληνες γιατί δήθεν δεν καταργούμε τις ειδικές γραμματείες με επερώτησή τους. Καταργούμε εδώ τις ειδικές γραμματείες και δεχόμαστε πάλι κριτική. 
Με συγχωρείτε, κυρίες και κύριοι συνάδελφοι, αυτός δεν είναι τρόπος που ασκείτε αντιπολίτευση. Αντιπολίτευση ασκείς όταν πραγματικά καταθέτεις εμπεριστατωμένες διαφωνίες, οι οποίες έχουν μία αντικειμενική βάση.
Εδώ, δηλαδή -με συγχωρείτε- που έχουμε το ζήτημα; Στο πλωτό μουσείο, το οποίο έχει μηδενική δημοσιονομική επίπτωση; Διαβάστε την έκθεση του Λογιστηρίου. Είναι μηδενική, ελάχιστη, απειροελάχιστη η δημοσιονομική επίπτωση και καθόμαστε και διαφωνούμε για το πλωτό μουσείο; 
Η απάντηση εδώ είναι απλή.
Στην πραγματικότητα, κυρίες και κύριοι συνάδελφοι, δεν έχουμε μία Αντιπολίτευση με την οποία μπορούμε να κάνουμε ένα γόνιμο διάλογο για το πού πρέπει να πάνε τα πράγματα στη χώρα. Και αυτό ξεκινά από τα μικρά.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με την τρόικα διάλογο, με εμάς αντιπαράθεση.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Λαφαζάνη, μία γόνιμη αντιπαράθεση.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, παρακαλώ όχι διάλογο τώρα. Ο διάλογος μετά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και σκληρή.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Και σκληρή, αλλά τουλάχιστον να είναι γόνιμη. Όταν είναι μηδενιστική, δεν υπάρχει καν αντιπαράθεση, γιατί δεν υπάρχει επίπεδο αντιπαραθέσεως. Όταν έρχεστε από το πρωί ως το βράδυ και λέτε ότι εδώ γίνονται πραξικοπήματα, μηδενίζετε την αξία των λέξεων και, άρα, και την αξία της κριτικής. Όταν έρχεστε και λέτε ότι είναι κατάπτυστο ένα νομοσχέδιο, από το οποίο προκύπτει δημοσιονομική εξοικονόμηση, μηδενίζετε την αξία της αντιπαράθεσης και αυτό είναι το πρόβλημα της χώρας. Αυτό προκύπτει σε όλα τα επίπεδα της κριτικής.
Βεβαίως, όταν υπάρχουν μέτρα δημοσιονομικής προσαρμογής, φυσικά τα μέτρα αυτά είναι επαχθή. Αυτό είναι τελείως προφανές. Επίσης, είναι πάρα πολύ εύκολο να λες ότι έχεις αντίρρηση στα μέτρα δημοσιονομικής προσαρμογής. Δεν έχει, όμως, έλθει μία πρόταση εδώ για το πώς θα πληρώσουμε τα ελλείμματά μας. Δεν έχει έλθει μία πρόταση εδώ για το πώς θα προσελκύσουμε επενδύσεις. Δεν έχει έλθει μία πρόταση εδώ για το πώς στην πραγματικότητα θα μπορέσουμε να χρηματοδοτήσουμε την οικονομία μας, ώστε να μην υποστούμε τα χειρότερα. Απλώς, λέμε το αυτονόητο επικαλούμενοι δυσμενή δημοσιονομικά μεγέθη και ερχόμαστε πάνω σ’ αυτό που όλοι γνωρίζουμε και λέμε ότι δεν μας αρέσει.
Όμως, ακούστε, κυρίες και κύριοι συνάδελφοι, και το καλύτερο. Έρχεται ο κύριος Υπουργός και λέει ότι «έχει γίνει μία τεράστια δημοσιονομική προσπάθεια, στην οποία συμμετέχει ο ελληνικός λαός και αυτή η προσπάθεια, αυτό το τελευταίο χρονικό διάστημα μας έφερε δύο καλά αποτελέσματα».
Μπορεί κάποιος να αμφισβητήσει το μέλλον, να το αμφισβητήσει. Μπορεί να κρατήσει επιφυλάξεις, να τις κρατήσει. Μπορεί να κάνει διαφορετικές εκτιμήσεις από αυτές που κάνουμε εμείς για το πώς θα πάνε τα πράγματα, να τις έχει. Τουλάχιστον όμως, να μη χαρούμε γι’ αυτά τα δύο καλά αποτελέσματα που έχουμε; Ούτε αυτό δεν μπορεί να αναγνωριστεί;
(Χειροκροτήματα από την πτέρυγα της Νέας Δημοκρατίας)
Δηλαδή και στα καλά αποτελέσματα επιχαίρουμε για την καταστροφή. Ανέφερε ο κύριος Υπουργός ότι οι δύο τελευταίοι μήνες έχουν σημαντικά στοιχεία ως προς τη μείωση του ελλείμματος, έχουν επιτευχθεί οι δημοσιονομικοί στόχοι και επομένως αυτό είναι μία σημαντική επιτυχία. Το είπε πολύ προσεκτικά αυτό, δεν προεξόφλησε την επιτυχία τού προγράμματος, δεν μίλησε για το τι θα συμβεί στο μέλλον. Απολογιστικά μιλώντας –το τονίζω- είπε: «Έχουμε αυτά τα καλά αποτελέσματα». 
Αυτό δεν αξίζει μία καλή κουβέντα; Όχι για την Κυβέρνηση, μην τη δώσετε στην Κυβέρνηση, είναι κακή η Κυβέρνηση, αλλά για τον ελληνικό λαό που περιμένει να δει μία προοπτική και μία ελπίδα και να πάρει κουράγιο, γιατί επιτέλους επιτυγχάνονται δύο στόχοι. Αυτήν την καλή κουβέντα να μην την πούμε; Ούτε αυτό δεν μπορούμε να πούμε; Τόσο μικρόψυχοι, τόσο εμπαθείς, τόσο μας τυφλώνει το κομματικό συμφέρον και η ανάγκη να μηδενίσουμε τα πάντα; 
Να πω και κάτι ακόμα; Πού ακριβώς οδηγεί ο μηδενιστικός λόγος, κυρίες και κύριοι συνάδελφοι; Εσείς πιστεύετε, ότι δεν οδηγεί σε μία συνολική αποδόμηση μίας ολόκληρης πολιτικής λειτουργίας; Αυτό είναι η πιο βαθιά συζήτηση. Αυτό είναι που πρέπει κανείς να θέσει, όταν ξαφνικά απαξιώνεται μία συνολική λειτουργία χωρίς κανείς να εστιάζει σε συγκεκριμένες κριτικές και συγκεκριμένες παθογένειες, που πράγματι υπήρξαν και ενδεχομένως ακόμα υπάρχουν και που πρέπει πράγματι η Κυβέρνηση να αντιμετωπίσει, εστιασμένα όμως. 
Να μιλήσουμε για προβλήματα που ναι, είναι χρόνια και ναι, πρέπει να αντιμετωπιστούν. Να μιλήσουμε, να προτείνουμε και να ακούσουμε προτάσεις για το λαθρεμπόριο, να ακούσουμε προτάσεις για τη φοροδιαφυγή, να ακούσουμε ιδέες για τη φορολογία, βεβαίως να συζητήσουμε για το τραπεζικό σύστημα, να συζητήσουμε για τη ρευστότητα στην αγορά, να συζητήσουμε για μία αναπτυξιακή περιβαλλοντική νομοθεσία φυσικά, να συζητήσουμε για τη διαφθορά στο δημόσιο. Υπάρχει ένα τεράστιο εύρος θεμάτων για να συμβάλει δημιουργικά μία αντιπολίτευση, αλλά όταν η κριτική είναι μηδενιστική, όταν δεν έχει γίνει τίποτα, όταν δεν αναγνωρίζετε τίποτα, όταν όλο αυτό είναι μία χρεοκοπία, τότε κυρίες και κύριοι συνάδελφοι, τι νομίζετε ότι έρχεται; Όταν εμπεδώνεται αυτό το μηδενιστικό αίσθημα μέσα στην κοινωνία, τι φαντάζεστε ότι είναι η επόμενη κίνηση; Η λεπτή διάκριση ανάμεσα στις κοινοβουλευτικές δυνάμεις ή ένας συνολικός μηδενισμός; 
Το ύφος, το επίπεδο του λόγου, το επίπεδο της αντιπαράθεσης που θέλει ο Κοινοβουλευτικός Εκπρόσωπος του ΣΥΡΙΖΑ είναι κρίσιμα μεγέθη από εδώ και πέρα, όχι μόνο σ’ αυτήν την Αίθουσα αλλά και μέσα στην ίδια την κοινωνία. 
Η προσπάθεια που κάνει η Κυβέρνηση, αυτή η τρικομματική Κυβέρνηση, δεν έχει να κάνει με την προσπάθεια συνολικής ανασυγκρότησης και ανάταξης της οικονομίας; Διαφωνείτε, λέτε ότι δεν είναι ο σωστός δρόμος. Σύμφωνοι. Θα δούμε, τα αποτελέσματα θα το δείξουν. Ακολουθούν πολιτικές. Να συζητήσουμε γι’ αυτό. 
Όμως ξαναλέω, ο ελληνικός λαός σε τελευταία ανάλυση τι προσδοκά; Οι άνεργοι, τους οποίους επισημαίνουμε και επικαλούμαστε εδώ συχνά πυκνά, τι περιμένουν αν όχι μία θέση εργασίας; Επίδομα ανεργίας περιμένουν οι άνεργοι νομίζετε; Αυτοί δεν είναι άνθρωποι που θέλουν να δουλέψουν; Κι αφού θέλουν να δουλέψουν, δεν θέλουν θέσεις εργασίας; Και θέσεις εργασίας πώς θα δημιουργήσουμε; Με προσλήψεις στο δημόσιο, που ως γνωστόν δεν μπορούμε να κάνουμε ή με ιδιωτικές επενδύσεις που θα δημιουργήσουν θέσεις εργασίας; Και τις ιδιωτικές επενδύσεις πώς θα τις φέρουμε; Δεν θα τις φέρουμε διαμορφώνοντας επενδυτικό περιβάλλον; Δεν θα τις φέρουμε δημιουργώντας κίνητρα; Δεν θα τις φέρουμε δημιουργώντας συνθήκες προσέλκυσης αυτών των επενδύσεων;
Η ανάκτηση του χαμένου εισοδήματος των πολιτών πώς πιστεύετε ότι θα γίνει; Πώς θα γίνει, κυρίες και κύριοι συνάδελφοι; Με νομοθετικές ρυθμίσεις; Εσείς πιστεύετε ότι δημιουργούμε εισόδημα επειδή ψηφίζουμε κάτι; Έτσι γίνεται η δημιουργία του εισοδήματος; Έτσι δημιουργείται το ΑΕΠ; 
Δεν είναι προφανές ότι πρέπει να δημιουργήσουμε αναπτυξιακά κίνητρα στην οικονομία; Δεν είναι προφανές ότι πρέπει να την ανατάξουμε; Δεν είναι προφανές ότι πρέπει να αναστρέψουμε την ύφεση; Και πώς θα την αναστρέψουμε την ύφεση; Με τις απίθανες θεωρίες που ακούω ότι ξέρετε θα ενισχύσουμε την κατανάλωση διά του δανεισμού; Από ποιον δανεισμό; Ποιος θα μας δανείσει ακριβώς; Ποιος θα μας δανείσει, κυρίες και κύριοι συνάδελφοι;</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Ποια είναι αυτή η θεωρία;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είναι απλή η θεωρία, ότι αυτή τη στιγμή υπάρχει ύφεση, λέει αυτή η θεωρία, επειδή ουσιαστικά υπάρχει αφαίρεση εισοδημάτων τα οποία μειώνουν την κατανάλωση. Είναι πολύ απλή αυτή η θεωρία. Το αντίστροφο, αυτό που φέρνουν ως αντίδοτο σ’ αυτήν τη θεωρία είναι ότι πρέπει να συνεχίσουμε αυτό το επίπεδο παροχών, που όμως –ξαναλέω- αυτές οι παροχές στηρίζονται στο δανεισμό. Άρα τι να συντηρήσουμε; Να συντηρήσουμε την αναστροφή της υφέσεως μέσα από μία πολιτική τεχνητής ζητήσεως. Όχι παραγωγής αλλά ζητήσεως, αυτό λέει η άλλη θεωρία. 
Η άλλη αυτή θεωρία, όμως, έχει ένα πρόβλημα και το πρόβλημά της είναι ότι στηρίζεται στο δανεισμό. Από πού; Αυτό δεν το απαντάει κανένας. Αυτό, κυρίες και κύριοι συνάδελφοι, δεν το απαντάει κανένας γιατί δεν θέλουμε να μπούμε στα αίματα. Θέλουμε να κάνουμε κριτική για τις τράπεζες, θέλουμε να κάνουμε κριτική για την ανεργία, θέλουμε να κάνουμε κριτική για την ύφεση -πρώτη η Κυβέρνηση τα λέει αυτά- θέση, όμως, δημιουργική δεν έχουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κύριε Υπουργέ, εμείς εκείνο το οποίο θέλουμε να πούμε –και τελειώνω, κύριε Πρόεδρε- είναι ότι η Κυβέρνηση πρέπει να συνεχίσει αποφασιστικά το έργο της. Έχει η Κυβέρνηση μία ατυχία. Έχει απέναντί της μια ισοπεδωτική και μηδενιστική Αντιπολίτευση. Και με αυτήν την έννοια η Κυβέρνηση πρέπει να είναι πιο δημιουργική και πιο παραγωγική, γιατί στην πραγματικότητα πρέπει να τα κάνει, πρέπει να τα σκέφτεται όλα μόνη της. 
Θα συμβάλουμε με όλες μας τις δυνάμεις στην προσπάθεια που έχει να κάνει η Κυβέρνηση ακριβώς να ανατάξει την ελληνική οικονομία. Κι εμείς είμαστε αισιόδοξοι, η Ελλάδα και μπορεί και θα πετύχει.
Να είστε καλά.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Βορίδη.
Το λόγο έχει ο κ. Τσούκαλης, Κοινοβουλευτικός Εκπρόσωπος της Δημοκρατικής Αριστεράς, για δώδεκα λεπτά.
Ορίστε, κύριε Τσούκαλη, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κυρίες και κύριοι συνάδελφοι, έχω πει απ’ αυτό εδώ το Βήμα επανειλημμένα την εκτίμηση της Δημοκρατικής Αριστεράς και την προσωπική μου ότι η περίοδος την οποία βιώνουμε είναι πάρα πολύ επικίνδυνη, πάρα πολύ ρευστή, πάρα πολύ ευαίσθητη. Ζούμε μια περίοδο μεγάλης κρίσης νομιμοποίησης του πολιτικού συστήματος, μία περίοδο που έχουν καταρρεύσει όλοι οι θεσμοί, όλες οι αξίες. Ουσιαστικά ζούμε μία περίοδο απόλυτης κοινωνικής παρακμής.
Αυτήν την περίοδο κάθε ένας από μας δοκιμάζεται. Ο λόγος που εκφέρεται κάθε φορά σ’ αυτήν την Αίθουσα, οι τακτικές που ακολουθούνται, οι λέξεις που διατυπώνονται πρέπει να στοχεύουν στην ανατροπή αυτού του συγκεκριμένου κλίματος.
Κυρίες και κύριοι συνάδελφοι, ό,τι και να κάνουμε σ’ αυτήν εδώ την Αίθουσα και έξω απ’ αυτήν την Αίθουσα, όλες μας οι πράξεις, όλες οι δραστηριότητες αυτήν τη στιγμή βρίσκονται μέσα σε ένα περιτύλιγμα αμφισβήτησης των βασικών δημοκρατικών δομών. Δυστυχώς όλη αυτή η κρίση έχει δώσει τη δυνατότητα να εκτρέφονται σε αυτήν εδώ τη χώρα φαινόμενα τα οποία τα έχουμε ζήσει ιστορικά, όχι μόνο εμείς αλλά όλη η Ευρώπη. Το στοίχημα, λοιπόν, είναι πώς θα ανατρέψουμε αυτό το κλίμα. Και ξέρετε, είναι χειρότερη συμβολή σ’ αυτήν την προσπάθεια το να ευτελίζονται συνεχώς οι θεσμοί και μάλιστα, να ευτελίζονται από κόμματα του δημοκρατικού τόξου.
Θέλω να γίνω συγκεκριμένος και να απευθυνθώ σε όσους από μας έχουν μία στοιχειώδη εμπειρία σε αυτήν εδώ την Αίθουσα και γνωρίζουμε τους κανόνες.
Δεν είναι νομοσχέδιο αρχών, δεν είναι νομοσχέδιο τομών, δεν είναι νομοσχέδιο ανατροπών, αλλά δεν είναι και νομοσχέδιο κουρελού, δεν είναι νομοσχέδιο αχταρμάς, δεν είναι νομοσχέδιο πλίνθοι και κέραμοι ατάκτως ερριμμένα. Είναι ένα νομοσχέδιο διευθετήσεων.
Εάν οι διατάξεις που περιέχονται σ’ αυτό το νομοσχέδιο έρχονταν ξεχωριστά η καθεμία σε άλλα νομοσχέδια, θα είχαμε δυστυχώς τις ίδιες ενστάσεις όπως ότι οι διατάξεις αυτές βρίσκονται σε λάθος νομοσχέδιο, ότι είναι αντισυνταγματικές κ.λπ.. 
Πρέπει να συνεννοηθούμε. Είναι διατάξεις διευθέτησης. Αυτό ο Υπουργός το αποτυπώνει, το αναδεικνύει στην αιτιολογική έκθεση. Ουσιαστικά δεν υπάρχει αιτιολογική έκθεση που σημαίνει ότι δεν είναι ένα νομοσχέδιο που μπορείς να τοποθετηθείς επί της αρχής του. Η αξιολόγηση ενός νομοσχεδίου επί της αρχής γίνεται τυπικά. Και εκ των προτέρων εμείς λέμε ότι εμείς είμαστε θετικοί επί της αρχής του νομοσχεδίου. Εδώ η αξιολόγηση γίνεται στη συζήτηση επί των άρθρων. 
Αλήθεια, έχει τοποθετηθεί κανένας από μας συγκεκριμένα, ώστε να αξιολογήσει για ποιο λόγο καταψηφίζει τα άρθρα; Παραδείγματος χάριν, καταψηφίζουμε το άρθρο 2, για τη μείωση των μισθωμάτων επειδή θα έπρεπε να έχει έρθει ένα ολοκληρωμένο νομοσχέδιο για την αξιοποίηση της δημόσιας περιουσίας και επειδή αυτό δεν γίνεται. Ή επειδή δεν έχετε ολοκληρωμένο το θέμα των γραμματειών και επειδή θέλουμε μια γενικότερη αναδιάρθρωση, το καταψηφίζουμε. Ή επειδή δεν έχουμε απολογισμό της τάδε γραμματείας κ.λπ., το καταψηφίζουμε. 
Θα μου επιτρέψετε να σας πω ότι δεν μπορούμε να συνεχίσουμε έτσι. 
Κυρίες και κύριοι συνάδελφοι, το νομοσχέδιο αυτό είναι σταγόνα στον ωκεανό των προβλημάτων σπατάλης και οικονομικής διαχείρισης που αντιμετώπιζε και εξακολουθεί να αντιμετωπίζει το ελληνικό δημόσιο. Είναι όμως ένα δείγμα, είναι αυτό που λέμε «εξ όνυχος τον λέοντα». Ας πούμε ότι είναι το νυχάκι για να μπορέσουμε να αναδείξουμε και το λέοντα που είναι η κατασπατάληση, η λεηλασία του δημόσιου πλούτου. 
Θέλω να κάνω μια ειδική αναφορά στην περιουσία του ελληνικού δημοσίου. Μιλήσαμε για τις μειώσεις των μισθωμάτων, για τη μη αξιοποίηση της περιουσίας του δημοσίου. Πραγματικά χρειάζεται ένα ολοκληρωμένο σχέδιο. Χρόνια το λέμε αυτό. Το έχουμε διατυπώσει ως κόμμα από την εποχή που συζητάγαμε για τη Μονή Βατοπεδίου, όπου εκεί υπήρχε πραγματικά λεηλασία του δημόσιου πλούτου. Φάνηκε ότι δεν υπήρχε αξιοποίηση της δημόσιας περιουσίας. 
Όταν θα έρθει η στιγμή να πούμε ότι οι καταπατητές του 40% της ελληνικής περιουσίας θα πρέπει να αποβληθούν απ’ αυτούς τους χώρους, θα συμφωνήσουν όλες οι πτέρυγες εδώ; Έχω την εντύπωση ότι δεν θα συμφωνήσουν όλες οι πτέρυγες. Ή όταν θα πούμε ότι η καταπάτηση δημόσιου κτήματος από οποιονδήποτε Έλληνα, είναι πράξη αντισυνταγματική και πράξη άδικη για τους νόμιμους πολίτες αυτού του τόπου, θα συμφωνήσουμε όλοι; Είναι βέβαιο ότι δεν θα συμφωνήσουμε όλοι.</Speech> 
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Δεν έχουμε …</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε συνάδελφε, είδατε; Επιβεβαιώνομαι. Τα έχω βιώσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, μην κάνετε διάλογο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, ένας διάλογος καλόπιστος είναι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μετά θα μου λέτε να σας δώσω περισσότερο χρόνο και δεν θα μπορώ.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν θα χρειαστεί, κύριε Πρόεδρε.
Θέλω να πω με λίγα λόγια ότι κάποια παλιά ταμπού και αντιλήψεις οι οποίες είχαν αποτυπωθεί στο DNA κάποιων πολιτικών χώρων, θα πρέπει να αλλάξουν. Αν δεν αλλάξουν δεν πρόκειται να προχωρήσουμε.
Εύκολες κουβέντες ακούγονται, όπως ότι πρέπει να αξιοποιήσουμε ένα κτήριο του δημοσίου για να εγκατασταθεί μια δημόσια υπηρεσία. Έχουμε εξετάσει το θέμα απ’ όλες τις πλευρές; 
Ξέρετε, σε κάθε δράση υπάρχουν οι αντικριστές ζημίες και ωφέλειες. Δηλαδή, τα 30 εκατομμύρια που αναφέρετε εδώ, ίσως να μην είναι τα καθαρά. Ίσως να υπάρχουν και απώλειες. Τα έχουμε συγκρίνει; Παραδείγματος χάριν, από τα μισθώματα το δημόσιο εισπράττει φόρο. Μήπως είναι πιο συμφέρον για το δημόσιο –αλλά πρέπει να βγάλουμε από το μυαλό μας κάποιες αγκυλώσεις- κάποια από τα ακίνητά του να τα μισθώσει; Μήπως είναι ποιο συμφέρον να τα μισθώσει; Αυτά απαιτούν μελέτες. Αλλά όμως για να υπάρξουν οι μελέτες θα πρέπει να συμφωνήσουμε σε κάποια βασικά πράγματα. Θα τα συμφωνήσουμε κάποια στιγμή;
Επειδή θέλουμε να είμαστε πρακτικοί, κύριε Υπουργέ, θέλω να το προσέξετε αυτό. Βάλτε το στο νομοσχέδιο και μέσα σε έξι μήνες πιθανόν το ελληνικό δημόσιο θα έχει εισπράξει 500 εκατομμύρια επιπλέον. Για να μη σας πω 1 δισεκατομμύριο. Αναφέρομαι στην πενταμελή Επιτροπή Διοικητικής Επίλυσης Φορολογικών Ελέγχων του άρθρου 70 του ν.2238/94: «Κύρωση κώδικα φορολογίας εισοδήματος». Αυτή η επιτροπή, κυρίες και κύριοι συνάδελφοι, διευθετεί, συμβιβάζει όλες τις φορολογικές υποθέσεις άνω των 300.000 ευρώ. Αυτή τη στιγμή είναι συσσωρευμένες προς έλεγχο χίλιες διακόσιες με χίλιες τετρακόσιες υποθέσεις. Η επιτροπή αυτή συνεδριάζει τέσσερις φορές το μήνα και διεκπεραιώνει πέντε με έξι υποθέσεις το μήνα. Αν οι επιτροπές αυτές  γίνουν, με μια προσθήκη, έξι και λειτουργούν σε περιφερειακό επίπεδο και αυξηθεί και στην Αθήνα και γίνουν δυο –μια στον Πειραιά—και ασχοληθεί με περισσότερες υποθέσεις, συνυπολογισμένων και αυτών που εισρέουν -γιατί εισρέουν συνεχώς- η εκτίμηση είναι ότι το ελληνικό δημόσιο μέσα σε ένα χρόνο θα έχει εισπράξει 1 δισεκατομμύριο ευρώ. 
Ξέρετε, αυτό είναι ένα ισοδύναμο που η τρόικα δεν μπορεί να αμφισβητήσει, γιατί αυτές οι υποθέσεις υπάρχουν και ο μέσος όρος που βγαίνει από τη διεκπεραίωση αυτών των υποθέσεων είναι σταθερός. Δεν έχουν επηρεαστεί από την κρίση. Αυτά τα στοιχεία που σας λέω είναι στοιχεία κρίσης. Δείτε το, θέστε το και προσπαθήστε να το χρησιμοποιήσετε ως ισοδύναμο. Δεν ξέρω αν το έχετε κάνει. Πιθανόν να το έχετε κάνει. Εγώ τουλάχιστον δεν το ξέρω. 
Υπάρχουν τέτοιες εξελίξεις στα θέματα περιστολής δημοσίων δαπανών. Και μάλιστα σε περιοχές που ήταν μέχρι τώρα στο απυρόβλητο. Σήμερα διάβασα με πολύ  μεγάλη ικανοποίηση ότι υπάρχει «Καλλικράτης» και στις πρεσβείες και τα προξενεία. Ξέρετε τι σπατάλη κάνει το δημόσιο με τη λειτουργία όλου αυτού του δικτύου; Πολλές απ’ αυτές τις δομές δημιουργήθηκαν για πελατειακούς λόγους, για να εξυπηρετηθούν οι ημέτεροι. Το ξέρετε ότι υπάρχουν ακίνητα στο εξωτερικό του ελληνικού δημοσίου τα οποία είναι εντελώς ανεκμετάλλευτα ή καταρρέουν; Παραδείγματος χάριν, το προξενείο στη Σμύρνη το οποίο δεν έχει αποκατασταθεί και βρίσκεται σε πολύ άσχημη κατάσταση; Έφερα ένα παράδειγμα.
Δεύτερον, στρατόπεδα. Χωρίς να θιγεί στο παραμικρό η αποτρεπτική ικανότητα του στρατεύματος. Ήταν μια πρόταση που είχε κατατεθεί εδώ και πάρα πολλά χρόνια. Για ποιο λόγο να υπάρχουν, παραδείγματος χάριν, στρατόπεδα νεοσυλλέκτων και άλλα στρατόπεδα; Να είναι ενιαία τα στρατόπεδα. Υπάρχει και μια πρόταση τα στρατόπεδα να είναι για όλα τα όπλα: και για την Αεροπορία και για το Ναυτικό και για το Στρατό. Υπάρχει και αυτή η ιδέα. Εξετάστε την.
Κλείνω με άλλη μια πρόταση, κύριε Υπουργέ. Έχουμε καταθέσει ερώτηση. Προτείνουμε να υιοθετήσουμε σαν Κυβέρνηση το ελεύθερο λογισμικό. Είναι μια πρόταση που έχει περπατήσει σε όλη την Ευρώπη. Η Γαλλία το χρησιμοποιεί σε πολλές υπηρεσίες της από το 2007. Είναι το σύστημα Linux. Το κοινοβούλιο της Γαλλίας έχει σημαντική εξοικονόμηση από τη χρησιμοποίηση ελεύθερου λογισμικού μη πληρώνοντας τα δικαιώματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και, βεβαίως, η αξιοποίηση -επειδή επανασυστήνετε τη Γραμματεία Εθνικού Τυπογραφείου- των εγκαταστάσεων του Εθνικού Τυπογραφείου με τις νέες του εγκαταστάσεις, με τα υπερσύγχρονα μηχανήματα που έχει αγοράσει και δεν τα έχει χρησιμοποιήσει ποτέ, με τους υπαλλήλους που στελεχώνουν αυτά τα μηχανήματα και που δεν δουλεύουν, τα οποία θα μπορούσαν να χρησιμοποιηθούν για εκτυπωτικές εργασίες όχι μόνο του κράτους, πιθανόν των δήμων και άλλων φορέων της ευρύτερης διοίκησης. 
Υπάρχει ακόμα, δυστυχώς, λίπος στη σπατάλη του ελληνικού δημοσίου. Πρέπει να τα εντοπίσουμε. Η αντιπολίτευση, όμως, δεν γίνεται με στείρα άρνηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, σας παρακαλώ να ολοκληρώσετε.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Τελειώνω, κύριε Πρόεδρε.
Παραδείγματος χάριν, με πολύ μεγάλο ενδιαφέρον θα ήθελα να δω εκεί, δίπλα, στον πάγκο, είκοσι τροπολογίες που να παρεμβαίνουν στο νομοσχέδιο και να προτείνουν ιδέες σαν αυτές που ανέφερα εγώ προηγουμένως για περιστολή των δαπανών.
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε πολύ.
Το λόγο έχει ο Κοινοβουλευτικός Εκπρόσωπος της Χρυσής Αυγής κ. Χρήστος Παππάς για δώδεκα λεπτά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Αξιότιμε κύριε Πρόεδρε, οι προσπάθειες που φαίνεται να κάνει η Κυβέρνηση για να συμμαζέψει όσα επί δεκαετίες η Χρυσή Αυγή καταλογίζει στο κομματικό κράτος, κατ’ αρχάς δεν μας φαίνονται κακές.
 Είναι, όμως, ενδεικτικές του λανθασμένου τρόπου που σκέπτεστε, κύριε Υπουργέ. 
Ήταν ανάγκη να ξεζουμίσετε με κάθε τρόπο και μέσο τον ελληνικό λαό, να ξεκινήσετε από κάτω, τσακίζοντας τους μικρομεσαίους, τους ελεύθερους επαγγελματίες, τους μόνους που μπορούσαν να προσφέρουν παραγωγικά; Ήταν ανάγκη να κλείσουν χιλιάδες μαγαζιά, να μείνουν άνεργοι χιλιάδες μισθωτοί, μισθοσυντήρητοι; Ήταν ανάγκη να έχετε επί ξύλου κρεμάμενους τους δημοσίους υπαλλήλους, που περιμένουν εναγωνίως τα μέτρα σας, τους ενστόλους, τους συνταξιούχους, για να φτάσετε σιγά – σιγά στον Πρόεδρο της Δημοκρατίας και τους πρώην Προέδρους; Μα, έπρεπε από εκεί να ξεκινήσετε, από πάνω, για να φτάσετε στο συνταξιούχο, στον αγρότη, στον μικροεπαγγελματία.
Οι ηγεσίες κάθε φορά πρέπει να δίνουν το καλό παράδειγμα, για να έχουν κι ένα ηθικό έρεισμα και να μπορούν να ζητούν θυσίες από το λαό.
Ο Πρόεδρος της Δημοκρατίας και οι πρώην Πρόεδροι δεν πένονται. Όφειλαν να προσφέρουν τις απολαβές τους στο κράτος από τη στιγμή που το κράτος απαιτεί θυσίες από τον ελληνικό λαό. 
Και να σημειώσουμε ότι ούτε τα κόμματα πένονται. Μόνο που όλα τα κόμματα έχουν ανοιχτούς λογαριασμούς, έχουν εξαρτήσεις από τις μεγάλες τράπεζες. Όχι, όμως, μόνο από τις μεγάλες τράπεζες. Έχουν εξαρτήσεις από το κεφάλαιο και τις μεγάλες εταιρείες. Να θυμίσω τα περίφημα 1.000.000 μάρκα της «SIEMENS» του κ. Θεόδωρου Τσουκάτου σε ποια κομματικά ταμεία κατέληξαν, που είναι μία παρωνυχίδα στα λεφτά που έχουν πάρει –έχουν καταληστεύσει, θα έλεγα εγώ- μέσω των τραπεζών τα μεγάλα κόμματα.
Η εικόνα που σχηματίζει κανείς διαβάζοντας τα επιμέρους άρθρα του σχεδίου νόμου που συζητάμε, είναι ότι η Κυβέρνηση απεγνωσμένα προσπαθεί να βρει να παρουσιάσει κάτι θετικό σε αυτές τις περικοπές. Γιατί; Διότι δεν έχει να παρουσιάσει κάτι θετικό αναπτυξιακά. 
Καλό είναι να κάνουμε περικοπές εκεί που πρέπει. Εμείς στη Χρυσή Αυγή παρακινήσαμε να κάνουμε περικοπές -και παρακινήσαμε και τους υπολοίπους- σε μισθούς Βουλευτών, να προχωρήσουμε στις περικοπές που γίνονται τώρα στον Πρόεδρο της Δημοκρατίας. Δεν πρέπει να προβλέψετε και κάτι θετικό, κάτι ενθαρρυντικό για τον Έλληνα; Να μειωθούν οι μισθοί των Βουλευτών. 
Το είπε ξεκάθαρα στην εισήγησή της η συνάδελφος της Συμπολίτευσης, η κ. Αλεξοπούλου, ότι την ενδιαφέρει η αξιοπιστία μας στο εξωτερικό. Να ρωτήσω: Δεν μας ενδιαφέρει η αξιοπιστία μας στο εσωτερικό, στα μάτια του Έλληνα φορολογούμενου, του Έλληνα πολίτη;
Τον Έλληνα πολίτη που τον έχετε θέσει σε ένα οικονομικό απόσπασμα, θάνατος για τον Έλληνα, αξιοπιστία όμως και καλό πρόσωπο στην κ. Μέρκελ, στον κ. Ράινχενμπαχ, δηλαδή τον ύπατο αρμοστή και τον υπερπρωθυπουργό;
Είναι, πραγματικά, τραγελαφικά μερικά σημεία του σχεδίου νόμου. Λέτε ότι καταργείτε ορισμένες φορολογικές επιβαρύνσεις που είχαν θεσπιστεί στο πρόσφατο παρελθόν, οι οποίες «αποδείχθηκαν αλυσιτελείς, καθώς δεν συνεισέφεραν στην αύξηση της φορολογητέας ύλης και των φορολογικών εσόδων, αλλά αντίθετα δημιούργησαν συνθήκες ύφεσης με αποτέλεσμα τη μείωση του κύκλου εργασιών των ελληνικών επιχειρήσεων, την απώλεια θέσεων που δραστηριοποιούνται στον κλάδο του θαλάσσιου τουρισμού, κ.λπ.». Στη θέση τους βάζετε -λέτε- ένα ειδικό τέλος, για το οποίο έγινε πολύ μεγάλη συζήτηση σ’ αυτήν εδώ την Αίθουσα. Μάλιστα. Έρχεται, λοιπόν, τώρα η έκθεση του Γενικού Λογιστηρίου του Κράτους και λέει: «με τον επανακαθορισμό του καθεστώτος των φορολογικών επιβαρύνσεων που διέπουν τα ιδιωτικά πλοία αναψυχής δεν μπορεί να εκτιμηθεί θετικό ή αρνητικό οικονομικό αποτέλεσμα επί των εσόδων του κρατικού προϋπολογισμού». 
Καταργείτε, δηλαδή ένα φόρο, ομολογείτε ότι δεν μπορείτε να τον εισπράξετε και ταυτόχρονα θεσπίζετε νέο τέλος για το οποίο δεν γνωρίζετε αν θα έχει θετικό ή αρνητικό αποτέλεσμα στα έσοδα του κράτους. Πάτε δηλαδή -και δυστυχώς δεν είναι το μόνο ζήτημα- στα τυφλά. Ραντεβού στα τυφλά, ψάχνοντας μήπως κάτι από όλα αυτά δουλέψει, μήπως φέρει αποτέλεσμα.
Δηλαδή, ας δώσουμε στον ασθενή μια αγωγή, ένα κοκτέιλ φαρμάκων, όπως θα είναι τα μέτρα σας, δυστυχώς μόνο σ’ ένα άρθρο και μήπως πιάσει. Αν δεν πιάσει και πεθάνει, θα πείτε: Ξέρετε, είστε έμπειρος, κύριε Υπουργέ, έχετε πτυχία. «Εμείς, ορίστε, φέραμε τα σχέδια, κάναμε αυτό που έλεγαν τα βιβλία μας στο London School of Economics, τι άλλο θέλετε να κάνουμε; Κάναμε το πατριωτικό μας καθήκον.» Αυτό το ακούμε κατά κόρον εδώ μέσα: «πατριωτικό καθήκον». «Εγώ ήρθα να κάνω το πατριωτικό μου καθήκον, να πεθάνω τον ελληνικό λαό και μια χαρά». Δεν γίνεται κουμάντο έτσι, κύριε Υπουργέ.
Σας το είχα πει και σε μια άλλη συζήτηση, το επισημαίνω και πάλι με καλή προαίρεση όμως, γιατί πάνω απ’ όλα εμείς στη Χρυσή Αυγή βάζουμε το συμφέρον της πατρίδας και όχι τον κομματικό μας τυφλοσούρτη, όπως κάνουν πολλοί άλλοι σ’ αυτήν εδώ την Αίθουσα. Ακούστηκαν πολλά πράγματα προηγουμένως καθ’ ον χρόνον έλειπα για εμάς, τα οποία έλαβαν μια κάποια απάντηση από τους Βουλευτές μας. 
Παραδείγματος χάριν, άκουσα τον κ. Γεωργιάδη, της Νέας Δημοκρατίας να μπερδεύει -ας μιλήσουμε λαϊκά- τις βούρτσες με τις κούτες, δηλαδή λες και είναι κούτες εκπτωτικού πακέτου βιβλίων, νομίζοντας ότι το Κοινοβούλιο είναι μια τηλεοπτική εκπομπή. Δυστυχώς, το Κοινοβούλιο δεν θα πρέπει να είναι μια τηλεοπτική εκπομπή και πιστεύω ότι αυτά που είπε είναι ένα παραλήρημα, το οποίο πολλές φορές το δημιουργεί η εξουσία και μάλλον -για να το κλείσουμε- «καβάλησε το Βουκεφάλα και τρέχει».
Ακούσαμε κάποιες άλλες τοποθετήσεις του κ. Χρυσοχοίδη, οι οποίες ήταν πολύ θρασείς. Είπε ότι ξένοι επενδυτές δεν θα έρθουν στην Ελλάδα, επειδή υπάρχει η Χρυσή Αυγή. Μακάρι να μην έρθουν. Οι επενδυτές μάς μάραναν; Τους επενδυτές περιμένουμε; Ο κ. Χρυσοχοίδης, ο οποίος -δική του ομολογία ήταν- είπε: «Δεν διάβασα το μνημόνιο, δεν ήξερα τι υπέγραφα». Βουλευτής του ελληνικού Κοινοβουλίου, ψηφισμένος από τον ελληνικό Λαό. «Δεν διάβαζα τι υπέγραφα.» Το έχει πει.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Υπουργός.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Υπουργός, ευχαριστώ. 
Ο κ. Χρυσοχοίδης έχει το θράσος να ομιλεί και να λέει για τους ξένους επενδυτές; Δεν φέρνουμε, λοιπόν, ξένους επενδυτές. Είναι οι κακοί χρυσαυγίτες εδώ και οι επενδυτές θα φοβηθούν και δεν θα έρθουν στην Ελλάδα. Δεν μας ενδιαφέρει. Ο κ. Χρυσοχοίδης και ο αρχηγός του ο πρώην και ο νυν έφεραν τους ξένους κατακτητές στην Ελλάδα, για τους επενδυτές θα μας μιλήσει; 
Αν δεν κερδίσετε, κύριε Υπουργέ, την εμπιστοσύνη του Έλληνα, αν δεν κινητοποιήσετε το φιλότιμο του Έλληνα, δίνοντας απτά δείγματα ότι κάτι γίνεται με τις θυσίες που κάνει, ότι προχωρεί, ότι κάτι βελτιώνεται δεν θα έχετε κανένα αποτέλεσμα ούτε στο φορολογικό, ούτε στον εισπρακτικό τομέα.
Ο λαός πραγματικά έχει ταλαιπωρηθεί από το τσουνάμι των φοροεισπρακτικών μέτρων. Οι μειώσεις αυτές που γίνονται είναι προσχηματικές. Είναι μειώσεις απλώς για να εξευμενίσετε τις αντιδράσεις του λαού. Εγώ πιστεύω ότι είναι άνευ ουσίας και αποτελέσματος. Ακούστηκε ένα ποσό εδώ 10 εκατομμύρια ευρώ –δεν το υποτιμώ, γιατί εδώ πέφτουν τα εκατομμύρια και τα δισεκατομμύρια σαν στραγάλια, αλλά πρέπει να είμαστε και λίγο προσεκτικοί όταν μιλάμε για τα ευρώ- και μάλιστα με την έννοια συμβολικό ποσό. Όλα αυτά γίνονται για 10 εκατομμύρια ευρώ; 
Κύριε Υπουργέ, πιστεύουμε ότι αυτό το προς ψήφιση συνονθύλευμα των διαφόρων διατάξεων, τις οποίες τις κάνετε ένα νόμο είναι, ένα σχέδιο νόμου με περιεχόμενο άνευ ουσίας και κατ’ ουσία εμπαίζεται ο ελληνικός λαός και εμπαιζόμεθα και εμείς. Επιθυμείτε να προβάλετε την εικόνα μιας δραστήριας Κυβέρνησης που προσπαθεί με το μικρό δυνατό κόστος να παρουσιάσει έργο. 
Διαβάζουμε στον Τύπο για τα υπέρογκα ποσά διαμονής εκπροσώπων της κ. Μπιρμπίλη συγκεκριμένα στον ΟΟΣΑ. Διαβάζουμε για τις σπατάλες ενοικιάσεων κτηρίων από δημόσιες υπηρεσίες, πρεσβείες, οργανισμούς στο εξωτερικό. Αντιλαμβάνεστε ότι κάποια προφανή και αυτονόητα μέτρα νοικοκυρέματος θα έπρεπε να είχαν τρέξει άμεσα και κατά προτεραιότητα από σεβασμό στις θυσίες του ελληνικού λαού. 
Άκουσα σε μια τηλεοπτική εκπομπή τον Κοινοβουλευτικό Εκπρόσωπο της Νέας Δημοκρατίας  τον κ. Βορίδη να ζητά να έρθουν τα μέτρα στη Βουλή προς ψήφιση, υπό τη μορφή ενός μόνο άρθρου. Μεγάλη η σπουδή της Κυβέρνησης να περάσει τα συμφωνημένα με την τρόικα μέτρα, με τις λιγότερες δυνατές αντιδράσεις, ιδιαίτερα στο εσωτερικό της μέτωπο.
 Εκείνο που φαίνεται ξεκάθαρα, κύριε Υπουργέ, είναι η περιφρόνηση όχι μόνο του ελληνικού λαού εκ  μέρους σας, αλλά η περιφρόνηση που δείχνει η Κυβέρνηση στα πρωτοκλασάτα στελέχη της Νέας Δημοκρατίας για τις δημοκρατικές διαδικασίες. Βλέπουμε την αντίληψη που έχουν για το Κοινοβούλιο στο οποίο επιφυλάσσουν ένα ρόλο όχι ουσιαστικό, αλλά διαδικαστικό. Ψεκάστε, σκουπίστε, τελειώσατε, ψηφίστε τις διατάξεις μας, όλα καλά, όλα μέλι γάλα. 
Όλοι οι Υπουργοί σήμερα έλειπαν από τη διαδικασία των επικαίρων ερωτήσεων και το θέτω υπ’ όψιν σας, κύριε Πρόεδρε, να το συζητήσετε με τους υπολοίπους Προέδρους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνει ο χρόνος, θα μου δώσετε ένα λεπτό ακόμη και σας ευχαριστώ. 
Η Κυβέρνηση ήταν απούσα. Έχουμε Κυβέρνηση, αγαπητοί κύριοι όσοι βρίσκεστε μέσα εδώ;  Δεν συζητήθηκε καμμία επίκαιρη ερώτηση κανενός Βουλευτού και θεμελιώδες ερώτημα –έχει ειπωθεί και από άλλους «μεγάλους» ηγέτες- είναι το εξής: Ποιος κυβερνά αυτόν τον τόπο; Υπάρχει Κυβέρνηση;
 Αυτές οι πρακτικές, λοιπόν, είναι πρακτικές εντυπωσιασμού -περικοπή δαπανών- και  γίνονται για την κοινή γνώμη. Η Κυβέρνηση δείχνει μια απαξίωση σε αυτό που πιστεύει στην Κοινοβουλευτική Δημοκρατία με ένα Κοινοβούλιο, όπως σας προανέφερα και για τους λόγους που σας προανέφερα, σε ένα ρόλο εικονικό που καλείται να επικυρώσει τα προαποφασισμένα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Τελειώνω ποιητικά και απαντώ στην κ. Αλεξοπούλου που έκλεισε και αυτή ποιητικά.</Speech> 
<Speech><Parlmember>ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ</Parlmember>: Ασημακοπούλου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, παρακαλώ, κύριε Παπά, καθώς και τους υπολοίπους.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Περιμένει η κ. Ασημακοπούλου να ακούσει το ποιητικό.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Ασημακοπούλου.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ασημακοπούλου, το είπαμε.</Speech> 
<Speech><Parlmember>ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ</Parlmember>: Αφού με ξέρετε, κύριε Παππά.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Σας ξέρω, γλώσσα λανθάνουσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μη διακόπτετε.
 Τελειώνετε, κύριε Παππά, αν έχετε την καλοσύνη.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Είπε, λοιπόν, ότι το σκοτάδι δεν το καταριέσαι. Το σκοτάδι της τροϊκανής κυβέρνησης θα σβήσει μόνο με μια φωτεινή ανοιξιάτικη αυγή. Ο χειμώνας που μας φέρνει εβδομήντα χρόνια πίσω θα σβήσει με μια φωτεινή ανοιξιάτικη αυγή και αυτή η αυγή λέγεται Χρυσή Αυγή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε πάρα πολύ.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Και εγώ σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Παππά.
Το λόγο έχει ο κ. Σπύρος Χαλβατζής, Κοινοβουλευτικός Εκπρόσωπος του ΚΚΕ, για δώδεκα λεπτά.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Υπάρχουν θέματα ουσίας που δεν συζητιούνται, δεν αναδεικνύονται, δεν προβάλλονται. Υπάρχουν άλλα που υπερπροβάλονται, όπως είναι οι περικοπές τις οποίες συζητάμε σήμερα με το νομοσχέδιο. 
Υπάρχουν προβλήματα που βασανίζουν, που τυραννούν τους εργάτες, όλους τους εργαζόμενους, τους νέους. Μόνιμη φροντίδα και των προηγούμενων κυβερνήσεων της Νέας Δημοκρατίας και τους ΠΑΣΟΚ και της σημερινής συγκυβέρνησης Νέας Δημοκρατίας, ΠΑΣΟΚ και ΔΗΜΑΡ, είναι με τα μέτρα που λαμβάνονται να συνεχίζεται ο βασανισμός των εργαζομένων γιατί κόβετε μισθούς, συντάξεις, κοινωνικές παροχές, καταργήσατε οκτάωρο, πενθήμερο, σαραντάωρο, συλλογικές συμβάσεις, κοινωνική ασφάλιση. Ακρωτηριάζετε δικαιώματα. 
Κύριε Υπουργέ, βλέπετε συνεχώς νούμερα και έτσι χάνεται η πραγματικότητα. Η πραγματικότητα είναι ότι υπάρχουν άνθρωποι που η πολιτική σας, η πολιτική της Ευρωπαϊκής Ένωσης των μονοπωλίων –και δεν θα πάψουμε να το υπερτονίζουμε- με τα ταξικά μέτρα που παίρνετε εξαθλιώνει μαζικά τους εργαζόμενους. Και η βαθιά καπιταλιστική οικονομική κρίση ρίχνει στο περιθώριο συνεχώς, καθημερινά χιλιάδες εργαζόμενους, μικρούς αγρότες, επαγγελματοβιοτέχνες, αυτοαπασχολούμενους.
Αλήθεια, πιστεύει κανένας ότι με το σημερινό νομοσχέδιο, με τις κάποιες περικοπές σε Υπουργούς, στον Πρωθυπουργό κ.λπ., θα βοηθηθεί ο εργαζόμενος και ο άνεργος; Θα λιγοστέψουν τα βάσανα των εργαζομένων; Θα βελτιωθεί η κατάσταση που σε πάρα πολλές περιπτώσεις είναι άθλια στα δημόσια νοσοκομεία; Θα αλλάξει κάτι στον τομέα της κοινωνικής ασφάλισης, εκεί όπου κατακρεουργούνται δικαιώματα και κατακτήσεις των εργαζομένων; Θα λειτουργήσουν καλύτερα τα σχολειά και οι βρεφονηπιακοί σταθμοί, ειδικά τώρα που αυξάνονται τα όρια ηλικίας παραμονής των εργαζομένων στην εργασία, θα βελτιωθεί κάτι απ’ αυτές τις περικοπές; 
Γι’ αυτό λέμε ότι υπερπροβάλλονται διάφορες παρεμβάσεις εντυπωσιασμού για να κρυφτεί ή να συσκοτιστεί η σκληρή, η μαύρη πραγματικότητα που είναι συνέχεια της ταξικής πολιτικής την οποία εφαρμόζετε και σήμερα, όπως εφάρμοζαν και όλες οι προηγούμενες κυβερνήσεις, πολιτική σε βάρος των εργαζομένων, συνειδητή, ταξική επιλογή. Και όχι μόνο αυτό.
Η προπαγάνδα απέναντι στους εργαζόμενους έχει συγκεκριμένους στόχους. Το λένε ήδη. Δεν βλέπετε; Τι διαμαρτύρεστε; Εδώ κόβετε ο μισθός από τον Πρωθυπουργό, από τον Πρόεδρο της Δημοκρατίας. Δουλεύετε και μη μιλάτε. Αυτή είναι η λογική σας. Και εκεί κινείται και η προπαγάνδα μας. Δεν είναι μόνο αντιλαϊκή και αντεργατική η πολιτική σας. Κάποιες φορές και μέσα από τις συζητήσεις μας και εδώ στην Αίθουσα επιχειρείτε να εξωραϊστούν πρόσωπα, φορείς και καταστάσεις. Αναπτύσσονται και ιδεολογικές απόψεις και σωστό είναι να αναπτύσσονται ιδεολογικές απόψεις. Λόγου χάριν, ο κ. Γεωργιάδης που αναδεικνύεται σε ιδεολογικό εκπρόσωπο της Νέας Δημοκρατίας μίλησε για πάρα πολλά. Μίλησε για τα Liberty . 
Ήθελα να υπενθυμίσω ορισμένα πράγματα. Τι ήταν τα liberty; Ένας τύπος πλοίου φορτηγού, περίπου δέκα χιλιάδων τόνων. Αυτά είχαν χτιστεί στις Ηνωμένες Πολιτείες για τις ανάγκες του Β΄ Παγκοσμίου Πολέμου. Οι Ηνωμένες Πολιτείες σαν κάποια αποζημίωση τα δώρισαν στο ελληνικό κράτος. Κάποιες δεκάδες πλοία Liberty στην ουσία δωρίστηκαν στους εφοπλιστές, κυρίως σε ανθρώπους οι οποίοι βρίσκονταν κοντά στους τότε κρατούντες, κοντά στους τότε Υπουργούς. 
Και να θυμίσουμε εδώ ότι υπήρξαν αντιδράσεις και επιστολές από εφοπλιστές που δεν είχαν πάρει μέρος σε αυτό το φαγοπότι.
Ποιος ωφελήθηκε, κύριε Γεωργιάδη από τα Liberty; Δεν ωφελήθηκε ο Έλληνας εργαζόμενος, ο Έλληνας εργάτης, αυτός ο ναυτεργάτης ο οποίος θαλασσοπνίχτηκε στο Β΄ Παγκόσμιο Πόλεμο όταν η ΟΕΝΟ με τον Αντώνη Αμπατιέλο, το Βασίλη Μπεκάκο και άλλους πρωτοπόρους ναυτεργάτες αγωνιστές, κομμουνιστές κράτησαν τα καράβια εν κινήσει και συνέβαλαν αποφασιστικά στον αγώνα της θάλασσας ενάντια στους φασίστες κατακτητές. Ωφελήθηκαν οι εφοπλιστές και δημιουργήθηκαν και τότε νέα τζάκια. 
Αυτό το σημειώνουμε γιατί και σήμερα γίνεται λεηλασία της δημόσιας περιουσίας, της περιουσίας του ελληνικού λαού. Και στο νομοσχέδιο αναφέρονται ζητήματα για τα λιμάνια και πώς εξωραΐζονται και τώρα τα λιμάνια για να παραδοθούν στους ιδιώτες και αυτό το πράγμα γίνεται με ευθύνη της συγκυβέρνησης της Νέας Δημοκρατίας, του ΠΑΣΟΚ και της ΔΗΜΑΡ. 
Μίλησε ακόμα για το Νηογνώμονα των ΗΠΑ. Τον εμφάνισε ως έναν μη κερδοσκοπικό οργανισμό, ο οποίος θα ερχόταν εδώ να δαπανήσει χρήματα, να ανακαινίσει το κτήριο της Ναυτικής Σχολής στη Μηχανιώνα και αυτό –λέει- χωρίς κανένα όφελος. Μα, υπάρχουν ακόμα αφελείς; Και η πολιτική υποκρισία έχει όρια. Ο αμερικάνικος Νηογνώμονας είχε και έχει συμφέροντα στην Ελλάδα. Η Ελλάδα είναι από τις μεγαλύτερες ναυτικές δυνάμεις στον κόσμο. Έχει άμεσα και έμμεσα και μακροπρόθεσμα συμφέροντα και ενδεχομένως στη βάση αυτής της αντίληψης να έκανε την πρότασή του.
Στο σχολιασμό της τοποθέτησης του εισηγητή μας για τη «ΝΕΡΑΪΔΑ» του Λάτση διαστρέβλωσε ο κ. Γεωργιάδης συνειδητά τα όσα είπε ο σύντροφος Νίκος Καραθανασόπουλος και ταυτόχρονα έπλεξε το εγκώμιο του Λάτση. Δικαίωμά του. Υπάρχουν πολλές και σκοτεινές πλευρές στη δράση του, αλλά αυτό δεν είναι το ζητούμενο στη σημερινή συζήτηση. Η ουσία βρίσκεται στο ότι το ελληνικό κράτος ξοδεύει χρήματα του ελληνικού λαού ουσιαστικά για τη λειτουργία της «ΝΕΡΑΪΔΑΣ» σαν μουσείο και ταυτόχρονα αυτή η ίδια η λειτουργία αυτού του μουσείου θα εξωραΐσει εσαεί τη συνολική δράση του Λάτση και οι νεκροί που εξαϋλώθηκαν στις επιχειρήσεις του νομίζει ότι θα ξεχαστούν.
Υπάρχουν πάντως λεκτικοί ακροβατισμοί που ούτε λίγο ούτε πολύ, πολύ συχνά φτάνουν να συνιστούν πολιτική προβοκάτσια. Δεν είναι μόνο λεκτικό αυτό το οποίο έχει αναφερθεί αρκετές φορές, αλλά είναι ουσιαστικό: Το Κομμουνιστικό Κόμμα Ελλάδας το χωρίζει άβυσσος από τη Χρυσή Αυγή. Εσείς έχετε πραγματικά συναινέσει, έχετε βοηθήσει, έχετε συγγένεια. Και η παράταξη της Νέας Δημοκρατίας, αλλά και η συγκυβέρνηση, χρησιμοποιεί τη Χρυσή Αυγή σαν το μακρύ χέρι του κράτους σήμερα ενάντια στους μετανάστες, αύριο ενάντια στο εργατικό κίνημα. Αυτή είναι η πραγματικότητα. Και η εξίσωση που συχνά επιχειρείται σ’ αυτή την Αίθουσα είναι και αντιεπιστημονική και ανιστόρητη. 
Ασφαλώς και δεν είναι προσωπική επιλογή κανενός, είναι πολιτικές όλες οι επιλογές. Κινείται σε αυτήν τη λογική, η οποία αναπτύχθηκε στο Συμβούλιο της Ευρώπης, πολιτική η οποία πάει να γίνει κυρίαρχη στην Ευρωπαϊκή Ένωση. Ήδη σε ορισμένα κράτη της είναι κυρίαρχη αυτή η πολιτική: εκεί που αλλάζουν τις έννοιες των λέξεων και επιχειρούν να ξαναγράψουν την ιστορία εξισώνοντας το φασισμό με τον κομμουνισμό. Για τη συντριβή του φασισμού και του ναζισμού στο Β΄ Παγκόσμιο Πόλεμο η συμβολή των κομμουνιστών σε όλη την Ευρώπη ήταν καθοριστική. Ειδικά στη χώρα μας μέσα από τις γραμμές της εαμικής αντίστασης αυτή η συμβολή ήταν πραγματικά καθοριστική.
Και βέβαια μια ιστορία που έχει γραφτεί με το αίμα των λαών δεν θα μπορέσει κανείς όσο και αν προσπαθήσει, να την ξαναγράψει με μελάνι.
Για το νομοσχέδιο μας ρωτήσατε: Δεν χρειάζονται αυτές οι περικοπές και οι μειώσεις; Δεν υπάρχει αντίρρηση. Γιατί όμως γίνονται; Γίνονται για το θεαθήναι. Δεν λύνουν κάποιο πρόβλημα και όλα αυτά τα εκμεταλλεύεστε για αποπροσανατολισμό. 
Να σας θυμίσω. Εμείς ζητήσαμε καταθέτοντας πρόταση νόμου να καταργηθεί το μνημόνιο. Ζητήσαμε την κατάργηση της βουλευτικής σύνταξης. Ζητήσαμε την ονομαστικοποίηση των μετοχών των ανωνύμων εταιρειών στο «πόθεν έσχες». Παλεύουμε για την άρση του τραπεζικού, εμπορικού και φορολογικού απορρήτου. Διεκδικούμε τη φορολόγηση του μεγάλου κεφαλαίου στο 45%, όπως ήταν παλαιότερα. Το μείωσε το ΠΑΣΟΚ στο 35%, λίγο μετά πήγε παρακάτω. Η Νέα Δημοκρατία το έφερε στο 25%, τώρα είναι περίπου στο 20%. Και υπάρχουν συνεχείς φοροαπαλλαγές στο μεγάλο κεφάλαιο και ειδικότερα στο εφοπλιστικό κεφάλαιο, μια που γίνεται λόγος και για τα λιμάνια και είναι ο Υπουργός Ναυτιλίας εδώ. Και βεβαίως συνεχίζετε να ξεζουμίζετε τους εργάτες και όλους τους εργαζόμενους.
Σε όλα αυτά τα πολύ ουσιαστικά ζητήματα εσείς όλοι κωφεύετε. Συνεπώς γιατί να ψηφίσουμε το νομοσχέδιο; Για να συμβάλλουμε και εμείς στον αποπροσανατολισμό των εργαζομένων; Εμείς αντιπαλεύουμε τη συνολική πολιτική της συγκυβέρνησης της Νέας Δημοκρατίας, του ΠΑΣΟΚ και της ΔΗΜΑΡ. Αντιπαλεύουμε τις διαχειριστικές λογικές. Διαχειριστικές λογικές ακούστηκαν από παντού. Διαχειριστικές λογικές ανέπτυξε πάρα πολλές και ο εκπρόσωπος της ΔΗΜΑΡ. Και πραγματικά πουλάτε σήμερα την περιουσία, πουλάτε τα ακίνητα του δημοσίου μπιρ παρά και στην Ελλάδα και στο εξωτερικό και θα νοικιάσετε αυτά που θα πουλήσετε και ουσιαστικά θα κάνουν απόσβεση αυτοί που θα τα αγοράσουν μέσα σε μια πενταετία. Αυτή είναι η πραγματικότητα.
Πάντως εμείς, κύριε Πρόεδρε, το είπαμε και το ξαναλέμε. Παλεύουμε συνολικά ενάντια σε αυτή την πολιτική της Ευρωπαϊκής Ένωσης και των μονοπωλίων και θέλουμε να δημιουργηθούν όροι, συνθήκες και προϋποθέσεις για την ανατροπή αυτής της πολιτικής.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Χαλβατζή.
Κύριοι συνάδελφοι, τελείωσαν οι Κοινοβουλευτικοί Εκπρόσωποι. 
Θα δώσω ευθύς το λόγο στον κύριο Υπουργό Ναυτιλίας. Θα ήθελα να παρακαλέσω, επειδή έχουν μείνει ακόμα δέκα ομιλητές για να πρωτολογήσουν και η ώρα είναι σχεδόν 23.30΄, να τηρείται ο χρόνος ακριβώς των επτά λεπτών. Παράκληση γιατί είμαστε όλοι κουρασμένοι και καταλαβαίνετε ότι αν πάμε και πέρα από τη 01.00΄, δεν ξέρω και αν μπορούμε να συνεχίσουμε. 
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Κυρίες και κύριοι συνάδελφοι, θα ήθελα να κάνω δυο σχόλια. Το ένα αφορά στο πλωτό μουσείο «ΝΕΡΑΪΔΑ» και το δεύτερο στο τέλος πλου και παραμονής για τα σκάφη αναψυχής.
Θα ήθελα να ρωτήσω το Σώμα: Σε ποια κατηγορία άραγε ανήκει το πλωτό μουσείο «ΝΕΡΑΪΔΑ» ως προς τη φορολογική του αντιμετώπιση; Ας πάρουμε για παράδειγμα το ν.27 του 1975. Είναι φορτηγό; Είναι επιβατηγό; Είναι σκάφος αναψυχής; Είναι τουριστικό πλοίο; 
Ας πούμε ότι είναι φορτηγό. Θα μπορούσε με βάση την ηλικία του –είναι άνω των τριάντα ετών- και τη χωρητικότητά του –είναι κάτω από πεντακόσιους κόρους- να φορολογηθεί. Το ύψος της φορολόγησης θα ήταν 700 δολάρια τα χρόνο. Με βάση το άρθρο 5 του ν.27/75 το πλοίο, εφόσον παραμένει για κάποιο χρονικό διάστημα στα λιμάνια, μπορεί να τύχει έκπτωσης. 
Με την έκπτωση αυτή η φορολογία στο τέλος θα ανέρχεται σε 200 ευρώ το χρόνο, δηλαδή, σε 50 λεπτά την ημέρα.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τόσα πολλά!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μη διακόπτετε, παρακαλώ, κύριε συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Το κράτος θα εισπράξει ΦΠΑ από τον εκτελωνισμό, θα εισπράξει ειδικό φόρο κατανάλωσης από τα καύσιμα και βεβαίως από τα αναλώσιμα επί του πλοίου. Βγάλτε τα συμπεράσματά σας. 
Έρχομαι στο θέμα του τέλους πλου και παραμονής σκαφών αναψυχής.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι ναυτιλιακά αυτά τώρα!</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Σας παρακαλώ, κύριε συνάδελφε, μην με διακόπτετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, εσείς τώρα παλαιός, έμπειρος επιτρέπεται να διακόπτετε; Παρακαλώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Έγινε συζήτηση και στην επιτροπή και στην Ολομέλεια γι’ αυτό το θέμα. Αυτή η ρύθμιση θα ξανακατατεθεί στη Βουλή. Θα σας εξηγήσω για ποιους λόγους αποσύρεται σήμερα, το τέλος πλου και παραμονής.
Ο αρμόδιος Αναπληρωτής Υπουργός κ. Σταϊκούρας σας έδωσε αναλυτικά στοιχεία για την ταμειακή απόδοση των υφιστάμενων φορολογικών ρυθμίσεων έναντι της προϋπολογισθείσας απόδοσης. Όπως καταλάβατε όλοι, ήταν μηδαμινή. Αυτοί που το σκέφτηκαν απέτυχαν στην πράξη. Δεν συγκεντρώθηκαν έσοδα. Αντίθετα, απομακρύνθηκαν σκάφη αναψυχής από τη χώρα είτε άλλαξαν σημαία είτε πήγαν σε άλλες χώρες: Τουρκία, Μαυροβούνιο, Ιταλία και άλλες ανταγωνίστριες χώρες. 
Ο θαλάσσιος τουρισμός, κυρίες και κύριοι συνάδελφοι, είναι ένα αδιαμφισβήτητο συγκριτικό πλεονέκτημα της χώρας μας. Το επιχείρημα ήταν ότι το Γενικό Λογιστήριο δεν είχε ποσοτικοποιήσει τα στοιχεία. Σας δώσαμε ποσοτικοποιημένα στοιχεία για τη φορολογική απόδοση και επιμένουμε ότι είναι μια σωστή ρύθμιση. Θέλω όμως να ρωτήσω τους συναδέλφους που ζήτησαν την απόσυρσή της και έκαναν αυτήν την κριτική: Αναλαμβάνουν, άραγε, την ευθύνη, δεδομένου ότι η τουριστική περίοδος λήγει σε λίγες μέρες για το ενδεχόμενο όσοι διαθέτουν σκάφη αναψυχής -Έλληνες, ξένοι, ανεξαρτήτως σημαίας- να πάρουν την απόφαση να φύγουν από τη χώρα; Πόσες θέσεις εργασίας, αλήθεια, θα μπορούσαν να διατηρηθούν ή πόσες άλλες θα μπορούσαν να δημιουργηθούν, αν πέρναγε αυτή η ρύθμιση; Εγώ δέχομαι ότι η έκθεση του Γενικού Λογιστηρίου του Κράτους δεν ήταν ποσοτικοποιημένη και αυτός είναι ο μόνος λόγος για τον οποίο την αποσύρω. Ωστόσο, θέλω να σας δώσω μερικά στοιχεία. Αντίστοιχες αποσύρσεις ρυθμίσεων έκανε η Ισπανία και το Γιβραλτάρ με τεράστια επιτυχία. Θα καταθέσω τις σχετικές δημοσιεύσεις στο «WORLD NEWS» για τα Πρακτικά. 
(Στο σημείο αυτό ο Υπουργός Ναυτιλίας και Αιγαίου κ. Κωνσταντίνος Μουσουρούλης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Θέλω, επίσης, να πω ότι ο φόρος αυτός που είχε θεσπιστεί απεδείχθη καταστροφικός για πάρα πολλές επιχειρήσεις της χώρας μας. Στην πράξη χάθηκαν ήδη θέσεις εργασίας χωρίς να έχουν αποδοθεί τα αναμενόμενα έσοδα. Σας είπε ο κ. Σταϊκούρας ότι μιλάμε για 8.853 ευρώ που εισπράχθηκαν το 2009, 33.600 ευρώ το 2010, 1.359 το 2011 και μέχρι στιγμής 900 ευρώ το 2012. Το ελληνικό δημόσιο, λοιπόν, έχει μία σημαντική απώλεια εσόδων, πέρα από τις θέσεις εργασίας. Επίσης, να τονίσω ότι σήμερα η χώρα μας έχει το μεγαλύτερο ποσοστό φορολόγησης σκαφών αναψυχής - 33%- σε σχέση με τις ανταγωνίστριες χώρες, γι’ αυτό άλλωστε αντίστοιχες χώρες, όπως η Ισπανία και το Γιβραλτάρ που σας είπα, διόρθωσαν αυτήν τη ρύθμιση. 
Εμείς θεωρούμε ότι ένα ενιαίο τέλος πλου και παραμονής είναι αυτή τη στιγμή η μόνη ενδεδειγμένη μέθοδος για να διατηρήσουμε τις θέσεις εργασίας που υπάρχουν, να τις ενισχύσουμε και να προσελκύσουμε σκάφη αναψυχής στη χώρα μας. Αυτός είναι και ο λόγος για τον οποίο θα καταθέσουμε σύντομα αυτοτελώς τη ρύθμιση. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.
Το λόγο έχει ο κ. Λαφαζάνης, για να απαντήσει στα λεχθέντα από τον κύριο Υπουργό, για δύο λεπτά.
Αν ζητήσει το λόγο και κάποιος άλλος Κοινοβουλευτικός Εκπρόσωπος, θα έχει την ίδια μεταχείριση.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι προφανές νομίζω ότι έχουμε μία ακόμα άτακτη οπισθοχώρηση της Κυβέρνησης κάτω από την κατακραυγή της Αντιπολίτευσης και κάτω από την πίεση της προχειρότητας, της ανεδαφικότητας και του αλαλούμ που επικρατεί μέσα στην Κυβέρνηση και στις δημόσιες υπηρεσίες. 
Η ρύθμιση που φέρατε ήταν σκανδαλώδης. Την φέρατε παραβιάζοντας τον Κανονισμό, παραβιάζοντας και το Σύνταγμα. Γι’ αυτό είπαμε ότι θα καταθέταμε αύριο ένσταση αντισυνταγματικότητας για τη συγκεκριμένη ρύθμιση. 
Πέραν αυτών, ακούσαμε και το εξής πρωτοφανές, κύριε Πρόεδρε. Είπατε ότι υπήρχε ένας φόρος πολυτελείας για τα σκάφη αναψυχής από τον οποίο μαζεύατε ψιχία. Δεν μας είπατε γιατί συνέβαινε αυτό. Γιατί δεν εισπράττονταν ο φόρος; Δεν μας το είπατε αυτό.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Έφυγαν τα πλοία.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν μας το είπατε αυτό.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Άλλαξαν σημαία.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν μας το είπατε αυτό.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Το είπα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και τώρα μας λέτε ότι με το νέο φόρο που θα επιβάλλατε …</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Τέλος. Έχει διαφορά.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το τέλος, αν το θέλετε. Λεφτά θα παίρνατε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, θα απευθύνεστε στο Προεδρείο και όχι στον Υπουργό, αφού μιλάτε από τη θέση σας.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με το τέλος θα έχετε μεγαλύτερες εισπράξεις. Πώς είναι δυνατόν, λοιπόν, να μη φεύγουν τα σκάφη αναψυχής, όπως λέτε με τη δική σας επιχειρηματολογία, όταν θα εισπράττετε περισσότερα διά του τέλους και φεύγουν τώρα που δεν πληρώνουν τίποτα, που πληρώνουν ψιχία με το φόρο πολυτελείας που μας λέτε; Αυτές οι λογικές δεν αντέχουν ούτε σε μικρά παιδιά. 
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Επιτέλους, πρέπει να καταλάβετε ότι αυτοί που έχουν σκάφη αναψυχής είτε είναι στην Ελλάδα είτε από το εξωτερικό είτε τα κρύβουν και τα εμφανίζουν ως επαγγελματικά, θα πρέπει να καταβάλουν κάτι στο ελληνικό δημόσιο. Αυτό δεν το έχετε καταφέρει μέχρι τώρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μέχρι τώρα αυτοί που πληρώνουν τη νύφη είναι οι άνεργοι, τους οποίους δυστυχώς φορολογείτε και πάτε να μηδενίσετε σχεδόν το αφορολόγητο, είναι αυτοί που πληρώνουν φόρους, είναι δηλαδή οι φτωχοί, οι μισθωτοί, τα συνήθη υποζύγια, τα οποία έχετε λεηλατήσει. Κάποτε, όμως, πρέπει να πληρώσουν και αυτοί που κατέχουν, αυτοί που και έχουν και κατέχουν. 
Αυτή την ώρα αυτό που μας λέτε είναι ότι έχουμε ένα κράτος το οποίο αφήνει στο απυρόβλητο τα σκάφη αναψυχής. Παίρνει ψιχία και φέρνετε διατάξεις αυτή τη στιγμή που επιδεινώνουν ακόμη περισσότερο αυτή την κατάσταση. 
Εμείς πάντως χαιρόμαστε διότι για δεύτερη φορά με την πίεση της Αντιπολίτευσης έχουμε άτακτη οπισθοχώρηση της Κυβέρνησης. Η πρώτη έγινε με τη «SIEMENS» με την απόσυρση αυτής της επαίσχυντης …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: … και η δεύτερη είναι τώρα με την απόσυρση της απαράδεκτης και αντισυνταγματικής τροπολογίας.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Θα το ξαναφέρουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Βορίδης, Κοινοβουλευτικός Εκπρόσωπος της Νέας Δημοκρατίας για δυο λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε. 
Πριν αλέκτορα φωνήσαι τρις…, εις επίρρωσιν των όσων έλεγα, έχουμε εδώ για μια ακόμη φορά την ίδια ακριβώς συμπεριφορά. Από τη μια μεριά διαμαρτύρεται ο ΣΥΡΙΖΑ γιατί δεν υπάρχει σεβασμός στο Κοινοβούλιο, στην κοινοβουλευτική διαδικασία, στην κοινοβουλευτική τάξη, στον Κανονισμό. Λέει ορισμένα πράγματα, υπάρχουν αιτιάσεις. Ποιες είναι οι μείζονες αιτιάσεις που ακούστηκαν εδώ; Όχι βέβαια αυτά τα περί αντισυνταγματικότητας -γιατί είπαμε ότι αυτά δεν έχουν βάση- ούτε βεβαίως η ουσιαστική κριτική …</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν έχουν;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν έχουν βάση. Τι να κάνουμε! Έχετε κάνει την αίτηση αντισυνταγματικότητας τρεις φορές. Μπορείτε να την κάνετε πενήντα τρεις! Έχει αποφανθεί το Σώμα, θα αποφανθεί όσες φορές πρέπει.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να ξαναπάτε στη Νομική.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ μπορεί να χρειάζεται να ξαναπάω στη Νομική, εσείς ξεκινήστε να πηγαίνετε, γιατί εγώ την τέλειωσα κατ’ αρχάς. Και εν πάση περιπτώσει, δικηγορώ …</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Διά εγέρσεως …</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: …άρα, προτού ελέγξετε εσείς τη νομική μου γνώση, έχετε μια προϋπηρεσία να τελειώσετε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αλλάξατε τον Κανονισμό. Υπάρχουν ρητές διατάξεις …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πολύ, κύριε Λαφαζάνη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ βλέπετε, κύριε Λαφαζάνη, δεν έχω την έπαρση του αδαούς, εγώ δεν λέω ότι τα ξέρω όλα. Υποστηρίζω μια άποψη. Όταν όμως εσείς μηδενίζετε τη δική μου και μάλιστα από μια σκοπιά επαΐοντος …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Βορίδη, θα απευθύνεστε στο Προεδρείο για να μη δημιουργούνται αυτές…</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν τις προξενώ εγώ, όμως.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έκανα την παρατήρηση στον κ. Λαφαζάνη. Να σταματήσουμε όμως εδώ.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Η Κυβέρνηση, λοιπόν, φερόμενη υπεύθυνα –όχι γιατί βεβαίως συμμερίζεται τέτοιου είδους αιτιάσεις, αλλά γιατί στην πραγματικότητα χρειάζεται μία περαιτέρω εξειδίκευση από το Γενικό Λογιστήριο του Κράτους, η οποία δεν υπάρχει και την οποία θέλουμε να δούμε- έρχεται και αποσύρει μία διάταξη. Αντί να επικροτήσει το κοινοβουλευτικό ήθος της Κυβερνήσεως η Αντιπολίτευση, έρχεται και λέει για άτακτη υποχώρηση. 
Άρα, το πολιτικό μήνυμα, κύριε Πρόεδρε, ποιο είναι; Ότι ενθαρρύνει ουσιαστικά η Αξιωματική Αντιπολίτευση την Κυβέρνηση να μην ακούει το Κοινοβούλιο, διότι εάν ακούσει το Κοινοβούλιο εν συνεχεία αυτό ερμηνεύεται ως άτακτη υποχώρηση.
Τι από τα δύο θέλετε; Να το ακούει το Κοινοβούλιο η Κυβέρνηση ή να μην το ακούει το Κοινοβούλιο η Κυβέρνηση, διότι δεν σας βρίσκουμε πουθενά.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, να πω μία φράση.</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Κύριε Πρόεδρε, υπάρχουν ομιλητές στον κατάλογο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Μαριάς.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, αλλά δεν μπορείτε να παραβιάζετε τον Κανονισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν παραβιάζεται κανένας Κανονισμός.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δείτε τον Κανονισμό ξανά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, παρακαλώ!
(Θόρυβος στην Αίθουσα)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, έχω πει το όνομά σας απόψε τόσες πολλές φορές που αρχίζει να μου γίνεται συνήθεια να το επαναλαμβάνω συνέχεια. Παρακαλώ!
Ορίστε, κύριε Μαριά, έχετε το λόγο.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Απλά μία παράκληση προς το Προεδρείο να μηδενίσει το χρόνο για να ξεκινήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε δίκιο.
Παρακαλώ, συνεχίστε.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, είχαμε θέσει εξαρχής την αντίθεση μας και την εκφράσαμε για τις δύο τροπολογίες, οι οποίες εμφανίστηκαν ξαφνικά. Είχαμε εξηγήσει τους λόγους και είχαμε πει ότι θα έπρεπε να έρθουν με άλλη διαδικασία, να δοθεί η ευκαιρία στους φορείς να τοποθετηθούν.
Η Κυβέρνηση, διότι άκουσα τις αιτιάσεις του Κοινοβουλευτικού Εκπροσώπου της Νέας Δημοκρατίας περί ήθους κ.λπ., δεν δέχθηκε τις ενστάσεις που εκφράσαμε από την πρώτη στιγμή. Απλά όταν είδε ότι υπάρχει σύσσωμη ή μεγάλος αριθμός Βουλευτών που αντιδρά σε αυτήν τη διαδικασία ακόμη και από τη Νέα Δημοκρατία και όταν είδε επίσης, ότι υπάρχει αντίδραση και από τη ΔΗΜΑΡ, ξαφνικά έρχεται και παίρνει πίσω τη μία τροπολογία και απ’ ό,τι φαίνεται θα πάρει αύριο πίσω και την άλλη τροπολογία, διότι δεν θέλει να έχει ρήγματα στην τρικομματική Κυβέρνηση. Αυτό είναι το μυστικό.
Η ίδια, όμως, η Κυβέρνηση πρέπει να καταλάβει ότι όσον αφορά τους Ανεξάρτητους Έλληνες δεν πρόκειται να δεχθούμε να καταστρατηγείται ο Κανονισμός, να μην τηρούνται οι διαδικασίες, να μη δίνονται οι ευκαιρίες στους φορείς να έρθουν στις επιτροπές να τοποθετηθούν, αλλά βεβαίως και στους Βουλευτές. Αυτό να είναι ξεκάθαρο. Είναι η δεύτερη φορά που υποχωρεί η Κυβέρνηση, διότι θεωρούμε ότι εδώ υπάρχει αντίσταση από τους ίδιους τους Βουλευτές και φυσικά και από τη δική μας πλευρά, την πλευρά των Ανεξαρτήτων Ελλήνων.
Το θεωρούμε άτακτη υποχώρηση και ταυτόχρονα προχειρολογία. Και θα πρέπει να προετοιμάζεστε σωστά. Και προβλέπω ότι αύριο πριν τεθεί σε ψηφοφορία η ένσταση που έχει υποβάλλει ο ΣΥΡΙΖΑ, θα την αποσύρει. Αντί, λοιπόν, να μας ταλαιπωρεί, αντί να τρώμε πολύ ώρα επί της διαδικασίας και να μην μπαίνουμε στην ουσία, καλό θα είναι να μην ξαναεπιχειρήσει τέτοιες προσπάθειες συνολικά η Κυβέρνηση και να είναι ένα μάθημα το οποίο πρέπει να το πάρει και θα το πάρει όχι μόνο από εμάς της Αντιπολίτευσης, αλλά απ’ ό,τι φαίνεται το παίρνει και από πολλούς Βουλευτές της Συμπολίτευσης.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και εμείς ευχαριστούμε.
Επανερχόμαστε στον κατάλογο των ομιλητών. 
Το λόγο έχει ο κ. Κωνσταντίνος Δερμιτζάκης για επτά λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ</Parlmember>: Κύριε Πρόεδρε, κυρίες και κύριοι Βουλευτές, δεν το συνηθίζω, δεν μου αρέσει, αλλά θα κάνω μια αναφορά σε όσα ελέχθησαν από τον κ. Βορίδη, ο οποίος όντως με την ξεχωριστή ρητορική δεινότητα που τον διακρίνει επιτέθηκε στην Αντιπολίτευση, λέγοντας απαξιωτικά και ισοπεδωτικά –έτσι τουλάχιστον το εισέπραξα εγώ- ότι δεν φέρνει προτάσεις και ότι δεν βλέπει τίποτα θετικό.
Βεβαίως, όση ρητορική δεινότητα και να διαθέτει κανείς, δεν μπορεί να διαστρεβλώσει την πραγματικότητα, η οποία είναι σκληρή και αδυσώπητη και τη βιώνει στο πετσί του ο ελληνικός λαός.
Και εν πάση περιπτώσει, τι προτάσεις θέλετε να ακούσετε; Για το τραπεζικό σύστημα, παραδείγματος χάριν, στην Επιτροπή Οικονομικών αλλά και στην Ολομέλεια υπήρξε ξεκάθαρη πρόταση από το ΣΥΡΙΖΑ για δημόσιο τραπεζικό πυλώνα που θα έχει παρεμβατικό ρόλο στην οικονομία, στην ανάπτυξη κ.λπ..
Εσείς σε μία βραδιά μέσα πουλήσατε την Αγροτική Τράπεζα, απαξιώσατε το Ταχυδρομικό Ταμιευτήριο για να το πουλήσετε πιθανόν την επόμενη εβδομάδα και οδηγείτε ένα λαό με τα νέα δυσβάστακτα μέτρα που έρχονται των 11,5 ή 13,5 δισεκατομμυρίων –κανείς δεν γνωρίζει πόσα θα είναι- στον όλεθρο.
Πραγματικά, θα βρεθούν ευκαιρίες αν θέλετε συναίνεση. Μπορείτε να ψηφίσετε το νόμο, ας πούμε, για τα υπερχρεωμένα νοικοκυριά ή για το φορολογικό νομοσχέδιο, που θα φέρουμε, που θα είναι πραγματικά δίκαιο.
Υπηρετείτε μία άλλη λογική και μία άλλη πολιτική, που εξυπηρετεί και υπακούει στα συμφέροντα των δανειστών και της τρόικας και οδηγεί την πατρίδα μας και το λαό μας στον αφανισμό. Εμείς αντιστεκόμαστε σ’ αυτήν την καθοδική πορεία. Προτείνουμε μία άλλη πολιτική μακριά από τα μνημόνια και τις εξαρτήσεις με γνώμονα αποκλειστικά το συμφέρον του λαού μας και των ασθενέστερων λαϊκών στρωμάτων.
Δεν μπορούν, λοιπόν, κύριε Βορίδη, να συναντηθούν οι πολιτικές μας και οι δρόμοι μας. Ακόμη και τις προτάσεις μας, που υπάρχουν, τις αρνείσθε.
Κύριοι Βουλευτές, αυτήν τη δύσκολη ώρα που περνάει η πατρίδα μας και ο λαός μας, δεχόμενος αυτήν την ανελέητη –όπως ανέφερα- επίθεση των νέων αντιλαϊκών οικονομικών μέτρων, παράλληλα με την επιχείρηση του γενικού ξεπουλήματος του εθνικού μας πλούτου, θα περίμενε κανείς ότι πίσω από τον ηχηρό τίτλο του παρόντος νομοσχεδίου: «Περιστολή δημοσίων δαπανών» θα περιέχονταν διατάξεις και άρθρα, που με γενναιότητα και δυναμισμό θα έβαζαν τάξη και θα νοικοκύρευαν πολλά από τα κακώς κείμενα, που αποτελούν πρόκληση για το λαό μας. 
Αν’ αυτού, όμως, βλέπουμε εντελώς επιδερμικά και ίσως για λόγους επικοινωνιακούς καθαρά, ώστε να περιοριστούν και οι αντιδράσεις του λαού που έρχονται, να ψηλαφίζεται απλώς αυτό το τεράστιο θέμα, χωρίς, βεβαίως, να δίνονται λύσεις και «ανάσες» που χρειάζεται η ελληνική οικονομία.
Η Κυβέρνηση αυτή δείχνει όντως αποφασιστικότητα και γενναιότητα όταν στοχοποιεί τα λαϊκά στρώματα, όταν επιλέγει τις εύκολες λύσεις, περιστέλλοντας γενναία τους μισθούς και τις συντάξεις. Όμως, όσον αφορά στην περιστολή των δαπανών δεν δείχνει το ίδιο σθένος.
Θέλω να κάνω ορισμένες αναφορές -τάχιστα, βέβαια, γιατί ο χρόνος είναι περιορισμένος- σε κάποια άρθρα και στο άρθρο 2, στο οποίο επιχειρείται η μείωση του μισθωμάτων που καταβάλλονται από το δημόσιο, πέρα από το ποσό της μείωσης των μισθωμάτων κατά ένα ποσοστό. Όπως αναφέρθηκε προηγουμένως, μπορούν και πρέπει, κατά τη γνώμη μου, να εξεταστούν λεπτομερώς οι αρχικές μισθώσεις των ακινήτων, διότι σύμφωνα και με πληροφορίες που υπάρχουν, πολλά κτήρια από αυτά ανήκουν σε γνωστούς επιχειρηματίες, σε τράπεζες, στην εκκλησία, σε κύκλους, δηλαδή, με τους οποίους δεν υπάρχει πολιτική βούληση από την Κυβέρνηση να συγκρουστεί εφόσον χρειαστεί.
Παράλληλα, μπορεί να γίνει η μέγιστη εξοικονόμηση των δημοσίων ακινήτων για μεγαλύτερη εξοικονόμηση πόρων. Θα ήθελα να προτείνω σ’ αυτό το σημείο αυτά τα κτήρια τα δημόσια να μπορούν να γίνουν ενεργειακά αυτόνομα με εγκαταστάσεις φωτοβολταϊκών.
Θα πω κι εγώ δύο κουβέντες για το άρθρο 4 και για την ίδρυση του πλωτού μουσείου «ΝΕΡΑΪΔΑ», γιατί ειλικρινά δεν έχω αντιληφθεί ακόμη τους λόγους για τους οποίους θα έπρεπε να δημιουργηθεί αυτό το μουσείο, που προβάλλει την ιστορία της οικογένειας Λάτση και του συγκεκριμένου πλοίου. 
Στην Ελλάδα, δυστυχώς, σπουδαίοι Έλληνες και ηρωικές μορφές, που έδωσαν τα πάντα στο βωμό της πατρίδας, έχουν μείνει στην αφάνεια και τα σπίτια τους, που έπρεπε να είναι κειμήλια εθνικά και ναοί της ιστορίας, είναι εγκαταλελειμμένα. Έχω ειλικρινά εύλογες απορίες γιατί αυτή η Κυβέρνηση ιδρύει αυτό το νομικό πρόσωπο ιδιωτικού δικαίου για να λειτουργήσει ένα πλωτό μουσείο, το οποίο δεν γνωρίζουμε κατ’ αρχάς αν τηρεί όλες τις προϋποθέσεις, ώστε να έχει αυτόν το χαρακτήρα. Είναι απαραίτητο να καθοριστούν λεπτομερώς ο τρόπος λειτουργίας του νομικού προσώπου όσον αφορά στη νηολόγηση και στη στελέχωση του πλοίου και στις δραστηριότητες που αφορούν στις συμπράξεις και στις συνεργασίες με φορείς του δημοσίου και του ιδιωτικού τομέα.
Επίσης, γίνεται αναφορά σε παροχές, χορηγίες, δωρεές κ.λπ. που αποτελούν έσοδα του μουσείου, που έχει έδρα, φανταστείτε, το Λιχτενστάιν, χωρίς να προσδιορίζεται, πώς αυτές θα ελέγχονται. 
Πρέπει ακόμα να προσδιοριστεί σε τι θα αφορούν οι φοροαπαλλαγές που ιδρύετε, αν αφορά το νομικό πρόσωπο αυτό που ιδρύετε ή αν αφορά και στα πρόσωπα που κάνουν τις δωρεές. 
Συμπερασματικά, για το συγκεκριμένο θέμα δεν έχει τελείως αποσαφηνιστεί και πιστεύουμε ότι εξυπηρετεί άλλες σκοπιμότητες, δηλαδή ότι θα αποτελέσει τελικά μία καινούργια επιχείρηση του ομίλου Λάτση η οποία δεν θα πληρώνει φόρους, δασμούς και εισφορές και γι’ αυτό δεν μπορούμε να το ψηφίσουμε. 
Εν κατακλείδι, κυρίες και κύριοι συνάδελφοι, παρ’ όλο που και σε αυτό το νομοσχέδιο συναντιούνται μεταξύ τους εντελώς άσχετα άρθρα, εμείς διακρίνουμε κάποια ελαχιστότατα ψήγματα προς τη σωστή κατεύθυνση της περιστολής δαπανών, όμως επαναλαμβάνω, ότι είναι τέτοιες οι ώρες και οι στιγμές που θα έπρεπε η ευθύνη και η γενναιότητα να είναι περίσσιες, οι τομές να είναι μεγάλες και τολμηρές, η πολιτική να χαρακτηρίζεται από περισσότερο θάρρος, θέληση, ακόμα και με σύγκρουση με συμφέροντα συγκεκριμένα και νοοτροπίες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Μισό λεπτό, κύριε Πρόεδρε και τελειώνω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, να τηρείται ακριβώς ο χρόνος από εδώ και πέρα.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ</Parlmember>: Τελειώνω, κύριε Πρόεδρε. 
Χρειάζεται κυρίες και κύριοι συνάδελφοι, βούληση πολιτική που δυστυχώς αυτή η Κυβέρνηση δεν διαθέτει, όπως δεν διαθέτει το σθένος και το ανάστημα να σταθεί σαν ίσος εταίρος απέναντι στους δανειστές και στα ευρωπαϊκά fora και να απαιτήσει και να διεκδικήσει τα δίκαια του λαού μας. Με τερτίπια επικοινωνιακά και πυροτεχνήματα, με ηχηρούς τίτλους, όπως επιχειρείτε με το παρόν νομοσχέδιο, δεν μπορείτε, κύριοι της Κυβέρνησης να ξεγελάσετε πλέον τον ελληνικό λαό, ούτε μπορείτε να κατευνάσετε τη λαϊκή οργή που ξεχειλίζει. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Ιωάννης Μιχελάκης για επτά λεπτά.</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember>: Ευχαριστώ, κύριε Πρόεδρε.
Στην Αίθουσα αυτή διαφωνούμε συχνά, τόσο για τους λόγους που βύθισαν τη χώρα μας στην κρίση όσο και για τους τρόπους εξόδου από αυτήν. Σχεδόν όλοι όμως συμφωνούμε στην επιτακτική ανάγκη να βάλουμε επιτέλους μία τάξη στην οικονομία μας και να νοικοκυρέψουμε το σπάταλο κράτος γιατί είμαι βέβαιος κανένας από εμάς δεν θα ήθελε να πάνε χαμένες οι μεγάλες και δυσβάσταχτες θυσίες του ελληνικού λαού. 
Αυτόν ακριβώς το σκοπό επιχειρεί να υπηρετήσει το υπό συζήτηση νομοσχέδιο του Υπουργείου Οικονομικών. Είναι μάλιστα ένα μικρό βήμα στο μακρύ και δύσκολο για την πάταξη της σπατάλης, τον εξορθολογισμό των δαπανών και τη δημοσιονομική εξυγίανση, ένα βήμα στα επιτακτικά αναγκαία. 
Να κάνω όμως εδώ μία παρένθεση. Ακούω συζητήσεις με το ερώτημα, αν θα πρέπει για παράδειγμα να απολύονται επίορκοι δημόσιοι υπάλληλοι. Μα, για όνομα του θεού, είναι δυνατόν να το σκεφτόμαστε ακόμα; Ποιος μπορεί να υποστηρίξει το αντίθετο; Ούτε ο πιο ακραίος κρατικιστής. 
Κυρίες και κύριοι συνάδελφοι, στο σχέδιο νόμου που συζητάμε προβλέπεται η περιστολή δημοσίων δαπανών μέσα από την απλοποίηση διαδικασιών, τον εκσυγχρονισμό ελεγκτικών μηχανισμών, τις συγχωνεύσεις επιτροπών και υπηρεσιών, την κατάργηση ειδικών γραμματειών και τη μείωση των εξόδων παράστασης κρατικών αξιωματούχων. Προβλέπονται ρυθμίσεις που προφανώς κινούνται προς τη σωστή κατεύθυνση, ρυθμίσεις που βάζουν τέλος σε χρόνιες παθογένειες. 
Με ανάλογο πνεύμα προβλέπεται και η μείωση μισθωμάτων που καταβάλουν οι φορείς του δημοσίου για μισθώσεις ακινήτων με βάση την ποσοστιαία κλίμακα ανάλογα με το ύψος του υφιστάμενου ενοικίου. Και αυτό ασφαλώς είναι επιβεβλημένο. Όμως την ίδια στιγμή μάς έρχεται στο νου ο απροσδιόριστος, αλλά σίγουρα ιδιαίτερα υψηλός αριθμός των δημοσίων κτηρίων, που παραμένουν άδεια και αναξιοποίητα, την ώρα που το κράτος δαπανά σε ετήσια βάση το υπέρογκο ποσό των 150 εκατομμυρίων ευρώ σε μισθώσεις ακινήτων για τη στέγαση δημοσίων υπηρεσιών. 
Ανάμεσα σε όλα αυτά είναι βέβαια και πολλά από τα ολυμπιακά ακίνητα, τα οποία χρυσοπληρώθηκαν από το υστέρημα του ελληνικού λαού και αντί να αξιοποιηθούν για την άθληση της νεολαίας και τη στέγαση των δημοσίων υπηρεσιών, αφέθηκαν να ρημάζουν και να εξελίσσονται σε εστίες μόλυνσης και αυτό την ώρα που στο Λονδίνο, ένα μόλις μήνα μετά το τέλος των αγώνων έχει ήδη αναλάβει δράση η κοινοπραξία μεταολυμπιακής αξιοποίησης των εκεί ολυμπιακών εγκαταστάσεων. 
Ένα κραυγαλέο παράδειγμα χαμένου εισοδήματος αποτελεί το κτήριο «Κεράνη» στη λεωφόρο Θηβών, το οποίο αν και στοίχησε στο δημόσιο περίπου 70 εκατομμύρια ευρώ και έχει οφέλιμη έκταση περίπου σαράντα πέντε χιλιάδες τετραγωνικά μέτρα παραμένει αναξιοποίητο περισσότερο από μια δεκαετία.
Δυστυχώς σε πολλές περιπτώσεις κατά το πρόσφατο παρελθόν οι πιέσεις συνδικαλιστών που δεν βολεύονταν από την περιοχή μετεγκατάστασης της υπηρεσίας τους ή των ημετέρων που θα έχαναν τα παχυλά μισθώματα για τα ενοικιαζόμενα ακίνητά τους, κρίθηκαν υπέρτερες του δημοσίου συμφέροντος. 
Αυτές ακριβώς τις παθογένειες καλείται, μεταξύ των άλλων, να καταπολεμήσει η σημερινή Κυβέρνηση. Κι αυτό ακριβώς επιχειρείται με το συζητούμενο νομοσχέδιο. 
Είναι άλλωστε κοινό μυστικό ότι η εκτεταμένη διαφθορά, η αλόγιστη σπατάλη, η ασύδοτη κομματοκρατία και η υπερβολική γραφειοκρατία αποτελούσαν για δεκαετίες το σήμα κατατεθέν για τη λειτουργία του ελληνικού κράτους, σήμα που εξηγεί σε μεγάλο βαθμό το γιατί η Ελλάδα την κρίσιμη στιγμή αποδείχθηκε ο πιο αδύναμος κρίκος της Ευρωζώνης.
Η Ελλάδα έχει φτάσει στο χείλος του γκρεμού και στις δύσκολες αυτές ώρες είναι επιτακτική ανάγκη να αντιμετωπιστούν άμεσα οι χρόνιες παθογένειες. Αντιλήφθηκαν την ανάγκη αυτή, παρά τις ιδεολογικές διαφορές τους, η Νέα Δημοκρατία, το ΠΑΣΟΚ και η Δημοκρατική Αριστερά, γι’ αυτό άλλωστε και συνέπραξαν. Έβαλαν και οι τρεις ως αποκλειστικό σκοπό τη διάσωση της χώρας από την καταστροφή.
Όμως, ακόμα και σ’ αυτές τις τόσο κρίσιμες στιγμές που κρίνεται η τύχη της πατρίδας μας και το μέλλον των παιδιών μας, φαίνεται πως στο εσωτερικό ακόμα κι αυτών των κομμάτων κάποιοι δεν συμμερίζονται την ίδια αγωνία. Το λέω αυτό αναφερόμενος ευθέως στον κ. Γιώργο Παπανδρέου καθώς, όπως πληροφορούμαστε από σχετικά δημοσιεύματα, τους επόμενους μήνες θα βρίσκεται στις Ηνωμένες Πολιτείες για να διδάξει στο Χάρβαρντ. Το λέω αυτό όχι ως απλός Βουλευτής ενός άλλου κόμματος, αλλά ως απλός εκφραστής της εύλογης έκπληξης και της απορίας ενός μέσου πολίτη αυτής της πολύπαθης χώρας.
Μετά από τρία χρόνια δραματικών περικοπών μισθών και συντάξεων, άδικων φοροεπιδρομών, αλλά και παραβίασης των πιο θεμελιωδών εργασιακών και ασφαλιστικών του δικαιωμάτων, κάθε πολίτης θα περίμενε από τον πρώην Πρωθυπουργό τουλάχιστον ένα στοιχειώδη σεβασμό. Φαίνεται, όμως, ότι ο κ. Παπανδρέου μάλλον μπέρδεψε το «επισκέπτης καθηγητής» με το «επισκέπτης Βουλευτής» κι αυτό τουλάχιστον είναι προκλητικό.
Οφείλω να παραδεχτώ πως όταν το Σεπτέμβριο του 2010 ο κ. Παπανδρέου βραβεύτηκε στο Βερολίνο για την προσφορά του στην οικονομία, δεν μπορούσα να καταλάβω για ποιο λόγο είχε βραβευθεί. Ομολογώ ότι δύο χρόνια αργότερα κατάλαβα και ήταν πράγματι μπροστά από την εποχή του. Γιατί θυσιάζοντας την Ελλάδα, κατάφερε να δείξει σε πολλές χώρες το δρόμο που πάει στην καταστροφή. Λειτούργησε ως παράδειγμα προς αποφυγήν, διδάσκοντας όλους τους άλλους πρωθυπουργούς του πλανήτη τι ακριβώς δεν πρέπει να κάνουν.
Και μία επισήμανση. Την αμοιβή των 20.000 δολαρίων για τη διδασκαλία του κ. Παπανδρέου στο Χάρβαρντ και των 46.000 ευρώ μέσω μεσιτικού γραφείου για κάθε άλλη ομιλία του εγώ προσωπικά την κρίνω ως εξαιρετικά χαμηλή αν αναλογιστούμε το πόσο ακριβά πληρώσαμε εμείς για να μάθουμε αυτήν την οικονομική στρατηγική.
Θα κλείσω επαναλαμβάνοντας ότι η Βουλή αυτή στηρίζει την τελευταία ευκαιρία για τη χώρα. Είναι Βουλή μάχης και είμαστε όλοι υποχρεωμένοι να βρισκόμαστε στην πρώτη γραμμή, να είμαστε όλοι διαρκώς παρόντες, ενεργοί, συμμέτοχοι στον κοινό αγώνα. Δεν είναι κλαμπ η Βουλή, δεν είναι επισκεπτήριο. Γι’ αυτό και ο κ. Παπανδρέου απ’ τη στιγμή που επέλεξε να δραπετεύσει στην Αμερική, οφείλει να παραδώσει τη Βουλευτική του Έδρα.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Μιχελάκη.
Το λόγο έχει η κ. Γιαταγάνα για επτά λεπτά.
Κυρία συνάδελφε, μπορείτε στα επτά λεπτά να μιλήσετε και από τη θέση σας.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, θα προτιμούσα να μιλήσω από το Βήμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όπως επιθυμείτε. Ορίστε, κυρία Γιαταγάνα, έχετε το λόγο.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, κυρίες και κύριοι συνάδελφοι, η συγκυβέρνηση μας φέρνει σήμερα ένα σχέδιο νόμου με τους μεγαλεπήβολους στόχους της ταχείας και δήθεν αποτελεσματικής εφαρμογής δημοσιονομικών ελέγχων, της περιστολής των δημοσίων δαπανών, με απώτερη επιδίωξη τη δημοσιονομική δήθεν εξυγίανση. Ουσιαστικά, όμως, το υπό συζήτηση νομοσχέδιο απαρτίζεται από βεγγαλικά μεγαλοστομίας.
Στην πραγματικότητα δεν μειώνεται το κράτος, που οι υπαλληλίσκοι της τρόικας και εσείς ισχυρίζεστε ότι είναι μεγαλύτερο του δέοντος. Ούτε επιτυγχάνεται πραγματική μείωση των δημοσίων δαπανών. 
Η πραγματική αιτία του σπάταλου κράτους είναι ο μεγάλος αριθμός των Υπουργών, Αναπληρωτών Υπουργών και Υφυπουργών της Κυβέρνησης. Είναι η διατήρηση του θεσμού των γενικών και ειδικών γραμματέων, που εμείς οι Ανεξάρτητοι Έλληνες έχουμε ζητήσει να καταργηθούν εντελώς. Σε όλους αυτούς προστίθεται μια στρατιά μετακλητών συμβούλων, golden boys, καθώς και αποσπασμένων υπαλλήλων, που αντί να λειτουργούν προς όφελος του ελληνικού λαού, αποτελούν τροχοπέδη στη δημόσια διοίκηση, απολαμβάνοντας παχυλούς μισθούς. 
Αν επιδίωξή σας είναι η πραγματική περιστολή των δημοσίων δαπανών, τότε υιοθετήστε άμεσα την πρότασή μας για κατάργηση όλων των κυβερνητικών θέσεων που βολεύουν τους αποτυχημένους πολιτευτές σας και δώστε ουσιαστικές αρμοδιότητες στις ήδη υπάρχουσες δομές της δημόσιας διοίκησης προκειμένου να εξυπηρετήσουν τον Έλληνα φορολογούμενο. 
Αν πράγματι θέλετε να περιστείλετε τις δημόσιες δαπάνες, ας περικόψετε τους παχυλότατους μισθούς των προέδρων και αντιπροέδρων του ΤΑΙΠΕΔ που ανέρχονται στα ποσά των 21.000 ευρώ και 18.000 ευρώ αντίστοιχα. Μειώστε το μισθό του Διοικητή της Τράπεζας της Ελλάδος, ο οποίος με τις εκθέσεις του συνιστά στην Κυβέρνηση μισθούς Κίνας για τους Έλληνες εργαζόμενους. Ας δώσετε στον ίδιο μισθό εργάτη Κίνας για να αντιληφθεί την αξία των προτάσεών του. 
Όσον αφορά τους δημοσιονομικούς ελέγχους, οι οποίοι υποτίθεται ότι διασφαλίζουν το δημόσιο συμφέρον και την περιστολή των δαπανών, αυτά δεν επιτυγχάνονται με τη δημιουργία επιτροπών και δομών που επιβαρύνουν με γραφειοκρατική διαδικασία ανούσια τη διοίκηση και ανοίγουν παράθυρο για πρόσκληση-πρόσληψη ειδικών ακόμη και από το εξωτερικό με παχυλούς μισθούς επίσης. 
Όσον αφορά το άρθρο 2 που προβλέπει τη μείωση των μισθωμάτων από 10% έως 25% που καταβάλει το ελληνικό δημόσιο και οι φορείς του ευρύτερου δημόσιου τομέα, καλό θα ήταν να αξιοποιηθούν τα εκατοντάδες ακίνητα του δημοσίου και ιδιαίτερα αυτά που φτιάχτηκαν λόγω των Ολυμπιακών Αγώνων. Να καταγγελθούν μισθώσεις ακινήτων υμετέρων με αδικαιολόγητα υψηλά μισθώματα. Και αναφέρομαι σε μισθώσεις που συνήφθησαν, ενώ υπήρχαν ιδιόκτητα ακίνητα του ελληνικού δημοσίου, ικανά να καλύψουν τις ανάγκες στέγασης. 
Η κατάργηση των εξόδων παράστασης του Προέδρου της Βουλής, του Πρωθυπουργού και του Υπουργικού Συμβουλίου είναι στάχτες στα μάτια του ελληνικού λαού τον οποίο έχετε κυριολεκτικά εξαθλιώσει με τις οριζόντιες περικοπές και τον ωθείτε στη μετανάστευση ή στην αυτοκτονία. 
Όσον αφορά τις λοιπές διατάξεις, για μια ακόμη φορά με εντελώς άσχετο νομοσχέδιο εισάγετε διάφορες διατάξεις που ουδεμία σχέση έχουν με το παρόν νομοσχέδιο παρότι έχετε υποσχεθεί ότι θα σταματήσει πλέον αυτό το απαράδεκτο φαινόμενο. Για παράδειγμα η διάταξη για το πλωτό μουσείο του κ. Λάτση έπρεπε να έρθει στη Βουλή με ρύθμιση; Ψυχανεμίζομαι ότι γίνεται για να τύχει ο κ. Λάτσης φοροαπαλλαγών και επιχορηγήσεων. Γι&apos; αυτό φέρνετε τη συγκεκριμένη ρύθμιση. 
Θα ήθελα να σημειώσω κλείνοντας ότι ο Υπουργός Οικονομικών κ. Στουρνάρας, ο οποίος δεν μας τιμά σήμερα με την παρουσία του, κατά τη συζήτηση της επίκαιρης επερώτησης για τον επαίσχυντο εξωδικαστικό συμβιβασμό με τη «SIEMENS» -ο οποίος ειρήσθω εν παρόδω ευτυχώς ακυρώθηκε λόγω μη επικύρωσής του από τη Βουλή των Ελλήνων εντός του χρόνου των σαράντα πέντε ημερών- μας είπε χαρακτηριστικά ότι βρήκε στο συρτάρι του ένα έγγραφο, μια δουλειά που έπρεπε να κάνει και την έκανε. Δήλωσε μάλιστα χαρακτηριστικά ότι όταν τελειώσει τη δουλειά του εδώ, θα φύγει. 
Δεν αμφιβάλουμε ότι ο Υπουργός κ. Στουρνάρας έχει επιβληθεί στην συγκυβέρνηση από τους διεθνείς τοκογλύφους μας και όταν ολοκληρώσει το έργο του θα φύγει. Μόνο που τότε θα έχει ολοκληρωθεί η καταστροφή του ελληνικού λαού και θα έχουν ξεπουληθεί όλες οι πλουτοπαραγωγικές πηγές της χώρας μας. 
Έχω ξαναπεί ότι διατρέχετε τον κίνδυνο όταν τελικά αποφασίσετε να φύγετε, να μη βρίσκετε βενζίνη για το ελικόπτερό σας. Φύγετε όσο είναι ακόμη καιρός. 
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Σαμοΐλης Στέφανος για πέντε λεπτά.</ChairmanSpeech>
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Κύριε Πρόεδρε, πραγματικά σήμερα έγινε μια συζήτηση κατά την οποία η Κυβέρνηση προσπάθησε να μας πείσει ότι εμείς δεν  μπορούμε να κουβεντιάσουμε, δεν έχουμε προτάσεις κ.λπ. 
Αν δούμε, όμως, το νομοσχέδιο το άρθρο 1 όσον αφορά στις επιτροπές, το σχεδιασμό ελέγχου από τη μια και από την άλλη τη σύσταση των επιτροπών ελέγχου, θα δούμε ότι κατ’ αρχάς πάει ένα βήμα πίσω δίνοντας περισσότερα δικαιώματα, κύριε Υπουργέ, σε εσάς. Το κάνει και στα παρακάτω άρθρα, καταργώντας, δηλαδή, τη σύσταση των επιτροπών από το προεδρικό διάταγμα. Κατά δεύτερο λόγο είναι ασκήσεις επί χάρτου. Μη θριαμβολογείτε, δηλαδή. 
Ήρθε ο κ. Βορίδης εδώ και φώναζε «δε δέχεστε, δεν κάνετε, είναι θετικά βήματα». Από την άλλη εσείς, κύριε Υπουργέ, ήρθατε και μας απαριθμήσατε νούμερα. 
Αν κόψετε εντελώς τους μισθούς των εργαζομένων θα έχουμε τεράστια εξοικονόμηση. Αλλά εδώ είναι η διαφορετική μας αντίληψη. Για μας ανάπτυξη σημαίνει να είναι ο εργαζόμενος ορθός, όχι πεθαμένος. Για σας ανάπτυξη είναι κάποιοι δείκτες οι οποίοι ανεβαίνουν, κατεβαίνουν κ.λπ., Δεν είναι δείκτες μόνο. 
Όσον αφορά στις ειδικές γραμματείες και αυτές, πράγματι, ασκήσεις επί χάρτου είναι. Και είναι αμφιβόλου αποτελέσματος. Θα το δούμε και στο μέλλον. Εξάλλου την ίδια αιτιολογία είχαν και οι προηγούμενες κυβερνήσεις όταν σύστηναν αυτές τις γραμματείες και τις επιτροπές ελέγχου. Έχουμε βαρεθεί να ακούμε για ασκήσεις επί χάρτου.
Ο κ. Χρυσοχοΐδης μέχρι για καλάσνικωφ μας ανέφερε. Είχε μια θριαμβευτική ρητορεία. Μετά απ’ όλα αυτά τα χρόνια που οδήγησε τη χώρα στην καταστροφή και σε πτώχευση τον ελληνικό λαό είχε και το θάρρος να έρθει εδώ θριαμβολογώντας ότι πάμε καλά, θα πάμε καλά κ.λπ. Πού τα βλέπετε αυτά τα καλά; 
Ο ελληνικός λαός αυτήν τη στιγμή πεινάει. Έχει φτώχεια. Έχει ανεργία 30%. Μην τα ξεχνάμε αυτά τα πράγματα σε κάθε μας κίνηση. Και δυστυχώς τα έχετε ξεχάσει. Ζείτε μια εικονική πραγματικότητα, κύριε Υπουργέ. Η Κυβέρνησή σας είναι αλλού. Εξυπηρετεί τα συμφέροντα των τραπεζιτών και όχι του ελληνικού λαού. Χάρισε τα 50 δισεκατομμύρια στις τράπεζες, σε ανακεφαλαιοποιήσεις. Έχει χαρίσει ένα σωρό δισεκατομμύρια όλα αυτά τα χρόνια που έχουν περάσει. Τι έχει δει ο ελληνικός λαός απ’ αυτά τα δισεκατομμύρια που χαρίζονται στις τράπεζες; Φτώχεια, ανεργία, φτώχεια. Μη θριαμβολογείτε. Δεν σας πρέπει, δηλαδή.
Έχει γίνει πολύ συζήτηση για το πλωτό μουσείο. Πράγματι είναι ένα άρθρο που εξυπηρετεί –εγώ έτσι θα το θέσω- ιδιωτικά συμφέροντα. Ποιο είναι το ιδιωτικό συμφέρον; Το είπαν και πολλοί άλλοι ομιλητές. Απαλλάσσεται από τις φορολογικές επιβαρύνσεις. Απαλλάσσεται. Και είναι μάλιστα και μια οικογένεια που δεν το έχει και ανάγκη, εν πάση περιπτώσει. Γιατί τόσο ενδιαφέρον να το κάνουμε. Κάποιος είπε προηγουμένως –νομίζω η κ. Γιαταγάνα- ότι ίσως να προσβλέπει και σε επιχορηγήσεις. Γι’ αυτό μπαίνει και το κράτος μέσα. Για να είναι πιο εύκολο. 
Όμως τη στιγμή που δείχνετε τόσο μεγάλο ενδιαφέρον για το πλωτό μουσείο του κ. Λάτση, αφήνετε να καταρρέουν τα μουσεία της χώρας και να είναι κλειστά. Και μας ρωτάτε γιατί δεν συμφωνούμε και γιατί δεν κάνουμε γόνιμο διάλογο. Και καταληστεύονται τα μουσεία της χώρας, εγκαταλελειμμένα και χωρίς ασφάλεια.
Ας έρθω σε ένα άλλο θέμα. Φέρνετε το άρθρο για την ΑΕΝ Μακεδονίας, την Ακαδημία Εμπορικού Ναυτικού Μακεδονίας. Εμείς πολύ ευχαρίστως θα ψηφίζαμε τη νομιμοποίηση των κτηρίων, που πρέπει πράγματι να γίνει. Μας βάζετε, όμως, την παράγραφο 4, η οποία λέει ότι επιτρέπεται η σύναψη συμβάσεως κατά παρέκκλιση της νομοθεσίας περί δημοσίων έργων. Και πήγε ο κ. Γεωργιάδης, όπως μας είπε προηγουμένως. Αν είναι δυνατόν στάση Κυβέρνησης, Κοινοβουλίου, να πηγαίνει ο κάθε Υπουργός και να βρίσκει τους ιδιώτες και να του λέει: «Μου κάνεις δώρο;» «Σου κάνω δώρο.» «Ωραία, πάρε και τους μηχανικούς, αλλάζουμε και τους νόμους.» Και δέχεστε τέτοια πράγματα; 
Αυτό είναι καταπάτηση, αν θέλετε, των συμφερόντων του δημοσίου, του ελληνικού λαού. Δηλαδή, δείχνετε μία τάση να εξυπηρετείτε τους ιδιώτες πάση θυσία. Θα έχει τους δικούς του μηχανικούς για να φτιάξει τι; Το σπίτι του θα φτιάξει;
Θυμάμαι τα θέματα αποσπασματικά. Ίσως με επηρέασε το νομοσχέδιο, το οποίο είναι πραγματικά κουρελού. Και με τις τροποποιήσεις οι οποίες ήρθαν για τα σκάφη, έγινε εντελώς διάτρητο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μία παρατήρηση και κλείνω.
Ούτε λίγο, ούτε πολύ ο κ. Χρυσοχοΐδης έκανε κριτική στη Χρυσή Αυγή. Και τι της είπε; Μη χτυπάτε τους μετανάστες, αλλά να ψάξετε να βρείτε τους έμπορους των παράνομων εμπορευμάτων. Δηλαδή –δεν κατάλαβα- τις αδυναμίες σας τις αναθέτετε στη Χρυσή Αυγή; Της λέτε, δηλαδή: «Τώρα, μη χτυπάτε άλλο μετανάστες. Καλά χτυπήθηκαν μέχρι τώρα. Χτυπάτε τώρα τους παράνομους εμπόρους.» Είναι στάση, είναι λογική δημοσίων προσώπων αυτή;
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει ο κ. Κοντονής για επτά λεπτά.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Κύριοι Βουλευτές, τον τελευταίο καιρό η Αξιωματική Αντιπολίτευση, ο ΣΥΡΙΖΑ, η Αριστερά δέχεται κατ’ επανάληψη μαθήματα άσκησης των πολιτικών της καθηκόντων και στις επιτροπές, αλλά και στην Ολομέλεια. 
Σήμερα η στάση αυτή ξεπέρασε κάθε σοβαρότητα. Μας υποδείχθηκε από τον κ. Βορίδη όχι μόνο πώς να κάνουμε αντιπολίτευση, αλλά και πώς να την κάνουμε για να είμαστε εποικοδομητικοί και αποτελεσματικοί.
Εμείς αυτές τις υποδείξεις τις επιστρέφουμε. Δεν μας χρειάζεται από κανέναν εκπρόσωπο της Νέας Δημοκρατίας να μας λέει πώς θα ασκήσουμε αντιπολίτευση. Και ξέρουμε και κατανοούμε τα προβλήματα. Και το γεγονός ότι η Νέα Δημοκρατία έρχεται κατ’ επανάληψη να μας κάνει υποδείξεις, αποδεικνύει ότι κάνουμε πάρα πολύ καλά τη δουλειά μας και ασκούμε αντιπολίτευση προς όφελος όλων εκείνων οι οποίοι μας έστειλαν στο Κοινοβούλιο στη θέση της Αξιωματικής Αντιπολίτευσης.
Ας σταματήσουν, λοιπόν, τα κροκοδείλια δάκρυα και ας καταλάβει η Νέα Δημοκρατία ότι τον κοινοβουλευτισμό δεν τον πλήττει η στάση του ΣΥΡΙΖΑ, την οποία τη χαρακτήρισε μηδενιστική –και θα αναφέρω μετά γιατί δεν είναι- αλλά πρωτίστως και κυρίως μία κατ’ επάγγελμα και κατά συνήθεια ψευδόμενη κυβέρνηση.
Κύριοι Βουλευτές, δεν μου λέτε κάτι, έτσι για να συνεννοηθούμε επιτέλους: Όταν ο κύριος Πρωθυπουργός έλεγε για μια και μόνη εξεταστική επιτροπή και σήμερα απ’ αυτήν την υπόσχεση του έχει αποστεί πλήρως, δεν θίγεται ο κοινοβουλευτισμός και η αξιοπιστία των πολιτικών προσώπων; 
Όταν, κύριοι της Νέας Δημοκρατίας και της συγκυβέρνησης, από αυτό το Βήμα ο κύριος Πρωθυπουργός έλεγε ότι η Αγροτική και το Ταχυδρομικό Ταμιευτήριο θα ανακεφαλαιοποιηθούν και πουλήθηκαν Παρασκευή βράδυ, αυτό δεν είναι αναξιοπιστία και έτσι δεν θίγεται ο κοινοβουλευτισμός και τα κοινοβουλευτικά ήθη;
Όταν εσείς, κύριε Υπουργέ των Οικονομικών, κ. Σταϊκούρα ήρθατε εδώ και μας είπατε ότι προβήκατε στον συμβιβασμό με τη «SIEMENS» χωρίς να ξέρετε ποια είναι η απαίτηση του ελληνικού δημοσίου -αυτό δεν έχει γίνει ποτέ στα δικαστικά χρονικά, κύριε Υπουργέ, ούτε διάδικοι σε ειρηνοδικείο δεν συμβιβάζονται κατ’ αυτόν τον τρόπο, διότι και ο ένας και ο άλλος ξέρει ποια είναι η απαίτησή του, το ελληνικό δημόσιο δεν ήξερε ποια είναι η απαίτησή του κατά της «SIEMENS» και όμως, προέβη στον συμβιβασμό- αυτά τα ηχηρά και γελοία δεν θίγουν τον κοινοβουλευτισμό;
Θα πω, κύριοι συνάδελφοι το εξής. Κατηγορηθήκαμε για μηδενιστική αντιπολίτευση. Γιατί; Επειδή είπαμε ότι δεν ψηφίζουμε το παρόν νομοσχέδιο. Βεβαίως και δεν θα το ψηφίσουμε, διότι υπό τον τίτλο «περιστολή των δημοσίων δαπανών», θα περίμενε ένας οποιοσδήποτε άνθρωπος στον κόσμο ότι αυτό το νομοσχέδιο θα περιελάμβανε άλλα πράγματα: τα βασικά, τα πρώτιστα, τα προτάγματα, τις ανάγκες της εποχής. 
Ποια είναι αυτά, κύριε Υπουργέ; Δεν είναι οι ελεγκτικοί μηχανισμοί, οι οποίοι δεν υπάρχουν και απουσιάζουν παντελώς; Δεν είναι το σπάσιμο αυτού του φαύλου κύκλου της διαπλοκής και της διαφθοράς για τον περιορισμό των δαπανών και τη ρεμούλα στο δημόσιο χρήμα; Δεν είναι η αξιοποίηση των υφιστάμενων κρατικών κτηρίων και η στέγαση δημόσιων και κρατικών υπηρεσιών; Αυτά θα περίμενε κάποιος σ’ αυτό το νομοσχέδιο.
Αποδεικνύεστε, λοιπόν, κατώτεροι των περιστάσεων. Γι’ αυτό ακριβώς φέρνετε ένα νομοσχέδιο, το οποίο είναι κατώτερο των περιστάσεων και γι’ αυτό δεν το ψηφίζουμε. Μη διερωτάστε, λοιπόν, γιατί εμείς αρνούμεθα την ψήφο σ’ αυτό το νομοσχέδιο. Είναι ένα εικονικό, ένα ψευδεπίγραφο νομοσχέδιο, το οποίο σήμερα δεν ανταποκρίνεται ούτε στις ελάχιστες ανάγκες, κύριε Υπουργέ και κύριοι Βουλευτές.
Θα σας πω για τα δημόσια κτήρια. Κυρίες και κύριοι Βουλευτές, ξέρετε όλοι τι γίνεται με τα ολυμπιακά ακίνητα. Αν θέλει ένα κανάλι να κάνει ρεπορτάζ, παίρνει μια κάμερα ο δημοσιογράφος και γυρίζει στα ολυμπιακά ακίνητα και τα δείχνει το βράδυ. Αυτά δεν είναι χθεσινά, κύριε Υπουργέ. Αυτά είναι ακίνητα, τα οποία είχαν φτιαχτεί, υπερκοστολογήθηκαν τρεις φορές επάνω το 2004, είναι από το 2004 εκεί, κάνατε τις μίζες και τις ρεμούλες -είναι έργο του ΠΑΣΟΚ κυρίως αυτό- και τα έχετε εγκαταλείψει στο έλεος του Θεού. Γι’ αυτά τα πράγματα δεν υπάρχει καμμία πρόβλεψη, καμμία αξιοποίηση; Υπάρχουν δεκάδες δεκάδων δημοσίων υπηρεσιών, οι οποίες δεν στεγάζονται παρά μόνο σε ιδιωτικά ακίνητα.
Άκουσα και τον κ. Μιχελάκη, ο οποίος απηύθυνε εκ νέου μομφή -το έχουμε βρει τώρα το κομπολόι- ότι δεν έχουν μεταφερθεί δημόσιες υπηρεσίες σε δημόσια κτήρια, γιατί φταίνε –λέει- οι συνδικαλιστές. Εγώ, θα σας πω, λοιπόν, κύριε Υπουργέ, ότι στη Ζάκυνθο κάθε χρόνο πληρώνει το κράτος 300.000 ευρώ για να στεγάσει 10 δημόσιες υπηρεσίες. Μια βόλτα να κάνετε στην ελληνική περιφέρεια και επαρχία θα μαζέψετε εκατομμύρια, για τα οποία σήμερα στραγγίζετε τον ελληνικό λαό για να στάξει σταγόνα - σταγόνα, κύριε Υπουργέ, τα 11,5 δισεκατομμύρια που θα γίνουν 14 δισεκατομμύρια οσονούπω.  
Επομένως, κύριε Υπουργέ, θέλω να σας πω ότι το νομοσχέδιο που μας φέρνετε δεν ανταποκρίνεται σε καμμία περίπτωση στις ανάγκες του ελληνικού λαού. Και το βασικότερο όλων είναι ότι δεν σπάτε επιτέλους, αυτόν τον φαύλο κύκλο της διαφθοράς και της διαπλοκής, διότι ενώ από τη μια μαζεύετε σταγόνα- σταγόνα το υστέρημα και τον κόπο του ελληνικού λαού, από την άλλη οι πακτωλοί της διαπλοκής και της διαφθοράς ρέουν. Και αν δεν πηγαίνουν οι δημόσιες υπηρεσίες στα ιδιόκτητα ακίνητα του ελληνικού κράτους δεν είναι γιατί φταίνε οι συνδικαλιστές, γιατί οι συνδικαλιστές στη Ζάκυνθο -και σας το ξαναλέω- έχουν εκδώσει κατ’ επανάληψη ανακοινώσεις να μεταφερθούν οι υπηρεσίες.
Φταίει η τοπική διαπλοκή η οποία είναι πανελλαδική, κύριε Υπουργέ, και μην σαν κακοφαίνεται όταν σας τα λέμε αυτά τα πράγματα. Επομένως, τι αναδεικνύεται από όλη αυτή τη συζήτηση και σήμερα στο Κοινοβούλιο; Ότι η Αριστερά, ο ΣΥΡΙΖΑ δεν είναι μια πολιτική δύναμη που έρχεται. Η Αριστερά, ο ΣΥΡΙΖΑ, η Ριζοσπαστική Αριστερά είναι απλά πάνω απ’ όλα μια ηθική δύναμη που έρχεται. Γι’ αυτό ο ΣΥΡΙΖΑ θα πετύχει μία νέα πλειοψηφία του ελληνικού λαού, γιατί ο ελληνικός λαός ξέρει και αναγνωρίζει ποιοι αγωνίζονται για τα δίκαιά του και ποιοι αγωνίζονται για το σεβασμό στο δημόσιο χρήμα.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Αυγενάκης για επτά λεπτά.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, το παρόν σχέδιο νόμου «Περιστολή δημοσίων δαπανών και ρύθμιση θεμάτων δημοσιονομικών ελέγχων» αποτελεί την απαρχή μιας τιτάνιας προσπάθειας της σημερινής Κυβέρνησης, έτσι ώστε να απεγκλωβιστεί η Ελλάδα από την οικονομική ασφυξία στην οποία έχει περιπέσει την τελευταία πενταετία αλλά και να δοθεί στον ελληνικό λαό, στην ελληνική κοινωνία η αναπτυξιακή ανάσα που χρειάζεται, για να ξεπεράσει τα προβλήματα που την καθηλώνουν στην ύφεση, στην ανεργία, στην αβεβαιότητα, την αναποτελεσματικότητα και την αδυναμία παραγωγής πολιτικών τιθάσευσης των ελλειμμάτων και περιορισμού της δημόσιας σπατάλης.
Το καταλαβαίνει ο ελληνικός λαός. Το καταλαβαίνετε και εσείς, συνάδελφοι του ΣΥΡΙΖΑ, όπου δυστυχώς ο έμφυτος θυμός σας με τον οποίο πολιτεύεστε δεν σας επιτρέπει να αναφερθείτε καν θετικά –να πείτε μια λέξη- ενώ κατά βάθος είναι πολλά τα σημεία με τα οποία συμφωνείτε και βεβαίως με σημεία που η ελληνική κοινωνία συναινεί, περιμένει, αδημονεί εδώ και καιρό να γίνουν. 
Ο εθνικός στόχος τον οποίο δεν πρέπει να λησμονούμε σε κάθε κοινοβουλευτική πρωτοβουλία, κύριοι των Ανεξαρτήτων Ελλήνων και της Χρυσής Αυγής, είναι να ξεφύγουμε όσο το δυνατόν συντομότερα από το φαύλο κύκλο των δημοσιονομικών ελλειμμάτων και της ύφεσης που ταλανίζουν τους πολίτες της χώρας μας, που κονταίνουν την περηφάνια τους και αμαυρώνουν την αξιοπιστία του ελληνικού λαού. Και προσέξτε κάτι, κύριοι των Ανεξαρτήτων Ελλήνων και της Χρυσής Αυγής αλλά και του ΣΥΡΙΖΑ. Δεν έχετε εσείς περισσότερο πατριωτισμό από όλους τους υπόλοιπους Έλληνες σε αυτήν τη χώρα. Και βεβαίως δεν μπορείτε εσείς να αγνοείτε απόψεις πέραν των ακραίων τις οποίες εκφράζετε κατά διαστήματα στην Αίθουσα τούτη.
Η ανάσχεση της ύφεσης, η τόνωση της αναπτυξιακής διαδικασίας, ο εξορθολογισμός των δημοσίων δαπανών, η υλοποίηση των διαρθρωτικών αλλαγών και αποκρατικοποιήσεων είναι αδιαμφισβήτητα οι πολιτικές που θα επιτρέψουν στη χώρα μας να γίνει ένα ορθολογικό κράτος απεξαρτητοποιημένο από τα λάθη του παρελθόντος αλλά και από την διαρκή ανάγκη για επιπλέον δανεισμό.
Είναι εμφανές ότι η σημερινή Κυβέρνηση πιστή στις εξαγγελίες και προσηλωμένη στο στόχο της να εφαρμόσει στην πράξη και το νοικοκύρεμα του κράτους, θέτει καθημερινά στην πολιτική ατζέντα τα θέματα που σχετίζονται με την καταστολή της δημόσιας σπατάλης, τον εξορθολογισμό της Δημόσιας Διοίκησης αλλά και την εναρμόνισή της με τις ανάγκες της οικονομίας. Θέματα που στο παρελθόν το ΠΑΣΟΚ προσποιείτο ότι τα συζητάει ή απέφευγε να εφαρμόσει αν και με πάθος υποστήριζε και κατά καιρούς ψήφιζε.
Το παρόν σχέδιο νόμου, όπως άλλωστε υποδεικνύει και ο τίτλος του, προωθεί μέτρα δημοσιονομικής εξυγίανσης προσαρμογής αλλά και πειθαρχίας για την ευέλικτη λειτουργία του δημοσίου τομέα, την καλύτερη παρακολούθηση της παραγωγικότητάς του, τον περιορισμό των αλόγιστων δαπανών και τη δικαίωση της λαϊκής απαίτησης για ορθότερη διαχείριση του δημοσίου χρήματος. 
Ο κύριος άξονας του νομοσχεδίου είναι η ταχεία και αποτελεσματική εφαρμογή των δημοσιονομικών ελέγχων για την περιστολή των δαπανών με μέτρα όπως συγχώνευση ελεγκτικών φορέων, τροποποιήσεις στον ανενεργό νόμο 3492/2006 έτσι ώστε η ελεγκτική διαδικασία να απλουστευθεί να γίνει πιο ευέλικτη και λιγότερο δαπανηρή στη λειτουργία της. Να εναρμονιστεί δηλαδή με τα διεθνή πρότυπα και να καταστεί όσο το δυνατόν πιο διαφανής στη διαχείριση του δημοσίου χρήματος.
Με λίγα λόγια, κυρίες και κύριοι συνάδελφοι, για πρώτη φορά μετά από έξι χρόνια ενεργοποιεί τις υπηρεσίες του το Υπουργείο Οικονομικών για να επισπεύσουν τις ελεγκτικές διαδικασίες και να διευρύνουν τις αρμοδιότητες στον έλεγχο όλων των φορέων της κεντρικής αλλά και γενικής κυβέρνησης. Για πρώτη φορά, κυρίες και κύριοι συνάδελφοι, θα είμαστε σε θέση να γνωρίζουμε τα αυτονόητα. Να γνωρίζουμε δηλαδή τα πραγματικά λογιστικά μεγέθη, τι έσοδα εισπράττονται και θα μπορούμε να επιβάλλουμε κυρώσεις, δημοσιονομικές διορθώσεις και καταλογισμούς εάν διαπιστωθούν παρατυπίες ή περιττές δαπάνες. 
Επιπλέον υπάρχουν διατάξεις που επιβάλλουν την επιστροφή στο κράτος των αχρεωστήτως ή παρανόμως καταβληθέντων ποσών. Αυτά τα αυτονόητα και επιβεβλημένα επιχειρούμε να κάνουμε με αφορμή αυτό το νομοσχέδιο. Αυτά τα αυτονόητα περιμένει ο ελληνικός λαός να δει να γίνονται πράξη.
Το υπό συζήτηση νομοσχέδιο περιλαμβάνει επίσης, την προτροπή του Πρωθυπουργού της χώρας, του κ. Αντώνη Σαμαρά, για μείωση των δαπανών του δημοσίου, με περικοπές στους μισθούς των μελών της Κυβέρνησης, όπως και η εξοικονόμηση 15 εκατομμυρίων, ενώ από τη μείωση των μισθωμάτων που καταβάλλουν οι δημόσιοι φορείς θα έχουμε και επιπλέον ποσό. 
Η κρίση που βιώνουμε σήμερα ωρίμασε την ανάγκη να αναλογιστούμε και να επανεξετάσουμε το ζήτημα των δημοσίων δαπανών. Μέχρι σήμερα το κράτος λειτουργούσε ως επιχειρηματίας, αποτυχημένος, βασισμένο στη λογική δαπάνες και μόνο δαπάνες, προκαλώντας με αυτόν τον τρόπο μόνο τρύπες στην οικονομία. Σήμερα με αυτό το νομοσχέδιο ξεκινάμε από κάπου προκειμένου να σταματήσει η αλόγιστη χρήση του δημοσίου χρήματος, χωρίς όμως επ’ ουδενί να σημαίνει ότι φτάνει ή αρκεί αυτή η δουλειά που κάνει το σημερινό νομοσχέδιο. 
Με το σημερινό νομοθέτημα συμπεριλαμβάνονται νομοθετικές ρυθμιστικές διατάξεις για το Υπουργείο Ναυτιλίας και Αιγαίου, όπως και για το Υπουργείο Μακεδονίας και Θράκης. Αναφέρομαι στις νομοτεχνικές βελτιώσεις γι’ αυτά τα δυο Υπουργεία που η προηγούμενη Κυβέρνηση του κ. Παπανδρέου είχε προβεί στην κατάργησή τους, Υπουργεία τα οποία με τη σημερινή συγκυρία, σ’ αυτήν τη δύσκολη στιγμή για την Ελλάδα, είμαστε βέβαιοι ότι μπορούν να διαδραματίσουν καθοριστικό ρόλο στην οικονομική ανάταση της χώρας μας. 
Κλείνοντας, κυρίες και κύριοι συνάδελφοι, θέλω να σας τονίσω ότι το σημερινό νομοσχέδιο είναι μια έμπρακτη απόδειξη ότι εμείς πράττουμε και δεν υποσχόμαστε. Είναι επιτακτική η ανάγκη να βγει η χώρα από την κρίση, να ξανακερδίσουμε τη χαμένη μας αξιοπιστία και να ξαναχαρίσουμε στον Έλληνα τη χαμένη του υπερηφάνεια, αλλά το κυριότερο να ξαναδώσουμε ελπίδα στους νέους αυτής της χώρας. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Αυγενάκη. 
Το λόγο έχει η κ. Παπακώστα, για επτά λεπτά.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, στην εξέλιξη της συζήτησης του σχεδίου νόμου για την περιστολή των δημοσίων δαπανών έχουμε και εξελίξεις πολιτικές, διότι είναι μια ρέουσα, μία ζωντανή συζήτηση. 
Εδώ οφείλω να απαντήσω με βάση τα στοιχεία τα οποία έχω, σε εκείνους οι οποίοι ρώτησαν προηγουμένως -και ορθώς ρώτησαν- τι απάντησε ο Διοικητής της Τράπεζας Ελλάδος, κ. Προβόπουλος στην πρωτοβουλία την οποία ανέλαβε η ελληνική Κυβέρνηση, σε σχέση με τη μείωση των αποδοχών του. 
Σας έχω την απάντηση, λοιπόν, κυρίες και κύριοι συνάδελφοι. Ο κ. Προβόπουλος σήμερα με τις δηλώσεις του έκανε γνωστό ότι μειώνει τις αποδοχές του σωρευτικά κατά 50% σε επιστολή του προς τον κ. Ντράγκι της Ευρωπαϊκής Κοινοτικής Τράπεζας. Συγκεκριμένα 30% είναι η μείωση την οποία κάνει τώρα ο κ. Προβόπουλος, με την πρωτοβουλία της Κυβέρνησης και η οποία συμπαρασύρει και τους δυο Υποδιοικητές του, αλλά και τις απολαβές του στελεχιακού δυναμικού του Ταμείου Χρηματοπιστωτικής Σταθερότητας. 
Αυτό, λοιπόν, είναι μια εξέλιξη την οποία οφείλει να έχει ως ενημέρωση η Βουλή των Ελλήνων και νομίζω ότι απαντά στο ερώτημα το οποίο ετέθη προηγουμένως.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μα, τι είναι αυτά;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έκανε 30% ή 50%;</Speech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Σωρευτικά 50%. Συγκεκριμένα, στην επιστολή του λέει ότι αποφάσισε να μειώσει το μισθό του κατά επιπλέον 30%, γεγονός που οδηγεί σε σωρευτική μείωσή του κατά 50% από το 2009.</Speech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Σε απόλυτο νούμερο …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όταν λέει σωρευτικά, από τις προηγούμενες μειώσεις. Καταλάβαμε, κύριε συνάδελφε.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Δεν συμφωνούμε …</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Παρακαλώ, κύριε Πρόεδρε, να κρατήσετε το χρόνο μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν επιτρέπονται διακοπές. 
Συνεχίστε, κυρία συνάδελφε.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Μα, κύριε Πρόεδρε …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μαριά, σας παρακαλώ! Εσείς φέρεστε ως λάτρης του Κανονισμού.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Είμαι λάτρης!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τότε να είστε σε όλα και όχι μόνο σε ό,τι σας συμφέρει. 
Παρακαλώ, κυρία Παπακώστα, συνεχίστε.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Κύριε Πρόεδρε, αυτό είναι μία απάντηση, η οποία οφείλεται στην ελληνική Βουλή και είναι ένα γεγονός το οποίο δεν αμφισβητείται.
Το δεύτερο το οποίο θέλω να πω και απορώ ειλικρινά, είναι το εξής: Τιμά ή δεν τιμά την Κυβέρνηση το γεγονός ότι ακούει το ελληνικό Κοινοβούλιο και αναφέρομαι στις ρυθμίσεις του Υπουργείου Ναυτιλίας, προκειμένου να συζητηθούν έτσι όπως συζητήσαμε όλοι και έτσι όπως πρέπει να συζητηθούν; Νομίζω, ότι τιμά την Κυβέρνηση και αυτό οφείλουμε να το αναγνωρίσουμε. 
Γιατί το λέω αυτό; Το λέω διότι περίπου αισθανθήκατε την ανάγκη να εξηγήσετε γιατί είπαμε ότι είναι μηδενιστική η προσέγγιση της Αντιπολίτευσης και ιδιαίτερα της Αξιωματικής Αντιπολίτευσης, η οποία εκ του ρόλου της έχει αυξημένη ευθύνη σε σχέση με τα λοιπά κόμματα της Αντιπολίτευσης, τα οποία τιμούμε.
Κατά συνέπεια, λοιπόν, θεωρώ και πιστεύω απολύτως ότι τιμά την κυβέρνηση εκείνη η οποία ακούει την Εθνική Αντιπροσωπεία και η οποία σέβεται και αφουγκράζεται τις απόψεις και τις αποφάσεις της Εθνικής Αντιπροσωπείας και συμπεριφέρεται με αυτόν τον κοινοβουλευτικό τρόπο, διότι αυτό είναι ένα άλλο μοντέλο, ένα άλλο υπόδειγμα πολιτικής ηθικής, που αυτή η Κυβέρνηση θέλει να δώσει. Και νομίζω ότι αν δεν θέλετε να συνεχίσετε να θεωρείστε και να λογίζεστε ως έχοντες ή έχουσες μηδενιστική προσέγγιση, οφείλετε να το παραδεχθείτε.
Τρίτον, πρέπει να σας πω ότι κινδυνεύετε πια να είστε προβλέψιμοι, αγαπητοί συνάδελφοι της Αντιπολίτευσης, μείζονος και ελάσσονος. Σε τι αναφέρομαι; Με το που έρχεται νομοσχέδιο στη Βουλή, όπως παραδείγματος χάρη το συγκεκριμένο, το οποίο περιστέλλει δαπάνες -κι αυτό είναι αδιαμφισβήτητο- ύψους 30 εκατομμυρίων ευρώ -και είναι ένα πρώτο βήμα, το οποίο οφείλουμε να αναγνωρίσουμε άπαντες ότι είναι θετικό- εμείς ξέραμε, πριν μπούμε στην Αίθουσα της Ολομέλειας, ότι η Αντιπολίτευση και ιδιαίτερα η Αξιωματική Αντιπολίτευση, θα είναι αρνητική. Από την ώρα δε, που συνοδεύετε την άρνησή σας με διαρκείς και κατ’ εξακολούθηση ενστάσεις αντισυνταγματικότητας, ενστάσεις επί του Κανονισμού και επί της διαδικασίας, αυτό ακριβώς επιβεβαιώνει: Πρώτον, την έλλειψη ιδεών, δεύτερον την απώλεια, αν θέλετε, ψυχραιμίας, διότι δεν υπάρχει ένα συγκροτημένο πρόγραμμα το οποίο από την πλευρά σας με έναν τρόπο οργανωμένο να μας το αποδίδετε εδώ, να μας δίνετε τις ιδέες σας: τι λέτε σε κάθε τομέα της κυβερνητικής δράσης. Και τρίτον, φαίνεται διότι πραγματικά κρύβεστε κάθε φορά πίσω από το δάκτυλό σας προσπαθώντας να βρείτε προφάσεις ώστε να πείτε ότι αυτό αποτελεί μία καλή δικαιολογία είτε για να αποχωρήσουμε είτε για να αρνηθούμε, είτε για να στρεψοδικήσουμε είτε για να προφητεύσουμε δεινά επί των οποίων επενδύουμε πολιτικά, με αποτέλεσμα να είστε προβλέψιμοι. Λυπούμαι, κυρίες και κύριοι συνάδελφοι.
Επί της ουσίας, θεωρώ ότι είναι το εναρκτήριο λάκτισμα ότι η Κυβέρνηση εννοεί ακριβώς αυτά τα οποία λέει στον ελληνικό λαό, εννοεί ακριβώς να σεβαστεί τα χρήματα του βαρύτατα φορολογούμενου πολίτη, εννοεί ότι δεν θα χαριστεί σε καμία κατεύθυνση προς ουδένα, όταν θέλει να περιστείλει δαπάνες, την ώρα που η χώρα έχει πραγματικά και είχε μία βαθύτατη οικονομική κρίση, προκειμένου να δώσουμε και το σωστό μήνυμα. 
Από την άλλη πλευρά, τι ακούμε; Ακούμε –λυπούμαι- από τον Κοινοβουλευτικό Εκπρόσωπο της Αξιωματικής Αντιπολίτευσης εκφράσεις όπως «μπανανία», την οποία δεν ακούει το ελληνικό Κοινοβούλιο, κύριε Κοινοβουλευτικέ Εκπρόσωπε της Αξιωματικής Αντιπολίτευσης, δεν την ακούει ο ελληνικός λαός. Την ακούνε οι εταίροι μας αυτή τη φράση, την ακούνε οι επενδυτές, την ακούνε οι τρίτοι οι οποίοι ασχολούνται με την Ελλάδα και είμαστε στο μικροσκόπιο οι Έλληνες, η Ελλάδα και η προστιθέμενη αξία της χώρας.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο λαός την ακούει; Ο λαός δεν είναι κατώτερος από τους εταίρους.</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Την ακούνε και λένε όταν οι ίδιοι χαρακτηρίζουν τη χώρα τους ως «μπανανία», ποιος σοβαρός επενδυτής, ποιος σοβαρός εταίρος, ποιος πολίτης αυτής της χώρας μπορεί να δημιουργήσει το κλίμα εκείνο της εμπιστοσύνης απέναντι στην ελληνική πολιτεία, απέναντι στο ίδιο του το κράτος ο Έλληνας πολίτης και οι τρίτοι, οι ξένοι, απέναντί μας;
Όταν ο κύριος εισηγητής του Κομμουνιστικού Κόμματος Ελλάδας λέει πως η Κυβέρνηση είναι υπάλληλος...</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Δεν χρησιμοποιούμε τέτοιες εκφράσεις.</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Το σημείωσα αυτολεξεί.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κυρία Παπακώστα…</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Έτσι είπε ο εισηγητής σας. Να τον ελέγξετε. Το σημείωσα mot a mot.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε συνάδελφε, μη διακόπτετε. Θα την αντικρούσετε αύριο.
Κυρία συνάδελφε, ολοκληρώστε, αν έχετε την καλοσύνη.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Σας λέω λοιπόν, ότι όταν λέγονται τέτοιες εκφράσεις και τέτοιες διατυπώσεις, δεν βοηθούν. 
Και όταν από τους Ανεξάρτητους Έλληνες, για παράδειγμα, ακούσαμε ότι σήμερα δεν ψηφίζουν το νομοσχέδιο, την ώρα που ήμουν παρούσα, όταν οι ίδιοι έθεταν ζήτημα επερώτησης για την κατάργηση των ειδικών γραμματειών οι οποίες πράγματι με αυτό το σχέδιο νόμου καταργούνται, αναρωτιέται κανείς ποιος ο τρόπος…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώστε, κυρία συνάδελφε.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Τελειώνω, κύριε Πρόεδρε. 
Αναρωτιέται κανείς ποιο είναι το σκεπτικό σας, ποιος είναι ο τρόπος που σκέπτεστε να αντιπολιτεύεστε. Προσθέτοντας αξία στη χώρα η οποία αυτήν τη στιγμή έχει ανάγκη από θετική αύρα, από στήριξη ή αφαιρώντας δυνάμεις και αποστεώνοντας μια χώρα η οποία ταλαιπωρήθηκε αρκετά μαζί με τους πολίτες της; 
Τέλος, κύριε Πρόεδρε, επιτρέψτε μου…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τι να σας επιτρέψω; Είναι μία η ώρα.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Θα μου επιτρέψετε γιατί με διέκοψαν οι αγαπητοί συνάδελφοι, καλόπιστα θεωρώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, γι&apos; αυτό σας άφησα ήδη ενάμισι λεπτό.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Μια φράση θα πω, κύριε Πρόεδρε και τελείωσα. 
Όσον αφορά δε τη Χρυσή Αυγή, ας αποφασίσουν. Όταν λένε ότι έπεσε πακτωλός χρημάτων από τους εταίρους μας της Ευρωπαϊκής Ένωσης και ότι τα χρήματα αυτά –ο εισηγητής σας το είπε- κακοδιαχειρίστηκαν από τις κυβερνήσεις που πέρασαν και έρχεται ο Κοινοβουλευτικός σας Εκπρόσωπος και ισχυρίζεται ότι αυτοί είναι κατακτητές, αποφασίστε στο κόμμα σας, ξεκαθαρίστε τι θεωρείτε τους εταίρους της χώρας και μετά να έρχεστε να τοποθετείστε στο ελληνικό Κοινοβούλιο. 
Κύριε Πρόεδρε, θα υπερψηφίσω την περιστολή των δαπανών γιατί αυτό θέλει ο ελληνικός λαός και θα φροντίσω με τη στάση μας στη Βουλή των Ελλήνων να είμαστε απολύτως κοντά στις δεσμεύσεις τις οποίες έχουμε αναλάβει.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αισίως φτάνουμε στα δέκα λεπτά, κυρία συνάδελφε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Με την ανοχή σας και τη διακριτική διαχείριση προς την Κυβέρνηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ούτε ανοχή έδειξα, κυρία συνάδελφε, ούτε διακριτική μεταχείριση. Σας παρακαλώ πολύ. 
Έχω παρατηρήσει ότι οι περισσότεροι Βουλευτές που έχουν μιλήσει από την πλευρά της Νέας Δημοκρατίας δεν εξήντλησαν τα επτά λεπτά. Αυτό το επισημαίνω για να μη μου λέτε για διακριτική μεταχείριση. Παρακάλεσα την κυρία συνάδελφο επανειλημμένως να σταματήσει και δεν σταματούσε. Τι θέλετε τώρα; 
(Θόρυβος από την πτέρυγα του ΣΥΡΙΖΑ-ΕΚΜ)
Σας παρακαλώ πολύ, μη φωνασκείτε. 
Το λόγο έχει ο κ. Βεσυρόπουλος, για επτά λεπτά.</ChairmanSpeech> 
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Κύριε Πρόεδρε, κυρίες και κύριοι συνάδελφοι, πριν από οτιδήποτε άλλο, καθότι είμαι νέος βουλευτής, θέλω να πω ότι είναι ιδιαίτερη χαρά για μένα που βρίσκομαι σήμερα εδώ μαζί σας και μάλιστα έχω την τιμή να μιλάω από το Βήμα αυτό. Θέλω να ευχηθώ σε όλους καλή δύναμη για το έργο που μας εμπιστεύτηκαν οι Έλληνες πολίτες.
Κυρίες και κύριοι συνάδελφοι, σ&apos; αυτή τη δύσκολη και κρίσιμη οικονομική συγκυρία που βρισκόμαστε δεν υπάρχουν περιθώρια για μεγάλα λόγια και φανταχτερές υποσχέσεις. Η κοινωνία και οι πολίτες έχουν φτάσει στα όριά τους. Δεν υπάρχει χρόνος για σκέψεις και πειραματισμούς παρά μόνο άμεση αντιμετώπιση της δύσκολης κατάστασης. Οι άμεσες πράξεις, τα άμεσα αποτελέσματα είναι πλέον μονόδρομος. Η κοινωνία έξω βοά και απαιτεί να μπει ένα τέλος σ’ όλα όσα θλιβερά συνέβησαν κατά τη Μεταπολίτευση που την οδήγησαν στο σημείο να απαξιώσει το πολιτικό σύστημα και τους πολιτικούς. Το συμμάζεμα και το νοικοκύρεμα των δημοσίων δαπανών αποτελεί την απαρχή για την όσο δυνατόν πιο γρήγορη έξοδο της χώρας από την κρίση. 
Κυρίες και κύριοι συνάδελφοι, η έξοδος από τη βαθιά οικονομική κρίση περνά από τη δημοσιονομική εξυγίανση της χώρας, η οποία αποτελεί έναν εθνικό στόχο. Το νομοσχέδιο για την περιστολή δημοσίων δαπανών και ρύθμιση θεμάτων δημοσιονομικών ελέγχων για το οποίο συζητάμε σήμερα, συμβάλλει αποφασιστικά στον εξορθολογισμό των δημοσίων δαπανών. Ο εξορθολογισμός αυτός επιτυγχάνεται από τη μια με την περιστολή των δαπανών και από την άλλη με τον εκσυγχρονισμό των ελεγκτικών μηχανισμών. Δηλαδή, μας δίνεται η δυνατότητα όπου υπάρχει σπατάλη, να την περιορίσουμε και να κάνουμε οικονομία και με τον έλεγχο να γνωρίζουμε κάθε στιγμή πώς πρέπει να κινηθούμε στο μέλλον. 
Στο πρώτο μέρος της περιστολής δαπανών, σύμφωνα με το άρθρο 2, μειώνονται τα μισθώματα που καταβάλλουν το ελληνικό δημόσιο και οι φορείς του δημοσίου τομέα για τη μίσθωση ακινήτων με μια προοδευτική κλίμακα, εξοικονομώντας το ποσό των 15 εκατομμυρίων ευρώ. 
Στη συνέχεια, με το άρθρο 3 για τη μείωση της δημόσιας δαπάνης της λειτουργίας του πολιτικού συστήματος και της πολιτικής διοίκησης της χώρας καταργούνται τα έξοδα παράστασης του Προέδρου της Βουλής, του Προέδρου της Κυβέρνησης, των μελών του Υπουργικού Συμβουλίου και του Αρχηγού της Αξιωματικής Αντιπολίτευσης.
Υπενθυμίζω ότι στο ίδιο πνεύμα ο Υπουργός Οικονομικών κ. Χρήστος Σταϊκούρας με την υπουργική απόφαση που υπέγραψε μείωσε τις αποδοχές των γενικών γραμματέων, των ειδικών γραμματέων των Υπουργείων, των γενικών γραμματέων των αποκεντρωμένων διοικήσεων και των στελεχών της αυτοδιοίκησης και εκτιμάται ότι από τις ρυθμίσεις αυτές θα προκύψει περιστολή της δημόσιας δαπάνης στο επίπεδο των 10 εκατομμυρίων ευρώ. 
Κανείς, νομίζω, δεν αμφισβητεί ότι σήμερα πιο πολύ από ποτέ η δημοσιονομική εξυγίανση αποτελεί επιτακτικό αίτημα του συνόλου της ελληνικής κοινωνίας. Το ξερίζωμα της σπατάλης και το νοικοκύρεμα του δημοσίου, είτε με την περικοπή της σπατάλης είτε με τη διαφάνεια και την εντιμότητα, αποτελεί πρωταρχικό ζητούμενο και λαϊκή απαίτηση. Αυτό κάνουμε σήμερα με το παρόν νομοσχέδιο. Εξάλλου, το συγκεκριμένο νομοσχέδιο αποτελεί δέσμευση της Κυβέρνησης και κινείται στην κατεύθυνση της εκπλήρωσης μιας κεντρικής θέσης της, που είναι να επιταχύνει τον εξορθολογισμό των δημοσίων δαπανών. Πεποίθησή μου είναι ότι ο στόχος αυτός θα επιτευχθεί, καθώς η Κυβέρνηση καταβάλλει εργώδεις προσπάθειες προς την κατεύθυνση αυτή. 
Κυρίες και κύριοι συνάδελφοι, όπως προανέφερα, θα πρέπει να ξεκινήσουμε από εμάς τους ίδιους την περαιτέρω περιστολή των δαπανών. Η προηγούμενη κυβέρνηση είχε προχωρήσει σε μειώσεις των αμοιβών των Βουλευτών και τώρα επιχειρείται μια μείωση για το Υπουργικό Συμβούλιο και για το πολιτικό προσωπικό, γενικούς και ειδικούς γραμματείς κ.ο.κ.. Έτσι, από τα άρθρα του νομοσχεδίου που προανέφερα, που αποτελούν και τον κορμό του, προκύπτει δημοσιονομικό όφελος μέσω της περιστολής των δαπανών που ανέρχεται ετησίως σε 25 εκατομμύρια ευρώ. 
Κυρίες και κύριοι συνάδελφοι, τα αποτελέσματα του εν λόγω νομοσχεδίου είναι απτά και εξηγώ το γιατί. Επειδή προέρχομαι από έναν αγροτικό νομό, θα ήθελα να κάνω μια αναφορά στη συμβολή του παρόντος νομοσχεδίου στην άμεση και πλήρη καταβολή της εξισωτικής αποζημίωσης στους κτηνοτρόφους. Η Κυβέρνηση και το Υπουργείο Οικονομικών με τις επιλογές που έκαναν κατάφεραν από τα ποσά που εξοικονομήθηκαν από τη μείωση των δαπανών για τη λειτουργία του πολιτικού συστήματος και της πολιτικής διοίκησης της χώρας να τα χρησιμοποιήσουν ώστε να καταβληθεί στο ακέραιο η εξισωτική αποζημίωση στους κτηνοτρόφους. Εξάλλου, με βάση τον συμπληρωματικό προϋπολογισμό του Μαρτίου θα έπρεπε να γίνει περιστολή της εξισωτικής αποζημίωσης κατά 60 εκατομμύρια ευρώ φέτος, αλλά με όλες αυτές τις ενέργειες και με βάση τα χρήματα του ΕΣΠΑ αποδόθηκε η εξισωτική αποζημίωση πλήρως στους κτηνοτρόφους, μια επιλογή καίριας σημασίας, καθώς η ενίσχυση του αγροτικού τομέα είναι απαραίτητη, ώστε να δοθεί μια σημαντική αναπτυξιακή ώθηση που τη δεδομένη στιγμή είναι αναγκαία. 
Ακόμη, θα ήθελα να αναφερθώ και σε ένα σημαντικό άρθρο του νομοσχεδίου που αφορά τη βόρεια Ελλάδα και συγκεκριμένα στο άρθρο 5. Πρώτα απ’ όλα όμως, θα ήθελα να τονίσω τη σημασία και τις συνέπειες της Κυβέρνησης στην επανασύσταση του Υπουργείου Μακεδονίας και Θράκης, καθώς η λειτουργία του θα εξυπηρετήσει, όχι μόνο εθνικούς σκοπούς, αλλά κυρίως την ανάπτυξη που είναι σήμερα το ζητούμενο για την υπέρβαση της οικονομικής κρίσης. Με τις ουσιαστικές αρμοδιότητες του Υπουργείου που συνοδεύουν την επανασύστασή του και που έγινε, όχι μόνο για λόγους συμβολισμού, αλλά κυρίως για την ενίσχυση της οικονομικής εξωστρέφειας, αλλά και για τη γεωστρατηγική αναβάθμιση του ρόλου της Ελλάδας στην ευρύτερη περιοχή, αποτελεί πλέον ένα κρίσιμο εργαλείο για όλο τον βορειοελλαδικό χώρο. 
Με το άρθρο 5 νομιμοποιούνται τα αυθαίρετα κτίσματα της Ακαδημίας Εμπορικού Ναυτικού Μακεδονίας και δίνεται η δυνατότητα άμεσης επέμβασης, επισκευής και συντήρησης των κτηρίων. Τα κτήρια αυτά που αντιμετωπίζουν στατικά προβλήματα δύνανται να συντηρηθούν με δωρεά ιδιώτη, ο οποίος δέχεται να χρηματοδοτήσει την επισκευή με δικά του χρήματα, ξεπερνώντας τις αδυναμίες ένταξης στο ΕΣΠΑ της Περιφέρειας Κεντρικής Μακεδονίας και δίνοντας τη δυνατότητα απρόσκοπτης λειτουργίας της ΑΕΝ Μακεδονίας, η οποία είναι η δεύτερη μεγαλύτερη Σχολή Εμπορικού Ναυτικού στην Ελλάδα και η σπουδαιότητά της για τη ναυτική εκπαίδευση είναι αυτονόητη. 
Κυρίες και κύριοι συνάδελφοι, οι στιγμές είναι κρίσιμες. Οφείλουμε όλοι να δούμε κατάματα την αλήθεια. Λαϊκίστικες κορώνες, ψεύτικες πολιτικές και ευχολόγια που ακούγονται εύηχα στα αφτιά του ελληνικού λαού έχουν παρέλθει ανεπιστρεπτί. 
Οι πολίτες περιμένουν από εμάς αλήθειες και δικαιοσύνη. Με το συζητούμενο νομοσχέδιο ανοίγουμε ένα κεφάλαιο σημαντικών δημοσιονομικών αλλαγών που έχει τη δυνατότητα να οδηγήσει στην εξυγίανση και σε άμεσο χρόνο στην ανάπτυξη. Με την υπερψήφιση του νομοσχεδίου κάνουμε σήμερα ένα ακόμη βήμα προς αυτήν την κατεύθυνση. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Με την αγόρευση του κ. Βεσυρόπουλου τελείωσαν οι ομιλίες των αγορητών επί της αρχής. 
Έχει γίνει πρόταση, που έγινε αποδεκτή σχεδόν από το σύνολο των συναδέλφων που έχουν δικαίωμα δευτερολογίας, να μη γίνουν απόψε οι δευτερολογίες λόγω του προκεχωρημένου της ώρας και αύριο να δοθεί περισσότερη άνεση στη συζήτηση επί των άρθρων. 
Κύριε Μαριά, είστε ο μόνος που έχετε άλλη άποψη. Δέχομαι βέβαια ότι κινείστε μέσα στο πλαίσιο του Κανονισμού.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Επειδή από την εμπειρία μου από την προηγούμενη φορά με την άνεση της συζήτησης στα άρθρα, κατέληξε να μη μιλάμε καθόλου, προτιμώ να ασκώ τα δικαιώματά μου κάθε φορά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Την προηγούμενη φορά είχατε κάνει χρήση πάλι του δικαιώματος δευτερολογίας, γι’ αυτό μετά είχατε αυτήν τη μεταχείριση. 
Πόσα λεπτά θέλετε, κύριε Μαριά;</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Όσο χρόνο δικαιούμαι από τον Κανονισμό. Εσείς ξέρετε, παρ’ ότι εγώ είμαι λάτρης του Κανονισμού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μαριά, έχετε το λόγο.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, έλαβα πάρα πολλά τηλεφωνήματα …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εγώ θα προεδρεύω αύριο και θα το θυμάμαι. 
Συνεχίστε, σας παρακαλώ.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Έλαβα πολλά τηλεφωνήματα, πολλά μηνύματα όταν ανακοινώθηκε ότι ο κ. Προβόπουλος μείωσε το μισθό του! Ανησυχούν οι εντολείς μου στην Κρήτη, σε όλη την Ελλάδα, πώς θα μπορέσει να ζήσει ο κ. Προβόπουλος με 15.000 ευρώ το μήνα! Τόσο βγαίνει το 30% μείωσης του μισθού του. Ανησυχούν! Θα μπορέσει να βγάλει το μήνα ή όχι; Αυτά ρωτούν όσων οι μισθοί έχουν φτάσει στα 600 και 700 ευρώ το μήνα. 
Ερώτημα πρώτο: Θα καταθέσει ο Υπουργός την επιστολή στα Πρακτικά να την δούμε; Δεύτερον, προσέξτε την προσβλητική συμπεριφορά του κ. Προβόπουλου. Σύμφωνα με τον Κανονισμό -και διάβασα το καταστατικό της Τράπεζας της Ελλάδος- οι αμοιβές του προσδιορίζονται από τη γενική συνέλευση της Τράπεζας της Ελλάδος. Πού απηύθυνε την επιστολή; Στον κ. Ντράγκι για να μας δείξει ποιος υπερεξουσιάζει τη χώρα. Πού δίνει αναφορά; 
Του έστειλε επιστολή ο κύριος Υπουργός. Το διαβάσαμε στον Τύπο. Του είπε συγκεκριμένα τι να κάνει και εκείνος δεν απηύθυνε την επιστολή στον Υπουργό, την απηύθυνε στον κ. Ντράγκι. Αυτά για να καταλάβουμε πού βρισκόμαστε. Αυτό είναι το δείγμα γραφής. 
Δεν θα τα έκαναν όμως αυτά ούτε ο κ. Προβόπουλος ούτε οι υπόλοιποι, αν εγκαίρως, εδώ και ενάμισι μήνα, δεν βάζαμε θέμα στην Επιτροπή Οικονομικών Υποθέσεων ότι το καλαμπούρι με τα golden boys και τα silver girls, στυλ Μπιρμπίλη, πρέπει να σταματήσει. 
Και χαίρομαι που πολλές εφημερίδες, αφού πρώτοι αναδείξαμε το θέμα στην Επιτροπή Οικονομικών Υποθέσεων, έκαναν έρευνα, βρήκαν ακριβώς πόσα χρήματα παίρνει η κ. Μπιρμπίλη, το ανέδειξαν και το επαναλαμβάνουν πλέον οι συνάδελφοι, για να αποδειχθεί ότι, όταν γίνεται πρωτογενής δουλειά από τους κοινοβουλευτικούς, ακολουθούν και οι εφημερίδες με έρευνα. Διότι εμείς δεν προτιθέμεθα να ακολουθούμε τις έρευνες των εφημερίδων.
Υποσχέθηκα ότι θα πω και ορισμένα άλλα πράγματα. Εισφορές σε διεθνείς οργανισμούς 119 εκατομμυρίων ευρώ. Ξέρετε ότι δίνουμε εισφορά ως δωρήτρια χώρα στην «EUROPEAN BANK OF RESEARCH AND DEVELOPMENT» και οι λήπτριες χώρες είναι η Τουρκία και τα Σκόπια; Η πλούσια Ελλάς λοιπόν –είναι από τη «ΔΙΑΥΓΕΙΑ» όλα αυτά και θα τα καταθέσω- δίνει 405.000 ευρώ για την καταβολή της πέμπτης δόσης της ελληνικής συμμετοχής στο πρόγραμμα «Πολιτεία για τον ΟΟΣΑ», άλλες 418.000 ευρώ στον ΟΟΣΑ, 405.000 ευρώ στον ΟΟΣΑ για ενίσχυση της μεταρρύθμισης της Δημόσιας Διοίκησης -για να μας πουν πώς θα διώξουμε τους δημοσίους υπαλλήλους- 650.000 ευρώ για τα θέματα στο Διεθνή Οργανισμό Ανάπτυξης όσον αφορά την ανακούφιση του χρέους, 1.648.000 ευρώ για το Διεθνή Οργανισμό Γαλλοφωνίας! Η πλούσια Ελλάς δίνει όλα αυτά!
Αυτά είναι σημεία των καιρών που δείχνουν ότι όχι μόνο οι δανειστές, αυτοί που έχουν βάλει τη χώρα σε εξάρτηση πραγματικά την απομυζούν αλλά τους πληρώνουμε και από πάνω για να κάνουν τη δουλειά τους. Και θα ήθελα να μας πει ο κύριος Υπουργός πόσο είναι η ετήσια συνεισφορά, συμμετοχή για το ΔΝΤ. Πληρώνουμε και εκεί συνδρομή. Πληρώνουμε συνδρομή σε όλους τους οργανισμούς για να μας πουν αυτοί οι οργανισμοί πώς θα κόψουμε μισθούς, συντάξεις, πώς θα γίνει η αφαίμαξη των δικαιωμάτων του ελληνικού λαού. Επίσης δίνουμε 488.000 για τον Οργανισμό Βιομηχανικής Ανάπτυξης των Ηνωμένων Εθνών. Αυτά είναι μερικά δείγματα.
Είχαμε πει και στην επιτροπή ότι θέλετε να μειώσετε τις δαπάνες; Ξέρετε πόσους κωδικούς έχει κάθε πρέσβης; Έχει πέντε κωδικούς, ένα κωδικό για μάγειρα, ένα κωδικό για δεξιώσεις, ένα κωδικό για τις πρεσβευτικές κατοικίες. Πρέπει να έχουμε τρεις πρεσβείες στις Βρυξέλλες; Πρέπει να έχουμε τρεις πρεσβείες στη Γενεύη; Πρέπει να μπει μια σειρά σε όλες αυτές τις σπατάλες;
Επομένως, τρόπος υπάρχει να μειωθούν οι δαπάνες. Δεν μειώνονται όμως οι δαπάνες στους κομματικούς στρατούς, διότι οι κομματικοί στρατοί πρέπει να επιβραβευτούν για τη δουλειά που έκαναν, για τη στήριξη του μνημονίου, για τη συνεργασία με την τρόικα. Όσοι συνεργάστηκαν και τους βλέπαμε στα κανάλια να εξηγούν το πώς πρέπει να περάσει το πρώτο μνημόνιο έχουν ανταμειφθεί και είναι σε συγκεκριμένες θέσεις με υψηλούς μισθούς. Αυτή είναι η πραγματικότητα, αυτό βιώνουμε.
Και έρχεται η Κυβέρνηση και μας λέει ότι με  αυτό το «τρομερό» νομοσχέδιο θα μειώσει τις δαπάνες. Πόσο, 25 εκατομμύρια, 30 εκατομμύρια 35 εκατομμύρια; Εδώ γίνεται κατασπατάληση του προϋπολογισμού, των εσόδων. Αυτό το «φοβερό» νομοσχέδιο για 30 εκατομμύρια; Έχει αφιερωθεί τόση συζήτηση, τόσοι Βουλευτές στις επιτροπές. Μεγάλη η κατάκτηση στις δαπάνες που είναι τεράστιες! 
Η κοροϊδία, λοιπόν, και η υποκρισία δεν πρόκειται να περάσει. Ο ελληνικός λαός ευτυχώς μέσα και από την τηλεόραση της Βουλής μας βλέπει, ακούει, κρίνει και θα στείλει τα μηνύματα που πρέπει, αφού βέβαια έχει στεναχωρηθεί πάρα πολύ που ο καημένος κ. Προβόπουλος δεν μπορεί να ζήσει με 15.000 ευρώ το μήνα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Μαριά.
Το λόγο έχει ο Αναπληρωτής Υπουργός Οικονομικών κ. Σταϊκούρας.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Πρώτα απ’ όλα να καταθέσω στα Πρακτικά την επιστολή που είχα στείλει στον διοικητή της Τραπέζης της Ελλάδος με ημερομηνία 6 Σεπτεμβρίου.
(Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κύριε Μαριά, δεν ξέρω αν είναι το προχωρημένο της ώρας αλλά μόλις είπατε ότι οι δαπάνες είναι τεράστιες οπότε υποθέτω ότι θα ψηφίσετε τα 11,5 δισεκατομμύρια.</Speech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: ..(Δεν ακούσθηκε).</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Εσείς το είπατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μαριά, επιτέλους! Παρακαλώ πολύ.
Συνεχίστε, κύριε Υπουργέ.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Και μια τρίτη παρατήρηση είναι ότι επειδή μιλήσατε για συμμετοχή σε διεθνείς οργανισμούς και αποσπασματικά κάνατε κάποιες αναφορές, περιμένετε. Αύριο θα σας καταθέσω την αντίστοιχη επιστολή και τα στοιχεία στα οποία αποδεικνύεται ότι αυτή η Κυβέρνηση έχει μια συνολική εικόνα. Θα προχωρήσει σε μια σημαντική περικοπή λαμβάνοντας υπ&apos; όψιν…</Speech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Θα…</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Δυο μήνες είμαστε.
Κάναμε επιστολή προκειμένου να δούμε με συστηματικό τρόπο και όχι αποσπασματικό τι μπορούμε να κάνουμε με βάση και τις διεθνείς συμβάσεις και τις υποχρεώσεις της χώρας. Αύριο θα έχετε και την αντίστοιχη επιστολή. Γι’ αυτό μη βιάζεστε. Βλέπετε ότι πράττουμε σοβαρά, συνεκτικά, μεθοδικά και όχι αποσπασματικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.
Κηρύσσεται περαιωμένη η συζήτηση επί της αρχής του σχεδίου νόμου του Υπουργείου Οικονομικών: «Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο του Υπουργείου Οικονομικών: «Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις», έγινε δεκτό επί της αρχής κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 12.50’ λύεται η συνεδρίαση για αύριο ημέρα Τετάρτη 19 Σεπτεμβρίου 2012 και ώρα 10.00΄, με αντικείμενο εργασιών του Σώματος νομοθετική εργασία, συνέχιση της συζήτησης επί του σχεδίου νόμου του Υπουργείου Οικονομικών: «Περιστολή δημοσίων δαπανών, ρύθμιση θεμάτων δημοσιονομικών ελέγχων και άλλες διατάξεις».
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
Τελευταία Αποθήκευση:	24/9/2012 10:35:00 πμ	Από:	L.venetikidou
Εκτυπώθηκε:	21/9/2012 12:28:00 μμ</body>
</html>