<html><head><meta name="cp:revision" content="4"><meta name="date" content="2014-12-12T10:53:00Z"><meta name="Company" content="OTS"><meta name="Keywords" content=""><meta name="meta:word-count" content="8898"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="8898"><meta name="dcterms:created" content="2001-07-06T13:01:00Z"><meta name="dcterms:modified" content="2014-12-12T10:53:00Z"><meta name="Last-Modified" content="2014-12-12T10:53:00Z"><meta name="Last-Save-Date" content="2014-12-12T10:53:00Z"><meta name="meta:character-count" content="48050"><meta name="Template" content="Normal"><meta name="meta:save-date" content="2014-12-12T10:53:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2014-12-12T10:53:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2001-07-06T13:01:00Z"><meta name="meta:last-author" content="Μήσιας Σεραφείμ"><meta name="Comments" content=""><meta name="Creation-Date" content="2001-07-06T13:01:00Z"><meta name="xmpTPg:NPages" content="45"><meta name="resourceName" content="14-12-2012.doc"><meta name="Last-Author" content="Μήσιας Σεραφείμ"><meta name="w:comments" content=""><meta name="Character Count" content="48050"><meta name="Page-Count" content="45"><meta name="Revision-Number" content="4"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="45"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body><table><tbody><tr><td>45 <i>/</i> 45</td>
	<td>ΜΗΤΡΟΠΟΥΛΟΥ</td>
	<td>ΚΕΦΑΛΟΠΟΥΛΟΥ</td>
	<td>10/12/2014</td>
	<td>AA1212MT</td></tr></tbody></table>
ΣΗΜΕΙΩΣΗ:  Το παρακάτω Πρακτικό δεν αποτελεί το τελικό κείμενο, διότι εκκρεμούν ορθογραφικές, συντακτικές και νομοτεχνικές διορθώσεις.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΜΘ΄
Παρασκευή 12 Δεκεμβρίου 2014
Αθήνα, σήμερα στις 12 Δεκεμβρίου 2014, ημέρα Παρασκευή και ώρα 10.00΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της Δ’ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 11/12/2014 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΜΗ’ συνεδριάσεώς του, της Πέμπτης 11 Δεκεμβρίου 2014, σε ό,τι αφορά την ψήφιση στο σύνολο του σχεδίου νόμου «Ρυθμίσεις θεμάτων Μεταφορών, Τηλεπικοινωνιών και Δημοσίων Έργων και άλλες διατάξεις».)
Έχω την τιμή να ανακοινώσω στο Σώμα το Δελτίο Επίκαιρων Ερωτήσεων της Δευτέρας 15 Δεκεμβρίου 2014. 
Α. Επίκαιρες Ερωτήσεις Πρώτου Κύκλου (Άρθρο 130 παρ. 2 και 3 Καν. Βουλής)
1. Η με αριθμό 358/9-12-2014 επίκαιρη ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Αγροτικής Ανάπτυξης και Τροφίμων, σχετικά με τις προθέσεις του Υπουργείου για την οριοθέτηση ελάχιστης παραγωγής προς χυμοποίηση, ώστε να δικαιούνται οι παραγωγοί εσπεριδοειδών τη συνδεδεμένη ενίσχυση.
2. Η με αριθμό 354/9-12-2014 επίκαιρη ερώτηση της Βουλευτού Αιτωλοακαρνανίας του Συνασπισμού Ριζοσπαστικής Αριστεράς κυρίας Μαρίας Τριανταφύλλου προς τον Υπουργό Υγείας, σχετικά με την αντιμετώπιση των προβλημάτων των νοσοκομείων του Νομού Αιτωλοακαρνανίας.
3. Η με αριθμό 356/9-12-2014 επίκαιρη ερώτηση του Βουλευτή Αχαΐας των Ανεξαρτήτων Ελλήνων κ. Νικολάου Νικολόπουλου προς τον Υπουργό Ανάπτυξης και Ανταγωνιστικότητας, σχετικά με τον «ΟΠΑΠ».
4. Η με αριθμό 361/9-12-2014 επίκαιρη ερώτηση του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τους Υπουργούς Παιδείας και Θρησκευμάτων και Υποδομών, Μεταφορών και Δικτύων, σχετικά με την αντιμετώπιση των προβλημάτων της σχολικής στέγης στο Δήμο Ευόσμου-Κορδελιού της Π.Ε. Θεσσαλονίκης.
Β. Επίκαιρες Ερωτήσεις Δεύτερου Κύκλου (Άρθρο 130 παρ. 2 και 3 Καν. Βουλής)
1. Η με αριθμό 359/9-12-2014 επίκαιρη ερώτηση του Βουλευτή Ηλείας της Νέας Δημοκρατίας κ. Ανδρέα Μαρίνου προς τον Υπουργό Υγείας, σχετικά με την άμεση στελέχωση με ιατρικό προσωπικό των μονάδων υγείας του Νομού Ηλείας.
2. Η με αριθμό 353/9-12-2014 επίκαιρη ερώτηση της Βουλευτού Ηλείας του Συνασπισμού Ριζοσπαστικής Αριστεράς κυρίας Ευσταθίας Γεωργοπούλου- Σαλτάρη προς τον Υπουργό Πολιτισμού και Αθλητισμού, σχετικά με την έναρξη λειτουργίας του Εθνικού Μουσείου Σύγχρονης Τέχνης.
3. Η με αριθμό 362/9-12-2014 επίκαιρη ερώτηση του Βουλευτή Λάρισας του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Παιδείας και Θρησκευμάτων, σχετικά με τον διορισμό μελών Ειδικού Τεχνικού Προσωπικού των ΤΕΙ.
(AD)
(1MT) 
Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητήσουμε τη με αριθμό 357/9-12-2014 επίκαιρη ερώτηση του Βουλευτή Φθιώτιδας της Νέας Δημοκρατίας κ. Δημητρίου Μπριάνη προς τον Υπουργό Οικονομικών, σχετικά με το επίδομα θέρμανσης.
Θα απαντήσει ο Υπουργός κ. Μαυραγάνης.
Κύριε συνάδελφε, έχετε το λόγο για να αναπτύξετε την ερώτησή σας.</Speech>
<Speech><Parlmember>ΔΗΜΗΤΡΙΟΣ ΜΠΡΙΑΝΗΣ</Parlmember>: Καλημέρα, κύριε Πρόεδρε, κύριε Υπουργέ, κύριοι συνάδελφοι.
Κύριε Υπουργέ, κατά τις τελευταίες επισκέψεις μου στα χωριά του Νομού μου, ιδιαίτερα στην ορεινή ζώνη του Νομού Φθιώτιδας –ο Νομός Φθιώτιδας, όπως ξέρετε, έχει ένα μεγάλο ορεινό ανάγλυφο- και ειδικά στην περιοχή της δυτικής Φθιώτιδας, συγκεκριμένα επισκέφθηκα την κοινότητα του Μαυρίλου, η οποία απέχει ελάχιστα χιλιόμετρα από το Νομό Ευρυτανίας και κείται σε υψόμετρο περίπου τα εννιακόσια μέτρα.
Εξ αφορμής, λοιπόν, της επισκέψεώς μου εκεί, μου ετέθη ένα ερώτημα. Για ποιο λόγο, λέει, εμείς να ανήκουμε στο Νομό Φθιώτιδας και να μην ανήκουμε στο Νομό Ευρυτανίας, την ώρα που εμείς είμαστε δίπλα στο Νομό Ευρυτανίας; Είμαστε σε υψομετρική αναλογία με το Νομό Ευρυτανίας και, όμως, δεν δικαιούμαστε το ίδιο επίδομα θέρμανσης που δικαιούνται οι κάτοικοι του Νομού Ευρυτανίας. 
Αυτό είναι πάρα πολύ δίκαιο και πάρα πολύ εύλογο όχι μόνο για τη συγκεκριμένη κοινότητα, αλλά για πλήθος κοινοτήτων που συναπαρτίζουν τη δυτική ορεινή ζώνη, αλλά και άλλες ορεινές και ημιορεινές περιοχές του Νομού Φθιώτιδας. Ακόμα και στην επαρχία της Λοκρίδας έχουμε ορεινές περιοχές.
Ο Νομός Ευρυτανίας κατατάσσεται στην Α΄ Ζώνη. Η Α΄ Ζώνη δικαιούται είκοσι πέντε (25) λίτρα ανά τετραγωνικό μέτρο, όπως βλέπω από την υπουργική απόφαση και συνολική κατανάλωση ανά νοικοκυριό τρεις χιλιάδες (3.000) λίτρα τη χειμερινή περίοδο. Αντίθετα, οι δικαιούχοι της Γ΄ Ζώνης δικαιούνται οκτώ (8) λίτρα ανά τετραγωνικό μέτρα και εννιακόσια εξήντα (960) λίτρα συνολικά ολόκληρη την περίοδο.
Γεννάται, λοιπόν, το ερώτημα για ποιο λόγο να υπάρχει αυτή η ανισομερής κατανομή και πόσω μάλλον όταν στο Νομό Ευρυτανίας –εγώ γνωρίζω πολύ καλά τη γεωγραφία της περιοχής- υπάρχουν και κοινότητες, οι οποίες βρίσκονται στα τετρακόσια και πεντακόσια μέτρα υψόμετρο, δηλαδή πολύ χαμηλότερα από ορεινές κοινότητες του Νομού Φθιώτιδας.
Αυτό δημιουργεί μία ανισομέρεια και γι’ αυτό θεώρησα δίκαιο και εύλογο το να καταθέσω τη συγκεκριμένη επίκαιρη ερώτηση, εφ’ όσον, μάλιστα, διανύαμε ήδη τη φθινοπωρινή περίοδο.
(DE)
(AD)
Σήμερα, βρισκόμαστε ήδη στη χειμερινή περίοδο. Γεννάται, λοιπόν, το ερώτημα, γιατί να διαιρείται η ελληνική επικράτεια σε τέσσερις κλιματικές ζώνες, σύμφωνα με το γεωγραφικό τους ύψος και όχι να παραβλέπεται και να παροράται από την υπουργική απόφαση και το γεωγραφικό ανάγλυφο και οι υψομετρικές αποκλίσεις οι οποίες δημιουργούν τεράστιες θερμοκρασιακές αποκλίσεις. Ο Νομός Φθιώτιδας, εν προκειμένω, συγκατατάσσεται μαζί με το Νομό Αττικής. Δηλαδή, για να το κάνουμε πιο εμφατικό, οι κάτοικοι του Κολωνακίου έχουν και δικαιούνται το ίδιο επίδομα θέρμανσης με τους κατοίκους ορεινών κοινοτήτων που βρίσκονται στα χίλια, στα χίλια διακόσια, στα εννιακόσια μέτρα υψόμετρο. Δεν αναφέρομαι μόνο στο Νομό Φθιώτιδας, αλλά γενικά.
Άρα, λοιπόν, προτίθεται το Υπουργείο να κάνει -πέραν αυτής της γεωγραφικής κατανομής των τεσσάρων ζωνών- και μία κατανομή, όσον αφορά το ορεινό και γεωγραφικό ανάγλυφο κάθε περιοχής; Διότι κάθε περιοχή έχει ορεινή, ημιορεινή ζώνη, πεδινές, παράλιες και αστικές περιοχές και σε κάθε νομό έχουμε λόγω αυτών των γεωγραφικών αποκλίσεων και θερμοκρασιακές αποκλίσεις της τάξεως των 10ο C και παραπάνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κατ’ αρχάς, θα ήθελα να αναφερθώ στο ότι το επίδομα θέρμανσης είναι ένα πάρα πολύ σημαντικό βοήθημα για τους έχοντες την ανάγκη και θεσμοθετήθηκε με αυτό το σκοπό από την Κυβέρνηση και έχει αρκετή επιτυχία μέχρι σήμερα και έχει προσφέρει τα μέγιστα στο να βοηθηθούν οι Έλληνες πολίτες, ώστε να μπορούν να αντιμετωπίσουν το θέμα της θέρμανσης κατά τους χειμερινούς μήνες.
Ως προς τις περιοχές, δεν είναι το Υπουργείο Οικονομικών που τις καθορίζει. Ως βάση για την κατανομή της ελληνικής επικράτειας σε τέσσερις κλιματικές ζώνες και για τη χορήγηση του επιδόματος πετρελαίου θέρμανσης, χρησιμοποιήθηκε η ΚΥΑ για την έγκριση Κανονισμού Ενεργειακής Απόδοσης των Κτηρίων του 2010.
Σύμφωνα με το άρθρο 6 της Κοινής Υπουργικής Απόφασης, τα όρια των κλιματικών ζωνών δύναται να καθοριστούν με μεγαλύτερη ανάλυση, βάσει τεχνικής οδηγίας του Τεχνικού Επιμελητηρίου Ελλάδας, η οποία επικαιροποιείται κατά περίπτωση, σύμφωνα με τις εθνικές απαιτήσεις και εξελίξεις και εγκρίνεται με απόφαση του Υπουργού Περιβάλλοντος, Ενέργειας και Κλιματικής Αλλαγής.
Συνεπώς, από μόνο του το Υπουργείο Οικονομικών δεν έχει ούτε την τεχνογνωσία ούτε τη δυνατότητα για να προχωρήσει σε αυτή την λεπτομερή ανάλυση. Όμως, το Υπουργείο Περιβάλλοντος, το οποίο εγκρίνει τις σχετικές τεχνικές οδηγίες του Τεχνικού Επιμελητηρίου Ελλάδας, οι οποίες περιλαμβάνουν τα κλιματικά δεδομένα των ελληνικών περιοχών, καθώς και τις αναλυτικές εθνικές προδιαγραφές για τον υπολογισμό της ενεργειακής απόδοσης των κτηρίων και την έκδοση του Πιστοποιητικού Ενεργειακής Απόδοσης, εφόσον προχωρήσει σε περαιτέρω ανάλυση, αυτή την ανάλυση βεβαίως και θα την ενσωματώσουμε μέσα στα κριτήρια για τη χορήγηση του επιδόματος θέρμανσης.
Εφόσον, λοιπόν, επικαιροποιηθεί η σχετική τεχνική οδηγία του Τεχνικού Επιμελητηρίου Ελλάδας, με έγκριση του Υπουργείου Περιβάλλοντος και ανακαθοριστούν μέσω αυτής οι ζώνες της ελληνικής επικράτειας, όπως σας προείπα, είμαστε πλέον έτοιμοι -εφόσον γίνει αυτό- σαν Υπουργείο να αναδιαμορφώσουμε το σχετικό πίνακα των κλιματικών ζωνών που περιλαμβάνονται στην απόφαση χορήγησης του επιδόματος πετρελαίου θέρμανσης.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο κύριος συνάδελφος έχει το λόγο για τη δευτερολογία του.</ChairmanSpeech>
<Speech><Parlmember>ΔΗΜΗΤΡΙΟΣ ΜΠΡΙΑΝΗΣ</Parlmember>: Κύριε Υπουργέ, από ό,τι άκουσα, τουλάχιστον σε θετική κατεύθυνση είναι η παρέμβασή σας για το ότι θα υπάρξει μια επικαιροποίηση. Η άποψή μου είναι ότι οι υπουργικές αποφάσεις πρέπει πάντα να είναι επικαιροποιημένες, τα δεδομένα αλλάζουν από χρόνο σε χρόνο. Φέτος είδα ότι έχετε επικαιροποιήσει τη συγκεκριμένη υπουργική απόφαση, όσον αφορά τους δικαιούχους, σύμφωνα με τις οικονομικές, τις περιουσιακές παραμέτρους -ποιοι είναι και ποιοι δεν είναι δικαιούχοι- και κατέβηκε το πλαφόν αυτό.
Θα μπορούσε να είχε γίνει η επικαιροποίηση, πριν ακόμα μπούμε στο χειμώνα, σύμφωνα με τεχνικά δελτία, όπως λέτε, που θα μπορούσε να εκδώσει ή το Υπουργείο Περιβάλλοντος ή το Τεχνικό Επιμελητήριο. Εν πάση περιπτώσει, αυτά είναι θέματα γραφειοκρατικής υφής και θα έπρεπε να είχαν προβλεφθεί νωρίτερα.
(KM)
(DE)
Ωστόσο, κρατώ σαν θετική από εσάς παρατήρηση το γεγονός ότι εμμέσως, έστω και τώρα, από το Υπουργείο σας αναγνωρίζεται ότι υφίσταται πραγματικά πρόβλημα, όσον αφορά την κατανομή θέρμανσης ανά κλιματική Περιφέρεια, όπως έχουν κατανεμηθεί αυτές οι Περιφέρειες.
 Είναι θετικό ότι αναγνωρίζεται από το Υπουργείο σας και το ότι πραγματικά πρέπει το σύστημα αυτό να γίνει περισσότερο δίκαιο και να συμπεριλάβει και το γεωγραφικό ανάγλυφο κάθε περιοχής, έτσι ώστε να μην έχουμε εμφατικές δυσαναλογίες όσον αφορά το πετρέλαιο θέρμανσης ανάμεσα σε περιοχές που είναι πραγματικά δυσπρόσιτες, ορεινές, μειονεκτικές και απομονωμένες, ιδιαίτερα κατά τη χειμερινή περίοδο, οι οποίες λαμβάνουν το ίδιο επίδομα θέρμανσης που λαμβάνουν οι κάτοικοι του Κολωνακίου και των παράλιων πλούσιων περιοχών του Νομού Αττικής, όπως η Γλυφάδα, η Βούλα, η Βουλιαγμένη και τα λοιπά, ενώ υφίστανται μεταξύ τους τεράστιες θερμοκρασιακές αποκλίσεις.
Θα ήθελα -ελπίζω και εύχομαι- να γίνει σύντομα επικαιροποίηση αυτής της δυνατότητας. Θα ήθελα να επικαιροποιηθεί, αν δεν προλάβουμε από τη φετινή περίοδο, τουλάχιστον από την ερχόμενη χειμερινή περίοδο, ο κατάλογος των δικαιούχων, ώστε να κινείται σε κατεύθυνση περισσότερο λογική και δίκαιη όσον αφορά τη κατανομή του επιδόματος θέρμανσης.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κύριος Υπουργός.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, όπως προείπα, η βάση δεδομένων την οποία χρησιμοποιεί το Υπουργείο Οικονομικών είναι βεβαίως τα οικονομικά στοιχεία που τα διαθέτει και τα επικαιροποιεί, καθώς και η βάση δεδομένων των περιοχών, με βάση τις μελέτες και την τεχνική οδηγία του Τεχνικού Επιμελητηρίου της Ελλάδος, όπως εγκρίνεται από το αρμόδιο Υπουργείο.
Συνεπώς, νομίζω ότι στην κατεύθυνση αυτήν πρέπει να γίνει περαιτέρω ανάλυση. Θα προσπαθήσουμε και σε συνεργασία με το αρμόδιο Υπουργείο να μπούμε σε μία τέτοια ανάλυση. Και εφόσον το αρμόδιο Υπουργείο μας δώσει έναν πιο λεπτομερή κατάλογο περιοχών ανάλογα με τις κλιματολογικές συνθήκες και τις υπόλοιπές παραμέτρους, μπορούμε βεβαίως να το εντάξουμε στη βάση δεδομένων του Υπουργείο Οικονομικών, η οποία δίνει και τους δικαιούχους για το επίδομα θέρμανσης.
Σε αυτήν κατεύθυνση, εφόσον ανταποκριθεί από πλευράς τεχνικών προδιαγραφών, μπορούμε να προχωρήσουμε σε μία αλλαγή της βάσης δεδομένων.
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Προχωρούμε στην με αριθμό 350/9-12-2014 επίκαιρη ερώτηση του Βουλευτή Εύβοιας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την καταπολέμηση  των φαινομένων λαθρεμπορίου καυσίμων. Θα απαντήσει και πάλι ο Υφυπουργός κ. Μαυραγάνης.
Κύριε Αναγνωστάκη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Σας ευχαριστώ πολύ, κύριε Πρόεδρε.
Κύριε Υπουργέ, ακριβώς ένα χρόνο πριν, συγκεκριμένα στις 13/12/2013, μου απαντήσατε εγγράφως σε ανάλογη ερώτηση που είχα υποβάλει με αριθμό 4058/21-11-2013 για το τι ενέργειες είχε κάνει το Υπουργείο Οικονομικών σε σχέση με την πάταξη του λαθρεμπορίου καυσίμων. 
Σήμερα, λοιπόν, το λαθρεμπόριο καυσίμων είναι ανοικτή πληγή. Υπολογίζεται περίπου ότι οι ετήσιες απώλειες των δημοσίων εσόδων από το λαθρεμπόριο καυσίμων φτάνουν το 1 δισεκατομμύριο ευρώ και άλλα 200 εκατομμύρια ευρώ ετησίως χάνονται από το λαθρεμπόριο ποτών και τσιγάρων. 
Είχατε βάλει κάποια χρονοδιαγράμματα. Είχατε εξαγγείλει την έκδοση κάποιων κοινών υπουργικών αποφάσεων. Μέχρι στιγμής, θα ήθελα να έχω έναν απολογισμό, σε σχέση –επαναλαμβάνω- με τα όσα είχατε δεσμευτεί πέρυσι την ίδια περίπου εποχή. 
Έχοντας γνώση των συγκεκριμένων προβλημάτων, μπαίνω απευθείας στα ερωτήματα:
Πότε σκοπεύετε να επισπεύσετε τις διαδικασίες για τον αποτελεσματικότερο, τον ορθότερο έλεγχο των καυσίμων στα διυλιστήρια; Πότε επιτέλους θα εφαρμοστεί η ιχνηλάτηση των καυσίμων; 
Σκοπεύετε να προβείτε σε ελέγχους για τις περιπτώσεις λαθρεμπορίου καυσίμων και στις Ένοπλες Δυνάμεις; Ξέρουμε ότι δεν είναι στη δικαιοδοσία σας. Παρόλα αυτά, έχετε δώσει κατευθύνσεις για την επίλυση του προβλήματος προς την ηγεσία του Υπουργείου Αμύνης; 
(KO)
(1KM)
Τέλος, πότε θα εφαρμοστούν οι διατάξεις για το σύστημα εισροών-εκροών στα πλωτά μέσα μεταφοράς πετρελαιοειδών; 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς, κύριε Αναγνωστάκη. 
Το λόγο έχει ο κύριος Υπουργός.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, απαντώντας θα ήθελα να αναφερθώ, όπως είπε και ο κύριος Βουλευτής, σε ένα χρονοδιάγραμμα ολοκλήρωσης ενεργειών. 
Κατ’ αρχάς, θα ήθελα να πω ότι αυτή η Κυβέρνηση έχει προχωρήσει και έχουν γίνει συγκεκριμένες ενέργειες. Βεβαίως, χρειάζεται ειδική τεχνογνωσία, την οποία λαμβάνουμε, προκειμένου να βγάλουμε τις κοινές υπουργικές αποφάσεις και να τις εκτελέσουμε, κάτι που δεν είναι τόσο απλό, δεδομένου ότι αυτό δεν υπήρχε πριν. 
Αναφορικά με το χρονοδιάγραμμα υλοποίησης και εγκατάστασης των ολοκληρωμένων συστημάτων παρακολούθησης εισροών-εκροών στις φορολογικές αποθήκες και στις αποθήκες τελωνειακής αποταμίευσης, στις οποίες περιλαμβάνονται και τα διυλιστήρια, με την απόφαση που εκδόθηκε το Μάιο ορίζεται ότι τα εν λόγω συστήματα εγκαθίστανται εντός είκοσι τεσσάρων μηνών από την έναρξη της ισχύος. Όμως, η εγκατάσταση των ως άνω συστημάτων υλοποιείται σε ποσοστό τουλάχιστον 40% κατά το πρώτο έτος του ανωτέρω χρονικού διαστήματος. 
Επίσης, η ολοκλήρωση της εγκατάστασης των εν λόγω συστημάτων σε δύο φάσεις, σύμφωνα με το προβλεπόμενο χρονικό διάστημα των είκοσι τεσσάρων μηνών, προκύπτει από την ανάγκη ύπαρξης δύο θερινών περιόδων, κατά τις οποίες θα γίνει εκ περιτροπής η εγκατάσταση των νέων συστημάτων στο σύνολο των δεξαμενών κυριότητας κάθε συγκεκριμένου αποθηκευτή και κάθε διαχειριστή αποθήκης τελωνειακής αποταμίευσης, προκειμένου να διασφαλιστεί η διαρκής διαθεσιμότητα των δεξαμενών αποθήκευσης των ενεργειακών προϊόντων και η ομαλή μετάβαση στη λειτουργία των νέων συστημάτων παρακολούθησης εισροών-εκροών. 
Βεβαίως ένα πράγμα το οποίο δεν έχετε περιλάβει στην ερώτησή σας είναι τα γνωστά συστήματα εισροών-εκροών στα βενζινάδικα, στα οποία έχει ήδη προχωρήσει η εφαρμογή τους. 
Ρωτήσατε για την εφαρμογή του ιχνηθέτη καυσίμων. Είναι πολλά αυτά τα οποία μπορούμε να πούμε, αλλά θα προσπαθήσω και τώρα, αλλά και στη δευτερολογία μου να ολοκληρώσω τουλάχιστον τις απαντήσεις στις ερωτήσεις που θέσατε. 
Το 2012 είχαμε συγκροτήσει ομάδα εργασίας για τη σχεδίαση, υλοποίηση και παρακολούθηση ολοκληρωμένου συστήματος ιχνηθέτησης, η θητεία της οποίας έληξε στις 30 Ιουνίου 2014. 
Από τα αναλυτικά πρακτικά αυτής της ομάδας εργασίας, δρομολογήθηκαν όλες οι ενέργειες με μοναδικό κριτήριο να επιλεγεί και να θεσμοθετηθεί ο καλύτερος ιχνηθέτης που δεν θα αφαιρείται από το καύσιμο, θα έχει λογικό κόστος για τις εταιρείες που θα πρέπει να ιχνηθετούν το πετρέλαιο ναυτιλίας ή όποιο άλλο αδασμολόγητο ή επιδοτούμενο καύσιμο και να έχει αξιόπιστη και χαμηλού κόστους μέθοδο ελέγχου. 
Στο πλαίσιο αυτό, ακολούθησε η πρόσκληση εκδήλωσης ενδιαφέροντος στις 16/9/2013 με δημοσίευση και πραγματοποιήθηκε συγκριτική αξιολόγηση των δύο μορίων ιχνηθετών που κατατέθηκαν από το Γενικό Χημείο του Κράτους, καθώς και από δοκιμές αφαιρεσιμότητας, οι οποίες ολοκληρώθηκαν στις 24/3/2014 με την παράδοση της αναλυτικής αναφοράς. 
Στις 16 Απριλίου 2014 υποβλήθηκε το τελικό πόρισμα της ομάδας, σύμφωνα με το οποίο τα δύο μόρια ιχνηθετών που κατατέθηκαν απομακρύνονται πλήρως από το καύσιμο στο οποίο τοποθετούνται και επομένως, δεν είναι δυνατόν να επιλεγούν για ιχνηθέτηση. 
Ως εκ τούτου, η αποτύπωση, σύνταξη και έκδοση των απαιτούμενων θεσμικών κανονιστικών παρεμβάσεων σε επιχειρησιακό και τεχνικό επίπεδο που νομιμοποιεί την υλοποίηση και παραγωγική λειτουργία του συστήματος ιχνηθέτησης καυσίμων, δεν έχει προχωρήσει γιατί, όπως σας εξήγησα, στην πρόσκληση ενδιαφέροντος κατατέθηκαν δύο ιχνηθέτες. Για να το πούμε απλά, δυστυχώς αυτούς τους ιχνηθέτες τους έσπασε το Γενικό Χημείο του Κράτους. Άρα, σ’ αυτήν την περίπτωση δεν μπορούν να αποτελέσουν το κύριο μέσο για να προχωρήσουμε. 
Όμως και στο σημείο αυτό προσπαθούμε με την εμπειρία και άλλων χωρών, όπως της Ιρλανδίας και της Μεγάλης Βρετανίας, να επαναλάβουμε τη διαδικασία μήπως και έχουμε κάποιους νέους ενδιαφερόμενους, των οποίων ο ιχνηθέτης δεν θα σπάει από το Γενικό Χημείο του Κράτους. 
Τα υπόλοιπα θα τα πω στη δευτερολογία μου. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ. 
Το λόγο έχει ο κ. Αναγνωστάκης. 
(PM)
(KO)</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κύριε Πρόεδρε, κύριε Υπουργέ, όταν χειμάζεται μια ολάκερη κοινωνία για πάνω από πέντε χρόνια, όταν όλες οι πολιτικές δυνάμεις εκτιμούν ότι η φοροδιαφυγή είναι το μείζον κοινωνικό πρόβλημα μετά την ανεργία, όταν ήδη οδεύουμε σε εκλογές γιατί η Κυβέρνηση έδειξε αδυναμία απέναντι στους εταίρους και πιστωτές μας για το δημοσιονομικό κενό που η μία πλευρά ισχυρίζεται ότι είναι πάνω από δυόμισι δισεκατομμύρια, η δική μας πλευρά κάτι λιγότερο απ’ αυτό που ισχυρίζονται οι ξένοι πιστωτές μας, αναρωτιέμαι: 
Υπάρχει κάποιος που αποδέχεται τους ισχυρισμούς της Κυβέρνησης ότι γραφειοκρατικά εμπόδια, δήθεν αγκυλώσεις, μας στερούν τη δυνατότητα να έχουμε έσοδα από την πάταξη του λαθρεμπορίου καυσίμων; Όταν υπάρχει μία φορομπηχτική πολιτική, όταν το ελληνικό νοικοκυριό στενάζει από μια άνευ προηγουμένου φορολογική επιδρομή, είναι δυνατόν να λέμε σήμερα ότι δεν κατέστη δυνατό να έχουμε εκείνα τα συστήματα, εκείνους τους μηχανισμούς, για να είμαστε όσο θα έπρεπε αποτελεσματικοί; 
Δεν είναι προσωπική η κριτική, κύριε Υπουργέ. Tο αντιλαμβάνεστε. Έχει να κάνει γενικότερα με την Κυβέρνηση και με την αδυναμία που έχει επιδείξει εδώ και δυόμισι χρόνια να έχει συγκεκριμένα, απτά αποτελέσματα στο συγκεκριμένο πεδίο.
Άρα, η απάντησή σας δεν είναι ότι δεν ικανοποιεί έναν Βουλευτή της Αντιπολίτευσης. Είμαι απόλυτα βέβαιος ότι όσοι άκουσαν την απάντησή σας θα αναρωτιούνται: «Καλά, δεν είχαν τη δυνατότητα να κάνουν το αυτονόητο, δηλαδή να δανειστούν τεχνογνωσία και να την εφαρμόσουν έτσι ώστε να έχουν άμεσα και γρήγορα αποτελέσματα;».
Κύριε Υπουργέ, δεν ήταν τυχαία η επιλογή τού να τεθεί η ίδια περίπου ερώτηση μετά από έναν χρόνο. Έναν χρόνο μετά, δυστυχώς τα αποτελέσματα είναι φτωχά, πενιχρά, έως και μηδενικά. 
Αναρωτιέμαι, κύριε Υπουργέ: Είναι δυνατόν να ζητάμε από τους Έλληνες πολίτες καθημερινά θυσίες που τους έχουν οδηγήσει στο κοινωνικό περιθώριο και η πολιτεία να μη δείχνει τον απαραίτητο σεβασμό σ’ αυτές τις θυσίες;
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, άκουσα με προσοχή τα σχόλια του Βουλευτή που ερωτά. Θα ήθελα, όμως, να πω ότι αντί ειδικών αναφορών, άκουσα γενικότητες και προσχώρηση στην αντίληψη του μηδενισμού.
Λυπάμαι γι’ αυτό, αλλά όπως σας είπα –και θα συνεχίσω να σας απαντώ με συγκεκριμένα στοιχεία- εμείς προχωράμε με συγκεκριμένες ενέργειες. Εσείς θέλετε με γενικότητες να δείξετε ότι η Κυβέρνηση δεν ενδιαφέρεται. Τα γεγονότα, όμως, λένε ότι και προσπάθειες έχουν γίνει και στους συγκεκριμένους τομείς -εισροές-εκροές- προχωράμε και όπου αλλού προχωράμε και τα προβλήματα –σας τα ανέφερα- δεν είναι προβλήματα που έχουν σχέση με την πρόθεση να μη γίνει κάτι. Ίσα-ίσα που προχωράμε όσο το δυνατόν πιο δυναμικά, αλλά όταν σπάνε ιχνηθέτες, εσείς θέλετε να τους εφαρμόσουμε τους ιχνηθέτες αυτούς, για να πάμε μετά και να μην μπορούμε να κάνουμε ανίχνευση; Αυτό θέλετε, δηλαδή να κάνουμε το εύκολο για να φανούμε αρεστοί και στην πράξη να μην καταπολεμάται η φοροδιαφυγή; Δεν νομίζω. Λυπάμαι, αλλά με τον τρόπο που το λέτε διαστρεβλώνεται η πραγματικότητα.
(BS)
PM
Αναφερθήκατε επίσης και στις Ένοπλες Δυνάμεις. Σας λέω, λοιπόν, ότι η κεντρική υπηρεσία του ΣΔΟΕ, σε εκτέλεση εισαγγελικής παραγγελίας, εκπόνησε εμπιστευτικό έκτακτο επιχειρησιακό σχέδιο και εξέδωσε οδηγίες προς τις περιφερειακές διευθύνσεις για διενέργεια ελέγχων και πραγματοποίηση δειγματοληψιών καυσίμων σε στρατιωτικές μονάδες της χώρας. Η ανωτέρω έρευνα είναι σε εξέλιξη  και τελεί υπό την εποπτεία του οικονομικού εισαγγελέα. Είναι, δηλαδή, στην αρμοδιότητα της Δικαιοσύνης και πιστεύουμε ότι τα πορίσματα πολύ σύντομα θα ανακοινωθούν. 
Ρωτήσατε, επίσης, για το σύστημα εισροών-εκροών στα πλωτά μέσα. Σας λέω, λοιπόν, ότι για την εγκατάσταση ολοκληρωμένου συστήματος ηλεκτρονικού ελέγχου εισροών-εκροών στα πλωτά μέσα μεταφοράς πετρελαιοειδών έχει συσταθεί στο Υπουργείο Οικονομικών ομάδα εργασίας με αποκλειστικό έργο τη σύνταξη προσχέδιου απόφασης. Υπάρχει συνεργασία με τις συναρμόδιες υπηρεσίες. Σε ό,τι αφορά τα πλωτά μέσα θα πρέπει να τονιστεί ότι ήδη έχει ολοκληρωθεί η εγκατάσταση των συστημάτων AIS. 
Τέλος, με δική μου απόφαση και για τον καλύτερο συντονισμό φέτος το καλοκαίρι συστήθηκε διαγραμματειακό όργανο μεταξύ των συναρμόδιων Υπουργείων έτσι ώστε το έργο να συντονίζεται καλύτερα, αποτελεσματικότερα και να έχουμε πιο γρήγορα αποτελέσματα στην καταπολέμηση της φοροδιαφυγής και του λαθρεμπορίου καυσίμων, καθώς επίσης να ληφθούν κι όλα τα αναγκαία μέτρα που απομένουν για την ολοκλήρωση της πολιτικής αυτής που είναι πολιτική την οποία η Κυβέρνησή μας θα εφαρμόσει. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Προχωρούμε στη με αριθμό 349/9-12-2014 επίκαιρη ερώτηση της Βουλευτού Α΄ Πειραιά της Δημοκρατικής Αριστεράς κ. Μαρίας Ρεπούση προς τον Υπουργό Υγείας, σχετικά με τη συγκρότηση και τον εκσυγχρονισμό του θεσμικού πλαισίου προγράμματος στην κατ’ οίκον νοσηλεία. 
Στην ερώτηση θα απαντήσει ο Αναπληρωτής Υπουργός Υγείας κ. Γρηγοράκος.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κύριε Πρόεδρε.
Κύριε Υπουργέ, κατ’ αρχήν ήθελα να σας συγχαρώ που ανταποκριθήκατε στο θέμα της προηγούμενης επίκαιρης ερώτησης που είχα θέσει σχετικά με τη συγκρότηση των τριμελών επιτροπών στα νοσοκομεία και την εξέλιξη της διαδικασίας για το διορισμό των γιατρών που είχε σταματήσει από το 2009. 
Πράγματι, όπως με ενημερώνουν, σε πολλά νοσοκομεία της χώρας, τουλάχιστον στα νοσοκομεία του Πειραιά που γνωρίζω καλά, συγκροτήθηκαν οι επιτροπές, έκαναν τη δουλειά τους, έκαναν την επιλογή και οι φάκελοι τώρα βρίσκονται στο Υπουργείο σας και πρέπει να υπογραφούν, για να μπορέσουν να διοριστούν. 
Πάντως πραγματικά θέλω να σας δώσω τα συγχαρητήριά μου γιατί ενεργήσατε γρήγορα. Ξέρουμε τις ελλείψεις. Θα είναι, λοιπόν, πολύ σημαντική η στελέχωση.
Το θέμα της σημερινής ερώτησής μου έχει να κάνει με την ανάπτυξη συμπληρωματικών δομών νοσηλείας που αν τις οργανώσουμε σωστά, θα μπορούσαν να αποσυμφορήσουν τα νοσοκομεία που ξέρουμε ότι έχουν πάρα πολύ μεγάλο πρόβλημα κλινών. 
Πολλοί από τους ασθενείς δεν χρειάζονται ίσως τη νοσοκομειακή περίθαλψη και θα μπορούσαν να εξυπηρετηθούν με το πρόγραμμα φροντίδας ή περίθαλψης στο σπίτι, κατ’ οίκον νοσηλείας όπως λέγεται σήμερα, ή με την ανάπτυξη ξενώνων κοντά σε νοσοκομεία. 
Ξέρουμε ότι πάρα πολλές ιδιωτικές κλινικές έχουν κλείσει. Παλιότερα τα νοσοκομεία είχαν τη δυνατότητα συμβάσεων μ’ αυτές τις κλινικές προκειμένου να αναπτύξουν συγκεκριμένα τμήματα. Για παράδειγμα, το Τζάνειο Νοσοκομείο του Πειραιά είχε πάρει μια παλιά ιδιωτική κλινική και είχε φτιάξει το Τζάνειο Παιδιατρικό Τμήμα. 
Αυτές οι δομές ίσως θα μπορούσαν να αξιοποιηθούν από την Πολιτεία προκειμένου να γίνουν ξενώνες για μακροχρόνια ασθενείς που δεν μπορούν ίσως να είναι στο σπίτι και άρα να συμπεριλαμβάνονται στο πρόγραμμα της κατ’ οίκον νοσηλείας, αλλά και συγγενείς ασθενών που ταξιδεύουν από μια άλλη πόλη που δεν έχει νοσοκομείο προκειμένου να είναι κοντά στον άνθρωπό τους. 
Γνωρίζω ότι παλιότερα στη Ρόδο είχαν πάρει μια τέτοια πρωτοβουλία. Στο Νοσοκομείο της Ρόδου εξυπηρετούνται ασθενείς και από τα γύρω νησιά. Είχαν βρει, λοιπόν, έναν ξενώνα και τον είχαν διαμορφώσει. Κάποια στιγμή όμως αυτό σταμάτησε και δεν έχω καταφέρει να μάθω ακριβώς το λόγο για τον οποίον σταμάτησε. 
Το σημερινό μου ερώτημα, λοιπόν, έχει να κάνει με την ανάπτυξη αυτών των συμπληρωματικών δομών. 
(SS)
(BS)
Σε ό,τι αφορά ειδικότερα το πρόγραμμα της «Κατ’ οίκον νοσηλείας» είχε ξεκινήσει από τη μεριά του Υπουργείου και από τη Διεύθυνση Πρωτοβάθμιας Φροντίδας Υγείας ένας σχεδιασμός ενεργειών για τον εκσυγχρονισμό του θεσμού αυτού με τη συγκρότηση πιλοτικών δικτύων του προγράμματος σε Νοσοκομεία και Κέντρα Υγείας και αυτό αναφερόταν σε ένα έγγραφο του Υπουργείου Υγείας με ημερομηνία Ιανουάριος 2014 και καταληκτική ημερομηνία ολοκλήρωσης των διαδικασιών τον Φεβρουάριο του 2014. 
Όμως αυτή η προβλεπόμενη στο έγγραφο υπουργική απόφαση που έπρεπε να εκδοθεί, δεν έχει εκδοθεί ακόμα. Και αναρωτιέμαι: γιατί το έχουμε καθυστερήσει; Εάν και εσείς συμφωνείτε στην αναγκαιότητα της ανάπτυξης αυτών των συμπληρωματικών δομών, θα θέλαμε να ξέρουμε ακριβώς τους λόγους για τους οποίους έχει καθυστερήσει. Το μελετάτε περισσότερο; Περιμένετε την ανταπόκριση από τη μεριά των νοσοκομείων; 
Επίσης, θα θέλαμε να μας πείτε και ποια τμήματα Νοσοκομείων και Κέντρων Υγείας της χώρας θα περιλαμβάνει αυτό το πιλοτικό δίκτυο και άρα, να μας δώσετε και κάποια στοιχεία. Γνωρίζουμε, για παράδειγμα, ότι στο «Νοσοκομείο Μεταξά» έχουν ένα τέτοιο πειραματικό πρόγραμμα. Σε ένα άλλο νοσοκομείο, στο «Τζάνειο», δεν έχουν. Ποια νοσοκομεία αναπτύσσουν τέτοια προγράμματα και γιατί όχι όλα; 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κύριος Υπουργός.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Ευχαριστώ, κύριε Πρόεδρε.
Κυρία Ρεπούση, χαίρομαι ιδιαίτερα για την ερώτηση που μου κάνατε σήμερα, αλλά και για τις διαπιστώσεις που κάνατε ότι πραγματικά εγώ είχα δώσει εντολή στις 28/8/2014 να γίνουν οι κρίσεις.
 Είναι γεγονός ότι αργήσαμε πάρα πολύ. Δεν άργησε το Υπουργείο, αλλά άργησαν να συσταθούν οι Επιτροπές. Όπως σας είχα πει και την προηγούμενη φορά, υπήρχαν βέβαια αυτές οι Επιτροπές αλλά, όπως καταλαβαίνετε, πέρασαν τόσα χρόνια που οι περισσότεροι συνάδελφοι είχαν πάρει σύνταξη. Άρα, έπρεπε να κάνουμε μία διαδικασία από την αρχή ανασύστασης των Επιτροπών αυτών. 
Τέλος πάντων, φτάνουμε σε ένα καλό σημείο τώρα να κάνουμε τις προσλήψεις των γιατρών, γιατί έχουμε τις θέσεις. Στο διάστημα από την προηγούμενη ερώτησή σας μέχρι σήμερα θέλω να σας πω ότι το Γενικό Λογιστήριο μάς αποδέσμευσε επιπλέον 372 θέσεις από τις προηγούμενες 475. Όπως εξήγησα και την προηγούμενη φορά, σε άλλη ερώτηση, ναι μεν υπήρχαν προκηρύξεις περίπου 2.000 θέσεων γιατρών, αλλά επειδή πέρασαν τα πέντε-έξι χρόνια από το 2009, οι γιατροί αυτοί επέλεξαν έναν άλλο τρόπο ζωής, πιθανόν πήγαν στο εξωτερικό, πήγαν στον ιδιωτικό τομέα ή έφτιαξαν τα δικά τους ιδιωτικά ιατρεία, με αποτέλεσμα να είμαστε πάρα πολύ ευχαριστημένοι εάν αυτές τις 800 θέσεις μονίμων στελεχών που έχουμε τώρα στο Υπουργείο Υγείας, τις καλύψουμε. Δεν είμαι πολύ αισιόδοξος. 
Θέλω να σας πω ότι καμιά φορά δεν φταίνε και τα Υπουργεία ούτε οι Υπουργοί ούτε το Υπουργείο το ίδιο. Έχουμε δύο μεγάλες αντικειμενικές δυσκολίες. Προχθές είχα πάει σε ένα νοσοκομείο της Περιφέρειας Αθηνών και βέβαια μας ζητούν πάλι προσωπικό. Αυτές τις ημέρες έχουμε προκηρύξει 302 θέσεις επικουρικών γιατρών και προτιθέμεθα στο νόμο που θα ψηφίσουμε την επόμενη εβδομάδα στη Βουλή να ανανεώσουμε τη θητεία όλων των επικουρικών γιατρών για ένα χρόνο. Δηλαδή, όσων γιατρών υπηρετούν αυτή τη στιγμή, στις 1/1/2015 θα ανανεωθεί απευθείας η σύμβασή τους για ένα χρόνο. Δηλαδή, θα έχουμε απευθείας ανανέωση θητείας για 800 γιατρούς για ένα χρόνο.
Και θα δούμε τι θέλουν τα νοσοκομεία. Τα νοσοκομεία θέλουν πάρα πολλούς γιατρούς, γιατί υπήρχαν κενά. Οφείλουμε να ομολογήσουμε ότι υπήρχε μία μεγάλη δυσκολία σε αυτό. Πάντως, αυτή τη στιγμή αρχίζουν τα πράγματα να παίρνουν το δρόμο τους.
Επιμένω, λοιπόν, να σας πω τι συνάντησα σε αυτό το Νοσοκομείο. Μου  είχαν ζητήσει είκοσι επικουρικούς γιατρούς. Τους λέω: «Γιατί μου ζητάτε είκοσι επικουρικούς γιατρούς, εφόσον έχετε δεκαέξι γιατρούς να κρίνετε;» Και οι ίδιοι δεν ήξεραν ότι υπάρχουν δεκαέξι γιατροί υπό κρίση. Άρα, τι φταίει, μόνο το Υπουργείο; «Μα, -λέει- ξέρετε, δεν έχουμε γιατρούς». Και τους είπα «έχετε δεκαέξι γιατρούς να κρίνετε και μου ζητάτε είκοσι;» Και οι δεκαέξι γιατροί είναι μόνιμοι και όχι επικουρικοί. Θέλω να σας πω, λοιπόν, ότι υπάρχουν αντικειμενικές δυσκολίες.
Η δεύτερη αντικειμενική δυσκολία, κυρία συνάδελφε, είναι ότι το  Υπουργείο Υγείας έχει αποστελεχωθεί, δεν έχει στελέχη. Για να αντιμετωπίσουμε αυτό το φόρτο εργασίας, για να διορίσουμε 800 επικουρικούς γιατρούς και 800 μόνιμους γιατρούς με μία διαδικασία που, όπως ξέρετε, περιλαμβάνει Γενικό Λογιστήριο του Κράτους, Υπουργείο Διοικητικής Μεταρρύθμισης, ξανά Υπουργείο, κοινοποίηση, ΦΕΚ και όλα αυτά, καταλαβαίνετε ότι όλο αυτό έχει μία τεράστια γραφειοκρατία και δυστυχώς, δεν έχουμε υπαλλήλους. Έχουν πάρει σύνταξη πάρα πολλοί υπάλληλοι του Υπουργείου Υγείας. Το Υπουργείο Υγείας ήταν ένα Υπουργείο το οποίο είχε πάρα πολλούς υπαλλήλους, αλλά αυτή τη στιγμή έχει αποστελεχωθεί. 
(FT)
(SS)
Υπάρχουν, λοιπόν, εγγενείς αδυναμίες όσον αφορά το ότι δεν πάμε γρήγορα στους διορισμούς των μονίμων στελεχών στην υγεία αλλά και των επικουρικών στελεχών. 
Να σας απαντήσω συγκεκριμένα στην ερώτησή σας τώρα, το εξής…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θέλετε να τα πείτε τώρα; Έχετε και τη δευτερολογία σας.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Θα απαντήσω στη δευτερολογία μου.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία σαράντα επτά μαθητές και μαθήτριες και τρεις εκπαιδευτικοί συνοδοί τους από το 27ο Γενικό Λύκειο Αθήνας.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Κυρία Ρεπούση, έχετε το λόγο.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ.
Κύριε Υπουργέ, άκουσα με προσοχή όσα μας είπατε. Πράγματι, συμφωνούμε ότι είναι κρίμα να υπάρχουν γιατροί, να υπάρχουν τα χρήματα και οι γιατροί αυτοί να μην μπορούν να πάνε στα νοσοκομεία, διότι υπάρχουν αδράνειες του συστήματος, οπωσδήποτε. Το παράδειγμα που αναφέρατε είναι χαρακτηριστικό, ότι είχαν τις θέσεις και δεν το ήξεραν.
Γι’ αυτό και ο κοινοβουλευτικός έλεγχος πάντα είναι απαραίτητος και χρήσιμος, για να κινητοποιείται και το κράτος και η Πολιτεία κ.λπ. 
Καταλαβαίνω από την απάντησή σας ότι θα προχωρήσετε άμεσα στους διορισμούς αυτούς, όσων έχουν ολοκληρωθεί οι διαδικασίες και οι φάκελοι βρίσκονται στο Υπουργείο.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Είναι στο Υπουργείο.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Απ’ ό,τι γνωρίζω, από 1η Ιανουαρίου δεν ισχύει και το κονδύλι.</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Ό,τι υπάρχει, εγώ θα το τελειώσω.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ωραία.
Δεν προλάβατε στην πρωτολογία σας να αναφερθείτε στο Πρόγραμμα «Κατ’ οίκον Νοσηλεία».</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Θα σας πω τώρα.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Όμως εγώ πώς θα έχω τη δυνατότητα να απαντήσω; 
Ο κύριος Υπουργός, κύριε Πρόεδρε, επειδή αναφέρθηκε στο ζήτημα του διορισμού των γιατρών, που οπωσδήποτε είναι πάρα πολύ κρίσιμο, δεν πρόλαβε να μου δώσει καμία απάντηση στο θέμα της ερώτησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα προσπαθήσει να είναι σύντομος ο Υπουργός, για να σας δώσω ένα λεπτό μετά, αν χρειαστεί.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μπορεί να σας ικανοποιήσει η απάντησή του.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Ευχαριστώ, κύριε Πρόεδρε, για την ελαστικότητα που δείξατε σε αυτό το θέμα.
Είναι πολύ ενδιαφέρον το θέμα που θίξατε, κυρία συνάδελφε. Μπορώ να σας πω ότι έχουν γίνει αρκετά πράγματα, αλλά το αρκετά είναι σχετικό. Δεν έχουν γίνει αυτά που τουλάχιστον εγώ προσωπικά θα ήθελα.
Το θέμα αυτό που μου λέτε άπτεται της Πρωτοβάθμιας Φροντίδας Υγείας, αλλά ακουμπάει και στα νοσοκομεία, έχει και τον ιδιωτικό τομέα. Γίνονται πάρα πολλές συζητήσεις, γιατί με την αλλαγή που κάναμε με τα ΠΕΔΥ για να αρχίσουμε να εφαρμόζουμε το Πρόγραμμα της Πρωτοβάθμιας Φροντίδας Υγείας, δημιουργήσαμε αναστατώσεις στο χώρο -γιατί κάναμε αναστατώσεις-, προκαλέσαμε τεράστια προβλήματα στις εργασιακές σχέσεις των γιατρών με τις διαθεσιμότητες, με τα κλεισίματα των εργαστηρίων, των ιατρείων. Τώρα αρχίζει το σύστημα να περπατάει. Ήθελε σαράντα εννέα υπουργικές αποφάσεις. 
Έχουμε προκηρύξει και εννιακόσιες θέσεις γιατρών στο ΠΕΔΥ, για τις οποίες, κυρία συνάδελφε –είναι ευκαιρία να ενημερώσω και όλους τους συναδέλφους- δεν είχαμε προσφορά. Δηλαδή, προκηρύξαμε εννιακόσιες θέσεις για την Πρωτοβάθμια Φροντίδα Υγείας και μάλλον έχουμε αποχή γύρω στο 50%. Είναι πεντακόσιες θέσεις κενές. Αυτό κάτι μας λέει, ότι οι γιατροί δεν θέλουν να μπουν στο σύστημα. Πρέπει να βρούμε λύσεις.
Γι’ αυτό το ενδιαφέρον θέμα, όμως –θα μου επιτρέψει ο Πρόεδρος να πάρω λίγο χρόνο παραπάνω- θέλω να σας πω ότι έχει ξεκινήσει από τη Διεύθυνση Πρωτοβάθμιας Φροντίδας Υγείας μια συζήτηση με τα νοσοκομεία, γιατί από το 1983 είναι η «Κατ’ οίκον Νοσηλεία» να εφαρμοστεί στην Ελλάδα και έρχεται μετά από τριάντα χρόνια. 
Είναι γεγονός, όμως, ότι κάποια νοσοκομεία, όπως είπατε εσείς προηγουμένως, το εφαρμόζανε με ευθύνη των διοικητών το Πρόγραμμα. Ένα τέτοιο καλό πρόγραμμα εφάρμοζε για πολλά χρόνια, όπως θυμάμαι ως γιατρός εγώ, το Γενικό Ογκολογικό Νοσοκομείο Κάτω Κηφισιάς «Οι Άγιοι Ανάργυροι» με επιτυχία. Ένα πάρα πολύ καλό πρόγραμμα εφαρμόζει το Νοσοκομείο «Η Παμμακάριστος» κι αυτή με επιτυχία. Ένα καλό πρόγραμμα είχε και ο Ερυθρός Σταυρός και αυτό επιτυχημένο.
Σας θυμίζω τώρα –επειδή είστε και έμπειρη πολιτικός- ότι το «Βοήθεια στο Σπίτι» που είχαμε από τους δήμους, από την τοπική αυτοδιοίκηση, ένα τέτοιο πρόγραμμα ήταν περίπου, να βοηθάει ανθρώπους, σε πολλαπλά βέβαια επίπεδα, και να παρέχει και μια είδους νοσηλεία στο σπίτι, κατ’ οίκον φροντίδα δηλαδή. Και φάρμακα πηγαίναμε από τους δήμους με τους δημάρχους, με ένα πολύ ωραίο πρόγραμμα, το «Φροντίδα στο Σπίτι».
Στην Ελλάδα αυτή τη στιγμή τώρα, έχουμε αργήσει πολύ. Και έχουμε αργήσει πολύ, διότι είχαμε όλες αυτές τις αναστατώσεις στην Πρωτοβάθμια Φροντίδα Υγείας και τα νοσοκομεία δεν ήξεραν πώς θα προχωρήσουν. Έχουμε προχωρήσει στο πλαίσιο.
 (LA)
(FT)
Αυτήν τη στιγμή έντεκα νοσοκομεία στην Ελλάδα εφαρμόζουν την «Κατ’ οίκον Νοσηλεία», τρία κέντρα υγείας και ένα πολυδύναμο περιφερειακό ιατρείο. 
Θέλω, όμως, να σας πω ότι αυτά τα νοσοκομεία έχουν συνήθως μια οργανωμένη υπηρεσία με ένα αυτοκίνητο, νοσηλευτές, κοινωνικούς λειτουργούς και γιατρούς, οι οποίοι μπορεί να πηγαίνουν στο σπίτι. Μπορώ να σας διαβεβαιώσω ότι πηγαίνουν γιατροί από το Νοσοκομείο «Η Παμμακάριστος» και είναι ένα πάρα πολύ ωραίο Πρόγραμμα αυτό που κάνουν οι συνάδελφοι εκεί. 
Όμως, «Κατ’ οίκον Νοσηλεία» κάνουν και τα ιδιωτικά νοσοκομεία. Έχουμε δώσει χώρο εκεί και αυτό πρέπει να το δούμε. Δηλαδή, την «Κατ’ οίκον Νοσηλεία» τώρα, το τελευταίο χρονικό διάστημα την έχει αναλάβει ο ιδιωτικός τομέας. Βλέπουμε, λοιπόν, και αυτοκίνητα στο δρόμο για «Κατ’ οίκον Νοσηλεία» του ιδιωτικού τομέα. Εμείς, μια και γίνεται αυτή η προσπάθεια από τη Διεύθυνση Πρωτοβάθμιας Φροντίδας Υγείας του Υπουργείου Υγείας, θα πρέπει να συγκεντρώσουμε όλα αυτά τα στοιχεία και πρέπει να βάλουμε οπωσδήποτε πιλοτικά -όπως είπατε κι εσείς προηγουμένως- το Πρόγραμμα να λειτουργήσει. Διότι το Πρόγραμμα έπρεπε να λειτουργεί από το 2014, έπρεπε να έχει δώσει τις τελικές προτάσεις στις 15 Φεβρουαρίου του 2014.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, να κλείσουμε το θέμα σας παρακαλώ.</ChairmanSpeech>
	<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Τελειώνω, κύριε Πρόεδρε.
	Δυστυχώς, δεν μπόρεσε το Υπουργείο να τα βγάλει πέρα. Θέλω να πω ότι σε αυτό το Πρόγραμμα που σχεδιάζουμε, κύριε Πρόεδρε, θα συμμετέχουν γενικοί γιατροί, παθολόγοι, αναισθησιολόγοι, χειρουργοί, νοσηλευτές, νοσηλεύτριες, επισκέπτες και επισκέπτριες υγείας, κατ’ επέκταση και τα συνεργεία άλλων επαγγελματιών, όπως ψυχολόγοι και κοινωνικοί λειτουργοί. Προσπαθούμε, δηλαδή να έχουμε μια ομάδα που να αντιμετωπίζει συνολικά το πρόβλημα της «Κατ’ οίκον Νοσηλείας», η οποία στα κράτη της Δυτικής Ευρώπης και στην Αμερική είναι σε πάρα πολύ υψηλό επίπεδο. 
Ελπίζω μια επόμενη φορά να έχω περισσότερα στοιχεία να σας δώσω και για περισσότερα νοσοκομεία, γιατί πιστεύω ότι τα έντεκα νοσοκομεία, τα τρία κέντρα υγείας και το ένα πολυδύναμο ιατρείο που κάνουν αυτή τη στιγμή «Κατ’ οίκον Νοσηλεία» είναι πολύ λίγα για την Ελλάδα.
Ευχαριστώ.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Ρεπούση, θα σας δώσω το λόγο για μια πολύ γρήγορη απάντηση.</ChairmanSpeech>
	<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κύριε Πρόεδρε.
	Κύριε Υπουργέ, θέλω να σημειώσετε τα εξής: το Πρόγραμμα της «Κατ’ οίκον Νοσηλείας» δεν πρέπει να συγχέεται με το «Βοήθεια στο Σπίτι». Διότι, για παράδειγμα, έχουμε έναν ασθενή που δυστυχώς ο άνθρωπος είναι στο τελευταίο στάδιο της αρρώστιας του. Το νοσοκομείο δεν μπορεί να του δώσει εξιτήριο να πάει στο σπίτι του, ενώ πια δεν μπορεί να του προσφέρει κάτι μέσα στο νοσοκομείο. Αυτό θα αποσυμφορήσει και τα νοσοκομεία. Δηλαδή, πρέπει να δούμε περιπτώσεις ασθενών που δεν έχουν λόγο να μένουν άλλο στα νοσοκομεία και μένουν γιατί δεν υπάρχει το Πρόγραμμα. Και αυτό επιβαρύνει πάρα πολύ τα νοσοκομεία. 
Επίσης, πολλά Προγράμματα «Κατ’ οίκον Νοσηλείας», σύμφωνα με αυτά που έχω εγώ στην αντίληψή μου, δεν έχουν γιατρούς. Έχουν νοσηλευτές, κοινωνικούς λειτουργούς πράγματι, όπως είπατε, αλλά δεν έχουν γιατρούς. Και χρειάζεται ο γιατρός στο Πρόγραμμα αυτό, στην αντίληψη που σας λέω. Απλώς σημειώστε αυτά τα πράγματα και κάντε γρήγορα, γιατί τα νοσοκομεία πραγματικά το χρειάζονται αυτό το Πρόγραμμα. Άρα και από τη μεριά της Πολιτείας όσο επιταχύνετε αυτές τις διαδικασίες θα έχετε προσφέρει ένα πολύ καλό έργο.
Ευχαριστώ.</Speech>
	<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Κύριε Πρόεδρε, μπορώ να έχω το λόγο για ένα λεπτό προκειμένου να δώσω μία πληροφορία;</Speech> 
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πολύ σύντομα, όμως, κύριε Υπουργέ.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Στο Γενικό Ογκολογικό Νοσοκομείο Κάτω Κηφισιάς υπάρχουν ευεργέτες, οι οποίοι φτιάχνουν έναν ξενώνα, όπως είπα προηγουμένως. Ο ξενώνας αυτός θα φιλοξενεί και τους συγγενείς από όλη την Ελλάδα, ανθρώπων που ήρθαν να κάνουν ακτινογραφίες, χημειοθεραπείες, όλα αυτά. Προχωράει αυτό το θέμα. Αυτό που ήθελα να σας διαβεβαιώσω όμως είναι ότι το Πρόγραμμα του Νοσοκομείου «Η Παμμακάριστος» έχει και γιατρούς και αυτό είναι πολύ σημαντικό. 
Όμως με την ένδεια γιατρών που σας είπα προηγουμένως, το Πρόγραμμα αυτό πάει πολύ πίσω και ο σχεδιασμός του Υπουργείου πάει πολύ πίσω.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Προχωράμε στη με αριθμό 360/9-12-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδος κ. Σπυρίδωνος Χαλβατζή προς τον Υπουργό Υγείας, σχετικά με τα προβλήματα στο Γενικό Νοσοκομείο Παίδων Παναγιώτη και Αγλαΐας Κυριακού.
Θα απαντήσει ο Αναπληρωτής Υπουργός Υγείας κ. Γρηγοράκος.
Κύριε Χαλβατζή, έχετε το λόγο.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, τα προβλήματα είναι τεράστια, τα γνωρίζετε και πολλές φορές τα αναγνωρίζετε. Αυτή και μόνο η αναγνώριση, όμως, δεν φθάνει. Εμείς θεωρούμε ότι οι αντιλαϊκοί νόμοι οι οποίοι εφαρμόζονται στην Υγεία και το τελευταίο διάστημα, πολλαπλασιάζουν αυτά τα προβλήματα.
(AT)
(LA)
Βασικό είναι η μείωση των προϋπολογισμών. Υπάρχουν ελλείψεις προσωπικού. Ενδεικτικά μόνο να αναφέρω ότι λείπουν καρδιολόγοι, λείπει προσωπικό στο παθολογοανατομικό, στο φαρμακείο, λείπει τεχνικό προσωπικό, οι τραυματιοφορείς είναι μόνο οκτώ. Οι μαζικές συνταξιοδοτήσεις δεν συνοδεύονται από προσλήψεις.
Εδώ έχουμε να κάνουμε με μικρά παιδιά, με ανυπεράσπιστα παιδιά. Νομίζουμε ότι χρειάζεται να λάβετε σοβαρά υπόψη σας αυτήν την κατάσταση και να πάρετε άμεσα μέτρα. 
Βεβαίως, προβλήματα υπάρχουν και στις τεχνικές υπηρεσίες και στα πλυντήρια και στα σιδερωτήρια. Φοβούμαστε πολύ με τις ελλείψεις που σημειώνονται στο μοναδικό Κέντρο Δηλητηριάσεων στη χώρα που εδρεύει στο νοσοκομείο. Είναι τόσο υποστελεχωμένο που δεν μπορεί να λειτουργήσει. Βεβαίως, υπάρχουν ελλείψεις και σε φάρμακα. 
Το τελευταίο παράδειγμα είναι ότι δεν έχει το φάρμακο για τα παιδιά με νανισμό, με αποτέλεσμα να μένουν παιδιά χωρίς θεραπεία ακόμα και τρεις βδομάδες. Επίσης, το φαγητό των παιδιών είναι φτωχό. Γενικότερα, δηλαδή, η κατάσταση δεν είναι καλή. Είναι πολύ ανησυχητικό ότι υπάρχουν γονείς οι οποίοι παίρνουν τα παιδιά τους κρυφά, όταν τελειώνει η θεραπεία τους εκεί, χωρίς εντολές του ιατρού, γιατί δεν έχουν να πληρώσουν. 
Υπάρχει και το πρόβλημα των κοινωνικών περιστατικών, δηλαδή είναι εκεί παιδιά με εισαγγελική εντολή και μένουν μαζί με άρρωστα παιδιά. Νομίζουμε ότι πρέπει να πάρετε μέτρα για την πλήρη και επαρκή χρηματοδότηση του νοσοκομείου από τον κρατικό προϋπολογισμό, ώστε να μπορεί να ανταποκρίνεται στις αυξημένες ανάγκες και να παρέχονται σε όλα τα παιδιά δωρεάν όλες οι υπηρεσίες, φάρμακα, υγειονομικό υλικό, ανεξάρτητα από το αν είναι ή δεν είναι ασφαλισμένα. 
Δεύτερον, πρέπει να μας δώσετε μια απάντηση: Τι θα γίνει με την πρόσληψη μόνιμου, πλήρους και αποκλειστικής απασχόλησης προσωπικού όλων των ειδικοτήτων και κλάδων που χρειάζονται άμεσα για να ανταποκριθούν σε αυτά τα καθήκοντα; Και βεβαίως να έχουν πλήρη εργασιακά και ασφαλιστικά δικαιώματα. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Ευχαριστώ πάρα πολύ, κύριε Πρόεδρε. 
Κύριε συνάδελφε, πρώτα από όλα Χρόνια Πολλά, με υγεία.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ πολύ.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Ευχαριστώ πάρα πολύ για την ερώτηση. Ξέρω την ευαισθησία σας, αλλά θέλω να σας διαβεβαιώσω ότι δεν υπάρχει περίπτωση να πάει παιδί ή ασθενής σε κρατικό νοσοκομείο που να μην καλύπτεται σήμερα από το νομικό πλαίσιο που διαθέτουμε. 
Κύριε Πρόεδρε, κυρίες και κύριοι συνάδελφοι, λάθη μπορεί να γίνονται. Δηλαδή, κάποιοι διοικητές ή κάποιοι υπάλληλοι από υπερβάλλοντα ζήλο μπορεί να ζητούν παραπάνω χαρτιά και διαβεβαιώσεις. 
Κύριε συνάδελφε, όμως, σας διαβεβαιώνω ότι είμαστε και εμείς πολύ αυστηροί με τους διοικητές και με τους διευθυντές των νοσοκομείων, όσον αφορά τα παιδιά αλλά και όλους όσους προσφεύγουν στα ΤΕΠ, στα Τμήματα Επειγόντων Περιστατικών και δικαιούνται νοσηλείας. Από τον Ιούνιο που έχουμε βγάλει την εγκύκλιο προσπαθούμε. Γιατί σας είπα ότι υπάρχουν και κάποιοι άνθρωποι που δεν δέχονται κάποια έγγραφα, υπάρχει μια γραφειοκρατία και ταλαιπωρεί τους ασθενείς. 
Η εντολή, όμως, από το Υπουργείο Υγείας είναι ότι όλοι όσοι πηγαίνουν στα επείγοντα πρέπει να εξετάζονται δωρεάν και δεν πρέπει κανείς από αυτούς τους ανθρώπους να φεύγει παραπονούμενος. Για τους άλλους ανθρώπους φίλους μας, συμπολίτες μας οι οποίοι δεν έχουν ασφαλιστική κάλυψη και εκείνοι μπορούν να πηγαίνουν και να νοσηλεύονται στα νοσοκομεία, διότι υπάρχει ειδική επιτροπή. Είναι σίγουρο βέβαια ότι όλα αυτά έχουν τις γραφειοκρατικές δυσκολίες και παρουσιάζονται κάποια φαινόμενα και περιστατικά τα οποία δεν τιμούν και δεν συνάδουν με τον πολιτικό πολιτισμό μας. 
Θέλω να σας διαβεβαιώσω για το θέμα του φαγητού που βάλατε. Προσωπικά έχω πάει σε πενήντα πέντε νοσοκομεία. Επειδή ζούμε σε μια ιδιαίτερα δύσκολη περίοδο, αγαπητέ κύριε συνάδελφε, τα νοσοκομεία αυτήν τη στιγμή ανταποκρίνονται πλήρως σε αυτό το θέμα. Αν υπάρχουν κάποιες καταγγελίες για αυτό που μου λέτε, θα ήθελα να τις ξέρω. 
(XS)
(AT)
Διότι εμείς είμαστε πάρα πολύ προσεκτικοί στο θέμα της σίτισης των ασθενών και ιδιαίτερα τέτοιων ομάδων ασθενών. Όμως, δεν σας κρύβω ότι επειδή γυρίζω, όπως σας είπα, στην επικράτεια, μπορούν τα νοσοκομεία να κάνουν και κοινωνικό έργο και το κάνουν με πολλή προσοχή και χωρίς να βγαίνουν και να διακηρύσσουν το έργο που κάνουν στις τοπικές κοινωνίες. 
Ιδιαίτερα στην επαρχία, κύριε Χαλβατζή, όταν περισσεύουν μερίδες από τα νοσοκομεία, υπάρχει η εντολή, αλλά και ο τρόπος να δίδονται σε συσσίτια μέσω των μητροπόλεων όλα αυτά τα φαγητά, τα οποία περισσεύουν από τα νοσοκομεία. Έτσι επιτελούν ένα έργο και τα νοσοκομεία σε αυτόν τον τομέα. 
Θα ήθελα να μιλήσουμε, επίσης, για τα αντιρετροϊκά φάρμακα και για τα φάρμακα που μου είπατε εσείς προηγουμένως για το νανισμό, δηλαδή για την επιτάχυνση της ανάπτυξης. Κυρίες και κύριοι συνάδελφοι, να είμαστε ξεκάθαροι. Εγώ ήρθα εδώ να σας πω την αλήθεια και μόνο την αλήθεια. Δεν έχω κανένα λόγο να κρύψω τίποτα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού) 
Τελειώνω, κύριε Πρόεδρε.
Υπάρχουν τέσσερις κατηγορίες φαρμάκων, οι οποίες έχουν –να το πω έτσι- τινάξει την μπάνκα στον αέρα. Αυτά τα φάρμακα θέλουμε να τα περάσουμε σε έναν ειδικό κωδικό και σας λέω ποια είναι: 
Πρώτον, είναι τα αντιρετροϊκά φάρμακα, τα οποία κοστίζουν πάρα πολύ στα νοσοκομεία και φέρνουν σε πάρα πολύ δύσκολη οικονομική κατάσταση τα νοσοκομεία. 
Δεύτερον, είναι τα ογκολογικά φάρμακα, για τα οποία πραγματικά, αν και υπάρχουν πρωτόκολλα, το κόστος είναι πάρα πολύ υψηλό. 
Τρίτον, είναι τα φάρμακα, τα οποία έχουν σχέση με τους αιμοποιητικούς παράγοντες και την αιμοδοσία και είναι πάρα πολύ ακριβά φάρμακα. 
Τέταρτον, κύριε Χαλβατζή, είναι το θέμα που με ρωτάτε εσείς. Είναι η αυξητική ορμόνη, για την οποία γίνεται ένα πάρα πολύ μεγάλο παιχνίδι. Και επειδή ξέρω ποιος είστε, σας λέω ότι θέλει μεγάλη προσοχή. Εγώ ήδη έχω συστήσει μια Επιτροπή για την αυξητική ορμόνη. Δεν είναι ότι θεραπεύει τα πάντα, όταν δίνεται το φάρμακο αυτό, το οποίο είναι πανάκριβο κι έχει ρίξει τον προϋπολογισμό του νοσοκομείου έξω. Ξέρετε και την υπόθεση, η οποία κυκλοφορεί εκεί, ειδικά στο Νοσοκομείο ΑΓΛΑΪΑ ΚΥΡΙΑΚΟΥ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, κύριε Υπουργέ.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Θέλω, λοιπόν, να σας πω ότι αυτά τα φάρμακα με νομοθετική ρύθμιση, κύριε συνάδελφε, έρχονται και μπαίνουν σε ειδικό κωδικό. 
Τελειώνοντας, θέλω μόνο να σας πω το εξής: Δεν υπάρχει θέμα λειτουργίας των νοσοκομείων και χρηματοδότησης των νοσοκομείων. Για το προσωπικό θα σας μιλήσω μετά. Το 1.620.000.000 για τα λειτουργικά των νοσοκομείων, έχει ήδη παραδοθεί. Εχθές δόθηκαν 3 εκατομμύρια στην Α΄ ΥΠΕ. Δεν υπάρχει κανένα θέμα λειτουργίας και χρηματοδότησης των νοσοκομείων. 
Θα σας απαντήσω στη δευτερολογία μου για τα υπόλοιπα.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Χαλβατζή, έχετε το λόγο.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Υπουργέ, καλή πρόθεση μπορεί να υπάρχει, εγκύκλιοι μπορεί να υπάρχουν, αλλά τα περιστατικά αναλγησίας που εμφανίζονται δεν είναι λίγα. Εμείς δεν μένουμε μόνο σε περιπτώσεις. Όμως, επειδή συγκεντρώνουμε στοιχεία απ’ όλη τη χώρα, διαπιστώνουμε αυτά τα φαινόμενα. Αυτό είναι το πρώτο. 
Το δεύτερο είναι πως, βεβαίως, όταν περισσεύουν και όπου περισσεύουν μερίδες φαγητού, δεν πρέπει να πετιούνται. Διότι είναι ύβρις -με την αρχαιοελληνική έννοια της λέξης- να πετάς μαγειρεμένο φαγητό, να πετάς ψωμί. Αλίμονο! Ωστόσο, υπάρχουν συγκεκριμένες καταγγελίες. Δεν το αναφέρουμε στην ερώτηση για εντυπωσιασμό. 
Τρίτον, σε ό,τι αφορά τα φάρμακα, ναι, γνωρίζουμε πολύ καλά ότι ορισμένες κατηγορίες φαρμάκων είναι πανάκριβες. Ειδικά τα ογκολογικά φάρμακα και τα της αιμοδοσίας. Και, βεβαίως, η αυξητική ορμόνη είναι μια εντελώς εξειδικευμένη περίπτωση. Ωστόσο, η ζωή είναι ζωή και φυσικά δεν μπορεί να κοστολογείται! Εδώ, όμως, με βάση τον κρατικό προϋπολογισμό και τις κυβερνητικές επιλογές, περικόπτονται. 
Θέλω να επαναλάβω, κύριε Υπουργέ, ότι βρισκόμαστε σε έναν τομέα, όπου είναι το πιο ευαίσθητο τμήμα της κοινωνίας. Είναι παιδιά ανυπεράσπιστα, είναι παιδιά αδύναμα, που δεν έχουν καμία δυνατότητα αυτά τα ίδια και πολλές φορές με γονείς άνεργους, υποαπασχολούμενους και χωρίς οικονομικές δυνατότητες. 
(MA) 
				(XS)
Χρειάζονται άμεσα μέτρα και απαιτείται προσωπικό με μόνιμη και σταθερή σχέση εργασίας. 
Οι ανάγκες –το γνωρίζετε κι εσείς- είναι πολύ μεγάλες. Μεγάλωσαν αυτές οι ανάγκες, κύριε Υπουργέ -κι εσείς το γνωρίζετε καλύτερα όχι μόνο με τα στατιστικά στοιχεία που έχετε ως Υπουργός, αλλά και ως γιατρός, νοσοκομειακός, μάχιμος τόσα χρόνια- εξαιτίας της βαθιάς καπιταλιστικής οικονομικής κρίσης. Αυξήθηκαν πάρα πολύ τα ποσοστά των ασθενών, των εχόντων ανάγκη, που πάνε στα δημόσια νοσοκομεία. Εδώ ξανατονίζουμε ότι δεν καλύπτονται οι ανάγκες προσωπικού. Συνταξιοδοτούνται γιατροί, νοσηλευτές ή άλλο προσωπικό και δεν καλύπτονται αυτές οι ανάγκες. 
Τέλος, κύριε Πρόεδρε, έχουμε ένα προχθεσινό δημοσίευμα του «Ριζοσπάστη» που αναφέρει ότι στο διπλανό νοσοκομείο, στο Νοσοκομείο Παίδων ΑΓΙΑ ΣΟΦΙΑ, η Μονάδα Λοιμώξεων -που αναφέρεται ως ΜΑΚΚΑ- η οποία ξεκίνησε τη λειτουργία της πριν από εκατόν δέκα τέσσερα χρόνια, το 1900, κινδυνεύει και υπάρχει σοβαρή ανησυχία ότι οδηγείται σε λουκέτο. Μετά το καθιερωμένο κλείσιμο για την απολύμανση του καλοκαιριού, δεν άνοιξε ακόμα και η χρονιά τελειώνει. Τα νεογνά και τα παιδιά με λοιμώδη νοσήματα νοσηλεύονται σε άλλες κλινικές. Και αυτό ασφαλώς συνιστά μέγα κίνδυνο.
Κύριε Υπουργέ, ανεξάρτητα απ’ όλα, πάρτε μέτρα τώρα, άμεσα!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε τον λόγο για την ολοκλήρωση της απάντησής σας.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Κύριε Χαλβατζή, καταλαβαίνω την ευαισθησία σας, αλλά, όπως είπατε κι εσείς, μιλάτε σε έναν άνθρωπο που το ξέρει το θέμα -όχι βέβαια απόλυτα, γιατί δεν μπορεί κανείς να ξέρει απόλυτα αυτό που έχει σπουδάσει στη ζωή του- αλλά μπορώ να το ακουμπήσω από πολλές πλευρές.
Να απαντήσω στο τελευταίο θέμα που θέσατε. Σήμερα μίλησα με τη διευθύντρια του κέντρου που είπατε, του ΜΑΚΚΑ, το οποίο το ξέρω ως γιατρός. Είναι ένα κτήριο ακριβώς πίσω από το ΑΓΙΑ ΣΟΦΙΑ που έχει προσφέρει πολλά στα παιδάκια ειδικά της επαρχίας και ειδικά των λοιμώξεων και των ειδικών λοιμώξεων.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Τεράστια η προσφορά του!</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Γι’ αυτό, λοιπόν, σας ευχαριστώ πάρα πολύ που θέσατε το θέμα. 
Έχω ήδη ραντεβού κι έχω πει στις υπηρεσίες του Υπουργείου την επόμενη εβδομάδα να το στελεχώσουμε. Μίλησα με την υπεύθυνη γιατρό, την κυρία –αν δεν απατώμαι- Σγούτσου Βάνια. Είναι επίκουρη καθηγήτρια, αν θυμάμαι καλά, γιατί δεν θέλω να την αδικώ. Επειδή ήμουν σε ένα συνέδριο λοιμώξεων, αποφασίσαμε να τα πούμε την επόμενη εβδομάδα, καθώς θα απουσιάσει στο εξωτερικό, γιατί το Υπουργείο Υγείας προετοιμάζει την επανέναρξη της λειτουργίας του.
Θα δώσουμε, λοιπόν, δύο γιατρούς, που ζήτησε η κυρία διευθύντρια, μέσα από το νοσοκομείο και τέσσερις νοσηλευτές, που μας ζήτησε η νοσηλευτική υπηρεσία του Νοσοκομείου ΑΓΙΑ ΣΟΦΙΑ. Αυτό θα το κάνουμε, κύριε Χαλβατζή, και πιστεύω ότι θα μας δοθεί η ευκαιρία να σας ενημερώσω και προσωπικά γι’ αυτό.
Όσον αφορά τώρα το ΑΓΛΑΪΑ ΚΥΡΙΑΚΟΥ, δεν μπορεί κανείς γιατρός ή κανείς πολιτικός ή κανείς άνθρωπος αυτή τη στιγμή στην Ελλάδα να πει ότι όλα τα πράγματα είναι καλά στην υγεία. Το πρόβλημα της υγείας δεν λύνεται και ούτε θα λυθεί. Και προσωπικά δεν διεκδικώ να το λύσω. Το πρόβλημα της υγείας έρχεται πολύ πίσω και θα πάει πολύ βαθιά στο μέλλον στην Ελλάδα. Θέλει πολλά να γίνουν. Έχουν γίνει πολλά, αλλά θέλει πολύ περισσότερα να γίνουν.
Είναι γεγονός ότι αυτή η οικονομική κρίση τα τελευταία χρόνια δεν μπορούσε να μην επηρεάσει την ποιότητα της υγείας των Ελλήνων πολιτών. Το κόστος των υπηρεσιών είναι πάρα πολύ μεγάλο. Είναι γεγονός αυτό που είπατε, ότι επειδή υπάρχει αυτή η οικονομική ένδεια, οι ασθενείς, οι συμπολίτες μας, καταλήγουν στα κρατικά νοσοκομεία, με αποτέλεσμα τα κρατικά νοσοκομεία και τα κέντρα υγείας να έχουν πραγματικά μεγάλο φόρτο εργασίας. Τα δύσκολα περιστατικά, επειδή είναι ακριβά, ο ιδιωτικός τομέας δεν τα αναλαμβάνει. Στις Μονάδες Εντατικής Θεραπείας, όπου πρώτα υπήρχαν κάποιες συμβάσεις του ΕΟΠΥΥ με τον ιδιωτικό τομέα, τώρα, επειδή ο ΕΟΠΥΥ έχει τεράστια προβλήματα ρευστότητας και δεν πληρώνει καλά τον ιδιωτικό τομέα, όπως καταλαβαίνετε ο ιδιωτικός τομέας σταμάτησε να δίνει κρεβάτια εντατικής θεραπείας στον ΕΟΠΥΥ. Αυτό έχει αποτέλεσμα να φορτίζονται πολύ περισσότερο τα κρατικά νοσοκομεία στο τμήμα των Μονάδων Εντατικής Θεραπείας. 
Όλα όσα είπατε είναι αλήθεια. Το νοσοκομείο, όμως, πήρε στον προϋπολογισμό του τον προηγούμενο χρόνο είκοσι επτά εκατομμύρια και στο νοσοκομείο αυτό ό,τι μας ζητήθηκε, στα πλαίσια των δυνατοτήτων μας, το δώσαμε.
 (PS)
(MA)
Δώσαμε είκοσι τέσσερα άτομα προσωπικό: δώδεκα γιατρούς, δεκαοκτώ νοσηλευτές, δέκα διοικητικούς, έξι παραϊατρικό προσωπικό, ένα λοιπό επιστημονικό προσωπικό και έξι άτομα για την τεχνική υπηρεσία.
Θα μου πείτε ότι αυτά είναι «αλάτι». Όχι, αυτές τις ημέρες υπάρχουν δυόμισι χιλιάδες συμπολίτες μας, οι οποίοι στα πλαίσια της κοινωφελούς εργασίας του ΟΑΕΔ θα πάνε να πιάσουν δουλειά στα νοσοκομεία και από εκεί θα πάρουν μια βοήθεια τα νοσοκομεία. 
Δεν προσπαθούμε να λύσουμε το πρόβλημα. Ξέρουμε ότι το πρόβλημα είναι πάρα πολύ δύσκολο να το λύσουμε, αλλά τουλάχιστον προσπαθούμε να απαλύνουμε τις επιπτώσεις της κρίσης και της οικονομικής δυσπραγίας που μαστίζει όλες της ελληνικές οικογένειες στο Εθνικό Σύστημα Υγείας.
Κάνουμε το καλύτερο. Υπάρχει καλή προσπάθεια, υπάρχει καλή πρόθεση. Είναι γεγονός ότι δεν μπορούμε να τα καταφέρουμε όλα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ, κύριε Υπουργέ.
Η με αριθμό 351/9-12-2014 επίκαιρη ερώτηση της Βουλευτού
Β΄ Αθηνών του Συνασπισμού Ριζοσπαστικής Αριστεράς, κ. Ελένης Αυλωνίτου προς τον Υπουργό Παιδείας και Θρησκευμάτων, σχετικά με την αδυναμία αποφοίτησης των φοιτητών της Ενόργανης Γυμναστικής από το ΤΕΦΑΑ του Εθνικού και Καποδιστριακού Πανεπιστημίου Αθηνών, δεν θα συζητηθεί λόγω κωλύματος Υπουργού.
Η με αριθμό 355/9-12-2014 επίκαιρη ερώτηση του Βουλευτή Αχαΐας των Ανεξαρτήτων Ελλήνων, κ. Νικολάου Νικολόπουλου προς τον Υπουργό Υποδομών, Μεταφορών και Δικτύων, σχετικά με το έργο της Σήραγγας Όθρυος της «ΕΡΓΟΣΕ», δεν θα συζητηθεί λόγω κωλύματος Υπουργού.
Η με αριθμό 352/9-12-2014 επίκαιρη ερώτηση του Βουλευτή Ζακύνθου του Συνασπισμού Ριζοσπαστικής Αριστεράς, κ. Σταύρου Κοντονή προς τον Υπουργό Οικονομικών, σχετικά με την ανάγκη άμεσης καταβολής των εκλογικών αποζημιώσεων προς τους δημοτικούς υπαλλήλους του Δήμου Ζακύνθου, δεν θα συζητηθεί λόγω κωλύματος Υπουργού.</ChairmanSpeech>
<Speech><Parlmember>ΣΤΑΥΡOΣ ΚΟΝΤΟΝΗΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Κοντονή.</ChairmanSpeech>
<Speech><Parlmember>ΣΤΑΥΡOΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Κύριε Πρόεδρε, δεν ζητάμε από τους Υπουργούς, όταν έχουν κάποιο σοβαρό πρόβλημα, να είναι εδώ. Δεν γίνεται. Δεν υπάρχουν σολομώντειες λύσεις σε αυτά τα ζητήματα. Σήμερα, όμως, ήταν εδώ ο κ. Μαυραγάνης, ο οποίος απήντησε σε ερωτήσεις της αρμοδιότητας του Υπουργείου Οικονομικών. 
Σε κάθε περίπτωση είχα μια τηλεφωνική επικοινωνία με τον κ. Σταϊκούρα, ο οποίος μου υποσχέθηκε μια γρήγορη τοποθέτηση επί του προβλήματος τουλάχιστον εγγράφως.
Θα σας παρακαλούσα και εσάς ως μέλος του Προεδρείου της Βουλής προς αυτήν την κατεύθυνση όσο μπορείτε να βοηθήσετε, γιατί έχουμε ένα σοβαρό ζήτημα εδώ -σοβαρά είναι όλα τα ζητήματα- εργαζόμενοι, οι οποίοι εργάστηκαν στις εκλογές -και μπορεί να έχουμε και εκλογές τώρα σε λίγο καιρό- δεν έχουν πάρει το εκλογικό τους επίδομα, επειδή χρωστάει ο δήμος. Αυτά τα πράγματα είναι απαράδεκτα!
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε δίκιο.
Και στο σημείο αυτό να πω, μια και το ακούω, ότι μπορείτε να επικοινωνήσετε κατευθείαν με τον κ. Σταϊκούρα, αφού το ξέρει το θέμα.</ChairmanSpeech>
<Speech><Parlmember>ΣΤΑΥΡOΣ ΚΟΝΤΟΝΗΣ</Parlmember>: Μίλησα χθες μαζί του.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Γεώργιος Παπανδρέου ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Βουλή ενέκρινε τη ζητηθείσα άδεια.
Ολοκληρώθηκε η συζήτηση των επίκαιρων ερωτήσεων.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 11.02΄ λύεται η συνεδρίαση για Δευτέρα 15 Δεκεμβρίου 2014 και ώρα 18.00΄, με αντικείμενο εργασιών του Σώματος κοινοβουλευτικό έλεγχο.
    Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	12/12/2014 12:51:00 μμ	Από:	Γεωργοπαπαδάκου Κανέλλα  
Εκτυπώθηκε:	12/12/2014 10:55:00 πμ</body>
</html>