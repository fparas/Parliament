<html><head><meta name="cp:revision" content="3"><meta name="date" content="2012-04-12T08:32:00Z"><meta name="Company" content="OTS"><meta name="Keywords" content=""><meta name="meta:word-count" content="50762"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-04-11T08:16:00Z"><meta name="Word-Count" content="50762"><meta name="dcterms:created" content="2012-04-12T08:23:00Z"><meta name="dcterms:modified" content="2012-04-12T08:32:00Z"><meta name="Last-Modified" content="2012-04-12T08:32:00Z"><meta name="Last-Save-Date" content="2012-04-12T08:32:00Z"><meta name="meta:character-count" content="274115"><meta name="Template" content="Normal.dotm"><meta name="meta:save-date" content="2012-04-12T08:32:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2012-04-12T08:32:00Z"><meta name="Edit-Time" content="1800000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-04-12T08:23:00Z"><meta name="Last-Printed" content="2012-04-11T08:16:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2012-04-12T08:23:00Z"><meta name="xmpTPg:NPages" content="263"><meta name="resourceName" content="6-4-2012.doc"><meta name="Last-Author" content="m.velioti"><meta name="w:comments" content=""><meta name="Character Count" content="274115"><meta name="Page-Count" content="263"><meta name="Revision-Number" content="3"><meta name="extended-properties:Template" content="Normal.dotm"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="263"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 6-4-2012		ΣΕΛ. 22
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΡΚΣΤ΄
Παρασκευή  6 Απριλίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση  παρακολουθούν μαθητές από το 1ο Γυμνάσιο Χαλκηδόνας Θεσσαλονίκης, το Γυμνάσιο Κουφαλιών Θεσσαλονίκης, τα Γυμνάσια Ραχών και Ευδήλου Ικαρίας Σάμου, το 18ο Δημοτικό Σχολείο Νίκαιας, το 4ο Γυμνάσιο Γιαννιτσών και το Δημοτικό Σχολείο Νεαπόλεως Λακωνίας, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Ψήφιση στο σύνολο του σχεδίου νόμου του Υπουργείου Υποδομών, Μεταφορών και Δικτύων: &quot;Ρυθμίσεις Ηλεκτρονικών Επικοινωνιών, Μεταφορών, Δημόσιων  Έργων και άλλες διατάξεις&quot;, σελ. 
2. Συζήτηση επί της αρχής του σχεδίου νόμου του Υπουργείου Εσωτερικών: &quot;Ρυθμίσεις για την Τοπική Ανάπτυξη, την Αυτοδιοίκηση και την Αποκεντρωμένη Διοίκηση-Ενσωμάτωση Οδηγίας 2009/50/ΕΚ&quot;, σελ. 
3. Κατάθεση πρότασης νόμου:
Η Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας κ. Αλεξάνδρα Παπαρήγα και οι Βουλευτές του Κόμματός της κατέθεσαν πρόταση νόμου: &quot;Μέτρα ανακούφισης της λαϊκής οικογένειας&quot;, σελ. 

ΠΡΟΕΔΡΕΥΟΝΤΕΣ
ΑΠΟΣΤΟΛΑΤΟΣ Β., σελ.
ΝΙΩΤΗΣ Γ., σελ.
ΠΟΛΥΔΩΡΑΣ Β., σελ.
ΟΜΙΛΗΤΕΣ

Α. Επί του σχεδίου νόμου του Υπουργείου Εσωτερικών:
ΑΪΒΑΛΙΩΤΗΣ Κ. , σελ.
ΑΜΟΙΡΙΔΗΣ Ι. , σελ.
ΑΠΟΣΤΟΛΑΚΟΣ Γ. , σελ.
ΑΡΒΑΝΙΤΙΔΗΣ Γ. , σελ.
ΓΑΛΗΝΟΣ Σ. , σελ.
ΓΙΑΝΝΙΤΣΗΣ Α. , σελ.
ΔΕΝΔΙΑΣ Ν. , σελ.
ΔΡΙΤΣΑΣ Θ. , σελ.
ΕΥΘΥΜΙΟΥ Π. , σελ.
ΖΙΩΓΑΣ Ι. , σελ.
ΖΩΗΣ Χ. , σελ.
ΙΑΤΡΙΔΗ Τ. , σελ.
ΚΑΡΑΤΖΑΦΕΡΗΣ Γ. , σελ.
ΚΑΡΤΑΛΗΣ Κ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΡΟΥΜΠΛΗΣ Π. , σελ.
ΜΙΧΕΛΟΓΙΑΝΝΑΚΗΣ Ι. , σελ.
ΜΟΣΧΟΠΟΥΛΟΣ Σ. , σελ.
ΜΟΥΛΟΠΟΥΛΟΣ Β. , σελ.
ΜΟΥΣΟΥΡΟΥΛΗΣ Κ. , σελ.
ΜΠΑΚΟΓΙΑΝΝΗ Θ. , σελ.
ΠΑΥΛΟΠΟΥΛΟΣ Π. , σελ.
ΠΛΕΥΡΗΣ Α. , σελ.
ΡΟΝΤΟΥΛΗΣ Α. , σελ.
ΧΑΛΒΑΤΖΗΣ Σ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.
ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΡΚΣΤ΄
Παρασκευή 6 Απριλίου 2012
Αθήνα, σήμερα στις 6 Απριλίου 2012, ημέρα Παρασκευή και ώρα 10.14΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ΄ Αντιπροέδρου αυτής κ. ΒΥΡΩΝΑ ΠΟΛΥΔΩΡΑ.
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Ιωάννη Μιχελογιαννάκη, Βουλευτή Ηρακλείου, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Μεσσηνίας κ. ΔΗΜΗΤΡΙΟΣ ΚΟΥΣΕΛΑΣ κατέθεσε αναφορά με την οποία το Δημοτικό Συμβούλιο του Δήμου Οιχαλίας αιτείται την παύση λειτουργίας των εγκαταστάσεων των εταιρειών «Ελαιουργεία - Πυρηνελουργία Ε.Π.Ε.» και «Οικοενέργεια Α.Ε.» που είναι εγκατεστημένες στη ΒΙΠΕ Μελιγαλά.
2) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Εκπολιτιστικός και Μορφωτικός Σύλλογος των Aπανταχού Καρουσιωτών «ο Άγιος Δημήτριος» αιτείται την επέκταση του δημοτικού φωτισμού στον Οικισμό Καρουσίου του Δημοτικού Διαμερίσματος Μ. Ποντιά Πατρών.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Φωτεινή Γεωργακοπούλου αιτείται την επέκταση της τροπολογίας που αίρει τους περιορισμούς για την εισαγωγή στα πανεπιστήμια των παιδιών των πολυτέκνων και στα παιδιά που διεγράφησαν το 2011 βάσει του σχετικού νόμου.
4) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε δημοσίευμα εφημερίδας το οποίο αναφέρεται στο οικονομικό αδιέξοδο στο οποίο έχουν περιέλθει οι ιδιωτικές κλινικές της Μαγνησίας εξαιτίας της μη καταβολής από των ΕΟΠΥΥ των οφειλομένων προς αυτές.
5) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία η Πανελλήνια Ομοσπονδία Εργατών Επισιτισμού και Υπαλλήλων Τουριστικών Επαγγελμάτων (ΠΟΕΕΥΤΕ) αιτείται την άμεση διόρθωση της Εγκυκλίου του ΙΚΑ υπ’ αριθμ. 27/20.3.2012 για το νέο πίνακα εργασιών και ειδικοτήτων του Κανονισμού Βαρέων και Ανθυγιεινών Επαγγελμάτων (ΚΒΑΕ).
6) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο κ. Κωνσταντίνος Νιαβής εκφράζει τη δυσαρέσκειά του για την τρίμηνη καθυστέρηση έκδοσης βεβαίωσης χρόνου απασχόλησης στο ΙΚΑ.
7) Ο Βουλευτής Πιερίας κ. ΑΘΑΝΑΣΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία η ΓΣ των εκπαιδευτικών του ΟΑΕΔ εκφράζει τις θέσεις της σχετικά με τη λειτουργία και την προοπτική των σχολών μαθητείας του ΟΑΕΔ.
8) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων και η Πανελλήνια Ομοσπονδία Αξιωματικών Αστυνομίας αιτούνται τη χορήγηση του εκλογικού επιδόματος.
9) Ο Βουλευτής Λαρίσης κ. ΜΑΞΙΜΟΣ ΧΑΡΑΚΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Βιοτεχνών Αργυροχρυσοχόων Κοσμηματοπωλών και Ωρολογοπωλών αιτείται την επίλυση θεμάτων που προέκυψαν από την παύση της λειτουργίας του Ελληνικού Κέντρου Αργυροχρυσοχοΐας (ΕΛΚΑ).
10) Ο Βουλευτής Λέσβου κ. ΣΠΥΡΙΔΩΝ ΓΑΛΗΝΟΣ κατέθεσε αναφορά με την οποία ο Δήμαρχος Λήμνου αιτείται την επίλυση του ακτοπλοϊκού προβλήματος του νησιού και ειδικότερα σε ότι αφορά τη νέα παράταση που πρόκειται να δοθεί για την αντικατάσταση των παλαιών πλοίων με νεότερα. 
11) Ο Βουλευτής Αργολίδος κ. ΙΩΑΝΝΗΣ ΑΝΔΡΙΑΝΟΣ κατέθεσε αναφορά με την οποία η Ένωση Αστυνομικών Υπαλλήλων Αργολίδας διαμαρτύρεται για την εξαίρεση των αστυνομικών υπαλλήλων από τη χορήγηση του εκλογικού επιδόματος.
12) Οι Βουλευτές, Α΄ Θεσσαλονίκης κ. ΙΩΑΝΝΗΣ ΖΙΩΓΑΣ, Α΄ Θεσσαλονίκης κ. ΣΟΦΙΑ ΚΑΛΑΝΤΙΔΟΥ και Β΄ Θεσσαλονίκης κ. ΘΕΟΔΩΡΟΣ ΙΓΝΑΤΙΑΔΗΣ κατέθεσαν αναφορά με την οποία η Πανελλήνια Ομοσπονδία Συντηρητών και Εγκαταστατών Καυστήρων αιτείται τη διενέργεια εξετάσεων πιστοποίησης των αδειούχων εγκαταστατών αερίων καυσίμων και σε άλλες περιφέρειες της χώρας και όχι μόνο στην Αττική.
13) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το Επιμελητήριο Ηρακλείου του Νομού Ηρακλείου αιτείται την άμεση αντιμετώπιση της εγκληματικότητας σε πρατήρια καυσίμων της περιοχής Μεσσαράς και σε άλλες τουριστικές περιοχές του Νομού Ηρακλείου.
14) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Εκτελεστική Γραμματεία της Πανελλήνιας Ομοσπονδίας Αστυνομικών Υπαλλήλων διαμαρτύρεται για την εξαίρεση των αστυνομικών υπαλλήλων από τη χορήγηση του εκλογικού επιδόματος.
15) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία το Επιμελητήριο Ηρακλείου Κρήτης αιτείται τη λήψη μέτρων για την αντιμετώπιση της εγκληματικότητας στην περιοχή.
16) Ο Βουλευτής Λέσβου κ. ΣΠΥΡΙΔΩΝ ΓΑΛΗΝΟΣ κατέθεσε αναφορά με την οποία το Δημοτικό Συμβούλιο του Δήμου Λήμνου εκφράζει την αντίθεσή του στη συγχώνευση του Νοσοκομείου Λήμνου με το Βοστάνειο Νοσοκομείο Λέσβου και αιτείται τη λήψη μέτρων για την αναβάθμιση και την ενίσχυση των υπηρεσιών υγείας.
17) Ο Βουλευτής Κυκλάδων κ. ΙΩΑΝΝΗΣ ΒΡΟΥΤΣΗΣ κατέθεσε αναφορά με την οποία το Δημοτικό Συμβούλιο του Δήμου Τήνου Νομού Κυκλάδων εκφράζει την αντίθεσή του σε ενδεχόμενη κατάργηση του παραρτήματος του ΙΚΑ Τήνου ή την αντικατάστασή του από υπηρεσία τύπου ΚΕΠ.
18) Ο Βουλευτής Κυκλάδων κ. ΙΩΑΝΝΗΣ ΒΡΟΥΤΣΗΣ κατέθεσε αναφορά με την οποία ο Δήμος Μήλου Νομού Κυκλάδων αιτείται την επίλυση θέματος που αφορά την κατάργηση του εξεταστικού κέντρου Μήλου για τη διεξαγωγή των εξετάσεων απόκτησης του Κρατικού Πιστοποιητικού Γλωσσομάθειας.
19) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία τα Επιμελητήρια των Νομών Αχαΐας, Ηλείας, Αρκαδίας, Μεσσηνίας, Λακωνίας και Εύβοιας αιτούνται την παράταση εξόφλησης των δανείων που έχουν λάβει οι πυρόπληκτες επιχειρήσεις και προτείνουν σχετικά μέτρα και για άλλες διευκολύνσεις ρευστότητας.
20) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο Αγροτικός Συνεταιρισμός Μεταποιημένων Οπωροκηπευτικών του Νομού Ηλείας εκφράζει τη διαμαρτυρία του για την εγκύκλιο επιστροφής ΦΠΑ που δόθηκε στη δημοσιότητα στις 30-3-2012 και αφορά την υποβολή αιτήσεων σε ΔΟΥ που διαθέτει τμήμα ελέγχου.
21) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Δήμος Πύλου - Νέστορος Νομού Μεσσηνίας αιτείται την επαναλειτουργία του Τελωνείου της Πύλου ή την έκδοση υπουργικής απόφασης που θα αναφέρει ότι το Τελωνειακό Κλιμάκιο του τελωνείου καλαμάτας στην Πύλο είναι μόνιμο.
22) Η Βουλευτής Χαλκιδικής κ. ΑΝΝΑ ΚΑΤΣΑΡΟΥ κατέθεσε αναφορά με την οποία ο Δήμος Σιθωνίας του Νομού Χαλκιδικής αιτείται την τοποθέτηση ιατρού στο περιφερειακό ιατρείο Συκιάς του πρώην Δήμου Τορώνης.
23) Η Βουλευτής Χαλκιδικής κ. ΑΝΝΑ ΚΑΤΣΑΡΟΥ κατέθεσε αναφορά με την οποία αιτείται να διευκρινισθεί το νομοθετικό πλαίσιο στο οποίο υπάγονται οι κάτοχοι θέσεων προέδρων και αντιπροέδρων ΝΠΔΔ και ΝΠΙΔ των ΟΤΑ, σχετικά με το δικαίωμα και το ύψος της αποζημίωσής τους. 
24) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία το Εργατοϋπαλληλικό Κέντρο Ηρακλείου Κρήτης αιτείται την άμεση καταβολή των δεδουλευμένων στους εργαζόμενους του Ελληνικού Ινστιτούτου Υγιεινής και Ασφάλειας της Εργασίας και τη διασφάλιση της σταθερής χρηματοδότησής του.
25) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία ο Δήμαρχος Λήμνου Νομού Λέσβου αιτείται νομοθετικής ρύθμισης που θα αποτρέπει τη δρομολόγηση αποκλειστικά πλοίων 4ης κατηγορίας στις γραμμές της Λήμνου.
26) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία η Ένωση Μόνιμων και Δόκιμων Λιμενεργατών ΟΛΠ και ο Σύνδεσμος Εποπτών και Αρχιεργατών ΟΛΠ εκφράζουν τη δυσαρέσκειά τους για το «κούρεμα» των διαθέσιμων περιουσιακών κεφαλαίων τους χωρίς αυτά να αποτελούν ομόλογα του ελληνικού δημοσίου και χωρίς προηγούμενη ενημέρωσή τους.
27) Οι Βουλευτές, Α΄ Πειραιώς κ. ΘΕΟΔΩΡΟΣ ΔΡΙΤΣΑΣ και Επικρατείας κ. ΒΑΣΙΛΕΙΟΣ ΜΟΥΛΟΠΟΥΛΟΣ κατέθεσαν αναφορά με την οποία η Πανελλήνια Ομοσπονδία Προσωπικού Λιμενικού Σώματος αιτείται τη χορήγηση εκλογικού επιδόματος στα στελέχη των Σωμάτων Ασφαλείας.
28) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία η Ομοσπονδία Φορτοεκφορτωτών Ελλάδος εκφράζει τη διαμαρτυρία του για το «κούρεμα» των διαθέσιμων περιουσιακών κεφαλαίων των ασφαλισμένων χωρίς αυτά να αποτελούν ομόλογα του ελληνικού δημοσίου και χωρίς προηγούμενη εξουσιοδότησή τους.
29) Οι Βουλευτές Επικρατείας κ. ΒΑΣΙΛΕΙΟΣ ΜΟΥΛΟΠΟΥΛΟΣ και Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσαν αναφορά με την οποία η Πανελλήνια Ομοσπονδία Αστυνομικών Υπαλλήλων και η Πανελλήνια Ομοσπονδία Αξιωματικών Αστυνομίας αιτούνται τη χορήγηση εκλογικής αποζημίωσης στους αστυνομικούς υπαλλήλους.
30) Ο Βουλευτής Β΄ Πειραιώς κ. ΑΝΑΣΤΑΣΙΟΣ ΝΕΡΑΝΤΖΗΣ κατέθεσε αναφορά με την οποία ο Δήμος Σαλαμίνας του Νομού Αττικής εκφράζει τη διαμαρτυρία του και αιτείται ενημέρωσης για την εξέλιξη του έργου της ζεύξης της Σαλαμίνας με την ηπειρωτική Αττική.
31) Ο Βουλευτής Β΄ Πειραιώς κ. ΑΝΑΣΤΑΣΙΟΣ ΝΕΡΑΝΤΖΗΣ κατέθεσε αναφορά με την οποία η Ομοσπονδία Φορτοεκφορτωτών Ελλάδος εκφράζει την αντίθεσή της στο «κούρεμα» των διαθέσιμων περιουσιακών κεφαλαίων των ασφαλισμένων της χωρίς προηγούμενη εξουσιοδότησή τους και χωρίς αυτά να αποτελούν ομόλογα του Ελληνικού Δημοσίου.
32) Ο Βουλευτής Νομού Αττικής κ. ΝΙΚΟΛΑΟΣ ΚΑΝΤΕΡΕΣ κατέθεσε αναφορά με την οποία το Δημοτικό Συμβούλιο του Δήμου Ωρωπού του Νομού Αττικής εκφράζει την αντίθεσή του στο ενδεχόμενο μεταφοράς των υπηρεσιών του Ειρηνοδικείου από το Καπανδρίτι στο Δήμο Μαραθώνα.
33) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία το Δημοτικό Συμβούλιο του Δήμου Οιχαλίας του Νομού Μεσσηνίας εκφράζει τη διαμαρτυρία του για την επικείμενη αναστολή λειτουργίας του παραρτήματος ΙΚΑ Μελιγαλά.
34) Ο Βουλευτής Νομού Αττικής κ. ΑΘΑΝΑΣΙΟΣ ΜΠΟΥΡΑΣ κατέθεσε αναφορά με την οποία η Πανελλήνια Ένωση Οργανώσεων Πτηνοτροφικών Παραγωγών (ΠΕΟΠΠ) εκφράζει τις θέσεις της και αιτείται τη λήψη μέτρων αναφορικά με τη χρηματοδότηση των πτηνοτροφικών μονάδων.
35) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία η Ένωση Αστυνομικών Υπαλλήλων Νομού Χανίων αιτείται τη χορήγηση του εκλογικού επιδόματος στους αστυνομικούς.
36) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Περιφερειάρχης Κρήτης επισημαίνει τις άμεσες οικονομικές συνέπειες που θα έχει για τους παραγωγούς της Κρήτης η προγραμματισμένη απεργία της Πανελλήνιας Ναυτικής Ομοσπονδίας και αιτείται την εξεύρεση λύσης. 
37) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία η Ένωση Χειμαρριωτών επισημαίνει την ανεύθυνη συμπεριφορά της νέας δημαρχιακής αρχής της Χειμάρρας και αιτείται την εξεύρεση λύσης
38) Ο Βουλευτής Β΄ Αθηνών κ. ΜΑΝΟΥΣΟΣ ΝΤΟΥΚΑΚΗΣ κατέθεσε αναφορά με την οποία ο κ. Νικόλαος Μαμάης αιτείται την ανάκληση ποινικής δίωξης και τη διαγραφή χρέους του προς το δημόσιο λόγω απορίας.
39) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η Δήμαρχος Ρήγα Φεραίου του Νομού Μαγνησίας αιτείται την επίλυση του κυκλοφοριακού προβλήματος που προέκυψε από την εκτέλεση των εργασιών κατασκευής του κόμβου Βελεστίνου, με τη λειτουργία της ισόπεδης διάβασης στη στάση Αγίου Γεωργίου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1636/16-11-2012 ερώτηση του Βουλευτή κ. Καράογλου Θεόδωρος δόθηκε με το υπ’ αριθμ. 6424/14-03-2012 έγγραφο από τον Υπουργό Υγείας και Κοινωνικής Αλληλεγγύης η ακόλουθη απάντηση:
2. Στην με αριθμό 3984/09-01-2012 ερώτηση του Βουλευτή κ. Καραγκούνη Κωνσταντίνου δόθηκε με το υπ’ αριθμ. 6453/14-03-2012 έγγραφο από τον Υπουργό Υγείας και Κοινωνικής Αλληλεγγύης η ακόλουθη απάντηση:
3. Στην με αριθμό 4366/12-01-2012 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. 6398/14-03-2012 έγγραφο από τον Υπουργό Υγείας και Κοινωνικής Αλληλεγγύης η ακόλουθη απάντηση:
4. Στην με αριθμό 5860/20-02-2012 ερώτηση του Βουλευτή κ. Καρασμάνη Γεωργίου δόθηκε με το υπ’ αριθμ. Φ.90022/5216/69/14-03-2012 έγγραφο από τον Υπουργό Εργασίας και Κοινωνικής Ασφάλισης η ακόλουθη απάντηση:
5. Στην με αριθμό 5928/21-02-2012 ερώτηση του Βουλευτή κ. Ταλιαδούρου Σπυρίδωνος δόθηκε με το υπ αριθμ. 788/14-03-2012 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
6. Στην με αριθμό 6128/28-02-2012 ερώτηση του Βουλευτή κ. Αυγενάκη Ελευθέριου δόθηκε με το υπ αριθμ. 3491/14-03-2012 έγγραφο από τον Υφυπουργό Υποδομών, Μεταφορών και Δικτύων η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κυρίες και κύριοι συνάδελφοι, εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Υποδομών, Μεταφορών και Δικτύων: «Ρυθμίσεις Ηλεκτρονικών Επικοινωνιών, Μεταφορών, Δημόσιων Έργων και άλλες διατάξεις».
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Υποδομών, Μεταφορών και Δικτύων: «Ρυθμίσεις Ηλεκτρονικών Επικοινωνιών, Μεταφορών, Δημόσιων Έργων και άλλες διατάξεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 2-3-4-.α.)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Το Σώμα παρέσχε τη ζητηθείσα εξουσιοδότηση. 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εσωτερικών «Ρυθμίσεις για την Τοπική Ανάπτυξη, την Αυτοδιοίκηση και την Αποκεντρωμένη Διοίκηση - Ενσωμάτωση Οδηγίας 2009/50/ΕΚ»
Η Διάσκεψη των Προέδρων αποφάσισε στη συνεδρίασή της, στις 29/3/2012, τη συζήτηση του νομοσχεδίου σε δύο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής. 
Πριν λάβει το λόγο ο εισηγητής του ΠΑΣΟΚ κ. Γεώργιος Αρβανιτίδης, θα ήθελα να ανακοινώσω ότι κατά τη συζήτηση του ήδη αναγγελθέντος νομοσχεδίου ο Κοινοβουλευτικός Εκπρόσωπος του ΚΚΕ κ. Σπύρος Χαλβατζής, με επιστολή του προς τον Πρόεδρο της Βουλής, ορίζει ως ειδικό αγορητή του ΚΚΕ το Βουλευτή κ. Ιωάννη Ζιώγα. 
Ομοίως ο Γενικός Γραμματέας της Κοινοβουλευτικής Ομάδας του ΛΑΟΣ κ. Ηλίας Πολατίδης, με επιστολή του προς τον Πρόεδρο της Βουλής, ορίζει ως ειδικό αγορητή στο συζητούμενο νομοσχέδιο τον κ. Κωνσταντίνο Αϊβαλιώτη. 
Ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς, κ. Αλέξης Τσίπρας, με επιστολή του προς τον Πρόεδρο της Βουλής, ορίζει για το συζητούμενο νομοσχέδιο ως ειδικό αγορητή το Βουλευτή κ. Βασίλειο Μουλόπουλο.
Τέλος, ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης, με επιστολή του προς τον Πρόεδρο της Βουλής, ορίζει ως ειδικό αγορητή για το συζητούμενο νομοσχέδιο το Βουλευτή κ. Ιωάννη Μιχελογιαννάκη.
Παρακαλώ τον εισηγητή του ΠΑΣΟΚ τον κ. Γεώργιο Αρβανιτίδη να λάβει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΑΡΒΑΝΙΤΙΔΗΣ</Parlmember>: Κύριε Πρόεδρε, κυρίες και κύριοι συνάδελφοι, το νομοσχέδιο του Υπουργείου Εσωτερικών με τίτλο «Ρυθμίσεις για την Τοπική Ανάπτυξη, την Αυτοδιοίκηση και την Αποκεντρωμένη Διοίκηση – Ενσωμάτωση Οδηγίας 2009/50/ΕΚ», το οποίο έρχεται σήμερα για συζήτηση επί της αρχής στην Ολομέλεια, αποτελείται από δύο αυτοτελή και διακριτά μέρη: Το πρώτο μέρος του νομοσχεδίου, δηλαδή τα άρθρα 1 έως 21, περιλαμβάνουν ρυθμίσεις που αφορούν την τοπική ανάπτυξη και τροποποιούν τις διατάξεις του «Καλλικράτη» για την αντιμετώπιση λειτουργικών ζητημάτων της τοπικής αυτοδιοίκησης και της αποκεντρωμένης διοίκησης. Το δεύτερο μέρος του νομοσχεδίου, δηλαδή τα άρθρα 22 έως 43, περιέχουν κατά κύριο λόγο ρυθμίσεις ενσωμάτωσης της οδηγίας 2009/50/ΕΚ, σχετικά με τις προϋποθέσεις εισόδου και διαμονής πολιτών υψηλής εξειδίκευσης από τρίτες χώρες με σκοπό την απασχόληση.
Κυρίες και κύριοι συνάδελφοι, η χώρα μας αντιμετωπίζει τη μεγαλύτερη και πιο επώδυνη κρίση στη μεταπολιτευτική της ιστορία. Πέρα, όμως, από τα δημοσιονομικά προβλήματα που έφερε στην επιφάνεια αυτή η σφοδρή κρίση, αποκαλύφθηκαν οι δομικές αδυναμίες και οι χρόνιες παθογένειες του δημοσίου τομέα και της Δημόσιας Διοίκησης, καθώς και η ατολμία του πολιτικού συστήματος για πραγματική αλλαγή, το τίμημα της οποίας πληρώνουμε σήμερα ακριβά. Σήμερα, όμως, είναι πλέον πιο ξεκάθαρο από ποτέ ότι χρειαζόμαστε νέο μοντέλο διοίκησης και νέο αναπτυξιακό πρότυπο. Δεν υπάρχουν άλλα περιθώρια.
 Το αντικείμενο του παρόντος νομοσχεδίου, που αφορά την τοπική αυτοδιοίκηση και την τοπική ανάπτυξη, σχετίζεται άμεσα με αυτήν την προσπάθεια για ένα νέο πρότυπο διακυβέρνησης και ανάπτυξης. Ένα πρότυπο, χωρίς ισχυρές διοικητικές δομές στην περιφέρεια, δεν μπορεί να έχει αποτελεσματική εθνική Δημόσια Διοίκηση και χωρίς τοπική ανάπτυξη δεν μπορεί να υπάρχει ισόρροπη εθνική ανάπτυξη. 
Δυστυχώς μέχρι τώρα η περιφέρεια και η τοπική αυτοδιοίκηση αποτέλεσαν την αχίλλειο πτέρνα του κοινωνικού και πολιτικού μετασχηματισμού της χώρας. Το κεντρολάγνο μοντέλο διοίκησης που αναπτύχθηκε κατά τις προηγούμενες δεκαετίες δημιούργησε βαθιές ανισότητες ανάμεσα στο κέντρο και την περιφέρεια, ευνόησε την αδιαφάνεια και την κατασπατάληση πόρων, κατέπνιξε το τοπικό πλεονέκτημα, έδιωξε το ανθρώπινο δυναμικό και οδήγησε εν τέλει στην περιθωριοποίηση και τη νέκρωση της περιφέρειας. Επιπλέον, η πολυδιάσπαση και η διοικητική κατάτμηση στην τοπική αυτοδιοίκηση έφεραν αναποτελεσματικότητα και στασιμότητα. Έπρεπε να αντικατασταθούν από μία πιο συνεκτική, πιο ευέλικτη δομή, με κύριους πόλους τους μεγάλους και ισχυρούς δήμους και τις ακόμα ισχυρότερες περιφέρειες, κάτι που στην πράξη θα έφερνε την αποκέντρωση αρμοδιοτήτων, εξουσιών και εν τέλει την τοπική ανάπτυξη.
Ο «Καλλικράτης», που ξεκίνησε να εφαρμόζεται τον Ιανουάριο του 2011, αποτέλεσε το μεγαλύτερο μεταρρυθμιστικό εγχείρημα των τελευταίων ετών και ένα εργαλείο για τη δημιουργία μιας νέας διοικητικής δομής με ένα ξεκάθαρο στόχο: Τη διόρθωση των στρεβλώσεων και των παθογενειών των ΟΤΑ, τη μεταβίβαση σημαντικών αρμοδιοτήτων στις περιφέρειες, την εξάλειψη της γραφειοκρατίας, των καθυστερήσεων και των αγκυλώσεων, την αξιοποίηση αναπτυξιακών εργαλείων προς όφελος των τοπικών κοινωνιών και την ενδυνάμωση της τοπικής αυτοδιοίκησης, όπως ακριβώς συμβαίνει σε όλες τις ανεπτυγμένες χώρες. Βεβαίως, ως μεταρρύθμιση τέτοιου μεγέθους, ήταν εύλογο να παρουσιάζει προβλήματα και αδυναμίες, που εντοπίστηκαν τόσο από το Υπουργείο Εσωτερικών όσο και από τους αιρετούς λειτουργούς της αυτοδιοίκησης κατά τον πρώτο χρόνο εφαρμογής του προγράμματος.
Βεβαίως, όταν ασκούμε κριτική στον «Καλλικράτη», δεν θα πρέπει να ξεχνάμε ότι αυτό το φιλόδοξο πρόγραμμα είχε τη δυσμενή τύχη να συμπέσει με την πρωτοφανή δημοσιονομική κρίση που διέρχεται η χώρα μας και η οποία δεν επέτρεψε την αναμενόμενη μεταφορά πόρων προς την τοπική αυτοδιοίκηση. Ένα εγχείρημα αυτού του μεγέθους απαιτεί υπομονή, πίστη και διαρκή προσπάθεια, καθώς και διαρθρωτικές παρεμβάσεις. 
Προς αυτήν την κατεύθυνση, λοιπόν και με την εμπειρία ενός χρόνου από την εφαρμογή του «Καλλικράτη», το παρόν νομοσχέδιο επιδιώκει να επιλύσει ουσιαστικά, λειτουργικά και οικονομικά προβλήματα των ΟΤΑ και να διορθώσει ζητήματα που προέκυψαν. Παράλληλα προωθεί την τοπική ανάπτυξη και δίνει την αναγκαία ευελιξία στους δήμους και στις περιφέρειες να την προωθήσουν. 
Ειδικότερα, το Μέρος Πρώτο του παρόντος σχεδίου νόμου αποτελείται από τέσσερα κεφάλαια.
Το πρώτο κεφάλαιο –άρθρα 1 έως 2- περιλαμβάνει ρυθμίσεις που εφοδιάζουν τους ΟΤΑ με εργαλεία τοπικής και περιφερειακής ανάπτυξης, ιδίως στους τομείς της απασχόλησης και της κοινωνικής αλληλεγγύης, συμβάλλοντας έτσι στην αντιμετώπιση της κρίσης που μαστίζει τις τοπικές κοινωνίες και τους πολίτες. Έτσι οργανώνεται θεσμικά το πρόγραμμα «Αυτοδιοίκηση-Κοινωνική Συνοχή-Ισόρροπη Ανάπτυξη», στο οποίο συγκεντρώνονται όλα τα επενδυτικά προγράμματα, μικρά και μεγάλα έργα τοπικής σημασίας, το πρόγραμμα της αυτεπιστασίας και άλλες δράσεις. 
Συγκεκριμένα, με το πρόγραμμα αυτό υλοποιούνται συστηματικά τρεις βασικές δράσεις στήριξης των νέων δήμων και περιφερειών: 
Πρώτον, η ολοκλήρωση του προγράμματος «Θησέας» με την ένταξη επιλέξιμων έργων στο ΕΣΠΑ. 
Δεύτερον, η υλοποίηση του προγράμματος της αυτεπιστασίας που εκτελείται σε συνεργασία με το Υπουργείο Εργασίας. Πρόκειται για μια σημαντική διάταξη, με την οποία επιδιώκεται η διευκόλυνση της εκτέλεσης έργων με αυτεπιστασία, που σημαίνει ταχύτερη και αποτελεσματικότερη εκτέλεση των δημοτικών έργων, καθώς και αξιοποίηση ανθρωπίνων και τεχνικών πόρων. Επιπλέον, για τις περιπτώσεις εκείνες που οι δήμοι δεν διαθέτουν τα δικά τους μέσα, προβλέπεται χρηματοδότηση των αντίστοιχων έργων. 
Τρίτον, η υλοποίηση του προγράμματος εξυγίανσης των υπερχρεωμένων δήμων και περιφερειών.
Κοινή συνισταμένη των τριών προγραμμάτων που αποτελούν αντίστοιχα τους άξονες του προτεινόμενου αναπτυξιακού προγράμματος, είναι η συντονισμένη δράση για την επανεκκίνηση της τοπικής οικονομίας και η θωράκιση της κοινωνικής συνοχής για την επίτευξη της ισόρροπης ανάπτυξης. Και για πρώτη φορά δίνεται στους δήμους η δυνατότητα να οργανώνουν κοινωνικά παντοπωλεία προκειμένου να αντιμετωπισθούν τα διαρκώς αυξανόμενα προβλήματα διαβίωσης των πολιτών.
Στο δεύτερο κεφάλαιο –άρθρα 3 έως 12- περιέχονται ρυθμίσεις για τη βελτίωση του θεσμικού πλαισίου οργάνωσης και λειτουργίας των δήμων, των περιφερειών, των νομικών τους προσώπων, ενώ αντιμετωπίζονται επίσης οικονομικά ζητήματα, ζητήματα προσωπικού και επιχειρήσεων των ΟΤΑ. 
Με τις εν λόγω ρυθμίσεις επιδιώκεται ουσιαστικά η αποτελεσματικότερη επίτευξη των στόχων που είχε θέσει νωρίτερα ο «Καλλικράτης» και η ισχυροποίηση της τοπικής αυτοδιοίκησης μέσα στις ασφυκτικές δημοσιονομικές συνθήκες που αντιμετωπίζει η χώρα. 
Στο πλαίσιο αυτό αντιμετωπίζονται ιδίως ζητήματα που αφορούν τις νησιώτικες δημοτικές κοινότητες, τους ορεινούς και μειονεκτικούς δήμους. Είναι ρυθμίσεις που αφορούν κυρίως το σύστημα διακυβέρνησης των δήμων και των περιφερειών, την καταστατική θέση των αιρετών, τις αρμοδιότητες και τα οικονομικά ζητήματα δήμων και περιφερειών. Επίσης, είναι ρυθμίσεις που αφορούν τις επιχειρήσεις και τα ζητήματα προσωπικού των ΟΤΑ. 
Στο τρίτο κεφάλαιο –άρθρα 13 έως 17- προτείνονται ρυθμίσεις για τη βελτίωση του οργανωτικού πλαισίου διαχείρισης των στερεών αποβλήτων –τους γνωστούς ΦΟΔΣΑ- έτσι ώστε οι ΟΤΑ να αναλάβουν τη διαχείριση των στερεών αποβλήτων, η οποία και αποκτά κρίσιμη σημασία, τόσο για την προστασία του περιβάλλοντος, όσο και για την οικονομική αξιοποίηση ενός δυναμικού αναπτυξιακού κεφαλαίου. 
Στο πλαίσιο αυτό ως θεσμικό σχήμα οργάνωσης επιλέγονται οι περιφερειακοί σύνδεσμοι -Φορείς Διαχείρισης Στερεών Αποβλήτων- που είναι διαδημοτικοί σύνδεσμοι και στους οποίους συμμετέχουν υποχρεωτικά οι δήμοι κάθε περιφέρειας. 
Στο τέταρτο κεφάλαιο –άρθρα 18 έως 21- ρυθμίζονται κατά κύριο λόγο ζητήματα λειτουργίας, οργάνωσης και προσωπικού των αποκεντρωμένων διοικήσεων, ενώ περιέχονται και ρυθμίσεις που αντιμετωπίζουν επιμέρους ζητήματα αρμοδιότητας του Υπουργείου Εσωτερικών. 
Όσον αφορά το Μέρος Δεύτερο του νομοσχεδίου –άρθρα 22 έως 43- περιλαμβάνει ρυθμίσεις για την προσαρμογή της ελληνικής νομοθεσίας στην οδηγία 2009/50/ΕΚ και συνεπώς αποτελεί νομική υποχρέωση της χώρας μας που πηγάζει από το Κοινοτικό Δίκαιο. 
Η αναγκαιότητα της συγκεκριμένης νομοθετικής πρωτοβουλίας εκ μέρους της Ευρωπαϊκής Ένωσης στηρίζεται στο γεγονός ότι αυτή τη στιγμή η Ευρωπαϊκή Ένωση δεν είναι ελκυστική από τους υψηλά ειδικευμένους επαγγελματίες. Αντίθετα αποτελεί κύριο προορισμό ανειδίκευτων έως μετρίως ειδικευομένων εργαζόμενων. Αυτό συμβαίνει διότι οι υψηλά εξειδικευμένοι μετανάστες πρέπει να αντιμετωπίζουν είκοσι επτά διαφορετικά συστήματα εισδοχής που ισχύουν στα κράτη-μέλη με πολλές και χρονοβόρες διαδικασίες. Αυτά τα συστήματα εισδοχής δεν τους επιτρέπουν να μετακινηθούν εύκολα από τη μια χώρα στην άλλη για εργασία και ως εκ τούτου αναγκάζονται να επιλέξουν χώρες εκτός Ευρωπαϊκής Ένωσης, που τους παρέχουν ευνοϊκότερες προϋποθέσεις εισόδου και παραμονής. 
Κατά συνέπεια τα δύο κεφάλαια του δεύτερο μέρους του νομοσχεδίου ορίζουν ακριβώς τις προϋποθέσεις εισόδου και διαμονής πολιτών τρίτων χωρών με σκοπό την απασχόληση υψηλής ειδίκευσης. 
Θέλω να ανοίξω εδώ μια παρένθεση και να πω το εξής. Κατά τη συζήτηση του νομοσχεδίου στην Επιτροπή Δημόσιας Διοίκησης, Δημόσιας Τάξης και Δικαιοσύνης έγιναν εκτενή σχόλια συναδέλφων για το δεύτερο μέρος του παρόντος νομοσχεδίου, καθώς εμμέσως θίγει τα ζητήματα της μετανάστευσης. Βεβαίως το ζήτημα της μετανάστευσης αποτελεί ένα από τα σημαντικότερα ζητήματα του τόπου μας αυτήν τη στιγμή.
Επί τη ευκαιρία θα ήθελα να πω ότι είναι απολύτως αναγκαίο να εφαρμοστεί το συντομότερο δυνατό το εθνικό σχέδιο δράσης για τη διαχείριση των μεταναστευτικών ροών και την αναμόρφωση του συστήματος ασύλου, ώστε να πάψει επιτέλους ο εγκλωβισμός ανθρώπων στη χώρα μας με τις τραγικές συνέπειες που αυτό έχει και για τους Έλληνες πολίτες αλλά και για τους ίδιους τους μετανάστες. 
Ωστόσο σπεύδω να διευκρινίσω ότι η συζήτηση αυτής της οδηγίας δεν συνδέεται με τον πυρήνα του μεταναστευτικού συστήματος στην Ελλάδα. Όσον αφορά στην ουσία της οδηγίας δεν νομίζω ότι αυτήν τη στιγμή θα υπάρξει συρροή ειδικευμένων μεταναστών στην πατρίδα μας. Άλλωστε η κάθε χώρα μπορεί να δεχθεί, ή να μη δεχθεί μετανάστες, ανάλογα με τις ανάγκες της. Αυτό ορίζεται και στο άρθρο 27 του νομοσχεδίου, που αφορά στον καθορισμό του όγκου εισδοχής των μεταναστών με βάση τον ανώτατο αριθμό θέσεων για εργασία υψηλής ειδίκευσης. 
Ουσιαστικά, δηλαδή, με τη διάταξη αυτή ανοίγει ένας κοινωνικός και πολιτικός διάλογος μεταξύ των αρμοδίων Υπουργείων και φορέων. Με τη συνδρομή των αρχών των περιφερειών της οικονομικής και κοινωνικής επιτροπής και του ΟΑΕΔ, καθορίζονται με ορθολογικό τρόπο οι ανάγκες της χώρας σε ειδικευμένο προσωπικό από τρίτες χώρες. 
Στη συζήτηση του νομοσχεδίου επί των άρθρων θα έχω τη δυνατότητα να αναλύσω διεξοδικότερα το περιεχόμενο της οδηγίας.
Κυρίες και κύριοι συνάδελφοι, το συγκεντρωτικό μοντέλο συγκρότησης του ελληνικού κράτους, όπως εξελίχθηκε από τη σύσταση του ελληνικού κράτους και εξής, έχει ήδη εξαντλήσει τα όρια των δυνατοτήτων του. Το ερχόμενο διάστημα η περιφέρεια θα κληθεί να διαδραματίσει πρωταγωνιστικό ρόλο στην πορεία για την ανάκαμψη της χώρας μας. Εκεί θα πρέπει να δοθεί βαρύτητα αυτήν τη στιγμή, γιατί το μέλλον βρίσκεται στην περιφέρεια. 
Η κρίσιμη συγκυρία που βιώνουμε σήμερα μπορεί να αποτελέσει ευκαιρία αν γίνουν στοχευμένες παρεμβάσεις. Η ισχυρή περιφέρεια και τοπική αυτοδιοίκηση αποτελούν προϋπόθεση για ένα σύγχρονο σχήμα Δημόσιας Διοίκησης που θα ανταποκρίνεται στις απαιτήσεις του πολίτη. Επιπλέον, τα επενδυτικά προγράμματα θα ενισχύσουν την τοπική ανάπτυξη, την ανάδειξη της τοπικής ταυτότητας και του τοπικού πλεονεκτήματος, τη δημιουργία θέσεων απασχόλησης και την απορρόφηση ανθρώπινου δυναμικού με όλα τα οφέλη που θα έχει αυτό για τον κοινωνικό ιστό της χώρας. 
Το παρόν νομοσχέδιο βρίσκεται στη σωστή κατεύθυνση, καθώς βελτιώνει το θεσμικό πλαίσιο οργάνωσης και λειτουργίας της τοπικής αυτοδιοίκησης, λύνει πολλά ζητήματα που προέκυψαν στην πράξη ενισχύοντας παράλληλα τα επενδυτικά προγράμματα και την τοπική ανάπτυξη. Γι’ αυτόν το λόγο και το υπερψηφίζω.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Γιώργο Αρβανιτίδη.
Κρίνω σκόπιμο, πριν δώσω το λόγο στον κ. Αποστολάκο, να δώσω το λόγο στον Υπουργό προκειμένου να κάνει μια συντομότατη παρέμβαση για κάποιες νομοτεχνικές βελτιώσεις που έχει, οι οποίες θα κατατεθούν στα Πρακτικά και θα διανεμηθούν στην Αίθουσα, προκειμένου να λάβουν γνώση οι συνάδελφοι των βελτιώσεων που προτείνει ο Υπουργός.
Κύριε Υπουργέ, παρακαλώ, έχετε το λόγο.</ChairmanSpeech>
<Speech><Parlmember>ΑΝΑΣΤΑΣΙΟΣ ΓΙΑΝΝΙΤΣΗΣ</Parlmember> (Υπουργός Εσωτερικών): Ευχαριστώ, κύριε Πρόεδρε.
Πρόκειται για μια σειρά από νομοτεχνικές βελτιώσεις που καταθέτω στο σχέδιο νόμου του Υπουργείου Εσωτερικών που συζητείται. Ως επί το πλείστον έχουν ήδη συζητηθεί στην επιτροπή μαζί με προτάσεις και άλλες σκέψεις. 
Αφορούν ρυθμίσεις για τις ληξιπρόθεσμες υποχρεώσεις των δήμων και πώς να διευκολυνθούν οι δήμοι στην εκπλήρωση αυτών των ληξιπρόθεσμων υποχρεώσεων. 
Αφορούν ρυθμίσεις που έχουν να κάνουν με τους πόρους των ΚΑΠ και τις επενδυτικές και λειτουργικές δαπάνες των δήμων. Εδώ πρόκειται για διατάξεις που θα διευκολύνουν τους δήμους στις σχέσεις τους με το Υπουργείο Οικονομικών. 
Πρόκειται για μια πιο ισόρροπη κατανομή της μείωσης των επενδυτικών πόρων, που είχε αποφασιστεί στο πλαίσιο των δεσμεύσεων και του μνημονίου και που ερχόμαστε να κατανείμουμε ένα μέρος του αρχικού βάρους και στις περιφέρειες. Φυσικά το συνολικό ύψος παραμένει το ίδιο, με τη σύμφωνη γνώμη –εννοείται- και των δύο φορέων.
Πρόκειται για ρύθμιση ελάχιστων περιπτώσεων εταιρειών που είναι σε ορισμένες περιοχές, όπου υπάρχουν προβλήματα, τα οποία είναι σκόπιμο να ρυθμιστούν για να μην προκύψουν αρνητικές επιπτώσεις.
Πρόκειται για την κάλυψη αναγκών των δήμων σε θέματα ad hoc μικρές δραστηριότητες έκτακτης ανάγκης και πώς αυτές μπορεί να καλυφθούν.
Πρόκειται για θέματα του τρόπου προώθησης μικροέργων και εργασιών συντήρησης από τους δήμους και διαφημιστικά πλαίσια σε στέγαστρα, τα οποία σε αυτήν την εποχή μπορούν να δώσουν κάποια πρόσθετα έσοδα στους δήμους και για τα οποία έχουμε φροντίσει, εν πάση περιπτώσει, η όλη ρύθμιση να είναι συμβατή και με το γενικότερο πλαίσιο που συζητείται για την τοποθέτηση διαφημιστικών πινακίδων σε διάφορα σημεία της χώρας, ώστε να μην υπάρχει ασυμβατότητά όταν ολοκληρωθεί η επεξεργασία σε αυτό και έρθει κάποια στιγμή μελλοντικά για συζήτηση στη Βουλή.
Θα σας τα καταθέσω αυτά.
Ευχαριστώ πολύ.
(Στο σημείο αυτό ο Υπουργός Εσωτερικών κ. Αναστάσιος Γιαννίτσης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελ. 21-26)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κύριο Υπουργό. Παρακαλώ να διανεμηθούν στους κυρίους συναδέλφους.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες και δύο εκπαιδευτικοί συνοδοί τους από το 1ο Γυμνάσιο Χαλκηδόνας Θεσσαλονίκης.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Επίσης, έχω την τιμή να σας ανακοινώσω ότι ο Γραμματέας της Κοινοβουλευτικής Ομάδας των Ανεξαρτήτων Ελλήνων κ. Κωνσταντίνος Μαρκόπουλος, με επιστολή του προς τον Πρόεδρο της Βουλής κ. Φίλιππο Πετσάλνικο, ορίζει ως ειδική αγορήτρια στο σημερινό συζητούμενο νομοσχέδιο τη Βουλευτή Δωδεκανήσου κ. Μίκα Ιατρίδου και ως Κοινοβουλευτικό Εκπρόσωπο στη συζήτηση του εν λόγω νομοσχεδίου το Βουλευτή Λάρισας κ. Χρήστο Ζώη.
Παρακαλώ τον εισηγητή της Νέας Δημοκρατίας κ. Γρηγόριο Αποστολάκο να λάβει το λόγο.</ChairmanSpeech>
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, αισθάνομαι την υποχρέωση σήμερα Παρασκευή να καταγράψω την άποψη ότι θεωρώ τον εαυτό μου ευτυχή, γιατί συμμετέχω στη συνεδρίαση της Εθνικής Αντιπροσωπείας, στην Ολομέλεια, με πάρα πολλούς συναδέλφους, οι οποίοι δίνουν την απάντηση σε όλους εκείνους οι οποίοι έχουν καταστήσει στάση ζωής την υπονόμευση της λειτουργίας του κοινοβουλευτικού συστήματος, απαξιώνοντας την πολιτική και τους εκπροσώπους της.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Και ως εισηγητής μάχεστε.</ChairmanSpeech>
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Και ως εισηγητής της Νέας Δημοκρατίας, ευχαριστώ κύριε Πρόεδρε, και είναι εξαιρετική τιμή για μένα αυτό. 
Το καταγράφω αυτό, γιατί σήμερα συζητάμε ένα εξαιρετικό νομοσχέδιο που έχει να κάνει με τη βελτίωση της ποιότητας των παρεχομένων υπηρεσιών στους πολίτες, μέσα από τη λειτουργία των ΟΤΑ Α΄ και Β΄ βαθμού.
Κάποια στιγμή, λοιπόν, λέμε στον κόσμο ότι σήμερα, που άλλοι τρέχουν στα κανάλια, άλλοι τρέχουν όπου τρέχουν για τη συλλογή ψήφων ή οτιδήποτε άλλο υπάρχουν πολλοί Έλληνες Βουλευτές οι οποίοι πιστοί στον όρκο που δώσανε και πιστοί στους εντολείς, οι οποίοι τους έστειλαν στην Εθνική Αντιπροσωπεία, κάνουν το καθήκον τους, όπως έχουν την υποχρέωση να το κάνουν, όπως θα το κάνουν και την επόμενη εβδομάδα. Αυτή ήταν η πρώτη παρατήρηση που ήθελα να κάνω. 
Η δεύτερη αφορά την ανακοίνωση του κυρίου Υπουργού, του κ. Γιαννίτση. Άκουσα με προσοχή αυτά τα οποία είπατε. Είναι καλοδεχούμενες αυτές οι νομοτεχνικές βελτιώσεις, οι οποίες δεν έχουν να κάνουν με καμμία βιομηχανία τροπολογιών, απλώς, βελτιώνουν κάποια πράγματα τα οποία έχουν να κάνουν με τη λειτουργία του ν. 3852/2010. 
Θα έχω τη δυνατότητα, αξιότιμε κύριε Υπουργέ και κύριε Υφυπουργέ, κατά τη συζήτηση επί των άρθρων να κάνω και μία ειδικότερη τοποθέτηση. Σπεύδω, όμως, να σας πω ότι, ναι, κινούνται προς τη σωστή κατεύθυνση.
Κυρίες και κύριοι συνάδελφοι, συζητάμε σήμερα το πρώτο και τελευταίο νομοσχέδιο αρμοδιότητας του Υπουργείου Εσωτερικών, της Κυβέρνησης του κ. Παπαδήμου. 
Σε λίγες ημέρες η Βουλή διακόπτει τις εργασίες της και προχωράμε σε πρόωρες εκλογές, όπου ο ελληνικός λαός θα κληθεί να αποφασίσει για την πορεία αυτού του τόπου τα επόμενα χρόνια. Οι Ελληνίδες και οι Έλληνες θα αποφασίσουν για την ευρωπαϊκή προοπτική της χώρας, για το νόμισμα το δικό μας, το ευρώ, για τη σταθερότητα και την ασφάλεια που έχει ανάγκη ο τόπος, την υπέρβαση της οικονομικής κρίσης και γενικά τη μελλοντική μας πορεία.
Σε λίγες μέρες οι Έλληνες πολίτες θα συμμετάσχουν στις πιο κρίσιμες εκλογές των τελευταίων εξήντα χρόνων για να δώσουν τέλος στην αβεβαιότητα. Σε λίγες ημέρες θα αποφασίσουν αν θα απομονώσουν όσους δημαγωγούν πάνω στα συντρίμμια της οικονομίας και της κοινωνικής ζωής του τόπου μας, χωρίς να έχουν θέσεις ή να προτείνουν λύσεις. 
Σε λίγες ημέρες, όμως, οι Έλληνες πολίτες θα αποτιμήσουν τα έργα και τις ημέρες της διακυβέρνησης της χώρας από το ΠΑΣΟΚ, από το 2009 μέχρι το τέλος του 2011. Θα κρίνουν με βάση τις πράξεις και τις παραλείψεις της προηγούμενης κυβερνητικής περιόδου. 
Η κυβερνητική περίοδος της Νέας Δημοκρατίας, την οποία έχω την τιμή να εκπροσωπώ στο Βήμα της Ολομελείας, κρίθηκε το 2009. Τώρα θα κριθεί η αντιπολιτευτική της τακτική.
Σε όλα τα επίπεδα, λοιπόν, κρίση και σε όλους τους τομείς της κυβερνητικής πολιτικής. Από την οικονομία, τη λαθρομετανάστευση και την εγκληματικότητα μέχρι και την παιδεία, την ανεργία και την τοπική αυτοδιοίκηση.
Ιδιαίτερα για την αυτοδιοίκηση, η προηγούμενη περίοδος σημαδεύτηκε ανεξίτηλα από το ν. 3852/2010, τον περίφημο «Καλλικράτη», ένα νομοθέτημα που υποτίθεται πως ήρθε για να δώσει λύσεις στα προβλήματα της τοπικής και περιφερειακής αυτοδιοίκησης. Στην πράξη, όμως, επιδείνωσε την κατάσταση ακόμη περισσότερο.
Η σημερινή νομοθετική πρωτοβουλία αποτελεί τη μεγαλύτερη απόδειξη αυτού του ισχυρισμού. Ουσιαστικά το σημερινό νομοσχέδιο έρχεται να διορθώσει τα μύρια όσα προβλήματα προκάλεσε η εφαρμογή του «Καλλικράτη» ένα χρόνο τώρα. Για εμάς, για τη Νέα Δημοκρατία, το συζητούμενο νομοσχέδιο αποτελεί πλήρη απόδειξη της τραγικής αποτυχίας του ν. 3852/2010. Ο «Καλλικράτης» χρειάζεται δομική και μελετημένη διόρθωση. 
Είναι ένα σχέδιο νόμου εκτάκτου ανάγκης, με διάφορες αναγκαίες ρυθμίσεις που έπρεπε να θεσμοθετηθούν άμεσα για τη διευκόλυνση της λειτουργίας των ΟΤΑ και την πέραν αυτής βελτίωση των παρεχομένων υπηρεσιών από τους ΟΤΑ στους πολίτες. Σε καμμιά, όμως, των περιπτώσεων δεν δίνει λύσεις στα δομικά, όπως ανέφερα, προβλήματα της αυτοδιοίκησης.
Παρά ταύτα, η Νέα Δημοκρατία είναι θετική επί της αρχής κυρίως για τους εξής λόγους:
Πρώτον, γιατί το δεύτερο κεφάλαιο αφορά την οδηγία 50/2009 του Ευρωπαϊκού Κοινοβουλίου, η ενσωμάτωση της οποίας αποτελεί υποχρέωση της χώρας που απορρέει από τη συμμετοχή μας στην Ευρωπαϊκή Ένωση.
Δεύτερον, γιατί, όπως προανέφερα, οι ρυθμίσεις που σχετίζονται με τα ζητήματα της αυτοδιοίκησης, αποτελούν ως επί το πλείστον αναγκαίες διαρθρωτικές παρεμβάσεις επί του «Καλλικράτη».
Και υπάρχει κι ένα τρίτο επιχείρημα γιατί λέμε «ΝΑΙ» επί της αρχής. Διότι έγινε όντως –και κάποτε σε αυτή την Αίθουσα πρέπει να λέγονται οι αλήθειες, οι αλήθειες οι οποίες δεν πρέπει να έχουν ούτε μικροκομματικές σκοπιμότητες ούτε μικροκομματικές ιδιοτέλειες- ουσιαστική διαβούλευση μεταξύ της πολιτικής ηγεσίας του Υπουργείου Εσωτερικών, του κ. Γιαννίτση και του κ. Κουκουλόπουλου, με την Κεντρική Ένωση Δήμων Ελλάδος και με την Ένωση Περιφερειών Ελλάδος. Κι έγινε και καλόπιστος διάλογος με τους Βουλευτές στη διάρκεια της επεξεργασίας του νομοσχεδίου στην αρμόδια Επιτροπή Δημόσιας Διοίκησης.
Ειδικά για το θεσμικό πλαίσιο του «Καλλικράτη» θέλω να τονίσω μερικές βασικές επισημάνσεις που σχετίζονται με το ν. 3852/2010 και τα προβλήματα εφαρμογής του.
Κυρίες και κύριοι συνάδελφοι, δέκα είναι οι κύριες αιτίες για την μέχρι σήμερα αναποτελεσματικότητα λειτουργίας του εγχειρήματος του «Καλλικράτη». Πιο συγκεκριμένα: 
Πρώτον, προηγήθηκε της συνολικής ανασυγκρότησης του διοικητικού συστήματος της χώρας. 
Δεύτερον, διέσπασε το ενιαίο της πολιτικής διοίκησης εκάστου νομού και δεν οριοθέτησε την έννοια της τοπικής της περιφερειακής και της κρατικής υπόστασης, όπως από το Σύνταγμα προβλέπεται. 
Τρίτον, δεν συνδέθηκε, ούτε συνοδεύτηκε με τη φορολογική μεταρρύθμιση. 
Τέταρτον, δεν στηρίχθηκε οικονομικά. Είναι μύθος το πενταετές αναπτυξιακό πρόγραμμα «Ελλάδα». Που είναι άραγε τα 4 δισεκατομμύρια ευρώ που υπόσχονταν οι κύριοι Παπανδρέου και Ραγκούσης, κυρίες και κύριοι συνάδελφοι; Γράμμα κενό ήταν, όπως και πολλά άλλα. 
Πέμπτον, υπονομεύτηκε από την έλλειψη ορθολογικού σχεδιασμού και την αδυναμία της διοίκησης να στηρίξει τη νέα δομή της αυτοδιοίκησης. 
Έκτον, διέσπασε την οικονομική και κοινωνική συνοχή της ελληνικής περιφέρειας κατά πλήρη παραβίαση του άρθρου 101, παράγραφος 4 του Συντάγματος και του άρθρου 24 του Συντάγματος. Είχα την ευκαιρία να υποστηρίξω στις εργασίες της επιτροπής ότι από το 67%, περίπου, των καποδιστριακών δήμων που ήταν ορεινοί και μειονεκτικοί έχουν απομείνει 8%-10%. Αποτελεί ή δεν αποτελεί αυτό – αν θέλετε- απόδειξη του ισχυρισμού τον οποίον μόλις προηγούμενα ανέφερα ότι έχουμε διάρρηξη, όπως σας είπα, της οικονομικής και κοινωνικής συνοχής του ελληνικού χώρου; 
Έβδομον, θεσμοθετήθηκε σε λανθασμένη χρονική συγκυρία. Είχε ξεσπάσει η οικονομική κρίση. Το γνώριζε ο κ. Ραγκούσης, το γνώριζε ο κ. Παπανδρέου ή όφειλαν να το γνωρίζουν, ή εκτός αν το γνώριζαν, όπως πιστεύουμε εμείς και πήγαν να υλοποιήσουν μνημονιακές επιλογές εκείνης της εποχής μειώνοντας τον αριθμό των δήμων. 
Όγδοον, επιβάρυνε τη λειτουργία των ΟΤΑ μεταφέροντας αρμοδιότητες άνευ μεταφοράς των αντιστοίχων πόρων. 
Ένατον, δεν προέβλεπε κίνητρα συμμετοχής στο θεσμό παραγωγικών δυνάμεων της ελληνικής κοινωνίας, αφού επικράτησε το δόγμα Ραγκούση, το δόγμα ΠΑΣΟΚ εκείνης της εποχής σύμφωνα με το οποίο «εγώ νομοθετώ, ας τους άλλους να τα εφαρμόσουν και «γαία πυρί μιχθήτω». Μια ανεύθυνη μετάθεση ευθύνης σε διάφορες κυβερνητικές ρυθμίσεις και άλλες, όπου με φανατισμό -το θυμόμαστε όλοι- με αλαζονεία χειρίστηκε ο κ. Ραγκούσης, όπως το φιάσκο της «Υπατίας», το αλαλούμ της Κερατέας και ακόμα ο επικίνδυνος νόμος για τους μετανάστες και την ιθαγένεια, που απετέλεσε πόλο έλξης λαθρομεταναστών. 
Δέκατον -για να τελειώσω το δεκάλογο- ο πρόχειρος χωροταξικός σχεδιασμός που διέλυσε τον οικονομικό ιστό πολλών περιοχών της χώρας μας και κατέστησε γράμμα κενό τη βελτίωση των παρεχομένων υπηρεσιών στους Έλληνες πολίτες.
Κυρίες και κύριοι συνάδελφοι, η μεγαλύτερη απόδειξη των ισχυρισμών μου προκύπτει από τις δημόσιες εξαγγελίες του κ. Καστανίδη, ο οποίος διαδεχόμενος ως Υπουργός του ΠΑΣΟΚ τον κ. Ραγκούση στο Υπουργείο Εσωτερικών διαπίστωσε αμέσως τα αδιέξοδα του «Καλλικράτη» και υποστήριξε μέσα εδώ στο Βήμα της Βουλής, στις επιτροπές, πως θα φέρει νομοθετική ρύθμιση για τον από μηδενική βάση επαναπροσδιορισμό των όρων και των ρυθμίσεων του ν. 3852/10.
 Και η εξαγγελία, όμως, του κ. Καστανίδη, έμεινε γράμμα κενό και ήρθε να κάνει τις βελτιώσεις η σημερινή πολιτική ηγεσία της Κυβέρνησης του κ. Παπαδήμου υπό τον κ. Γιαννίτση. Έβλεπε και ο προκάτοχός σας Υπουργός, όπως και όλοι μας, τα αποτελέσματα του «Καλλικράτη», έτσι όπως πρόχειρα και ανεπίκαιρα τον υλοποίησε η κυβέρνηση του ΠΑΣΟΚ.
Θέλω να κάνω κάποιες ειδικότερες επισημάνσεις: 
Πρώτη, για τις επτά αποκεντρωμένες διοικήσεις που δεν διασφαλίζουν αποτελεσματικά τη συνέχεια του κράτους, απομακρύνουν τα κέντρα των αποφάσεων από τις τοπικές κοινωνίες και αυξάνουν την πολυπλοκότητα των διαδικασιών και την ταλαιπωρία των πολιτών. 
Φοβάμαι, κυρίες και κύριοι συνάδελφοι, ότι μπορεί -και έχουν γίνει απόπειρες γι’ αυτό και έχω τοποθετηθεί στις εργασίες της επιτροπής- οι αποκεντρωμένες διοικήσεις να γίνουν ένας μηχανισμός ακύρωσης των περιφερειών, ακύρωσης της πολιτικής εξουσίας και της αυτοδιοικητικής εξουσίας την οποία οφείλουν να έχουν. Σε ό,τι αφορά εμάς δεν θα το επιτρέψουμε να γίνει. 
Οι δεκατρείς περιφέρειες αποδυναμώθηκαν από την ασάφεια του θεσμικού πλαισίου, τη σύγχυση αρμοδιοτήτων και την απώλεια πόρων κινδυνεύοντας να χάσουν μεγάλο μέρος από το 80% του ΕΣΠΑ που η Νέα Δημοκρατία είχε δρομολογήσει για την ελληνική ύπαιθρο. Και φοβάμαι ότι πάρα πολλοί εξουσιαστικοί παράγοντες της εκάστοτε κυβέρνησης βλέπουν με εχθρικό μάτι ως απρόσκλητο επισκέπτη την υπόθεση των δεκατριών περιφερειών. 
Οι τριακόσιοι είκοσι πέντε ΟΤΑ συνενώθηκαν πρόχειρα από την κυβέρνηση, όχι με κριτήριο την αναπτυξιακή τους φυσιογνωμία αλλά τη μικροκομματική τους σκοπιμότητα. Κατά παράβαση του Συντάγματος οι καλλικρατικοί ΟΤΑ επωμίστηκαν περισσότερες ευθύνες και αρμοδιότητες με λιγότερους πόρους, με αποτέλεσμα να παραλύσει η τοπική αυτοδιοίκηση και να ανασταλούν αρκετές διοικητικές υπηρεσίες και υπηρεσίες κοινωνικής μέριμνας που παρέχουν οι δήμοι στους δημότες τους.
Οι ΟΤΑ αδυνατούν να ολοκληρώσουν έργα υποδομής που βελτιώνουν την καθημερινότητα, που εγγυώνται την ασφάλεια και αναβαθμίζουν την ποιότητα της ζωής των δημοτών. 
Κυρίες και κύριοι συνάδελφοι, καταλύθηκε στην πράξη η θεμελιώδης αρχή της επικουρικότητας που επέτρεπε να λαμβάνονται οι αποφάσεις εγγύτερα στους πολίτες και να συμμετέχουν οι πολίτες στη διαμόρφωση των αποφάσεων. 
Εμείς πιστεύουμε σε ένα άλλο δόγμα πολιτικής. Πιστεύουμε σε μια θεσμικά ισχυρή, λειτουργικά ανεξάρτητη και οικονομικά αυτάρκη τοπική αυτοδιοίκηση. Η Νέα Δημοκρατία τιμά, σέβεται, αναγνωρίζει και στηρίζει την αποστολή και το έργο των αιρετών της αυτοδιοίκησης Α΄ και Β΄ βαθμού, ανεξαρτήτως της κομματικής ένταξης ή της πολιτικής άποψης εκάστου εξ αυτών. 
Έχουμε ένα φαινόμενο: Μια συστηματική προσπάθεια απαξίωσης του αυτοδιοικητικού προσωπικού της χώρας. Αυτό δεν μας βρίσκει σύμφωνους, εκτός των περιπτώσεων της αποδεδειγμένης κακοδιοίκησης, ειδικότερα σήμερα που κάτω από λίαν αντίξοες συνθήκες προσπαθούν να επιτελέσουν τα καθήκοντά τους επ’ ωφελεία των τοπικών κοινωνιών. 
Κυρίες και κύριοι συνάδελφοι, σε κάθε περίπτωση επιβάλλεται η επανεξέταση των χωροταξικών αστοχιών που έγιναν κατά την εφαρμογή του «Καλλικράτη» με στόχο την ενίσχυση της αναπτυξιακής φυσιογνωμίας και προοπτικής των νέων ΟΤΑ, η διασφάλιση των πόρων στους νέους δήμους, όπως προβλέπει το Σύνταγμα, η σαφής οριοθέτηση της σχέσης μεταξύ κεντρικής διοίκησης και αυτοδιοίκησης, ο προσδιορισμός της ενιαίας – όπως ανέφερα νωρίτερα- τοπικής και περιφερειακής και κρατικής υπόθεσης, η διαμόρφωση νέου χρηματοδοτικού πλαισίου για τους δήμους και τις περιφέρειες. 
Κυρίες και κύριοι συνάδελφοι, ξεκαθάρισα τη θετική στάση της Νέας Δημοκρατίας επί του νομοσχεδίου και το αιτιολογικό υπόβαθρο της συγκεκριμένης επιλογής της Νέας Δημοκρατίας. Οφείλω, όμως, να επισημάνω και κάποια άλλα πράγματα για το υπό συζήτηση νομοσχέδιο, το οποίο είναι ένα νομοσχέδιο εκτάκτου ανάγκης – όπως ανέφερα νωρίτερα- και το οποίο δεν δίνει απαντήσεις σε ουσιώδη ερωτήματα που δυσχεραίνουν την αυτοτελή λειτουργία των ΟΤΑ. 
Συγκεκριμένα, τι γίνεται με την αξιοποίηση της περιουσίας των ΟΤΑ; Τίποτα απολύτως δεν γίνεται. Τι γίνεται με την πολιτική προστασία που τη διαχειρίζονται πλέον οι ΟΤΑ; Υπάρχει ένα επικίνδυνο κενό. Τι γίνεται με τα πληροφοριακά τους συστήματα και την αναγκαία ηλεκτρονική διακυβέρνηση, έργο της κυβέρνησης της Νέας Δημοκρατίας; Υπάρχει πλήρης κατάρρευση. Τι γίνεται με τα έργα ΣΔΙΤ; Υπάρχει πλήρης άπνοια. Τι γίνεται με τα δημοτικά ΚΕΠ; Τι γίνεται με τη λειτουργία των πολεοδομιών; Τι γίνεται με το καθεστώς –που είναι μείζον θέμα πολιτικό- της καταστρατήγησης του ελέγχου νομιμότητας των αποφάσεων των ΟΤΑ; Αυτό το πράγμα πρέπει να σταματήσει, γιατί ακυρώνει την ίδια τη λειτουργία της Δημόσιας Διοίκησης μέσα από τους αυτοδιοικητικούς θεσμούς. Δυστυχώς για όλα αυτά τα κρίσιμα ερωτήματα δεν υπάρχουν απαντήσεις στο παρόν νομοσχέδιο. 
Στο δεύτερο κεφάλαιο περιέχονται ρυθμίσεις ενσωμάτωσης της οδηγίας 2009/50 σχετικά με την είσοδο και διαμονή πολιτών υψηλής ειδίκευσης από τρίτες χώρες με σκοπό την απασχόληση. Πρόκειται για τη λεγόμενη μπλε κάρτα της Ευρωπαϊκής Ένωσης. Η ενσωμάτωση της οδηγίας συνιστά άμεση υποχρέωση της χώρας απέναντι στην Ευρωπαϊκή Ένωση, καθώς η προθεσμία για την ενσωμάτωσή της έχει ήδη παρέλθει από τις 19 Ιουνίου 2011. Η ρύθμιση αυτή ορίζει κοινούς και αμοιβαίους κανόνες που επιτρέπουν σε άτομα υψηλών προσόντων εκτός Ευρώπης να εργαστούν στις αγορές εργασίας των κρατών- μελών. 
Δεν θα πρέπει, όμως, να παραβλέπεται ότι υπάρχει μεγάλος κίνδυνος να δυσκολευτεί ακόμα περισσότερο η προσπάθεια των Ελλήνων ανέργων για εύρεση εργασίας. Είναι γνωστό ότι περίπου εκατό χιλιάδες άνεργοι νέοι Έλληνες επιστήμονες υψηλών επαγγελματικών προσώπων συμπλήρωσαν βιογραφικά στην ηλεκτρονική ιστοσελίδα της Ευρωπαϊκής Ένωσης. 
Είναι, επίσης, γνωστό, ότι περίπου δώδεκα χιλιάδες Έλληνες συμπλήρωσαν αιτήσεις εργασίας στην Αυστραλία, ενώ παράλληλα η ανεργία στην Ελλάδα ξεπέρασε το ένα εκατομμύριο ανέργους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, θα ήθελα να έχω την ανοχή σας παρακαλώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Μάλιστα, είθισται οι εισηγητές να έχουν αυτήν την ανοχή.</ChairmanSpeech> 
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Σας ευχαριστώ πάρα πολύ. 
Είναι προφανές ότι η υπό ενσωμάτωση οδηγία δεν σχετίζεται με τη λαθρομετανάστευση ούτε με την εν ευρεία έννοια μεταναστευτική πολιτική. Για την οικονομία, λοιπόν, του κοινοβουλευτικού χρόνου και την πρόοδο του νομοθετικού έργου δεν θα προβώ σε ειδικότερες επισημάνσεις και προσεγγίσεις για τα τεράστια προβλήματα της ελληνικής οικονομίας, κυρίως από την απουσία της μεταναστευτικής πολιτικής και την ανεξέλεγκτη διόγκωση της λαθρομετανάστευσης και τη συνεπαγόμενη αύξηση της εγκληματικότητας. Σε κάθε περίπτωση είναι γνωστό στους Έλληνες πολίτες ποιες είναι οι θέσεις της παράταξής μας σε ό,τι αφορά τα μείζονος σημασίας αυτά θέματα. 
Κυρίες και κύριοι συνάδελφοι, ολοκλήρωσα την τοποθέτησή μου επί της αρχής και θα παρακαλούσα με την ανοχή και την ευγενική καλοσύνη του Αντιπροέδρου της Βουλής, του κ. Πολύδωρα, να σας θέσω δύο θέματα. Επιφυλάσσομαι για όλα τα θέματα επί των άρθρων να τοποθετηθώ στην κατ’ άρθρον συζήτηση.
Όμως αισθάνομαι την υποχρέωση να θίξω μόνο δύο θέματα, κύριε Υπουργέ, που τα θεωρώ μείζονος σημασίας. Το ένα αναφέρεται στην αυτοδιοίκηση και το άλλο στις εκλογές. 
Τι σημαίνει «αυτοδιοίκηση»; Ύστερα από την πρόταση την οποία είχαμε εμείς τη δυνατότητα να κάνουμε μέσα από την εισήγηση τη δική μου, θεωρώ ευτυχή συγκυρία το ότι εσείς συνεργαστήκατε, στηρίξατε και «τρέξατε» την υπόθεση –και ο κ. Γιαννίτσης και ο κ. Κουκουλόπουλος- με τη συνεργασία και της ΚΕΔΕ, για να μπορέσουν επιτέλους να απεγκλωβιστούν οι ΟΤΑ -το θεωρώ μείζονα επιτυχία- από την καταβολή του ΦΠΑ για την εκτέλεση των έργων του ΕΣΠΑ. Πέρασε στο χθεσινό νομοσχέδιο. Αυτό αποτελεί τιμή και για σας που το στηρίξατε αλλά και για εμάς που το εισηγηθήκαμε. Εδώ μέσα θα πρέπει κάποτε να λέγονται όλες οι αλήθειες. Είναι ένας βραχνάς που βγήκε από το κεφάλι της αυτοδιοίκησης και αυτό αποτελεί τιμή για όλους μας. Έτσι θα μπορούν να συμψηφίζουν τον ΦΠΑ, που θα καλύπτεται από το Πρόγραμμα Δημοσίων Επενδύσεων ή να επιστρέφεται μετά την επιτέλεση του έργου. 
Η δεύτερη παρατήρησή μου –τα υπόλοιπα επιφυλάσσομαι να τα πω στην κατ’ άρθρον συζήτηση- έχει να κάνει με μια τροπολογία την οποία κατέθεσα και σχετίζεται με το εκλογικό επίδομα. Καλώς φέρατε τη ρύθμιση και συμπεριλάβατε στο εκλογικό επίδομα τους υπαλλήλους των ΟΤΑ, γιατί χωρίς αυτούς δεν μπορούν να γίνουν εκλογές, αλλά και τους υπαλλήλους του Εθνικού Τυπογραφείου. Κυρίες και κύριοι συνάδελφοι, εγώ που έχω την τιμή να σας μιλώ αυτή τη στιγμή έχω καταθέσει μαζί με το συνάδελφο κ. Νάκο, τον τομεάρχη της Νέας Δημοκρατίας, μία τροπολογία με την οποία ζητάμε να συμπεριληφθούν και οι αστυνομικοί υπάλληλοι σε όσους θα πάρουν το εκλογικό επίδομα. Οι αστυνομικοί υπάλληλοι είναι αυτοί οι οποίοι θα φυλάξουν τα εκλογικά τμήματα. Είναι δυνατόν να πιστέψει κανείς σήμερα, σ’ αυτήν την εποχή και κάτω από αυτές τις συνθήκες, ότι είναι δυνατόν να μην υπάρχει φύλαξη; Δεν λέω ότι είναι δική σας πρωτογενής η ευθύνη γι’ αυτό. Είναι ευθύνη του κ. Χρυσοχοΐδη και του κ. Σαχινίδη να βρουν άμεσα λύση, ούτως ώστε να συμμετέχουν αυτοί οι οποίοι δικαιούνται και έχουν καθήκον να συμμετέχουν και έχουν και υποχρέωση να συμμετέχουν, για να διαφυλάξουν την εύρυθμη λειτουργία των εκλογών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κι όπως εγένετο πάντα.</ChairmanSpeech> 
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Αυτή είναι η δεύτερη παρατήρηση την οποία ήθελα να κάνω. Και ειλικρινά, μια και τα ανέφερα αυτά, θα ήθελα να πω, κυρίες και κύριοι συνάδελφοι, ότι αισθάνθηκα ντροπή όταν πληροφορήθηκα χθες από αστυνομικούς ότι δίνουν –και κλείνω με αυτό, κύριε Πρόεδρε- 6,10 ευρώ ο καθένας για να συντηρήσουν ένα ταμείο αρωγής για τα θύματα επιθέσεων σε βάρος των αστυνομικών και τις οικογένειές τους. Πήγαν και τα κατέθεσαν οι άνθρωποι στην Τράπεζα της Ελλάδος, 23 εκατομμύρια ευρώ και πληροφορήθηκαν σήμερα ότι η ονομαστική αξία αυτών είναι 13 εκατομμύρια και στην πράξη είναι μόνο 6 εκατομμύρια. Διότι κάποιοι, κατά σαφή παράβαση του νόμου –και θα πρέπει να επέμβουν κι οι εισαγγελικές αρχές εδώ- τα μετέτρεψαν σε ομόλογα. Έτσι έχασαν τα λεφτά τα οποία προορίζονταν για θύματα. Αυτό είναι κατάντια για την ελληνική πολιτεία! 
Κλείνω εδώ την τοποθέτησή μου, γιατί ήδη έκανα κατάχρηση της καλοσύνης του κυρίου Προέδρου, επιφυλασσόμενος να τοποθετηθώ επί των άρθρων -γιατί ξέρω ότι πολλοί μάς παρακολουθούν αυτήν τη στιγμή- στην κατ’ άρθρον συζήτηση που θα γίνει την επόμενη εβδομάδα, υπενθυμίζοντας ότι δίνουμε θετική ψήφο επί της αρχής του συγκεκριμένου νομοσχέδιου. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Αποστολάκο. 
Το λόγο έχει ο ειδικός αγορητής του Κομμουνιστικού Κόμματος Ελλάδος κ. Ιωάννης Ζιώγας. Είναι εκλεγόμενος στην Α΄ Θεσσαλονίκης, Πρεβεζάνος!</ChairmanSpeech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Σας ευχαριστώ πολύ, κύριε Πρόεδρε. 
Κύριε Υπουργέ, με το νομοσχέδιό σας αυτό, και συγκεκριμένα με τα δύο πρώτα κεφάλαια του πρώτου μέρους, μέσω των δήμων υποτίθεται ότι στοχεύετε στην κοινωνική αλληλεγγύη και στην τοπική ανάπτυξη, η οποία αποτελεί ένα ζήτημα που δήθεν μπορεί να μας ενώσει όλους. 
Εμείς θέτουμε το εξής ρητορικό ερώτημα. Για ποιο σκοπό και στο πλαίσιο ποιας πολιτικής μπορεί αυτό να γίνει πράξη, στην περίοδο μάλιστα που κλιμακώνεται σφοδρή αντιλαϊκή επίθεση με τα νέα βάρβαρα μέτρα που σφαγιάζουν ό,τι έχει απομείνει όρθιο; Έχουμε νέες μειώσεις μισθών και συντάξεων, γενίκευση των ελαστικών εργασιακών σχέσεων, απελευθέρωση απολύσεων στον ιδιωτικό και στο δημόσιο τομέα, όπως προβλέπεται την επόμενη τριετία, και περικοπές με καθυστέρηση πληρωμών στον ιδιωτικό τομέα, όπου πλέον αυτό έχει γίνει κανόνας, και πετσόκομμα του καταλόγου των φαρμάκων. Και δεν υπάρχει τέλος ούτε έλεος. 
Σε μια περίοδο, λοιπόν, που βρίσκεται σ’ αυτή την κατάσταση εξαθλίωσης το σύνολο των μισθωτών εργαζομένων με το νομοσχέδιό σας αυτό επί της ουσίας έρχεται τώρα η τοπική διοίκηση να δώσει χείρα βοηθείας για μια ακόμη φορά σ’ αυτήν την πολιτική που γεννά αυτά τα οξυμένα προβλήματα σε βάρος της λαϊκής οικογένειας. 
Κοινή επωδός όλων σας, των κομμάτων που στηρίζετε και υλοποιείτε αυτήν την πολιτική, και κοινός κινδυνολογικός ισχυρισμός σας είναι το ότι δήθεν χρεοκοπεί η χώρα, ότι δεν υπάρχουν χρήματα, και με δεδομένη αυτήν την πραγματικότητα, είμαστε αναγκασμένοι να προχωρήσουμε μ’ αυτό τον συγκεκριμένο τρόπο προτάσσοντας το βάρβαρο μονόδρομό σας. Είναι ένας νέος, ωμός εκβιασμός στον λαό αυτής της χώρας. Ποιας όμως χώρας; Σε αυτήν τη χώρα ζουν άνθρωποι, ζουν εργαζόμενοι που δημιουργούν τον πλούτο. 
Μιλάτε για όλους τους πολίτες. Πολίτες όμως είναι και οι πλουτοκράτες, κατά τον Πλάτωνα και τον Παπαδιαμάντη, αλλά και οι εργάτες, οι εργαζόμενοι, οι αυτοαπασχολούμενοι κι οι μικρομεσαίοι αγρότες. Αυτοί είναι που συνθλίβονται. Αυτό που χρεοκοπεί σήμερα είναι το λαϊκό νοικοκυριό και μάλιστα ανεξέλεγκτα. 
Αυτό που χρεοκοπεί σήμερα, λοιπόν, είναι η νέα γενιά κι η εργατική τάξη. Για ποια χρεοκοπία της χώρας, λοιπόν, συζητάμε; Οι εργαζόμενοι χρεοκοπούν, ενώ το κεφάλαιο στηρίζεται με όλα αυτά τα δικά σας μέτρα κι ένα τμήμα του κεφαλαίου κερδίζει. 
Το Κομμουνιστικό Κόμμα Ελλάδας κατέθεσε πρόσφατα πρόταση νόμου που αφορούσε σε άμεσα μέτρα για την προστασία των ανέργων, των αυτοαπασχολούμενων και των μικρομεσαίων αγροτών. Και δεν ήταν η πρώτη φορά. Επανειλημμένα αυτό έχει κατατεθεί. Όμως, καταψηφίστηκε από τα κόμματα που συγκροτούν την Κυβέρνηση –και όχι μόνο- επιβεβαιώνοντας τον ποιητή «έκαστος εφ’ ω ετάχθη», ο καθείς και τα έργα του.
Φιλοδοξείτε να αποτελέσει η τοπική διοίκηση έναν δήθεν μοχλό κοινωνικής αλληλεγγύης, ανάπτυξης και κοινωνικής συνοχής. Το θέμα είναι με τι εργαζόμενους! Με συμβάσεις ιδιωτικού δικαίου, ορισμένου χρόνου διαρκούς ή διακεκομμένης απασχόλησης κατά ημέρα, κατά εβδομάδα, κατά μήνα και έως εκατόν τριάντα πέντε ημέρες ετησίως, δηλαδή με προγράμματα μισθωτών δούλων!
Μιλάτε για τοπική ανάπτυξη για την αντιμετώπιση της ανεργίας και την αποσυνδέετε από τη γενικότερη πολιτική. Μπορεί να υπάρξει τοπική ανάπτυξη έτσι γενικώς και αορίστως σε μία περιοχή; Μπορεί, δηλαδή, μία περιοχή να αποτελέσει νησίδα προόδου έξω και πέρα από το ποια είναι η ανάπτυξη συνολικά της χώρας; Ποια ανάπτυξη, λοιπόν, και στην υπηρεσία ποιου; 
Η τοπική ανάπτυξη καθορίζεται συνολικά και γενικά. Είναι φανερό από τα αποτελέσματα αυτής της πολιτικής, από τα εκατομμύρια των φτωχών και των ανέργων ότι αυτή είναι σε βάρος τους και προς όφελος του μεγάλου κεφαλαίου. Επομένως, για το πώς θα αντιμετωπιστεί και πώς θα αμβλυνθεί η ανεργία, υπάρχουν παραδείγματα από την πορεία στην οποία κινήθηκε η τοπική διοίκηση όλα αυτά τα χρόνια και μετά τον «Καλλικράτη», αφού το ίδιο το καπιταλιστικό σύστημα είναι η μήτρα και το εκτροφείο της ανεργίας.
Αυτή η πολιτική έχει δοκιμαστεί πολλές δεκαετίες στη χώρα μας. Είναι μία πολιτική που δίνει τα προνόμια και τα κίνητρα στους επιχειρηματικούς ομίλους και αφαιρεί δικαιώματα από το λαό, γιατί αυτή θεμελιώνεται στην ατομική ιδιοκτησία των συγκεντρωμένων μέσων παραγωγής και, επομένως, στην άγρια εκμετάλλευση των εργαζομένων.
Σε συνθήκες καπιταλιστικής κρίσης επιταχύνεται η επίθεση, με τρομοκρατία, με εκβιασμούς, με απειλές ότι δήθεν κινδυνεύει η χώρα με χρεοκοπία και, άρα, πρέπει όλοι να υποταχθούμε σ’ αυτό. Τα στοιχεία, όμως, είναι συνταρακτικά και θα γίνουν ακόμα χειρότερα. Ήδη, επίσημα η Κυβέρνηση –και όχι μόνο- ομολογεί ότι από τον Ιούνιο έρχονται νέα οδυνηρότερα μέτρα. Οι άνεργοι σήμερα, με επίσημα στοιχεία της Εθνικής Στατιστικής Υπηρεσίας, είναι πάνω από ένα εκατομμύριο. Όλοι ξέρουμε, βέβαια, ότι είναι πολύ περισσότεροι. Πάνω από το 50% της νέας γενιάς είναι άνεργοι. Το 30% των λαϊκών οικογενειών ζει κάτω από το όριο της φτώχειας και εκατοντάδες χιλιάδες δουλεύουν τετράωρα ή είναι ωρομίσθιοι. Ο ένας στους τέσσερις από τα δυόμισι εκατομμύρια των εργαζομένων δεν έχει βιβλιάριο ασθενείας, όταν εκατοντάδες χιλιάδες επαγγελματίες είναι ανασφάλιστοι από την οικονομική πίεση, ενώ πληθαίνουν τα λουκέτα καθημερινά. 
Προτείνεται η τοπική διοίκηση να αναλάβει να κάνει ένα πρόγραμμα για ανέργους. Σε πόσους, όμως, μπορεί να προσφέρει αυτήν την απασχόληση; Και για ποια απασχόληση μιλάμε; Μπορεί να την προσφέρει μόνο σε μερικές δεκάδες χιλιάδες. Τι θα γίνει, λοιπόν, με τα εκατομμύρια αυτού του εργατόκοσμου που είναι στο περιθώριο ως συνέπεια του συστήματος που πιστά υπηρετείτε; Εσείς που δημιουργείτε συνειδητά με την πολιτική σας το πρόβλημα, δεν είναι δυνατόν και να το επιλύσετε. Τη λύση θα τη δώσει το λαϊκό κίνημα.
Ομολογούμε ότι δεν σας λείπει η εφευρετικότητα στη δημιουργία νέων προγραμμάτων, με τα οποία επιδιώκετε να υλοποιήσετε την αντιλαϊκή σας πολιτική. Δεν σας λείπει η εφευρετικότητα και στην ονομασία τους επίσης, με την οποία προσπαθείτε να εξωραΐσετε όλον τον αντιλαϊκό χαρακτήρα, το αντιλαϊκό της περιεχόμενο. 
Το πρόγραμμα, λοιπόν, ονομάζεται «ΑΚΣΙΑ» από τα αρχικά των λέξεων «Αυτοδιοίκηση», «Κοινωνική» «Συνοχή», «Ισόρροπη» «Ανάπτυξη». Συζητήθηκε στα Διοικητικά Συμβούλια της ΚΕΔΕ και της ΣΕΠΕ, δηλαδή της Κεντρικής Ένωσης Δήμων και Κοινοτήτων, καθώς επίσης και των περιφερειών και αποτέλεσε πρότασή τους προς την Κυβέρνηση. Αυτό μας λέτε και έτσι είναι. Αυτό μας είπαν και οι εκπρόσωποί τους. Δηλαδή, συμφώνησαν οι εκπρόσωποι του ΠΑΣΟΚ, της Νέας Δημοκρατίας, του ΣΥΡΙΖΑ και της ΔΗΜΑΡ, ενώ οι κομμουνιστές σύμβουλοι που συμμετείχαν ως παρατηρητές, προφανώς και διαφώνησαν.
Πρόκειται για ένα πρόγραμμα με το οποίο επιδιώκεται να στηριχθεί η δράση των επιχειρηματικών ομίλων, η περαιτέρω σύνδεση τους με την τοπική και την περιφερειακή διοίκηση, η προώθηση των αναδιαρθρώσεων και της απελευθέρωσης της αγοράς εργασίας μέσω της κατάργησης εργασιακών και ασφαλιστικών δικαιωμάτων. Η προσπάθεια διαχείρισης των ακραίων φαινομένων φτώχειας και εξαθλίωσης δεν μπορεί να αναστείλει την όξυνση των κοινωνικών ανισοτήτων και ως επιπλέον αποτέλεσμα της κλιμακούμενης αντιλαϊκής επίθεσης. 
Προφανώς και δεν αντέχουν σε σοβαρή κριτική και οι απόψεις περί άμβλυνσης των περιφερειακών και ενδοπεριφερειακών ανισοτήτων, οι οποίες αποτελούν χαρακτηριστικό γνώρισμα του καπιταλιστικού τρόπου ανάπτυξης. Ό,τι και να κάνετε, όσο και να προσπαθήσετε, δεν μπορείτε να πάτε κόντρα στους νόμους που διέπουν το δρόμο ανάπτυξης τον οποίο στηρίζετε, το δρόμο που έφτασε τον κόσμο της δουλειάς στην εξαθλίωση, το δρόμο του σάπιου συστήματος που υπηρετείτε. 
Οι απόψεις των δυνάμεων του ευρωμονόδρομου ότι η τοπική διοίκηση -η αυτοδιοίκηση, όπως την καλείται εσείς- «μπορεί να αποτελέσει αναπτυξιακή διέξοδο και ανάχωμα στην ανεργία, αλλά και επιπλέον το βασικό μοχλό κοινωνικής αλληλεγγύης και συνοχής με κοινωνικές δράσεις διαχρονικές και απότοκες της οικονομικής κρίσης», καλλιεργούν αυταπάτες και εξωραΐζουν το χαρακτήρα της καπιταλιστικής ανάπτυξης και των επιπτώσεών της στην εργατική τάξη αλλά και σε όλα τα λαϊκά στρώματα. 
Η ίδια η εμπειρία, ελληνική και διεθνής, επιβεβαιώνει ότι καμμία διοικητική δομή δεν μπορεί να θωρακίσει το σύστημα από τις κρίσεις, δεν μπορεί να αντιμετωπίσει τις αιτίες αυτής της κρίσης του συστήματος, δεν μπορεί να καταργήσει τις οδυνηρές αντιλαϊκές συνέπειες, να αναιρέσει τις κοινωνικές ανισότητες, δεν μπορεί να δημιουργήσει το έδαφος για μία ανάπτυξη που να ικανοποιεί τις σύγχρονες λαϊκές ανάγκες. Γι’ αυτό το λόγο –και το γνωρίζουμε όλοι- στις δέκα φτωχότερες περιφέρειες της Ευρωπαϊκής Ένωσης, δυστυχώς οι έξι παραμένουν να είναι ελληνικές. 
Το νομοσχέδιο δημιουργεί νέους οργανισμούς σε εσωτερικές υπηρεσίες με την κατάργηση των κενών οργανικών θέσεων, υιοθετώντας την άποψη περί πλεονάζοντος προσωπικού. Προχωρά ρύθμιση για υποχρεωτικές μετατάξεις του πλεονάζοντος προσωπικού με σχέση εργασίας ιδιωτικού δικαίου αορίστου χρόνου. Το μεταφερόμενο προσωπικό σε άλλους δήμους καταλαμβάνει προσωποπαγείς θέσεις σε αντίστοιχη ή σε παρεμφερή ειδικότητα. 
Δεν γίνονται νέες προσλήψεις προσωπικού πέρα από τη ρύθμιση του ενός προς δέκα. Αυτό πρακτικά σημαίνει ότι μέσα σε μία τριετία, δηλαδή από το 2012 έως το 2015, το 60% του σημερινού προσωπικού στους δήμους όχι μόνο φεύγει μόνο μέσω συνταξιοδοτήσεων, μέσω κατάργησης των προσωποπαγών θέσεων πάλι λόγω της συνταξιοδότησης, αλλά καταργούνται και οι οργανικές τους θέσεις. 
Υλοποιείται έτσι ο σχεδιασμός της κυβέρνησης του μαύρου μετώπου για δεκάδες χιλιάδες απολύσεις. Με βάση την υπάρχουσα κατάσταση, το μελλοντικό προσωπικό των υπηρεσιών στην πλειοψηφία του θα αποτελείται από εργαζόμενους με συμβάσεις ιδιωτικού δικαίου ορισμένου χρόνου με κύριο χαρακτηριστικό την κινητικότητα και την καταπάτηση κάθε έννοιας σύμβασης και δικαιώματος. 
Η ΚΕΔΕ μάλιστα διεκδικεί να έχουν οι δήμοι γραφεία απασχόλησης, όπως γίνεται στη Δανία, που θα τροφοδοτούν τους δήμους αλλά και την αγορά εργασίας, δηλαδή τα γνωστά δουλεμπορικά γραφεία. 
Η θέση μας είναι σταθερή και την επαναλαμβάνουμε. Μόνιμη εργασία για όλους και στη συγκεκριμένη περίπτωση για μόνιμο προσωπικό στους δήμους που να καλύπτει το σύνολο των υπηρεσιών και τεχνικό προσωπικό που να καλύπτει τις όποιες μικρές τεχνικές παρεμβάσεις. 
Διαφωνώντας και καταψηφίζοντας το πρόγραμμα «ΑΚΣΙΑ», τονίζουμε ότι η αρνητική μας ψήφος δεν στρέφετε ενάντια στους αποδέκτες αυτού του προγράμματος που είναι τα θύματα αυτής της πολιτικής, είναι οι άνεργοι, είναι όσοι βρίσκονται κοντά στη συνταξιοδότησή τους και θα συμμετάσχουν στο πρόγραμμα αυτό κατ’ ανάγκη για λόγους επιβίωσης. Αντιθέτως τους καλούμε να μην νομιμοποιήσουν στη συνείδησή τους αυτήν την πολιτική και να διεκδικήσουν μαζί μας με όρους πάλης μέτρα που ανακουφίζουν τη λαϊκή οικογένεια. 
Στο τρίτο κεφάλαιο σχετικά με τη συγχώνευση και τους περιφερειακούς ΦΟΔΣΑ είχαμε αλλαγές επί αλλαγών. Ύστερα λοιπόν από μία σειρά νομοθετημάτων και συναφών σχεδίων ως πολιτικοί εκπρόσωποι του κεφαλαίου καταλήγετε πλέον με βάση τα δύο κείμενα των νομοτεχνικών βελτιώσεων σας, σε μία ενιαία νομική μορφή του φορέα που θα διαχειρίζεται υπέρ των επιχειρηματικών ομίλων το χρυσοφόρο γι’ αυτούς τομέα της διαχείρισης των απορριμμάτων. 
Ταυτόχρονα θωρακίζετε παραπέρα το κρίσιμο σημείο σχετικά με τη μέγιστη δυνατή διασφάλιση των κερδών του κεφαλαίου του τραπεζικού, του βιομηχανικού, του κατασκευαστικού που θα επενδυθεί στο υπ’ όψιν αντικείμενο αντλούμενο από το όποιο εισόδημα έχει απομείνει στη λαϊκή οικογένεια. 
Επίσης, με τις μέχρι τώρα προβλέψεις του Κώδικα Δήμων και Κοινοτήτων, ακόμη και αυτού του «Καλλικράτη», αλλά και του αποσυρθέντος σχετικού με αυτό το θέμα προεδρικού διατάγματος το Διοικητικό Συμβούλιο του Φορέα Διαχείρισης Στερεών Αποβλήτων, του ΦΟΔΣΑ, υποβαθμίζεται σε διακοσμητικό όργανο, ενώ η εκτελεστική του επιτροπή αποκτά διά νόμου πλέον όλη την εξουσία. 
Πρώτον, σε σχέση με τη νομική μορφή του ΦΟΔΣΑ, όπως αυτός επανειλημμένα έχει αλλάξει, διαγράφετε όλες τις προηγούμενες διατάξεις, μηδέ του «Καλλικράτη» εξαιρουμένου, όλες τις μέχρι τώρα σχετικές προβλέψεις του ίδιου του νομοσχεδίου και ανοίγετε το δρόμο, για να μετατραπούν όλοι οι περιφερειακοί σύνδεσμοι ΦΟΔΣΑ, μαζί και ο διαβαθμητικός ΕΣΔΝΑ, σε ανώνυμες εταιρείες. Για να σιγουρευτείτε γι’ αυτό, ορίζετε ότι οι σχετικές αποφάσεις θα παίρνονται όχι από την αυξημένη πλειοψηφία των δήμων της οικείας περιφέρειας -στο αρχικό σχέδιο της διαβούλευσης προβλεπόταν, τονίζουμε, ομοφωνία- αλλά με βάση την ποσότητα των σκουπιδιών που παράγονται στους δήμους. Πόσα θαυμαστικά να βάλω; Όσα θέλετε. 
Βάσει των στοιχείων του ΠΕΣΔΑ, αρκεί προς τούτο να καλύπτεται το 50% των παραγόμενων στην περιφέρεια δημοτικών απορριμμάτων. Τι σημαίνει αυτό; Έτσι, θα μπορούν δεκαπέντε από τους εξήντα έξι δήμους της Αττικής, που παράγουν πάνω από το 50% των απορριμμάτων της, να αποφασίσουν ανά πάσα στιγμή τη μετατροπή του ΕΣΔΝΑ σε ανώνυμη εταιρεία. 
Επίσης, αντιστρέφεται η διάταξη της παραγράφου 2 του άρθρου 13 του νομοσχεδίου, που προέβλεπε ως κανόνα τη μετατροπή των περιφερειακών ανωνύμων εταιρειών σε περιφερειακούς συνδέσμους και κανόνας πλέον καθίσταται η διατήρηση της νομικής τους μορφής ως ανώνυμης εταιρείας. Εδώ, για να μετατραπεί από ανώνυμη εταιρεία ο ΦΟΔΣΑ σε σύνδεσμο, απαιτείται απόφαση των 2/3 των δήμων της οικείας περιφέρειας. Δηλαδή, άλλα μέτρα και άλλα σταθμά.
Δεύτερον, απόλυτη διασφάλιση των υπερκερδών του κεφαλαίου επιδιώκεται να επιτευχθεί με την απευθείας εκχώρηση στους εργολάβους των ΣΔΙΤ των εισφορών των δήμων προς τον οικείο ΦΟΔΣΑ ή των τελών που ο ΦΟΔΣΑ επιβάλλει στους δημότες, δηλαδή στη λαϊκή οικογένεια. 
Ξεκαθαρίζεται ακόμα ότι το σύνολο του κόστους επεξεργασίας των απορριμμάτων θα φορτώνεται στις πλάτες των λαϊκών στρωμάτων μέσω του ανταποδοτικού τέλους καθαριότητας. Σημειώνεται ότι όταν ολοκληρωθεί η κατεύθυνση για τον κεφαλικό σύμφωνα με τον τόνο καταμερισμό των ανταποδοτικών τελών σε συνδυασμό και με τις υπόλοιπες αντιλαϊκές νομοθετικές ρυθμίσεις που ήδη έχετε ψηφίσει, όπως είναι το χαράτσι των 35 ευρώ ανά τόνο ως τέλος ταφής, το οποίο θα αυξάνεται 5 ευρώ κάθε χρόνο μέχρι να φθάσουμε τα 60 ευρώ, τα ανταποδοτικά τέλη σε βάρος των λαϊκών στρωμάτων της Αττικής αναμένεται έως και να τριπλασιαστούν, όταν θα αρχίσουν να λειτουργούν οι νέες εγκαταστάσεις επεξεργασίας των σύμμεικτων απορριμμάτων που προβλέπονται στο νέο αντιλαϊκό ΠΕΣΔΑ.
Αντίστοιχες περιπτώσεις και επιπτώσεις, προφανώς, θα υπάρξουν και στα λαϊκά στρώματα όλων των περιφερειών της χώρας. Ακόμη και οι πρώτες λειτουργικές δαπάνες των περιφερειακών ΦΟΔΣΑ, μέχρι να ολοκληρωθεί η συγχώνευση σε αυτούς των υφιστάμενων τοπικών φορέων διαχείρισης, θα αφαιρούνται από τους ΚΑΠ των δήμων, δηλαδή από τους κεντρικούς πόρους στους οποίους έχουν δικαίωμα οι δήμοι.
Τρίτον, στο αποσυρθέν σχέδιο προεδρικού διατάγματος για τη συγχώνευση των ΦΟΔΣΑ οι βασικές ιδιότητες ανήκαν στο διοικητικό συμβούλιο του περιφερειακού συνδέσμου, στο οποίο εύλογη είναι και η συμμετοχή εκπροσώπων της λαϊκής συσπείρωσης έστω ως φύλλο συκής ενός κατ’ επίφαση δημοκρατικού υπολείμματος. Προφανώς, το ξανασκεφθήκατε και στο συγκεκριμένο νομοσχέδιο τα πάντα τα περνάτε στη δικαιοδοσία της εκτελεστικής επιτροπής.
Όσον αφορά το δεύτερο μέρος του νομοσχεδίου, ρυθμίζεται το ζήτημα των μεταναστών υψηλής ειδίκευσης, στους οποίους χορηγείται η λεγόμενη μπλε κάρτα με την ενσωμάτωση της σχετικής οδηγίας 50/2009 της Ευρωπαϊκής Κοινότητας και με κάποιες επιμέρους εθνικές ρυθμίσεις.
Επίσης, τροποποιεί το π.δ. 106/2007 που αφορά την κυκλοφορία και διαμονή των υπηκόων κρατών-μελών της Ευρωπαϊκής Ένωσης και των οικογενειών τους. Σκοπός της οδηγίας που ενσωματώνεται είναι η προσέλκυση ειδικευμένου εργατικού δυναμικού στα κράτη-μέλη της Ευρωπαϊκής Ένωσης για τις ανάγκες φυσικά του μεγάλου κεφαλαίου. 
Όπως αναφέρεται στην αιτιολογική έκθεση, η Ευρωπαϊκή Ένωση δεν ήταν μέχρι τώρα αρκετά ικανή να προσελκύσει ξένο εξειδικευμένο προσωπικό σε σχέση με τις άλλες ανεπτυγμένες καπιταλιστικές χώρες. Σύμφωνα με στοιχεία που επικαλούνται οι ιθύνοντες της Ευρωπαϊκής Ένωσης, το 55% αυτού του δυναμικού που μετακινείται συνολικά παγκοσμίως κατευθύνεται προς τις Ηνωμένες Πολιτείες και τον Καναδά, ενώ στην Ευρωπαϊκή Ένωση μόνο το 5%. Το ξένο εργατικό δυναμικό της Ευρωπαϊκής Ένωσης ήταν κυρίως ανειδίκευτοι ή με χαμηλή εξειδίκευση και αυτό αφορά την Ευρωπαϊκή Ένωση. 
Τα τελευταία χρόνια μάλιστα το ευρωπαϊκό κεφάλαιο στην προσπάθειά του να γίνει πιο ανταγωνιστικό στην παγκόσμια καπιταλιστική αγορά, επιχειρεί να ρίξει την τιμή της εργατικής δύναμης, όχι μόνο της ανειδίκευτης, αλλά και αυτής των εργαζομένων, με υψηλότερη μόρφωση και ειδίκευση. Στην κατεύθυνση αυτή αναζητεί τέτοιους εργαζόμενους πιο φθηνούς και με λιγότερα δικαιώματα με την εισαγωγή τους από τρίτες χώρες. 
Επιπλέον με τον τρόπο αυτό προσεταιρίζεται καλύτερα οικονομικά και πολιτικά τις χώρες καταγωγής τους, σε μία περίοδο μάλιστα που η ανεργία στις χώρες της Ευρωπαϊκής Ένωσης και ειδικά των νέων πτυχιούχων φτάνει σε ύψη ρεκόρ, με την Ελλάδα μάλιστα να πρωταγωνιστεί και ένα τμήμα του λαού της, κυρίως νέων και πτυχιούχων να παίρνει ξανά το δρόμο της μετανάστευσης, γίνεται φανερό ότι η εισαγωγή τέτοιου ξένου εργατικού δυναμικού αποσκοπεί σε αυτό που αναδείξαμε. Όμως, κροκοδείλια δάκρυα δεν πρέπουν σε αυτή την Αίθουσα. Αυτοί που είναι οι υπεύθυνοι γι’ αυτό το φαινόμενο, δεν μπορεί τώρα πια να θρηνούν εδώ από αυτό το Βήμα.
Το μεγάλο κεφάλαιο ανοιγοκλείνει τη στρόφιγγα της μετανάστευσης και αλλάζει τα φίλτρα, σύμφωνα με τις οικονομικές ανάγκες του. Γι’ αυτό και σήμερα αντίθετα με την ευνοϊκή –υποτίθεται- μεταχείριση που επιφυλάσσει στους ειδικευμένους μετανάστες σε Ευρωπαϊκή Ένωση και Ελλάδα, έχει κηρύξει τον πόλεμο στους εξαθλιωμένους ανειδίκευτους μετανάστες, θύματα άλλωστε της πολιτικής του, που δεν τους έχει πλέον ανάγκη.
Κύριε Πρόεδρε, ως Κομμουνιστικό Κόμμα Ελλάδος καταψηφίζουμε εξ αρχής το σχέδιο νόμου. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Και εμείς ευχαριστούμε τον κ. Γιάννη Ζιώγα, Βουλευτή Θεσσαλονίκης. 
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής εβδομήντα δύο μαθητές και μαθήτριες και τέσσερις εκπαιδευτικοί από το 1ο Γυμνάσιο Κουφαλιών Θεσσαλονίκης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Καλώ τον ειδικό αγορητή του Λαϊκού Ορθόδοξου Συναγερμού κ. Κωνσταντίνο Αϊβαλιώτη να λάβει το λόγο,Βουλευτή Β΄ Αθηνών, για να μην ξεχνιόμαστε μέρες που είναι.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Ευχαριστώ πολύ, κύριε Πρόεδρε που το θυμίζετε. Δεν ξέρω, θα γίνουν εκλογές; Γιατί ακούμε όλα αυτά τα περίεργα. Κάποια στιγμή πρέπει να μάθουμε αν θα γίνουν εκλογές.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Οριστικοποιήθηκε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Οριστικοποιήθηκε; Εντάξει. Έπρεπε να πάρω γραμμή από τον κ. Πολύδωρα για να είμαι σίγουρος, μου φαίνεται.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Μαιευτική μέθοδος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Πριν ξεκινήσω, θα ήθελα να θυμίσω κάτι με το οποίο δεν ασχολήθηκαν δυστυχώς τόσο έντονα τα ελληνικά μέσα ενημέρωσης. Χθες απεβίωσε ο πατέρας του Τάσου Ισαάκ, του ηρωικού Έλληνα της Κύπρου που σκότωσαν το 1996 με τα λοστάρια οι φασίστες «Γκρίζοι Λύκοι» πάνω στη νεκρή ζώνη στην Κύπρο.
 Είναι μία πολύ δύσκολη στιγμή διότι χάθηκε προ καιρού και ο πατέρας του Σολωμού Σολωμού, επίσης ήρωος. Δύο εγκλήματα ατιμώρητα, δύο εγκλήματα για τα οποία ποτέ κανείς δεν πλήρωσε. Δύο εγκλήματα για τα οποία ούτε η Interpol, ούτε η περίφημη και πολυδιαφημισμένη Europol μπόρεσαν να κάνουν τίποτα, διότι οι εγκληματίες, οι δολοφόνοι και του Τάσου Ισαάκ και του Σολωμού Σολωμού, οι φασίστες «Γκρίζοι Λύκοι» κυκλοφορούν, όπως έχει εντοπιστεί και σε χώρες της Ευρωπαϊκής Ένωσης.
Θυμίζω ότι αυτός που πυροβόλησε στον ιστό της τουρκικής σημαίας, της κατοχικής σημαίας, τον Σολωμό Σολωμού συνελήφθη προ τριών ετών στο Χίθροου, μεταφέροντας μέσα στη βαλίτσα του λαθραία ξυπνητήρια. Είναι τρελό τελείως, αλλά συνελήφθη γι’ αυτό το πράγμα, με μία εντελώς γελοία κατηγορία και αφέθη ελεύθερος. Αυτή είναι, λοιπόν, η συνέπεια και η συνέχεια και κοινοτικών οργανισμών αλλά και χωρών οι οποίες μετέχουν στην Ευρωπαϊκή Ένωση.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Μισό λεπτό, κύριε Αϊβαλιώτη, να εκφέρω μία γνώμη.
Ο κ. Αϊβαλιώτης, κάνει ενδιαφέρουσα εισήγηση - υπενθύμιση. Προσυπογράφω τα λεχθέντα και εκφράζουμε τη βαθύτατη λύπη μας για το θάνατο των γονέων που πέθαναν κοντά-κοντά, όπως είπατε, των δύο ηρώων θυμάτων της τουρκικής βαρβαρότητας στην Κύπρο. 
Ευχαριστούμε και συνεχίστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Ευχαριστώ πολύ, κύριε Πρόεδρε.
Νομίζω ότι ήταν επιβεβλημένο από τη στιγμή που έχουμε να κάνουμε με μία Εθνική Αντιπροσωπεία. Η Βουλή των Ελλήνων –και πολύ σωστά, κύριε Πρόεδρε- εξέφρασε τη συντριβή όλων μας για τη χθεσινή απώλεια ιδίως του πατέρα του Τάσου Ισαάκ. 
Βρισκόμαστε μπροστά σε μια κυβερνητική καταιγίδα νομοσχεδίων, η οποία γίνεται όλο και πιο έντονη τον τελευταίο καιρό. Και ενώ υπάρχει αυτή η καταιγίδα με έκπληξη είδαμε ότι η ρύθμιση, παραδείγματος χάριν, για τα ταξί έκανε πέντε μήνες να έρθει, ενώ είχε ολοκληρωθεί από το Νοέμβρη. Όλα ήταν έτοιμα, είχε γίνει η συζήτηση με την τρόικα και έκανε πέντε μήνες να έρθει από τον κ. Βορίδη, ο οποίος κατά τρόπο λαϊκίστικο και πολιτικάντικο και εξόχως παλαιοκομματικό την έφερε παραμονές εκλογών, αφού εν τω μεταξύ –του τα είπα και τη Δευτέρα, που ήταν εδώ εξάλλου, αλλά δεν πήρα κάποια απάντηση, πώς θα μπορούσα άλλωστε;- μεταλλάχθηκε ο κ. Βορίδης σε όψιμο νεοδημοκράτη, σε υποψήφιο Βουλευτή της Νέας Δημοκρατίας, ώστε να πιστωθεί η Νέα Δημοκρατία τη ρύθμιση για τα ταξί. 
Αυτό είναι, λοιπόν, το τρικ της γαλάζιας προβιάς. Αυτό το λέω για να γίνει αντιληπτό ότι τίποτα δεν γίνεται τυχαία, τίποτα δεν γίνεται από μόνο του. Λες και είχε την εντύπωση ο κ. Βορίδης ότι δεν είναι νοήμονες οι ταξιτζήδες ή ότι δεν θυμάται ο κόσμος ότι είναι ο Υπουργός, ο οποίος έσπευσε να αυξήσει τα διόδια. Έσπευσε να τα αυξήσει, αλλά δεν έφερε τη ρύθμιση για τα ταξί. Λες και δεν θυμάται ο κόσμος ότι είναι εκείνος ο οποίος είχε την πρεμούρα να τελειώσει την ιστορία με τη «SIEMENS» και το μετρό, αλλά έκανε πέντε μήνες να φέρει τη ρύθμιση για τα ταξί. Κρίνεται εκείνος από τους οπαδούς του καινούργιου του κόμματος, στο οποίο έτρεξε να χωθεί.
Μιλώντας για το νομοσχέδιο διαπιστώνουμε λεπτομερείς και δαιδαλώδεις ρυθμίσεις για τους ΟΤΑ και αυτή είναι η κληρονομιά του «Καλλικράτη»: ένα σχέδιο το οποίο απέτυχε παταγωδώς με τεράστιες αδυναμίες, που χρειάζεται συνεχείς διορθώσεις και τροποποιήσεις. Και το νομοσχέδιο που συζητάμε είναι ένας λαβύρινθος νέων διατάξεων που αποδεικνύει την παταγώδη αποτυχία του «Καλλικράτη». 
Εγώ είπα και στην αρχή ότι θα ήθελα να μάθω ποια είναι η εξοικονόμηση πόρων, δηλαδή μια τάξη μεγέθους: ότι τόσα λεφτά σώσαμε από την εξοικονόμηση του «Καλλικράτη», διότι εδώ πέρα κομπάζει το νομοσχέδιο ότι έχουμε μείωση των λειτουργικών δαπανών, αλλά δεν μιλάει για το χουνέρι που έχει πάθει η τοπική αυτοδιοίκηση. Και το χουνέρι είναι τεράστιες δυσλειτουργίες, τεράστιες δυσκαμψίες, δραματική αύξηση της γραφειοκρατίας και έλλειψη πιστώσεων. 
Είπα στην επιτροπή την ιστορία με τον περίφημο δρόμο Ρόδου-Λίνδου. Είναι ένας δρόμος που είναι το γιοφύρι της Άρτας. Η Ρόδος ένα από τα πιο τουριστικά μέρη της Ευρώπης, έχει ζήτημα με αυτό το δρόμο, ο οποίος δεν τελειώνει. Για να φτιαχτούν πέντε λακούβες που έχουν ανοίξει πρέπει να υπάρξει «σύννεφο» υπογραφών, χαρτιών, να πάνε και να έρχονται τα χαρτιά, να υπογράφουν οι πάρεδροι και να γυρίζουν πίσω για να εκταμιευτούν τα χρήματα. Για να αλλάξουν πέντε λάμπες το ίδιο γίνεται. Και γενικά δεν είναι ασφαλής δρόμος, γιατί δεν τελειώνει επιτέλους, για να γίνει ένας δρόμος σοβαρός. Ό,τι γίνεται πρέπει να έχει από πίσω του λεφούσι από υπαλλήλους, οι οποίοι υπογράφουν. Πριν τον «Καλλικράτη», αυτό το πράγμα δεν ίσχυε. Σήμερα, δυστυχώς, ισχύει. 
Το νομοσχέδιο μιλάει για τα κοινωνικά παντοπωλεία –και πολύ σωστά- επιβεβαιώνοντας όμως, αυτό που όλοι ζούμε: την πρωτοφανή μιζέρια στην οποία βυθίστηκε ο ελληνικός λαός. Εμείς βέβαια, ως κόμμα κάναμε κοινωνικό παντοπωλείο. Ήδη έφυγαν δώδεκα τόνοι τρόφιμα μέσα σε τρεις μέρες. Το δημιουργήσαμε το κοινωνικό παντοπωλείο. Φυσικά, η Νέα Δημοκρατία και το ΠΑΣΟΚ δεν μπορούν να κάνουν κοινωνικό παντοπωλείο, γιατί χρωστάνε παντού και δεν τους κάνει κανείς πίστωση. 
Εμείς το κάναμε το κοινωνικό παντοπωλείο γιατί δεν χρωστάμε τίποτα δεν κανέναν. Το κόμμα μας δεν χρωστάει σε κανέναν ούτε στο ΙΚΑ, όπως χρωστάει το ΠΑΣΟΚ, ούτε στη ΔΕΗ, όπως χρωστάνε το ΠΑΣΟΚ και η Νέα Δημοκρατία. Δεν σας κάνουν πίστωση στα δύο μεγάλα κόμματα. Εμάς μας κάνουμε και γι’ αυτό και έχουμε κόσμο, ο οποίος έρχεται και παίρνει τρόφιμα σε αυτή την τρομερή καταιγίδα στην οποία μας βυθίσατε και εσείς του ΠΑΣΟΚ, που κυβερνάτε είκοσι δύο χρόνια και εσείς στη Νέα Δημοκρατία, που κυβερνάτε άλλα δεκαπέντε χρόνια μετά την κατάρρευση της δικτατορίας.
Επιστρέψαμε, λοιπόν, εν ολίγοις στη δεκαετία του ’40 και του ’50. Βλέπουμε όσοι κοιτάμε και το «ΡΙΚ», ότι οι Έλληνες της Κύπρου –είναι αδόκιμος ο όρος Ελληνοκύπριοι, είναι Έλληνες της Κύπρου γιατί δεν είναι Αγγλογάλλοι- στις εκκλησίες κάθε Κυριακή μαζεύουν τρόφιμα για τη χειμαζόμενη Ελλάδα. Όποιος δει τα ρεπορτάζ, θα δει ότι είναι συνεχής η ροή τροφίμων από την Κύπρο προς την Ελλάδα. Θέλω να πω πως έχουμε φτάσει σε μια απίστευτη μιζέρια και καχεξία, την οποία βιώνουν όλα τα στρώματα του ελληνικού λαού. 
Τώρα για το θέμα των μετονομασιών, το είπα και μέσα στην επιτροπή, το ξαναλέω ότι είναι δύσκαμπτη η διαδικασία που συνεχίζει να υπάρχει. Ανέφερα την προσωπική μου εμπειρία. Ο Δήμος Χαλανδρίου –και τον ευχαριστώ και όλο το δημοτικό συμβούλιο, από τη δεξιά ως την αριστερά- με ομόφωνη απόφασή του αποφάσισε να δώσει σε κεντρικό δρόμο του Χαλανδρίου το όνομα του πατέρα μου, ο οποίος ήταν εκλεγμένος δημοτικός σύμβουλος και νομαρχιακός σύμβουλος, στέλεχος του ΥΠΕΧΩΔΕ και ανιδιοτελώς βοηθούσε και σε ζητήματα του Δήμου Χαλανδρίου, αλλά και του Λεκανοπεδίου. Τους ευχαριστώ και πάλι, το λέω και το έχω κάνει αρκετές φορές και δεν θα βαριέμαι να το κάνω. Ευχαριστώ το δημοτικό συμβούλιο, όλες τις παρατάξεις του Δήμου Χανανδρίου για την ομόφωνη απόφασή τους.
Αφού αυτή η απόφαση υπήρξε και επιβεβαιώθηκε ομοφώνως δύο φορές, έπρεπε το θέμα –λέει- να κυρωθεί από την περιφέρεια, όχι όμως από τον εκλεγμένο κ. Σγουρό, αλλά από το Γενικό Γραμματέα της Αποκεντρωμένης Περιφέρειας Αττικής, τον κ. Λιακόπουλο, ο οποίος δεν έχει καμμία ευθύνη, ίσα-ίσα ο άνθρωπος ήταν άψογος σε ό,τι μπόρεσε να κάνει, αλλά επί πέντε-πεντέμισι μήνες αναβαλλόταν μία τυπική έγκριση. Δηλαδή, τι; Να μετονομαστεί ο χ’ δρόμος με το όνομα που αποφάσισε ο Δήμος Χαλανδρίου να δώσει στο συγκεκριμένο δρόμο, το όνομα του πατέρα μου. Και έβλεπε κανείς μία διαδικασία, μία δυσκαμψία, ένα πράγμα λες και ήταν το μεσανατολικό, να μην μπορεί να λυθεί εν πάση περιπτώσει αυτό το ζήτημα, να πηγαίνουν, να έρχονται τα χαρτιά, να τρέχουμε σε υπηρεσίες. Αυτά τα βιώνουν πολλοί άνθρωποι, οι οποίοι έχουν και την ψυχική επιβάρυνση από το χαμό του ανθρώπου τους, αλλά έχουν και να τρέχουν για να γίνει κάτι αυτονόητο σε μια ευρωπαϊκή χώρα του 21ου αιώνα. 
Έρχομαι τώρα στο θέμα της ενσωμάτωσης της οδηγίας 50/2009, το οποίο αφορά τους υψηλής εξειδίκευσης εργαζομένους. Εδώ δεν ξέρω αν πρέπει κανείς να γελάσει ή να κλάψει. Εδώ η Ελλάδα στέλνει παντού εργαζομένους από τον Καναδά και την Αυστραλία, μέχρι την Αμερική και την Ιαπωνία. Όποιος παρακολουθεί εκπομπές βλέπει ότι πλέον έχουν μεταναστεύσει και Έλληνες στο Τόκιο για να βρουν δουλειά, διότι εδώ δεν υπάρχει τίποτα και εμείς κοιτάμε να φέρουμε Φιλιππινέζους ή Πακιστανούς ή Κονγκολέζους επιστήμονες ή πυρηνικούς επιστήμονες υψηλής εξειδίκευσης από το Σουδάν ή αεροναυπηγούς από την Ανγκόλα. Δεν μπορώ να καταλάβω τι κάνουμε μ&apos; αυτό το πράγμα, με αυτήν την ενσωμάτωση της οδηγίας. Δηλαδή, αυτός που τη συνέλαβε την οδηγία σε επίπεδο Ευρωπαϊκής Ένωσης και τη στέλνει στα κράτη-μέλη για να την ενσωματώσουν, πού ζει; Ειλικρινά διερωτώμαι πού ζει ο κοινοτικός νομοθέτης, σε ποιο κόσμο ζει. 
Μιλάει για μπλε κάρτα, για ανθρώπους –λέει- από τρίτες χώρες που θα έρθουν και θα προστεθούν σε αυτούς που ήδη υπάρχουν στην Ελλάδα. Θα έρθουν –λέει- νέοι, υψηλής εξειδίκευσης επιστήμονες στην Ελλάδα, ενώ οι δικοί μας φεύγουν και πάνε και γίνονται ταξιτζήδες στην Αυστραλία, ενώ έχουν ένα κάρο διπλώματα, ενώ έχουν λιώσει τα παντελόνια τους στα θρανία, ενώ οι οικογένειές τους έχουν ξοδέψει ένα σωρό χρήματα. Όχι, λέει, «θα φύγουν οι δικοί σας, θα φύγουν οι κοινοτικοί υπήκοοι, θα πάνε στον Καναδά και θα έρθουν εδώ Κονγκολέζοι πυρηνικοί επιστήμονες». Δηλαδή, είναι δυνατόν; Υπάρχει άραγε χρεία τέτοιων επιστημόνων; Υπάρχει μήπως δουλειά στην Ελλάδα; Τι κάνουμε εδώ πέρα; Τι ενσωματώνουμε; 
Γιατί δεν κάνουμε κάτι πάρα πολύ απλό, διαμαρτυρόμενοι για την κατάσταση που έχει δημιουργήσει η Ευρωπαϊκή Ένωση με τη λαθρομετανάστευση; Γιατί δεν στέλνουμε την οδηγία πακέτο, όπως είναι στις Βρυξέλες; Να την επιστρέψουμε όπως είναι ως απαράδεκτη. Γιατί δεν τους λέμε ότι μας έχουν δημιουργήσει τέτοιο πρόβλημα με το Δουβλίνο ΙΙ; Ειρήσθω εν παρόδω, η κ. Μάρτα Σιγκάν, η οποία είναι Διευθύντρια στη Διεύθυνση Β΄ της Γενική Διεύθυνση Εξωτερικών Υποθέσεων της Κομισιόν και συγκεκριμένα ασχολείται με τη μετανάστευση και το άσυλο, μου απέστειλε μία επιστολή απαντώντας στο αίτημα που έχουμε υπογράψει έξι Βουλευτές του ΛΑΟΣ για αναθεώρηση, για κατάργηση του Δουβλίνο ΙΙ και μου δηλώνει ότι είναι άδικος ο κανονισμός Δουβλίνο ΙΙ και ότι έχουμε δίκιο ότι φταίει η Τουρκία γι’ αυτήν την κατάσταση. Και καταθέτω στα Πρακτικά την επιστολή της κ. Μάρτα Σιγκάν. 
(Στο σημείο αυτό ο Βουλευτής κ. Κωνσταντίνος Αϊβαλιώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αφού, λοιπόν, η ίδια η Ευρωπαϊκή Επιτροπή αναγνωρίζει ότι είναι άδικος για την Ελλάδα ο κοινοτικός κανονισμός Δουβλίνο ΙΙ, τι θα πρέπει να κάνουμε εμείς ως χώρα, για να καταλάβουν ότι δεν πάει άλλο, ότι έχουμε φτάσει στα όριά μας, ότι λύγισε η Ελλάδα από τα δύο-δυόμισι εκατομμύρια λαθρομετανάστες που έχουν μπουκάρει στην Ελλάδα και μας έχουν μετατρέψει σε σκουπιδοτενεκέ; Δεν θέλει κάποιον λαθρομετανάστη η κ. Μέρκελ ή ο κ. Σαρκοζί; Τον παρκάρουν εδώ, τον αφήνουν εδώ, δεν του επιτρέπουν να πάει πουθενά αλλού, μας έχει διαλύσει στην κυριολεξία ο κανονισμός Δουβλίνο ΙΙ, έχει κλατάρει η ελληνική κοινωνία, έχει κλατάρει η ανεργία από τη λαθρομετανάστευση. Και βέβαια, στους ντόπιους προστέθηκαν και οι ξένοι, οι νταβατζήδες, μαχαιροβγάλτες, χασισέμποροι. Δεν ξέρουμε πια ποιος μπαίνει στην Ελλάδα, γιατί δεν έχουμε εικόνα τι είναι αυτός που μπαίνει. Άχρηστες, πολύπλοκες διατάξεις για το πώς παίρνει κανείς τη μπλε κάρτα, λες και όσοι μπήκαν στην Ελλάδα υπέβαλαν χαρτιά. Δίνουν 10.000 στον Τούρκο δουλέμπορο και απλά μπαίνουν στην Ελλάδα, επειδή έτσι τους αρέσει. Τι να τις κάνουν τις διατάξεις και τις κάρτες και τις γραφειοκρατικές διαδικασίες, αφού κανείς δεν τις τηρεί; Μπαίνουν στην Ελλάδα, επειδή έτσι τους αρέσει. 
Όποιος έχει ζήσει έξω γνωρίζει. Εγώ ήμουν δεκατέσσερα χρόνια στο Βέλγιο. Παρουσιάστηκα στις αρχές, δήλωσα την παρουσία μου, τηρούσα τους νόμους του Βελγίου. Δεν μου πέρασε ποτέ από το μυαλό να κάνω τα παλαβά που έχουν υποστεί οι Έλληνες όλα αυτά τα χρόνια από τους λαθρομετανάστες που έχουν μπουκάρει στην Ελλάδα. Εδώ, μας λέει προχθές ο Σαρκοζί: «Κοιτάξτε να φυλάτε καλά τα σύνορά σας». Δηλαδή, έχουμε και την πρόκληση πλέον. Δηλαδή έχουμε αυτούς οι οποίοι απολαμβάνουν την ευημερία τους, τους πλούσιους, τους Ολλανδούς, τους Γάλλους, τους Δανούς, τους Γερμανούς και έχουμε εμείς παρκαρισμένους εδώ πέρα δυόμισι εκατομμύρια λαθρομετανάστες και τους κρατάμε και τους τρέφουμε. Και δεν παίρνουν και αυτοί ενάμισι εκατομμύριο να δουν τη γλύκα. Και δεν τους δίνουμε ταξιδιωτικά έγγραφα να φύγουν. Γιατί δεν κάνουμε άμεση απέλαση; Να φύγουν να πάνε στη Μέρκελ. Να δει και η Μέρκελ τη γλύκα, να έχει ενάμισι εκατομμύριο στο Βερολίνο, στη Φρανκφούρτη και στη Στουτγκάρδη και να μην ξέρει τι να τους κάνει. 
Να πάρει και ο κύριος, ο οποίος μας είπε ότι δεν έδινε το ok για τη δανειακή σύμβαση με την Ελλάδα –και μιλώ για τον Ολλανδό Υπουργό Οικονομικών- να πάρει και αυτός πεντακόσιες χιλιάδες Αλβανούς, Κογκολέζους και Σουδανούς να δει τη γλύκα! 
Οι πλούσιοι της Ευρώπης έχουν βρει τα κορόιδα, τους Έλληνες, για να τους φορτώνουν τους λαθρομετανάστες. Και περνάνε βέβαια τέλεια και εμείς βυθιζόμαστε στην ανεργία και στην εγκληματικότητα, σε ένα κράτος χρεοκοπημένο. Και ο κόσμος έχει τα προβλήματα και τα ζόρια που τραβάει και εμείς παραμένουμε εκεί δεμένοι στο Δουβλίνο II. 
Ας τους στείλουμε, λοιπόν, πίσω την οδηγία. Δεν την ενσωματώνουμε. Ας διαμαρτυρηθούμε με κάποιον τρόπο, αφού δεν δείχνουν καμμία πρόθεση να συνέλθουν εν πάση περιπτώσει και να καταλάβουν τι τραβάει η Ελλάδα. 
Εδώ πάλι –λυπάμαι που θα αναφερθώ πάλι στον Βορίδη, αλλά βλέπετε η δραστηριότητά του είναι ατελείωτη- βλέπω ότι αυτό το νομοσχέδιο το υπογράφει και ο κ. Βορίδης. Είναι υπέρ δηλαδή αυτής της ρύθμισης; Αυτά όλα που περιέγραψα τα εγκρίνει ο κ. Βορίδης; Τα εγκρίνει! Ορίστε η υπογραφή του. 
Καταθέτω στα Πρακτικά και τις υπογραφές των Υπουργών, μεταξύ των οποίων φιγουράρει και η υπογραφή του κ. Βορίδη. Φαίνεται ότι είναι πολύ γλυκές οι καρέκλες και αλλάζουν τις απόψεις ορισμένων. 
(Στο σημείο αυτό ο Βουλευτής κ. Κωνσταντίνος Αϊβαλιώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δεν έχει τέλος πάντων και τόση σημασία τι λέει ο Βορίδης ή τι υπογράφει. Αυτό που έχει σημασία είναι ότι είναι μια οδηγία που αβαντάρει τη μετανάστευση και δημιουργεί πρόσθετα προβλήματα στους Έλληνες, ενώ τα δικά μας παιδιά ξενιτεύονται και φεύγουν. 
Εμείς, λοιπόν, λέμε κάτι που δεν μπορούν να πουν τα υπόλοιπα κόμματα. Εμείς θα τους διώξουμε τους λαθρομετανάστες. Είναι καταστατική και βασική μας αρχή. Θα τους διώξουμε! Θα φύγουν με απέλαση από την Ελλάδα. Θα πάρουν ταξιδιωτικά έγγραφα και θα πάνε στην ευχή της Παναγίας! Δεν θα μείνουν άλλο στην Ελλάδα. Δεν μας ρώτησαν, μπούκαραν επειδή έτσι ήθελαν. Δεν τους θέλουμε πλέον στην Ελλάδα. Δεν αντέχει άλλο η ελληνική οικονομία και η κοινωνία. 
Μπορούν άραγε να πουν το ίδιο και κάποιοι άλλοι οπαδοί του Χίτλερ, όπως είναι η Χρυσή Αυγή; Αυτοί εδώ οι κύριοι που θαυμάζουν το ναζισμό, η λατρεία τους είναι ο Χίτλερ και η σβάστικα, αυτοί εδώ οι κύριοι μπορούν να πουν το ίδιο; Ακούσατε ποτέ τους χιτλερικούς χρυσαυγίτες να λένε καθαρά αυτό που λέμε εμείς «θα τους διώξουμε»; Εκείνοι λένε «θα πλακώσουμε, θα σπάσουμε ένα-δυο κεφάλια για να εκτονωθούμε». Εμείς λέμε «θα τους διώξουμε». 
Καταθέτω, λοιπόν, στα Πρακτικά το εξώφυλλο του περιοδικού της Χρυσής Αυγής με τον Χίτλερ απ’έξω –για να μην ξεχνιόμαστε- και να ξέρει ο κόσμος ποιοι είναι αυτοί, οι οποίοι είναι χιτλερικοί και οπαδοί του ναζισμού στην Ελλάδα, καθώς και δυο ακόμη εξώφυλλα από τα περιοδικά της Χρυσής Αυγής με τη σβάστικα, με το Ρούντολφ Ες απ’έξω και όλα τα αστέρια του ναζισμού.
(Στο σημείο αυτό ο Βουλευτής κ. Κωνσταντίνος Αϊβαλιώτης καταθέτει για τα Πρακτικά τα προαναφερθέντα εξώφυλλα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θέλω να πω κάτι, το οποίο έχει πολλή σημασία γιατί αφορά φτωχά νησιά του Αιγαίου και θα ήθελα και την ανοχή σας, κύριε Πρόεδρε. 
Έλαβα τις παρατηρήσεις από τους περιφερειακούς συμβούλους νησιωτικών ενοτήτων του Αιγαίου. Με ενημέρωσε τηλεφωνικώς ο κ. Κουλουλίας. Κατάγομαι από την Ικαρία. Με πήρε γιατί είναι περιφερειακός σύμβουλος και μιλά για το θέμα των επαρχείων. 
Εν πάση περιπτώσει, νομίζω ότι είναι κάτι πολύ εύκολο. Μπορεί να δοθεί ο όρος «έπαρχος», να δοθεί ένα όνομα σε όλους αυτούς τους ανθρώπους που είναι οι παλαιοί έπαρχοι. Μπορεί κάποιοι να βρίσκουν τον όρο μπανάλ. Εγώ τον βρίσκω έναν πολύ ακριβή όρο. Έπαρχος είναι ο επικεφαλής των παλαιών επαρχείων. Δεν μας αρέσει αυτό; Να τους πούμε αντιπεριφερειάρχες. Δεν μας αρέσει αυτό; Να τους πούμε τοπικούς αντιπεριφερειάρχες. Να τους πούμε όμως κάπως. Το λέω αυτό γιατί οι άνθρωποι αυτοί λένε ότι μπορεί να υπάρξει προσωπικό που θα δουλέψει σε αυτές τις τοπικές νησιωτικές ενότητες. Υπάρχει προσωπικό. 
Ο κ. Παπουτσής εδώ είπε ότι θα αποσπαστούν από τους ΟΤΑ υπάλληλοι για να κάνουν τους μπάτλερ και τις babysitter στους χώρους φύλαξης –όπως λέμε- λαθρομεταναστών. Άρα, υπάρχει προσωπικό για να κάνει τον μπάτλερ και την babysitter στους χώρους φύλαξης λαθρομεταναστών. Όμως, για να πάνε στην Κάλυμνο, στην Ικαρία, στην Ιθάκη και στη Νάξο δεν υπάρχει προσωπικό! Ας βρουν, λοιπόν, τον τρόπο. 
Ο κ. Σταυλάς είναι ο περιφερειακός σύμβουλος Καλύμνου, ο κ. Κουλουλίας είναι της Ικαρίας, η κ. Σαρδελή είναι της Ιθάκης και ο κ. Θεόφιλος της Νάξου. Καταθέτω το υπόμνημά τους στα Πρακτικά. 
(Στο σημείο αυτό ο Βουλευτής κ. Κωνσταντίνος Αϊβαλιώτης καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ζητούν, λοιπόν, να έχουν χωριστή οργανωτική και διοικητική στελέχωση, να έχουν ένα όνομα, έναν τίτλο εν πάση περιπτώσει να ξέρουν τι είναι και να μπορέσει να υπάρξει ένας τρόπος να υλοποιούνται οι αποφάσεις του περιφερειάρχη, να προωθείται η ανάπτυξη στις νησιωτικές περιοχές και να υπάρχει και εξοικονόμηση, γιατί δεν μπορεί να γίνονται συνεχή ταξίδια παραδείγματος χάριν από τη Μυτιλήνη στην Ικαρία ή από τη Χίο στην Ικαρία. Μπορεί να υπάρχει κάποιος άνθρωπος εκεί και να κάνει τη δουλειά, χωρίς να υπάρχει πρόσθετη επιβάρυνση. 
Καταθέτω, επίσης, κάτι που είναι πολύ σοβαρό. Στο προηγούμενο νομοσχέδιο του κ. Παπουτσή μας είχε δοθεί η διαβεβαίωση ότι θα υπάρξει κάποια ρύθμιση. Καταθέτω, λοιπόν, το υπόμνημα της Ένωσης Αστυνομικών Υπαλλήλων Αττικής για το θέμα του εκλογικού επιδόματος. Ίδια υπομνήματα έχουν υποβάλει η ΠΟΑΣΥ και η ΠΟΑΞΙΑ.
(Στο σημείο αυτό ο Βουλευτής κ. Κωνσταντίνος Αϊβαλιώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πρέπει επιτέλους να σταματήσει αυτή η καραμπινάτη αδικία. Διαμαρτύρονται όλες οι ενώσεις των αστυνομικών γιατί δεν το ρυθμίζουμε. Γιατί δεν το ρυθμίζουμε; Είναι καραμπινάτη αδικία. Ας το ρυθμίσουμε. 
Ειπώθηκε την περασμένη φορά ότι στο νομοσχέδιο του Υπουργείου Εσωτερικών θα έλθει και η ρύθμιση για το εκλογικό επίδομα. Ας το κάνουμε. Ας τελειώσουμε με τους αστυνομικούς. Γιατί γίνεται ειδικώς γι’ αυτούς αυτή η διακριτική ρύθμιση; 
Και όλα αυτά τα βλέπουν οι αστυνομικοί και ο υπόλοιπος κόσμος, όταν κατατίθενται τροπολογίες για τη ρύθμιση, τη χρηματοδότηση –όπως λένε- των δύο παλαιών κομμάτων οι οποίοι χρωστάνε σε όποιον μιλάει ελληνικά. Δεν το ξέρουμε ότι είναι προκλητικό για τον αστυνομικό, για τον οποιοδήποτε Έλληνα πολίτη να βλέπει να φεύγουν τα λεφτά προς τα κόμματα παραμονές εκλογών με αυτήν τη περίφημη νυχτερινή τροπολογία; Και αυτή αφορά κυρίως το ΠΑΣΟΚ και τη Νέα Δημοκρατία που χρωστάνε τα μαλλιά της κεφαλής τους. 
Και το ΠΑΣΟΚ χρωστάει 500 χιλιάδες στο ΙΚΑ, και στη ΔΕΗ χρωστάει και η Νέα Δημοκρατία χρωστάει, αλλά βρίσκει 55 χιλιάδες ευρώ για να νοικιάζει κυριλέ κτήρια στη λεωφόρο Συγγρού. Πενήντα πέντε χιλιάδες ευρώ είναι για δέκα χρόνια ο μισθός ενός πρωτοδιοριζόμενου. Ο μισθός ενός πρωτοδιοριζόμενου για δέκα χρόνια είναι ένα νοίκι των γραφείων της Νέας Δημοκρατίας! 
Ειλικρινά δεν ξέρω τι άλλο πρέπει να γίνει σε αυτήν τη χώρα για να καταλάβει το πολιτικό σύστημα και όσοι είναι επιφορτισμένοι με το να διασωθεί ό,τι έχει απομείνει από το κύρος του πολιτικού κόσμου, ότι πρέπει να σταματήσουν αυτές οι σπατάλες, να σταματήσουν αυτά τα τρελά τα οποία γίνονται με τις επιχορηγήσεις βάσει της αρχής ότι είναι νόμιμο είναι και ηθικό.
Δεν είναι ακριβές. Να μη δώσουμε λεφτά στα κόμματα. Να κάνουμε εκλογές με τα λεφτά που έχουμε. Μιλάμε για μια ασύλληπτη αναισθησία, περιφρόνηση στα προβλήματα του τόπου, κουτσαβακίστικη συμπεριφορά από δύο κόμματα μπαταχτσήδες. Είναι προκλητική η ρύθμιση. Μη φέρνετε τέτοιες τροπολογίες. 
Και σας παρακαλώ πολύ να αποσύρετε και τις διατάξεις –και κάνω έκκληση- για την έγκριση αυτής της οδηγίας. Δώστε ένα μήνυμα στις Βρυξέλες ότι δεν αντέχουμε άλλο με το Δουβλίνο ΙΙ. Στείλτε πίσω την οδηγία. Δεν την ενσωματώνουμε. Δεν αντέχει άλλο η ελληνική κοινωνία. Δεν μπορούμε συνέχεια να κηδεύουμε νεκρούς, σε κάθε γωνία να υπάρχει ένα καντηλέρι, συνέχεια αστυνομικοί να είναι νεκροί, δεν μπορούμε την ξένη εγκληματικότητα. Φτάνουν τα «μπουμπούκια» τα δικά μας. Δεν θέλουμε εγκληματικότητα, θέλουμε δουλειά στους Έλληνες. 
Δεν αντέχει άλλο ο Έλληνας από την ανεργία, δεν αντέχει άλλο να βλέπει τους Έλληνες επιστήμονες να φεύγουν στο εξωτερικό και οι οικογένειές τους να έχουν δώσει ένα σωρό χρήματα και να μη βλέπουν τα παιδιά τους να δουλεύουν, να είναι άνεργα και να χτυπάνε μύγες στις καφετέριες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελείωσα, κύριε Πρόεδρε.
Έστω και την υστάτη ώρα, δείξτε εσείς της συγκυβέρνησης του ΠΑΣΟΚ και της Νέας Δημοκρατίας ότι επιτέλους αντιλαμβάνεστε στοιχειωδώς τι γίνεται γύρω σας. Αλλιώς, βλέπω τους Έλληνες να μην αρκούνται απλώς στα γιαούρτια και τις μούντζες, αλλά να σας αποδοκιμάζουν με άλλους πιο επώδυνους τρόπους.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Αιβαλιώτη.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οχτώ μαθητές και μαθήτριες και έξι εκπαιδευτικοί από τα Γυμνάσια Ραχών και Ευδήλου Ικαρίας, Σάμου.
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Οι μαθητές φιλοξενούνται στην Αθήνα στο πλαίσιο εκπαιδευτικού προγράμματος που οργανώνει το Ίδρυμα της Βουλής.
Το λόγο έχει ο Βουλευτής Επικρατείας και ειδικός αγορητής του ΣΥΡΙΖΑ κ. Βασίλειος Μουλόπουλος.</ChairmanSpeech>
<Speech><Parlmember>ΒΑΣΙΛΕΙΟΣ ΜΟΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, δύο χρόνια μετά την εφαρμογή του «Καλλικράτη» αποδείχθηκε αυτό το οποίο είχαμε καταγγείλει εμείς από την πρώτη στιγμή. Δεν είναι, δηλαδή, όπως προπαγανδίστηκε, μια μεγάλη διοικητική τομή, μια μεγάλη διοικητική μεταρρύθμιση, αλλά ένα σχέδιο -και μάλιστα πρόχειρο- εφαρμογής της πολιτικής των μνημονίων. Στόχος είναι ακριβώς η εφαρμογή των μνημονίων και των νεοφιλελεύθερων πολιτικών στο χώρο της Τοπικής Αυτοδιοίκησης Α΄ και Β΄ βαθμού.
Ουσιαστικά το κράτος ένιψε τας χείρας του και μετέθεσε αρμοδιότητες χωρίς κονδύλια, χωρίς χρήματα, χωρίς αντίκρισμα στους δήμους και τις περιφέρειες και τους είπε «κόψτε το λαιμό σας». Το σχέδιο νόμου που συζητάμε σήμερα δεν είναι παρά ένας εφαρμοστικός νόμος αυτού του σχεδίου που είχε ως αποτέλεσμα τη διάλυση της τοπικής αυτοδιοίκησης. 
Η αναγκαστική συνένωση κοινοτήτων, δήμων και νομαρχιακών αυτοδιοικήσεων ερήμην των πολιτών με τη δημιουργία νέων υπερσυγκεντρωτικών μοντέλων παρήγαγε στη μικρή διάρκεια ζωής του «Καλλικράτη» γραφειοκρατία, σοβαρότατα προβλήματα λειτουργίας και νέα εμπόδια ελέγχου και συμμετοχής των πολιτών, αλλά και των εργαζομένων σε αυτά τα μορφώματα, διάλυση των δομών πρόνοιας και συρρίκνωση του κοινωνικού ρόλου της αυτοδιοίκησης. 
Σήμερα η αυτοδιοίκηση έχει φτάσει σε οριακά για την επιβίωσή της όρια. Τα έσοδα σε σχέση με το 2009 έχουν μειωθεί στο 50%. Ο ίδιος ο νόμος περί απόδοσης του 4% του ΦΠΑ δεν τηρείται. Το Πρόγραμμα «Ελλάδα» δεν εφαρμόζεται. 
Πάνω απ’ όλα, δεν εφαρμόζεται το ίδιο το Σύνταγμα και πιο συγκεκριμένα τα άρθρα 102 και 103, που αναφέρουν ότι δεν μεταβιβάζονται αρμοδιότητες χωρίς τους αντίστοιχους πόρους.
Συνέπεια όλων αυτών θα είναι -και το βλέπουμε- η ιδιωτικοποίηση των υπηρεσιών καθαριότητας, η εγκατάλειψη κάθε κοινωνικής πολιτικής από την τοπική αυτοδιοίκηση, η πλήρης ανταποδοτικότητα των υπηρεσιών. Και δεν έχει τέλος ο κατάλογος των νεοφιλελεύθερων πολιτικών που θα οριστικοποιήσουν και το θάνατο της τοπικής αυτοδιοίκησης.
Στο νέο προϋπολογισμό του 2012 έχουν μειωθεί τα κονδύλια κατά 500 εκατομμύρια ευρώ σε σχέση με το 2011 και είναι μειωμένα τα συνολικά έσοδα κατά 536 εκατομμύρια ευρώ, συμπεριλαμβανομένων και των ιδίων πόρων.
Αναλυτικά, το 2011 η ΚΑΠ ήταν 3,692 δισεκατομμύρια ευρώ, το 2012 προϋπολογιζόταν σε 3,214 δισεκατομμύρια ευρώ. Το 2011 ήταν 630 εκατομμύρια ευρώ, το 2012 θα είναι 608 εκατομμύρια ευρώ. Ειδικά για τις περιφέρειες, η ΚΑΠ είναι 609,4 εκατομμύρια ευρώ. Αυτοί είναι οι αριθμοί. 
Ταυτόχρονα, το μισθολογικό κόστος είναι μειωμένο κατά 314 εκατομμύρια ευρώ, τα προνοιακά επιδόματα κατά 100 εκατομμύρια ευρώ και οι λοιπές δαπάνες κατά 175 εκατομμύρια ευρώ.
Χαρακτηριστικά αναφέρω ότι τα έσοδα του προϋπολογισμού του 2012 της Περιφέρειας Πελοποννήσου είναι μειωμένα σε σχέση με το 2009 πάνω από 40% και η ανάπτυξη που προσφέρει σε κάθε πολίτη της περιφέρειας είναι 36,4 ευρώ. Αυτά είναι τα αποτελέσματα και αυτοί είναι οι αριθμοί. 
Τραγικές είναι και οι επιπτώσεις του «Καλλικράτη» στους εργαζόμενους στο χώρο της αυτοδιοίκησης. Έχουμε δραματική μείωση μισθών και μείωση των εκτός έδρας, εργασιακή εφεδρεία, αναγκαστικές μετατάξεις και απειλές βίαιης μεταφοράς των υπαλλήλων στις έδρες των περιφερειών και των καλλικρατικών δήμων. Ο κίνδυνος αυτός αυξάνει με τις αποφάσεις περί παραλλήλων καθηκόντων. 
Εκτός από τις απολύσεις όλων των συμβασιούχων, οι μνημονιακές δεσμεύσεις για εκατόν πενήντα χιλιάδες λιγότερους υπαλλήλους τα επόμενα δύο χρόνια ουσιαστικά οδηγούν σε εκτεταμένες απολύσεις και στο χώρο της αυτοδιοίκησης. 
Η βίαιη εκδίωξη των υπαλλήλων μέσω της εργασιακής εφεδρείας σε συνδυασμό με την απαγόρευση των προσλήψεων οδηγεί τις υπηρεσίες σε διάλυση. Σε λίγο δεν θα υπάρχουν υπάλληλοι να στελεχώσουν τις υπηρεσίες. Και το κενό, βέβαια, θα το καλύψουν οι ιδιώτες επενδυτές. Η ιδιωτικοποίηση της αυτοδιοίκησης πάει χέρι-χέρι με την ιδιωτικοποίηση του κράτους.
Στο χρόνο εφαρμογής του «Καλλικράτη» η εκχώρηση του δημοσίου χώρου και των δημοσίων δραστηριοτήτων μέσω ΣΔΙΤ ή παρόμοιων κατασκευασμάτων ξεπέρασαν και τις πιο δυσοίωνες προβλέψεις μας. Επιχειρούνται πολιτικές άμεσης και έμμεσης ιδιωτικοποίησης, κρίσιμων κοινωνικών και αναπτυξιακών τομέων, όπως τα απορρίμματα, η ενέργεια, οι κοινωνικές υπηρεσίες και η εκποίηση της δημόσιας περιουσίας και η εμπορευματοποίηση του δημόσιου χώρου μέσω του «΄Ηλιος», των ΣΔΙΤ κ.λπ..
Χαρακτηριστικές και αποκαλυπτικές είναι οι διατάξεις για τη διαχείριση των στερεών αποβλήτων του παρόντος νομοσχεδίου. Ουσιαστικά, ανοίγει ο δρόμος για μεγάλες business, που θα μεταφέρουν πλούτο από τις τοπικές κοινωνίες στους ιδιώτες. 
Η προχειρότητα, επίσης, που ετοιμάστηκε ο «Καλλικράτης» αποκαλύπτεται και με το παρόν νομοσχέδιο. Είκοσι ένα άρθρα αναθεωρούν, συμπληρώνουν και καταργούν άρθρα και διατάξεις του «Καλλικράτη» και άλλων νόμων, που έχουν αναφορά στην τοπική αυτοδιοίκηση και όλα αυτά μόλις δύο χρόνια μετά την ψήφισή του. 
Οι όποιες θετικές ρυθμίσεις, όπως αυτή για το θεσμό του Κοινωνικού Παντοπωλείου, η δυνατότητα καθορισμού ειδικού τιμολογίου ΔΕΥΑ για τις ευπαθείς ομάδες καταναλωτών, η σύμπτυξη του χρόνου για τον έλεγχο νομιμότητας δεν αλλάζουν την ουσία της προς συζήτηση νομοθετικής πρωτοβουλίας, η οποία κινείται στην ίδια φιλοσοφία και εφαρμόζει τους στόχους του «Καλλικράτη». 
Οι ευέλικτες εργασιακές σχέσεις γίνονται πλέον ο κανόνας για την κάλυψη πάγιων αναγκών των ΟΤΑ, η ανταποδοτικότητα γενικεύεται και δρομολογούνται απολύσεις. Ο ΣΥΡΙΖΑ καταψηφίζει επί της αρχής το νομοσχέδιο. 
Όσoν αφορά το δεύτερο κεφάλαιο, που αφορά την μπλε κάρτα, η καθιέρωση θεωρητικά θα μας έβρισκε σύμφωνους.
Η θεωρητική προσέγγιση της διευκόλυνσης στην κινητικότητα προσωπικού υψηλής εξειδίκευσης θα μπορούσε να δώσει ώθηση στην παραγωγή και την καινοτομία και να έχει ευεργετικές συνέπειες για το εργατικό δυναμικό που κατέχει αυτή τη γνώση.
Είναι, όμως, παράλογο, είναι οξύμωρο ότι αυτό επιδιώκεται για στελέχη υψηλού μορφωτικού επιπέδου από τρίτες χώρες που αυτήν τη στιγμή ουσιαστικά έχουν μία ανάπτυξη, θα έλεγα θηριώδη, όπως είναι η Ινδία ή η Ρωσία και δεν προβλέπεται τίποτα για τα δικά μας παιδιά.
Έχει αποδειχθεί πλήρως ως προς αυτήν την οδηγία, η φιλοσοφία, θα έλεγα, του Επιτρόπου Όλι Ρεν, ότι οι νέοι και οι μορφωμένοι της Ελλάδας θα πρέπει να αναζητήσουν αλλού την τύχη τους. Ταυτόχρονα, για μια ακόμη φορά εμπαίζονται τα εκατοντάδες παιδιά που έχουν γεννηθεί στην Ελλάδα από γονείς μετανάστες. Στο άρθρο 41, ουσιαστικά τους λέτε ότι αντί για την ιθαγένεια, την κωλυσιεργία, τη γραφειοκρατία, που έθεσε ακόμα και η πρόσφατη νομοθεσία Ραγκούση, είναι προτιμότερο και ταχύτερο να βγάλουν μια μπλε κάρτα, προκειμένου να εργαστούν και να αξιοποιήσουν τα προσόντα τους.
Τους κόπους τους, τον αγώνα τους για να μάθουν τη γλώσσα, να σπουδάσουν στην Ελλάδα, να αναπληρώσουν τις σπουδές τους και μετά να έχουν δικαίωμα σε μια μπλε κάρτα και μόνο, το βάζετε διαζευκτικά ως προς την απόκτηση ιθαγένειας, όταν αναφέρεται ρητώς ότι δεν μπορεί να βρεθεί σε διαφορετικό καθεστώς μεταχείρισης ή εργασιακής κατάστασης αυτός που διαθέτει μπλε κάρτα.
Επίσης, αναρωτιέμαι για τη σκοπιμότητα διατάξεων όπως εκείνες που θέτουν υπολογισμούς εισοδηματικών κριτηρίων και αξιολόγησής τους και για την ανανέωση της κάρτας και τη δυνατότητα του μετανάστη εργαζόμενου να φέρει την οικογένειά του.
Επαναλαμβάνω ότι ο ΣΥΡΙΖΑ καταψηφίζει επί της αρχής το νομοσχέδιο.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Βασίλειο Μουλόπουλο.
Πριν δώσω το λόγο στον κ. Μιχελογιαννάκη, κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, είκοσι τέσσερις μαθητές και μαθήτριες και μία εκπαιδευτικός από το 18ο Δημοτικό Σχολείο Νίκαιας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ο ειδικός αγορητής της Δημοκρατικής Αριστεράς και Βουλευτής Ηρακλείου κ. Ιωάννης Μιχελογιαννάκης έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Ευχαριστώ πολύ, κύριε Πρόεδρε.
Μια από τις πιο πολυσυζητημένες κουβέντες του πολιτικού συστήματος ήταν πάντοτε η τοπική αυτοδιοίκηση, η πιο κοντινή εξουσία στον πολίτη, κοντινή εξουσία σε μια Ελλάδα με την εξής εικόνα: Είκοσι δύο χιλιάδες άστεγοι, χίλιες οκτακόσιες περίπου αυτοκτονίες, ένας στους τρεις στα όρια της φτώχειας, ένα εκατομμύριο εκατό χιλιάδες άνεργοι, τετρακόσιες χιλιάδες που έχουν να πληρωθούν πέντε μήνες, 53% σε μερική απασχόληση, 33% ανασφάλιστοι, ένας στους δύο που δεν μπορούν να πληρώσουν τις εισφορές τους, ενάμισι εκατομμύριο νέοι επιστήμονες χωρίς αύριο, ατέλειωτες ουρές συσσιτίων, μισθός 469 ευρώ, μισθός νέου 421 ευρώ, επίδομα ανεργίας 359 ευρώ, μισθός ημιαπασχόλησης 290 ευρώ, αυθαιρεσίες εργοδοτών, απολύσεις, 15% μείωση των επικουρικών συντάξεων, πάγωμα ορίου ή βάσης, κατάργηση κοινωνικών επιδομάτων και μείωση εφάπαξ. Αυτοί είναι οι δείκτες της Ελλάδος, της κοντινής προς την τοπική αυτοδιοίκηση. 
Έχουμε ένα νομοσχέδιο σήμερα που ασχολείται με την τοπική ανάπτυξη στην αυτοδιοίκηση και την αποκεντρωμένη διοίκηση και δημιουργεί τις προϋποθέσεις εισόδου και διαμονής, επίσης, πολιτών υψηλής ειδίκευσης από τρίτες χώρες. Διαπραγματεύεται ένα νέο μοντέλο διοίκησης, που είναι μια νέα λογική ανάπτυξης, ένα νέο αναπτυξιακό μοντέλο.
Μέχρι τώρα σαφώς η τοπική αυτοδιοίκηση ήταν η αχίλλειος πτέρνα του αθηνοκεντρικού κράτους, όπου εκεί επικρατούσε η αδιαφάνεια και η κατασπατάληση πόρων. Μην ξεχνάμε ακόμα ότι πριν από ένα-ενάμιση χρόνο περίπου, τότε στις περιφερειακές εκλογές, ακούγαμε τη λέξη ο «μικρός Πρωθυπουργός της περιφέρειας». Που είναι αυτοί οι «μικροί Πρωθυπουργοί» στην ουσία σήμερα της περιφέρειας;
Θα εξάλειφε ο «Καποδίστριας» καθυστερήσεις, γραφειοκρατία. Θα δημιουργούσε οικονομική ανάπτυξη, θα δημιουργούσε διεύρυνση και εκβάθυνση της δημοκρατίας.
Θα δημιουργούσε μείωση των λειτουργικών εξόδων και καλύτερη εξυπηρέτηση των πολιτών. Θα ήθελα να ήξερα, αν αυτά ισχύουν.
Το Πρόγραμμα Αυτοδιοίκησης, Κοινωνικής Συνοχής, Ισόρροπης Ανάπτυξης –το «ΑΚΣΙΑ»- διαπραγματεύεται ουσιαστικά επενδυτικά προγράμματα, μικρά και μεγάλα έργα τοπικής σημασίας και το Πρόγραμμα Αυτεπιστασίας. Για να δούμε ορισμένες παρατηρήσεις:
ΕΣΠΑ: Εκατόν ογδόντα ένα έργα, προτεραιότητες περιφερειών και Υπουργείων, με 11,5 δισεκατομμύρια και ενενήντα χιλιάδες έως εκατόν ογδόντα χιλιάδες θέσεις εργασίας υπό αμφισβήτηση ακόμα.
Ολοκλήρωση του «Θησέα». Γιατί δεν έχει ολοκληρωθεί;
Πρόγραμμα Αυτεπιστασίας: Ουσιαστικά σημαίνει γρήγορη εξοικονόμηση πόρων. Πώς; 
Πρόγραμμα εξυγίανσης των υπερχρεωμένων δήμων και της περιφέρειας. Δημοτικά, κοινωνικά παντοπωλεία. Γιατί όχι και κοινωνικά φαρμακεία και κοινωνικά ιατρεία και κοινωνικές δομές, σήμερα που παίζεται το παιχνίδι του σχεδίου εξομάλυνσης του κοινωνικού πόνου σε μία κρίση, μέσα στο εθνικό σχέδιο ανασυγκρότησης αυτού του τόπου;
Νησιωτικότητα και ορεινοί όγκοι: Στη νησιωτικότητα και στους ορεινούς όγκους: μικροί σε μέγεθος –νησιά, γεωγραφία Ελλάδας- με απομόνωση, με περιφερειακότητα υπό αμφισβήτηση, με υψηλό κόστος παραγωγής, με ελαττωμένη έρευνα και τεχνολογία, με υποβάθμιση εδάφους, με μείωση της βιοποικιλότητας, με μικρό κατά κεφαλήν εισόδημα παραγωγής και ανταγωνιστικότητα. Κι όμως, αντί να βλέπουμε αυτά, βλέπουμε στις μεταφορές να γίνεται παράταση της αντικατάστασης των πλοίων -άρα, παλιά πλοία- βλέπουμε κατάργηση της ρυθμιστικής αρχής και βλέπουμε, επίσης, δημόσιες υπηρεσίες –υγείας, παιδείας, ενέργειας, αποβλήτων- να είναι σήμερα πάλι υπό αμφισβήτηση. Ενοποίηση των νησιώτικων νοσοκομείων –γνωρίζουμε τι σημαίνει αυτό- κατάργηση του μειωμένου ΦΠΑ. Να, λοιπόν, η νησιωτικότητα. Τα ίδια ακριβώς όμορα βλέπουμε και στον ορεινό όγκο, στην απομόνωση του ορεινού όγκου.
Μιλάμε σήμερα για ένα νομοσχέδιο, το οποίο έχει και χωροταξικό. Να σας αναφέρω δέκα τουλάχιστον παραδείγματα απόστασης δήμων τριακοσίων χιλιομέτρων που φτιάχτηκαν μόνο για πελατειακές και εκλογικίστικες συνθήκες τότε, οι οποίες δημιούργησαν ένα άμορφο τμήμα χωροταξίας. Διορθώσεις δεν έγιναν. 
«Συμπαραστάτης του δημότη»: Είδατε πολύ καλά πώς έβγαλαν το «Συμπαραστάτη του δημότη» και πώς βγήκε «Συμπαραστάτης» και στην περιφέρεια και τι παιχνίδια παίχτηκαν, λόγω του ότι υπήρχε ένα κενό νόμου. Ο επίτροπος, ο έλεγχος νομιμότητας έχει γίνει έλεγχος σκοπιμότητας, χάνει και την αξία του.
Επιτροπή Μετονομασιών: Ήδη ασχολήθηκε προηγούμενος συνάδελφος.
Επιτροπές Παροχής Ασύλου: Αν προσέγγιζε η Επιτροπή Ασύλου το μέσο όρο της Ευρωπαϊκής Ένωσης, καταλαβαίνετε ότι θα είχε λυθεί ένα μεγάλο πρόβλημα, όσον αφορά το άσυλο.
Στο ζήτημα της μπλε κάρτας: Ούτε συζήτηση ότι η μετανάστευση, τα πεντακόσια άτομα που μπαίνουν την ημέρα –ενάμισι εκατομμύριο εδώ, εκατόν πενήντα χιλιάδες το χρόνο- σημαίνει πέντε, έξι πράγματα.
Συγκεκριμένα: Αναθεωρώ το ΔΟΥΒΛΙΝΟ ΙΙ, δεν τους αφήνω να μπαίνουν μέσα, διαμορφώνω επιτέλους ευρωπαϊκή μεταναστευτική πολιτική με επιμερισμό ανά κράτος, ανάλογα με τον πληθυσμό και το κατά κεφαλήν εισόδημα που υπάρχει παντού, φυλάσσω και θωρακίζω τα σύνορα με τη βοήθεια της Ευρωπαϊκής Ένωσης –μην ξεχνάμε ότι η Ελλάδα είναι άκρο και σύνορο της Ευρωπαϊκής Ένωσης- επαναδιαπραγματεύομαι το Τμήμα Δίωξης Λαθρομεταναστών, που δεν δουλεύει, νομιμοποιώ με προϋποθέσεις αυτούς που πληρώνουν, επαναπροωθώ όλους τους άλλους που δεν τις πληρούν, επιτέλους κάνω εξωτερική πολιτική με την Τουρκία και της βάζω όρια ότι «για να ενταχθείς στην Ευρωπαϊκή Ένωση, δεν θα φτάνεις στο σημείο να μου φέρνεις εδώ όλους όσους δεν βολεύουν», νομιμοποιώ τους πενήντα χιλιάδες πολιτικούς πρόσφυγες, κάτι που είναι απαραίτητο, δημιουργώ ανοιχτά κέντρα φιλοξενίας, τα οποία όμως θα έχουν χαρακτηριστικά ανθρώπινα, με στέγαση, σίτιση, καθαριότητα, υγεία, διοικητική μέριμνα, αλλά και να είναι κοντά σε πόλεις, οπότε μετά να είναι εύκολη η πρόσβαση λύσεων, συν τις συνθήκες ζωής, συν το δικαίωμα ψήφου, που πολλοί –και οι ίδιοι- το αμφισβητούν.
Βλέπει, λοιπόν, κανείς ότι μέσα σ’ αυτήν τη λογική πρόκειται για ένα νομοσχέδιο, το οποίο μιλάει για μια εθνική ανασυγκρότηση ενός κράτους που είναι πληγωμένο, ενός κράτους που έχει ανάγκη άμεσης παρέμβασης ενός εθνικού διαπραγματευτικού σχεδίου που να αρχίζει οικονομικά και πολιτικά, που να μπορέσει να επιβιώσει και ενός εθνικού σχεδίου απάλυνσης κοινωνικού πόνου, όπου εκεί έχει μέρισμα η τοπική αυτοδιοίκηση.
Κυρίες και κύριοι, φοβάμαι ότι αυτή η κοντινή εξουσία στον πολίτη, η τοπική αυτοδιοίκηση, με τους δυο βαθμούς της, με τα κενά της, αν δεν προχωρήσει μέσα στη λογική να υπηρετήσει και μόνο τον πολίτη, δηλαδή να αποκτήσει ανθρωποκεντρικό χαρακτήρα και όχι να παίζει παιχνίδια που μέχρι τώρα έπαιζε, τότε τα πράγματα θα είναι δύσκολα για τον τόπο μας.
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Μιχελογιαννάκη.
Παρακαλείται η ειδική αγορήτρια των Ανεξαρτήτων Ελλήνων, Βουλευτής Δωδεκανήσου, κ. Τσαμπίκα Ιατρίδη, να λάβει το λόγο.
Ορίστε, κυρία Ιατρίδη, έχετε το λόγο.</ChairmanSpeech>
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, από τη μέχρι τώρα συζήτηση που έχει γίνει για το παρόν νομοσχέδιο πιστεύω ότι μπορούμε να καταλήξουμε σε δύο ασφαλή συμπεράσματα. 
Το πρώτο είναι ότι αποδεικνύεται στην πράξη αυτό που αρκετοί λέγαμε στην Αίθουσα αυτή κατά τη διάρκεια της συζήτησης του ν. 3852/2010 του περίφημου «Καλλικράτη». Η πολυθρύλητη, κατά την Κυβέρνηση του ΠΑΣΟΚ και του τότε Υπουργού Εσωτερικών, μεταρρύθμιση έχει αποδειχτεί μία κανονική απορρύθμιση. Αυτό λίγο ή πολύ το λένε όλοι όσοι εμπλέκονται άμεσα με την τοπική και περιφερειακή αυτοδιοίκηση. Ειπώθηκε και αρκετές φορές από τους φορείς που προσήλθαν και κατέθεσαν τις απόψεις τους στην αρμόδια επιτροπή.
Σαν νέα Βουλευτής και σαν νέος άνθρωπος δεν θέλω να μηδενίσω τίποτα, αλλά όταν έρχεται ο εκπρόσωπος της Ένωσης Περιφερειών Ελλάδος, ο Β΄ Αντιπρόεδρος, ο κ. Αγοραστός και λέει στην επιτροπή ότι για παράδειγμα σε ό,τι αφορά τις λαϊκές αγορές γίνεται μία οργανωμένη σύγχυση όπου εμπλέκονται οι δήμοι, οι περιφέρειες και οι αποκεντρωμένες διοικήσεις, αντιλαμβανόμαστε ότι κάτι δεν πάει καλά. Είναι πιστεύω χαρακτηριστικό το απόσπασμα αυτό και δείχνει τα σοβαρά προβλήματα με τα οποία έρχονται αντιμέτωποι οι αιρετοί της αυτοδιοίκησης. Η πραγματικότητα είναι ότι οι άνθρωποι αυτοί κάνουν ό,τι είναι δυνατόν για να τα επιλύσουν.
Κρίνω σκόπιμο στο σημείο αυτό να αναφέρω συνοπτικά την κριτική που είχε ασκηθεί όταν είχε έρθει προς συζήτηση στη Βουλή ο «Καλλικράτης». Ας πάμε λίγο πιο πίσω. Θυμίζω ότι ο κ. Παπανδρέου όταν ήταν στην Αντιπολίτευση προειδοποιούσε την Κυβέρνηση της Νέας Δημοκρατίας και τον τότε Υπουργό Εσωτερικών τον κ. Παυλόπουλο να μην προχωρήσει σε διοικητική μεταρρύθμιση αν δεν εξασφάλιζε τις οικονομικές προϋποθέσεις. Παρά τις μελέτες και τη σωστή προετοιμασία που είχε γίνει και ειδικά στο χωροταξικό της αυτοδιοίκησης, ο κ. Παυλόπουλος το 2008 αποφάσισε να μην προχωρήσει και μάλιστα, ενημέρωσε το ΠΑΣΟΚ για την οικονομική κατάσταση που απέτρεπε την επιτυχημένη εφαρμογή της διοικητικής μεταρρύθμισης. Τότε το ΠΑΣΟΚ είχε συμφωνήσει με την επιλογή αυτή.
Όμως αμέσως μετά τις εκλογές, η Κυβέρνηση Παπανδρέου προχώρησε στον «Καλλικράτη» γνωρίζοντας πολύ καλά ότι λεφτά δεν υπήρχαν, συνεπώς ούτε και πόροι. Και προχώρησε στον «Καλλικράτη», χωρίς να έχει διαβουλευτεί ουσιαστικά με τις τοπικές κοινωνίες, χωρίς να έχει συγκεκριμένη τεκμηρίωση για τις συνέπειες της νέας αρχιτεκτονικής της, χωρίς να μπορεί να προσδιορίσει το ακριβές ποσό των ευρώ που δήθεν θα εξοικονομηθούν, χωρίς να έχει αποτιμήσει το κόστος των αρμοδιοτήτων που θα ασκηθούν από τα νέα όργανα των δύο βαθμίδων της αυτοδιοίκησης, χωρίς να είναι συγκεκριμένη ως προς το τι ακριβώς θα γίνει με τις δημοτικές επιχειρήσεις και τους οργανισμούς, χωρίς να λαμβάνει υπ’όψιν της το μέλλον των συμβασιούχων εργαζόμενων, χωρίς να τη νοιάζει τι θα γίνει με τους μόνιμους και αορίστου χρόνου εργαζόμενους. Και βέβαια, ελάχιστη σημασία είχε δώσει για τους εργαζόμενους στις περιφέρειες και στις νομαρχίες των νησιωτικών περιοχών, πολλοί από τους οποίους κλήθηκαν να αλλάξουν ολόκληρο τον οικογενειακό τους προγραμματισμό.
Έτσι, κυρίες και κύριοι συνάδελφοι, το επιχείρημα του «Καλλικράτη» ναρκοθετήθηκε από την αρχή από την έλλειψη πόρων ελέω των κομματικών προτεραιοτήτων του ΠΑΣΟΚ. Ειπώθηκε και στην επιτροπή ότι από το 2009 οι πόροι των δήμων είχαν μειωθεί πάνω από 50%, την ίδια στιγμή που ο «Καλλικράτης» προέβλεπε επιπλέον αρμοδιότητες για την τοπική αυτοδιοίκηση.
Κυρίες και κύριοι συνάδελφοι, μία ακόμη σημαντική επίπτωση από τον «Καλλικράτη» και τελικά η κυριότερη, κατά την άποψή μου, είναι ότι η συγκεκριμένη μεταρρύθμιση, εντός πολλών εισαγωγικών, διέρρηξε την κοινωνική και αναπόφευκτα την οικονομική συνοχή της περιφέρειας και μάλιστα της ακριτικής νησιωτικής και ορεινής περιφέρειας της Ελλάδας. 
Επιτρέψτε μου να πω ότι αυτό συμβαίνει όταν στο Σύνταγμα αυτής της χώρας, το άρθρο 101 παράγραφος 4, προστατεύει και επιβάλλει ταυτόχρονα στο νομοθέτη να λαμβάνει ειδική μέριμνα για τις νησιωτικές και ορεινές περιοχές. Αντ’ αυτού τι είδαμε; Είδαμε, πραγματικά, τραγελαφικές καταστάσεις. Μικρά νησάκια, μία δρασκελιά από μεγαλύτερο νησί, να γίνονται αυτόνομοι δήμοι, ενώ μεγαλύτερα νησιά, μεγαλύτερα σε πληθυσμό από άλλους νομούς της ηπειρωτικής Ελλάδας, να αποκτούν ένα γιγάντιο, δυσκίνητο και καταχρεωμένο δήμο.
Πρακτικά, αυτό που ζούμε με τον «Καλλικράτη» είναι η καταπάτηση κάθε έννοιας και αρχής της τοπικής αυτοδιοίκησης ιδιαίτερα της εγγύτητας και της επικουρικότητας. Και όλα αυτά επειδή αγκυλώσεις και αλαζονικές συμπεριφορές οδήγησαν στη δραστική και χωρίς σχέδιο μείωση του αριθμού των ΟΤΑ. σε κάτω από τριακόσιους πενήντα, τη στιγμή που μελέτη της τότε ΚΕΔΚΕ έδειχνε ότι ένας αριθμός δήμων της τάξεως των τετρακοσίων πενήντα έως τετρακοσίων εβδομήντα θα ήταν ο βέλτιστος αριθμός για τη χώρα μας, ειδικά αν λάβουμε υπ’όψιν τη γεωγραφική της ιδιομορφία και τον πολυνησιακό της χαρακτήρα.
Χάσαμε έτσι δήμους με ιδιαίτερη ιστορική και συμβολική αξία, χωρίς να υπάρχει ουσιαστικός λόγος, δήμους με ιδιαίτερη φυσιογνωμία, που θα μπορούσαν να αποτελέσουν πόλο έλξης για πολλούς.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Επιτρέψτε μου εδώ να αναφέρω την Κοινότητα Ολύμπου Καρπάθου ως ένα από τα πολλά παραδείγματα.
Αυτή είναι η πραγματικότητα, κυρίες και κύριοι συνάδελφοι. Αυτή είναι η πραγματικότητα που τη ζούμε όλοι μας.
Ο «Καλλικράτης» φαίνεται να έχει προκαλέσει περισσότερα προβλήματα από αυτά που είχε κληθεί να λύσει. Γι’ αυτό, δεν είναι τυχαίο που από την πρώτη στιγμή εφαρμογής του, παρουσιάστηκε η ανάγκη για να βελτιωθούν ή και να αλλάξουν ορισμένες από τις διατάξεις του.
 Το ίδιο συμβαίνει και με αυτό το νομοσχέδιο που συζητούμε σήμερα.
Το μέρος πρώτο του σχεδίου νόμου, αφορά στην επίλυση προβλημάτων που έχουν διαπιστωθεί από την έναρξη εφαρμογής του «Καλλικράτη». Περιλαμβάνει τα άρθρα 1 έως 21, τα οποία και προσπαθούν να δώσουν κάποιες λύσεις στα προβλήματα που υπάρχουν.
Θα ήθελα εδώ να επισημάνω ότι και μόνο η προσπάθεια που γίνεται προκειμένου να διορθωθούν τα κακώς κείμενα του «Καλλικράτη» είναι θετική. Τουλάχιστον, έχει γίνει αντιληπτό ότι πρέπει να υπάρξουν παρεμβάσεις.
Η πρώτη παρέμβαση του νομοσχεδίου αφορά στο πρόγραμμα οικονομικής υποστήριξης των δήμων με τίτλο: «Αυτοδιοίκηση-Κοινωνική Συνοχή-Ισόρροπη Ανάπτυξη» και εν συντομία ΑΚΣΙΑ. Είναι αλήθεια ότι στην Ελλάδα έχουμε μεγάλο ταλέντο στο να βρίσκουμε ευφάνταστα ονόματα για προγράμματα τα οποία πολλές φορές μένουν στη φαντασία μας.
Επαναλαμβάνω, δεν θέλω να ισοπεδώνω –ποτέ μου δεν το κάνω- αλλά απλώς να θυμίσω ότι κάτι αντίστοιχο είχε γίνει και με το πρόγραμμα «Ελλάδα», για το οποίο ο κ. Ραγκούσης είχε υποτίθεται εξασφαλίσει από το Υπουργείο Οικονομικών 1,5 δισεκατομμύριο ευρώ. Δυστυχώς, το πρόγραμμα αυτό δεν έχει προχωρήσει.
Αν και κανείς δεν μπορεί να διαφωνήσει με την αρχιτεκτονική του προγράμματος ΑΚΣΙΑ και τους άξονες που προβλέπει, εν τούτοις νομίζω ότι προκαλεί έντονο προβληματισμό το εξής: Η χρηματοδότηση των δράσεων διενεργείται μέσω πόρων που προέρχονται από συγχρηματοδοτούμενα προγράμματα μέσω εθνικών πόρων, με τους οποίους το κράτος χρηματοδοτεί δραστηριότητες και αρμοδιότητες των δήμων και περιφερειών και με θεσμοθετημένους υπέρ της αυτοδιοίκησης πόρους.
Νομίζω ότι παραβλέπεται το γεγονός ότι η χώρα μας είναι εντός του μνημονίου και των ασφυκτικών πιέσεων των δανειστών μας. Βρισκόμαστε σε μία πρωτοφανή κατάσταση, στην οποία το κράτος ελάχιστα είναι συνεπές στις υποχρεώσεις του. Θυμίζω ότι όλα τα δάνεια πάνε για την αποπληρωμή των πιστωτών μας.
Αυτή είναι η κατάσταση. Και είναι εύλογο το ερώτημα. Πώς θα προκύψουν αυτοί οι πόροι; Από πού; Μιλάμε για ένα κράτος το οποίο δεν πληρώνει τις υποχρεώσεις του πουθενά.
Λυπάμαι που το λέω, αλλά η εμπειρία από προηγούμενα προγράμματα είναι πικρή. Γνωρίζω ότι οι δήμοι διακαώς επιθυμούν το πρόγραμμα. Δεν τους αδικώ. Αλλά εδώ δημιουργούνται προσδοκίες σε όλους και πολύ φοβάμαι ότι αν δεν εκπληρωθούν, θα υπάρξουν προβλήματα. Ήδη, οι πολίτες διακατέχονται από μεγάλη οργή.
Η Κυβέρνηση Παπαδήμου κάνει το παν για να τους αποτρέπει από το να διαδηλώνουν ειρηνικά και μαζικά. Αν -και ειλικρινά δεν το εύχομαι- δεν βρεθούν οι πόροι για το ΑΚΣΙΑ, τι σας κάνει να πιστεύετε ότι κάποια στιγμή οι πολίτες δεν θα ξεσπάσουν στην τοπική αυτοδιοίκηση; Φανταστείτε εν όψει των εκλογών να μπουν στον πειρασμό τα κυβερνητικά κόμματα να βγάλουν ένα σποτάκι και να λένε ένα σλόγκαν του στυλ «δώσαμε αξία στον τόπο σου και το δήμο σου».
Θα ψάχνει ο πολίτης και ο δημότης γύρω του και δε θα μπορεί καν να εξυπηρετηθεί, όταν σε ακριτικά νησιά όπως το Αγαθονήσι, αλλά και αλλού δεν υπάρχει καν προσωπικό και οι δήμαρχοι αναγκάζονται να κλείνουν το δήμο τους. Δεν ξέρω, αλλά πιστεύω ότι χρειάζεται ιδιαίτερη προσοχή στο σημείο αυτό και ειλικρινά εύχομαι το ΑΚΣΙΑ να έχει ουσιαστική οικονομική αξία. 
Στο νομοσχέδιο προβλέπεται ακόμα η θεσμική αναγνώριση και η λειτουργία των κοινωνικών παντοπωλείων από τους ΟΤΑ, Α’ και Β’ βαθμού, γεγονός που δείχνει ότι η κοινωνία και οι πολίτες της ζουν πρωτόγνωρες καταστάσεις. Σε κάθε περίπτωση θα ήθελα να μας πει ο κύριος Υπουργός αν θα υιοθετηθεί το αίτημα της ΚΕΔΕ σχετικά με την αναδρομικότητα της λειτουργίας της. 
Κυρίες και κύριοι συνάδελφοι, στο νομοσχέδιο περιλαμβάνονται ακόμα ρυθμίσεις που αφορούν στις νησιωτικές δημοτικές κοινότητες και αρμοδιότητες των ορεινών δήμων. 
Ως νησιώτισσα Βουλευτής, θα ήθελα να πω ότι οι βελτιώσεις που αφορούν στα νησιά μας είναι ευπρόσδεκτες ακριβώς γιατί προσπαθούν να δώσουν λύση στην επιλογή του «Καλλικράτη» για ένα νησί-ένας δήμος. Το είχαμε πει από την αρχή ότι αυτή η επιλογή είναι προβληματική. Τώρα με τις ρυθμίσεις του άρθρου 3, κινούμαστε στη λογική του έπαρχου και των επαρχείων, η οποία παρά τα προβλήματά της έχει ικανοποιητική απόδοση. 
Σε ό,τι αφορά στις ορεινές περιοχές και τις αρμοδιότητές τους, πιστεύω ότι και εδώ τίθεται το ζήτημα των πόρων από τη στιγμή που τους ζητείται να ασκούν έλεγχο σε δραστηριότητες που απαιτούν προσωπικό και βέβαια προσωπικό με τεχνογνωσία. 
Στα υπόλοιπα άρθρα, περιγράφονται οι αρμοδιότητες των οικονομικών επιτροπών των περιφερειών. Οι ρυθμίσεις για το σύστημα διακυβέρνησης των δήμων και των περιφερειών, οι αρμοδιότητες δήμων και περιφερειών, τα οικονομικά ζητήματα των δήμων, οι ρυθμίσεις για τις επιχειρήσεις των ΟΤΑ, οι ρυθμίσεις για τις δημοτικές επιχειρήσεις με ειδικό σκοπό τη λειτουργία ραδιοφωνικού ή τηλεοπτικού σταθμού, θέματα προσωπικού των ΟΤΑ.
Στο τρίτο κεφάλαιο του νομοσχεδίου, προβλέπεται η σύσταση περιφερειακών συνδέσμων φορέων διαχείρισης στερεών αποβλήτων. 
Θα κάνω μόνο μια παρατήρηση σε ό,τι αφορά στα νησιά. Θα πω ότι η επιλογή σύστασης Φορέα Διαχείρισης Στερεών Αποβλήτων με έδρα την οικεία περιφέρεια, ίσως να μην είναι λειτουργική. Όπως επανειλημμένα έχουμε πει, η νησιωτική Ελλάδα είναι μια ιδιαίτερη περίπτωση, διότι μεσολαβεί η θάλασσα και επειδή όλα τα νησιά δεν είναι ίδια. Θα πρέπει, λοιπόν, να δούμε τη δυνατότητα, όπου είναι εφικτό, νησιά που μπορούν να έχουν τα ίδια ΦΟΔΣΑ να μπορούν να τα έχουν. Όλα αυτά θα αναπτυχθούν στη κατ’ άρθρο συζήτηση.
Πάντως, νομίζω ότι ο κύριος Υπουργός θα πρέπει να δει το αίτημα του δικτύου ΦΟΔΣΑ για την παράταση της συγχώνευσης όλων των υπαρχόντων ΦΟΔΣΑ στον ενιαίο περιφερειακό μέχρι την 1η Σεπτεμβρίου 2014. 
Τέλος, στο τέταρτο κεφάλαιο του πρώτου μέρους, ρυθμίζονται θέματα των αποκεντρωμένων διοικήσεων, ενώ στις λοιπές διατάξεις προβλέπεται μεταξύ άλλων η καταβολή εκλογικής αποζημίωσης στους υπαλλήλους του Υπουργείου Εσωτερικών και των άλλων Υπουργείων και φορέων που εμπλέκονται με τις εκλογές. Έχει τεθεί πάντως απ’ όλους το ζήτημα της καταβολής και για τους ένστολους και είναι ένα θέμα που πρέπει να το δει η Κυβέρνηση. 
Κυρίες και κύριοι συνάδελφοι, το δεύτερο μέρος του νομοσχεδίου περιλαμβάνει την ενσωμάτωση της οδηγίας 2009/50 της Ευρωπαϊκής Ένωσης και τις αντίστοιχες εθνικές ρυθμίσεις που απορρέουν και απ’ αυτήν την οδηγία. Πρόκειται για την μπλε κάρτα, ουσιαστικά την είσοδο στη χώρα μας πολιτών από τρίτες χώρες, εκτός Ευρωπαϊκής Ένωσης, οι οποίοι διαθέτουν υψηλή ειδίκευση και επιθυμούν να εργαστούν στη χώρα μας. 
Γνωρίζω πολύ καλά ότι είμαστε υποχρεωμένοι να ενσωματώσουμε τις οδηγίες της Ευρωπαϊκής Ένωσης στο Εθνικό Δίκαιο. Αλλά όποιοι από τους πολίτες διαβάζουν τον τίτλο της οδηγίας –λυπάμαι που θα το πω- αλλά θα γελάνε με πίκρα και μάλλον με οργή. Τη στιγμή που διώχνουμε τους δικούς μας συμπατριώτες λαμβάνουμε μέτρα για όσους πολίτες τρίτων χωρών επιθυμούν να δουλέψουν στη χώρα μας και μάλιστα υψηλής ειδίκευσης. Θα έρθουν να δουλέψουν σε μια χώρα της οποίας η οικονομία είναι στην εντατική. Θα έρθουν να δουλέψουν εδώ όταν για παράδειγμα από το Νησί της Καλύμνου έχουν φύγει τρεις χιλιάδες άνθρωποι. Αν το δούμε σημειολογικά και αν προσπαθήσουμε να το αναγάγουμε σε ένα μικρότερο νησί είναι σα να έχει ερημώσει ολόκληρη η Πάτμος. Για τέτοια μεγέθη πλέον μιλάμε. Είναι κρίμα που συμβαίνει αυτό και αποτελεί κατά τη γνώμη μου πρόκληση απέναντι στους πτυχιούχους και με εξαιρετικά προσόντα Έλληνες πολίτες, που αναζητούν την τύχη τους στο εξωτερικό.
Κάποιοι τώρα μπορεί να σπεύσουν και να μιλήσουν για λαϊκισμό. Ε, λοιπόν, δεν είναι, είναι η πραγματικότητα. Θα μου πείτε, τι πρέπει να κάνει η Κυβέρνηση; Να μην ενσωματώσει την οδηγία; 
Το θέμα μας δεν είναι τελικά αυτό. Είναι ότι η Ευρωπαϊκή Ένωση βρίσκεται μάλλον εκτός τόπου και χρόνου. Αυτό συμβαίνει. Και πιστεύω ότι είναι υποχρέωση της κάθε ελληνικής κυβέρνησης να πει επιτέλους στις Βρυξέλλες ότι έχουν χάσει την επαφή με την πραγματικότητα. Την επαφή με την ελληνική πραγματικότητα!
Με την ευκαιρία, είναι πλέον προφανές ότι επιτέλους πρέπει να δούμε συνολικά και την πολιτική για τη μετανάστευση, το ΔΟΥΒΛΙΝΟ ΙΙ και όλες τις συνθήκες που έχουν οδηγήσει τη χώρα μας σε πάρκινγκ ψυχών και στην εισροή λαθρομεταναστών σε μία χώρα που πλέον δεν μπορεί να παρέχει τα στοιχειώδη στους πολίτες της.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
 Κύριε Πρόεδρε, θα χρειαστώ άλλο ένα λεπτό σας παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Έχετε άλλο ένα λεπτό.</ChairmanSpeech>
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Ευχαριστώ πολύ.
Έχουμε μία ωρολογιακή βόμβα στα θεμέλια της κοινωνίας μας κι εμείς λέμε στους πολίτες: Κοιτάξτε, μέσα στο χαλασμό πρέπει να εξασφαλίσουμε το νομοθετικό πλαίσιο για την είσοδο υψηλά καταρτισμένων πολιτών από τρίτες χώρες.
Κυρίες και κύριοι συνάδελφοι, εμείς σαν Ανεξάρτητοι Έλληνες στην πρότασή μας, που την καταθέσαμε στον ελληνικό λαό για να την αξιολογήσει και να παρέμβει με τις προτάσεις του στο τελικό κείμενο, το λέμε ξεκάθαρα: Χρειάζεται επανεξέταση και επανασύσταση του «Καλλικράτη» από την αρχή με βάση τις νέες συνθήκες που έχουν προκύψει, με βάση τις ουσιαστικές ανάγκες της χώρας, με βάση τον απαραίτητο αριθμό των δήμων, ώστε να υφίστανται ουσιαστικές αρχές τοπικής αυτοδιοίκησης.
Στη συζήτηση κατ’ άρθρο, βεβαίως, θα επεκταθούμε περισσότερο. Υπάρχουν, άλλωστε, αιτήματα και προτάσεις για βελτίωση.
Οι δημοτικές αστικές συγκοινωνίες στα νησιά μας –στην Κω για παράδειγμα- έχουν καταθέσει προτάσεις για τη λειτουργία τους, που ανταποκρίνονται στην πραγματικότητα, στις συνθήκες που ζουν εκεί. Τέτοια θέματα πρέπει να τα δει το Υπουργείο.
Κυρίες και κύριοι συνάδελφοι, οι Ανεξάρτητοι Έλληνες καταψηφίζουμε επί της αρχής το σχέδιο νόμου διότι παραδέχεται την αποτυχία του «Καλλικράτη» και προσπαθεί να διορθώσει τις πολλές αβλεψίες του. Είναι σαν να έχεις χτίσει σαθρά θεμέλια και να κάνεις διορθώσεις στα τούβλα και τους τοίχους, αντί να επεμβαίνεις στα θεμέλια.
Σας ευχαριστώ πολύ.
(Χειροκροτήματα από την πτέρυγα των Ανεξάρτητων Ελλήνων)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, ολοκληρώθηκαν οι αγορεύσεις των εισηγητών και των ειδικών αγορητών.
Εισερχόμεθα στις αγορεύσεις των εγγεγραμμένων Βουλευτών.
Το λόγο έχει ο κ. Προκόπης Παυλόπουλος.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υφυπουργέ, έτσι που τελειώνει αυτή η βουλευτική περίοδος και με αφορμή αυτό το νομοσχέδιο χρειάζεται να κάνουμε έναν απολογισμό των όσων δήθεν «μεταρρυθμίσεων» έγιναν σε αυτό το χρονικό διάστημα. 
Όπως τόνισα και στην επιτροπή –το επαναλαμβάνω και τώρα- στην ουσία το νομοσχέδιο αυτό είναι ένα συνονθύλευμα διατάξεων που από τη μια πλευρά αφορούν διόρθωση ημαρτημένων του «Καλλικράτη». Και από την άλλη εντάσσουν και στην ελληνική έννομη τάξη την κοινοτική οδηγία 50/2009 ως προς τους όρους εργασίας –την μπλε κάρτα δηλαδή- ατόμων με υψηλή εξειδίκευση που προέρχονται από τρίτες χώρες, δηλαδή χώρες εκτός Ευρωπαϊκής Ένωσης.
Επειδή δεν έχει ενιαία αρχή, είμαι αναγκασμένος επί της αρχής να μιλήσω για τα δύο αυτά θέματα χωριστά. Και ξεκινάω από το θέμα του «Καλλικράτη».
Σε αυτήν την Αίθουσα είχαμε τονίσει πολλές φορές όταν ερχόταν ο «Καλλικράτης» ότι είναι μία δήθεν «μεταρρύθμιση», μία ψευδομεταρρύθμιση η οποία ήρθε απλώς και μόνο για να επιβεβαιώσει τη λογική ΠΑΣΟΚ: Όταν δεν έχουμε τίποτα να κάνουμε, όταν στερούμεθα πολιτικής, κατασκευάζουμε μεταρρυθμίσεις τις οποίες καλούνται άλλοι στην πορεία, όταν έχουν γκρεμιστεί τα πάντα, να τις διαχειριστούν. 
Χαρακτηριστικότερο παράδειγμα, κύριε Υφυπουργέ –κι εσείς το ζήσατε όχι τόσο από την ΚΕΔΚΕ, αλλά γενικότερα με την αυτοδιοίκηση- ήταν η νομαρχιακή αυτοδιοίκηση που είχε κάνει το ΠΑΣΟΚ. Το θυμάστε. Έκανε τη νομαρχιακή αυτοδιοίκηση το 1994 όπου στην κυριολεξία φυτοζωούσε. Και χρειάστηκε ο ν. 3545/2005 για να δώσει πόρους στη νομαρχιακή αυτοδιοίκηση, ώστε να μπορέσει να επιβιώσει.
Δέκα ολόκληρα χρόνια κυβερνώντας το ΠΑΣΟΚ, θεσμοθέτησε την νομαρχιακή αυτοδιοίκηση, αλλά δεν της είχε δώσει ούτε ένα πόρο. Τα ίδια έκανε και με τον «Καλλικράτη». Δεν μπορώ να μην το επαναλάβω. Το είπαν και άλλοι από αυτό το Βήμα και τους ευχαριστώ, αλλά δεν μπορώ να μην επαναλάβω αυτό το οποίο συνέβη το 2008. 
Ως Υπουργός την εποχή εκείνη, ενώ είχαμε ξεκινήσει τη μεταρρύθμιση και χωροταξικά, τουλάχιστον, είχαμε τελειώσει το μεγαλύτερο μέρος σ’ ό,τι αφορά τη χωροταξία των δήμων για το λεγόμενο τότε «Καποδίστρια 2», είδα ιδίως μετά τον Ιούνιο του 2008, μετά την κατάρρευση της Lehman Brothers, τι μας περίμενε. Το ξέραμε σαν κυβέρνηση, γι’ αυτό είχαμε αρχίσει να παίρνουμε τα μέτρα μας.
Κάλεσα, λοιπόν, ΚΕΔΚΕ και ΕΝΑΕ στο «Βελλίδειο» στη Θεσσαλονίκη, παρόντος του κ. Παπανδρέου και είπα ότι η μεταρρύθμιση αυτή δεν μπορεί να συνεχιστεί. Δεν μπορούσα να εξεύρω τους απαιτούμενους πόρους που ήταν 1,5 περίπου δισεκατομμύριο ευρώ, πρόσθετοι πόροι λόγω μεταφοράς αρμοδιοτήτων για να μπορέσει η τοπική αυτοδιοίκηση, αναμορφωμένη πλέον, να πάρει πάνω της το βάρος εν όψει του αναπτυξιακού ρόλου, τον οποίο εκαλείτο να διαδραματίσει. Όλοι τότε συμφώνησαν, πρωτοστατούντος του κ. Παπανδρέου. Χωρίς πόρους είναι αδύνατον να κάνουμε μεταρρύθμιση. Το αντίστροφο έκανε μόλις έγινε Πρωθυπουργός, με τον κ. Ραγκούση αρχιτέκτονα μιας μεταρρύθμισης η οποία ουσιαστικά δεν επήλθε ποτέ. Το αντίθετο, κατεδάφισε την τοπική αυτοδιοίκηση. Έκαναν τον «Καλλικράτη». Δεν θα μιλήσω για τη χωροταξία. Δεν θα μιλήσω για τους δήμους-τέρατα που δημιούργησε. Έπρεπε να είναι τουλάχιστον εβδομήντα με ογδόντα περισσότεροι δήμοι σ’ όλη την Ελλάδα για να μπορέσει να λειτουργήσει ορθολογικά το σύστημα αυτό. Ούτε ένας πόρος δεν εξασφαλίστηκε.
Το περίφημο πρόγραμμα «Ελλάδα», κύριοι συνάδελφοι, το οποίο αποτελούσε την προμετωπίδα, την ατμομηχανή του όλου αυτού προγράμματος «Καλλικράτης», το οποίο έπρεπε να έχει βγει πριν από τις εκλογές και πριν καν αναλάβουν τις αρμοδιότητές τους, ιδίως τις αναπτυξιακές, οι Οργανισμοί Τοπικής Αυτοδιοίκησης ούτε σήμερα δεν έχει βγει. Γι’ αυτό ήρθε το νομοσχέδιο αυτό. Το νομοσχέδιο προσπαθεί να διορθώσει τον «Καλλικράτη». Με τέτοια μπαλώματα μεταρρύθμιση δεν γίνεται. Γι’ αυτό και η Τοπική Αυτοδιοίκηση έχει καταρρεύσει. Δείτε, πραγματικά, τι τροποποιήσεις φέρνει σ’ ό,τι αφορά τον «Καλλικράτη» για να καταλάβετε ότι μέχρι σήμερα αυτή η δήθεν «μεταρρύθμιση» δεν έχει λειτουργήσει διόλου. Ήταν για να πάμε να δώσουμε στην τρόικα την αίσθηση ότι κερδίζαμε απ’ αυτήν τη μεταρρύθμιση 500 εκατομμύρια ευρώ! 
Ο ίδιος ο κ. Παπανδρέου, ομολογούσε προεκλογικά ότι χρειάζονται πρόσθετοι πόροι οι Οργανισμοί Τοπικής Αυτοδιοίκησης και ύστερα κάνοντας τη δήθεν «μεταρρύθμιση» έλεγε ότι όχι μόνο δεν έδωσε κανέναν πόρο, αλλά εξοικονομούσε και 500 εκατομμύρια ευρώ! Αυτή είναι η τραγελαφική λογική. Μ’ αυτού του είδους τη λογική πορευόμαστε μέσα στη δύσκολη συγκυρία, στη τραγική αυτή συγκυρία, έχοντας αφήσει την τοπική αυτοδιοίκηση σε πραγματική κατάρρευση.
Και ξέρετε γιατί αυτό είναι ιδιαίτερα επικίνδυνο, κυρίες και κύριοι συνάδελφοι; Όχι μόνο για λόγους θεσμικούς και πολιτικούς, αλλά κατ’εξοχήν για λόγους κοινωνικούς. Γιατί; Ξέρουμε τι μας έρχεται, το τσουνάμι της κοινωνικής έκρηξης, της ρήξης του κοινωνικού ιστού. Σ’ αυτό το δράμα το οποίο θα ζήσει ο ελληνικός λαός, η τοπική αυτοδιοίκηση καλείται -και πρέπει επειδή είναι κοντά στον πολίτη- να πάρει ένα μεγάλο μέρος της στήριξης του όποιου μέρους του κοινωνικού κράτους μάς έχει απομείνει. Το βλέπουμε άλλωστε και φαίνεται και από το νομοσχέδιο. 
Το πρόγραμμα ΑΚΣΙΑ στην ουσία προετοιμάζει ή προσπαθεί να προετοιμάσει την τοπική αυτοδιοίκηση προς αυτήν την κατεύθυνση. Αλλά με τι πόρους, όταν οι κοινωνικές δομές της τοπικής αυτοδιοίκηση είναι υπό διάλυση; Το ίδιο το πρόγραμμα ΑΚΣΙΑ με τις τροποποιήσεις που επέφερε σήμερα ο κύριος Υπουργός, προσπαθεί να βρει πόρους κάπως αλλά οι πόροι αυτοί δεν είναι διόλου εξασφαλισμένοι.
Γι’ αυτό σας λέω ότι φοβάμαι -το απεύχομαι- ότι η τοπική αυτοδιοίκηση θα κληθεί μέσα στη δεινή συγκυρία, την οποία περνάμε, να στηρίξει το κοινωνικό σύνολο χωρίς πόρους. Και επειδή δεν θα μπορεί να το κάνει, θα απαξιωθεί στα μάτια του κοινωνικού συνόλου. Δείτε λογική: Αφού η τοπική αυτοδιοίκηση δεν μπορεί να ανταπεξέλθει, άρα η «θεία χάρις» του κράτους είναι η μόνη η οποία μπορεί όλα αυτά τα πράγματα να τα αποκαταστήσει.
Αυτή είναι μια ιδιότυπη, λανθάνουσα ιδεολογία συγκεντρωτισμού, η οποία απαξιώνει την τοπική αυτοδιοίκηση. Γι’ αυτό σας είπα ότι είναι δεκτές επί της αρχής οι διορθώσεις που κάνετε, αλλά να μην ξεχνάμε ότι είναι διορθώσεις ημαρτημένων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δεύτερον –και τελειώνω με αυτό- βεβαίως και ψηφίζουμε υπέρ της ενσωμάτωσης της κοινοτικής οδηγίας 2009/50, δεδομένου του ότι είναι και κοινοτική μας υποχρέωση. Όμως, κύριε Υπουργέ, επειδή έζησα τη διαμόρφωση της οδηγίας αυτής σε μια περίοδο, που η ίδια η Ευρωπαϊκή Ένωση έθετε τους όρους της εισόδου υψηλής εξειδίκευσης προσωπικού στην Ευρωπαϊκή Ένωση για να δώσουμε τη μπλε κάρτα, θέλω να πω ότι ήταν άλλες οι συνθήκες. Δεν είχαμε υπολογίσει την τεράστια ανεργία που δεν πλήττει μόνο την Ελλάδα αλλά και άλλες χώρες της Ευρωπαϊκής Ένωσης, κυρίως την Ισπανία, την Πορτογαλία, την Ιταλία κ.ο.κ.. Άρα, είμαστε υποχρεωμένοι να ενσωματώσουμε αυτήν την οδηγία. 
Ταυτόχρονα, όμως, σας έλεγα και στην επιτροπή ότι η Κυβέρνηση από τώρα –και μετά τις εκλογές η κυβέρνηση που θα προκύψει- είναι υποχρεωμένη να αναλάβει πρωτοβουλία μαζί με τις άλλες χώρες της Ευρωπαϊκής Ένωσης που αντιμετωπίζουν το ίδιο πρόβλημα για να τροποποιηθεί η κοινοτική αυτή οδηγία. Διότι, αν δεν τροποποιηθεί η οδηγία αυτή, τότε από εκεί και πέρα, τα αποτελέσματα, τα οποία θα παραγάγει θα επιτείνουν την ανεργία σε έναν τομέα, κύριε Υπουργέ, ο οποίος είναι εκρηκτικός. 
Η ανεργία του προσωπικού, το οποίο είναι ιδιαίτερα εξειδικευμένο –γιατί το ελληνικό προσωπικό είναι εκείνο, το οποίο θα πληγεί- είναι εκρηκτική πραγματικά. Και ξέρουμε ότι αυτοί είναι άνθρωποι με σοβαρές σπουδές, οι οποίοι δεν μπορούν να βρουν δουλειά. Αντιλαμβάνεται κανείς τι σημαίνει αυτό και για το επίπεδο των σπουδών στα ίδια τα ελληνικά πανεπιστήμια αλλά και πέρα και έξω για τους Έλληνες που σπουδάζουν στο εξωτερικό. 
Πρέπει να αναληφθεί συντομότατα αυτή η πρωτοβουλία. Δεν είναι επίκαιρη πια η κοινοτική οδηγία 2009/50. Επομένως, πρέπει να βρούμε τρόπο να ξεκινήσουμε την αναθεώρησή της. Να γίνει δηλαδή, κάτι σαν το «Δουβλίνο ΙΙ» προς άλλη κατεύθυνση βεβαίως. Είναι όμως, και αυτό ένα σημάδι των καιρών ότι το ίδιο το Κοινοτικό Δίκαιο βρίσκεται πλέον πάνω σε ένα άλλο πεδίο από εκείνο, το οποίο θεσμοθετήθηκε. Και για να το πω με όρους πολιτικοοικονομικούς: η υποδομή που δημιούργησε το θεσμικό εποικοδόμημα της Ευρωπαϊκής Ένωσης έχει ήδη αλλάξει. Είναι καιρός να αλλάξει το ίδιο το εποικοδόμημα για να μπορέσει να αντεπεξέλθει και η Ευρώπη και οι λαοί στις ανάγκες, οι οποίες ήδη έχουν διαμορφωθεί. 
Ευχαριστώ πολύ και για την ανοχή, κύριε Πρόεδρε.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε τον κ. Προκόπη Παυλόπουλο. 
Το λόγο έχει ο Βουλευτής στο Νομό Μαγνησίας κ. Κωνσταντίνος Καρτάλης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Ευχαριστώ, κύριε Πρόεδρε.
 Κυρίες και κύριοι συνάδελφοι, άκουσα με προσοχή τον προηγούμενο ομιλητή τον κ. Παυλόπουλο και θα μπορούσα να συμφωνήσω με πολλά απ’ αυτά που είπε. Έχω κουραστεί, όμως, να ακούω την απόδοση μεριδίων ευθύνης για το παρελθόν. Αυτό που με ενδιαφέρει είναι να αποφασίσουμε να κατανείμουμε και να αποδεχθούμε τα μερίδια ευθύνης για το μέλλον, τι μπορεί ο καθένας από εμάς να δρομολογήσει για να μπορέσουμε να διορθώσουμε την κατάσταση. 
Και το λέω αυτό, γιατί το νομοσχέδιο, το οποίο συζητάμε, συναρτάται με μια πολύ κρίσιμη πτυχή του ελληνικού κράτους και προφανώς, συνδέεται και με τη συζήτηση που εξελίσσεται αυτό το διάστημα και με την αντιπαράθεση μεταξύ δυο αντίρροπων δυνάμεων, από τη μια των αντιμνημονικών που δεν θέλουν να αλλάξει τίποτα και από την άλλη των δυνάμεων εκείνων που θέλουν τη σταθερή παραμονή της χώρας στην Ευρωπαϊκή Ένωση.
Είναι προφανές ότι πρέπει να αναζητήσουμε και μια τρίτη πολιτική κατεύθυνση, αυτήν της σύγκλισης των δυνάμεων μέσα από μια μεγάλη συμφωνία που θα ξεπεράσει τις κλασικές αντιλήψεις των κομμάτων, που θα φέρει μαζί πολιτικές, οικονομικές και κοινωνικές δυνάμεις και προφανώς θα είναι υπέρτερη, υπερσύνολο του μνημονίου. Αυτό το εθνικό σχέδιο δράσης, να μην κάνει το λάθος της προηγούμενης περιόδου, όταν καθυποτάχθηκε το εθνικό σχέδιο δράσης στο μνημόνιο, με αποτέλεσμα οποιοδήποτε μέτρο ελαμβάνετο να θεωρείται ότι είναι δημοσιονομική επιταγή της τρόικας. 
Είναι προφανές ότι αυτό το εθνικό σχέδιο δράσης συναρτάται με την τοπική αυτοδιοίκηση και συναρτάται με την Ευρώπη, γιατί έχει τρεις άξονες που είναι απαρέγκλιτοι. Την απασχόληση, την κοινωνική ισορροπία και την ανάπτυξη. Και δεν υπάρχουν απαντήσεις για καμμιά από τις αυτές τις τρεις διαστάσεις, αν δεν υπάρχει σχέση με την Ευρώπη. 
Είναι προφανές, επίσης, ότι το νομοσχέδιο συναρτάται με τη λειτουργία του κράτους, το οποίο πολλές φορές μας έχει απογοητεύσει, γιατί είναι ένα κράτος δυνάστης όχι γιατί εξυπηρετεί κάποια συγκεκριμένη κοινωνική ή επαγγελματική ομάδα αλλά γιατί εξυπηρετεί τον εαυτό του. Η γραφειοκρατία, τα διοικητικά προβλήματα στην ουσία, εξυπηρετούν το ίδιο το κράτος και τον εαυτό του. Και μέσα σε αυτό το κράτος, που όλοι θέλουμε να αλλάξουμε, αναπτύσσονται κύτταρα τα οποία είναι πολύ ισχυρά, δυστυχώς όμως είναι και παρασιτικά. 
Χθες, κυρίες και κύριοι συνάδελφοι, στη συνεδρίαση της Επιτροπής Περιβάλλοντος της Βουλής, είχαμε την παρουσίαση από την Ειδική Γραμματέα Επιθεωρητών Περιβάλλοντος την κ. Καραβασίλη των πρώτων στοιχείων από τους ελέγχους των επιθεωρητών περιβάλλοντος για τα νησιά του Αιγαίου, τη Μύκονο, τη Σαντορίνη, την Πάρο σε ό,τι αφορά τα αυθαίρετα. 
Η άλωση του κρατικού μηχανισμού με οριζόντια κυκλώματα, που διασχίζουν διαφορετικές επαγγελματικές ομάδες, είναι πρωτοφανής. Προφανώς, δεν αφορούν κάθε δημόσιο υπάλληλο. Επίσης, δεν είναι επιχείρημα για να ταπεινώσουμε το δημόσιο τομέα, αλλά αντιθέτως για να αναδείξουμε τη σημασία του και τον ισχυρό χαρακτήρα που πρέπει να έχει ως υγιής πυλώνας του κράτους. 
Η κ. Καραβασίλη μας είπε, για παράδειγμα, ότι όταν έφθασε στη Μύκονο για τηΝ πρώτη επιθεώρηση αυθαιρέτων, η τοπική πολεοδομία έκανε έξι ώρες να εμφανιστεί στην κλήση της για την επιθεώρηση ενός αυθαιρέτου. Όταν χρειάστηκε να ελεγχθούν τρία κτήρια, δεν μπορούσε να υπάρξει αντίστοιχο δυναμικό από τις τοπικές πολεοδομίες, για να ελεγχθούν. Και όλα αυτά μαζί με δυνάμεις του κράτους, των δημόσιων οικονομικών υπηρεσιών, της Αστυνομίας, που πολλές φορές κάνει τα στραβά μάτια, των δικαστικών αρχών που πολλές φορές αργούν να βγάλουν τις αποφάσεις. 
Όλα αυτά, λοιπόν, δημιουργούν ένα αίσθημα ατιμωρησίας, το οποίο δημιουργεί και προβλήματα ως προς την κοινωνική αντοχή και την ικανότητα του πολίτη να παρακολουθεί τις προσπάθειές μας και κυρίως να μας εμπιστευτεί για την επόμενη μέρα, όταν θα πρέπει να κατανείμουμε τα μερίδια ευθύνης για το επόμενο διάστημα της χώρας. 
Μέσα σε αυτό το σύστημα αναπτύσσεται και η Βουλή των Ελλήνων, που το τελευταίο διάστημα, δεν της περιποιεί τιμή το γεγονός ότι δρομολόγησε νομοθετικό έργο, το οποίο έγινε με επείγοντα χαρακτήρα, χωρίς επαρκή συζήτηση, χωρίς τεκμηρίωση, με πλήθος τροπολογιών που πολλές φορές αλλοίωναν και το σκεπτικό του ίδιου του νόμου, στον οποίο φιλοξενούντο, αλλά ακόμη περισσότερο, κυρίες και κύριοι συνάδελφοι -και αυτό είναι ευθύνη όλων μας- με το πλήθος των νομοτεχνικών βελτιώσεων, που στην ουσία δημιουργούν νέα άρθρα στα υπάρχοντα νομοσχέδια. Είχα αναφερθεί στη νομοθετική βελτίωση για το νομοσχέδιο του Ελληνικού, όταν με μια απλή φράση, με δύο γραμμές νομοτεχνικής βελτίωσης, δόθηκε η δυνατότητα για την κατασκευή μια παράκτιας πόλης εκατό χιλιάδων τετραγωνικών μέτρων δόμησης στην Ακτή του Αγίου Κοσμά, εκεί που συστηματικά οι κυβερνήσεις προσπαθούν να ανακτήσουν το μέτωπο της πόλης προς τη θάλασσα. 
Βεβαίως, η υλοποίηση του νομοθετικού έργου έχει και αυτή τα προβλήματά της με εγκυκλίους που δεν εκδίδονται ή εγκυκλίους που εκδίδονται και ανατρέπουν τη νομοθετική ρύθμιση, με υπουργικές αποφάσεις που δεν συζητούνται επαρκώς ή πολλές φορές αιφνιδιάζουν. 
Αυτή η απαξίωση, λοιπόν, συναρτάται με τη λειτουργία της Βουλής και οφείλουμε να τη διορθώσουμε. Φοβάμαι δε ότι στην επόμενη προγραμματική περίοδο μπορεί να έχουμε μια Βουλή που θα είναι αντίθετη και με τον κοινοβουλευτισμό, με τη συμπεριφορά της αυτή καθαυτή και με τη σύσταση των κομμάτων. 
Το νομοσχέδιο, έρχεται να διορθώσει τον «Καλλικράτη», μια σειρά από ρυθμίσεις δηλαδή οι οποίες δρομολογήθηκαν για την ενίσχυση της τοπικής κοινωνίας και τη βελτίωση της εγγύτητας των αποφάσεων με τον πολίτη. Απολύτως ορθό νομοσχέδιο, μια τομή στη δομή της χώρας, μια τομή στον τρόπο με τον οποίο επικοινωνεί η κεντρική διοίκηση με την τοπική αυτοδιοίκηση, η τοπική κοινωνία με τα κέντρα λήψης αποφάσεων. 
Χρειάστηκε να γίνουν αλλαγές. Το βρίσκω αυτονόητο να εξετάζεις ένα νόμο όταν εφαρμόζεται και να αποφασίζεις αν θα πρέπει να γίνουν αλλαγές ή όχι. Δεν υπάρχουν άκαμπτοι νόμοι. Και το λέω αυτό, γιατί την ίδια στιγμή είχαμε μια έκρηξη του κοινοβουλευτικού συστήματος, των κομμάτων, πολλών παραγόντων του τόπου, ακόμη και μέσα στο χώρο των Μέσων Μαζικής Ενημέρωσης, για το αν θα μπορούσαν να γίνουν αλλαγές στο νομοσχέδιο για την ανώτατη παιδεία, δήθεν γιατί ψηφίστηκε με διακόσιες πενήντα πέντε ψήφους και άρα δεν πρέπει να γίνει καμμία αλλαγή. Δεν υπάρχουν άκαμπτοι νόμοι. Το μόνο άκαμπτο είναι το δημόσιο συμφέρον. Εάν χρειάζεται να γίνει αλλαγή σε ένα νόμο, πρέπει να γίνει με λογική, με τεκμηρίωση, με μελέτη των προβλημάτων και των αδυναμιών και προφανώς με τόλμη. 
Κυρίες και κύριοι συνάδελφοι, είναι προφανές ότι χρειάζεται να γίνουν πολλές αλλαγές στη λειτουργία της τοπικής αυτοδιοίκησης. Η διαφάνεια δεν έχει ακόμα διασφαλιστεί. Η ικανότητα των δήμων να ξεφύγουν από τα οικονομικά τους προβλήματα δεν έχει ακόμα διασφαλιστεί και νομίζω ότι ορθά συμπεριλαμβάνεται μια σειρά από διατάξεις που ανακουφίζουν τους υπερχρεωμένους δήμους, χωρίς να χαρίζουν δημόσιο χρήμα και οι οποίες ενισχύουν την τρωθείσα διαφάνεια. 
Κυρίες και κύριοι συνάδελφοι, είναι προφανές ότι χρειάζονται οι διατάξεις για την ενίσχυση της νησιωτικής Ελλάδας, των δήμων δηλαδή στη νησιωτική Ελλάδα. 
Όμως, κύριε Υπουργέ, κύριε Υφυπουργέ, την ίδια στιγμή που συζητάμε για την ενίσχυση των νησιωτικών δήμων, ένα άλλο Υπουργείο, το Υπουργείο Παιδείας, ζητά από τους μαθητές που θα συμμετάσχουν στις πανελλήνιες εξετάσεις, εάν είναι κάτω από δέκα, να μεταφέρονται σε γειτονικό νησί, για να δώσουν τις εξετάσεις. Εσείς, εγώ και πολλοί από εδώ είμαστε στο χώρο της εκπαίδευσης και γνωρίζουμε πόσο άδικο είναι για ένα μαθητή να πρέπει να φύγει δεκαπέντε μέρες από το σπίτι του ή να φεύγει το πρωί και να γυρνά το βράδυ με ένα δελφίνι ή με ένα πλοίο, για να δώσει εξετάσεις, επειδή είναι κάτω από τον αριθμό των δέκα μαθητών που ορίζει η εγκύκλιος του Υπουργείου Παιδείας ότι τότε και μόνο θα μπορούν να γίνουν εξετάσεις στον τόπο του. 
Οποία αντίφαση στην τοπική κλίμακα και στο σεβασμό του μεγέθους της τοπικής κλίμακας! Διαφορετικά, δεν θα έχει νόημα να συντηρούμε τις τοπικές κοινωνίες και να τους δίνουμε το δικαίωμα να υποστηρίζουν ότι ανεξαρτήτως του μεγέθους δικαιούνται της ίδιας συμπεριφοράς που δικαιούνται τα μεγάλα αστικά κέντρα ή τα περιφερειακά μεσαία και μεγάλα αστικά κέντρα. 
Κυρίες και κύριοι συνάδελφοι, κλείνω με ένα στοιχείο που έχει να κάνει με τα έσοδα των δήμων, γιατί άκουσα πολλές τοποθετήσεις για την αδυναμία των δήμων να ανταποκριθούν. Είμαι της άποψης ότι αν δεν συνδέσουμε άμεσα τη φορολογία εισοδήματος των φυσικών προσώπων με τα έσοδα των δήμων, δεν θα επιτύχουμε ποτέ να ξεπεράσουμε τα προβλήματα και τις παθογένειες των εσόδων των δήμων. Αν δηλαδή, δεν αποφασίσουμε το 30%-40% του εισοδήματος των φυσικών προσώπων, να κατατίθεται αυτομάτως στο λογαριασμό του δήμου, ώστε να μπορεί και ο εκάστοτε δήμαρχος να κάνει προγραμματισμό, να μπορεί να γνωρίζει τι έσοδα έχει συγκεκριμένα για το επόμενο προγραμματικό διάστημα να συνάψει συμβάσεις, να δανειστεί με καλύτερους όρους, αλλά κύρια αν δεν κινήσει και ο ίδιος την τοπική οικονομία και το σύστημα της είσπραξης των φόρων, δεν θα καταφέρουμε παρά να έχουμε πάντα δήμους, οι οποίοι πάντα θα περιμένουν από το κράτος να ανταποκριθεί στις οικονομικές τους υποχρεώσεις και πάντα θα έχουν ένα άλλοθι σε ό,τι αφορά την αδυναμία τους να συγκεντρώσουν τα έσοδα που απαιτούνται. 
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε τον κ. Κωνσταντίνο Καρτάλη, Βουλευτή Μαγνησίας του ΠΑΣΟΚ. 
Ο κ. Αθανάσιος Πλεύρης Βουλευτής Α΄ Αθηνών έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Κύριοι συνάδελφοι, κατ’ αρχάς να ξεκινήσω από αυτό εδώ το Βήμα λέγοντας ότι σήμερα είναι μια ιστορική μέρα, καθώς είναι η επίθεση των Γερμανών στη γραμμή Μεταξά, στις 6 Απριλίου με Πρωθυπουργό τότε τον Αλέξανδρο Κορυζή, που ήταν διοικητής της Τράπεζας της Ελλάδας –αφού πέθανε ο εθνικός κυβερνήτης Ιωάννης Μεταξάς που είπε το ΟΧΙ- και ο οποίος ανέλαβε τη διακυβέρνηση του τόπου και είναι ο μοναδικός Πρωθυπουργός του Β’ Παγκοσμίου Πολέμου, ο οποίος αυτοκτόνησε προκειμένου να μην παραδώσει την Ελλάδα στους Γερμανούς. Είναι ένας μεγάλος συμβολισμός, διότι ήταν διοικητής της Τράπεζας της Ελλάδος, πράγμα που δείχνει ότι τότε οι διοικητές τραπεζών της Ελλάδας δεν ήταν απλοί τεχνοκράτες.
Όλες αυτές οι γενιές ήταν γενιές μεγαλωμένες με υψηλά ιδανικά και είναι κρίμα που αυτόν τον άνθρωπο –τον Πρωθυπουργό της Ελλάδας που αυτοκτόνησε, τον μοναδικό Πρωθυπουργό που αυτοκτόνησε στο Β΄ Παγκόσμιο Πόλεμο για να μην παραδώσει τη χώρα- δεν τον έχει τιμήσει η Βουλή των Ελλήνων ποτέ. 
Ερχόμαστε τώρα στο νομοσχέδιο, το οποίο συζητάμε σήμερα. Οφείλω να πω, κατ’ αρχάς –διότι κάποια πράγματα πρέπει να λέγονται- ότι κατά τη διάρκεια της διαβούλευσης σε νεκρό χρονικό διάστημα ο κύριος Υπουργός με την τότε Αναπληρωτή Υπουργό κ. Γεννηματά, μας κάλεσε να πούμε τις παρατηρήσεις και αυτό πρέπει να το λέμε κάποια στιγμή. Βέβαια τότε αυτό ίσως ήταν και στο πλαίσιο ότι υπήρχε και η συμμετοχή μας στην Κυβέρνηση. Αλλά οφείλω να πω ότι μια σειρά από παρατηρήσεις που είχαν να κάνουν με το κομμάτι που αφορούσε το δεύτερο κεφάλαιο και όχι την οδηγία αλλά κάποιες λοιπές ρυθμίσεις, οι οποίες δεν μας έβρισκαν καθόλου σύμφωνους και ήταν σχετικές με τη διευκόλυνση της παροχής άδειας διαμονής σε λαθρομετανάστες, αποσύρθηκαν και δεν ήρθαν στο νομοσχέδιο. Αυτό είναι σημαντικό και θέλω να το πω, διότι τουλάχιστον δείχνει ότι ο κύριος Υπουργός άκουσε τις παρατηρήσεις, οι οποίες έγιναν. 
Το παρόν νομοσχέδιο χωρίζεται σε δυο κεφάλαια, τα οποία ανέλυσε εκτενώς ο εισηγητής μας κ. Κωστής Αϊβαλιώτης. Όσον αφορά στο πρώτο κεφάλαιο ουσιαστικά πάνε να διορθωθούν θέματα του «Καλλικράτη»: μπαλώματα τα οποία υπήρξαν. Ήταν αυτά τα οποία είχαμε επισημάνει εμείς στον τότε Υπουργό κ. Ραγκούση –τα προβλήματα δηλαδή, τα οποία υπήρχαν- και οφείλω να πω ότι και πάλι δεν λύνονται θέματα, τα οποία είχαν δημιουργηθεί. Τα περισσότερα βρίσκονται στη σωστή κατεύθυνση και γι’ αυτόν το λόγο δεν έχουμε εγείρει ενστάσεις ως προς αυτό το κεφάλαιο, παρ’ όλο που πιστεύουμε ότι και με αυτές τις διορθωτικές βελτιώσεις δεν πρόκειται να υπάρξει η λειτουργία του «Καλλικράτη» και θα συνεχίσουν να υπάρχουν τα προβλήματα. 
Το δεύτερο κεφάλαιο έχει να κάνει ουσιαστικά με την παροχή μπλε κάρτας σε υπηκόους τρίτων χωρών υψηλής εξειδίκευσης. Πραγματικά είναι λίγο ειρωνικό να συζητάμε αυτές τις μέρες εδώ πέρα για δυνατότητα εισροής προσωπικού υψηλής εξειδίκευσης, τη στιγμή που πραγματικά, το νέο κύμα μετανάστευσης των Ελλήνων –των Ελλήνων της δικής μου γενιάς κατά βάση που είναι στην ηλικία των τριάντα ετών- είναι το κύμα μετανάστευσης προς το εξωτερικό που είναι υψηλών προσόντων με πανεπιστημιακά πτυχία, μεταπτυχιακά, διδακτορικά. Και έχουμε ένα κύμα πολύ καλού ελληνικού δυναμικού που δεν μπορεί να απορροφηθεί. 
Συνεπώς, τελείως ακαίρως έρχεται αυτό το νομοσχέδιο, αυτό το κομμάτι. Θα μου πείτε ότι είναι μια ευρωπαϊκή οδηγία την οποία δεν έχουμε εντάξει. Ίσως κάποια στιγμή και οι ευρωπαϊκές οδηγίες θα πρέπει να εντάσσονται, όταν υπάρχει ανάγκη και μετά να κοιτάμε κατά πόσο υπάρχει πλέον ανάγκη για αυτό το δυναμικό της μπλε κάρτας. 
Εμείς πιστεύουμε ότι δεν έπρεπε να έρθει αυτό το κεφάλαιο και σε κάθε περίπτωση, επειδή μπορεί να αποτελεί ευρωπαϊκή οδηγία, αλλά είναι ένα τμήμα μιας γενικότερης μεταναστευτικής πολιτικής, δεν μπορούμε να συνηγορήσουμε σε καμμία αποσπασματική διαδικασία μεταναστευτικής πολιτικής. Εμείς έχουμε συγκεκριμένη θέση για το μεταναστευτικό πρόβλημα. Δεν θεωρούμε τη λαθρομετανάστευση ευλογία, όπως τη θεωρούσαν κάποιοι –γιατί τώρα έχουν δημιουργηθεί νέα κόμματα- οι οποίοι βρίσκονταν σε καίριες θέσεις Υπουργείων όταν γινόταν αυτή η μεταναστευτική ροή και δεν έκαναν τίποτα ή τα δύο παραδοσιακά κόμματα. 
Είμαστε περήφανοι, που σε αυτά τα τέσσερα-πέντε χρόνια καταφέραμε να αποτρέψουμε νομοσχέδια που θα ήταν η ταφόπλακα στο κομμάτι του μεταναστευτικού. Αποτρέψαμε τον αντιρατσιστικό νόμο. Αλλάξαμε το νόμο περί ιθαγένειας, στηρίξαμε την αντισυνταγματικότητά του, όταν κανένα άλλο κόμμα δεν μας στήριξε, συμπεριλαμβανομένης και της Νέας Δημοκρατίας, αλλά και των Βουλευτών που αποτελούν τώρα τους Ανεξάρτητους Έλληνες. Δεν στήριξαν την αντισυνταγματικότητά του, αλλά βγήκε αντισυνταγματικός. Είμαστε το μόνο κόμμα που θέσαμε ονομαστική ψηφοφορία για τη μη ανέγερση τζαμιού στο Βοτανικό, ενώ όλα τα άλλα κόμματα και όσοι Βουλευτές βρίσκονται σε αυτήν τη Βουλή, υπερψήφισαν λέγοντας ότι πρέπει να γίνει. Είμαστε το κόμμα που κάναμε με τις πιέσεις μας κακούργημα τη διακίνηση λαθρομεταναστών και παραμένουμε σε μια σκληρή μεταναστευτική πολιτική. 
Δύο λόγια θέλω να πω ακόμα -θα τοποθετηθούμε τη Δευτέρα- για την τροπολογία η οποία έρχεται και έχει να κάνει με την απελευθέρωση των τριών τελευταίων δόσεων του 2011 και των δύο του 2012 προς τα κόμματα. Είναι απαράδεκτο σε στιγμές κρίσης και με το πνεύμα της αιτιολογικής έκθεσης να ερχόμαστε και να λέμε για την απρόσκοπτη λειτουργία των εκλογών. Ας γίνουν εκλογές με άλλους όρους. Δεν είναι δυνατόν, να βγουν όλα αυτά τα ποσά για να δοθούν στα δύο μεγάλα κόμματα που χρωστάνε. 
Και ακούστε κάτι το οποίο είναι προκλητικό. Το προκλητικό είναι ότι είναι ακατάσχετες αυτές οι δόσεις. Δηλαδή, στο όνομα ποιανού; Στο όνομα του ότι πρέπει να λειτουργεί η δημοκρατία. Δηλαδή, τα κόμματα θα πάρουν τα χρήματα, η μεν Νέα Δημοκρατία μπορεί να μην πληρώσει τα ενοίκια που χρωστάει στη Συγγρού, το δε ΠΑΣΟΚ μπορεί να μην πληρώσει τους υπαλλήλους του, που τους έχει απλήρωτους. Και σε όλους αυτούς τους ανθρώπους λέμε ότι στο όνομα της δημοκρατίας δεν θα πάρετε τα λεφτά που σας οφείλουν τα κόμματα, για να μπορέσουν απρόσκοπτα να κάνουν διαφημιστικά σποτ, να κάνουν γιγαντοαφίσες, να κάνουν περίπτερα και να κάνουν εκλογικό υλικό.
Αυτό είναι ανήθικο σε μια κοινωνία. Ακόμα κι αν δοθούν αυτές οι δόσεις, πρώτα πρέπει να πληρωθούν οι υποχρεώσεις των κομμάτων. Διότι διαφορετικά, πώς αυτά τα δύο κόμματα που κυβερνούν αυτήν τη στιγμή τον τόπο και δεν έχουν λύσει τα δικά τους οικονομικά προβλήματα, που αν ήταν εταιρεία θα είχαν πτωχεύσει, θα έρθουν να λύσουν τα προβλήματα του ελληνικού λαού;
Υπό αυτή, λοιπόν, την έννοια το πρώτο κομμάτι του νομοσχεδίου, θα μπορούσαμε να το υποστηρίξουμε αλλά λόγω του δευτέρου τμήματος που υπάρχει και κυρίως της συγκεκριμένης τροπολογίας, για την οποία μάλιστα ο Λαϊκός Ορθόδοξος Συναγερμός θα εξαντλήσει όλα τα μέσα να μην περάσει, δεν μπορούμε να στηρίξουμε αυτήν τη νομοθετική πρωτοβουλία.
(Χειροκροτήματα από την πτέρυγα του ΛΑΟΣ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο κ. Σπυρίδων Γαληνός, Βουλευτής Λέσβου.</ChairmanSpeech>
<Speech><Parlmember>ΣΠΥΡΙΔΩΝ ΓΑΛΗΝΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, υποτίθεται ότι των νομοσχεδίων -και αυτού του νομοσχεδίου- πριν έρθουν στη Βουλή για συζήτηση και ψήφιση, προηγείται διαβούλευση. Και λέω «υποτίθεται», γιατί διαβούλευση σημαίνει ότι λαμβάνουμε υπ’ όψιν και τις προτάσεις ή ορισμένες εκ των προτάσεων που κατατίθενται κατά την περίοδο αυτή.
Καταθέτω για τα Πρακτικά, κύριε Υπουργέ, την πρόταση του Δημάρχου του Δήμου Λέσβου, του κ. Βουνάτσου, για την ανάγκη τροποποίησης του «Καλλικράτη».
Καταθέτω την πρόταση του δικτύου Κοινοτήτων της Λέσβου, μία εμπεριστατωμένη πρόταση με προτάσεις προκειμένου να αλλάξει ο «Καλλικράτης» στη Λέσβο.
Καταθέτω πρόταση του δημάρχου και του Ινστιτούτου Τοπικής Αυτοδιοίκησης για τη δημιουργία τουλάχιστον πέντε δήμων στη Λέσβο.
Καταθέτω το τελευταίο κατεπείγον έγγραφο του Δημάρχου Λέσβου στις 30 Μαρτίου, όπου και πάλι αναφέρεται στα προβλήματα του αδιοίκητου που έχουν δημιουργηθεί από τον «Καλλικράτη» στο Δήμο της Λέσβου.
Τέλος, καταθέτω την απάντηση που έλαβα από το Υπουργείο -την υπογράφει η κ. Φώφη Γεννηματά- όπου αναφέρει μέσα ότι η πολιτική ηγεσία του Υπουργείου καταγράφει, επεξεργάζεται και αξιολογεί κατά το στάδιο της διαβούλευσης όλες αυτές τις προτάσεις για την τελική διαμόρφωση του νομοσχεδίου. 
(Στο σημείο αυτό ο Βουλευτής κ. Σπυρίδων Γαληνός καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δυστυχώς, απ’ ό,τι σας κατέθεσα, δεν έχει λάβετε τίποτα υπ’ όψιν σας, δεν έχει γίνει απολύτως τίποτα. 
Σήμερα η Λέσβος είναι ξεσηκωμένη. Όλοι οι πρόεδροι τοπικών και δημοτικών κοινοτήτων έχουν μαζευτεί στη Μυτιλήνη και διαμαρτύρονται. Διαμαρτύρονται, διότι δεν ακούσατε απολύτως τίποτα. Η Λέσβος βοά, η Λέσβος είναι εξοργισμένη. Η Λέσβος σήμερα αντιμετωπίζει όχι μία, αλλά δύο κρίσεις. Την οικονομική κρίση που αντιμετωπίζει όλη η χώρα και την τεχνητή κρίση που μας έχουν δημιουργήσει οι εγκέφαλοι του Υπουργείου Εσωτερικών, τα λαμπρά αυτά μυαλά που χάραξαν το χωροταξικό του «Καλλικράτη» δημιουργώντας ένα δήμο για όλη τη Λέσβο. Θαυμάστε εξυπνάδα, θαυμάστε ευφυΐα. Όλη η Λέσβος ένας δήμος, ένας δήμος-τέρας, ένας δήμος που δεν μπορεί να διοικηθεί, που μας έχει κάνει κυριολεκτικά το βίο αβίωτο. 
Θέλετε, κύριοι της Κυβέρνησης, να υπάρξει ανάπτυξη στη Λέσβο; Θέλετε να υπάρξει παραγωγή στη Λέσβο; Θέλετε να συνεχίσει να υπάρχει ζωή στη Λέσβο; Αλλάξτε το χωροταξικό του «Καλλικράτη». Με ακούτε; Γιατί δεν το αλλάζετε; Γιατί φέρνετε άλλο ένα νομοσχέδιο για τον «Καλλικράτη» και δεν αλλάζετε το χωροταξικό σχεδιασμό για τη Λέσβο; Ένα ολόκληρο νησί, εκατό χιλιάδες ψυχές, με ένα στόμα και μια φωνή σας φωνάζουμε: «Τι σας κάναμε; Τι φταίμε; Γιατί μας τιμωρείτε; Γιατί συνεχίζουμε να πληρώνουμε το κόστος της στενοκεφαλιάς του κ. Ραγκούση και της νωχελικής αδράνειας του αντικαταστάτη του; Μα τι θέλετε επιτέλους; Να σηκωθούμε να φύγουμε από το νησί; Να μας κάνετε να απαυδήσουμε και να μεταναστεύσουμε; Δεν καταλαβαίνετε επιτέλους ότι φυλάμε Θερμοπύλες, ότι έχετε ιερό καθήκον να ενισχύσετε τους ακρίτες του Αιγαίου; Να μας διευκολύνετε, να μας στηρίζετε και όχι να μας δημιουργείτε πρόσθετα εμπόδια και να μας βάζετε τρικλοποδιές. Δεν δουλεύει το σχέδιο. Δεν αντέχεται. Αλλάξτε το. Τι μας φέρνετε νομοσχέδιο για τον «Καλλικράτη» χωρίς να αλλάζετε το χωροταξικό για τη Λέσβο;». 
Αναφέρομαι στον Πρόεδρο της Νέας Δημοκρατίας, τον οποίο, παρά το γεγονός των διαγραφών, εξακολουθώ να τιμώ και να σέβομαι. Δήλωσε ότι η αλλαγή του χωροταξικού του «Καλλικράτη» στη Λέσβο, είναι άμεση προτεραιότητά του. Υπήρξα αυτόπτης και αυτήκοος μάρτυς της δήλωσης. Το είπε και ο πολιτικός πρέπει να έχει λόγο και ο άντρας έχει μπέσα. Έτσι ξέρω εγώ. Πώς, λοιπόν, αφήνει να έρθει ένας νόμος για τον «Καλλικράτη» χωρίς καμμία αναφορά, χωρίς καμμία αλλαγή στο χωροταξικό σχεδιασμό της Λέσβου; 
Δεν ισχύει πια ο λόγος; Ή μήπως η Νέα Δημοκρατία, διαμαρτυρόμενη τελικά, θα καταψηφίσει αυτό το νομοσχέδιο; Για μένα, για την τοπική κοινωνία του νησιού, οτιδήποτε άλλο συνιστά σιωπηλή αποδοχή και νομιμοποίηση των τετελεσμένων του «Καλλικράτη» για το νησί μας. Και αυτό προφανώς μετατρέπει τη συγκυβέρνηση σε συνενοχή. 
Καλώ τέλος από το Βήμα της Βουλής τον έτερο Βουλευτή Λέσβου κ. Σηφουνάκη. Νίκο, δήλωσες πριν από λίγο καιρό ότι και εσύ δεν ήθελες να γίνει ένας δήμος στη Λέσβο και ότι τότε επέμενε η Ρόδος. Καλά, τότε επέμενε η Ρόδος. Σήμερα ποιος επιμένει; 
Και σε ρωτάω δημοσίως. Αποδέχεσαι αυτό το αίσχος; Αποδέχεσαι να μην είναι η αλλαγή του χωροταξικού του «Καλλικράτη» στη Λέσβο πρώτη προτεραιότητα; Γιατί αν μεν το αποδέχεσαι, οι προγενέστερες δηλώσεις σου μάλλον δεν έχουν και μεγάλη αξία. Αν δεν το αποδέχεσαι, οφείλεις να καταψηφίσεις το νομοσχέδιο. Ιδού η Ρόδος ή μάλλον ιδού η Λέσβος, ιδού και το πήδημα.
Σας ευχαριστώ, κύριε Πρόεδρε. 
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε τον κ. Γαληνό, Βουλευτή Λέσβου των Ανεξαρτήτων Ελλήνων.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία σαράντα μαθητές και μαθήτριες και δύο εκπαιδευτικοί από το 4ο Γυμνάσιο Γιαννιτσών.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η κ. Θεοδώρα Μπακογιάννη.</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Κυρίες και κύριοι συνάδελφοι, πήρα το λόγο, διότι φοβάμαι ότι η Βουλή των Ελλήνων ετοιμάζεται να ψηφίσει μία τροπολογία, που θα εξοργίσει ακόμη περισσότερο τον ελληνικό λαό και ακόμη περισσότερο όλους εκείνους τους πολίτες που βρίσκονται σε απόγνωση τον τελευταίο καιρό.
Δυστυχώς, ΠΑΣΟΚ και Νέα Δημοκρατία δεν αλλάζουν μυαλό. Εξακολουθούν να προκαλούν την κοινωνία και η σημερινή τροπολογία-ντροπή έρχεται για δεύτερη φορά στη Βουλή των Ελλήνων, αφού είχε ξεσηκώσει θύελλα αντιδράσεων την προηγούμενη φορά.
Κυρίες και κύριοι συνάδελφοι, είναι σκανδαλώδες αυτό που ετοιμάζεστε να ψηφίσετε. Την ώρα που διαμορφώνετε μισθούς και συντάξεις πείνας, τη στιγμή που οδηγείτε σε απόγνωση τους Έλληνες, με την αδυναμία να περιορίσετε σπατάλες του δημοσίου, φορτώνοντας νέα βάρη στην κοινωνία, χαρίζετε ουσιαστικά τα δάνεια των 250 εκατομμυρίων ευρώ που χρωστούν τα κόμματα στις τράπεζες.
Αυτήν τη στιγμή αρνείστε να βρείτε λύσεις για τις υποχρεώσεις του κράτους προς τους ιδιώτες ή για τα δάνεια του ιδιωτικού τομέα. Αποδεικνύεται, τελικά, ότι λεφτά υπάρχουν μόνο για τα κομματικά ταμεία, διευρύνοντας το έλλειμμα εμπιστοσύνης μεταξύ πολίτη και κράτους. Απαξιώνετε ακόμη περισσότερο το πολιτικό σύστημα και στο εσωτερικό και στο εξωτερικό και πυροδοτείτε την οργή και την αγανάκτηση των πολιτών.
Την πρώτη φορά που ήρθε η προκλητική ρύθμιση στη Βουλή, κάτω από τις αντιδράσεις της κοινωνίας, την πήρατε πίσω. Είπαμε τότε: «Δεσμευθείτε ότι δεν θα φέρετε τέτοια τροπολογία». Θυμάμαι ότι ήμουν σε δημόσια συζήτηση στο «MEGA» με δύο συναδέλφους, έναν του ΠΑΣΟΚ και έναν της Νέας Δημοκρατίας. Εκεί δήλωσαν και οι δύο ότι προσωπικώς δεν θα ψηφίσουν μία τέτοια τροπολογία. 
Χαίρομαι που θα κατατεθεί αίτηση ονομαστικής ψηφοφορίας και χαίρομαι –και ορθώς το κάνουν οι συνάδελφοι του ΛΑΟΣ- για να μπορέσει ο καθένας σε αυτή τη Βουλή να πάρει την ευθύνη του, να τον ξέρουμε και ονομαστικά εκείνον που θα ψηφίσει αυτή την τροπολογία-ντροπή.
(Χειροκροτήματα από την πτέρυγα του ΛΑΟΣ)
Έρχονται ΠΑΣΟΚ και Νέα Δημοκρατία και παραμονές εκλογών ανοίγουν τα κρατικά συρτάρια και εκταμιεύουν από 20 εκατομμύρια ευρώ κάτω από το τραπέζι: Δωδεκάμισι εκατομμύρια για την τελευταία δόση –λέει- του 2011 και κάτι περισσότερο από 8 εκατομμύρια για την πρώτη δόση του 2012. 
Κυρίες και κύριοι συνάδελφοι, -και θέλω να με προσέξετε σ’ αυτό- ουσιαστικά με τη σημερινή τροπολογία, ακυρώνεται κάθε έννοια ισονομίας και ισότητας. Γιατί αυτά τα χρήματα τα οποία δεν δικαιούστε, επειδή τα έχετε ήδη εκχωρήσει ως εγγυήσεις για παλαιότερα δάνεια που έχετε πάρει από τις τράπεζες, κυρίως τις κρατικές, τα έχετε ήδη ξοδέψει. 
Μας δήλωσε η εκπρόσωπος του ΠΑΣΟΚ, η κ. Γεννηματά, με περίσσιο θράσος, κύριε Κουκουλόπουλε, πως τα κόμματα πρέπει να πάρουν χρηματοδότηση για να κάνουν εκλογές. Αν είναι δυνατόν! Είκοσι εκατομμύρια ευρώ για να κάνουν εκλογές, έχοντας ακόμη απλήρωτους τους υπαλλήλους; Και φθάνετε στο σημείο να λέτε ότι σας φταίει η Δημοκρατική Συμμαχία που ανέδειξε το θέμα και γι’ αυτό οι υπάλληλοι του ΠΑΣΟΚ είναι απλήρωτοι; Οι υπάλληλοι του ΠΑΣΟΚ είναι απλήρωτοι, διότι χρησιμοποιήσατε τα λεφτά για άλλους λόγους κι όχι διότι η Δημοκρατική Συμμαχία σταμάτησε την κρατική χρηματοδότηση. Αυτή η λογική δεν μπορεί να γίνει αποδεκτή. 
Δεν μπορεί να γίνει αποδεκτή, από τη στιγμή που το κράτος, κυρίες και κύριοι συνάδελφοι, εμφανίζεται τόσο ασυνεπές σε όλες τις υποχρεώσεις του έναντι των πολιτών. Δεν μπορεί να γίνει αποδεκτή, από τη στιγμή που το κράτος χρωστάει 7,5 δισεκατομμύρια ευρώ σε ιδιώτες και προμηθευτές και δεν τους αποπληρώνει και από τη στιγμή που δεν επιστρέφει τον ΦΠΑ στις επιχειρήσεις και ουσιαστικά βάζουν λουκέτο υγιείς επιχειρήσεις, διότι το κράτος δεν τους δίνει το ΦΠΑ, και απολύονται εργαζόμενοι. Είναι δυνατόν να αναγκάζονται χιλιάδες επιχειρήσεις να βάλουν λουκέτο, διότι δεν υπάρχει καμμία τράπεζα να τους δώσει το παραμικρό δάνειο και τα κόμματα στην Ελλάδα, που είναι οι πιο αφερέγγυοι πελάτες των τραπεζών, επειδή είναι κρατικές οι τράπεζες, να μπορούν να παίρνουν δάνειο; Είναι ντροπή αυτά που συμβαίνουν, κυρίες και κύριοι συνάδελφοι!
Εμείς στη Δημοκρατική Συμμαχία, καλέσαμε όλες τις πολιτικές δυνάμεις να εκμεταλλευθούμε τη δυνατότητα που μας δίνει η Βουλή και να στείλουμε ένα μήνυμα ότι, αν μη τι άλλο, ατομικά οι Βουλευτές πήραμε το μήνυμά μας κι ότι δεν πρόκειται να συναινέσουμε σ’ ένα τέτοιο σκάνδαλο, σε μια τέτοια τροπολογία ντροπής. Διότι, κακά τα ψέματα, έχει και προσωπική ευθύνη ο καθένας από εμάς. Έχουμε προσωπική ευθύνη, γιατί με τη δική μας ψήφο αποφασίζεται η εκταμίευση για τα κόμματα, με τη δική μας ψήφο, αποφασίζεται ότι για άλλη μία φορά συναινούμε και στέλνουμε το λάθος μήνυμα στον ελληνικό λαό. 
Άρα, σας καλώ, κυρίες και κύριοι συνάδελφοι, να εκμεταλλευθείτε την ονομαστική ψηφοφορία που θα γίνει και να πάρετε ο καθένας και η καθεμία από εσάς την προσωπική σας ευθύνη, για το μήνυμα που θέλουμε να στείλουμε στον ελληνικό λαό. Και το μήνυμα στον ελληνικό λαό δεν είναι ότι λεφτά υπάρχουν για τα κόμματα και όχι για τους πολίτες!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε την Πρόεδρο της Δημοκρατικής Συμμαχίας και Βουλευτή Α΄ Αθηνών κ. Θεοδώρα Μπακογιάννη. 
Το λόγο έχει ο Βουλευτής Κεφαλληνίας του ΠΑΣΟΚ κ. Σπυρίδων Μοσχόπουλος.</ChairmanSpeech> 
<Speech><Parlmember>ΣΠΥΡΙΔΩΝ ΜΟΣΧΟΠΟΥΛΟΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, κύριε Υπουργέ, οι μεγάλες αλλαγές, οι μεγάλες τομές που έγιναν στην αυτοδιοίκηση από τη Μεταπολίτευση και δώθε, έχουν την σφραγίδα -είτε το θέλουμε είτε όχι διότι αυτή είναι η πραγματικότητα- της πολιτικής του ΠΑΣΟΚ. Μιας πολιτικής, που έβγαλε τις κοινότητες και τους δήμους που λειτουργούσαν σχεδόν μόνο ως ληξιαρχεία και τους έκανε κύτταρα ανάπτυξης. Δημιούργησε τους αναπτυξιακούς συνδέσμους, τα συμβούλια περιοχής και τις προαιρετικές συνενώσεις. 
Μετά απ’ όλα αυτά ήρθε ο «Καποδίστριας», για τον οποίο ακούσαμε πολλή και σκληρή κριτική.
Όλες αυτές οι τομές, όλες αυτές οι αλλαγές πολεμήθηκαν. Όμως, αυτό δεν είναι τυχαίο. Η συντηρητική αντίληψη είναι φίλος με τη στασιμότητα και το τέλμα, γιατί δεν μπορεί να συλλάβει τα μηνύματα των καιρών, γιατί φοβάται το νέο και γι’ αυτό δεν τολμά. Δεν πιστεύει στην έννοια της πραγματικής αυτοδιοίκησης και αποκέντρωσης. 
Εμείς τολμούμε. Δεν φοβόμαστε το νέο. Αφουγκραζόμαστε τις ανάγκες των καιρών. Πιστεύουμε στην αυτοδιοίκηση, την αποκέντρωση και την περιφερειακή ανάπτυξη. Δεν θέλουμε το βαθύ κράτος που όλοι κατηγορούμε, αλλά κανείς από εμάς δεν το αγγίζει φοβούμενος το πολιτικό κόστος. Όλοι αυτοί οι θεσμοί και οι τομές αγκαλιάστηκαν από το λαό, καταξιώθηκαν στη συνείδησή του, γι’ αυτό και δεν τόλμησαν οι επόμενες κυβερνήσεις και κυρίως οι κυβερνήσεις της Νέας Δημοκρατίας να πειράξουν αυτούς τους θεσμούς. 
Το νομοσχέδιο «Καλλικράτης» με τους νέους δήμους, τους ισχυρούς δήμους, την αιρετή περιφέρεια και την κρατική περιφερειακή διοίκηση, δημιούργησε μονάδες τοπικής αυτοδιοίκησης που μπορούν να αναπτύξουν και να διοικήσουν σωστά τις πολιτικές, κοινωνικές, πολιτισμικές και οικονομικές δυνάμεις τους. Μονάδες ισχυρές και ανταγωνιστικές, μονάδες, που εξουδετερώνουν τον τοπικισμό και τους άχαρους ή και γραφικούς πολλές φορές ανταγωνισμούς, μονάδες τοπικής αυτοδιοίκησης που μπορούν να αναπτύσσουν ισότιμες συνεργασίες σε εθνικό και διεθνή χώρο. 
Δημιούργησε μονάδες που ξεφεύγουν από τη μετριότητα και αναπτύσσουν σύγχρονες πολιτιστικές δομές, μονάδες τοπικής αυτοδιοίκησης, με ενιαία αντίληψη των μεγάλων προβλημάτων, με εξοικονόμηση πόρων και ανάπτυξη ενιαίων υπηρεσιών και δράσεων, μονάδες τοπικής αυτοδιοίκησης, που αναβαθμίζουν την πολιτική μας ζωή. 
Όμως στον κόσμο που ζούμε, τίποτα δεν είναι στατικό. Μετά από ένα χρόνο εφαρμογής του σχεδίου «Καλλικράτης» στη χώρα μας, είμαστε σε θέση να αξιολογήσουμε και να εφαρμόσουμε ρυθμίσεις με το παρόν νομοσχέδιο που θα βελτιώσουν την τοπική και Περιφερειακή Αυτοδιοίκηση και θα δώσουν λύσεις σε θέματα λειτουργίας, δημοσιονομικής πολιτικής και περαιτέρω ανάπτυξης των Οργανισμών Τοπικής Αυτοδιοίκησης. 
Το Υπουργείο Εσωτερικών αλλά και οι αιρετές διοικήσεις των δήμων και των περιφερειών συγκέντρωσαν και επικεντρώθηκαν στα κυριότερα προβλήματα που προέκυψαν μετά τη συνένωση των δήμων και κοινοτήτων με το ν. 3852/2010. Είναι εξαιρετική η δουλειά που έγινε και γι’ αυτό θα πρέπει να επαινέσουμε αυτήν την προσπάθεια της πολιτικής ηγεσίας του Υπουργείου και όλων των φορέων και των συναδέλφων που συνέβαλαν σε αυτό. 
Με τις ρυθμίσεις εκείνες του ν.3852 εξοικονομήθηκαν πόροι, δημιουργήθηκαν ενιαίες υπηρεσίες και δράσεις, ενώ το προσωπικό κατανεμήθηκε όπου υπήρχε πραγματική ανάγκη. Συνέβαλε μαζί με το νομοσχέδιο για τη «Διαύγεια» στο να έλθουν στην επιφάνεια και να έχουν σημαντικά μειωθεί θέματα διαφθοράς και διαπλοκής. 
Σήμερα, σε μια δύσκολη οικονομική συγκυρία, καλούμαστε να βελτιώσουμε το νομοσχέδιο του «Καλλικράτη», έτσι ώστε να διευκολύνουμε την καθημερινή ζωή του δημότη και να δώσουμε πρακτικές λύσεις σε θέματα όπως το πολύ σημαντικό θέμα των φορέων διαχείρισης στερεών αποβλήτων. Ιδιαίτερα για τις νησιωτικές περιοχές, η διαχείριση των απορριμμάτων και η ανακύκλωση, αποτελούν θέμα υψίστης σημασίας για την ασφάλεια, την υγιεινή των πολιτών και την προστασία του φυσικού περιβάλλοντος. 
Όμως, η δημιουργία, κύριε Υπουργέ, ενός ΦΟΔΣΑ ανά περιφέρεια στις νησιωτικές κυρίως περιοχές, δεν νομίζω ότι θα εξυπηρετήσει. Πιστεύω ότι θα δυσκολέψει περισσότερο τα πράγματα και στην πράξη αυτός ο φορέας θα μείνει ανενεργός. Ωστόσο, το νομοσχέδιο που συζητούμε σήμερα έχει και έντονο κοινωνικό χαρακτήρα. Αφορά πολύ σημαντικά ζητήματα των δήμων, όπως αυτό των κοινωνικών παντοπωλείων που ιδιαίτερα στις δύσκολες συνθήκες που βιώνουν αναξιοπαθούντες συνάνθρωποί μας, τα κοινωνικά παντοπωλεία δίνουν μια αχτίδα ελπίδας στη σκληρή πραγματικότητα. 
Επίσης, η αντιμετώπιση της ανεργίας μέσω της αυτεπιστασίας σε έργα που εκτελούν οι δήμοι, η δυνατότητα για κοινωνικά τιμολόγια των κατά τόπους ΔΕΥΑ, οι δομές κοινωνικής φροντίδας, τα ιδρύματα, τα δημοτικά ιατρεία και τόσα άλλα δείχνουν ότι οι διατάξεις του νομοσχεδίου συνθέτονται βάσει των αναγκών των πολιτών και δεν αποτελούν πολιτικές μιας άλλης πραγματικότητας. Αφουγκραζόμαστε τις ανάγκες των καιρών και πιστεύουμε στην αυτοδιοίκηση, την αποκέντρωση και την περιφερειακή ανάπτυξη. 
Σημαντικές είναι επίσης οι ρυθμίσεις, όπως τελικά διαμορφώθηκαν για τους αντιδημάρχους των μικρών νησιών, τους περιφερειακούς συμβούλους των νησιών -πρώην επαρχία- που δίνονται αρμοδιότητες από τον περιφερειάρχη και που πρέπει να έχουν και διακριτή ονομασία, όπως παράδειγμα «βοηθός αντιπεριφερειάρχη» όπως ήταν «βοηθός νομάρχη» στην αιρετή νομαρχιακή αυτοδιοίκηση. 
Είναι, επίσης, δίκαιο και σωστό οι παράγραφοι 3 και 4 του άρθρου 199 του ν.3852, να επεκταθούν και σε μη αμιγείς επιχειρήσεις που συγχωνεύονται ή λύονται και εκκαθαρίζονται, που το ποσοστό συμμετοχής στο μετοχικό κεφάλαιο των Οργανισμών Τοπικής Αυτοδιοίκησης ξεπερνά ακόμα και το 80%.
Και εδώ θα πρέπει να δείτε –δεν έχω προλάβει να μελετήσω τις νομοτεχνικές βελτιώσεις που κατέθεσε ο κ. Υπουργός- τα συγχρηματοδοτούμενα έργα και τα έργα του «Θησέα» που τα χρήματα δεσμεύονται στο Ταμείο Παρακαταθηκών και Δανείων υπέρ τρίτων. Θα πρέπει άμεσα να ρυθμιστεί, έτσι ώστε οι δικαιούχοι και μόνο αυτοί να πληρώνονται.
Τέλος, το νομοσχέδιο ασχολείται και με το πολύ σημαντικό θέμα της έκδοσης της μπλε κάρτας για πολίτες τρίτων χωρών, επιστήμονες υψηλού επιπέδου, οι οποίοι θα συνεισφέρουν θετικά στην οικονομία και στην ανάπτυξη της χώρας μας.
Ολοκληρώνοντας θα ήθελα να πω, όπως ανέφερα και σε ομιλία μου πρόσφατα στην Ολομέλεια, ότι καλούμαστε μέσα σε δύσκολες συγκυρίες και σε πολύ σύντομο χρονικό διάστημα να λάβουμε πλήθος αποφάσεων και να διαμορφώσουμε ένα ακόμη νομοσχέδιο προς όφελος του πολίτη ακόμα και εκείνου του πιο απομακρυσμένου χωριού.
Τολμήσαμε το 2010 με το νομοσχέδιο για τον «Καλλικράτη». Τολμούμε και τώρα, αναγνωρίζοντας τις ελλείψεις ή και τα προβλήματα που δημιουργήθηκαν, έτσι ώστε να τα διορθώσουμε και να δημιουργήσουμε δυνατές και αναβαθμισμένες μονάδες τοπικής αυτοδιοίκησης.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, σαράντα δύο μαθητές και μαθήτριες και τρεις εκπαιδευτικοί από το 4ο Γυμνάσιο Γιαννιτσών, Β΄  τμήμα.
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Πρόεδρος του Λαϊκού Ορθόδοξου Συναγερμού, κ. Γεώργιος Καρατζαφέρης.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Ήταν σαν και σήμερα πριν από εβδομήντα ένα χρόνια, όταν οι ερπύστριες των γερμανικών τανκς κατέβαλαν το ελληνικό φρόνημα. Μια ημερομηνία μνήμης, η οποία εφέτος γίνεται εξαιρετικά επίκαιρη.
Γίνεται εξαιρετικά επίκαιρη από πολλές πλευρές: Πρώτον, πάλι το ελληνικό φρόνημα κάμπτεται, πάλι από την ίδια χώρα, αλλά με διαφορετικό τρόπο. Αυτό το οποίο συμβαίνει έχει ομοιότητες με εκείνη την εποχή και οι ομοιότητες έχουν να κάνουν με την επικυριαρχία, την οποία σήμερα ασκεί η Γερμανία στη χώρα μας. 
Τότε έκανε κουμάντο ένας στρατάρχης, τώρα κάνει κουμάντο στην Ελλάδα ο κ. Ράιχενμπαχ. Ουδείς μπορεί να το αρνηθεί αυτό. Ουδείς μπορεί να αμφισβητήσει ότι σήμερα ουδέν μπορεί να γίνει εάν δεν περάσει από τον κ. Ράιχενμπαχ. Ακόμα και ποιοι και πόσοι θα μπουν στη Σχολή Ευελπίδων, στη Σχολή Δοκίμων και στη Σχολή Ικάρων περιγράφεται εις στο μνημόνιο. Ακόμα και αυτό!
Δεν θα μιλήσω γι’ αυτό που ο αυτόχειρας πριν από δύο μέρες –σήμερα έμαθα ότι κάποιος άλλος αυτοκτόνησε στην ίδια ηλικία στην περιοχή του υπολοίπου Αττικής- ξεκινάει. Δεν θα μιλήσω για κυβέρνηση Τσολάκογλου. Δεν μου αρέσει η σύγκριση. Τη θεωρώ εν πάση περιπτώσει και πολιτικά άκομψη.
Όμως, πρέπει να πω ότι δεν μπορώ να ακούω κάθε μέρα τον κ. Σόιμπλε να δίνει οδηγίες ποια κόμματα πρέπει να ψηφιστούν.
Ποιος του το επιτρέπει αυτό, κύριε Υπουργέ; Και αν η Κυβέρνηση αδυνατεί, νομίζω ότι πρέπει να εισηγηθεί εις τον Πρόεδρο της Δημοκρατίας να πάρει μια πρωτοβουλία, για να υπάρξει μια σταθερή Κυβέρνηση. Δηλαδή, θα πάμε σε εκλογές και θα ακούμε τους «αρχιτέκτονες της υποταγής» να δίνουν οδηγίες «προστατέψτε τους υποτεταγμένους»; Δεν είναι ωμή παρέμβαση στα εσωτερικά της χώρας και μάλιστα, σε μία κρίσιμη περίοδο όπως τώρα; Επιτέλους, σε αυτό τον τόπο ποιος αποφασίζει; Ο κ. Σόιμπλε, τόσο πολύ; Η κυρία Μέρκελ, τόσο πολύ; Η κ. Λαγκάρντ, τόσο πολύ; Ο κ. Πολ Τόμσεν;
Θα πάμε, λοιπόν, σε εκλογές με οδηγίες εκ του εξωτερικού: δεν θα προχωρήσουμε, δεν θα πάρετε λεφτά, αν δεν ψηφίσετε τους δύο εκλεκτούς. Αυτοί, οι οποίοι εντελώς, θα έλεγα, αναίσχυντα δέχθηκαν να υπογράψουν επιστολή προς την κ. Λαγκάρντ, η οποία λέει τα εξής: «Εμείς, οι ηγέτες των κομμάτων που υπογράφουμε, δεσμευόμαστε, όσα χρόνια πολιτευόμαστε να μην ασκήσουμε, πολιτική ενάντια στο μνημόνιο».
Άρα, λοιπόν, έχουμε την εξής πορεία. Οι επικυρίαρχοι μας τρομάζουν και μας φοβίζουν «ή εδώ ή υπάρχει κίνδυνος» και ταυτοχρόνως, οι ίδιοι επικυρίαρχοι, με τη δική τους πλειοψηφία, έρχονται μέσα στην Αίθουσα και λένε «να πάρουμε λεφτά για να κάνουμε εκλογές».
Ποια λεφτά; Θα μοιραστούν τα λεφτά με τα ποσοστά των εκλογών του 2009; Έχει το ΠΑΣΟΚ το ένα τέταρτο των ψήφων που είχε; Δεν καταγράφεται. Θα πάρουν, λοιπόν, χρήματα με βάση το 44%. Θα πάρει η Νέα Δημοκρατία με βάση το 34%.
Κατ’ αρχάς, η Νέα Δημοκρατία είναι πια δύο κομμάτια και επομένως, το ένα της κομμάτι γιατί να μην δικαιούται και αυτό να πάρει το ποσοστό; Αυτή είναι η πραγματικότητα.
Τώρα, λοιπόν, λέτε να δώσουμε τη δόση της προηγούμενης χρονιάς και τα δύο τρίμηνα της νέας χρονιάς. Ωραία. Το δεύτερο τρίμηνο πώς το δίνετε, εφόσον θα έχουμε εκλογές και δεν περιμένετε με το νέο εκλογικό αποτέλεσμα να γίνει η διανομή; Θα πάρουμε λεφτά, πολλά λεφτά, τη στιγμή που δεν μπορούμε να ρυθμίσουμε τα δάνεια εκείνων που τους στερήσαμε το 50% του εισοδήματος. Τα κόμματα να πάρουν λεφτά, για να κάνουν εκλογές.
Φταίει ο ελληνικός λαός, που το ΠΑΣΟΚ έκανε κακή διαχείριση και έχει αφήσει απλήρωτους τους υπαλλήλους και προκειμένου να κάνει εσωκομματικές εκλογές, βγήκε στην επαιτεία. Ποιος θα δώσει 2 ευρώ για να ψηφίσει; Ή να πληρώσει ο ελληνικός λαός τη μεγαλομανία της Νέας Δημοκρατίας να φύγει από τα γραφεία που είχε και πλήρωνε 9.000-10.000 ενοίκιο και να πάει στην πολυτέλεια των 55.000 ευρώ. Το ξαναείπα: 55.000 ευρώ.
Για να καταλάβει καλά ο ελληνικός λαός τι σημαίνει αυτό, όταν ο μισθός του νεοεισερχομένου εις την αγορά εργασίας είναι 500 ευρώ, σημαίνει 6.000 το χρόνο, σημαίνει 60.000 τη δεκαετία. Δηλαδή, όσα παίρνει ένα νέο παιδί που μπαίνει στην αγορά εργασίας δέκα χρόνια, είναι το μηνιαίο μίσθωμα της Νέας Δημοκρατίας. Αυτός είναι ο κόσμος μας.
Θα δώσουμε λεφτά τώρα και μάλιστα, με ειδική μέριμνα να μη μπορεί να τα κατασχέσει ο δανειστής, με ειδική μέριμνα να μη μπορεί να βγάλει απόφαση ο απλήρωτος υπάλληλος του ενός κόμματος, να μην μπορεί να βγάλει διαταγή πληρωμής ο ιδιοκτήτης του ακινήτου που δεν έχει πληρωθεί επί δέκα μήνες τα ενοίκιά του. Αυτά δεν γίνονται. Είναι αδιανόητα.
Και καλούμεθα τώρα εμείς οι Βουλευτές να ψηφίσουμε αυτό το τερατούργημα. 
Σας έχω στείλει επιστολή, κύριε Υπουργέ. Δεν μπήκατε στον κόπο να μου απαντήσετε επί του θέματος, αλλά εν πάση περιπτώσει, δεν έχει και τόση σημασία αυτό, από τη στιγμή που το συζητάμε εδώ μέσα.
Για ποιο λόγο; Ποια έξοδα καλύπτει κανείς στις εκλογές; Τα έξοδα είναι πάγια. Πρέπει να τυπώσεις τα ψηφοδέλτια, τα οποία τα τυπώνεις με 40.000-50.000, να βρεις δικαστικούς επιμελητές να τα παραδώσουν. Αυτά είναι τα ουσιαστικά έξοδα.
Από εκεί και πέρα, αν θέλει κάποιος να κάνει γιγαντοαφίσες ή θέλει να κάνει σποτ για να κατηγορεί ο ένας τον άλλον, αυτή η πολυτέλεια μπορεί να εκλείψει. Μπορούμε να πάμε σε εκλογές χωρίς τηλεοπτικά σποτ, που είναι το μεγάλο έξοδο. Αλλά πηγαίνουμε και τα δίνουμε τα λεφτά μόνο και μόνο για να τα πάρουν τα κόμματα και να τα δώσουν –συνήθως- στα φιλικά τους κανάλια. Περί αυτού πρόκειται. Συναλλαγή είναι. 
Όταν, λοιπόν, ο κόσμος αυτοκτονεί γιατί δεν έχει να εξασφαλίσει ψωμί και βεβαίως, ντρέπεται για την αναζήτηση της τροφής του στους κάδους, εμείς απλόχερα θα δώσουμε στα κόμματα λεφτά, στα κόμματα που κάνουν κακή, κάκιστη χρήση.
Κύριε Υπουργέ, ακούστε με. Εμείς παίρνουμε τα λιγότερα λεφτά ή σχεδόν τα λιγότερα μαζί με το ΣΥΡΙΖΑ. Περισσεύουν λεφτά.
Εγώ, πριν ένα-ενάμισι χρόνο έδωσα 1 εκατομμύριο ευρώ για το Ταμείο της Φτώχειας, γιατί περίσσευαν. Είναι πολύ λιγότερα από αυτά του ΠΑΣΟΚ και της Νέας Δημοκρατίας, είναι ελάχιστα μπροστά σ’ αυτά, το 10%. Και αυτά, μάλιστα, τα εξαφάνισαν. Τα αναζητώ σε όλους τους Υπουργούς. Πού πήγαν τα λεφτά που έδωσα; 
Εάν μπορέσετε να τα βρείτε εσείς, θα μου δώσετε μια ικανοποίηση. Έδωσα 1 εκατομμύριο για το Ταμείο της Φτώχειας. Τα αναζητώ. Δεν μπορώ να βρω παραστατικά πουθενά. Χάθηκε, εξαϋλώθηκε το 1 εκατομμύριο. 
Μου περίσσεψαν, κύριε Υπουργέ, και έδωσα σχεδόν τα μισά, για να στήσω το άγαλμα του Μεγάλου Αλεξάνδρου, που δεν έκανε η πολιτεία, στην εθνική οδό, στο Δίον, ως απάντηση –αν θέλετε- σε αυτό του Γκρούεφσκι, που σε κάθε πλατεία χωριού στήνει και ένα άγαλμα του Μεγάλου Αλεξάνδρου. Μου περίσσεψαν.
Μου περισσεύουν, κύριε Υπουργέ, να κάνω προγράμματα κοινωνικής αλληλεγγύης κάθε Χριστούγεννα και Πάσχα. Φέτος, μάλιστα, λόγω της μεγάλης πενίας, έκανα και ένα Κοινωνικό Παντοπωλείο, που έρχεται ο κόσμος και παίρνει δωρεάν ελληνικά πράγματα. Περισσεύματα είναι από τη χρηστή διοίκηση.
Ερωτώ, κύριε Υπουργέ: πώς μπορεί ένα κόμμα, το οποίο είναι καινούριο και στο κάτω-κάτω υπόκειται σε μεγαλύτερες σπατάλες, για να μπορέσει να εδραιωθεί, να το κάνει αυτό; Πώς μπορώ και δουλεύω εγώ το δικό μου κόμμα χωρίς τράπεζες; Δεν έχω σχέση με καμμία τράπεζα. Δεν έχω πάρει δάνειο ούτε ένα ευρώ. 
Πώς το μπορώ εγώ και δεν το μπορούν οι άλλοι, που είναι μεγάλοι και ισχυροί και εν πάση περιπτώσει, είχαν και διάφορα εμβάσματα «κάτω από το τραπέζι», εάν δεχθώ αυτά μόνο που είπε το Δικαστήριο του Μονάχου για τη «SIEMENS»; Είχαν. Όλοι ξέρουμε ότι τα κόμματα εξουσίας έχουν το κατιτί τους. Είχαν, λοιπόν, το κατιτί τους και έχουν το κατιτί τους. Εμείς δεν έχουμε τέτοια πράγματα. Πώς μπορούμε, λοιπόν, εμείς και λειτουργούμε χωρίς να δανειζόμαστε από την τράπεζα; 
Ξέρετε ότι βρίσκεται σε δεινή κατάσταση η Αγροτική Τράπεζα. Ξέρετε ότι πάνε να γίνουν δύο Αγροτικές, η καλή και η κακή και η κακή θα πάρει τα χρέη κ.λπ. Ανάμεσα στα χρέη που φορτώνεται η Αγροτική είναι και 250 εκατομμύρια από το ΠΑΣΟΚ και τη Νέα Δημοκρατία. Πού πήγαν 250 εκατομμύρια;
Σας θυμίζω, κύριε Υπουργέ -ξέρετε πάρα πολύ καλά, ήσασταν στο Μαξίμου- ότι για 325 εκατομμύρια δώσαμε τη μάχη να μην κοπούν οι επικουρικές συντάξεις, οι κύριες συντάξεις και οι συντάξεις του ΝΑΤ. Δηλαδή, αν το ΠΑΣΟΚ και η Νέα Δημοκρατία έδιναν αυτά τα λεφτά στο δημόσιο, δεν ήταν ανάγκη να κόψουμε τις συντάξεις. Τα λέω αυτά για να καταλάβει κανείς τα νούμερα.
Κλείνει, λοιπόν, η Αγροτική Τράπεζα –ή εν πάση περιπτώσει οδηγείται σε κάποιες περιπέτειες- και εξαιτίας αυτών των δύο μεγάλων κομμάτων. Η Αγροτική Τράπεζα σημαίνει τον κάτοχο του 65% της ελληνικής γης και δεν ξέρω αύριο το πρωί σε τι χέρια μπορεί να περάσει η Αγροτική Τράπεζα! Η «καλή» Αγροτική Τράπεζα περνά στο Ταμείο Σταθερότητας και από εκεί, ύστερα από δύο χρόνια, θα πουληθεί και δεν ξέρω πού θα πουληθεί. Θυμίζω ότι μία τράπεζα που έχει δείξει μεγάλο ενδιαφέρον είναι η τουρκική τράπεζα, η οποία δραστηριοποιείται στη Θράκη. Αυτή έχει δείξει ενδιαφέρον να πάρει την Αγροτική Τράπεζα. Θέλω να ελπίζω ότι δεν θα φθάσει στην τουρκική τράπεζα το 65% της ελληνικής γης!
Όλα αυτά, λοιπόν, τα προσπερνάτε και λέτε «δεν πειράζει, κλείνει η Βουλή…» -τελευταίες ημέρες, προτελευταία, ίσως αντιπροτελευταία συνεδρίαση- «…να πάρουν τα δύο κόμματα τα λεφτά…» -γιατί τα άλλα, εν πάση περιπτώσει, παίρνουν πολύ λιγότερα και δεν ξέρω, βέβαια, αν και η Αριστερά υπερψηφίσει αυτό το νομοσχέδιο- «…για να μπορέσουν να κάνουν εκλογές».
Γιατί να κάνουν εκλογές μ’ αυτά τα λεφτά σ’ αυτήν την κατάσταση που είναι η χώρα; Πώς γίνονταν πρώτα οι εκλογές; Πώς έκανε εκλογές ο Γεώργιος Παπανδρέου; Πώς έκανε εκλογές ο Κωνσταντίνος Καραμανλής; Πώς έκανε εκλογές ο Ηλιού; Δεν γίνονταν τότε εκλογές; Το χαράτσι; Θα πληρώσει ο φορολογούμενος πολίτης, ο έχων αλλά και ο μη έχων, μόνο και μόνο για να κάνουν εκλογές τα δύο μεγάλα κόμματα στη δεινή κατάσταση που βρίσκονται; Θα χρηματοδοτήσει ο ελληνικός λαός, δηλαδή, το αλυσοδέσιμό του! Περί αυτού πρόκειται.
Το αρνούμεθα! Και γι’ αυτό προβαίνουμε σε ονομαστική ψηφοφορία! Θέλω να ελπίζω ότι ο πατριωτισμός κάποιων Βουλευτών, ιδιαίτερα εκείνων οι οποίοι αισθάνονται ότι δεν έχουν λόγο να συμμετέχουν ή φοβούνται ότι δεν θα εκλεγούν, θα τους κάνει να φύγουν από την Αίθουσα με το κεφάλι ψηλά. Δεν πρέπει να πάρουμε τα λεφτά από το φουκαρά Έλληνα φορολογούμενο, μόνο και μόνο για να μπορέσει να εξιλεωθεί το ΠΑΣΟΚ και η Νέα Δημοκρατία απ’ όλα αυτά που επέφεραν στον ελληνικό λαό. Θα το καταψηφίσουμε και θα το φωνάζουμε μέχρι την τελευταία στιγμή.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο Υπουργός Εσωτερικών κ. Αναστάσιος Γιαννίτσης.</ChairmanSpeech>
<Speech><Parlmember>ΑΝΑΣΤΑΣΙΟΣ ΓΙΑΝΝΙΤΣΗΣ</Parlmember> (Υπουργός Εσωτερικών): Ευχαριστώ, κύριε Πρόεδρε.
Κυρίες και κύριοι Βουλευτές, δεν θα μπω κατευθείαν στην πρωτολογία μου στο σχέδιο νόμου, αλλά θα πω κάποια πράγματα για το θέμα που έθιξε ο Πρόεδρος του Λαϊκού Ορθόδοξου Συναγερμού. 
Αυτά που θα ήθελα να πω είναι τα εξής: Πρώτον, στις 6 Μαΐου πιθανότατα θα προκηρυχθούν εκλογές. Και αν δεν είναι στις 6 Μαΐου, μπορεί να είναι λίγο αργότερα. Εν πάση περιπτώσει, «Σάββατο, κοντή γιορτή». Ο καθένας θα ξέρει ποια πρόκειται να είναι η ημερομηνία. Εκεί, τα κόμματα, τα σημερινά κόμματα μέσα στη Βουλή και τα όποια κόμματα διαμορφωθούν, θα κληθούν να πουν ποια είναι η πραγματικότητα σήμερα στην Ελλάδα, τι προτείνουν για να βγούμε απ’ αυτήν την πραγματικότητα, αλλά και ποιες είναι οι συνέπειες της κάθε πρότασης, γιατί συνήθως οι συνέπειες μένουν στην άκρη και αφήνεται στον απλό Έλληνα πολίτη να τις σκεφτεί. Μάλιστα, είναι περιτυλιγμένες συνήθως με ένα αδιαφανές περιτύλιγμα, το οποίο δεν επιτρέπει να καταλάβει κανείς πού πάει παραπέρα.
Νομίζω ότι όλοι θα συμφωνήσουμε πως μετά τις εκλογές, την επομένη των εκλογών ή το βράδυ των εκλογών, αρχίζει μία καινούργια σελίδα για τη χώρα. Και το στοίχημα αυτής της νέας φάσης θα είναι να μην ξαναφέρει αυτή η πορεία τη χώρα και την ελληνική κοινωνία σε νευρική κρίση, όπως την έχει φέρει σε διάφορες φάσεις τα τελευταία χρόνια. 
Το στοίχημα, κυρίες και κύριοι, είναι δικό σας –και εννοώ όσων θα συμμετάσχετε σ’ αυτήν την εκλογική διαδικασία- και η ελληνική κοινωνία αυτό περιμένει απ’ όλους. Ελπίζει ότι στις εκλογές, αλλά και μετά απ’ αυτές, η φάση που θα αρχίσει, θα είναι η αρχή του τέλους της κρίσης και η αρχή της υπέρβασης της κρίσης, δηλαδή μία πορεία πιο αισιόδοξη, με κάποια ελπίδα και με κάποια προοπτική για τα θέματα της απασχόλησης, της φτώχειας και της ανισότητας.
Δεν θα περάσω στη συζήτηση για τις τροπολογίες, οι οποίες έχουν κατατεθεί, θα τα πούμε τη Δευτέρα αυτά. Άλλωστε, οι περισσότερες τροπολογίες δεν είναι του Υπουργείου Εσωτερικών. 
Θα μου επιτρέψετε όμως να κάνω μία γενική τοποθέτηση και ως Υπουργός Εσωτερικών -γιατί υπό άλλη ιδιότητα δεν μπορώ να μιλήσω εδώ- αλλά και με τις άλλες ιδιότητες που έχω. Ό,τι κι αν πει κανείς για τη χρηματοδότηση, επίσημη, ανεπίσημη ή οτιδήποτε, των εκλογών η ελληνική κοινωνία θα πληρώνει με 50, 80 ή 100 εκατομμύρια κάθε φορά τις εκλογές που θα γίνονται. Διότι κάποιος τις πληρώνει αυτές τις εκλογές, δεν γίνονται τσάμπα οι εκλογές. 
Επομένως, είτε έτσι είτε αλλιώς, πληρώνονται και ο Έλληνας πολίτης περιμένει να δει πώς θα σταματήσει να πληρώνει μία σειρά από δαπάνες, οι οποίες έρχονται και τον επιβαρύνουν. 
Αυτά τα τρία λεπτά, κύριε Πρόεδρε, θα σας παρακαλούσα να τα αφαιρέσετε από το χρόνο μου, διότι θα μπορούσα να τα χρησιμοποιήσω ούτως ή άλλως για απάντηση στον Πρόεδρο του ΛΑΟΣ.
Κυρίες και κύριοι Βουλευτές, στις 11 Νοεμβρίου που είχα την τιμή να ορκιστώ ως Υπουργός Εσωτερικών και ανέλαβα την ηγεσία του Υπουργείου Εσωτερικών, μαζί με την κ. Γεννηματά και τον κ. Κουκουλόπουλο, είχαμε το εξής δίλημμα: Ή απλώς να διαχειριστούμε μία κατάσταση μέχρις ότου διενεργηθούν οι βουλευτικές εκλογές οι οποίες, όπως όλοι θυμόμαστε, εκείνη την περίοδο αναμενόταν να διεξαχθούν περί τα τέλη Φεβρουαρίου ή να αξιοποιήσουμε το όποιο διάστημα είχαμε στη διάθεσή μας, προκειμένου να δούμε σε ποια ζητήματα το Υπουργείου Εσωτερικών θα μπορούσε να συμβάλλει στην αντιμετώπιση προβλημάτων της αρμοδιότητάς του. 
Κρίναμε ότι η κυβερνητική αλλαγή δεν θα έπρεπε να αποτελέσει έναν πρόσθετο παράγοντα που θα επηρέαζε ανασταλτικά τη λειτουργία της αυτοδιοίκησης, ότι δεν θα έπρεπε να περιοριστούμε σε μία απλή διαχείριση τρεχόντων διοικητικών ζητημάτων και να παραμείνουμε αδρανείς και ότι αντίθετα, αν ήταν εφικτό, θα ήταν χρήσιμο να προχωρήσουν παρεμβάσεις, που θα αξιοποιούσαν το διάστημα των λίγων αυτών μηνών, για να επιλυθούν διάφορα πρακτικά ζητήματα. 
Η επίλυση θεσμικών, λειτουργικών και πρακτικών προβλημάτων θα μπορούσε μάλιστα να είναι ένα αντιστάθμισμα για τις οικονομικές δυσκολίες των δήμων της χώρας, ώστε να κάνει μικρότερο το συνολικό πρόβλημα που έχουμε. Όταν υπάρχουν τα σημερινά οικονομικά προβλήματα είναι σημαντικό, τουλάχιστον σε επίπεδο θεσμικού πλαισίου, να υπάρξουν διευκολύνσεις και βελτιώσεις, ώστε σε αυτά τα ζητήματα που θα βελτιωθούν, να διευκολυνθεί η αυτοδιοίκηση και να βελτιωθούν οι υπηρεσίες της προς τους πολίτες. 
Με τις σημερινές συνθήκες, θεωρώ ότι δεν μπορούμε να αγνοήσουμε πως στην περίοδο που διανύουμε η αυτοδιοίκηση δέχεται πολλαπλές πιέσεις για τέσσερις τουλάχιστον λόγους. 
Πρώτον, λόγω της ανάγκης να υλοποιήσει μία μεταρρύθμιση, που είναι αυτονόητο ότι συνεπάγεται σημαντικές, οργανωτικές και διοικητικές αλλαγές και την ανάγκη αντιμετώπισης πολλών νέων ζητημάτων. 
Δεύτερον, λόγω της οικονομικής κρίσης και της δημοσιονομικής εξυγίανσης που συνεπάγονται μείωση των πόρων της αυτοδιοίκησης, αλλά και μείωση των εσόδων της από τις τοπικές εισφορές λόγω της μείωσης της παραγωγικής δραστηριότητας της τοπικής κοινωνίας. 
Τρίτον, λόγω των κοινωνικών προβλημάτων των τοπικών κοινωνιών, αυξημένη ανεργία, μείωση εισοδημάτων, κλείσιμο επιχειρήσεων οι οποίες τοπικές κοινωνίες προσδοκούν ότι η αυτοδιοίκηση θα πάρει πρωτοβουλίες, που θα αντιμετωπίζουν, έστω εν μέρει ή σε μεγαλύτερο βαθμό τα προβλήματα αυτά. 
Τέταρτον, λόγω της γενικότερης αβεβαιότητας και του δύσκολου κλίματος που επικρατεί, τα οποία δυσχεραίνουν όλους, την αυτοδιοίκηση και κάθε άλλον στην άσκηση των καθηκόντων τους και των καθηκόντων μας. 
Θεώρησα ότι ήταν αναγκαίο να προστατευθούν οι εξής αρχές:
Πρώτον, ότι ήταν σκόπιμο να προχωρήσουμε σε βελτιώσεις στο θεσμικό πλαίσιο, που διέπει τη λειτουργία της αυτοδιοίκησης, ώστε με βάση τις εμπειρίες του 2011 και μέσα σε ρεαλιστικά πλαίσια να αντιμετωπιστούν μία σειρά από ατέλειες, αδυναμίες και προβλήματα που εκδηλώθηκαν κατά τον πρώτο χρόνο εφαρμογής του «Καλλικράτη» με την εισαγωγή των νέων αυτοδιοικητικών δομών και διαδικασιών. 
Δεύτερον, να κάνουμε αλλαγές, βελτιώσεις, ρυθμίσεις, που η πραγματικότητα έδειξε ότι ήταν αναγκαίες για πολύ πρακτικούς λόγους, αλλά να αποφύγουμε να αλλάξουμε δομικές ρυθμίσεις του «Καλλικράτη», εκτός εάν αυτό ήταν απολύτως απαραίτητο. 
Η αποτίμηση μιας μεταρρύθμισης δεν είναι σκόπιμο να γίνεται στο βραχύ χρονικό διάστημα του ενός έτους ή σε λιγότερο από ένα έτος, όταν αρχίσαμε να εξετάζουμε τα θέματα αυτά. Η εφαρμογή στην πράξη και μία μακρύτερη εμπειρία θα δημιουργήσει ένα πιο στέρεο έδαφος για τέτοιου είδους αλλαγές, που μπορεί να γίνουν στο μέλλον. Άλλωστε, όταν ξεκινήσαμε, θεωρούσαμε ότι έχουμε μπροστά μας γύρω στους τρισήμισι μήνες. Επομένως, δομικές ή μεγαλύτερες ανατροπές, που μπορεί κάποιος να θεωρεί ότι υπάρχουν, υπάρχει η ευχέρεια, προφανώς πάρα πολύ σύντομα, από σήμερα να εξεταστούν και να προχωρήσουν μετά τις εκλογές. 
Τρίτον, θεώρησα ότι έπρεπε να κάνουμε μία συστηματική εξέταση των θεμάτων που απαιτούν παρέμβαση με τη συνεργασία της ΚΕΔΕ, της ΕΝΠΕ και των υπηρεσιών του Υπουργείου Εσωτερικών και να μείνουμε στα θέματα εκείνα, στα οποία υπάρχει βεβαιότητα και συμφωνία ότι μπορούν να γίνουν αλλαγές και τι μορφής αλλαγές.
Τέταρτον, να προχωρήσουμε με κατεπείγοντα ρυθμό στις αλλαγές εκείνες που αποτελούσαν δέσμευση της χώρας. Ακριβώς λόγω του επείγοντος χαρακτήρα αυτών των αλλαγών, αυτών των ρυθμίσεων, οι περισσότερες από αυτές περιλήφθηκαν σε νομοθετικές παρεμβάσεις, που προηγήθηκαν αυτού του σχεδίου νόμου, με αποτέλεσμα η δομή του νομοσχεδίου να μην τις περιλαμβάνει και να μην έχετε τη συνολική εικόνα των αλλαγών που προωθήσαμε και προωθούμε σε ένα κείμενο. Θυμίζω ότι οι αλλαγές, στις οποίες αναφέρομαι, αφορούν θέματα συμψηφισμού οφειλών της τοπικής αυτοδιοίκησης προς το ελληνικό δημόσιο, την παράταση του προγράμματος «Θησέας», τη συνέχιση του Προγράμματος «Βοήθεια στο Σπίτι», τη διευκόλυνση της συνομολόγησης δανείων της αυτοδιοίκησης, για να χρηματοδοτηθούν παλαιότερα χρέη, γενικότερα ζητήματα για τις διαδικασίες εξυγίανσης των δήμων, τη μεταφορά των μαθητών και ρυθμίσεις για το Ταμείο Παρακαταθηκών και Δανείων, που θα διευκολύνουν τους δήμους και την αυτοδιοίκηση.
Η αξιολόγηση αυτή έγινε μέσα από έναν εξαντλητικό διάλογο με όλους τους φορείς της αυτοδιοίκησης, ο οποίος κράτησε περισσότερο από τρεις μήνες και ο οποίος κατέληξε στη σύνταξη αυτού του σχεδίου νόμου, που συζητείται στην Ολομέλεια σήμερα. Είναι θετικό που τον εξαντλητικό και καλόπιστο χαρακτήρα αυτού του διαλόγου αναγνώρισαν πολλοί, κάτι που αποτυπώθηκε και στη θέση των συλλογικών οργάνων της αυτοδιοίκησης, της ΚΕΔΕ και της Ένωσης Περιφερειών, τα οποία τάχθηκαν θετικά σε σχέση με την ανάγκη υιοθέτησης του προτεινόμενου σχεδίου νόμου. Άλλωστε, οφείλω να ξεκαθαρίσω ότι χωρίς τη θετική στάση εκ μέρους των οργάνων αυτών και εγώ δεν θα δεχόμουν να προχωρήσω στην κατάθεση του συγκεκριμένου σχεδίου νόμου ούτε θα καλούσα τη Βουλή να το υπερψηφίσει. 
Στο σημείο αυτό και από αυτό το Βήμα θέλω να ευχαριστήσω όλους όσους συμμετείχαν στο διάλογο και θέλω να εξάρω τον εποικοδομητικό τρόπο, με τον οποίο αντιμετώπισαν την προσπάθεια του Υπουργείου Εσωτερικών οι συλλογικοί φορείς της αυτοδιοίκησης. Θέλω με την ευκαιρία να ευχαριστήσω και για τη συζήτηση που είχαμε στην επιτροπή της Βουλής, η οποία μπόρεσε και μας επέτρεψε να οδηγηθούμε σε πρόσθετες βελτιώσεις και σε αλλαγές. 
Φυσικά, στη διαδικασία αυτή δεν έλειψε η κριτική, ούτε οι ενστάσεις ούτε και οι διαφωνίες. Ωστόσο, η συμμετοχή όλων στο διάλογο κινήθηκε με κριτήριο την εξεύρεση κοινών τόπων και όχι κοινών πεδίων αντιπαράθεσης, κάτι που στην περίοδο αυτή κάθε άλλο παρά αυτονόητο είναι. Όμως, το βάρος δόθηκε στο πώς μπορούσαμε να αντιμετωπίσουμε κοινά προβλήματα, από την επίλυση των οποίων όλες οι πλευρές δεν είχαν παρά να επωφεληθούν. Βεβαίως, ορισμένα ζητήματα δεν μπορούν να προχωρήσουν τώρα. Θέλουν περαιτέρω μελέτη. Η ζωή δεν τελειώνει εδώ. Είμαι σίγουρος ότι σε κάποιο μελλοντικό διάστημα θα υπάρξουν και άλλες αντίστοιχες αλλαγές. 
Η όλη διαδικασία κατέδειξε την υπεύθυνη στάση όλων όσων εμπλέκονται σ&apos; αυτό, οι οποίοι κατανοούσαν ότι είμαστε σε μία φάση όπου όλη η χώρα δεν μπορεί να λειτουργήσει πλέον με τις συνθήκες που λειτουργούσε παλαιότερα. Κανένας πλέον δεν μπορεί να απαιτεί να έχει τις ιδανικές συνθήκες που θεωρεί ότι θα έπρεπε να έχει, για να κάνει το καθήκον του. Σήμερα ο καθένας μας είναι αναγκασμένος να προσπαθήσει να τα βγάλει πέρα στη λειτουργία του και να δώσει τη μάχη με τα μέσα που έχει, έχοντας στο μυαλό του ότι υπάρχουν άνεργοι, ότι γίνονται μειώσεις συντάξεων, μειώσεις εισοδημάτων, ότι η χώρα είναι για τέταρτη χρονιά σε ύφεση και ότι επομένως, δεν έχει την πολυτέλεια να απαιτεί τις ιδανικότερες των προϋποθέσεων, για να κάνει τη δουλειά του. 
Βεβαίως, το νομοσχέδιο αυτό δεν περιέχει ρυθμίσεις που αφορούν μόνο την τοπική αυτοδιοίκηση. Έχει δύο διακριτά και αυτοτελή μέρη. Οι ρυθμίσεις για την αυτοδιοίκηση περιέχονται στο πρώτο μέρος, ενώ στο δεύτερο μέρος του νομοσχεδίου περιέχονται κατά κύριο λόγο ρυθμίσεις ενσωμάτωσης της οδηγίας 2009/50/ΕΚ, σχετική με τις προϋποθέσεις εισόδου και διαμονής πολιτών υψηλής ειδίκευσης από τρίτες χώρες με σκοπό την απασχόληση, η λεγόμενη μπλε κάρτα.
Θέλω να επισημάνω –και ίσως να ακουστεί λίγο περίεργο που θα το πω εγώ απ’ αυτό το Βήμα- ότι το νομοσχέδιο δεν περιλαμβάνει κάποιες μεγαλεπήβολες διατάξεις. Καμμία ρύθμιση από μόνη της δεν είναι κάτι τέτοιο, με εξαίρεση ίσως τις διατάξεις για τους ΦΟΔΣΑ, που ρυθμίζουν ένα ιδιαίτερα σημαντικό για τη χώρα μας θέμα. Όμως είναι το σύνολο των επιμέρους αυτών ρυθμίσεων που έχει μια πολύ ουσιαστική επίπτωση για την αυτοδιοίκηση.
Δεν θα μπω να αναφερθώ στα επιμέρους τμήματα του πρώτου μέρους. Έχουν λεχθεί και από άλλους κυρίους και κυρίες Βουλευτές, που μίλησαν εδώ. Θα ήθελα να σταθώ λίγο στο ότι μέσα στα θέματα τα οργανωτικά, τα θεσμικά, τα διοικητικά, τα οικονομικά της αυτοδιοίκησης υπάρχουν ειδικές ρυθμίσεις που θα επιτρέψουν να τρέξουν προγράμματα που θα δώσουν μια ανάσα στην απασχόληση στην περιφέρεια, στην τοπική αυτοδιοίκηση. 
Πρόκειται πρώτον, για την ολοκλήρωση του προγράμματος «Θησέας», κυρίως την αυτεπιστασία, η οποία θα δώσει, σύμφωνα με τις εκτιμήσεις που κάνουμε τώρα, απασχόληση σε εκατόν είκοσι χιλιάδες άτομα στην επόμενη τριετία: απασχόληση σε σαράντα χιλιάδες άτομα κάθε χρόνο. Φυσικά, η απασχόληση αυτή δεν θα αφορά μόνο τα άτομα αυτά, αλλά θα δώσει μια ζωή και στην υπόλοιπη δραστηριότητα της τοπικής κοινωνίας: θα δώσει ζωή σε μικρές και μεσαίες επιχειρήσεις. Μπορεί κανείς να πει ότι σε σχέση με το ένα εκατομμύριο άνεργους που έχουμε σήμερα είναι μικρή η συμβολή, αλλά από την άλλη μεριά θα είναι μία ισχυρή ανάσα για τις τοπικές κοινωνίες.
Στο δεύτερο μέρος του σχεδίου νόμου ενσωματώνεται, όπως είπα, η ευρωπαϊκή οδηγία, για τη λεγόμενη μπλε κάρτα. Θέλω, πρώτα απ’ όλα, να επισημάνω ότι αποτελεί άμεση υποχρέωση της χώρας μας, καθώς είμαστε ήδη σε καθυστέρηση, σε σχέση με την προθεσμία ενσωμάτωσης της οδηγίας αυτής στην εθνική έννομη τάξη. Την οδηγία αυτή την έχει ψηφίσει η Ελλάδα, την έχει εγκρίνει η Ελλάδα και η προθεσμία για να την ενσωματώσει στο εθνικό της δίκαιο έχει περάσει από τις 19 Ιουνίου του περασμένου έτους. Η Ευρωπαϊκή Επιτροπή μάς έχει ήδη απευθύνει προειδοποιητική επιστολή για τη μη εμπρόθεσμη ανακοίνωση των μέτρων μεταφοράς στο εθνικό δίκαιο και αποτέλεσμα είναι να βρίσκονται σε εξέλιξη πλέον οι διαδικασίας για παραβίαση του Ενωσιακού Δικαίου ενώπιον των θεσμικών οργάνων της Ευρωπαϊκής Ένωσης.
Αυτό –για να είναι σαφές τι σημαίνει- σημαίνει ότι αν δεν προχωρήσουμε, δηλαδή, αν υπάρξει περαιτέρω καθυστέρηση, θα προκύψουν κυρώσεις και χρηματικά πρόστιμα. Το «κυρώσεις και χρηματικά πρόστιμα» σημαίνει πρόσθετη επιβάρυνση στον κόσμο, γιατί αυτές τις κυρώσεις και τα πρόστιμα δεν θα μας τα στείλει κανείς από τον ουρανό. Θα προκύψουν από το υστέρημα του κόσμου και θεωρώ ότι δεν έχουμε την πολυτέλεια σήμερα για κάτι τέτοιο.
Απλώς θα ήθελα να επισημάνω ότι οι σχετικές διατάξεις θα ήταν έτοιμες από το φθινόπωρο του παρελθόντος έτους, αλλά οι ευρύτερες εξελίξεις και αλλαγές δημιούργησαν αυτή την καθυστέρηση.
Για την οδηγία αυτή θα ήθελα να πω κάποια πράγματα, γιατί λέχθηκαν διάφορα στην Αίθουσα αυτή και στην επιτροπή. 
Οι ρυθμίσεις που προβλέπονται επιδιώκουν να καλυφθούν οι ανάγκες της Ευρώπης σε υψηλά ειδικευμένο εργατικό δυναμικό –μιλάμε σε υψηλά ειδικευμένο εργατικό δυναμικό, δεν μιλάμε για εργατικό δυναμικό που ήδη είναι στην Ευρώπη- και να δημιουργηθούν όροι εισδοχής και διαμονής σε επίπεδο Ευρωπαϊκής Ένωσης για τέτοιου είδους δυναμικό από τρίτες χώρες.
Θέλω να αναφέρω ότι για πάρα πολλά χρόνια η Ευρώπη βλέπει να υστερεί σε σχέση με τις Ηνωμένες Πολιτείες, τον Καναδά και άλλες χώρες, στο να έλκει ανθρώπους με υψηλή ειδίκευση. Η Ευρώπη αποτελούσε τον κύριο προορισμό ανειδίκευτων έως μετρίως ειδικευμένων εργαζόμενων. Και αυτό τι σημαίνει; Σημαίνει ότι υπονομεύεται η ίδια η αναπτυξιακή προοπτική και δυναμική της Ευρώπης. 
Επομένως, η συγκεκριμένη νομοθετική πρωτοβουλία της Ευρωπαϊκής Ένωσης στοχεύει στο να προσελκυστεί ανθρώπινο κεφάλαιο και να τονωθούν οι επενδύσεις και η ευρωπαϊκή ανάπτυξη. Αν το δει κανείς ως ένα τμήμα πολιτικής μετανάστευσης, θα μου επιτρέψετε να πω ότι το βλέπει από την ακριβώς ανάποδη πλευρά. 
Στο σημερινό κόσμο οι επενδύσεις στηρίζονται πολύ περισσότερο από παλιά στο ανθρώπινο κεφάλαιο, παρά στο υλικό κεφάλαιο και η αναπτυξιακή δυναμική εξαρτάται από τη γνώση, την τεχνολογία και την καινοτομία. 
Η χώρα μας αντιμετωπίζει σήμερα άλλου είδους προβλήματα και το ζήτημα της προσέλκυσης προσωπικού υψηλής ειδίκευσης μπορεί να φαντάζει ανεπίκαιρο. Θα ήθελα, όμως, για να μην υπάρχουν παρανοήσεις –γιατί νομίζω πως είναι πολλές οι παρανοήσεις σ’ αυτή την Αίθουσα- και να πω τα εξής:
Πρώτον, κάθε χώρα μπορεί να ορίσει ότι θέλει μηδέν εισροή τέτοιου δυναμικού. Η ίδια το ορίζει και η κάθε χώρα στην Ευρώπη μόνη της το ορίζει. Άρα, όλα αυτά που ακούγονται είναι άνευ αντικειμένου.
Δεύτερον, η κάθε χώρα ορίζει αν θέλει κάποιους, σε ποιες ειδικότητες τους θέλει και πώς τους θέλει. Άρα, η ίδια το ελέγχει όσο θέλει. 
Επιπροσθέτως, έχουμε προβλέψει εθνικούς μηχανισμούς που δεν περιλαμβάνονται στην οδηγία, που είναι η οικονομική και κοινωνική επιτροπή στην οποία συμμετέχουν οι εργαζόμενοι, οι εργοδότες, οι κοινωνικοί εταίροι. Αυτοί αποφασίζουν –μπαίνουν στη διαδικασία της συναπόφασης- αν συμφωνούν ή όχι. Συμμετέχει και ο ΟΑΕΔ, ο οποίος μπορεί να κρίνει αν υπάρχουν ανάγκες ή όχι.
Νομίζω πως η καλλιέργεια φόβου για ένα ανύπαρκτο θέμα θα πρέπει να επανεξεταστεί με πιο ορθολογικό πνεύμα. 
Τι επιδιώκεται με αυτή την καλλιέργεια φόβου; Τι επιδιώκεται όταν έχουμε ένα εκατομμύριο ανέργους, όταν ο κόσμος αυτός στον οποίο προσβλέπει η Ευρώπη, είναι ο κόσμος ο οποίος παρακάμπτει την Ευρώπη, για να πάει στις Ηνωμένες Πολιτείες, στον Καναδά και σε άλλες χώρες; Εμείς φοβόμαστε ότι θα παρακάμψει τις Ηνωμένες Πολιτείες ή τον Καναδά, την Ευρώπη και όλους και θα έρθει σε εμάς. 
Θα ήθελα να υπάρξει περισσότερος προβληματισμός σε αυτό το θέμα. Μιλάμε για προσέλκυση επένδυσης στην ουσία και όχι για μεταναστευτική πολιτική.
Στη διάρκεια της συζήτησης στην επιτροπή, προχωρήσαμε το διάλογο που είχαμε με τους διάφορους φορείς πριν την κατάθεση του νομοσχεδίου και προσπαθήσαμε να ανταποκριθούμε σε όσες προτάσεις ή συμπληρώσεις ήταν σκόπιμες και βελτίωναν στο σύνολο το σχέδιο νόμου. Πολλά από αυτά έχουν κατατεθεί στις νομοτεχνικές βελτιώσεις που έχουμε δώσει. 
Προφανώς, η διαδικασία βελτιώσεων και ενισχύσεων του ρυθμιστικού πλαισίου για την τοπική αυτοδιοίκηση δεν ολοκληρώνεται εδώ. Είναι μία συνεχής διαδικασία. Θέλω πάντως να ελπίζω ότι όσα περιλήφθηκαν στο νομοσχέδιο, θα βοηθήσουν τους δήμους και τις περιφέρειες να εκτελέσουν καλύτερα το έργο τους σε αυτή τη δύσκολη φάση.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας, κ. Αλεξάνδρα Παπαρήγα και οι Βουλευτές του Κόμματός της κατέθεσαν πρόταση νόμου: «Μέτρα ανακούφισης της λαϊκής οικογένειας». 
Παραπέμπεται στην αρμόδια διαρκή επιτροπή.
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Νικόλαος Δένδιας.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Σας ευχαριστώ, κύριε Πρόεδρε.
Δεν θα εκμεταλλευθώ το σύνολο των δώδεκα λεπτών που μου δίνει ο Κανονισμός. Νομίζω ότι η ανάπτυξη του νομοθετήματος που έκανε ο εισηγητής μας κ. Αποστολάκος, ήταν απολύτως λεπτομερής, απολύτως κατανοητή και απολύτως πλήρης. 
Κύριε Υπουργέ, εδώ έχουμε πραγματικά ένα νομοθέτημα το οποίο επί της αρχής έχει δυο διαφορετικές ενότητες. Η πρώτη αφορά τις διορθώσεις επί του «Καλλικράτη» και η δεύτερη την ενσωμάτωση στο ελληνικό δίκαιο της Οδηγίας, που αφορά τα θέματα της απασχόλησης των συγκεκριμένων ατόμων με τα συγκεκριμένα προσόντα. Όλα αυτά αναλύθηκαν και νομίζω ότι αναλύθηκαν με ένα τρόπο επαρκή. 
(Στο σημείο αυτό την Προεδρική Έδρα καταλαμβάνει ο ΣΤ’ Αντιπρόεδρος της Βουλής, κ. ΒΑΪΤΣΗΣ ΑΠΟΣΤΟΛΑΤΟΣ )
Θα μου επιτρέψετε, λοιπόν, να χρησιμοποιήσω το χρόνο που μου διαθέτει ο Κανονισμός της Βουλής ή μάλλον μέρος του για να εστιάσω σε ένα-δύο θέματα που θεωρώ σοβαρά. Ευθύς εξ αρχής δηλώνω ότι μερικά από τα θέματα που τέθηκαν τόσο από την κ. Μπακογιάννη, όσο και από τον κ. Καρατζαφέρη, τέθηκαν, με τρόπο που μου ακούστηκε ανοίκειος. Παρά ταύτα είναι θέματα που αφορούν τη συζήτηση επί των άρθρων και θα έχουμε όλον τον καιρό τη Δευτέρα να τα συζητήσουμε. 
Το θέμα της χρηματοδότησης των κομμάτων είναι σημαντικότατο. Πράγματι, είναι ένα θέμα στο οποίο πρέπει να εγκύψουμε με σοβαρότητα, με απόλυτο σεβασμό στο υστέρημα του Έλληνα φορολογούμενου, αλλά και με απόλυτη γνώση της συνταγματικής αρχής ότι τα κόμματα αποτελούν εκφάνσεις της λαϊκής κυριαρχίας και κατά συνέπεια, η κύρια πηγή χρηματοδότησής τους δεν μπορεί παρά να προέρχεται από τον ελληνικό λαό. Από εκεί και πέρα, με ποιο τρόπο η γενική αρχή εξειδικεύεται, βεβαίως είναι θέμα που χρειάζεται ευρύτατη συζήτηση. Η ευρύτατη αυτή συζήτηση πρέπει να διεξαχθεί με απόλυτο σεβασμό και στη συγκυρία και στο υστέρημα του Έλληνα φορολογούμενου στη δυσχερέστατη αυτή συγκυρία. Επίσης, πρέπει να διεξαχθεί με νηφαλιότητα και βεβαίως –για να είμαστε και σ’ αυτό ειλικρινείς- με κανέναν τρόπο με καιροσκοπισμό ενόψει των εκλογών των επομένων ολίγων ημερών. 
Εγώ είμαι έτοιμος να δεχθώ τα πάντα, αλλά οφείλει και πρέπει να είναι αντιληπτό απ’ όλους ότι η χώρα, η ελληνική κοινωνία και ο ελληνικός λαός αυτή τη στιγμή διέρχονται υπαρξιακή αγωνία. Δεν πρέπει, στο βωμό ενός μικροκομματικού οφέλους ολίγων δεκάδων εκατοντάδων ή χιλιάδων ψήφων, ο οποιοσδήποτε αποτελούσε στυλοβάτη του συστήματος επί δεκαετίες να εμφανίζεται ενώπιόν μας σ’ αυτή την Αίθουσα ως εκ «παρθενογενέσεως», ως να αντιλήφθηκε το τι συμβαίνει προ ολίγων ωρών ή προ ολίγων ημερών και αγνοώντας τελείως τη δική του προσωπική, ιστορική πορεία να διατυπώνει γενικές αιτιάσεις, απόψεις και παραινέσεις στο πολιτικό σύστημα της χώρας, εις το οποίο αυτός ο ίδιος ανήκει, για να μην πω ότι το ορίζει. Οφείλουμε όλοι να έχουμε αίσθηση της συγκυρίας της στιγμής και της σοβαρότητας.
Επανέρχομαι τώρα στα δυο ζητήματα. 
Κύριε Υπουργέ, η Νέα Δημοκρατία –το είπε ο εισηγητής μας- επί της αρχής δίδει ψήφο θετική. Επιτρέψτε μου να πω μάλλον και επί των δυο αρχών, γιατί δεν είναι μία η αρχή του νομοθετήματος: υπάρχει συνύπαρξή τους. 
Λέχθηκαν πάρα πολλά πράγματα για τον «Καλλικράτη» από πολλούς συναδέλφους και από ομιλητές που ανήκουν στον πολιτικό χώρο της Νέας Δημοκρατίας. Νομίζω ότι ο «Καλλικράτης» έχει ένα χρονικό παρελθόν, δυο ετών περίπου, το οποίο μας επιτρέπει να διατυπώσουμε πλέον κρίση. 
Στο βασικό ερώτημα «χρειαζόταν διοικητική μεταρρύθμιση στη χώρα» δεν νομίζω ότι υπάρχει οιοσδήποτε σ’ αυτή την Αίθουσα, ανεξαρτήτως κόμματος, παρατάξεως, προελεύσεως που να μην δίνει θετική απάντηση. Βεβαίως, χρειαζόταν διοικητική μεταρρύθμιση είτε την ονομάζαμε «Καποδίστριας ΙΙ» είτε την ονομάζαμε αλλιώς. Οφείλω να πω -και εκ καταγωγής- ότι μου φαίνεται πολύ ιστορικότερο, αξιοπρεπέστερο και ωραιότερο όνομα για μια διοικητική μεταρρύθμιση το «Καποδίστριας ΙΙ» από το «Καλλικράτης», που για μένα δεν σηματοδοτεί οτιδήποτε. Πείτε ότι εκεί ο συναισθηματισμός μου με επηρεάζει. Εν πάση περιπτώσει όμως, χρειαζόταν διοικητική μεταρρύθμιση, όπως και να την ονομάσουμε. 
Δεύτερο ερώτημα: Ο «Καλλικράτης» απετέλεσε αυτή τη διοικητική μεταρρύθμιση; Πέτυχε; Έχει δώσει τα αποτελέσματα που προσδοκούσε; Θέλω να είμαι δίκαιος και συνεχίζω: Και ο νομοθέτης τότε, αυτός που τον εισηγήθηκε, αν θέλετε, ο τότε Υπουργός, η κοινοβουλευτική πλειοψηφία που τότε τον στήριξε έχει αποδώσει τα θετικά αποτελέσματα που περιμέναμε; 
Η απάντηση εδώ δεν μπορεί παρά να είναι πως: όχι, δεν τα έχει αποδώσει. Βεβαίως, δεν μπορούμε να πούμε ότι ήταν όλα αρνητικά. Ποτέ, σε οποιαδήποτε ανθρώπινη δραστηριότητα, και την πιο ακραία, δεν μπορείς να πεις ότι όλα είναι αρνητικά. 
Τα οφέλη, όμως, τα οποία ανέμενε κανείς από μία δεύτερη διοικητική μεταρρύθμιση, η οποία θα είχε σχεδιαστεί με απόλυτη γνώση των συνθηκών και των οικονομικών μέσων τα οποία απαιτούσε αυτή, νομίζω ότι δεν ήρθαν.
Τι μπορούμε να κάνουμε τώρα; Παρακολούθησα το συνάδελφο Βουλευτή Λέσβου προηγουμένως, ο οποίος αναφέρθηκε για μακρό χρόνο της ομιλίας του στα εξειδικευμένα προβλήματα της Λέσβου. Γιατί το λέω αυτό; Είναι ένα παράδειγμα. Υπήρξε μία εμμονή, παραδείγματος χάριν, στη σύλληψη των νησιών ως αυτοτελών μονάδων, τα οποία θα έπρεπε να έχουν δήμο ως αυτοτελείς μονάδες ανεξαρτήτως μεγέθους. Ε, τώρα αυτό πώς μπορεί να είναι λογικό; Πώς μπορεί ένα μεγάλο νησί, όπως η Λέσβος, να έχει την ίδια ανάγκη διοικητικής διάρθρωσης, όπως ένα μικρό νησί, όπως οι Παξοί, για παράδειγμα, που είναι ο τόπος καταγωγής μου; Πώς μπορεί το ίδιο σχήμα, το ίδιο «κοστούμι», με τις ίδιες παραμέτρους, να χωρέσει μέσα και το ένα και το άλλο; Πώς γίνεται αυτό το πράγμα;
Ποια είναι η σύλληψη του δήμου ως μονάδας; Ποια είναι η σχέση που πρέπει να συνδέει τη δημοτική αρχή με το δημότη; Διότι κατ’ αρχάς αυτό πρέπει να αναζητήσουμε. Τι είναι ο δήμος; Ο δήμος είναι μονάδα στρατηγικού σχεδιασμού; Αυτό είναι; Εάν αυτό είναι, τότε τι είναι η περιφέρεια; Και πάλι, εάν δεν είναι αυτό ο δήμος, πώς ένας δήμος ενός μεγάλου νησιού ή μιας μεγάλης γεωγραφικής μονάδας μπορεί να διατηρήσει την επαφή του δημάρχου, του δημοτικού συμβουλίου, των αντιδημάρχων με το δημότη; Ποιο είναι το κύριο ζητούμενο από τη βασική διοικητική μονάδα της χώρας; 
Μήπως στο πλαίσιο μιας ακαμψίας, αν θέλετε, του τότε Υπουργού, της τότε πλειοψηφίας, θυσιάσαμε τη δυνατότητα πρακτικών επιλύσεων των καθημερινών προβλημάτων των δημοτών; Μάλιστα, αν το συνδυάσουμε αυτό με τη βαρύτατη αδυναμία χρηματοδότησης του νέου σχήματος, το οποίο δημιουργήθηκε, αυτό καθιστά τη ζωή του μέσου πολίτη τραγική σε πάρα πολλές περιπτώσεις. 
Έχει έννοια ο Κοινοβουλευτικός Εκπρόσωπος της μείζονος Αντιπολίτευσης να αρχίσει να μιλά τώρα για τα προβλήματα, για την αλλαγή λαμπών, στις διάφορες περιοχές της δικής μου εκλογικής περιφέρειας, για να καταδείξω, δια του παραδείγματος, την αδυναμία λειτουργίας του «Καλλικράτη»; Κι αυτό δεν είναι πρόβλημα της συγκεκριμένης Δημοτικής Αρχής στην πατρίδα μου. Είναι γενικώς σε όλη τη χώρα πλέον. Διότι ακριβώς αυτό το «κουστούμι», το οποίο ράφτηκε, δεν ράφτηκε για τη συγκεκριμένη διοικητική μονάδα της οποίας επρόκειτο κι έπρεπε να ρυθμίσει τις σχέσεις.
Βεβαίως, εδώ γίνονται διορθώσεις, οι περισσότερες εκ των οποίων είναι θετικές. Το ερώτημα είναι: Αρκούν αυτές; Αυτές εδώ οι διορθώσεις που γίνονται με το υπάρχον νομοθέτημα, καλύπτουν τα ελλείμματα, τα προβλήματα τα οποία ο «Καλλικράτης» έχει δημιουργήσει, έχει φέρει; Φοβούμαι πως όχι. Βεβαίως, στηρίζουμε, βεβαίως ψηφίζουμε αυτά που είναι σωστά. Είναι, όμως, επαρκή; Δεν είναι επαρκή.
Και θα μου επιτρέψετε να πω ότι γίνεται και μία άλλη ζημιά, την οποία θέλω να σας την καταθέσω και η οποία δεν αφορά μόνο το συγκεκριμένο νομοθέτημα ή τη συγκεκριμένη οδηγία, όπου προηγουμένως από ομιλητή μας αναφέρθηκε ποια προβλήματα δημιουργεί, ποια επιλύει κ.λπ.. Εδώ δημιουργείται ένα άλλο θέμα.
Είπα και προηγουμένως πως η άποψή μου είναι ότι η χώρα διέρχεται στιγμές υπαρξιακής αγωνίας. Η κοινωνία διέρχεται στιγμές υπαρξιακής αγωνίας. Ο Έλληνας πολίτης λίγο–πολύ –μου επιτρέπετε την αγοραία έκφραση- τα έχει σχεδόν χαμένα. Δεν ξέρει πού να στραφεί, δεν ξέρει τι είναι το αύριο. Ζητάμε από τον Έλληνα πολίτη, όσοι με σοβαρότητα αντιμετωπίζουμε το αύριο αυτής της χώρας, συμμετοχή σε θυσίες, συστράτευση πίσω από μακροπρόθεσμους στόχους της πατρίδας έναντι σημερινών και αυριανών σημαντικών θυσιών. Δεν μπορούμε να παραγνωρίζουμε ότι η μέση ελληνική οικογένεια χειμάζεται σε αυτή τη φάση. Στερείται βιαίως εισόδημά της, της επιβάλλονται αδιακρίτως έκτακτες εισφορές και εξομοιώνουμε στερήσεις αυτή τη στιγμή, οι οποίες δεν αποδίδονται ανάλογα με τις δυνάμεις του καθενός. Κι όλα αυτά εν ονόματι ενός αγαθού. Ποιο είναι το αγαθό; Η επιβίωση της πατρίδας, το αύριο του τόπου, το αύριο των παιδιών μας.
Για να γίνει κατανοητό, όμως, αυτό στον Έλληνα πολίτη, για να γίνει κατανοητό αυτό στη μέση ελληνική οικογένεια, αναγκαία παράμετρος είναι τα νομοθετήματα, τα οποία διέρχονται από την Εθνική Αντιπροσωπεία, να σηματοδοτούν ακριβώς αυτό: Το απολύτως έκτακτο της στιγμής. 
Η εικόνα μιας νορμάλ κοινοβουλευτικής δραστηριότητας, μιας ομαλής κοινοβουλευτικής δραστηριότητας στην οποία ρυθμίζουμε θέματα που μπορεί να είναι σημαντικά, δεν σηματοδοτεί αυτό το απολύτως απαραίτητο. Νομίζω ότι λειτουργεί με μορφή σύγχυσης μηνύματος προς την ελληνική κοινωνία. Και γι’ αυτό πιστεύω ακράδαντα ότι ανεξαρτήτως κομματικής τοποθέτησης, ανεξαρτήτως απόψεων πρέπει ταχύτατα το νομοθετικό έργο της Κυβέρνησης Παπαδήμου να ολοκληρωθεί.Και θα πρέπει να δοθεί στην ελληνική κοινωνία η ευκαιρία να εκφράσει την άποψή της, την εδραία πεποίθησή της για το πως η χώρα πρέπει να πορευτεί από τούδε και στο εξής. 
Κυρίες και κύριοι συνάδελφοι, ίσως είναι από τις λίγες φορές στην μεταπολεμική, όχι στην μεταπολιτευτική, ιστορία από το 1944 μέχρι σήμερα, που οι διαχωριστές γραμμές των αποφάσεων είναι τόσο ευκρινείς. Το τι πρέπει να γίνει και το τι δεν πρέπει να γίνει είναι τόσο καθαρό, τουλάχιστον σ’ εμάς στη Νέα Δημοκρατία και με τον τρόπο που εμείς αναλύουμε τα πράγματα, το μέλλον της πατρίδας, το μέλλον του τόπου. Όλα αυτά, όμως, τα δι’ ημάς ευκρινή και για άλλους ίσως τελείως αδιευκρίνιστα δεν μπορούν να έχουν καμμία δυναμική, αν δεν έχουν την έγκριση της ελληνικής κοινωνίας και του ελληνικού λαού.
Εμείς, στη Νέα Δημοκρατία ετοιμαζόμαστε να απευθυνθούμε για δεύτερη φορά μέσα σε λίγα χρόνια στην ελληνική κοινωνία και να μην δώσουμε υποσχέσεις, όπως δεν δώσαμε και το 2009. Το 2009 η ελληνική κοινωνία δεν άκουσε το μήνυμά μας. Θεώρησε ίσως ότι το «λεφτά υπάρχουν» της παράταξης του ΠΑΣΟΚ ήταν προτιμότερο. Σίγουρα ήταν πιο εύηχο μήνυμα προς την κοινωνία από την παύση των αυξήσεων και το κυνήγι της φοροδιαφυγής, που ήταν το δικό μας προεκλογικό σύνθημα του 2009. Τώρα θα κατέβουμε πάλι στην πορεία μας προς τον ελληνικό λαό, χωρίς σχεδόν καμμία υπόσχεση. Έχουμε δώσει μόνο τρεις πολύ συγκεκριμένες, που έδωσε ο Πρόεδρός μας Αντώνης Σαμαράς και αφορούσαν τις χαμηλότατες συντάξεις και τα επιδόματα των τρίτεκνων.
Ελπίζω –για να μην πω ότι είμαι βέβαιος- ότι η ελληνική κοινωνία αυτή τη στιγμή θα έχει διδαχθεί από τα παθήματα του 2009 και θα μας δώσει τη δυνατότητα και την εμπιστοσύνη που θα μας επιτρέψει και το αύριο της πατρίδας να βελτιώσουμε και ελπίδα να δώσουμε στο βάθος του τούνελ και να αντιμετωπίσουμε και βαθύτατα προβλήματα της διοικητικής μεταρρύθμισης του «Καλλικράτη», τα οποία αυτή τη στιγμή χειμάζουν την ελληνική κοινωνία και προσθέτουν επιπλέον προβλήματα σ’ αυτά τα οποία ούτως ή άλλως θα είχε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον Κοινοβουλευτικό Εκπρόσωπο της Νέας Δημοκρατίας, τον κ. Νικόλαο Δένδια, Βουλευτή Κερκύρας. 
Ο Κοινοβουλευτικός Εκπρόσωπος του ΠΑΣΟΚ κ. Πέτρος Ευθυμίου, έχει το λόγο.</ChairmanSpeech>
<Speech><Parlmember>ΠΕΤΡΟΣ ΕΥΘΥΜΙΟΥ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, θα ξεκινήσω από μια συμφωνία με τον κ. Δένδια –όχι μόνο για λόγους, όπως ανέφερε, τοπικιστικούς, κερκυραϊκούς- ότι πράγματι ήταν ιδιαίτερα εύστοχη η αναγόρευση του «Καποδίστρια» ως σχεδίου για την ανασύνταξη της χώρας ως φόρος τιμής στον πρώτο Έλληνα πολιτικό που επιχείρησε να δώσει σύγχρονη μορφή στο νέο ελληνικό κράτος. Το λέω αυτό γιατί είμαι ο πνευματικός πατήρ αυτής της ονομασίας. Ο Αλέκος Παπαδόπουλος –Υπουργός τότε Εσωτερικών, εγώ δημοσιογράφος- μου παρουσίασε τον «Καποδίστρια» πάλι με κάποιο αρχαιοελληνικό όνομα και του είπα: Δεν πάμε σ’ έναν σύγχρονο Έλληνα πολιτικό; Και πρότεινα τον Καποδίστρια και χαίρομαι που ο «Καποδίστριας» αποτέλεσε το θεμέλιο μιας διοικητικής ανασύνταξης της χώρας. 
Αναφέρω αυτό όμως, για να θυμίσω ποια είναι η ουσία της πολιτικής και ότι εμείς προκαλούμε στον ελληνικό λαό την καίρια σύγχυση για το ποιος είναι ο ρόλος της Βουλής και ποιος είναι ο ρόλος των πολιτικών δυνάμεων, όταν κινούμαστε αποσπασματικά. Διότι πράγματι, κάθε φορά, υπάρχουν οβιδιακές μεταμορφώσεις. Εμφανίζονται εδώ κόμματα και πολιτικοί αρχηγοί, οι οποίοι χθες ήταν άλλο, σήμερα είναι άλλο και αύριο θα είναι κάτι άλλο με τεράστια ευκολία, με πλήρη εκμηδένιση της ουσίας της πολιτικής, που είναι η συνοχή και συνέπεια των στάσεων, καθώς αντιπροσωπεύουμε προγραμματικές προτάσεις ενώπιον του ελληνικού λαού και πρέπει να κρινόμαστε ως προς τη συνέπεια μας σ’ αυτό.
Η αλήθεια, λοιπόν, είναι για τη διοικητική συγκρότηση της χώρας ότι από το 1834 έως το 1994 είχαμε στην πραγματικότητα ένα αδιάσπαστο, συγκεντρωτικό κράτος, όπου όλα κατευθύνονταν από την Αθήνα και όλα υπάκουαν στην Αθήνα. Η ιστορική αλήθεια επίσης, είναι ότι μια παράταξη ανέλαβε το έργο της αλλαγής αυτού του διοικητικού συστήματος και η παράταξη αυτή ήταν το ΠΑΣΟΚ: πρώτον, το 1994 με τη θέσπιση της ανεξάρτητης δομής των νομαρχιακών αυτοδιοικήσεων, οι οποίες προέκυπταν από απευθείας εκλογή των νομαρχών και την πρώτη αποκεντρωμένη δομή εξουσίας που σήμαινε αυτό.
Δεύτερον, ανέλαβε αυτό το έργο της αλλαγής αυτού του διοικητικού συστήματος με τον «Καποδόστρια» το 1998, με τη δημιουργία των πρώτων ισχυρών δήμων, των πρώτων πραγματικών οργανισμών τοπικής αυτοδιοίκησης που μπορούσαν να αναλάβουν τις ευθύνες διαχείρισης της τοπικής κοινωνίας, με τρόπο ανάλογο με αυτόν που κάθε σύγχρονο κράτος ήδη είχε κάνει πολύ καιρό πριν. 
Θέλω να θυμίσω ότι ο «Καποδίστριας 2», αυτό που σήμερα ονομάζεται «Καλλικράτης» ήταν ενσωματωμένη δυναμική στον «Καποδίστρια» του 1998. 
Θέλω να θυμίσω, επίσης, ότι το κόμμα της Νέας Δημοκρατίας με πολύ συγκεκριμένες αναφορές, δεσμεύσεις σε αλλεπάλληλα συνέδρια της ΕΝΑΕ, της Ένωσης Νομαρχιακών Αυτοδιοικήσεων Ελλάδας, της ΚΕΔΚΕ, δια στόματος του τότε μακρόχρονου Υπουργού, όλο και ανακοίνωνε ότι επίκειται ο «Καποδίστριας 2», δηλαδή ο «Καλλικράτης», αλλά κατά ένα μυστηριώδη τρόπο, επί πεντέμισι χρόνια επωάζετο αυτή η πολιτική. Δυστυχώς, όμως, η μακρά επώαση οδήγησε σε ένα κλούβιο αποτέλεσμα. Με λίγα λόγια, δεν κατετέθη ποτέ και δεν έγινε πράξη φυσικά ποτέ ο «Καποδίστριας 2», δηλαδή, η ολοκλήρωση μιας διοικητικής μεταρρύθμισης που άρχισε το ’98 και η οποία ήρθε τελικά το 2010 με τη μορφή του «Καλλικράτη».
Είναι απόλυτα φυσικό ότι μια μεταρρύθμιση μεγάλης έκτασης μπορεί να παρουσιάζει κενά, να παρουσιάζει ρωγμές, να παρουσιάζει ενδεχομένως προβλήματα. Υπό αυτήν την έννοια, με καθαρότητα ο Υπουργός Εσωτερικών κ. Γιαννίτσης είπε ότι δεν αντελήφθη τον εαυτό του ως υπηρεσιακό Υπουργό, αλλά –όπως άλλωστε, όφειλε όλη αυτή η Κυβέρνηση όλο αυτό το διάστημα να είναι- ως Υπουργό πλήρους πολιτικής εξουσιοδότησης, ώστε να προχωρήσει σε αυτά που είναι πράγματι βελτιώσεις και διορθώσεις σε ατέλειες του «Καλλικράτη».
Το δεύτερο σκέλος της σημερινής νομοθετικής πρωτοβουλίας θα ήταν σκόπιμο να είναι για όλους διαυγές και αυτή η Αίθουσα να μη φιλοξενεί με τόση ευκολία όλες αυτές τις αλλοιωμένες και παράδοξες αιτιάσεις για ένα κομμάτι της νομοθεσίας, που όχι απλώς δεν εισάγει μια νέα πλευρά στο μεταναστευτικό πρόβλημα ή στη λαθρομετανάστευση, αλλά αντίθετα, απ’ ό,τι είναι σαφές -και όχι μόνο από την ίδια την κοινοτική οδηγία, αλλά και από τις προσθήκες που γίνονται στη νομοθετική πρωτοβουλία- αποτελεί πράξη της απόλυτης εθνικής κυριαρχίας, ο προσδιορισμός των τυχόν υψηλά εξειδικευμένων εργαζομένων, που δύναται κάθε χώρα να καλεί. 
Θα έλεγα, μάλιστα, ότι αυτή την εποχή αποκτούν αξία όλες οι πολιτικές ενοποίησης στο χώρο της ανώτατης εκπαίδευσης και εκείνες οι πολιτικές που δεν επιτρέπουν στην Ευρωπαϊκή Ένωση στο σύνολό της να υφίσταται το λεγόμενο «brain drain», δηλαδή τη διαρροή εγκεφάλων. 
Και κατά τούτο θα σας παρακαλούσα, κύριε Γιαννίτση, να αποδεχθείτε την υπόδειξη του Επιστημονικού Συμβουλίου της Βουλής και να μπει με φυσικό και αυτονόητο τρόπο ότι τα ΤΕΙ ανήκουν στην Ανώτατη Εκπαίδευση της χώρας. Η διατύπωση υπάρχει στο νόμο προφανώς από κάποιον υπηρεσιακό παράγοντα, ο οποίος δεν έχει συνειδητοποιήσει ότι ήδη από το 2001 τα ΤΕΙ είναι κομμάτι της Ανώτατης Εκπαίδευσης της χώρας και από το 2011, ακόμη πιο αποφασιστικά έχουν ενταχθεί στην καθαρότατη πλευρά της Ανωτάτης Εκπαίδευσης. Η διατύπωση είναι ως εάν κάποιος στο Υπουργείο Εσωτερικών βρίσκεται τουλάχιστον στο 1990. Παρακαλώ, λοιπόν, να κάνετε αποδεκτή την πρόταση του Επιστημονικού Συμβουλίου της Βουλής για την αποκατάσταση της διατύπωσης. Δεν μπορεί το ελληνικό κράτος να αγνοεί με τέτοιο τρόπο τις θετικές –μάλιστα- μεταβολές που έχουν επισυμβεί. 
Κλείνω με ένα θέμα που προέκυψε σε αυτήν την Αίθουσα και που νομίζω ότι τη Δευτέρα θα αποτελέσει αντικείμενο μιας πολύ πιο εξειδικευμένης συζήτησης. Θέλω να τονίσω, όμως, ότι όποιος πριονίζει το κλαδί που κάθεται, θα πέσει μαζί του.
Δεν μπορεί να υπάρχει πολιτική δύναμη που σέβεται και τιμά το Σύνταγμα, δηλαδή την έκφραση της λαϊκής κυριαρχίας ως τη βάση του πολιτεύματός μας, η οποία κατ’ ουσίαν να θέτει εν αμφιβόλω τις συνθήκες λειτουργίας της δημοκρατίας ως αντιπροσωπευτικής δημοκρατίας. Δεν μπορεί, δηλαδή, να φθάνουμε στο σημείο να υπονοούμε ότι από την ώρα που οι εκλογές κοστίζουν είναι κάτι που πρέπει να σκεφθεί ο ελληνικός λαός, το πού δίνει τα λεφτά του. 
Είναι δυνατόν να σκεφθούμε ένα πολίτευμα, στο οποίο δεν θα υπάρχει διασφάλιση της εκλογικής διαδικασίας ως δημόσιας διαδικασίας; Είναι δυνατόν να σκεφθούμε ότι θα φθάσουμε στο σημείο να θεωρούμε προβληματική την έννοια της δημοκρατίας, επειδή κοστίζουν οι εκλογές; Αυτό είναι κάτι που ξεπερνά την κριτική για τη λειτουργία του πολιτικού και κομματικού συστήματος. Είναι κάτι που ξεπερνά κατά πολύ τους όρους και τις διαδικασίες, διότι πράγματι πρέπει να γίνεται η χρηματοδότηση των κομμάτων. 
Έχουμε κάνει εδώ μέσα πολύ πρόσφατα μία πολύ γόνιμη συζήτηση, με πρωτοβουλία που αφορούσε τον παρόντα Υπουργό και έχουμε συμφωνήσει, απ’ ό,τι θυμάμαι, όλα τα κόμματα -όχι τα καινούργια που έχουν εμφανιστεί με τις δημιουργίες των Κοινοβουλευτικών Ομάδων διά των μετακινήσεων- ότι πρέπει να υπάρξει ένα απολύτως νέο θεσμικό πλαίσιο με περιστολή και περικοπή της κρατικής χρηματοδότησης στις δαπάνες των κομμάτων και με συντεταγμένο τρόπο. Όμως, εδώ οι απόψεις που ακούστηκαν δεν αφορούν την κριτική στη διαδικασία χρηματοδότησης, αφορούν στον πυρήνα και το νόημα της λειτουργίας των δημοκρατικών θεσμών και της λειτουργίας των αντιπροσωπευτικών θεσμών. 
Και επειδή πράγματι θα οδηγηθούμε στην έκφραση της λαϊκής κυριαρχίας πάρα πολύ σύντομα, όλα τα κόμματα θα κριθούν για τις προτάσεις τους για το μέλλον, θα κριθούν στο αν ανταποκρίνονται στη δίψα και την ανάγκη του ελληνικού λαού να υπάρξει ένα ρεαλιστικό σχέδιο ανασυγκρότησης και εξόδου από την κρίση. Αυτό παλεύουμε στο δικό μας κόμμα να κάνουμε επίκεντρο της δράσης μας. Αυτό είναι το νόημα της δέσμευσής μας. 
Φυσικά, όμως, για να γίνει δυνατή η έξοδος από την κρίση, θα χρειαστεί ένα νέο πλαίσιο συνεννόησης των πολιτικών δυνάμεων, ένα νέο πλαίσιο εθνικής συνεννόησης και ένα νέο πλαίσιο–κώδικας συμπεριφοράς ανάμεσα στις πολιτικές δυνάμεις. Η χώρα θα βγει από την κρίση με όλους μαζί, θα βγει από την κρίση εάν συνειδητοποιήσουμε ότι μόνο με τις δικές μας δυνάμεις μπορούμε να κάνουμε αυτήν τη χώρα αυτοδύναμη, ανταγωνιστική, περήφανη και αξιοπρεπή. Η φράση «οι δικές μας δυνάμεις» σημαίνει όλος ο ελληνικός λαός και όλες οι πολιτικές δυνάμεις, που πρέπει να βρούμε τον τρόπο της συμφωνίας στα καίρια και ουσιώδη, μέσα από τις προγραμματικές μας διαφορές και βεβαίως, τις προγραμματικές μας προτάσεις. 
Όποιος εδώ μέσα πιστεύει ότι το κεντρικό σημείο είναι η ανακατανομή των ποσοστών στην εκλογική διαδικασία, δεν έχει καταλάβει ούτε τη φύση της συγκυρίας ούτε τη φύση του μέλλοντος που επιφυλάσσεται σε αυτό το πολιτικό σύστημα. Εμείς δεν ανήκουμε σε αυτήν την κατηγορία, δεν θέλουμε να είμαστε μέτοχοι σε μία τέτοιου είδους πολιτική διαπάλη. Θα προσέλθουμε στις εκλογές, τις πολύ σύντομες, τις πολύ άμεσες, με καθαρό σχέδιο ανασυγκρότησης της Ελλάδας και με ανοιχτή εντελώς την αντίληψη ότι μόνο όλοι μαζί θα βγούμε από την κρίση και όχι ο ένας εναντίον του άλλου. 
Σας ευχαριστώ.
ΠΡΟΕΔΡEΥΩΝ (Βαΐτσης Αποστολάτος): Ευχαριστούμε πολύ τον Κοινοβουλευτικό Εκπρόσωπο του ΠΑΣΟΚ και Βουλευτή Β’ Αθήνας κ. Πέτρο Ευθυμίου.
Ακολουθεί ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπυρίδων Χαλβατζής. 
 Κύριε Χαλβατζή, έχετε το λόγο για δώδεκα λεπτά.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ πολύ, κύριε Πρόεδρε.
Υπήρξαν και εξακολουθούν να υπάρχουν τυμπανοκρουσίες για τον «Καλλικράτη».
Ο ειδικός αγορητής, ο σύντροφός μου ο Γιάννης Ζιώγας, ολοκληρωμένα έδωσε τη θέση του ΚΚΕ για το νομοσχέδιο. Κάποιες παρατηρήσεις και επισημάνσεις για ορισμένα από αυτά που θίγει το νομοσχέδιο και απ’ αυτά που ειπώθηκαν, ήθελα να σημειώσω.
Να πούμε από την αρχή ότι όλα τα κόμματα τον είχαν αποδεχθεί. Τι έλεγε τότε το Κομμουνιστικό Κόμμα Ελλάδας για τη διοικητική δομή; Και για τον «Καλλικράτη», αλλά και πολύ προηγούμενα, από τον «Καποδίστρια» ακόμα. Έλεγε ότι οι δομές και οι αλλαγές της διοικητικής δομής δεν λύνουν τα προβλήματα. Ποια πολιτική εφαρμόζεται σε κάθε περίπτωση; Αυτή φέρνει αποτελέσματα; Το κύριο είναι αν μια πολιτική εξαθλιώνει παραπέρα την εργατική τάξη, τα πλατιά λαϊκά στρώματα ή αν βελτιώνει τη ζωή της εργατικής λαϊκής οικογένειας.
 Βεβαίως, το αστικό πολιτικό σύστημα έχει ανάγκη από έναν εκσυγχρονισμό. Αλλά δεν ήταν αυτό καθ’ εαυτό το σχέδιο «Καλλικράτης», το οποίο θα έλυνε τα προβλήματα. Εδώ κόντεψαν κάποιοι να μας πουν και τώρα, αλλά και πριν λίγο καιρό, ότι με τον «Καλλικράτη» μπορούν να αντιμετωπιστούν οι βαρύτατες συνέπειες της καπιταλιστικής οικονομικής κρίσης, που τυραννούν και βασανίζουν εκατομμύρια Έλληνες. Έλεος! Να βάλουμε τα πράγματα σε μια σειρά.
 Ο «Καλλικράτης» είναι ένα εργαλείο, το οποίο στη συγκεκριμένη περίπτωση εντάσσεται στη συνολική προσπάθεια αναδιάρθρωσης του αστικού κράτους. Και του κράτους και των επιμέρους μηχανισμών. Και αυτό, για να προσαρμοστεί πιο εύκολα το κράτος στις σύγχρονες ανάγκες, όχι των εργαζομένων και των πλατιών λαϊκών στρωμάτων, αλλά για να κινηθεί καλύτερα το κεφάλαιο, οι δομές και οι λειτουργίες του. 
Στόχος είναι η αξιοποίηση και αυτού του εργαλείου, ώστε να ισχυροποιηθεί το κράτος και οι μηχανισμοί του, για να μπορεί να διαχειρίζεται με μεγαλύτερη αποτελεσματικότητα αυτή τη συγκεκριμένη αντεργατική, αντιλαϊκή, αντικοινωνική πολιτική, αυτή που εφαρμόζεται σήμερα, για να εξυπηρετούνται καλύτερα οι επιχειρηματικοί όμιλοι και ακόμα βεβαίως, για να υπάρχει πιο αποτελεσματική διασύνδεση των μηχανισμών του κράτους με την Ευρωπαϊκή Ένωση και τους μηχανισμούς της. Και βεβαίως, δεν είναι –και αυτό πρέπει να γίνει κατανοητό- καμμία ανακάλυψη ότι αυτή η διοικητική δομή ήταν κάτι που έπεσε από τον ουρανό. Προηγήθηκε στις αναπτυγμένες καπιταλιστικές χώρες, είδαν εδώ το μπλοκάρισμα και το προχώρησαν.
«Καποδίστριας». Πότε δημιουργήθηκε; Σε μία περίοδο οικονομικής ανάπτυξης. Τι έλεγε τότε, ο τότε Πρωθυπουργός; Έλεγε ότι οι ρυθμοί ανάπτυξης της Ελλάδας ήταν στις πρώτες-πρώτες γραμμές των χωρών της Ευρωπαϊκής Ένωσης. Η κερδοφορία των ελληνικών επιχειρήσεων με επίσημα στοιχεία σε εκείνη τη δεκαετία ήταν στις πρώτες σειρές, Και με τον «Καποδίστρια», λοιπόν και με αυτήν την ανάπτυξη, τι κέρδισε η εργατική τάξη; Τι κέρδισαν τα πλατιά λαϊκά στρώματα; Η κερδοφορία των επιχειρήσεων αναπτύχθηκε. Αυτό είναι μια πραγματικότητα. Βελτιώθηκαν κάπως οι λειτουργίες στην τότε τοπική αυτοδιοίκηση που σήμερα είναι πλέον τοπική διοίκηση.
Χρησιμοποιούνται επίσης βαρύγδουπες φράσεις με κάθε ευκαιρία, από κυβερνητικά στελέχη, από Βουλευτές και της Νέας Δημοκρατίας και του ΠΑΣΟΚ, αλλά και άλλων κομμάτων. Φράσεις και λέξεις για ανάπτυξη, για τοπική κοινωνία, για τοπικές αναπτύξεις, για κοινωνική αλληλεγγύη, για κοινωνική συνοχή, για προσφορά, για μέτρα για τους ανέργους, για μέτρα για τη νεολαία.
 Ποια είναι η πραγματικότητα; Τα μέτρα που παίρνουν όλες οι Κυβερνήσεις –παλαιότερα της Νέας Δημοκρατίας, μετά του ΠΑΣΟΚ, σήμερα η συγκυβέρνηση- είναι συγκεκριμένα και οι ίδιοι τα ομολογείτε. Είναι αντεργατικά, αντιλαϊκά, βάρβαρα και βάζετε την ταμπέλα ότι αλλιώς δεν θα σωνόταν η χώρα. 
Ποια χώρα; Του ενός εκατομμυρίου διακοσίων χιλιάδων ανέργων; Των εκατοντάδων χιλιάδων εργαζόμενων που δουλεύουν -όσοι έχουν δουλειά ακόμα- και δεν πληρώνονται; Των ανασφάλιστων; Αυτών που δουλεύουν τρεις-τέσσερεις ώρες; Αυτού του αίσχους των Ναυπηγείων, που τους υποχρεώνει σήμερα να δουλεύουν μια μέρα την εβδομάδα; Αυτοί δεν θα πτωχεύσουν; Όχι. Το μεγάλο κεφάλαιο, αυτό είναι που σας ενδιαφέρει. 
Τι κάνουν στο χώρο της τοπικής διοίκησης; Υπόσχονται εκατό χιλιάδες θέσεις απασχόλησης με είκοσι πέντε ευρώ μεροκάματο, εκατόν τριάντα πέντε μέρες να εργαστούν και μετά δρόμο και μετά πάλι ανακύκλωση. 
Πρόγραμμα: Αυτοδιοίκηση, Κοινωνική Συνοχή, Ισόρροπη Ανάπτυξη. Μα, καλά, ποιον κοροϊδεύετε; Μπορεί να υπάρξει ισόρροπη ανάπτυξη; Είναι ανισόρροπη η ανάπτυξη στον καπιταλισμό. Αυτός είναι ένας βασικός του νόμος. Πού πάει το κεφάλαιο; Πάει εκεί που προσδοκά το μέγιστο ποσοστό κέρδους. Δεν θα πάει εκεί που υπάρχει ιδιαίτερη λαϊκή, εργατική ανάγκη. Και αυτό γίνεται μέχρι τα σήμερα. 
Φεύγουν επιχειρήσεις και πάνε σε γειτονικές χώρες και πάνε με επίδομα κυβερνητικό, με κρατικές ενισχύσεις και πάνε πρωτοκλασάτα στελέχη της Κυβέρνησης. Είχε πάει και ο Αντιπρόεδρος της Κυβέρνησης, ο κ. Πάγκαλος, στη Βουλγαρία. Έκλεισε εδώ μια καπνοβιομηχανία και στήθηκε στη Βουλγαρία, γιατί εκεί έχει χαμηλότερα μεροκάματα και πήγε ο εκπρόσωπος της Κυβέρνησης του ΠΑΣΟΚ για να «χειροκροτήσει», γιατί έμειναν κενές θέσεις εργασίας στην Ελλάδα.
Μπορεί να υπάρξει άμβλυνση των περιφερειακών ανισοτήτων; Ποιον κοροϊδεύετε, δηλαδή; Η γενική σας επιδίωξη είναι να ρίξετε όσο μπορείτε την τιμή της εργατικής δύναμης. Και το κάνετε αυτό με όλους τους τρόπους. Εμείς καταψηφίσαμε αυτό το πρόγραμμα «ΑΚΣΙΑ». Είναι έωλο και κυρίως είναι αποπροσανατολιστικό και προσπαθεί να δημιουργήσει σύγχυση στους εργαζόμενους. 
Υποστήριξε ο Υπουργός προηγούμενα ότι δεν θα προχωρούσε στον «Καλλικράτη» και σε αυτά τα μέτρα, αν δεν είχε τη στήριξη από τους αιρετούς, από τους δημάρχους και τους περιφερειάρχες. Βεβαίως, γι’ αυτό αγωνιστήκατε για να εκλεγούν, γι’ αυτό κάνετε κάθε είδους συμμαχίες προς αυτήν την κατεύθυνση. Αλλά και γι’ αυτό εμείς ασκούμε κριτική στις πολιτικές δυνάμεις και στους δημάρχους και στους περιφερειάρχες, οι οποίοι στηρίχτηκαν από τη Νέα Δημοκρατία, από το ΠΑΣΟΚ, από το ΣΥΡΙΖΑ, καθώς και από τη ΔΗΜΑΡ. 
Γιατί; Γιατί αυτοί οι εκλεγμένοι απεμπόλησαν τα δικαιώματα των εργαζομένων, τα δικαιώματα των ανέργων, του λαού. Απεμπόλησαν κονδύλια τα οποία δικαιούνταν. Αυτοί οι ίδιοι ήταν, οι οποίοι στήριξαν και αποδέχτηκαν το κεντρικό πολιτικό πλαίσιο περί ανταγωνιστικότητας της οικονομίας. Αποδέχτηκαν τον «Καλλικράτη» και την ίδια στιγμή, βεβαίως, ακολουθούν μια φορομπηχτική πολιτική ενάντια στους εργαζόμενους. Εδώ είναι ο Υφυπουργός και μπορεί να το βεβαιώσει ότι αποδέχτηκαν τη δραστική μείωση των κονδυλίων από τους κεντρικούς αυτοτελείς πόρους, από τη ΣΑΤΑ, από τις σχολικές επιτροπές. Τα πάντα τα αποδέχτηκαν και βέβαια, γιατί να μην τους χειροκροτήσει ο Υπουργός; 
Και βέβαια αποδέχονται όλες αυτές τις λογικές, γιατί ειδικά στον τομέα της εκπαίδευσης και της παιδείας παίζουν βαθύτερους ρόλους. Αναπτύσσονται από τις περιφέρειες, από τους δήμους και από μη κυβερνητικές οργανώσεις διάφορες πράξεις ελεημοσύνης καλύπτοντας, λέει, όσο μπορούν με ένα πιάτο φαΐ ή ένα ζευγάρι παπούτσια μερικές εκατοντάδες, ίσως και πέντε-έξι χιλιάδες ανθρώπους σε όλη τη χώρα.
Υπάρχουν ένα εκατομμύριο διακόσιες χιλιάδες άνεργοι, οι οποίοι θέλουν να τρώνε τριακόσιες εξήντα πέντε μέρες το χρόνο και όχι Πάσχα, Χριστούγεννα και το Δεκαπενταύγουστο. Αυτή είναι η κατάσταση, αυτή είναι η πολιτική την οποία εφαρμόζετε και είναι μια πολιτική αντεργατική και αντιλαϊκή. 
Ήθελα να σημειώσω, κύριε Πρόεδρε, ορισμένα πράγματα για το λαϊκισμό που αναπτύχθηκε προηγουμένως. Ένας λαϊκισμός περνάει πολύ εύκολα αυτήν την περίοδο. Αυτοί οι οποίοι ανέπτυξαν αρκετά πράγματα σχετικά με τις εκλογικές δαπάνες και τη χρηματοδότηση των κομμάτων δεν λένε λέξη για τις παροχές όλων των κυβερνήσεων και της συγκυβέρνησης απέναντι στο μεγάλο κεφάλαιο. Δεν λένε λέξη για τις πενήντα έξι φοροελαφρύνσεις στους εφοπλιστές. Δεν λένε λέξη για τις νατοϊκές δαπάνες και μιλάνε για τις εκλογές και για τις δαπάνες που έχουν οι εκλογές. Ε, υπάρχουν και άλλες λύσεις. Να καταργηθούν και οι εκλογές! 
Βεβαίως, θα μιλήσουμε αναλυτικά μεθαύριο για την τροπολογία, ωστόσο όμως θα ήθελα να πω δυο τρία πράγματα. Η συγκεκριμένη τροπολογία δεν αφορά το Κομμουνιστικό Κόμμα Ελλάδας, το οποίο δεν έχει τέτοιες εκκρεμότητες. Οι δανειακές του ανάγκες έχουν ρυθμιστεί κανονικά με την παραχώρηση ακόμα και υποθήκης. Για τους λόγους αυτούς θα τοποθετηθούμε μεθαύριο, αλλά κάποιοι σήμερα με λαϊκισμό και υποκρισία σηκώνουν τη σημαία της κρατικής χρηματοδότησης, ενώ, όταν ήταν στελέχη, Υπουργοί σε κυβερνήσεις, όπως για παράδειγμα η κ. Μπακογιάννη και άλλοι ή Βουλευτές κυβερνητικών κομμάτων, -που πράγματι τα κυβερνητικά κόμματα καρπώνονται τη μερίδα του λέοντος- δεν έλεγαν τίποτα. 
Θέλετε να μιλήσουμε για τη χρηματοδότηση των κομμάτων; Να μιλήσουμε. Το Κομμουνιστικό Κόμμα Ελλάδας έχει καθαρά τοποθετηθεί μπροστά στο λαό και έχει μιλήσει και στη Βουλή. Επανειλημμένα έχουμε δηλώσει ότι δεν έχουμε αντίρρηση να μειωθεί η κρατική χρηματοδότηση για λόγους αλληλεγγύης στο λαό που υποφέρει, παρ’ όλο που το Κομμουνιστικό Κόμμα Ελλάδας την κρατική χρηματοδότηση τη χρησιμοποιεί για να ενημερώνει το λαό. Άλλωστε, για το Κομμουνιστικό Κόμμα Ελλάδας κύρια πηγή χρηματοδότησης είναι οι συνδρομές των κομματικών μελών και οι ενισχύσεις φίλων και οπαδών, εργαζόμενων με το κουπόνι. Άλλοι είναι εκείνοι που πρέπει να απολογηθούν για τους διάφορους χρηματοδότες και τις σχέσεις τους με επιχειρηματικούς ομίλους. Τι άλλη καλύτερη απόδειξη από την πολιτική την οποία ακολουθούν; Εμείς είμαστε το μοναδικό κόμμα που επανειλημμένα και πριν από την κρίση έχουμε ζητήσει να μειωθούν δραστικά οι βουλευτικές αποζημιώσεις. Επίσης κάναμε πρόταση νόμου να καταργηθούν οι βουλευτικές συντάξεις. Ναι, κάναμε πρόταση νόμου. Την έχουμε καταθέσει, αλλά τα άλλα κόμματα αρνούνται. Συνεπώς, δεν χρειάζονται προκλήσεις. Θα τοποθετηθούμε ολοκληρωμένα μεθαύριο. 
Πάντως, κύριε Πρόεδρε, θα ήθελα να κλείσω λέγοντας ότι με κάθε ευκαιρία εμείς επιμένουμε σε έναν άλλο δρόμο ανάπτυξης, γιατί αυτά που λέει ο «Καλλικράτης» δεν λύνουν κανένα ουσιαστικό πρόβλημα. Εμείς μιλάμε για μια άλλη εξουσία, για εργατική λαϊκή εξουσία, για λαϊκή οικονομία, για τη δυνατότητα ο παραγόμενος πλούτος κάτω από έναν κεντρικό σχεδιασμό και λαϊκό έλεγχο να γίνεται αντικείμενο ικανοποίησης των λαϊκών αναγκών και όχι να γίνεται αντικείμενο εκμετάλλευσης των μονοπωλίων και των επιχειρηματικών ομίλων. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Σπύρο Χαλβατζή Κοινοβουλευτικό Εκπρόσωπο του Κομμουνιστικού Κόμματος Ελλάδας.
Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος, Βουλευτής Αχαΐας.
Κύριε Χρυσανθακόπουλε, έχετε το λόγο.</ChairmanSpeech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Ευχαριστώ, κύριε Πρόεδρε. 
«Κύριε Υπουργέ, οι προκλητικές επιχορηγήσεις των κομμάτων και ειδικότερα η αφερέγγυα δανειοδότησή τους έχουν σκανδαλίσει τους πολίτες. Η χώρα μας δοκιμάζεται και η φτώχεια σαν υφάδι απλώνεται σε πολίτες και νοικοκυριά. Ταυτοχρόνως, η Κυβέρνηση περικόπτει στοιχειώδεις πόρους και εισοδήματα οδηγώντας σε απόγνωση ευπαθείς ομάδες των συμπολιτών μας. 
Καθώς οδηγούμαστε προς τις εκλογές, στο άμεσο προσεχές διάστημα, εκτιμούμε πως επιβάλλεται να διεξαχθούν χωρίς καμμία οικονομική επιβάρυνση του κρατικού προϋπολογισμού. Οποιαδήποτε άλλη προσέγγιση εξοργίζει τους πολίτες που ζητούν να σταματήσουν οι κομματικές σπατάλες. Την ώρα που ο κόσμος υποφέρει δεν πρέπει να διασπαθιστεί ούτε ένα ευρώ. 
Εκλογές χωρίς καμμία ενίσχυση των κομμάτων είναι η ξεκάθαρη πρόταση του Λαϊκού Ορθόδοξου Συναγερμού. Πιστεύουμε ότι επιτέλους τα αυτονόητα θα επικρατήσουν. Είναι πράξη ισοτιμίας προς τα νεοϊδρυθέντα κόμματα, είναι πράξη ευθύνης και σύνεσης. Είναι απόδειξη δίκαιου επιμερισμού των βαρών. Ευελπιστούμε, κύριε Υπουργέ, ότι θα εισακουστούμε. Ο καθένας ας αναλάβει τις ευθύνες του. 
Ο Πρόεδρος του ΛΑΟΣ Γεώργιος Καρατζαφέρης, 15 Μαρτίου 2012». 
Καταθέτω την επιστολή στα Πρακτικά. 
(Στο σημείο αυτό ο Βουλευτής κ. Αλέξανδρος Χρυσανθακόπουλος καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σ’ αυτήν την επιστολή η απάντηση είναι η τροπολογία. Η τροπολογία αυτή βάζει άχθος 25 εκατομμυρίων ευρώ στις πλάτες του ελληνικού λαού. Ο ελληνικός λαός θα πληρώσει τα έξοδα. 
Είπαμε ότι αρκεί ο τηλεοπτικός χρόνος. Είπαμε ότι αρκεί η νοικοκυρεμένη ευπρεπής συζήτηση. Δεν χρειάζονται φιέστες. Δεν χρειάζονται μετακινήσεις οπαδών. Δεν θα πρέπει να προκληθεί το λαϊκό αίσθημα την ώρα που υποφέρουν όλοι και μέρα την ημέρα ξεφυτρώνουν, σε κάθε γειτονιά της Αθήνας, κοινωνικά παντοπωλεία, όπως αυτό που έφτιαξε και ο Λαϊκός Ορθόδοξος Συναγερμός. 
Οφείλουμε να σταθούμε με σύνεση, με σεβασμό και με ταπεινότητα απέναντι στους πολίτες. Όταν η χώρα δοκιμάζεται και οι πολίτες υποφέρουν, δεν υπάρχει άλλος τρόπος να προσεγγίσουμε τα προβλήματά τους και να δείξουμε ότι πραγματικά νοιαζόμαστε γι’ αυτούς, παρά μόνο με το να μειώσουμε, να ελαχιστοποιήσουμε τις δαπάνες. 
Και το Σύνταγμα και οι νόμοι προβλέπουν χρηματοδότηση. Εμείς είπαμε για αυτήν τη φορά να γίνει. Μιλήσαμε για τις ειδικές συνθήκες. Δεν θέσαμε ζήτημα ότι δεν πρέπει να υπάρχουν τα κόμματα, ότι δεν πρέπει να έχουν αυτοτέλεια, αυτονομία. Να μην έχουν εξάρτηση από επιχειρηματικά συμφέροντα. Εμείς είπαμε με σαφήνεια ότι σ’ αυτή την περίοδο είναι προκλητικό οι δόσεις να συσσωρεύονται όλες μαζί σαν μια μορφή προκαταβολής για προεκλογικά έξοδα. 
Θα έπρεπε σ’ αυτό το επίπεδο να υπάρχει συναίνεση από όλες τις πτέρυγες της Βουλής. Θα το δούμε τη Δευτέρα κατά την ψηφοφορία, γιατί καταθέτουμε αίτηση για διεξαγωγή ονομαστικής ψηφοφορίας πάνω στη συγκεκριμένη τροπολογία, κύριε Πρόεδρε. 
Είναι λοιπόν για εμάς ζήτημα να αποδεικνύουμε στην πράξη αυτά που κηρύσσουμε στα λόγια, να υπάρχει απόλυτη ταυτότητα των δύο επιπέδων. Πρέπει να ξεκαθαρίσουμε ακόμα ότι αυτός ο εκλογικός αγώνας οφείλει να γίνει με προγράμματα, με θέσεις και όχι μόνο με συναισθήματα, δηλαδή να απευθύνεται στο θυμικό των ψηφοφόρων. 
Οι Ελληνίδες και οι Έλληνες είναι εξοργισμένοι. Δεν αντέχουν άλλο την κοροϊδία. Δεν μπορούν να αντέξουν την εξαπάτηση. Δεν αποδέχονται σε καμμία περίπτωση να ακούσουν υποσχέσεις και κυρίως από αυτούς που τους έφεραν εδώ, δεν μπορούν να ακούσουν αλαζονικές ρητορικές ότι θα μας σώσουν, ότι θα σώσουν την Ελλάδα. 
Όσοι έφεραν ως εδώ τα πράγματα δεν μπορούν παρά να αποδοκιμαστούν. Δεν υπάρχει άλλος τρόπος να βγούμε από την κρίση, παρά μόνο χαράζοντας μια αναπτυξιακή πορεία, η οποία θα στηρίζεται σε βασικούς άξονες μεταξύ των οποίων είναι και η κινητοποίηση του ελληνικού λαού. 
Στο πλαίσιο αυτό εμείς θα περιμέναμε περισσότερο ένα νομοσχέδιο που θα έθετε σε κίνηση την αυτοδιοίκηση, τις τοπικές κοινωνίες σε μια εθνική και παραγωγική συμμαχία για την επιβίωση των Ελλήνων και του ελληνισμού, για την υπεράσπιση των δικαιωμάτων της χώρας μας, για την υπεράσπιση της τοπικής παραγωγής, για την υπεράσπιση της τοπικής κατανάλωσης προϊόντων που παράγονται μόνο στη χώρα μας, για την αποτροπή της ξενομανίας, για την αλλαγή του καταναλωτικού προτύπου, για την οργάνωση σε όλη τη διαδρομή αυτής της πολιτικής πρωτοβουλίας των πολιτών που, σαν κίνημα του λαού, θα απαντήσουν σε κάθε τι ξενόφερτο. 
Θα περιμέναμε ένα νομοσχέδιο που θα ωθούσε τις τοπικές κοινωνίες να αποτρέψουν την εξάρτηση της χώρας περαιτέρω από τα οικονομικά δυσβάσταχτα μεγέθη του ελλειμματικού εμπορικού ισοζυγίου, να συγκροτήσουν σε κάθε γειτονιά τις ομάδες κοινωνικής αλληλεγγύης κι όχι εθνικού και κομματικού διχασμού, να αναπτύξουν σε όλα τα πεδία τις πρωτοβουλίες εκείνες όπου η αυτοδιοίκηση θα έμπαινε μπροστάρης στα κινήματα τα οποία θα έλεγαν «η Ελλάδα ανήκει στους Έλληνες», «πρώτα οι Έλληνες εργαζόμενοι», «υπεράσπιση καθετί εθνικού και ελληνικού», να χτυπήσουν τις λογικές εκείνες ότι στην ανοιχτή παγκόσμια οικονομία εμείς θα πρέπει να γίνουμε θύμα της κινεζοποίησης της Νότιας Ευρώπης, αυτού του στρατηγικού σχεδιασμού της Βόρειας Ευρώπης και της κ. Μέρκελ. 
Πρέπει να απαντήσουμε μέσω της αυτοδιοίκησης στην πολιτική της αποικιοκρατίας που έχουμε αυτήν τη στιγμή στη χώρα μας, που ζητάει από εμάς μόνο ένα πράγμα: να μας πάρει τα σπίτια μας, να κάνει γρήγορους πλειστηριασμούς, να κατάσχει τα περιουσιακά μας στοιχεία. 
Θα πρέπει να ενισχύσουμε την αυτοδιοίκηση δίνοντάς της όλη εκείνη την ώθηση που απαιτείται, ώστε η ίδια να αναλάβει για τη σωτηρία του τόπου αναπτυξιακές πρωτοβουλίες: Για να σταματήσουν οι σπατάλες, για να σταματήσουν οι διθύραμβοι των τοπαρχών οι οποίοι κινούνται κι αυτοί με αλαζονεία, όντας κομμάτι του κεντρικού μηχανισμού διαφθοράς, για την κατασπατάληση κάθε πόρου που υπάρχει. Για να υπάρχει νοικοκύρεμα στο καθετί. Για να βλέπουν όλοι οι Έλληνες ότι οι αιρετοί έχουν εξουσία λαϊκού χαρακτήρα κι όχι εξουσία ατομικής επιβολής και προβολής. Για να μπορέσει η αυτοδιοίκηση, με τα τοπικά μέσα ενημέρωσης εναρμονισμένη, να δώσει ώθηση στην ανάπτυξη. Για να μπορέσουν οι μεγάλοι αυτοί δήμοι να ξαναζωντανέψουν τα κύτταρά τους, τις πρώην κοινότητες και τις γειτονιές. Για να υπάρχει λαϊκή συνέλευση, η οποία θα είναι λαϊκή συνέλευση των Ελλήνων για να αντιμετωπίσουν τα προβλήματα που συσσωρεύει η λαθρομετανάστευση και η εισβολή των καινούργιων εποίκων στη χώρα μας. Για να υπάρξουν λύσεις στα καυτά ζητήματα τα οποία ο κεντρικός σχεδιασμός και η Κυβέρνηση αδυνατούν να προσεγγίσουν, αδυνατούν να κατανοήσουν, αδυνατούν να συναισθανθούν, δεν τα βιώνουν, γιατί ζουν σε μια προνομιακή σχέση προς τον κόσμο ο οποίος υποφέρει. Για να μπορέσουν οι άνεργοι μέσα από πρωτοβουλίες επενδυτικές κι αναπτυξιακές να βρουν λύση στα μεγάλα ζητήματα. Για να κινηθεί η εσωτερική αγορά που είναι μονόδρομος για την αντιμετώπιση του μεγάλου προβλήματος του χρέους, για να υπάρχει κατά το δυνατόν η αυτάρκεια, για να υπάρχει κατά το δυνατόν η εσωτερική κατανάλωση, για να υπάρχει η κοινωνική συνοχή. Για να μην αφήσουμε ανθρώπους να αυτοχειριάζονται, να αυτοκαταστρέφονται. Για να αντιμετωπίσουμε όλοι μαζί αποφασιστικά το μεγάλο θέμα των ναρκωτικών, με την αυτοδιοίκηση να έχει την πρωτοβουλία. Για να τελειώσει αυτό το ζήτημα, να μην αποποινικοποιηθεί η χρήση, να τελειώσει το δίκτυο αυτό αποχαύνωσης του ελληνικού λαού. Για να αντιμετωπίσει η αυτοδιοίκηση τα μεγάλα ζητήματα, τα οποία ξεσπούν με τη βία στα γήπεδα, να είναι παρούσα και να απαντάει, με πολιτισμό και με αξίες. Για να μην στήνει πανηγύρια και κατασπαταλά εκατοντάδες χιλιάδες ευρώ για εντυπώσεις. Για να σταματήσουν οι άσκοπες μετακινήσεις και τα εκτός έδρας και να υπάρχουν μόνο ουσιαστικά έξοδα. Για να μην χαλιέται ούτε ένα ευρώ και να υπάρχει ισόρροπη κατανομή των βαρών εσωτερικά, στην Αυτοδιοίκηση, ανάμεσα σε αυτούς που έχουν μισθούς και σε άλλους που έχουν λιγότερα. Για να σταματήσει το «πάρτι» των συμβούλων των δημάρχων που πλέον συναγωνίζονται τους συμβούλους των Υπουργών και οι οποίοι αποζητούν μέχρι και τη μονιμοποίησή τους. Για να σταματήσει αυτή η λογική που θέλει την αυτοδιοίκηση να είναι ένα μέσο αποσυγκέντρωσης κεντρικού χαρακτήρα νοοτροπίας. Για να είναι η δύναμη από τα κάτω προς τα πάνω που θα ωθήσει στην αναγέννηση και του πολιτικού και πολιτειακού μας συστήματος. 
Δεν είναι δυνατόν να αποδεχθούμε το ζήτημα ειδικά αυτού του κεφαλαίου του νομοσχεδίου, το οποίο έρχεται να διευκολύνει την εισροή υψηλού επιπέδου εργατικού επιστημονικού δυναμικού –που δεν έχουμε στη χώρα μας- να καταλάβει τις θέσεις εργασίας. Σήμερα που μιλάμε, γιατροί του ΕΣΥ παραιτούνται από θέσεις στο Εθνικό Σύστημα Υγείας και φεύγουν για την Ευρώπη. Σήμερα που μιλάμε, άνεργοι επιστήμονες στέλνουν τα βιογραφικά τους σε όλο τον κόσμο για να φύγουν από την Ελλάδα. 
Σήμερα έχουμε μια αναγκαστική νέα μετανάστευση, μετανάστευση του επιστημονικού τεχνικού προσωπικού μας και αντί να υπάρχει ένας εναρμονισμός όλων των Υπουργείων που να δένει την εκπαίδευση, την παιδεία, την παραγωγή εργατικού και επιστημονικού δυναμικού με τις επενδύσεις, βλέπουμε ότι ακόμα δεν υπάρχει σχεδιασμός με πρόβλεψη για τα επόμενα χρόνια. 
Άμεσα στα επόμενα δύο χρόνια θα χρειαστούμε από τριάντα μέχρι εκατόν πενήντα χιλιάδες ειδικούς επιστήμονες και καταρτισμένους ανθρώπους στα ζητήματα υδρογονανθράκων, για να ενταχθούμε και εμείς στην άντλησή τους, στην παραγωγή τους, στην επεξεργασία τους και στη συμμετοχή μας. Και θα έλθουν από το εξωτερικό!
Αυτή δηλαδή η εγκύκλιος τι λέει; Αναφέρει ότι οι πρώτοι τριάντα χιλιάδες εργαζόμενοι και επιστήμονες που προβλέπει η ίδια η ελληνική πολιτεία άμεσα, όταν το φθινόπωρο θα αρχίσουν τα γεωτρύπανα, θα έλθουν από άλλες χώρες. Καμμία κίνηση εναρμονισμού πολιτικής δεν υπάρχει! Κανένας ουσιαστικός σχεδιασμός εξόδου από την κρίση. Καμμία σύνδεση του σήμερα με το αύριο. Καμμία επίγνωση των ειδικών συνθηκών και των προβλημάτων. 
Στο πλαίσιο αυτό, όσο και καλή πίστη να έχει κάποιος, δεν μπορεί να αποδεχθεί ότι το συγκεκριμένο νομοσχέδιο είναι το καίριο ζήτημα. Στο πρώτο σκέλος του λύνει βέβαια ζητήματα που έχουν να κάνουν με τα θέματα των στερεών αποβλήτων. Γιατί τα λύνει; Διότι οι αιρετοί αρνούνται να σηκώσουν το βάρος και παίρνει μια πρωτοβουλία ανασύνθεσης των φορέων, ώστε επιτέλους να αναλάβουν πρωτοβουλία και να προχωρήσουν. 
Και όλα αυτά συμβαίνουν γιατί δεν ισχύει στη χώρα μας η αρχή της ατομικής ευθύνης, γιατί δεν ισχύει η αρχή της πολιτικής ευθύνης, γιατί τα μέλη της ορχήστρας που λέγεται κυβερνητικό σχήμα φαλτσάρουν το ένα εις βάρος του άλλου, γιατί –επίσης- μπαίνουμε σε προεκλογικό αγώνα, ο οποίος δεν έχει τη σαφήνεια της άλλης μέρας. Ίσως γιατί, δυστυχώς, οι κυβερνητικοί εταίροι συνειδητοποιούν ότι η επόμενη μέρα δεν θα τους ανήκει και ως εκ τούτου έχουν παρατήσει τα πάντα και το μόνο που κάνουν είναι διαχείριση της στιγμής. 
Ευχαριστώ. 
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Αλέξανδρο Χρυσανθακόπουλο Κοινοβουλευτικό Εκπρόσωπο του Λαϊκού Ορθόδοξου Συναγερμού. 
Το λόγο έχει τώρα ο Κοινοβουλευτικός Εκπρόσωπος του ΣΥΡΙΖΑ και Βουλευτής Α΄ Πειραιά και Νήσων κ. Θεόδωρος Δρίτσας.</ChairmanSpeech> 
<Speech><Parlmember>ΑΝΑΣΤΑΣΙΟΣ ΓΙΑΝΝΙΤΣΗΣ</Parlmember> (Υπουργός Εσωτερικών): Κύριε Πρόεδρε, μου επιτρέπετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Μισό λεπτό, κύριε Δρίτσα. Θα σας παρακαλούσα να δώσουμε το λόγο για μια μικρή παρέμβαση στον κύριο Υπουργό.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Παρακαλώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ακούμε, κύριε Υπουργέ.</ChairmanSpeech>
<Speech><Parlmember>ΑΝΑΣΤΑΣΙΟΣ ΓΙΑΝΝΙΤΣΗΣ</Parlmember> (Υπουργός Εσωτερικών): Ευχαριστώ και εσάς και τον κ. Δρίτσα. 
Θα ήθελα να καταθέσω μια διόρθωση-αναδιατύπωση της τροπολογίας που έχει κατατεθεί από το Υπουργείο Παιδείας με δική μου συνυπογραφή λόγω της συζήτησης του νομοσχεδίου, το οποίο θα συνεχιστεί και τη Δευτέρα. 
(Στο σημείο αυτό ο Υπουργός Εσωτερικών κ. Αναστάσιος Γιαννίτσης καταθέτει για τα Πρακτικά την προαναφερθείσα διόρθωση-αναδιατύπωση, η οποία έχει ως εξής:
(Να φωτογραφηθούν οι σελ. 208,209)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ να διανεμηθεί στους κυρίους συναδέλφους.</ChairmanSpeech> 
<Speech><Parlmember>ΑΝΑΣΤΑΣΙΟΣ ΓΙΑΝΝΙΤΣΗΣ</Parlmember> (Υπουργός Εσωτερικών): Επίσης, με την ευκαιρία θα ήθελα να επισημάνω ότι στην τοποθέτησή μου ήμουν πάρα πολύ σαφής και δεν υπήρξε καμμία αμφιβολία ότι μίλησα για τις εκλογές στις 6 Μαΐου ή λίγο αργότερα που είναι οι 13 Μαΐου, δηλαδή οι δύο ημερομηνίες που συζητάμε.
Το λέω αυτό διότι ίσως κάποιοι έχουν πληροφορηθεί ότι έχει υπάρξει μια αμφισβήτηση εκτός Αίθουσας ότι οι εκλογές πάνε και εγώ δεν ξέρω πότε. Υποθέτω ότι εάν υπήρχε τέτοια παρανόηση, οι πρώτοι οι οποίοι θα εξεγείροντο θα ήσασταν εσείς μέσα στην Αίθουσα. Αυτό δεν έγινε, χαίρομαι και απλώς ήθελα να κάνω αυτή τη διευκρίνιση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον Υπουργό Εσωτερικών κ. Αναστάσιο Γιαννίτση για τις διευκρινίσεις. 
Ορίστε, κύριε Δρίτσα, έχετε το λόγο.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κύριε Πρόεδρε. 
Κύριε Υπουργέ –έφυγε ωστόσο ο κ. Γιαννίτσης- εσείς είπατε για τις 6 Μαΐου –ή για όποτε-, αλλά εν πάση περιπτώσει η Κυβέρνηση πρέπει ταχέως, σήμερα κιόλας, να ξεκαθαρίσει την υπόθεση των εκλογών. 
Ήδη προ διετίας έπρεπε να είχαν γίνει οι εκλογές ή τουλάχιστον προ έτους ενωρίτερα. Είναι μια αντιδημοκρατική εκτροπή. Είναι πια καιρός να τελειώνουν όλες αυτές οι απαράδεκτες μεθοδεύσεις και όχι μόνο να ανακοινωθεί η ημερομηνία των εκλογών αλλά και πριν κλείσει η Βουλή να τελειώνουμε με αυτήν την περίφημη ιστορία του μπόνους των πενήντα εδρών. Έχουμε καταθέσει σχετική πρόταση με τον κ. Αλέξη Τσίπρα. Καλείται το ΠΑΣΟΚ αυτήν τη στιγμή να απολογηθεί και να αναλάβει τις ευθύνες του.
Δεν είναι δυνατόν αυτήν την απαράδεκτη ρύθμιση που καταργεί την απλή αναλογική, να τη συνεχίσουμε και σε αυτές τις συνθήκες που τώρα δεν μπορεί να αιτιολογηθεί με κανέναν τρόπο η πριμοδότηση του πρώτου κόμματος, όταν το πρώτο κόμμα θα είναι ένα μειοψηφικό κόμμα κατά τα φαινόμενα σε αυτές τις εκλογές, στο εκλογικό αποτέλεσμα των επικείμενων εκλογών.
Πώς είναι δυνατόν, για παράδειγμα, ένα κόμμα του 25% να πριμοδοτηθεί με πενήντα έδρες; Το ΠΑΣΟΚ έχει αναλάβει –αποσιωπώντας την πρόταση του Προέδρου της Κοινοβουλευτικής Ομάδας του ΣΥΡΙΖΑ Αλέξη Τσίπρα- να πριμοδοτήσει τη Νέα Δημοκρατία και επ’ αυτού καλείται να απολογηθεί. 
Από εκεί και πέρα, κύριε Πρόεδρε, δεν μπορώ να μην κάνω ένα σχόλιο, πριν μπω στα θέματα που αφορούν το σχέδιο νόμου που συζητούμε, αναφορικά με τη χθεσινή βίαιη συμπεριφορά των αστυνομικών δυνάμεων. Δεν είναι η πρώτη φορά. Και χθες όμως οι διαδηλωτές –που ήδη από προχθές αντιδρούν έχοντας λάβει το συγκλονιστικό μήνυμα του ιδανικού αυτόχειρα Δημήτρη Χριστούλα- δέχθηκαν μια αναιτιολόγητη και βάρβαρη επίθεση από τις αστυνομικές δυνάμεις. Ειδικά δε δέχθηκε επίθεση ένας συγκεκριμένος άνθρωπος, ο πρόεδρος των φωτορεπόρτερ Μάριος Λώλος, ο οποίος με τις φωτογραφίες του ενοχλεί την αυθαίρετη συμπεριφορά αστυνομικών αρχών. Τον στοχοποίησαν όχι για πρώτη φορά, αλλά αυτή τη φορά με πολύ σοβαρό τραυματισμό.
Ο άνθρωπος είναι από χθες το βράδυ σε εξαιρετικά επισφαλή κατάσταση. Χειρουργήθηκε σήμερα το πρωί. Δεν έχω νεότερα. Ελπίζω και εύχομαι όλα να πάνε καλά. Είναι με βαρύτατες κρανιοεγκεφαλικές κακώσεις χωρίς να συμμετέχει βέβαια ούτε σε επεισόδια, ούτε σε συμπλοκή, ούτε σε οτιδήποτε, που ούτε αυτό θα δικαιολογούσε μια τόσο βάρβαρη επίθεση στο κεφάλι εναντίον ενός ανθρώπου, αλλά πολύ περισσότερο που είναι επαγγελματίας και συμμετέχει εκεί ασκώντας το επάγγελμά του.
Ένα επόμενο σχόλιο που θέλω να κάνω είναι για τις τροπολογίες. Κυρίες και κύριοι συνάδελφοι, κύριε Υπουργέ, χθες σε ένα παροξυσμό τροπολογιών που πηγαινοέρχονταν και επιδιώξεων να ψηφιστούν κάθε είδους ρυθμίσεις της τελευταίας στιγμής, είχαμε την απόσυρση τροπολογίας –και άλλων τροπολογιών- με αυθαίρετη παρέμβαση της κ. Διαμαντοπούλου επικαλούμενη εντολή του Πρωθυπουργού. Μια από αυτές ήταν τροπολογία του Κομμουνιστικού Κόμματος, που την είχε δεχθεί ο Υπουργός αναφορικά με την τύχη των εργαζομένων των συνεταιριστικών τραπεζών που διαλύονται. Παίρνουν οι άλλες τράπεζες τις καταθέσεις, το «παχυλό πακέτο» και αφήνουν στο δρόμο τους εργαζόμενους. Ο Πρωθυπουργός δια στόματος της κ. Διαμαντοπούλου είπε: «τέρμα αυτές οι τροπολογίες».
Και σήμερα έρχονται σε αυτό το νομοσχέδιο πάλι τροπολογίες άσχετων Υπουργείων. Εδώ τι θα κάνουμε; Θα συνεχίσουμε; Αναφέρομαι κυρίως στην τροπολογία του Υπουργείου Παιδείας –αλλά και σε άλλες- η οποία θα συζητηθεί τη Δευτέρα. Θα το δούμε. Εν πάση περιπτώσει όμως, περιλαμβάνει και μια ρύθμιση ότι με υπουργική απόφαση καθορίζονται τα κριτήρια χορήγησης επάρκειας της διδασκαλίας ξένων γλωσσών των διδασκόντων στα φροντιστήρια. 
Κύριε Υπουργέ, μη δεχτείτε…</Speech>
<Speech><Parlmember>ΑΝΑΣΤΑΣΙΟΣ ΓΙΑΝΝΙΤΣΗΣ</Parlmember> (Υπουργός Εσωτερικών): Νομίζω ότι έχει απαλειφθεί.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αν έχει απαλειφθεί, χαίρομαι. Διότι αυτή είναι φωτογραφική διάταξη και θα βαρύνει με τη δική σας υπογραφή.</Speech>
<Speech><Parlmember>ΑΝΑΣΤΑΣΙΟΣ ΓΙΑΝΝΙΤΣΗΣ</Parlmember> (Υπουργός Εσωτερικών): Θα το διευκρινίσουμε. Μόλις κατετέθη.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ωραία.
Θέμα παιδείας, όμως, υπάρχει επειγόντως και σε εξέλιξη και από τη Δευτέρα 2 Απριλίου, ήδη υπεγράφη υπουργική απόφαση της Υφυπουργού Παιδείας της κ. Χριστοφιλοπούλου, για το νέο λύκειο, που καταργεί στην πραγματικότητα από τα μαθήματα της Α’ και της Β’ Λυκείου την «Πολιτική και Δίκαιο». Είναι σε διαδικασία να καταργηθεί και το μάθημα της Κοινωνικής-Πολιτικής Αγωγής.
Σε μια περίοδο που η πολιτική κατάσταση στη χώρα οδηγεί σε αμφισβήτηση θεσμών, κατακτήσεων του δημοκρατικού πολιτεύματος και των λειτουργιών, όπου πρέπει οι πολίτες να συμμετέχουν στα κοινά για να μπορεί να δοθεί λύση, αυτά υποβαθμίζονται σε αυτό το περίφημο νέο λύκειο που ετοιμάζει το Υπουργείο Παιδείας. Προωθεί το τεχνοκρατικό και το αποξενωμένο από την κοινωνία και την κατάργηση τέτοιου είδους μαθημάτων.
Απευθύνομαι σε όλες τις πτέρυγες της Βουλής -προφανώς, δεν είναι δικό σας θέμα, κύριε Υπουργέ- να πάρουν θέση όλα τα κόμματα και αμέσως να αποσυρθεί αυτή η υπουργική απόφαση. Έρχεται σε πλήρη αντίθεση με τα άρθρα του Συντάγματος, που θέλουν την παιδεία να έχει αποστολή τη διάπλαση των Ελλήνων σε ελεύθερους και υπεύθυνους πολίτες και το σκοπό της πρωτοβάθμιας και δευτεροβάθμιας εκπαίδευσης, σύμφωνα με το νόμο-πλαίσιο της παιδείας, να καλλιεργεί πνεύμα ελευθέρων πολιτών, υπεύθυνων δημοκρατικών πολιτών που υπερασπίζονται την εθνική ανεξαρτησία, την εδαφική ακεραιότητα της χώρας και τη δημοκρατία.
Ένα μάθημα που αφορά τέτοιου είδους ζητήματα, το «σύγχρονο σχολείο», κατά την κ. Διαμαντοπούλου και κατά την κ. Χριστοφιλοπούλου, δεν το αντέχει.
Στη δε τροπολογία αναφορικά με τη χρηματοδότηση των κομμάτων, που θα συζητήσουμε περισσότερο και αναλυτικότερα τη Δευτέρα, θέλω και εγώ να σταθώ, αποσαφηνίζοντας ότι ναι, δεν μιλάω από θέση συμφερόντων. Τον ΣΥΡΙΖΑ δεν τον αφορά αυτή η τροπολογία που έχει ετοιμαστεί και με το περιεχόμενο που έχει ετοιμαστεί. Δεν έχουμε αρρύθμιστες υποχρεώσεις ή εν πάση περιπτώσει, δεν μας πλήττει κάτι τέτοιο. Όμως, πρέπει πρώτα απ’ όλα να ξεκαθαρίσουμε και τη Δευτέρα να ανοίξουν τα χαρτιά όλοι τι σημαίνει χρηματοδότηση των κομμάτων.
Εμείς θεωρούμε ότι στην εποχή του μνημονίου, στην εποχή της φτώχειας και των περικοπών σε όλες τις σοβαρές και ουσιώδεις, κοινωνικού χαρακτήρα λειτουργίες, συμπεριλαμβάνεται και η υπεράσπιση της δημοκρατίας και συμπεριλαμβάνεται και η στήριξη διαφανών διαδικασιών χρηματοδότησης των κομμάτων, που πρέπει διαρκώς, με ανοιχτά βιβλία και ανοιχτά χαρτιά, να απολογούνται και για τα χρήματα που παίρνουν και για τη διαχείριση που έχουν και για τις ενδεχόμενες κρυφές πηγές χρηματοδοτήσεων.
Τα κόμματα των πλουσίων δεν μπορεί να είναι η εναλλακτική απάντηση στη φαυλότητα του συστήματος που ζήσαμε μέχρι τώρα και το οποίο πρέπει να χτυπηθεί, βεβαίως, στη ρίζα του. Απ’ αυτήν την άποψη, δεν είναι δυνατόν να σπεκουλάρουμε χωρίς να υπερασπιζόμαστε το δικαίωμα των Ελλήνων πολιτών να συγκροτούνται σε κόμματα που με απόλυτη διαφάνεια και διαύγεια να έχουν εκείνη τη στήριξη, που μαζί με τη στήριξη των πολιτών, των μελών τους και των φίλων τους να αποτελεί την πηγή της πολιτικής τους λειτουργίας. Πράγματι, θα πρέπει σε πλήρη διαφάνεια να απολογούνται για τη διαχείρισή τους.
Από εκεί και πέρα, δεν νοείται σε αυτή τη ρύθμιση μια ιδιωτική συμφωνία που μπορεί να κάνει ο οποιοσδήποτε με τις τράπεζες για τη ρύθμιση χρεών -και ας την κάνει όπως θέλει- να επιβάλλεται διά νόμου προστατευτικού, όταν δεν υπάρχουν νομοθετικές παρεμβάσεις για να προστατεύσουμε τους δανειολήπτες της πρώτης κατοικίας που χάνουν τα σπίτια τους. Αυτά είναι απαράδεκτα πράγματα.
Επίσης, δεν νοείται προκαταβολή δόσεων της κρατικής χρηματοδότησης ερήμην της πραγματικής καταγεγραμμένης επιρροής στο εκλογικό Σώμα, της πραγματικής εκλογικής δύναμης των κομμάτων. Αυτά θα τα δούμε αναλυτικότερα τη Δευτέρα.
Θα έλθω τώρα επί του νομοσχεδίου, αλλά, δυστυχώς, κατανάλωσα χρόνο σε όλα τα άλλα, αλλά είχαν ιδιαίτερη σημασία και έπρεπε να ειπωθούν. Γι’ αυτό, αν έχετε την καλοσύνη, κύριε Πρόεδρε, να μου δώσετε δύο επιπλέον λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ναι, κύριε Δρίτσα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ο «Καλλικράτης», πράγματι, ήρθε χωρίς να απολογηθεί κανείς για τον «Καποδίστρια», αν όχι να απολογηθεί, τουλάχιστον να αξιολογήσει τις επιδόσεις και τη λειτουργία του «Καποδίστρια». Ο «Καλλικράτης» ήρθε να επιβληθεί με εκείνη την περίφημη πλειοψηφία που είχε στην αρχή αυτής της Βουλής το ΠΑΣΟΚ, ως ένας θεσμικός προπομπός του μνημονίου, γιατί ακριβώς όπως το μνημόνιο επιβάλλει και επιτάσσει και έχει ανάγκη τη δημοκρατία χωρίς λαό, έτσι και ο «Καλλικράτης» θέλει την αυτοδιοίκηση χωρίς τους αυτοδιοικούμενους πολίτες. Θα μπω τη Δευτέρα σε συζητήσεις και για τη ρύθμιση για το «ΑΚΣΙΑ» και για όλες τις υπόλοιπες ρυθμίσεις.
Όμως, φίλε Σπύρο Χαλβατζή, και στην ΚΕΔΕ οι δυνάμεις που κινούνται στο χώρο του ΣΥΡΙΖΑ είναι πολέμιοι του «Καλλικράτη», έχουν κρατήσει αγωνιστική και μαχητική στάση για την αυτοδιοίκηση και για τους αγώνες της και δεν χρειάζεται να χαρίζεις συμμαχίες αλλού.
Τελειώνω με την μπλε κάρτα και γι’ αυτό θα μιλήσω αναλυτικότερα τη Δευτέρα. Η Αυστρία, η Κύπρος και η Ελλάδα δεν έχουν υπογράψει τη σχετική ευρωπαϊκή οδηγία. Όμως, μη γελιόμαστε. Πρόκειται για την περίφημη δήθεν προσέλκυση επενδύσεων σε υψηλής τεχνογνωσίας επιστήμονες. Απεδείχθη και στη συζήτηση που έγινε στην Ευρώπη ότι αυτό είναι προσχηματικό. Η μπλε κάρτα αποδίδεται σε τέτοιους ανθρώπους με υψηλή ειδίκευση με βάση το μισθό και αυτό ορίζεται ως 1,8 του βασικού μισθού. 
Ποιον κοροϊδεύουμε, λοιπόν; Πρόκειται για μία ρύθμιση που έχει ανάγκη το κεφάλαιο για να φέρει σε ειδικούς τομείς, ιδιαίτερα μάλιστα της πληροφορικής κ.λπ., Ινδούς, Πακιστανούς κ.λπ., που έχουν μία πρόοδο, όταν μπορεί να έχει και η Ευρώπη και η χώρα μας οργανωμένη διαδικασία αξιοποίησης και του εσωτερικού ανθρώπινου δυναμικού, αλλά ακόμα και μεταναστών, που ήρθαν στην Ελλάδα και είναι στα σχολεία και έχει δώσει το ελληνικό κράτος πολλά για να φοιτήσουν και να αναπτυχθούν.
Πρόκειται για μία προσχηματική ρύθμιση άλωσης των μισθών και των εισοδημάτων ανθρώπων που διαθέτουν υψηλά προσόντα και που με αυτόν τον τρόπο θα ρίξουν τις τιμές και στην ελληνική και στην ευρωπαϊκή αγορά και καθόλου δεν θα βοηθήσουν στην ανάπτυξη της συνολικής τεχνογνωσίας και του επιπέδου της αγοράς εργασίας.
Ευχαριστώ, κύριε Πρόεδρε, για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον Κοινοβουλευτικό Εκπρόσωπο του ΣΥΡΙΖΑ και Βουλευτή Α΄ Πειραιά κ. Θεόδωρο Δρίτσα, 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι οκτώ μαθητές και μαθήτριες και τρεις εκπαιδευτικοί συνοδοί από το Δημοτικό Σχολείο Νεαπόλεως Λακωνίας. 
Η Βουλή καλωσορίζει τη Νεάπολη της Λακωνίας στο πρόσωπό σας.
(Χειροκροτήματα απ’ όλες τις πτέρυγες της Βουλής)
Ο Κοινοβουλευτικός Εκπρόσωπος της Δημοκρατικής Αριστεράς και Βουλευτής Πιερίας κ. Ιωάννης Αμοιρίδης, έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Ευχαριστώ, κύριε Πρόεδρε.
Αγαπητοί συνάδελφοι, άκουσα τον Κοινοβουλευτικό Εκπρόσωπο του ΠΑΣΟΚ να λέει για την κοινοβουλευτική δημοκρατία ότι πρέπει να θωρακιστεί και να στηριχθεί. Κανένας δεν έχει αντίρρηση, αλλά αυτό δεν σημαίνει ότι σε κάθε δημοκρατικό κόμμα αλλάζει ο Αρχηγός και αποφασίζει ο νέος Αρχηγός να αλλάξει κτήριο, να επενδύσει, να κάνει λουξ γραφεία, να κάνει γυμναστήριο, να κάνει σάουνες ή να πάει σε ένα δρόμο μεγάλης κυκλοφορίας και όλα αυτά να πρέπει να τα πληρώσει ο ελληνικός λαός!
Υπάρχουν και αυτά τα τεράστια χρέη στα δύο μεγάλα κόμματα. Διαβάζω ότι από τη Νέα Δημοκρατία είναι 130 εκατομμύρια ευρώ και από το ΠΑΣΟΚ 120 εκατομμύρια ευρώ. Όλα αυτά, βέβαια, με την προοπτική ότι έχουν δεσμεύσει τις κρατικές επιχορηγήσεις που προβλέπονται και από το Σύνταγμα για τα κόμματα μέχρι το 2020, με την προϋπόθεση βέβαια ότι αυτά τα δύο τα κόμματα θα παίρνουν πάνω από 35%-40%.
Σήμερα, έρχεται η τροπολογία, με την οποία θα ζητήσουμε προκαταβολή για τη χρηματοδότηση μετά τις εκλογές. Δηλαδή, λέμε στους πολίτες ότι η δική σας απόφαση είναι τετελεσμένη, τα ποσοστά είναι αυτά και δικαιούμαστε από την κρατική επιχορήγηση να πάρουμε και προκαταβολή! Αυτήν τη στιγμή ζητάμε από τους πολίτες να κάνουν θυσίες, αλλά εμείς θέλουμε να έχουμε και υπερπολυτελή γραφεία και κυλιόμενες εταιρείες δημοσκοπήσεων για να ενημερωνόμαστε κάθε μέρα τι ποσοστό έχουμε και πού πηγαίνουν τα πράγματα και να μπορούμε να κουβαλάμε κόσμο από όλη την Ελλάδα τρεις και τέσσερις φορές το χρόνο και να πληρώνουμε τα έξοδα! 
Νομίζω ότι όλοι οι πολίτες καταλαβαίνουν αν όλα αυτά είναι πολυτέλειες, αν όλα αυτά επιβαρύνουν τον Έλληνα πολίτη και αν όλα αυτά αναδεικνύουν ένα διαφορετικό πρόσωπο στην πράξη απ’ αυτά που λένε τα κόμματα στα λόγια! Είναι εποχή που θα πρέπει να είμαστε πολύ πιο σεμνοί. Το να λέμε «δεν θα βάλουμε αφίσες, δεν θα κάνουμε συγκεντρώσεις, δεν θα βγάλουμε πλαστικά σημαιάκια», δεν μου λέει τίποτα. Ούτε, βέβαια, μου λέει κάτι, όταν στελέχη των κομμάτων λένε ότι θα πρέπει να βρούμε σπόνσορες για τους Βουλευτές από εδώ και πέρα, να κάνουν δηλαδή Βουλευτή, ο οποίος θα βρίσκει έναν επιχειρηματία που θα του δίνει τον αντίστοιχο μισθό του μήνα για να κάνει το Βουλευτή!
Είναι πολλά τα περίεργα που συμβαίνουν σ’ αυτήν τη δημοκρατία και στα κόμματα τα οποία μιλούν για δημοκρατία και τα ίδια έχουν αποδείξει το τελευταίο χρονικό διάστημα ότι είναι κόμματα μηχανισμών! Είναι σκέτοι μηχανισμοί και όποιος δεν ακολουθεί το μηχανισμό, αποβάλλεται! Όποιος ενοχλεί αποβάλλεται! Όποιος έχει διαφορετική γνώμη αποβάλλεται ή αποβάλλουμε αυτούς που είναι σταθεροί στις ιδέες τους! 
Άρα, αγαπητοί συνάδελφοι, νομίζω ότι δεν πρέπει να προκαλέσουμε το δημόσιο αίσθημα. Δεν πρέπει να περάσει καμμία τροπολογία που θα αναφέρεται σε προκαταβολή για μετά τις εκλογές.
Ήθελα, μάλιστα, πολύ καιρό τώρα να σας θέσω ένα ερώτημα. Υπήρχε ένα κόμμα που το έλεγαν Πολιτική Άνοιξη. Αυτό έχει κλείσει τα βιβλία του, τα χρέη του; Πώς κλείνουν τα κόμματα; Όταν ένα κόμμα τελειώνει και κλείνει, υπάρχει κάποια διαδικασία που το ΑΦΜ του κλείνει; Κλείνουν οι λογαριασμοί του; Τα χρέη του τα αναλαμβάνει κάποιος;
Αυτό δεν απαντήθηκε. Θέτω ρητορικά το ερώτημα, μήπως κάποια στιγμή πάρω κάποια απάντηση. 
Όσον αφορά το σχέδιο νόμου, κύριε Υπουργέ, ο «Καλλικράτης» ήταν ένα όραμα του ΚΚΕ Εσωτερικού που το πρότεινα από τότε που ξεκινήσαμε τον «Καποδίστρια». Από εσάς ξεκινώ, απ’ αυτό που αναφέρατε.</Speech>
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Το ΚΚΕ Εσωτερικού έκλεισε;</Speech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Η Αριστερά πάντα έβλεπε την περιφερειακή αυτοδιοίκηση αιρετή!</Speech>
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Για τα βιβλία του λέω!</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας παρακαλώ, κύριε Αμοιρίδη, συνεχίστε επί του θέματος.</ChairmanSpeech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Μάλιστα, κύριε Πρόεδρε. Με συγχωρείτε.
Ο «Καλλικράτης» είναι ένα όραμα χρόνων να αναπτυχθεί ένα επιτελικό κράτος με περιφερειακή δυναμική. Έγινε νόμος του κράτους. Τα ερωτήματα είναι δύο. Όταν έγινε νόμος του κράτους, ελήφθησαν υπ&apos; όψιν όλες εκείνες οι ιδιαιτερότητες οι χωροταξικές, οι πληθυσμιακές, οι αναπτυξιακές ή είχαμε μία αριθμολαγνεία στους τριακόσιους είκοσι έξι δήμους; Πρέπει να είναι το νούμερο κάτω από τριακόσια πενήντα, άσχετα αν αυτό μπορεί να βλάπτει μια περιοχή.
Δεύτερον, δόθηκαν οι πόροι για τη λειτουργία των δήμων; Διαβάζω ότι ήταν 450 εκατομμύρια ευρώ και δόθηκαν 300 εκατομμύρια ευρώ. Και αυτά, μετά από πιέσεις. Και έχουμε και εκλογές! Πιθανόν, αν δεν είχαμε εκλογές, να μη δίνονταν! Δόθηκαν τα χρήματα για επενδύσεις για τις οποίες δεσμεύτηκαν, είτε αυτά είναι από το πρόγραμμα «Ελλάδα Ελληνική Αρχιτεκτονική», είτε από το ΕΣΠΑ, είτε από την Τράπεζα Επενδύσεων, είτε από το Πρόγραμμα Δημοσίων Επενδύσεων; Για τι συζητάμε σήμερα;
Κι επειδή μου είπαν και οι δήμαρχοι ότι τα κόμματα ζητούν τη ρύθμιση των χρεών -για πρώτη φορά είναι ο «Καλλικράτης» σε αυτές τις περιοχές με νέους συνδυασμούς- θέλω να πω ότι αυτήν τη στιγμή έχουν επιβληθεί πρόστιμα στους δημοτικούς συνδυασμούς που δεν ακολούθησαν την τυπική διαδικασία σωστά. 
Κύριε Υπουργέ, νομίζω ότι πρέπει να τελειώσει αυτό το θέμα. Πρέπει να το δείτε με κατανόηση. Πρώτη φορά ξεκίνησε ένας νέος θεσμός, πρώτη φορά υπήρξαν αυτοί οι συνδυασμοί. Νομίζω όλοι μπορούμε να το κατανοήσουμε. Το εγχείρημα είναι βαθύ, είναι μεγάλο και χρειάζεται ανθρώπους που να μην απογοητεύονται από αυτά τα ζητήματα. 
Όσον αφορά το ΕΣΠΑ, επειδή έχουμε μία Ελλάδα η οποία πλέον έχει αναθεώρηση του ΑΕΠ της σε όλες τις περιοχές της χώρας -είναι κάτω από το 75% του μέσου όρου της Ευρωπαϊκής Ένωσης- εκτιμώ ότι θα πρέπει να αναθεωρηθεί και το ΕΣΠΑ και να διεκδικήσουμε επιπλέον χρήματα. Φαίνεται, απ’ ό,τι διαβάζουμε τουλάχιστον, ότι θα υπάρξουν επενδύσεις προς την προοπτική στήριξης της χώρας και της αυτοδιοίκησης από την Ευρωπαϊκή Τράπεζα Επενδύσεων. 
Βέβαια στο νέο ΕΣΠΑ που θα σχεδιαστεί, κύριε Υπουργέ, όλες οι περιοχές της χώρας μπαίνουν στο στόχο 1. Επειδή η μάχη για το μοίρασμα της πίτας θα είναι πολύ πιο δύσκολη, γιατί μπαίνουν νέες χώρες πλέον στο παιχνίδι, θα πρέπει να είμαστε πολύ προσεκτικοί να αναδείξουμε τα πραγματικά στοιχεία και την προσπάθεια που καταβάλλει η χώρα. Διότι ξέρετε καλά ότι στη Βουλγαρία οι μισθοί είναι 130 ευρώ κι εμείς κατεβαίνουμε, αλλά αυτοί έχουν προσαρμοστεί και ανεβαίνουν στα 135-140 ευρώ. Έχουν προσαρμόσει τη ζωή τους κι έχουν μία αισιοδοξία. Το απότομο κατέβασμα είναι αυτό που δημιουργεί την απαισιοδοξία. Είναι σαν να πέφτεις από το δέκατο όροφο, δεν ανεβαίνεις, κατεβαίνεις. Υπάρχουν επιχειρήματα πολύ σημαντικά που μπορεί να τα αξιοποιήσετε και τώρα στη διαπραγμάτευση για την ενίσχυση των δήμων από τις επενδύσεις της Ευρωπαϊκής Τράπεζας. 
Στο Πρόγραμμα Δημοσίων Επενδύσεων εκτιμώ ότι πρέπει να μπουν πολλά μικρά έργα, να κινηθεί η αγορά. Υπάρχουν μικροί εργολάβοι -δεν είναι όλοι μεγάλοι εργολάβοι- έχουν λίγο προσωπικό, έχουν κάποια μηχανήματα αναλώσιμα. Θα υπάρξει μία δυναμική σε όλη την περιφέρεια. 
Και υπάρχει βέβαια το Πράσινο Ταμείο. Εδώ ακριβώς ήταν πάντα η ένσταση μου από τότε που δημιουργήθηκε. Τα χρήματα που μαζεύονται, πώς κατανέμονται στην αυτοδιοίκηση για απαλλοτριώσεις, για παρεμβάσεις αισθητικού χαρακτήρα; Σε ποιες περιοχές; Ποιος αποφασίζει; Ο Υπουργός. Εγώ είμαι Βουλευτής. Σκεφτείτε όμως να ήμουν εγώ Υπουργός ΥΠΕΚΑ και να είχα ένα πράσινο ταμείο με 10, 15, 20 εκατομμύρια. Δεν θα έδινα στην πόλη μου να απαλλοτριώσει δύο χώρους; Έχουν δοθεί σε τρεις, τέσσερις πόλεις από 5 εκατομμύρια για να απαλλοτριωθούν οι χώροι. Έγινε αξιολόγηση ή ήταν αιτήματα τα οποία ικανοποιήθηκαν μέσω άλλων οδών και όχι με διαφάνεια; Γιατί δεν δέχεται το Πράσινο Ταμείο να συμμετέχει ένας εκπρόσωπος της αυτοδιοίκησης, όπως ήταν τα προηγούμενα χρόνια με το «ΕΤΕΡΠΣ», άσχετα που ο Σουφλιάς έκανε ό,τι ήθελε. Γιατί δεν δέχεται να υπάρχει μία διαφάνεια και μία αξιολόγηση και ένας απολογισμός από τα χρήματα που πληρώνουν όλοι οι δημότες ανά την Ελλάδα και τα έχει ένα ταμείο; 
Βέβαια, θα μου πείτε ποιόν ρωτούν! Άλλαξαν εδώ οι χρήσεις γης, ήρθε καινούργιος ΓΟΚ, είχαμε τουριστικά σύνθετα καταλύματα και μειώθηκαν οι προϋποθέσεις των επενδύσεων αυτών. Υπήρχε ποτέ κάποια φωνή, κάποια έκφραση της αυτοδιοίκησης σε όλα αυτά που γίνονται; Δυστυχώς, έτσι εννοεί αυτό το κράτος την περιφερειακή αποκέντρωση, την ανάπτυξη στην περιφέρεια, το σεβασμό στην περιφέρεια. Κεντρικά όλα και εξακτινώνονται. Ένα πείραμα που απέτυχε όλα τα χρόνια και ένα πρόγραμμα που οραματίστηκε η αυτοδιοίκηση αποτυπώθηκε σε νόμο αλλά δεν αποτυπώνεται στην πράξη. 
Όσον αφορά τα πολλά μικρά έργα, είναι πολύ σημαντικό που υιοθετήθηκε το πρόγραμμα της αυτεπιστασίας. Με τα λιμνάζοντα χρήματα 3 δισεκατομμυρίων, χρόνια ολόκληρα ακόμα και από την εποχή της κ. Πετραλιά και μετά από την εποχή της κ. Κατσέλη, έγιναν διάφορα προγράμματα κοινωνικής οικονομίας, τα χρήματα έμεναν και εργασία δεν υπήρχε. Είναι σημαντικό ότι αυτοί οι άνθρωποι εξασφαλίζουν ένα μεροκάματο εκατόν τριάντα μέρες και είναι σημαντικότατο ότι εξασφαλίζουν πλήρη ιατροφαρμακευτική κάλυψη. Αυτά είναι πάρα πολύ σημαντικά πράγματα. Όμως η διαχείριση των κοινοτικών πόρων θέλει μεγαλύτερη δυναμική. Διαβάζω ακόμα για την κοινωνική πολιτική των δήμων. 
Απ’ αυτό το Βήμα έχω μία εβδομάδα που έχω τονίσει ότι το πρώτο και σημαντικότερο έργο που πρέπει να κάνει άμεσα η επόμενη κυβέρνηση είναι να δημιουργήσει μηχανισμό στήριξης των αδύναμων κοινωνικά ομάδων με συσσίτια και πετρέλαιο θέρμανσης, σε συνεργασία με τους δήμους και στοχευμένα μέσα από το ΕΣΠΑ, να υπάρχει γραμμή στον προϋπολογισμό που να λέει τόσα χρήματα. Ένα εκατομμύριο Έλληνες θα είναι όχι μόνο άνεργοι, θα είναι εξαθλιωμένοι με 1,40 το πετρέλαιο. 
Χρειάζεται όχι μόνο το κοινωνικό παντοπωλείο, το συσσίτιο ή το να δώσουμε κάποια τρόφιμα, αλλά πρέπει να γίνει πρόγραμμα στοχευμένο με την αυτοδιοίκηση, γιατί το πρόβλημα διαφέρει από περιοχή σε περιοχή, διαφέρει από δήμο σε δήμο. Και άλλες δυνατότητες έχει μία περιοχή η οποία είναι τουριστική, άλλες δυνατότητες έχει μια περιοχή που είναι ορεινή, άλλες δυνατότητες έχει μια περιοχή που φιλοξενεί πολλούς μετανάστες. Πρέπει η αυτοδιοίκηση –κι αυτός είναι ο ρόλος της- να είναι κοντά στον πολίτη, να έχει τις καταστάσεις και τις λίστες των ανέργων και των απόρων για να μη σπαταλώνται χρήματα.
Και να σας πω, κύριε Υπουργέ, πώς σπαταλήθηκαν χρήματα; Ψάχνουμε να βρούμε περίπου εξήντα χιλιάδες ανθρώπους οι οποίοι παίρνουν σύνταξη, παρότι έχουν αποδημήσει. Και τρία χρόνια φωνάζω. Δεν έγινε ποτέ. Να μπει μία γραμμή, να γίνει νόμος, απευθείας τα ληξιαρχεία των δήμων να είναι συνδεδεμένα με τα ασφαλιστικά ταμεία. Η δήλωση ηλεκτρονικά, να πάει απευθείας στο ασφαλιστικό ταμείο. Δεν γίνεται αυτό μέχρι σήμερα. 
Με ακούτε, κύριε Υπουργέ; Αν γινόταν πριν από τρία χρόνια η σύνδεση των ληξιαρχείων με τα ασφαλιστικά ταμεία, θα γινόταν γνωστό την ημέρα που δηλώνεται ο θάνατος. Έτσι δεν θα υπήρχε ούτε ένας σήμερα που να πάρει σύνταξη επιπλέον. Γιατί δεν γίνεται; Τρία χρόνια το φωνάζω σε αυτήν την Αίθουσα.</Speech>
<Speech><Parlmember>ΑΝΑΣΤΑΣΙΟΣ ΓΙΑΝΝΙΤΣΗΣ</Parlmember> (Υπουργός Εσωτερικών): Υπάρχει πρόβλημα και ελπίζουμε ότι κάποια στιγμή, σε δύο σε τρία χρόνια θα μπορεί να λειτουργήσει.</Speech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Ναι, υποχρεώστε όμως και τους τοπικούς άρχοντες…</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ, όχι διάλογο. Ολοκληρώσετε, κύριε Αμοιρίδη.</ChairmanSpeech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Συγγνώμη, κύριε Πρόεδρε. Είναι πολύ σημαντικό και ευαίσθητο θέμα. Δεν είναι θέμα πολιτικό, είναι θέμα ουσίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ναι, όλα είναι σημαντικά με τη λογική αυτή. Παρακαλώ, ολοκληρώστε.</ChairmanSpeech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Δεν παράγω πολιτική αυτήν τη στιγμή με την έννοια της Αντιπολίτευσης. Λέω ότι μπορούν και οι δήμαρχοι σήμερα να έχουν και αστική ευθύνη αν δεν πάνε αυτές οι δηλώσεις από το ληξιαρχείο στα ασφαλιστικά ταμεία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κύριε Υπουργέ, δώσαμε αρμοδιότητες στους δήμους. Ξέρετε ότι οι δήμοι δεν αποφασίζουν ούτε πού θα πάει η λαϊκή αγορά ούτε πού θα μεταφερθεί το περίπτερο ούτε πού θα γίνει η πιάτσα των ταξί. Έχουν σύμφωνη γνώμη. Και αντί το Υπουργείο Αγροτικής Ανάπτυξης να τους δώσει τα σχέδια βελτίωσης με γεωπόνους να μπορούν να ενισχύσουν τις περιοχές τους και πώς θα υλοποιηθούν τα προγράμματα που χάνονται τα λεφτά, λιμνάζουν, άλλα χάνονται στις μελέτες, στους επιβλέποντες, στους συμβούλους, τους έδωσε την αρμοδιότητα, την υποχρέωση να περισυλλέγουν αδέσποτα ζώα που κυκλοφορούν, με ποινική ευθύνη αν δεν τα μαζέψουν και να τα περιποιηθούν και να δημιουργήσουν και χώρο που θα τα φιλοξενήσουν. Αυτήν την αρμοδιότητα τους έδωσε το Υπουργείο Αγροτικής Ανάπτυξης και τους αφαίρεσε την αρμοδιότητα των σχεδίων βελτίωσης.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ολοκληρώστε, κύριε Αμοιρίδη.</ChairmanSpeech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Ολοκληρώνω, κύριε Πρόεδρε.
Θεωρώ ότι πρέπει να μη χρειάζεται απόφαση ή πράξη Υπουργικού Συμβουλίου για δίμηνες συμβάσεις και υδρονομείς. Δηλαδή χαλάει μία βρύση, δεν ποτίζεται κάτι και πρέπει να υπάρξει πράξη Υπουργικού Συμβουλίου για να μπορούμε να πάρουμε ένα άτομο να βοηθήσει. Μία δίμηνη σύμβαση και ένας υδρονομέας που θα προσληφθεί να χρειάζεται πράξη Υπουργικού Συμβουλίου, θεωρώ ότι είναι τραβηγμένο.
Θα πω μια κουβέντα για την καταστατική θέση των αιρετών. Αν δίνατε το δικαίωμα και τη δυνατότητα στην Αντιπολίτευση, σε ένα-δύο μέλη της να συνυπογράφουν με τον αρμόδιο αντιδήμαρχο ή το δήμαρχο τα εντάλματα εξόδων, δεν θα χρειαζόταν ποτέ ούτε Ελεγκτικό Συνέδριο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αν η Αντιπολίτευση υπέγραφε το ένταλμα εξόδων-πληρωμών, η πολιτική βέβαια καθορίζεται από το δήμαρχο και τη δημοτική του παράταξη, αν τα συνυπέγραφαν και οι δύο, τότε δεν χρειάζεται να πάτε στο Ελεγκτικό Συνέδριο. Σαν πρόταση σας το λέω, σαν σκέψη.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Έχουμε και τη Δευτέρα συνέχεια της συζήτησης, κύριε Αμοιρίδη.</ChairmanSpeech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Κλείνω, κύριε Πρόεδρε, με την καθαριότητα που εκτιμώ ότι δεν μπορεί να παραχωρηθεί σε ιδιώτη. Πέρα από τη διαχείριση των ΦΟΔΣΑ, που την καταλαβαίνω, η καθαριότητα είναι μια αρμοδιότητα που πρέπει να την έχει η αυτοδιοίκηση.
Κλείνοντας, λέω ότι η έννοια της περιφερειακής διοίκησης, κύριε Υπουργέ, είναι θέμα κουλτούρας, πώς αντιλαμβάνεσαι στην πράξη αυτήν τη χώρα, επιτελικά, περιφερειακά. Ήρθε η ώρα και η περιφέρεια να κάνει τους δικούς της Ολυμπιακούς Αγώνες.
Στηρίζουμε το νομοσχέδιο επί της αρχής και επιφυλασσόμαστε να τοποθετηθούμε και στα άρθρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Ιωάννη Αμοιρίδη Κοινοβουλευτικό Εκπρόσωπο της ΔΗΜΑΡ.
Ολοκληρώνεται ο κύκλος με τον Κοινοβουλευτικό Εκπρόσωπο της Κοινοβουλευτικής Ομάδας Ανεξάρτητοι Έλληνες Βουλευτή Λαρίσης τον κ. Χρήστο Ζώη.
Κύριε Ζώη, έχετε το λόγο για δώδεκα λεπτά.</ChairmanSpeech>
<Speech><Parlmember>ΧΡΗΣΤΟΣ ΖΩΗΣ</Parlmember>: Ευχαριστώ, κύριε Πρόεδρε.
Κύριοι συνάδελφοι, πριν τοποθετηθώ για το συζητούμενο σχέδιο νόμου, θα μου επιτρέψετε κι εγώ να κάνω δυο-τρία σχόλια επί των θεμάτων τα οποία απασχόλησαν τη συζήτησή μας.
Δεν θυμάμαι ποιος έθεσε πρώτος το θέμα της ημερομηνίας των εκλογών. Όμως πρέπει να δηλώσω ότι με ικανοποιεί η αμεσότητα της απάντησης του κ. Υπουργού και κρατούμε ως δεδομένη πια αυτήν την τοποθέτηση, ως τοποθέτηση της Κυβερνήσεως και του ίδιου του Πρωθυπουργού, ο οποίος χθες καλούμενος να σχολιάσει το χρόνο των εκλογών περιορίστηκε απλώς σε μια φράση που επέτεινε την αμφισβήτηση και τη φημολογία περί επικείμενου των εκλογών, αλλά δεν είπε συγκεκριμένη ημερομηνία εκλογών. Σήμερα τα πράγματα μπαίνουν στη θέση τους. Έτσι πιστεύω και δεν νομίζω ότι θα μπορούσε να υπάρξει πισωγύρισμα μετά τη δήλωση του κυρίου Υπουργού. 
Πρέπει όμως εδώ να σημειώσω με έμφαση ότι προκαλεί τουλάχιστον ενδιαφέρον η σιωπή του πλειοψηφούντος ακόμη κόμματος σ’ αυτήν τη Βουλή, όταν στον αέρα πλανάται η συζήτηση για δηλώσεις που έρχονται από παράγοντες του εξωτερικού. Τη μια υποδεικνύεται στους Έλληνες ποια θα ήταν η επιθυμητή κυβέρνηση που θα έπρεπε να προκύψει μετά τις εκλογές, την άλλη με δηλώσεις άλλων παραγόντων του εξωτερικού επιτείνεται η αβεβαιότητα που μπορεί να γεννήσουν οι εκλογές. 
Και εγώ διερωτώμαι: Καλά, δεν υπάρχει εμπιστοσύνη στους πολιτικούς σχηματισμούς της χώρας για να περάσουν αυτά τα διλήμματα στο λαό; Δηλαδή, χρειάζεται βοήθεια από το εξωτερικό και σ’ αυτό ακόμα το σημείο; Δεν αρκεί η προεκλογική προσπάθεια που θα είναι εξόχως διλημματική, για να μην πω τρομοκρατική και φανεί υπερβολή του λόγου, κατά τη διάρκεια της προεκλογικής περιόδου; Χρειάζεται από τώρα να στρώνεται το έδαφος με δηλώσεις παραγόντων του εξωτερικού; Αφήστε τον ελληνικό λαό -δεν το λέω βέβαια σε αυτούς που βρίσκονται σ’ αυτήν την Αίθουσα, αλλά απευθύνομαι στον ελληνικό λαό και σ’ αυτούς που μας παρακολουθούν έξω από τα σύνορα της χώρας- να σκεφθεί, να μιλήσει με τη συνείδησή του, να δει την τσέπη του, να λάβει υπ’ όψιν του όσα έχουν διαδραματιστεί στη χώρα, να μελετήσει και τις προτάσεις των πολιτικών σχηματισμών και να οδηγηθεί όσο γίνεται πιο νηφάλια στις κάλπες, για να πει, με το μοναδικό και αυθεντικό τρόπο που μπορεί να ορίσουν οι εκλογές, πώς επιθυμεί να κυβερνηθεί αυτός ο τόπος. 
Δεν χρειαζόμαστε πια άλλη βοήθεια από το εξωτερικό. Ως εδώ. Έχουμε και εμείς μυαλό. Έχουμε και εμείς δυνατότητα να επεξεργαζόμαστε διλήμματα, έχουμε και εμείς δυνατότητα να επεξεργαζόμαστε προτάσεις. Δεν είμαστε αυτόχειρες, ούτε επιφυλάσσουμε για τα παιδιά μας τη χειρότερη μοίρα. 
Το δεύτερο έχει να κάνει με τα όσα ήδη συζητήθηκαν -βεβαίως θα πούμε πολύ περισσότερα τη Δευτέρα- για την τροπολογία για την οικονομική ενίσχυση των κομμάτων εν όψει των εκλογών. Βεβαίως δεν μπορεί κανείς να ισχυριστεί ότι μπορεί η Βουλή και οι Βουλευτές να είναι ασυγκίνητοι μπροστά στην ιδιαίτερη περίσταση κατά την οποία συζητούνται τέτοια ζητήματα. 
Τα κόμματα βεβαίως χρειάζονται την ενίσχυση για να διεξάγουν εκλογές. Υπάρχουν και άλλα κόμματα που δεν δικαιούνται μία από τον κρατικό προϋπολογισμό για να κάνουν εκλογές, αλλά, εν πάση περιπτώσει, θα βρούμε τρόπο να κάνουμε εκλογές, έχοντας εμπιστοσύνη στους φίλους και τους ανθρώπους που συμμερίζονται τις ίδιες απόψεις με εμάς. 
Εγώ αναρωτιέμαι, δεν μπορούμε να μειώσουμε το κόστος των εκλογών; Χρειαζόμαστε περισσότερους νόμους για να το επιτύχουμε αυτό; Πού πάει δηλαδή, η διάθεση των κομμάτων για να δείξουν, ιδιαίτερα σ’ αυτές τις περιστάσεις, ότι συμμερίζονται ακόμα περισσότερο την οικονομική κατάσταση και το γεγονός ότι το ελληνικό κράτος οφείλει αυτήν την ώρα πάνω από 7,5 δισεκατομμύρια ευρώ απλήρωτες υποχρεώσεις;
Ναι, να διεξαχθούν οι εκλογές και να υπάρξει και το απαιτούμενο κονδύλι για να γίνουν αυτές, χωρίς όμως προκλήσεις. Μπορούν τα κόμματα να δεσμευτούν γι’ αυτό; Μπορούν να παρέχουν εγγυήσεις ότι θα αποφύγουν όχι μόνο αυτά που περιγράφει ο νόμος, αλλά και κάτι περισσότερο και να οριστεί αυτό τη Δευτέρα κατά την ψήφιση της συγκεκριμένης τροπολογίας; Μπορεί να υπάρξει εθελούσια δέσμευση των κομμάτων τη Δευτέρα, πριν ψηφιστεί αυτή η τροπολογία για το τι παραπάνω μπορούν να περικόψουν ή χρειάζονται λεφτά για να αντιμετωπίσουν δαπάνες, οι οποίες δεν μπορούν, ούτως ή άλλως, να περιγραφούν από κανένα κείμενο νόμου; Εμείς θα περιμένουμε αυτήν τη συζήτηση και ελπίζουμε ότι θα γίνει με εποικοδομητικό τρόπο και όχι με αφορισμούς. 
Κύριε Υπουργέ, έρχομαι στο σχέδιο νόμου. Ο ομιλών ήταν και εισηγητής εκ μέρους της τότε Αξιωματικής Αντιπολίτευσης της Νέας Δημοκρατίας όταν συζητήθηκε ο νόμος του «Καλλικράτη» το καλοκαίρι του 2010 και έτσι θα μου επιτρέψετε να σας πω ότι όχι μόνο γνωρίζω καλά τι έλεγε ο «Καλλικράτης», αλλά έχω παρακολουθήσει πολύ καλά και στις λεπτομέρειές τους όλες τις εμβαλωματικές προτάσεις που ακολούθησαν τον «Καλλικράτη», με αφορμή κατάθεσης και συζήτησης ποικίλων νομοσχεδίων σχεδόν απ’ όλα τα Υπουργεία. Συνεπώς, έχω μια πλήρη εικόνα για το τι συζητούμε σήμερα και το τι έχει προηγηθεί αυτής της συζήτησης. Δεν έχω καμμία δυσκολία να δηλώσω ότι αυτά που συζητούμε σήμερα είναι αναγκαία και απαραίτητα -υπάρχουν βέβαια και διατάξεις που δεν θα μπορέσουμε να ψηφίσουμε- μέσα στο πλαίσιο αποδοχής λειτουργίας του «Καλλικράτη». Δηλαδή, εάν δέχεται κάποιος ότι εδώ υπάρχει ένα σχέδιο για την αυτοδιοίκηση, το οποίο προσπαθεί να βρει ένα βηματισμό και χρειάζεται στην προσπάθεια αυτή μια σειρά από λύσεις που θα δίνουν διέξοδο στα προβλήματα που γέννησε αυτή η μεταρρύθμιση, δεν μπορεί να αρνηθεί ότι αυτές οι διατάξεις και εμπεριέχονται στο σχέδιο νόμου και είναι προς τη σωστή κατεύθυνση. 
Επί της αρχής, όμως, δεν μπορούμε να συμφωνήσουμε μ’ αυτό καθεαυτό το οικοδόμημα, με τον τρόπο που το συνέλαβαν οι εμπνευστές του, με τον τρόπο που το εισηγήθηκαν, με τον τρόπο που το εγγυήθηκαν, με τον τρόπο που το εφάρμοσαν, με τον τρόπο που ελπίζουν ότι μπορεί να βρει το βηματισμό του και να αποδώσει τα προσδοκώμενα κατά το χρόνο έμπνευσης του αποτελέσματα με την ψήφιση και μόνο κάποιων εμβαλωματικών διατάξεων.
Εμείς, οι Ανεξάρτητοι Έλληνες αναγνωρίζουμε αυτήν την προσπάθεια που έχει γίνει, η οποία αποτελεί συνέχεια της δέσμευσης του προκατόχου σας και της προσπάθειας που είχε αναλάβει αυτός να αντιμετωπίσει αυτά τα ελλείμματα και αυτά τα κενά. Το ερώτημα είναι: Έχει γίνει καμμία αποτίμηση ή μπορούμε να πούμε ότι και μόνο το σχέδιο νόμου αποτελεί μια γνήσια αυτοκριτική των αδυναμιών του «Καλλικράτη» και συνεπώς τι χρεία έχουμε άλλης αποτιμήσεως; Όχι, χρειάζεται αποτίμηση. Χρειάζεται κάποια στιγμή να βλέπουμε και την πολιτική ευθύνη των προσώπων που με περισσή αλαζονεία από αυτό εδώ το Βήμα διαβεβαίωναν το Σώμα ότι ξέρουν καλύτερα απ’ όλους τους άλλους που ήταν από κάτω, λες και εμείς δεν ξέραμε να διαβάζουμε, δεν ξέραμε ανάγνωση, γραφή, δεν ήμασταν σε επαφή με τις τοπικές κοινωνίες, δεν ξέραμε τι έχει ανάγκη η τοπική κοινωνία.
Για να είμαι απολύτως σαφής και καθαρός και με τους συναδέλφους που με ακούνε και μ’ εσάς, ναι, χρειαζόταν μια διοικητική μεταρρύθμιση, η οποία όμως -προσέξτε- θα ερχόταν και θα κούμπωνε με μια μεταρρύθμιση που θα αφορούσε αυτό καθεαυτό το κεντρικό κράτος. Υπήρξε αυτό; Όχι. Εντελώς αποσπασματικά αποφασίσαμε ότι τώρα θα βάλουμε υπογραφή κάτω από μια πρόταση για να μπορούμε μετά να επαιρόμαστε και να κομπάζουμε όπου μας προσκαλούν για συζήτηση ή για τοποθέτηση, ότι είμαστε μεταξύ των κύκλων των μεταρρυθμιστών.
«Γιατί δεν προχωράει κάποια μεταρρύθμιση;». «Ε, ρωτήστε όλους τους άλλους που φταίνε, όχι εμάς που το εμπνευστήκαμε». Αυτό λέω ότι δεν μπορεί να είναι αποδεκτό. 
Φωνάζαμε και τονίζαμε «Όχι μια μεταρρύθμισης ξεκομμένη από την ανάγκη κεντρικής μεταρρύθμισης του κράτους. Όχι μια μεταρρύθμιση πολύ περισσότερο υπό το καθεστώς της οικονομικής κρίσης που θα επιδεινώσει της αδυναμίες και τα ελλείμματα της αυτοδιοίκησης και δεν θα τα θεραπεύσει». 
Και το ομολογήσατε και εσείς, κύριε Υπουργέ. Σας παρακολούθησα με προσοχή. Είπατε ότι πιέζεται η τοπική αυτοδιοίκηση λόγω τεσσάρων παραγόντων. Συμφωνώ απολύτως με τις διαπιστώσεις σας. 
Γιατί, λοιπόν, πρέπει να ερχόμαστε ως επιμηθείς για να αντιμετωπίζουμε αυτά που είχαμε όλη τη δυνατότητα και τη διάθεση να τα αντιμετωπίσουμε τότε; Από αυτό το Βήμα ήταν ανοιχτή η πρόσκληση: «Αφήστε τώρα τον «Καλλικράτη». Ας πάει για την επόμενη εκλογική αναμέτρηση στις δημοτικές και περιφερειακές εκλογές. Ελάτε να τον σχεδιάσουμε βήμα προς βήμα, λαμβάνοντας υπ’ όψιν αυτά που ζούμε στην οικονομία, βλέποντας δήμο-δήμο, τι μπορεί να κάνει και πού μπορεί να σκοντάψει αυτό το εγχείρημα». Και αυτό πάντοτε σε διάλογο με τους αιρετούς εκπροσώπους του ελληνικού λαού, οι οποίοι πληροφορήθηκαν για πρώτη φορά τον «Καλλικράτη» και το τι ακριβώς λέει μέσα σε αυτήν την Αίθουσα. Ουδείς μας κάλεσε να συζητήσουμε. 
Και αν σας αποδίδουμε τα εύσημα γιατί εσείς κάνατε διάλογο για να φέρετε το εμβαλωματικό σχέδιο νόμου, δεν μπορούμε να ξεχάσουμε ότι εμείς ήμασταν εντελώς απόντες από την κύρια διαβούλευση για το τι ακριβώς σημαίνει «Καλλικράτης» και πώς θα εφαρμοστεί και θα υλοποιηθεί. Αυτή είναι η πραγματικότητα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα χρειαστώ ένα, δυο λεπτά, κύριε Πρόεδρε, με την ανοχή σας.
Αυτά δεν μπορεί κανείς να τα προσπεράσει. Και είναι και μια ακόμη απτή απόδειξη της κακοδαιμονίας που συνοδεύει το ελληνικό κράτος. Πηγαίνουμε πάντοτε εκ των υστέρων να θεραπεύσουμε αυτά που μπορούσαμε να έχουμε θεραπεύσει, όταν τα γεννούσαμε και να τα γεννήσουμε πιο ορθά, πιο σωστά.
Κύριε Υπουργέ, σας είπαμε ότι δεν πρόκειται να ψηφίσουμε επί της αρχής ένα σχέδιο νόμου, το οποίο έρχεται να αντιμετωπίσει προβλήματα στα θεμέλια του οικοδομήματος. Δεν μπορούμε να δώσουμε άλλοθι, δικαιολογία και συγχωροχάρτι, έστω και εκ των υστέρων, σε μια προσπάθεια που θα κουβαλάει το στίγμα μιας ατελούς μεταρρύθμισης από την αρχή. Θα είμαστε παρόντες για να στηρίξουμε οποιαδήποτε διάταξη μπορεί να αντιμετωπίζει –και αντιμετωπίζει- τα προβλήματα της αυτοδιοίκησης, αλλά δεν πρόκειται με τη θετική μας ψήφο να δώσουμε συγχωροχάρτι στους εμπνευστές του «Καλλικράτη».
Κρατώ την τελευταία μου λέξη για να σχολιάσω το συμπαθή Κοινοβουλευτικό Εκπρόσωπο της Νέας Δημοκρατίας, ο οποίος, με έκπληξή μου διαπίστωσα ότι προσπέρασε με μεγάλη άνεση την ψήφιση επί της αρχής του νομοσχεδίου, ξεχνώντας τη μια από τις βασικές αρχές του αντιπολιτευτικού λόγου της Νέας Δημοκρατίας. Είναι άλλο πράγμα να στηρίζεις τα άρθρα και είναι άλλο πράγμα να λες: «Δεν πειράζει για ό,τι έγινε. Εμείς ψηφίζουμε επί της αρχής». 
Η αρχή είναι ο «Καλλικράτης», κύριοι συνάδελφοι. Δεν είναι τα άρθρα. Αυτό νομίζω ότι έχετε χρόνο να το αντιμετωπίσετε και να το διορθώσετε, έστω και κατά τη συζήτηση των άρθρων και ας έχει ψηφιστεί επί της αρχής το νομοσχέδιο.
Ευχαριστώ πολύ, κύριε Πρόεδρε, και για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Χρήστο Ζώη.</ChairmanSpeech> 
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Κύριε Πρόεδρε, θα ήθελα το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Υπουργέ, έχετε το λόγο για ένα λεπτό.</ChairmanSpeech>
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Δεν θα παρεμβληθώ μιλώντας πριν τους συναδέλφους που με ιώβεια υπομονή, περιμένουν τη σειρά τους να μιλήσουν. Δεν μπορεί όμως να αιωρούνται στην Αίθουσα ανύπαρκτα ερωτήματα, κύριε Υπουργέ. 
Ήθελα λοιπόν να πω προς τον Κοινοβουλευτικό Εκπρόσωπο του νεοσύστατου πολιτικού σχηματισμού των Ανεξαρτήτων Ελλήνων, τον κ. Ζώη, ότι μπορεί να είναι καλά για ένα ακροατήριο, που δεν υπάρχει η απάντηση, τα περί παραγόντων του εξωτερικού, όμως η αλήθεια είναι πάρα πολύ απλή. Ο τόπος θα κυβερνηθεί μετά τις εκλογές της 6ης ή 13ης Μαΐου, όπως αποφασίσουν οι Έλληνες πολίτες -είναι πάρα πολύ απλό- και όχι όπως θα υποδείξουν οι οποιοιδήποτε μπορεί να υπαινίσσεστε.</Speech> 
<Speech><Parlmember>ΧΡΗΣΤΟΣ ΖΩΗΣ</Parlmember>: Το εύχομαι και εγώ.</Speech> 
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Αυτά μπορεί να είναι πολύ καλά, για να διαλέγεστε με ένα μέρος του ελληνικού λαού, που δεν θέλει να ακούσει κάτι άλλο, δεν είναι όμως κατάλληλα γι’ αυτήν την Αίθουσα. 
Δεύτερον, σε ό,τι αφορά τα ζητήματα των διλημμάτων, θέλω πολύ απλά να σας θυμίσω ότι το κόμμα στο οποίο ανήκω –γιατί σε εμάς αναφερθήκατε- έχει κάνει πολύ καθαρό το τελευταίο διάστημα ότι δεν απευθύνει κανένα δίλημμα, πόσω μάλλον εκβιαστικό, προς τον ελληνικό λαό. Προς τις πολιτικές δυνάμεις είναι τα διλήμματα, αγαπητέ συνάδελφε, για το εάν θέλουν η χώρα να παραμείνει όρθια ή να καταρρεύσει. Μάλιστα το ΠΑΣΟΚ για πολύ συγκεκριμένους λόγους, που περιττεύει να αναλύσω, έχει ένα πλεονέκτημα το βράδυ των εκλογών, εφόσον δεν έχει αυτοδυναμία από την πλευρά του και έχει την πρώτη θέση, όπως επιδιώκουμε, προσδοκούμε και πιστεύουμε ότι θα είμαστε οι πρώτοι στις εκλογές. Εάν λοιπόν δεν είμαστε και αυτοδύναμοι, έχουμε ένα μοναδικό πλεονέκτημα, που δεν το έχει καμμία άλλη πολιτική δύναμη: να απευθυνθούμε και στα αριστερά μας και στα δεξιά μας, πάντως όχι στους Ανεξάρτητους Έλληνες. 
Είναι λοιπόν πάρα πολύ ξεκάθαρο ότι τα διλήμματα είναι πολύ συγκεκριμένα και θα τα αντιμετωπίσουν πολιτικές δυνάμεις, όσον αφορά το πώς εννοούν μία στάση σοβαρότητας και ευθύνης στα ζητήματα του τόπου. 
Τέλος θέλω να κάνω μία καθαρά προσωπική δήλωση, αγαπητέ συνάδελφε. Δεν μπορώ να πω ότι αποτυπώνει ακριβώς ό,τι γίνεται σήμερα στο κόμμα στο οποίο ανήκω. Πάντως να ξέρετε ότι είμαστε πολλοί και όχι λίγοι που είμαστε αποφασισμένοι να μείνουμε ως το τέλος όρθιοι, προκειμένου στη χώρα να υπάρξει συνέχεια μιας απαραίτητης αναγκαίας πορείας που θα δώσει προοπτική στον τόπο και κυρίως στη νέα γενιά και θα πέσουμε μαχόμενοι, γιατί η χώρα δεν μπορεί και δεν πρέπει να παραδοθεί αμαχητί στις δυνάμεις της ανευθυνότητας και του λαϊκισμού. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ευχαριστώ. 
Το λόγο έχει ο κ. Αστέριος Ροντούλης, Βουλευτής του Λαϊκού Ορθόδοξου Συναγερμού από το Νομό Λαρίσης.</ChairmanSpeech>
<Speech><Parlmember>ΧΡΗΣΤΟΣ ΖΩΗΣ</Parlmember>: Κύριε Πρόεδρε, παρακαλώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Ζώη, έχετε κάθε δικαίωμα να πάρετε το λόγο. Απλώς, προς αποφυγή ανακύκλωσης...</ChairmanSpeech>
<Speech><Parlmember>ΧΡΗΣΤΟΣ ΖΩΗΣ</Parlmember>: Κύριε Πρόεδρε, μόνο για μισό λεπτό ζητώ το λόγο. Ζητώ συγγνώμη και από τον κ. Ροντούλη που είναι η σειρά του.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Χρήστος Ζώης.</ChairmanSpeech> 
<Speech><Parlmember>ΧΡΗΣΤΟΣ ΖΩΗΣ</Parlmember>: Κύριε Υπουργέ, εγώ θέλω να σας ευχαριστήσω, γιατί φαίνεται ότι σηκώνετε το γάντι που σας πετούν οι Ανεξάρτητοι Έλληνες και απαντάτε, δίνοντάς μας, εάν θέλετε, και τη θέση της Αξιωματικής Αντιπολίτευσης εντός του Κοινοβουλίου.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ε, όχι, κύριε συνάδελφε!</Speech>
<Speech><Parlmember>ΧΡΗΣΤΟΣ ΖΩΗΣ</Parlmember>: Σας παρακαλώ, κύριε Μουσουρούλη, μη διαμαρτύρεστε. Αυτό φαίνεται από τα πράγματα. 
Από εκεί και πέρα, εμείς δεν θέλουμε να πέσετε μαχόμενοι. Εμείς θέλουμε να περάσετε στην άκρη και να αφήσετε να έρθουν άλλοι να δώσουν τη μάχη, για να παραμείνουν όρθιοι μαζί με τον ελληνικό λαό.
Σε ό,τι αφορά τη δήλωση, που είχε προφανώς εσωτερική κατεύθυνση, αυτήν τη δήλωση πρέπει να την κάνετε στο κόμμα σας και στους συναδέλφους σας που κάθε μέρα με ρυθμό πολυβόλου δηλώνουν ότι δεν θα είναι υποψήφιοι στα ψηφοδέλτια. 
Εμείς ευχόμαστε σε κάθε περίπτωση, ο προεκλογικός αγώνας να είναι πολιτισμένος και να επιτρέψει νηφάλια στον ελληνικό λαό να μας δώσει στον καθένα μας ό,τι μας αξίζει. Μακριά από εμάς κλίμα λαϊκισμού, όπως λέτε, κλίμα μη συζήτησης και μη ανταλλαγής επιχειρημάτων. Το επιδιώκουμε και ελπίζουμε και εσείς να συμβάλετε σ&apos; αυτό.
Ευχαριστώ, κύριε Πρόεδρε.</Speech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Δεν γίνεται. Σας παρακαλώ πολύ! Για ποιο λόγο;</ChairmanSpeech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Γιατί υπήρξε αναφορά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Δεν έχετε το λόγο.</ChairmanSpeech> 
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Κύριε Πρόεδρε, ελπίζω να μην εννοεί ο κ. Ζώης...</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Υπουργέ, δεν σας έχω δώσει το λόγο.
Κύριε Αμοιρίδη, δεν έχετε το λόγο με όλο το σεβασμό και τη συμπάθεια προς το πρόσωπό σας. Διαταράσσεται η λειτουργία.</ChairmanSpeech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Κύριε Πρόεδρε, δεν μπορείτε να μου δώσετε το λόγο για ένα λεπτό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Μα για ποιο λόγο;</ChairmanSpeech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Δεν μου έχετε εμπιστοσύνη; 
ΠΡΟΕΔΡEΥΩΝ (Βαΐτσης Αποστολάτος): Για ποιο λόγο;</Speech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Μία δήλωση θέλω να κάνω πάνω σε αυτά που είπε ο Υπουργός.
ΠΡΟΕΔΡEΥΩΝ (Βαΐτσης Αποστολάτος): Για ποιο λόγο, πείτε μου.</Speech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Δύο λέξεις θα πω. 
ΠΡΟΕΔΡEΥΩΝ (Βαΐτσης Αποστολάτος): Ακούμε τις δύο λέξεις.</Speech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Οι δυο λέξεις είναι «τακτική στρατηγική». Τα κόμματα, απ’ ό,τι φαίνεται, της συγκυβέρνησης έχουν τακτική, δεν έχουν στρατηγική. Για τη στρατηγική θα αποφασίσουν οι πολίτες τι θα γίνει μετά τις εκλογές.
ΠΡΟΕΔΡEΥΩΝ (Βαΐτσης Αποστολάτος): Σας ευχαριστώ πολύ. 
Ο ειδικός αγορητής του ΛΑΟΣ κ. Ροντούλης από το Νομό Λαρίσης και ειδικά από τον Τύρναβο έχει το λόγο.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ευχαριστώ πολύ, κύριε Πρόεδρε. 
Εδώ ο κόσμος χάνεται, άνθρωποι αυτοκτονούν στο Σύνταγμα και αλλού και ο κ. Ζώης μάχεται με τον κ. Μουσουρούλη και τον κ. Κουκουλόπουλο για το ποιος είναι Αξιωματική Αντιπολίτευση και ποιον τελικά θα επικροτήσει με την ψήφο του ο ελληνικός λαός. Αυτά, για να τα βλέπει ο κόσμος.
Κύριε Υπουργέ, η Κυβέρνηση κάνει λόγο για μεταρρυθμίσεις, για αλλαγές, για τομές στη διοίκηση της χώρας. Όλα αυτά ακούγονται ωραία. Το ερώτημα όμως είναι με ποιους θα τα κάνετε όλα αυτά. Θέτω αυτό το ερώτημα, γιατί οι δημόσιοι υπάλληλοι της χώρας κατήντησαν – θα το πω απλά- πένητες. Είναι σε πλήρη εξαθλίωση. Οι άνθρωποι αυτοί ανέλαβαν υποχρεώσεις στη βάση άλλων δεδομένων, με μισθούς των 1.300 ευρώ, για παράδειγμα, και τώρα μετά τις αλλεπάλληλες περικοπές, βρέθηκαν με μισθούς των 800 ευρώ. Έχουν να πληρώσουν στεγαστικά δάνεια, έχουν να συντηρήσουν παππούδες, έχουν να συντηρήσουν ανέργους αδερφούς. Και ενώ έχουν όλα αυτά τα βάρη, όλες αυτές τις δεσμεύσεις που έρχονται από το παρελθόν, τον Ιούνιο η Κυβέρνηση ετοιμάζει νέα επιδρομή, νέα μέτρα εναντίον των δημοσίων υπαλλήλων, εναντίον των εισοδημάτων των ανθρώπων αυτών που, όπως σας είπα, κυριολεκτικά πένονται.
Με ποιους μοχλούς λοιπόν στα χέρια σας, με ποιους ανθρώπους θα κάνετε αυτές τις αλλαγές; Με ανθρώπους που έχουν χάσει το ηθικό τους εντελώς; Με μία καταρρακωμένη δημοσιοϋπαλληλική ιεραρχία; Πώς θα κάνετε αυτά που επαγγέλλεστε; Προφανώς θα μείνουν κενό γράμμα. 
Μια που μιλάμε για τους δημοσίους υπαλλήλους, να περιορίσω τον κύκλο στους αστυνομικούς, στους ένστολους, κύριε Υπουργέ. Ο Λαϊκός Ορθόδοξος Συναγερμός δεν μπορεί να κατανοήσει για ποιο λόγο οι αστυνομικοί έχουν εξαιρεθεί από τη χορήγηση του εκλογικού επιδόματος. Μα οι άνθρωποι αυτοί είναι εκείνοι που σταθεροποιούν, που δίδουν ασφάλεια, αν θέλετε, στην επικείμενη εκλογική διαδικασία. Οι άνθρωποι λοιπόν της τοπικής αυτοδιοίκησης, οι εργαζόμενοι στους ΟΤΑ πολύ σωστά θα πάρουν αυτό το όποιο εκλογικό επίδομα. Οι άνθρωποι της Ελληνικής Αστυνομίας για ποιο λόγο εξαιρούνται της λήψης του επιδόματος αυτού; Είναι μια κατάφωρη αδικία που η Κυβέρνηση θα πρέπει άμεσα να αποκαταστήσει.
Έρχομαι όμως να θίξω και ένα άλλο ζήτημα, που αφορά επίσης, τους αστυνομικούς, αγαπητοί συνάδελφοι. Οι άνθρωποι περιμένουν από το 2006 –προσέξτε, όχι από πέρυσι, από το 2006- να πάρουν τα περίφημα οδοιπορικά τους. Και ενώ στον προϋπολογισμό του 2012 ενεγράφη ένα κονδύλι της τάξεως των 52 περίπου εκατομμυρίων ευρώ και τους υποσχέθηκαν ότι θα λάβουν αυτά τα οδοιπορικά, ξαφνικά το κονδύλι αυτό έχει εξαφανιστεί απ’ αυτόν τον προϋπολογισμό. Δεν υπάρχει. 
Υφίσταται μόνο μία δέσμευση του κ. Σαχινίδη προς τον κ. Όθωνα ότι θα υπάρξει μία τροπολογία, βάσει της οποίας οι αστυνομικοί μας θα πάρουν τα οδοιπορικά τους. Πού είναι η τροπολογία αυτή; Σωρεία τροπολογιών κατέβηκε τις προηγούμενες μέρες, αλλά πού είναι αυτή η τροπολογία από την πλευρά της Κυβέρνησης, προκειμένου να ικανοποιηθεί ένα δίκαιο αίτημα των αστυνομικών μας, καθ’ όσον μιλάμε για δεδουλευμένα από το 2006; 
Όμως, αγαπητοί συνάδελφοι, θέλω να θίξω ένα ζήτημα πάρα πολύ σοβαρό, που θα πρέπει να του δώσουμε ιδιαίτερη προσοχή, γιατί αποτελεί πραγματικά εμπαιγμό των αστυνομικών μας από την επίσημη ελληνική πολιτεία. 
Γνωρίζετε πολύ καλά, κύριε Υπουργέ, ότι υπάρχει ένα Ίδρυμα Παιδικών Εξοχών. Αυτό το Ίδρυμα Παιδικών Εξοχών ελέγχει δύο λογαριασμούς. Υπάρχει ένας ειδικός λογαριασμός αλληλεγγύης. Σε αυτόν το λογαριασμό δίνουν κάθε μήνα 6 περίπου ευρώ οι αστυνομικοί μας από τη μισθοδοσία τους, προκειμένου να υπάρχει ένα αποκούμπι στην άκρη για οικογένειες αστυνομικών, όταν αντιμετωπίζουν συνθήκες έκτακτης ανάγκης. Αν χτυπηθεί, για παράδειγμα, ένας αστυνομικός την ώρα του καθήκοντος, να υπάρχει ένα αποκούμπι για την οικογένειά του. 
Τα λεφτά στο λογαριασμό αυτό, αγαπητοί συνάδελφοι, μπαίνουν, σας είπα, από τους ίδιους τους αστυνομικούς. Ξέρετε πόσα χρήματα είχαν ως αποθεματικό σε αυτόν τον ειδικό λογαριασμό αλληλεγγύης; Είχαν 23.000.000 ευρώ. Όμως τα πήγανε στην Τράπεζα της Ελλάδος και η Τράπεζα της Ελλάδος τα μετέτρεψε σε ομόλογα και τα ομόλογα κουρεύτηκαν και από 23.000.000 ευρώ βρέθηκαν στα 11.000.000 ευρώ, με πραγματική αξία 6.000.000 ευρώ, τώρα που μιλάμε. Άρα τι έγινε;</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Και γιατί, κύριε Ροντούλη, πρέπει να τα πληρώσουν τα ταμεία και όχι οι μέτοχοι της Τράπεζας της Ελλάδος;</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Συμφωνώ απολύτως μαζί σας, κύριε Κουρουμπλή και θα δείτε ότι παρακάτω θα πω και κάτι ακόμα. Συμφωνώ απολύτως μαζί σας, διότι αυτό το Ίδρυμα Παιδικών Εξοχών, κύριε Κουρουμπλή, είχε και ένα δεύτερο λογαριασμό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε ένα λεπτό.
Είχε και το Λογαριασμό Παιδικών Εξοχών, πάλι με λεφτά των αστυνομικών, όχι του κράτους. Τι χρειαζόταν αυτός ο λογαριασμός; Για να λειτουργούν οι παιδικές κατασκηνώσεις για τα παιδιά των αστυνομικών κατά τη διάρκεια του καλοκαιριού. Πόσα λεφτά των αστυνομικών είχε αυτός ο λογαριασμός; Είχε 800.000 ευρώ. Ξαναέγινε το λάθος, κύριε Κουρουμπλή. Πήγαν στην Τράπεζα της Ελλάδος, τα έκαναν ομόλογα και επήλθε πάλι το γνωστό «haircut», το κούρεμα. Το αποτέλεσμα είναι σήμερα να έχουν 400.000 ευρώ σε ομόλογα και η πραγματική αξία τώρα που μιλάμε, να μην υπερβαίνει τις 200.000 ευρώ. Ήταν και άλλο χτύπημα, δηλαδή στους αστυνομικούς.
Εμείς ρωτάμε την Τράπεζα της Ελλάδος -και θέλουμε να κάνουμε μόνο ένα ερώτημα και θα πρέπει να μας απαντήσει η Τράπεζα της Ελλάδος ή η Κυβέρνηση, αλλά «μούγκα στη στρούγκα», δεν απαντάνε- το εξής: Πότε η Τράπεζα της Ελλάδος αγόρασε τα ομόλογα αυτά; Το 2006, το 2007, το 2008 ή μήπως στα πρόθυρα του PSI; Πότε αγοράστηκαν από την Τράπεζα της Ελλάδος τα ομόλογα αυτά του ελληνικού δημοσίου με λεφτά των Ελλήνων αστυνομικών; Πότε; 
Εδώ λοιπόν δεν μιλάμε για μία απομείωση των αποθεματικών των ΑΕΙ ή των ΤΕΙ της χώρας, των ασφαλιστικών ταμείων. Μέχρι στα ταμεία των αστυνομικών έβαλαν οι άθλιοι χέρι και τους ρωτάμε πότε αγοράστηκαν αυτά τα ομόλογα και απάντηση δεν παίρνουμε.
( Στο σημείο αυτό την Προεδρική ΄Εδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Τελειώνω με αυτό, κύριε Πρόεδρε, και σας ευχαριστώ για την ανοχή σας. Θέλουμε να στείλουμε ένα μήνυμα στην Κυβέρνηση για το ζήτημα της Αμυγδαλέζας. Δεν μπορούν οι αστυνομικοί να συνεχίζουν να καλύπτουν τα διαρκή κυβερνητικά ελλείμματα στον τομέα της μεταναστευτικής πολιτικής. Εκεί που τώρα πάτε να εγκαταστήσετε στρατόπεδο κράτησης αλλοδαπών, είναι ακαδημαϊκές σχολές, είναι οι σχολές της Αστυνομίας. Θα υπάρχουν φοιτητές δίπλα, θα κάνουν τις ασκήσεις τους και με ένα φράχτη παραδίπλα θα είναι οι αλλοδαποί. Είναι κατάσταση αυτή; Ε, τότε να διασπείρουμε στρατόπεδα αλλοδαπών και σε άλλα ακαδημαϊκά ιδρύματα της χώρας. Γιατί εκεί, στις ακαδημαϊκές σχολές της Ελληνικής Αστυνομίας; Αλλά θέλετε να εμφανίσετε προεκλογικά ένα έργο. Θέλετε να το εμφανίσετε γρήγορα. Λέτε: «Ποιος δεν θα αντιδράσει; Η Ελληνική Αστυνομία. Να τα ρίξουμε εκεί, στις σχολές της Ελληνικής Αστυνομίας, να τελειώνουμε μία και καλή». Πλανάσθε πλάνην οικτράν. 
Ο Λαϊκός Ορθόδοξος Συναγερμός θα σταθεί αντιμέτωπος με τέτοιου είδους πρακτικές, γιατί υποβιβάζουν το επίπεδο της ελληνικής δημοκρατίας. Συμπεριφέρεστε κατά τρόπο απαράδεκτο στους ενστόλους, σε αυτούς δηλαδή που βάζουν καθημερινά το στήθος τους μπροστά, για να προστατεύσουν ένα φαύλο κομματοκρατούμενο κατεστημένο. Θα μας βρείτε απέναντι. Τιμούμε τους άνδρες και τις γυναίκες της Ελληνικής Αστυνομίας και τους λέμε ότι πολύ σύντομα θα απαλλαγούν από το φαύλο κατεστημένο του ΠΑΣΟΚ και της Νέας Δημοκρατίας.
Ευχαριστώ, κύριε Πρόεδρε.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο κ. Παναγιώτης Κουρουμπλής, Ανεξάρτητος Βουλευτής Αιτωλοακαρνανίας.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ευχαριστώ, κύριε Πρόεδρε.
Κύριε Πρόεδρε, είμαι αναγκασμένος να ξεκινήσω την ομιλία μου, ακριβώς με αυτήν την τραγωδία που ζουν οι ασφαλισμένοι από τις αποφάσεις της Κυβέρνησης και της Τράπεζας της Ελλάδος, η οποία έπραξε χωρίς να ερωτήσει και να ενημερώσει τα ταμεία είτε των αστυνομικών είτε όλα τα υπόλοιπα ταμεία που εμπιστεύθηκαν τα λεφτά τους στην Τράπεζα της Ελλάδος. 
Πρέπει λοιπόν να απαντήσει, κύριε Πρόεδρε, στο ελληνικό Κοινοβούλιο και διά του Κοινοβουλίου στον ελληνικό λαό, πότε αγόρασε τα ομόλογα αυτά, γιατί είναι ύποπτος ο χρόνος στον οποίο αγοράστηκαν. Να μας απαντήσει αν αγοράστηκαν από τη δευτερογενή ή από την πρωτογενή αγορά. Και αν αγοράστηκαν από τη δευτερογενή, αν αγοράστηκαν σε τρέχουσα τιμή ή στην τιμή της αξίας τους, γιατί και αυτό είναι κρίσιμο ερώτημα.
Μεγάλο ερώτημα επίσης, κύριε Πρόεδρε, είναι από πού παράγεται η υποχρέωση των ταμείων να υποστούν αυτήν την τραγωδία και την καταστροφή και δεν πρέπει να πληρώσουν το κούρεμα αυτό οι μέτοχοι της Τραπέζης της Ελλάδος τους οποίους δεν γνωρίζουμε. Κάποτε δεν πρέπει να μάθουμε, κύριε Πρόεδρε της Βουλής, ποιοι είναι οι μέτοχοι της Τραπέζης της Ελλάδος -γιατί αποκρύπτεται αυτή η πληροφορία- ώστε πραγματικά να πληρώσουν αυτοί; Διότι από την αξιοποίηση των χρημάτων των ταμείων δεν κέρδιζαν μόνο τα ταμεία κάποια ελάχιστα, που θα μπορούσαν να κερδίσουν πολύ περισσότερα, αν είχαν τη δυνατότητα διαπραγμάτευσης με άλλες τράπεζες. Έρχονται σήμερα και υφίστανται αυτό το κόστος με απόφαση της Κυβέρνησης. Να δω πώς θα απαντήσει η συγκυβέρνηση απέναντι σε αυτό το κρίσιμο ζήτημα, που έχει να κάνει με τη σταθεροποίηση των ταμείων και την ικανότητά τους να παρέχουν υπηρεσίες στον ελληνικό λαό. Και αντί να περιορίσετε λίγο τα χρήματα που δώσατε για την ανακεφαλαίωση του τραπεζικού συστήματος, δεν δώσατε τη δυνατότητα ένα ποσό από αυτά να πάει στην ανακεφαλαίωση και τους λέτε: «Θα σας δώσουμε κάποτε κάποια ακίνητα». Ζήσε Μάη να φας τριφύλλι.
Κύριε Πρόεδρε, δίνουμε 48 δισεκατομμύρια ευρώ σε ένα τραπεζικό σύστημα που υπέβαλε τον ελληνικό λαό σε ένα καθεστώς βελούδινης σκλαβιάς, με χρεώσεις και υπερχρεώσεις, με καταστροφή θέσεων εργασίας, γιατί ποτέ δεν είχε κουλτούρα στήριξης τού επιχειρείν, ήταν πάντα αυτιστικό.
Τους τα δίναμε με κοινές μετοχές, ενώ τον Οκτώβριο ψηφίσαμε νόμο ότι οι κοινές μετοχές θα ήταν μετά ψήφου. Τώρα τους τις δίνουμε κοινές χωρίς ψήφο. Άρα τώρα απαλλάσσονται από το επιτόκιο που θα πλήρωναν αν ήταν προνομιούχες οι μετοχές.
Ξέρετε πόσα λεφτά είναι αυτά, κυρίες και κύριοι συνάδελφοι; Είναι κάποια δισεκατομμύρια από τα οποία θα απαλλαγούν οι τραπεζίτες. Αυτά τα λεφτά δεν θα μπορούσαν να δοθούν, προκειμένου να διευκολυνθούν τα νοικοκυριά που έχουν μεγάλες χρεώσεις από δάνεια πρώτης κατοικίας; Δεν πρέπει να τοποθετηθεί κάποιος πάνω σε αυτό το ζήτημα; 
Κύριε Πρόεδρε, πριν από δύο μέρες ένας πολίτης -μέσα στους εκατοντάδες που δυστυχώς τα τελευταία τρία, τέσσερα χρόνια βρίσκονται κάτω από αυτήν την αφόρητη ανασφάλεια και αβεβαιότητα που έχει επιβληθεί στην ελληνική κοινωνία- έθεσε τέλος στη ζωή του. Και δυστυχώς υπήρξαν άνθρωποι που μίλησαν με έναν άθλιο τρόπο για τις αιτίες που οδήγησαν το συγκεκριμένο άνθρωπο σ’ αυτήν την τραγική κατάληξη. 
Και ενώ αυτός ο άνθρωπος έβαλε τέλος στη ζωή έξω από το Κοινοβούλιο, χθες το Κοινοβούλιο έβαλε άλλη μια τραυματική σφραγίδα στη δημοκρατία, νομιμοποιώντας το μεγαλύτερο σκάνδαλο της «SIEMENS» στην ελληνική κοινωνία, της μεγάλης «πόρνης» –ας μου επιτραπεί η έκφραση- του κολοσσού της Γερμανίας, για να μας δείχνουν κάποιοι θεσμικοί φίλοι και όχι ο λαός της Γερμανίας με το δάχτυλο ακόμα και σήμερα και να λένε ότι εμείς είμαστε η αιτία των δεινών που ζει σήμερα η ελληνική κοινωνία. 
Κύριε Πρόεδρε, θα έπρεπε να ζητήσουμε, ακόμα και χαρίζοντάς τους αυτά τα λεφτά που μας έδωσαν, τα ονόματα που κατέθεσε ο κ. Χριστοφοράκος, ώστε να καταφέρουμε ένα αποτελεσματικό πλήγμα στη διαπλοκή που δεσμεύει το πολιτικό σύστημα. 
Και είναι αυτή η διαπλοκή που δεν επέτρεψε ποτέ -εκτός από την περίπτωση του Ανδρέα Παπανδρέου το 1995, που το έκανε ευθέως- να τεθεί το μεγάλο ζήτημα των γερμανικών αποζημιώσεων, του κατοχικού δανείου και των οκτώ χιλιάδων θησαυρών που άρπαξαν οι πολιτισμένοι Γερμανοί, οι οποίοι δημοσίευσαν παγκοσμίως, δηλώσεις κατά της Ρωσίας για την αρπαγή των θησαυρών που πήρε η Ρωσία τα χρόνια της ρωσικής κατοχής της Γερμανίας. Για τους ελληνικούς θησαυρούς όμως ούτε λόγος να γίνεται! Αυτοί καλά κάνουν. Εμείς τι κάνουμε; 
Κύριε Πρόεδρε, μου τηλεφώνησε χθες ένας άνθρωπος απελπισμένος από την Πάτρα. Μου είπε το εξής: «Κύριε Κουρουμπλή, έχω ένα κορίτσι τετραπληγικό. Η γυναίκα μου έχει πεθάνει. Είχα 20.000 από τις οικονομίες μου στο Ταμιευτήριο. Πριν από δύο χρόνια, μου είπε ο Διευθυντής ότι η πιο ασφαλής επένδυση είναι τα ελληνικά ομόλογα». 
Σήμερα αυτός ο άνθρωπος βρίσκεται στην κατάσταση που είναι εκατοντάδες Έλληνες μικροεπενδυτές που έβαλαν τα λεφτά τους σε ομόλογα. Με ρωτούσαν χθες «Κύριε Κουρουμπλή, εσείς αγοράσατε ομόλογα; Γιατί είπατε σε μας να αγοράσουμε και σήμερα βρισκόμαστε σε αυτήν την τραγική μοίρα»; Οι υπάλληλοι της Ολυμπιακής πήραν το εφάπαξ τους σε ομόλογα και σήμερα πληρώνουν το επιτίμιο αυτής της εμπιστοσύνης. 
Αυτός ο άνθρωπος μου είπε «Κύριε Κουρουμπλή, με οδηγείτε να βάλω το παιδί μου στο αυτοκίνητο, να μπω και εγώ μέσα και να βάλω φωτιά να καούμε, γιατί αυτά τα λεφτά ήταν για να συντηρηθεί αυτό το παιδί, αν πεθάνω». Αυτές είναι καταστάσεις για τις οποίες στο διηνεκές, αυτοί που ασκούν εξουσία, θα είναι υπόλογοι απέναντι σε ανθρώπους απλούς, που εμπιστεύτηκαν τη λίγη περιουσία τους στο κίβδηλο ελληνικό κράτος –γιατί περί αυτού πρόκειται- που δεν προστάτευσε αυτούς τους ανθρώπους.
Κύριε Πρόεδρε, υπάρχει μία τροπολογία που αφορά τις μετεγγραφές των παιδιών των πολυτέκνων. Επιτέλους, κύριε Πρόεδρε, αυτό το πολιτικό σύστημα κληρονόμησε τη δωρεάν παιδεία του Γεωργίου Παπανδρέου! Γιατί ο Γέρος της Δημοκρατίας ήθελε να εξασφαλίσει το δικαίωμα σπουδών σε κάθε νέο άνθρωπο, χωρίς να εξαρτάται η εξέλιξή του από την οικονομική και κοινωνική θέση της οικογένειάς του. Σήμερα ουσιαστικά κατεδαφίζεται η δωρεάν παιδεία, κύριε Πρόεδρε, γιατί με 5.000 εισόδημα δεν σου εξασφαλίζει ούτε στέγη ούτε τροφή το σημερινό «πλούσιο» ελληνικό κράτος, που βέβαια εκεί βρίσκει τη δυνατότητα να πλήττει το δικαίωμα στη μόρφωση, βρίσκει τη δυνατότητα να καταργεί δημοκρατικά μαθήματα, όπως είναι η Πολιτική Δημοκρατία που θεσπίστηκε από την εποχή του Γεωργίου Παπανδρέου, Υπουργού Παιδείας την εποχή της κυβέρνησης Ελευθερίου Βενιζέλου. Και σήμερα μαθαίνουμε ότι η κ. Χριστοφιλοπούλου καταργεί κι αυτό το μάθημα, που διαμορφώνει τη δημοκρατική αντίληψη στο νέο μαθητή. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ολοκληρώστε, σας παρακαλώ, κύριε συνάδελφε. Έχετε ήδη φθάσει στα εννέα λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κλείνω, κύριε Πρόεδρε. 
Θέλω λοιπόν να πω, κύριε Πρόεδρε, ότι, αντί να συνεισφέρουμε ώστε πραγματικά να εξασφαλίζουμε σε κάθε νέο αυτήν τη δυνατότητα, προσπαθούμε με κάθε τρόπο να εμποδίσουμε το δικαίωμα των νέων ανθρώπων στην εκπαίδευση και νομίζω ότι είναι κι αυτό ένα ζήτημα, στο οποίο πρέπει να λειτουργήσει η πραγματική κοινωνική δημοκρατία, για να εξασφαλίσουμε σε όλα αυτά τα παιδιά αυτού του είδους τη δυνατότητα. 
Κλείνω λέγοντας ότι υπάρχει μία σειρά διατάξεων στο νομοσχέδιο που επιβάλλουν την επέκταση των ΔΕΥΑ σε όλους τους καλλικρατικούς δήμους. Αυτήν τη στιγμή οι οικονομικές συνθήκες των δήμων είναι τέτοιες, που νομίζω ότι θα έπρεπε να αφεθεί στη δυνατότητά τους για μία περίοδο, για να μπορούν πραγματικά να αντιμετωπίσουν τις ανάγκες αυτές, γιατί πρέπει να στηριχθούν οι δήμοι, για να δημιουργήσουν κοινωνικούς θεσμούς στήριξης όλων εκείνων των απελπισμένων, που πραγματικά αντιμετωπίζουν πρόβλημα αυτοσυντήρησής τους. Διότι είναι λυπηρό, κύριε Πρόεδρε, όταν ένας νέος άνθρωπος αναγκάζεται να σκύψει το κεφάλι του μέσα σ’ έναν κάδο σκουπιδιών, για να ικανοποιήσει το αίσθημα της αυτοσυντήρησης. Έτσι καταντήσαμε την Ελλάδα! Γιατί ψηφίστηκε ο νόμος το 2004, να φορολογήσουμε το παράνομο στοίχημα και δεν τολμήσαμε να συγκρουστούμε με τη διαπλοκή της φοροδιαφυγής και της φοροκλοπής. Δεν τολμήσαμε να στελεχώσουμε την πιο βασική υπηρεσία, εκείνη των ενδοομιλικών συναλλαγών και την αφήνουμε επί τέσσερα χρόνια με έναν υπάλληλο που έπρεπε να παρακολουθεί δυόμισι χιλιάδες ομίλους και πολυεθνικές εταιρείες.
Λέω λοιπόν ότι, όταν ανεχόμαστε ένας νέος άνθρωπος να σκύβει μέσα σ’ έναν τέτοιο κάδο το κεφάλι του, δεν πέφτει η δική του αξιοπρέπεια. Πέφτει η αξιοπρέπεια ολόκληρου του ελληνικού λαού. Και ο ελληνικός λαός οφείλει να αποδείξει και να στείλει ένα νέο μήνυμα, ότι θα είναι διαβασμένος σ’ αυτές τις εκλογές κι όσοι λογαριάζουν χωρίς τον ξενοδόχο, θα πληρώσουν πολύ σκληρά αυτό που δεν ήταν ικανοί να πράξουν, δηλαδή κύριε Πρόεδρε, να αναχαιτίσουν αυτά τα φαινόμενα που οδηγούν σε αδιέξοδα και σε εποχές κοινωνικού κανιβαλισμού και μετατρέπουν τις εργασιακές σχέσεις σε καθεστώς εργασιακής γαλέρας.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε τον κ. Κουρουμπλή.</ChairmanSpeech> 
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Κύριε Πρόεδρε, παρακαλώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ορίστε, κύριε Υφυπουργέ, έχετε το λόγο.</ChairmanSpeech>
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Για να πάει διαβασμένος ο ελληνικός λαός, υπάρχει ένα πολύ σοβαρό ζήτημα και θέλω την απάντηση ως προς αυτό από τον κ. Δρίτσα. Ο ΣΥΡΙΖΑ συμφωνεί με τη θέση που εξέφρασε ο κ. Κουρουμπλής, ότι είναι καλύτερο να αλλάξουμε το νόμο που προβλέπει κοινές μετοχές μετά ψήφου, εν όψει της επανακεφαλαίωσης των τραπεζών, με προνομιούχες; Το είπε πάρα πολύ καθαρά ο συνάδελφος και θέλω να απευθύνω ένα ερώτημα χωρίς σχόλια, για να πάει διαβασμένος ο ελληνικός λαός στις εκλογές, γιατί είναι πολύ σημαντικό αυτό το ζήτημα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο τελευταίος εκ των ομιλητών, ο Βουλευτής Χίου της Νέας Δημοκρατίας κ. Κωνσταντίνος Μουσουρούλης.</ChairmanSpeech> 
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Κύριε Πρόεδρε, μετά θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Για δευτερολογία;</ChairmanSpeech> 
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ορίστε, κύριε Μουσουρούλη.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κύριε Πρόεδρε. 
Δεν θα επιχειρήσω, κύριε Υπουργέ, να σας δώσω απάντηση για λογαριασμό του ΣΥΡΙΖΑ. Θα σας αναφέρω, απλώς, ότι στο πρόγραμμά τους, όπως αυτό αποτυπώθηκε στις 18 και 19 Φεβρουαρίου –αν θυμάμαι καλά- ομιλούν περί εργατικού ελέγχου των τραπεζών.
Θα ήθελα κατ’ αρχάς, κύριοι συνάδελφοι, να εκφράσω τον αποτροπιασμό μου για το απαράδεκτο γεγονός του ξυλοδαρμού του φωτογράφου Μάριου Λώλου, Προέδρου των Ελλήνων φωτογράφων. Είναι μια πράξη που, δυστυχώς, αποτελεί συνέχεια ανάλογης συμπεριφοράς από πλευράς Ελληνικής Αστυνομίας, εννοώ επί του προκατόχου του κ. Χρυσοχοΐδη, του κ. Παπουτσή. 
Είναι πράξεις εκφοβισμού της ελληνικής κοινωνίας και σίγουρα πλήττουν τη δημοκρατία και, σε κάθε περίπτωση, συνιστούν απειλή γι’ αυτήν. Να κρατήσετε, κύριε Υπουργέ, το μήνυμά μου και να το μεταφέρετε εκεί που πρέπει. 
Είπατε προηγουμένως για τα όνειρά σας –όνειρα εαρινής νυκτός- ότι δηλαδή το ΠΑΣΟΚ θα είναι πρώτο κόμμα. Ακούστε τι θα σας πω για τον «Καλλικράτη» και θα καταλάβετε πόσο έξω έχετε πέσει. Βέβαια δεν ήλπιζα ότι θα επέστρεφε στο ΠΑΣΟΚ το μέτρο, μετά την αλλαγή Αρχηγού. Ανέκαθεν ήσασταν αμετροεπείς, ήλπιζα όμως ότι θα υπήρχε τουλάχιστον αυτογνωσία. Μετά από αυτά τα δυόμισι οδυνηρά χρόνια που έζησε η χώρα μας, το να αρθρώνετε τέτοιου είδους φράσεις, οι οποίες στα αυτιά της κοινωνίας ηχούν ως απειλές, είναι δικό σας θέμα. Η απάντηση θα δοθεί στις κάλπες.</Speech> 
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Τι, ότι θα είμαστε πρώτο κόμμα;</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ναι, αυτό που είπατε προηγουμένως.</Speech> 
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Και αυτό είναι απειλή;</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Στα αυτιά του ελληνικού λαού ακούγεται ως απειλή.</Speech> 
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Αυτό είναι επιδίωξή μας.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Η επιδίωξή σας στα αυτιά του ελληνικού λαού ακούγεται ως απειλή. 
Έρχομαι τώρα στο νομοσχέδιο, για να καταλάβετε τι εννοώ. Πρόκειται για την τρίτη παρέμβαση σε μια μεταρρυθμιστική –ας την πούμε έτσι- προσπάθεια, η οποία κατά τη γνώμη μας, σχεδιάστηκε στο γόνατο και κτίστηκε στην άμμο. Πιστεύατε, κύριε Υπουργέ, ότι με συνενώσεις, συγχωνεύσεις δήμων, φορέων και δομών, θα επιτυγχάνατε οικονομίες κλίμακας. 
Τι έγινε στην πράξη; Κατ’ αρχάς, δεν υπήρχε υπόβαθρο οικονομικό, επιχειρησιακό, λειτουργικό. Τα προβλήματα που νομίζατε ότι θα λύνατε με τις οικονομίες κλίμακας, άρχιζαν να μεταφέρονται στις δομές που συγχωνεύτηκαν. Και όχι μόνο. Η ανακατανομή ετερόκλητων αρμοδιοτήτων τα πολλαπλασίασε. 
Αυτή είναι μια κοινή διαπίστωση από το αποτέλεσμα του «Καλλικράτη». Νομίζω ότι δεν υπάρχει δήμαρχος ή περιφερειάρχης σε όλη την επικράτεια, που να μπορεί να διαφωνήσει. Να μιλήσουμε για τα οικονομικά; Αντί να ενισχύσετε τους κεντρικούς αυτοτελείς πόρους, ακόμα και εσείς –που ήσασταν πολύ καλός δήμαρχος και είχαμε και εξαιρετική συνεργασία- αρχίσατε τα μεγαλεπήβολα σχέδια. Πάγωσε ο «Θησέας», ήρθε το πρόγραμμα «Ελλάδα» και τώρα έρχεται το «ΑΚΣΙΑ». 
Για εμένα αυτά δεν έχουν καμμία αξία. Σημασία έχει ότι το σύστημα έχει βραχυκυκλώσει. Οι δήμοι έχουν σηκώσει ψηλά τα χέρια. Οι περιφέρειες δεν ξέρουν ποιες αρμοδιότητες έχουν. Ειδικά για τα νησιά, έχουμε, στον ίδιο χώρο ταύτιση αρμοδιοτήτων και σε λίγο χρονικό διάστημα, οι περιφερειακές ενότητες, θα έχουν κόσμο χωρίς αρμοδιότητες. 
Πρόκειται για απαράδεκτες καταστάσεις που ούτε και αυτή σας η παρέμβαση πρόκειται να αντιμετωπίσει. Είμαι απόλυτα βέβαιος. Μπαλώματα κάνετε στο ήδη μπαλωμένο παντελόνι, που φορέσατε στη Δημόσια Διοίκηση της χώρας. Και να ήταν μόνο αυτό; Τα έχουμε ξαναπεί και όταν συζητούσαμε τον «Καλλικράτη», κύριοι συνάδελφοι. Προσθέσατε και ένα επιπλέον επίπεδο διοίκησης. Εκτός από τους δήμους και τις περιφέρειες, έχουμε και τις αποκεντρωμένες διοικήσεις. 
Διαχείριση των στερεών αποβλήτων. Το θέμα είναι τεχνικό. Από εκεί ξεκινούν όλα. Ό,τι δεν επιλύουμε τεχνικά, το βρίσκουμε μπροστά μας. Έγινε κάποια αξιολόγηση των φορέων διαχείρισης στερεών αποβλήτων ως συνδέσμων και ως ανωνύμων εταιρειών για να επιλέξουμε μοντέλο; Αν έγινε, παρουσιάστε την και εξηγείστε γιατί επιλέγετε να γίνουν οι σύνδεσμοι».
Ερώτημα: Επηρεάζεται από τις ρυθμίσεις σας αυτές ο περιφερειακός σχεδιασμός διαχείρισης αποβλήτων; Εγώ λέω και στοιχηματίζω ότι επηρεάζεται.
Υπάρχει δυνατότητα να μας πει κανείς εάν έχουν λυθεί όλα τα συνταγματικά, νομικά ή άλλα προβλήματα από αυτό σας το εγχείρημα; Διότι προβλήματα θα προκύψουν ακόμα και για τον εξοπλισμό που χρησιμοποιούν αυτοί οι φορείς. Εάν έχω κάνει λάθος, παρακαλώ να μου το πείτε. Δεν θα μπορούν να προσλαμβάνουν προσωπικό με τη νομική μορφή που θα έχουν, άρα ο εξοπλισμός τους θα μείνει ανενεργός ή θα επιβαρύνει το κόστος λειτουργίας τους. 
Δανεισμός. Αφού έγινε ό,τι έγινε, διευκολύνετε τώρα τους ΟΤΑ να ισοσκελίσουν τους προϋπολογισμούς τους με νέα δάνεια. Δύο πράγματα επιτυγχάνετε. Και να τους φορτώσετε επιπλέον υποχρεώσεις αλλά και να μεγαλώσετε την εξάρτησή τους από το κεντρικό σύστημα. Και δεν λέω μόνο το χρηματοπιστωτικό.
Δεν θέλω να είμαι αρνητικός. Προσπαθώ όμως να δω κάτι θετικό σε αυτήν την υπόθεση και δεν βρίσκω. Μικρά νησιά. Ξεκινήσατε με κάποιες αρμοδιότητες σε επίπεδο προέδρου κοινότητας. Μετά τις αφαιρέσατε –δεν θυμάμαι αν περιγράφω σωστά την αλληλουχία- μετά τις ξαναδώσατε και τώρα τις παίρνετε ξανά πίσω. Και επικαλείστε λόγους οικονομίας. 
Μιλάμε για δέκα μικρά νησάκια που έχουν αντιδήμαρχο. Τώρα οι αρμοδιότητες επιστρέφουν στο επίπεδο του προέδρου της κοινότητας. Όχι όλες! Θα επιστρέψουν λιγότερες αρμοδιότητες από αυτές που είχε ο αντιδήμαρχος. Πόσο κοστίζουν το μήνα οι άνθρωποι αυτοί; Τετρακόσια ευρώ το κεφάλι, για να το πω έτσι; Από εκεί θα εξοικονομήσουμε; Αυτοί μας χρέωσαν ή αυτοί θα μας ξεχρεώσουν, κύριε Υπουργέ;
Δεν θέλω να αναφερθώ στη συνολική πολιτική της Κυβέρνησης απέναντι στα μικρά νησιά της χώρας. Υπήρχε το πρόβλημα του γεωγραφικού αποκλεισμού, μετά ήρθε η οριζόντια νομοθέτηση της Κυβέρνησης και τα τελείωσε όλα, και έρχεστε τώρα εσείς και τους αφαιρείτε και τον πολιτικό τους εκπρόσωπο, ο οποίος τρέχει καθημερινά για όλα τους τα προβλήματα.
Αυτές είναι καταστάσεις τις οποίες θα βρούμε μπροστά μας. Θέλω να σας παρακαλέσω, θα πάρετε το λόγο ή έστω τη Δευτέρα, να μου απαντήσετε στην ερώτηση που έχω υποβάλει για τα μικρά νησιά. Το γεγονός ότι έρχονται εκλογές δεν λέει τίποτα. Η διοίκηση έχει συνέχεια. Περιμένω από τους ανθρώπους του Υπουργείου σας να μας δώσουν συγκεκριμένες απαντήσεις στα συγκεκριμένα ερωτήματα που θέσαμε.
Θα κλείσω με δυο παρακλήσεις, για τη Δευτέρα. Απευθύνομαι και στο Σώμα. Κατέθεσα μία τροπολογία εν όψει των επερχόμενων εκλογών, λαμβάνοντας υπ&apos; όψιν την οικονομική κατάσταση του κόσμου και την επιθυμία συμπολιτών μας να εκφραστούν στην κάλπη, προτείνω το δίμηνο που ορίζει σήμερα η νομοθεσία, προκειμένου να δηλώσουν ότι δεν επιθυμούν να ψηφίσουν στον τόπο που έχουν τα εκλογικά τους δικαιώματα, αλλά στον τόπο που κατοικούν, να γίνει εικοσαήμερο. 
Είναι μια σωστή ρύθμιση. Δεν πιστεύω ότι θα υπάρξει παράταξη που να την αρνηθεί. Περιμένω από το Υπουργείο να μας πει. Ας μην επικαλεστεί όμως τεχνικούς λόγους, γιατί έχω την απόλυτη βεβαιότητα ότι το εικοσαήμερο μπορεί να λειτουργήσει.
Η δεύτερη παράκληση είναι να τοποθετηθείτε επί μιας τροπολογίας που κατέθεσα με τη συνάδελφο μου κ. Τσουρή, για το «Ξενία» Χίου, η οποία ούτε ρουσφετολογική ήταν, ούτε πελατειακό χαρακτήρα είχε. Τη Δευτέρα, θα αφιερώσω χρόνο στο θέμα αυτό. Θέλω να μας πείτε αν την αποδέχεστε σε αυτό το νομοσχέδιο.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθητές και μαθήτριες και τρεις εκπαιδευτικοί από το Γενικό Λύκειο Καλλονής Λέσβου. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ολοκληρώθηκαν οι αγορεύσεις επί της αρχής. 
Υπάρχουν εισηγητές, ειδικοί αγορητές, οι οποίοι θέλουν για λίγο, για τρία λεπτά, να ομιλήσουν;</ChairmanSpeech> 
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Εγώ, κύριε Πρόεδρε.</Speech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Και εγώ, κύριε Πρόεδρε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Και εγώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο Βουλευτής Λακωνίας και εισηγητής της Νέας Δημοκρατίας, κ. Γρηγόριος Αποστολάκος.</ChairmanSpeech>
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Ευχαριστώ πολύ, κύριε Πρόεδρε.
Κατά την πρωτολογία μου ισχυρίστηκα -και δεν θέλω να φανώ ανακόλουθος- ότι τηρώντας την κοινοβουλευτική τάξη και τον Κανονισμό της Βουλής, θα έκανα εξοικονόμηση του κοινοβουλευτικού χρόνου, για να έχουμε και πρόοδο του νομοθετικού έργου.
Γιατί καταγράφω αυτήν την άποψη για δεύτερη φορά; Διότι μετά την εισήγηση, την οποία είχα την τιμή να κάνω για λογαριασμό της Νέας Δημοκρατίας, δεν άκουσα -με μία μόνο εξαίρεση- οποιοδήποτε επιχείρημα το οποίο να αναιρεί τα πολιτικά επιχειρήματα της Νέας Δημοκρατίας.
Η εξαίρεση αναφέρεται στο Κομμουνιστικό Κόμμα Ελλάδος, το οποίο έχει τη βασική του κοσμοθεωρητική αντίθεση σε ό,τι αφορά και την ιστορία της αυτοδιοίκησης. Άρα παρέλκει από την πλευρά μου να κάνω οποιαδήποτε αναφορά σε ό,τι εξετέθη εδώ μέσα, διότι δεν προσέθεσε τίποτα ούτε αφήρεσε τίποτα από την όποια επιχειρηματολογία ακούστηκε από την εισήγηση για λογαριασμό της Νέας Δημοκρατίας.
Θέλω να κάνω δύο παρατηρήσεις όμως. Ως προς τη Νέα Δημοκρατία, ο Κοινοβουλευτικός της Εκπρόσωπος, αλλά και ο εισηγητής της δεν απολογείται σε κανέναν εδώ μέσα -κριτική μπορεί να δέχεται- για την ψήφο την οποία δίδει. Επαναλαμβάνω και πάλι ότι ναι, δίνουμε θετική ψήφο επί της αρχής στο νομοσχέδιο, για τους τρεις λόγους τους οποίους ανέφερα και αιτιολόγησα.
Άρα δεν χρειαζόμαστε τη συμπάθεια ή την αντιπάθεια κανενός μεμονωμένου μέλους του ελληνικού Κοινοβουλίου σε ό,τι αφορά τη θέση μας. Τη θέση τους αυτή θα πρέπει να την εξηγήσουν απέναντι στο σύνολο των δημάρχων και το σύνολο των περιφερειαρχών, οι οποίοι αποδέχονται αυτές τις ρυθμίσεις, χωρίς κανένας να απαλλοτριώνει τις θέσεις του αναφορικά με τη λυσιτέλεια της λειτουργίας του θεσμού του «Καλλικράτη», διότι εδώ μέσα θα πρέπει να σταματήσουν κάποια στιγμή, βέβαια, όλοι αυτοί οι αστεϊσμοί και όλη αυτή η κομματική, αν θέλετε, ιδιοτέλεια η οποία υπάρχει. Ας πάνε να δώσουν εξηγήσεις στους δημάρχους και στους περιφερειάρχες, γιατί λένε «όχι» στις τροπολογίες οι οποίες ήρθαν και εξυπηρετούν κατά τον καλύτερο δυνατό τρόπο, την εύρυθμη λειτουργία της αυτοδιοίκησης, διότι εμείς είμαστε και συνεπείς με τις ιδεολογικές και στρατηγικές επιλογές της παράταξης αυτής σε ό,τι αφορά το θεσμό της αυτοδιοίκησης.
Η δεύτερη παρατήρηση είναι, ότι άκουσα, κύριε Πρόεδρε, κάποιους εκπροσώπους κομμάτων εδώ, οι οποίοι νομίζουν ότι είναι εντολοδόχοι του Θεού. Δεν ξέρω αν τους γνωρίζει ο Θεός ή αυτοί, αν έχουν αφιερώσει τον εαυτό τους στο Θεό, αλλά δεν μπορεί να υπάρχει διαφάνεια à la carte στην Αίθουσα αυτή.
Καταγράφει την άποψη αυτή ένας Βουλευτής του ελληνικού Κοινοβουλίου από την ελληνική περιφέρεια, ο οποίος δεν ανήκε ποτέ σε καμμία κομματική ελίτ, η οποία προνομιακά κυβέρνησε τον τόπο αυτό όπου νεμήθηκαν αυτές οι ελίτ διαχρονικά, την εκτελεστική εξουσία, την απαξίωσαν, τη μόλυναν, πολλές φορές τη διέφθειραν, μπορεί και κάποιοι να πλούτισαν από αυτή.
Άρα θα πρέπει να υπάρχει μία ιδιαίτερη προσοχή, όταν κάποιοι απευθύνονται στους Βουλευτές του ελληνικού Κοινοβουλίου. Και προχωρώ ένα βήμα ακόμη περισσότερο, για να πω ότι, αν κάτι έχει καταστρέψει τον τόπο αυτό, είναι η χρεοκοπία της εκτελεστικής εξουσίας. Δεν μπορεί όλοι λοιπόν να μπαίνουν στο ίδιο καλάθι και ο καθένας, όταν εκφράζει μια άποψη εδώ μέσα, πρέπει να προσέχει πάρα πολύ το τι λέει, πολλώ δε μάλλον, θα πρέπει να προσέχει, όταν απευθύνει απειλές σε εκπροσώπους του ελληνικού λαού, όποιος και αν είναι και από όποιο κόμμα και αν προέρχεται.
Αυτή η ευαισθησία à la carte θα έπρεπε να είχε ασκηθεί από όλους εδώ μέσα σε ό,τι αφορά τον πρόσφατο νόμο, τον οποίο ψήφισε η Βουλή των Ελλήνων σχετικά με το «πόθεν έσχες». Άκρα του τάφου σιωπή εδώ, διότι οι κυβερνήσεις και τα κόμματα κρίνονται και διά του παραδείγματος σε ό,τι αφορά την άσκηση της πολιτικής τους, διότι ως προς την απόφαση την οποία πήραμε για τον έλεγχο τού «πόθεν έσχες» του συνόλου των ασκησάντων εκτελεστική εξουσία δεν βλέπω να γίνεται τίποτα.
Είναι γεγονός ότι ψηφίσαμε σχεδόν ομόφωνα την άρση του απορρήτου σε ό,τι αφορά τη δημοσιοποίηση όλων εκείνων, οι οποίοι στο κρίσιμο διάστημα που βασανίζεται ο ελληνικός λαός, έβγαζαν λεφτά έξω. Δεν αναφέρομαι σε όλους αυτούς που δεν έχουν ελεγχθεί ακόμα με τις καταθέσεις στην Ελβετία και όποιους άλλους, αλλά και σε κάποιους εκπροσώπους του πολιτικού κόσμου, που θεωρείται, αξιότιμε κύριε Πρόεδρε -που ξέρετε πόσο σας εκτιμώ και δεν αναφέρομαι σε εσάς προσωπικά- ότι έκαναν κάτι νόμιμο.
Ήταν αυτό όμως ηθικό ή ήταν ανήθικο στην κυριολεξία του όρου;
Άρα η ευαισθησία στην Αίθουσα αυτή δεν πρέπει να είναι à la carte και η διαφάνεια αναφέρεται σε όλους μας, πολλώ δε μάλλον στην ηγεσία τού ελληνικού Κοινοβουλίου.
Αναφέρομαι στο Προεδρείο της Βουλής, καθώς αυτή η απόφαση, την οποία πήραμε, αξιότιμε κύριε Πρόεδρε –δεν θα κουραστώ να το επαναλαμβάνω μέχρι να κλείσει η Βουλή- θα πρέπει να βγει προς τα έξω και να δημοσιοποιηθούν όλες εκείνες οι περιπτώσεις που δεν άπτονται του ηθικού. Δεν ξέρω αν είναι νόμιμο.
Αυτά είχα να πω και ευχαριστώ για την καλοσύνη να μου παράσχετε λίγο περισσότερο χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ορίστε, κύριε Αϊβαλιώτη, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Ευχαριστώ, κύριε Πρόεδρε.
Έχω να κάνω δύο παρατηρήσεις σε αυτά που είπε ο Κοινοβουλευτικός Εκπρόσωπος του ΠΑΣΟΚ για διαρροή εγκεφάλων, για «brain drain» στα αγγλικά. Μίλησε για διαρροή, δηλαδή, εξειδικευμένου δυναμικού, σε σχέση με την οδηγία 50/2009.
Εδώ «καίγεται το πελεκούδι». Φεύγουν οι Έλληνες επιστήμονες με ένα σωρό προσόντα προς τις τέσσερις άκρες του πλανήτη και εμείς συνεχίζουμε να ψηφίζουμε μπλε κάρτες, δαιδαλώδεις διατάξεις, για να διευκολύνουμε –ξέρω εγώ- Ινδούς, Φιλιππινέζους, Πακιστανούς, Κογκολέζους να έρθουν στην Ελλάδα.
Αυτά λέει το ΠΑΣΟΚ στους γονείς των παιδιών που έχουν δώσει το αίμα τους για να σπουδάσουν τα παιδιά τους και δουλειά δεν βρίσκουν; Αυτό έχει να πει το ΠΑΣΟΚ: Ενσωμάτωση της οδηγίας, για να γεμίσουμε και με άλλους πρόσθετους υπηκόους τρίτων χωρών στην πατρίδα μας;
Δεύτερον, άκουσα τον κ. Γιαννίτση και τον κ. Ευθυμίου, οι οποίοι επιχείρησαν να σχολιάσουν την τοποθέτηση του Προέδρου του ΛΑΟΣ, σχετικά με τη χρηματοδότηση των κομμάτων. Δεν κατάλαβα. Αυτή είναι η γραμμή άμυνας του ΠΑΣΟΚ; Δηλαδή μας λέτε ότι θέλετε τα παραπάνω εκατομμύρια από τα κρατικά ταμεία για να κάνετε εκλογές; Αλήθεια το λέτε αυτό; Νομίζετε ότι έξω από αυτήν την Αίθουσα υπάρχουν ιθαγενείς; Νομίζετε ότι από το κανάλι της Βουλής μάς βλέπουν άνθρωποι, οι οποίοι είναι μειωμένης αντίληψης; Τι είναι αυτά που μας λέτε;
Εδώ, μιλάμε ότι παίρνετε πρόσθετα χρήματα και δεν μπορεί και κανένας να σας κάνει κατάσχεση. Αφήνετε απλήρωτους τους υπαλλήλους σας -μιλάω για το ΠΑΣΟΚ- και «φέσια» έχετε βάλει, στο ΙΚΑ 500.000 ευρώ το ΠΑΣΟΚ -το είπε ο κ. Ροβέρτος Σπυρόπουλος- και από πάνω χρωστάτε στη ΔΕΗ και η Νέα Δημοκρατία και το ΠΑΣΟΚ και είστε και οι δύο κόμματα «μπαταχτσήδες».
Έρχεται εδώ πέρα και ο κ. Γιαννίτσης, που «έμεινε ξερός» πια -αυτό κατάλαβε ο κ. Γιαννίτσης, που είναι και πανεπιστημιακός δάσκαλος;- και συντονισμένος και ο κ. Ευθυμίου προσπαθούν να διαστρεβλώσουν την άποψη τού Προέδρου του ΛΑΟΣ. Εμείς βάζουμε ονομαστική ψηφοφορία, για να μπει ο κάθε κατεργάρης στον πάγκο του. Να μην πάρετε λεφτά για τις εκλογές, να κάνετε εκλογές με τα λεφτά που έχετε και να κάνουμε όλοι μας εκλογές με τα λεφτά που έχουμε.
Έχετε πάρει τα «λεφτά της αρκούδας», επιτέλους, από τα δημόσια ταμεία και πάτε και παίρνετε λεφτά με το 44%. Έχει το 44% το ΠΑΣΟΚ σήμερα στην κοινωνία και πηγαίνετε και παίρνετε λεφτά από τα δημόσια ταμεία με αυτό το ποσοστό, ενώ καταστρέψατε εκατομμύρια Έλληνες, «τσεκουρώνοντας» μισθούς και συντάξεις; Είναι δυνατόν να ταυτίζετε τη διεξαγωγή των εκλογών με τα εκατομμυριάκια που θέλετε να «σκουπίσετε» από τα δημόσια ταμεία; Δεν υπάρχει πια τέλος; Δεν μπορεί να σταματήσετε με τίποτα; Βλέπετε τον κόσμο να αυτοκτονεί και συνεχίζετε;
Τι «παρδαλά και κόκκινα» είναι αυτά που ακούμε, επιτέλους, σ’ αυτήν την Αίθουσα! Μην πάρετε λεφτά. Για να ενισχύσετε, δηλαδή τα κανάλια, τις εφημερίδες και αυτό το κομμάτι των βρωμομπλόγκερς, οι οποίοι συκοφαντούν κόσμο, παίρνετε τα λεφτά;
Εσείς, που «τινάξατε στον αέρα» τα οικονομικά των κομμάτων σας, πάτε να φτιάξετε την Ελλάδα; Αυτό είναι το μεγαλύτερο και το πιο γρήγορο ανέκδοτο της Ευρώπης. Εσείς, που χρωστάτε σε όποιον μιλάει ελληνικά, πάτε να φτιάξετε τα οικονομικά της Ελλάδας και έχετε τα μούτρα και εμφανίζεστε και στην προεκλογική περίοδο, ζητώντας την ψήφο του κόσμου, ενώ μας «τινάξατε στον αέρα»;
Εμείς επιστρέψαμε 1 εκατομμύριο ευρώ πίσω στο κράτος και ακόμη το ψάχνουμε. Εμείς επιστρέψαμε χρήματα. Δεν χρωστάμε σε κανέναν. Είμαστε το μόνο κόμμα που δεν χρωστάει σε κανέναν. 
Όλοι εσείς οι υπόλοιποι από όλες τις παρατάξεις, μπορείτε να ισχυριστείτε το ίδιο; Ότι δεν χρωστάτε; Το δικό μας κόμμα δεν χρωστάει πουθενά ούτε σε ΙΚΑ ούτε σε ΔΕΗ και γυρίζει και χρήματα του κόσμου πίσω.
Επιτέλους «μένω ξερός», διότι, ενώ έχω καταγγείλει δεκαπέντε φορές εδώ σ’ αυτήν την Αίθουσα, αυτούς εδώ τους κυρίους, τους ναζιστές και τους χιτλερικούς, που ορισμένα κόμματα και Μέσα Ενημέρωσης τους χαϊδεύουν, δεν υπάρχει καταδίκη από καμμία πτέρυγα της Βουλής. 
Σας αρέσει αυτό εδώ πέρα το πρωτοσέλιδο της «ΧΡΥΣΗΣ ΑΥΓΗΣ»; Κοιτάξτε τι δείχνει, επιτέλους! Μέσα σε όλο το χάλι το οποίο ζούμε, όπου είμαστε δυστυχώς στο στόχαστρο των ξένων, θα έχουμε και αυτούς εδώ μέσα στη Βουλή; Γιατί δεν τους καταδικάζετε ευθέως; Ότι είναι χιτλερικοί ναζιστές, ιδίως σήμερα την ιερή ημέρα που υποστήκαμε την επίθεση από τους Γερμανούς, πριν από εβδομήντα ένα χρόνια στη γραμμή Μεταξά; Γιατί δεν τους καταδικάζετε αυτούς εδώ πέρα;
Τόσες φορές, επιτέλους, έχω ζητήσει από όλες τις πτέρυγες της Βουλής να καταδικάσουν τους χιτλερικούς και τους ναζιστές, αυτούς που υπερασπίζουν τα κτήνη που μας άφησαν τετρακόσιες χιλιάδες νεκρούς στην Ελλάδα και μας χρωστούν οι Γερμανοί τις γερμανικές πολεμικές αποζημιώσεις και δεν μας τα γυρίζουν πίσω.
Πρέπει να πάρετε πίσω την τροπολογία, η οποία σας δίνει άλλα 100 χιλιάδες ευρώ την ημέρα, στα δύο παλιά κόμματα. Πρέπει να το ακούσει αυτό ο κόσμος: Άλλες 100 χιλιάδες ευρώ την ημέρα θα πάρετε τα δύο παλιά κόμματα. Σταματήστε, επιτέλους, να προκαλείτε έναν εξαθλιωμένο κόσμο που αυτοκτονεί και λοιδορείται από πάνω. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κ. Θεόδωρος Δρίτσας, Κοινοβουλευτικός Εκπρόσωπος του ΣΥΡΙΖΑ, έχει το λόγο.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κύριε Πρόεδρε.
Δεν ξέρω, κύριε Αϊβαλιώτη, αλλά απευθύνεστε σ’ όλες τις πτέρυγες της Βουλής; Δεν καταλαβαίνω πώς και γιατί!</Speech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Γιατί; Τους καταδικάσατε;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Φυσικά και η Χρυσή Αυγή είναι ναζιστές και δεν το κρύβουν άλλωστε! Δεν το κρύβουν!</Speech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Α, εντάξει τότε!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θέλω να συνηγορήσω, κύριε Πρόεδρε, με τον προβληματισμό του συναδέλφου εισηγητή της Νέας Δημοκρατίας, κ. Αποστολάκου, αναφορικά με τα ζητήματα της διαφάνειας και της δημοσιοποίησης των στοιχείων «πόθεν έσχες». Ψηφίσαμε πρόσφατα ένα νέο νόμο, μία σειρά νομοθετικών ρυθμίσεων, αναφορικά με τα όσα εισηγήθηκε ο πρώην Πρόεδρος της Βουλής κ. Κακλαμάνης και δεν έχω καμμία διάθεση ούτε προσωπικά ούτε από την πλευρά του ΣΥΡΙΖΑ, να μπω σε κανένα παιχνίδι κυνηγητού υπόπτων, ενόχων ή οτιδήποτε άλλο. 
Ως εκ τούτου, έτσι εγώ προσέρχομαι στο αίτημα του κ. Αποστολάκου, αλλά και σε όλα τα παρεμφερή. Προσερχόμαστε με τη λογική ότι ο έλεγχος τιμά τον ελεγχόμενο. Τα πολιτικά πρόσωπα οφείλουν να σπεύδουν οι ίδιοι πριν από οποιονδήποτε άλλο έλεγχο «πόθεν έσχες» τους ασκηθεί, ευθέως να δημοσιοποιούν ενώπιον των πολιτών τα στοιχεία που συνθέτουν την οποιαδήποτε κίνηση είτε μεταφορά κεφαλαίων στο εξωτερικό, είτε οτιδήποτε άλλο, πολύ περισσότερο, όταν τίθενται σε μία διαδικασία ελέγχου.
Μέχρι πρότινος ίσχυε ένα νομικό πλαίσιο που δεν το επέτρεπε πολύ αυτό. Εθεωρείτο παραβίαση προσωπικών δεδομένων. Βεβαίως, για να βάζουμε τα πράγματα στη θέση τους, σε λίγο καιρό θα γίνουν οι νέες δηλώσεις «πόθεν έσχες» της χρονιάς που πέρασε, θα δημοσιοποιηθούν τα στοιχεία και πράγματι ό,τι συνέβη σ’ αυτό το διάστημα που μεσολάβησε, θα μπορεί πράγματι να γίνει φανερό. Δεν βλάπτει όμως και ad hoc, όταν τίθενται συγκεκριμένα ζητήματα, πράγματι να δημοσιοποιούνται, όχι με τη λογική του κυνηγιού μαγισσών, αλλά αντίθετα, με την υποχρέωση των πολιτικών να έχουν διαφανή απολογισμό απέναντι στους πολίτες.
Όσον αφορά τον φιλομαθή Υπουργό κ. Κουκουλόπουλο, ο οποίος έχει φιλομάθεια να μάθει ποιες είναι οι απόψεις του ΣΥΡΙΖΑ περί των μετοχών των τραπεζών, έχω να πω τα παρακάτω.
Κύριε Κουκουλόπουλε, το γνωρίζετε πολύ καλά. Ήδη από την πρώτη στιγμή που μπήκαμε στη διαδικασία της κρίσης, ο ΣΥΡΙΖΑ έθεσε ζητήματα κοινωνικού και κρατικού ελέγχου των τραπεζών και του τραπεζικού συστήματος. Μίλησε τουλάχιστον για ένα δημόσιο πόλο τραπεζικού τομέα εκεί, που μπορούσε το ελληνικό κράτος να έχει δυνατότητες παρέμβασης, δηλαδή την Αγροτική Τράπεζα, το Ταχυδρομικό Ταμιευτήριο, την Εθνική Τράπεζα έτσι, ώστε πάνω σ’ αυτό να στηριχθεί κατ’ ελάχιστον –δεν θα ήταν η απόλυτη λύση του προβλήματος- ο έλεγχος των εξελίξεων. 
Αντί γι’ αυτό, η Ευρωπαϊκή Ένωση και εσείς, ως κυβερνήσεις, ακολουθήσατε διαδικασία συνεχούς τροφοδότησης των τραπεζών με τον πιο ανεξέλεγκτο τρόπο. Και εμείς έχουμε ζητήσει –του Παναγιώτη Λαφαζάνη έχει μαλλιάσει η γλώσσα του, του Αλέξη Τσίπρα το ίδιο, δεν είναι η πρώτη φορά- να ελέγξετε τη διαχείριση αυτών που δίδετε και που είναι χρήματα της ελληνικής κοινωνίας, των Ελλήνων πολιτών! Θα υπάρχουν μετοχές με δικαίωμα ψήφου; Θα υπάρχει δυνατότητα ελέγχου ή είναι έτσι ανεξέλεγκτα; Θα πάνε σε τομείς που αφορούν τη χρηματοδότηση των ελληνικών νοικοκυριών και της ελληνικής οικονομίας, των παραγωγικών δραστηριοτήτων ή θα πάνε για το παιχνίδι των χρηματοπιστωτικών διαδικασιών αυτού του κλάδου των τραπεζών, ελληνικών και ξένων; 
Αυτά είναι τα βασικά ερωτήματα και ο ΣΥΡΙΖΑ πιέζει συστηματικά! Και όντως, έχει δίκιο ο κ. Μουσουρούλης! Πράγματι προτείνουμε και διεκδικούμε ένα δημόσιο τραπεζικό τομέα και τράπεζες ειδικού σκοπού, ελεγχόμενες, ως βασική προϋπόθεση –μαζί με μία σειρά άλλες- για τη νέα αναπτυξιακή πορεία αυτής της χώρας. 
Δεν νομίζω ότι αυτά δεν τα έχετε ακούσει ξανά, αλλά εν πάση περιπτώσει, οφείλω να ανταποκριθώ στη φιλομάθειά σας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κ. Σπύρος Χαλβατζής έχει ζητήσει το λόγο για δύο λεπτά.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember> : Κύριε Πρόεδρε, επειδή ειπώθηκαν αρκετά, έγιναν αναφορές στο «πόθεν έσχες», αυτή η πρόταση η οποία συζητήθηκε και ψηφίστηκε –κάναμε τις παρατηρήσεις μας- ήταν κολοβή.
Δεύτερον, σε συνάρτηση με το «πόθεν έσχες» είναι και η πρόταση που έχουμε καταθέσει στο παρελθόν για ουσιαστικά μέτρα και τα ουσιαστικά μέτρα δεν μπορεί να βρίσκονται έξω από τη λογική της άρσης του τραπεζικού, επιχειρηματικού, φορολογικού απορρήτου, αυτά που είναι θεμέλια του αστικού κράτους. Και οι off shore εταιρείες και αυτές «νόμιμες» είναι. Εμείς αυτό το «νόμιμο» το βάζουμε σε εισαγωγικά. Αυτή είναι η πραγματικότητα. 
Τρίτον, σας υπενθυμίζω για άλλη μία φορά ότι πολύ πριν από την εκδήλωση της καπιταλιστικής οικονομικής κρίσης, ζητήσαμε με πρόταση νόμου την κατάργηση της βουλευτικής σύνταξης, να παίρνουν όλοι μία σύνταξη από το ταμείο στο οποίο εργάζονταν. 
Η κριτική που κάναμε στην τοποθέτησή μας, κύριε Πρόεδρε, ήταν συγκεκριμένη. Η Κεντρική Ένωση Δήμων Ελλάδας, η Ένωση Περιφερειών Ελλάδας, όπως δήλωσε και ο Υπουργός, ομόφωνα στήριξαν και στηρίζουν τις κυβερνητικές αποφάσεις. Οι μόνες δυνάμεις οι οποίες έχουν διαφορετική άποψη σε αυτά τα όργανα της τοπικής πλέον διοίκησης, είναι οι δημοτικοί και περιφερειακοί σύμβουλοι, οι οποίοι εξελέγησαν με τη στήριξη του Κομμουνιστικού Κόμματος Ελλάδας. Είναι οι δημοτικοί και περιφερειακοί σύμβουλοι που εκλέχτηκαν με τη λαϊκή συσπείρωση. 
Σε ό,τι αφορά το φασισμό, σε ό,τι αφορά τις φασιστικές δραστηριότητες, τις πολεμήσαμε, τις πολεμούμε από γεννησιμιού μας, τις αντιπαλεύουμε και τις φανερές και τις κρυφές και τις φασίζουσες. Στο μέτρο των δυνάμεών μας, μαζί με την εργατική τάξη και όλους τους εργαζόμενους, αντιπαλεύουμε κάθε αντιδημοκρατική, φασιστική, ναζιστική δράση και απειλή.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Εσωτερικών: «Ρυθμίσεις για την Τοπική Ανάπτυξη, την Αυτοδιοίκηση και την Αποκεντρωμένη Διοίκηση - Ενσωμάτωση Οδηγίας 2009/50/ΕΚ».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το νομοσχέδιο του Υπουργείου Εσωτερικών: «Ρυθμίσεις για την Τοπική Ανάπτυξη, την Αυτοδιοίκηση και την Αποκεντρωμένη Διοίκηση - Ενσωμάτωση Οδηγίας 2009/50/ΕΚ» έγινε δεκτό κατά πλειοψηφία επί της αρχής.
Κύριοι συνάδελφοι, σας έχουν διανεμηθεί τα Πρακτικά της Πέμπτης 1 Μαρτίου 2012 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς τα Πρακτικά της Πέμπτης 1 Μαρτίου 2012 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 16:18΄ λύεται η συνεδρίαση για τη Μεγάλη Δευτέρα 9 Απριλίου 2012 και ώρα 10.00΄ με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                 ΟΙ ΓΡΑΜΜΑΤΕΙΣ
Τελευταία Αποθήκευση:12/4/2012 11:23:00 πμΑπό:K.arapiΕκτυπώθηκε:11/4/2012 11:16:00 πμ</body>
</html>