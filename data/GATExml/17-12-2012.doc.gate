<html><head><meta name="cp:revision" content="3"><meta name="date" content="2012-12-21T10:02:00Z"><meta name="Company" content="OTS"><meta name="Keywords" content=""><meta name="meta:word-count" content="56914"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-12-20T09:46:00Z"><meta name="Word-Count" content="56914"><meta name="dcterms:created" content="2012-12-21T10:02:00Z"><meta name="dcterms:modified" content="2012-12-21T10:02:00Z"><meta name="Last-Modified" content="2012-12-21T10:02:00Z"><meta name="Last-Save-Date" content="2012-12-21T10:02:00Z"><meta name="meta:character-count" content="307336"><meta name="Template" content="Normal.dot"><meta name="meta:save-date" content="2012-12-21T10:02:00Z"><meta name="dc:title" content="(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)"><meta name="Application-Name" content="Microsoft Office Word"><meta name="modified" content="2012-12-21T10:02:00Z"><meta name="Edit-Time" content="1200000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-12-21T10:02:00Z"><meta name="Last-Printed" content="2012-12-20T09:46:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2012-12-21T10:02:00Z"><meta name="xmpTPg:NPages" content="1"><meta name="resourceName" content="17-12-2012.doc"><meta name="Last-Author" content="k.arapi"><meta name="w:comments" content=""><meta name="Character Count" content="307336"><meta name="Page-Count" content="1"><meta name="Revision-Number" content="3"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)</head>
<body>ΣΥΝΕΔΡΙΑΣΗ 17-12-2012		ΣΕΛ. 1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ SΓ΄
Δευτέρα  17 Δεκεμβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας του Βουλευτή κ. Κ. Μητσοτάκη, σελ. 
3. Ανακοινώνεται ότι τη συνεδρίαση παρακολουθούν μαθητές από το 5ο Γυμνάσιο Λάρισας, σελ. 
4. Ανακοινώνεται ότι ο Βουλευτής Β΄  Πειραιά κ. Ι. Κουράκος με επιστολή του προς τον Πρόεδρο της Βουλής κ. Ευάγγελο Μεϊμαράκη, ενημερώνει για την ανεξαρτητοποίησή του από το κόμμα των Ανεξάρτητων Ελλήνων, σελ. 
5. Επί διαδικαστικού θέματος, σελ. 
6. Αναφορά στην επίθεση εις βάρος του Βουλευτή του Συνασπισμού Ριζοσπαστικής Αριστεράς/Ενωτικού Κοινωνικού Μετώπου κ. Δ. Στρατούλη, σελ. 
7. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Συζήτηση επικαίρων ερωτήσεων:
    α)Προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη ματαίωση της συμμετοχής αθλητών σε ευρωπαϊκές και παγκόσμιες διοργανώσεις λόγω οικονομικής κρίσης, σελ. 
   β)Προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων:
       i)σχετικά με την Ολυμπία Οδό, σελ. 
        ii)σχετικά με την αντιμετώπιση των τιμών των εισιτηρίων των Μέσων Μαζικής Μεταφοράς (ΜΜΕ), σελ. 
         iii)σχετικά με τη διάθεση γαλακτοκομικών προϊόντων στις λαϊκές αγορές, σελ. 
    γ)Προς τον Υπουργό Εργασίας, Κοινωνικής Ασφάλισης και Πρόνοιας:
      i)σχετικά με την αντιμετώπιση των προβλημάτων των εργαζομένων στην εταιρεία ALAPIS, σελ. 
         ii)σχετικά με την λήψη μέτρων βελτίωσης των διαδικασιών πιστοποίησης των ΑμεΑ στις νησιωτικές περιοχές, σελ. 
           iii)σχετικά με την αντιμετώπιση των προβλημάτων των ασφαλισμένων του Οργανισμού Ασφάλισης Ελεύθερων Επαγγελματιών (Ο.Α.Ε.Ε.), σελ. 
            iv)σχετικά με την αντιμετώπιση των προβλημάτων στη λειτουργία των αναπηρικών επιτροπών και τις μειώσεις των αναπηρικών επιδομάτων, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση επί της αρχής, των άρθρων και του συνόλου των σχεδίων νόμων του Υπουργείου Οικονομικών:
   i)&quot;Κύρωση του Προσθέτου Πρωτοκόλλου μεταξύ της Ελληνικής Δημοκρατίας και της Ελβετικής Συνομοσπονδίας στο Πρωτόκολλο μεταξύ της Ελληνικής Δημοκρατίας και της Ελβετικής Συνομοσπονδίας που υπεγράφη στη Βέρνη, στις 4 Νοεμβρίου 2010 και τροποποιεί τη Σύμβαση μεταξύ της Ελληνικής Δημοκρατίας και της Ελβετικής Συνομοσπονδίας για την αποφυγή της Διπλής Φορολογίας αναφορικά με τους φόρους εισοδήματος και το συνημμένο στη Σύμβαση Πρωτόκολλο&quot;, σελ. 
      ii)&quot;Κύρωση του Πρωτοκόλλου που τροποποιεί τη Σύμβαση μεταξύ της Ελληνικής Δημοκρατίας και του Βασιλείου του Βελγίου για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους επί του εισοδήματος&quot;, σελ. 
2. Συζήτηση επί της αρχής του σχεδίου νόμου του Υπουργείου Οικονομικών: &quot;Οργανισμοί συλλογικών επενδύσεων σε κινητές αξίες και ανώνυμες εταιρείες διαχείρισης αμοιβαίων κεφαλαίων, Οδηγία 2009/65/ΕΚ. Προσαρμογή της ελληνικής Νομοθεσίας στις διατάξεις των Οδηγιών 2010/78/ΕΕ, 2010/73/ΕΕ, 2011/96/ΕΕ, 2009/133/ΕΚ, 2004/113ΕΚ. Ευρωπαϊκή Συνεταιριστική Εταιρεία. Μέτρα Εφαρμογής των Κανονισμών (ΕΚ)1338/2001 και (ΕΕ)1210/2010 περί προστασίας του ευρώ και άλλες διατάξεις&quot;, σελ. 
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ., σελ.
ΝΑΚΟΣ Α., σελ.
ΤΡΑΓΑΚΗΣ Ι., σελ.

ΟΜΙΛΗΤΕΣ

Α. Επί διαδικαστικού θέματος:
ΒΑΛΑΒΑΝΗ  Ό. , σελ.
ΓΡΗΓΟΡΑΚΟΣ Λ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΝΑΚΟΣ Α. , σελ.
ΤΡΑΓΑΚΗΣ Ι. , σελ.

Β. Επί της αναφοράς στην επίθεση εις βάρος του Βουλευτή του Συνασπισμού Ριζοσπαστικής Αριστεράς/Ενωτικού Κοινωνικού Μετώπου κ. Δ. Στρατούλη:
ΚΟΥΪΚ Τ., σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.

Γ. Επί προσωπικού θέματος:
ΚΟΥΪΚ Τ., σελ.
ΚΩΝΣΤΑΝΤΙΝΟΠΟΥΛΟΣ Ο. (ΠΑ.ΣΟ.Κ.) ,  σελ.

Δ. Επί των επικαίρων ερωτήσεων:
ΑΥΓΕΝΑΚΗΣ Ε. , σελ.
ΓΑΚΗΣ Δ. , σελ.
ΗΛΙΟΠΟΥΛΟΣ Π. , σελ.
ΙΩΑΝΝΙΔΗΣ Ι. , σελ.
ΚΑΛΟΓΙΑΝΝΗΣ Σ. , σελ.
ΚΑΤΣΩΤΗΣ Χ. , σελ.
ΚΟΝΤΟΓΙΑΝΝΗΣ Γ. , σελ.
ΛΥΚΟΥΔΗΣ Σ. , σελ.
ΜΑΚΡΗ Ρ. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΚΟΡΔΑΣ Α. , σελ.
ΧΡΥΣΟΒΕΛΩΝΗ Μ. , σελ.

Ε. Επί των σχεδίων νόμων του Υπουργείου Οικονομικών:
ΒΑΛΑΒΑΝΗ  Ό. , σελ.
ΓΑΚΗΣ Δ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η. , σελ.
ΠΑΦΙΛΗΣ Α. , σελ.
ΣΤΑΪΚΟΥΡΑΣ Χ. , σελ.
ΧΡΥΣΟΒΕΛΩΝΗ Μ. , σελ.

ΣΤ. Επί του σχεδίου νόμου του Υπουργείου Οικονομικών: &quot;Οργανισμοί συλλογικών επενδύσεων σε κινητές αξίες και ανώνυμες εταιρείες διαχείρισης αμοιβαίων κεφαλαίων, οδηγία 2009/65/ΕΚ. Προσαρμογή της ελληνικής Νομοθεσίας στις διατάξεις των Οδηγιών 2010/78/ΕΕ, 2010/73/ΕΕ, 2011/96/ΕΕ, 2009/133/ΕΚ, 2004/113ΕΚ. Ευρωπαϊκή Συνεταιριστική Εταιρεία. Μέτρα Εφαρμογής των Κανονισμών (ΕΚ)1338/2001 και (ΕΕ)1210/2010 περί προστασίας του ευρώ και άλλες διατάξεις&quot;:
ΑΣΗΜΑΚΟΠΟΥΛΟΥ  Ά. , σελ.
ΒΑΛΑΒΑΝΗ  Ό. , σελ.
ΒΟΡΙΔΗΣ Μ. , σελ.
ΓΕΛΑΛΗΣ Δ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΤΣΑΦΑΔΟΣ Κ. , σελ.
ΚΟΥΙΚ Τ. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΠΕΖΑΣ Α. , σελ.
ΞΗΡΟΤΥΡΗ-ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η., σελ.
ΣΑΜΟΪΛΗΣ Σ. , σελ.
ΣΤΑΪΚΟΥΡΑΣ Χ. , σελ.
ΤΣΟΥΚΑΛΗΣ Ν. , σελ.
ΧΡΥΣΟΧΟΪΔΗΣ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ϞΓ΄
Δευτέρα 17 Δεκεμβρίου 2012
Αθήνα, σήμερα στις 17 Δεκεμβρίου 2012, ημέρα Δευτέρα και ώρα 18.03΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β’ Αντιπροέδρου αυτής κ. ΑΘΑΝΑΣΙΟΥ ΝΑΚΟΥ. 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 18 Δεκεμβρίου 2012.
Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 3356/24-10-2012 ερώτηση του Βουλευτή Λακωνίας της Νέας Δημοκρατίας κ. Αθανάσιου Δαβάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επιμήκυνση του χρόνου αποπληρωμής των δανείων που έχουν ληφθεί από τον Οργανισμό Εργατικής Κατοικίας.
2. Η με αριθμό 2369/201/1-10-2012 ερώτηση και αίτηση κατάθεσης εγγράφων του Βουλευτή Μεσσηνίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αθανασίου Πετράκου προς τον Υπουργό Οικονομικών, σχετικά με την ιδιωτικοποίηση των ΔΕΠΑ-ΔΕΣΦΑ.
3. Η με αριθμό 3431/25-10-2012 ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Αγροτικής Ανάπτυξης και Τροφίμων,  σχετικά με τις πιστώσεις και τις εγγυήσεις για την υλοποίηση εγκεκριμένων προγραμμάτων στον αγροτικό τομέα.
4. Η με αριθμό 843/48/20-8-2012 ερώτηση και αίτηση κατάθεσης εγγράφων του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με την εξόφληση ομολόγου του ελληνικού δημοσίου ύψους 3,2 δισ. ευρώ που κατέχει η Ευρωπαϊκή Κεντρική Τράπεζα (ΕΚΤ).
5. Η με αριθμό 3749/5-11-2012 ερώτηση της Βουλευτού Β´ Αθηνών του Λαϊκού Συνδέσμου – Χρυσή Αυγή κ. Ελένης Ζαρούλια προς τον Υπουργό Οικονομικών, σχετικά με τον τραπεζικό δανεισμό των κομμάτων.
6. Η με αριθμό 3746/5-11-2012 ερώτηση του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με τις οφειλές των κτηνοτρόφων προς την Αγροτική Τράπεζα.
7. Η με αριθμό 3743/5-11-2012 ερώτηση του Βουλευτή Αχαΐας του Κομμουνιστικού Κόμματος Ελλάδας κ. Νικόλαου Καραθανασόπουλου προς τον Υπουργό Υγείας, σχετικά με την υποβάθμιση του Γενικού Νοσοκομείου Αμαλιάδας-Ηλείας.
Β. ΑΝΑΦΟΡΕΣ-ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 1458/10-9-2012 ερώτηση του Βουλευτή Α´ Αθήνας της Νέας Δημοκρατίας κ. Νικήτα Κακλαμάνη προς τον Υπουργό Υγείας, σχετικά με το χρονοδιάγραμμα των διοικητικών αλλαγών στο χώρο της υγείας.
2. Η με αριθμό 3852/9-11-2012 ερώτηση του Βουλευτή Β´ Θεσσαλονίκης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ.  Ιωάννη Αμανατίδη προς τον Υπουργό Υγείας, σχετικά με τα προβλήματα και την προοπτική λειτουργίας του Νοσοκομείου «Παναγία» στη Θεσσαλονίκη.
Κυρίες και κύριοι συνάδελφοι, θέλω επίσης να σας ενημερώσω ότι ο κ. Γιάννης Κουράκος, Βουλευτής Β΄ Πειραιά, απέστειλε επιστολή προς τον Πρόεδρο της Βουλής κ. Ευάγγελο Μεϊμαράκη που λέει τα εξής: «Με την παρούσα σας ενημερώνω για την ανεξαρτητοποίησή μου από το κόμμα των Ανεξαρτήτων Ελλήνων».
Η επιστολή θα κατατεθεί στα Πρακτικά.
(Η προαναφερθείσα επιστολή έχει ως εξής:
(να μπει η σελίδα 5)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η με αριθμό 736/11-12-2012 επίκαιρη ερώτηση πρώτου κύκλου της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη ματαίωση της συμμετοχής αθλητών σε ευρωπαϊκές και παγκόσμιες διοργανώσεις λόγω οικονομικής κρίσης.
Θα απαντήσει ο Υφυπουργός Παιδείας και Θρησκευμάτων, Πολιτισμού και Αθλητισμού κ. Ιωάννης Ιωαννίδης.
Η κ. Ραχήλ Μακρή έχει το λόγο για δύο λεπτά.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, μαζί με την ηθική κατάπτωση της χώρας λόγω της οικονομικής κρίσης, δυστυχώς έχουμε και την κατάπτωση των αθλητών μας, οι οποίοι, ευτυχώς, με ακμαίο και μαχητικό ψυχικό σθένος παλεύουν απέναντι σε μία πολιτεία που δεν τους στηρίζει. Παλεύουν σε μία πολιτεία που δεν τους στηρίζει μεν, αλλά αγωνίζονται για τα υπέρμαχα ιδανικά αυτής και αγωνίζονται για να την κάνουν γνωστή με τις διακρίσεις τους σε όλα τα σημεία του ορίζοντα.
Τα οικονομικά δεδομένα δεν επιτρέπουν σε πολλούς αθλητές μας να συμμετάσχουν στις παγκόσμιες διοργανώσεις. Δύο είναι οι χαρακτηριστικές περιπτώσεις. 
Η πρώτη είναι του Μιχάλη Παρμάκη, του καταγόμενου από την Κοζάνη αθλητή. Ο Μιχάλης Παρμάκης τερμάτισε πρώτος πριν λίγες εβδομάδες στον κλασικό μαραθώνιο της Αθήνας. Μετά τον τερματισμό του ξέσπασε σε λυγμούς, καθώς ψάχνει για δουλειά εδώ και πολύ καιρό. Προπονήθηκε μόνος του, χωρίς σπόνσορες ή την αρωγή της πολιτείας, με μοναδική συμπαραστάτρια τη σύζυγό του. Μόνος του απέναντι στις απροσπέλαστες δυσκολίες τερμάτισε και νίκησε στέλνοντας το δικό του μήνυμα: «Μπορεί να μην έχω λεφτά και δουλειά, αλλά έχω πίστη και ψυχή». Ωστόσο, ο αθλητής αυτός αδυνατεί αυτήν τη στιγμή να συμμετάσχει σε παγκόσμιες διοργανώσεις λόγω οικονομικών δυσχερειών.
Μία άλλη περίπτωση είναι η περίπτωση των αδερφών Γκοντούλα από τα Σέρβια Κοζάνης. Είναι δύο αδέλφια με εξαιρετικές προοπτικές στα αθλήματά τους, που όμως αδυνατούν να αντεπεξέλθουν στις απαιτήσεις των διοργανώσεων. Όλοι τους θυμόμαστε για τις υψηλές διακρίσεις που είχαν στους τελευταίους Ολυμπιακούς Αγώνες. Και, όμως, αυτά τα παιδιά που έχουν φοβερή δύναμη αδυνατούν να συμμετέχουν στις παγκόσμιες διοργανώσεις του 2013 λόγω οικονομικών δυσχερειών.
Κύριε Υπουργέ, γι’ αυτό ερωτάσθε, πώς σκοπεύετε να επιλύσετε τα προβλήματα που έχουν προκύψει λόγω οικονομικών δυσχερειών των συγκεκριμένων αθλητών και ποιος είναι ο σχεδιασμός σας για την ενίσχυση αθλητών, που αδυνατούν να συμμετέχουν σε ανάλογες διοργανώσεις.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός Παιδείας και Θρησκευμάτων, Πολιτισμού και Αθλητισμού κ. Ιωαννίδης για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Ευχαριστώ τη συνάδελφο, την κ. Μακρή, για την επίκαιρη ερώτηση, γιατί μου δίνει την ευκαιρία να αναφερθώ σε ορισμένα θέματα και, φυσικά, να απαντήσω στα ερωτήματα που υπέβαλε.
Αρχικά, θέλω να διευκρινίσω ότι δεν είναι αληθές -και αυτό το ξέρει ο οιοσδήποτε ασχολείται λίγο με τον αθλητισμό- αυτό που αφήνετε εμμέσως να εννοηθεί, καθώς είναι το κυρίως τμήμα της ερώτησης, ότι οι αθλητές δήθεν καταβάλλουν τα έξοδά τους για τη συμμετοχή τους σε ευρωπαϊκές και παγκόσμιες διοργανώσεις. Η υποχρέωση που έχουν οι ομοσπονδίες για ό,τι χρήματα παίρνουν είναι να κάνουν καλά πρωταθλήματα και καλές εθνικές ομάδες και πληρώνουν τις εθνικές ομάδες οι ομοσπονδίες, οι οποίες κάνουν προϋπολογισμό και απολογισμό στο τέλος της χρονιάς.
Κατηγορηματικά, λοιπόν, δηλώνω –και να μου φέρετε έναν αθλητή- ότι ουδείς αθλητής οποιασδήποτε ομοσπονδίας έχει υποχρέωση καταβολής οποιουδήποτε ποσοστού γα τα έξοδα συμμετοχής του σε οποιουσδήποτε αγώνες του εξωτερικού.
Όπως είναι γνωστό, βάσει του αθλητικού ν. 2725∕1999, όπως αυτός ισχύει σήμερα, όλες οι ομοσπονδίες υποβάλλουν στη Γενική Γραμματεία Αθλητισμού στο τέλος κάθε έτους προϋπολογισμό για το επόμενο έτος, στον οποίο, μεταξύ άλλων, αναφέρουν αναλυτικά τις επίσημες αθλητικές διοργανώσεις εσωτερικού, αλλά και εξωτερικού, στις οποίες επιθυμούν να συμμετάσχουν.
Και για να είμαι πιο συγκεκριμένος, η Ελληνική Κωπηλατική Ομοσπονδία Φιλάθλων Ναυτικών Σωματείων, για την οποία γίνεται λόγος, έχει υποβάλει προϋπολογισμό του έτους 2013 με τον οποίο ζητά να εγκριθούν τα ποσά των 350.000 ευρώ και των 360.000 ευρώ για επίσημες εκδηλώσεις εσωτερικού και επίσημες εκδηλώσεις εξωτερικού αντίστοιχα. Αυτό επειδή είπατε για τα δίδυμα αδέρφια.
Ο παραπάνω προϋπολογισμός, όπως και των λοιπών ομοσπονδιών, βρίσκεται στο στάδιο της επεξεργασίας από τις αρμόδιες υπηρεσίες της ΓΓΑ και θα εγκριθεί στο πλαίσιο των κονδυλίων που προβλέπει ο εγκεκριμένος για τον αθλητισμό κρατικός προϋπολογισμός του έτους 2013 ύψους μόλις 66 εκατομμυρίων ευρώ από τα οποία θα πρέπει να εξοφληθούν οι ανελαστικές δαπάνες και να ικανοποιηθούν και πολλές εκκρεμότητες παρελθόντων ετών. 
Επιπρόσθετα, σας γνωρίζω ότι οι φετινοί προϋπολογισμοί όλων των ομοσπονδιών δεν είχαν εγκριθεί, αυτοί, δηλαδή, του 2012. Εμείς αναλάβαμε Κυβέρνηση τον Ιούλιο και υπήρχε μία πρόταση-ευχή από τον προηγούμενο γενικό γραμματέα, ο οποίος δεν είχε υπογράψει κανέναν προϋπολογισμό. Τον προϋπολογισμό τον υπέγραψα εγώ τον Αύγουστο. Αυτήν την πρόταση την έκανα προϋπολογισμό, για να πιέσω την Κυβέρνηση να δώσει χρήματα και να μπορέσουμε να φτάσουμε μέχρι το τέλος με τις προτάσεις αυτές για την κατανομή των κονδυλίων.
Στο σύνολό τους εγκρίθηκαν από εμένα, μετά την ανάληψη των καθηκόντων μου, και σ’ αυτόν τον εγκεκριμένο πλέον προϋπολογισμό, η συγκεκριμένη ομοσπονδία έχει ήδη εισπράξει για το τρέχον έτος 2012 το 98,5% - σχεδόν το 100%- αυτού. Δηλαδή, το ποσό το οποίο είχε ήταν το 2011 1.320.000 και επειδή ήταν καλή ομοσπονδία, αντί να μειωθεί αυξήθηκε και πήγε στο 1.363.000. Και λέει ο πρόεδρος της ομοσπονδίας σε σημερινό δημοσίευμα στο «ΒΗΜΑ»: «Με τσακισμένα κουπιά η ελληνική κωπηλασία. Θα δούμε αν θα πάρουμε 1.100.000 ευρώ». Κι εγώ λέω ότι ήδη είχε πάρει, εκτός από την τελευταία δόση, 1.254.000 ευρώ με υπόλοιπο 109.000 ευρώ για να πάει στο 1.363.000 ευρώ. 
(Στο σημείο αυτό κτυπάει το κουδούνι λήξης του χρόνου ομιλίας του κυρίου Υφυπουργού)
Γι’ αυτόν το λόγο δεν θα παίρνουμε στοιχεία για να κάνουμε ούτε ερωτήσεις, ούτε εμείς απαντήσεις, από διάφορα δημοσιεύματα στα οποία πράγματι μπορεί να είπε αυτά, αλλά αυτό δεν σημαίνει ότι είναι αληθινά...</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, κύριε Υπουργέ. Στην δευτερολογία σας θα πείτε τα υπόλοιπα.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Εντάξει, θα απαντήσω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία Μακρή, έχετε το λόγο.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Κύριε Υπουργέ, τα στοιχεία τα οποία σας έχω καταθέσει για τους τρεις αθλητές, τους καταγόμενους από την Κοζάνη, είναι στοιχεία που δεν προέρχονται από δημοσιεύματα, αλλά στοιχεία τα οποία έχουν καταθέσει οι ίδιοι ως παράπονα και στην περίπτωση του πρωταθλητή μας του Μιχάλη του Παρμάκη και των αδερφών Γκοντούλα, οι οποίοι έχουν καταθέσει και επίσημα επιστολή προς την ομοσπονδία για τις δυσκολίες τις οποίες αντιμετωπίζουν και την αδυναμία τους να συμμετάσχουν στις διοργανώσεις του 2013. Και βέβαια μετά το πέρας της ερωτήσεώς μου θα σας δώσω την επιστολή των αθλητών.
Ωστόσο, θεωρώ εκ των προτέρων ότι είστε ένας ιδιαίτερα ευαισθητοποιημένος άνθρωπος σε ζητήματα του αθλητισμού και ιδιαίτερα όταν αυτός ο πρωταθλητισμός προέρχεται από αγνή θέληση και αγάπη για την Ελλάδα. Γιατί τα παιδιά αυτά παλεύουν για το ευ αγωνίζεσθαι χωρίς κανένα αντάλλαγμα, μόνο και μόνο επειδή αγαπούν τον αθλητισμό και την πατρίδα και γι’ αυτό είναι άξια συγχαρητηρίων. Έτσι, λοιπόν, οφείλουμε ως πολιτεία να τους στηρίξουμε και να τους αναδείξουμε πρότυπα για τη νέα γενιά, να είναι αθλητές όχι μόνο στα γήπεδα αλλά και στη ζωή.
Βέβαια, επί τη ευκαιρία θα ήθελα να σας προτείνω να προχωρήσετε στην ηθική ανταμοιβή των αθλητών μας με την τιμητική εισαγωγή τους σε τμήματα ΤΕΦΑΑ της χώρας και το διορισμό τους ως εκπαιδευτών φυσικής αγωγής και ολυμπιακής παιδείας στα σχολεία της πρωτοβάθμιας και της δευτεροβάθμιας εκπαίδευσης, ώστε να μεταλαμπαδεύουν τις γνώσεις τους, τις εμπειρίες τους στους μαθητές και συνάμα να αποτελούν παράδειγμα προς μίμηση.
Η Κυβέρνηση οφείλει να στηρίξει έμπρακτα τους αθλητές μας σε όλα τα επίπεδα και αυτό γιατί αποτελούν τους καλύτερους πρεσβευτές μας στη διεθνή κοινότητα, προβάλλουν το ελληνικό φρόνημα και αναδεικνύουν την όμορφη πλευρά της πατρίδας μας, ειδικά όταν αυτοί αγωνίζονται για τα ιδανικά των προγόνων μας έχοντας κατά νου τον αγώνα για την πρωτιά παρά τα χρηματικά και υλικά αγαθά.
Σ’ αυτές τις περιπτώσεις όλοι οφείλουμε να είμαστε αρωγοί και υποστηρικτές τέτοιου είδους προσπαθειών. Το οφείλουμε σ’ εμάς, το οφείλουμε στις επόμενες γενιές, το οφείλουμε στην πατρίδα μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Ιωάννης Ιωαννίδης για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Απαντώντας και στην πρώτη και στη δεύτερη ερώτηση, η επιλογή των διεθνών διοργανώσεων που θα είναι οι μελλοντικοί αγωνιστικοί στόχοι, ο τρόπος συμμετοχής σε αυτές, καθώς και η επιλογή των αθλητών αποτελούν αρμοδιότητες των ομοσπονδιών, οι οποίες έχουν το αυτοδιοίκητο. Η πολιτεία το μόνο που μπορεί να ελέγξει είναι το δημόσιο συμφέρον όπου προκύπτει ότι καταπατείται, αλλά χωρίς καμμία συμμετοχή στο ποια παιδιά θα πάνε, πώς θα πάνε κ.λπ..
Επομένως, ο μεν Παρμάκης βγήκε σε έναν αγώνα ο οποίος είναι στο στίβο, που γίνεται κάθε χρόνο, στον κλασικό Μαραθώνιο και δεν έχει καμμία σχέση με αγωνιστικές, πανευρωπαϊκά και οτιδήποτε άλλο, εκτός αν έφερε ένα παγκόσμιο ρεκόρ, οπότε εκεί πλέον αλλάζει. Δεν είναι λοιπόν μέσα στο καλεντάρι αυτό το οποίο παρουσιάζεται στην γραμματεία. Αυτό το έχει ο στίβος, έχει σπόνσορες και με αυτούς κάνει αυτό το αγώνισμα.
Δεν μου είπατε ένα άτομο, το οποίο πρέπει να καταγγείλει την ομοσπονδία του, εάν τυχόν δεν το παίρνει με τα χρήματα της ομοσπονδίας, για να μη μιλάμε αόριστα. Να καταγγείλει την ομοσπονδία ο οιοσδήποτε έχει πληρώσει για να μεταβεί στο εξωτερικό με την ομοσπονδία του, είτε είναι τα αδέλφια, είτε ο Παρμάκης πλήρωσε με τα χρήματά του για να πάει έξω. Με αυτά που είπατε, αυτό αφήνετε να εννοηθεί.
Άρα, οι ομοσπονδίες πληρώνουν από τα χρήματα τα οποία παίρνουν από το Υπουργείο και ορισμένες μεγάλες ομοσπονδίες μπορεί να έχουν και σπόνσορες.
Όσον αφορά, λοιπόν, τη στήριξη προς τους αθλητές, ήδη έχουμε καταθέσει -και εξαρτάται από εσάς τους Βουλευτές να το ψηφίσετε- νομοσχέδιο το οποίο έχει έλθει στην Επιτροπή Μορφωτικών Υποθέσεων. Αύριο θα προσέλθουν οι φορείς και την Πέμπτη θα είναι η συζήτηση κατ’ άρθρον. Υπάρχει και το άρθρο 38 το οποίο αφορά τους αθλητές και πώς με τις επιτυχίες που φέρνουν θα μπαίνουν είτε άνευ εξετάσεων είτε με μεγάλα bonus στα πανεπιστήμια, χωρίς να στερούν από κανένα άλλο παιδί τη θέση του. 
Εμείς θέλουμε να έχουμε αθλητές οι οποίοι να είναι καταξιωμένοι, να είναι μορφωμένοι και να συνεχίσουν τη ζωή με όλα τα προσόντα τα οποία πρέπει να έχουν, όπως και ένα άλλο παιδί που δεν αφιερώνει τόσες ώρες στον αθλητισμό και ασχολείται μόνο με το διάβασμά του.
Επομένως, εάν τυχόν εσείς οι Βουλευτές ψηφίσετε και δώσετε και αναδρομικότητα σε ορισμένα άτομα -γιατί αν τυχόν δεν δώσετε αναδρομικότητα θα υπάρχουν άτομα τα οποία έχουν φέρει μεγάλες επιτυχίες εδώ και ένα χρόνο ας πούμε και δεν θα μπορέσουν να μπουν, από εσάς και μόνον εξαρτάται λοιπόν το πώς θα μπουν τα παιδιά στα ΑΕΙ, στα ΤΕΙ κ.λπ.. 
Εμείς, λοιπόν, στοχεύουμε να είναι στον αθλητισμό τα παιδιά. Αυτήν τη στιγμή γι’ αυτό πολεμούμε, παρ’ όλα αυτά που τραβάει η πατρίδα και παρ’ όλο που δεν υπάρχουν χρήματα. Εμείς προσπαθούμε να κρατήσουμε ανοικτά όλα τα εθνικά στάδια, να κρατήσουμε τις πισίνες ανοικτές, να μην πληρώνει ο γονιός το παραμικρό. Γιατί όταν πηγαίνεις σε πισίνα και ζητάνε 10 ή 15 ευρώ για να κάνει κολύμπι, αυτά είναι τα λεφτά για το κρέας όλης της εβδομάδος για το παιδί. Επομένως, δεν μπορούμε να κόβουμε μισθούς και να μην τους αφήνουμε να μπορούν να μπαίνουν στα γήπεδα τα οποία είμαστε υποχρεωμένοι να τους τα προσφέρουμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Εμείς μεγαλώσαμε στις αλάνες και άρα έχουμε υποχρέωση να δώσουμε χώρους στα παιδιά. Επομένως, συμφωνώ με όλα αυτά τα οποία λέτε, αλλά κανένας δεν έχει πληρώσει για να συμμετάσχει σε αγώνες στο εξωτερικό με δικά του χρήματα. Εάν τυχόν δεν έχουν δουλειά, πράγματι με τις μεγάλες επιτυχίες, τα μετάλλια κ.λπ., δικαιούνται εργασίας. Αυτήν τη στιγμή όμως είναι το 20 προς 1 και το αν τυχόν θα προσλάβει ή όχι, δεν είναι θέμα δικό μου αλλά του Υπουργείου Εσωτερικών.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εγώ ευχαριστώ, κύριε Υπουργέ. 
Η δεύτερη με αριθμό 753/11-12-2012 επίκαιρη ερώτηση πρώτου κύκλου του Βουλευτή Κυκλάδων του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Νικολάου Συρμαλένιου προς τον Υπουργό Υγείας, σχετικά με την υποβάθμιση της δημόσιας υγείας στις Κυκλάδες, δεν θα συζητηθεί λόγω κωλύματος του κυρίου Υπουργού και διαγράφεται. 
Ο Βουλευτής κ. Κυριάκος Μητσοτάκης ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η Βουλή ενέκρινε τη ζητηθείσα άδεια. 
Θα συζητηθεί τώρα η πρώτη με αριθμό 739/11-12-2012 επίκαιρη ερώτηση πρώτου κύκλου του Βουλευτή Ηλείας της Νέας Δημοκρατίας κ. Γεωργίου Κοντογιάννη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την Ολυμπία Οδό. 
Στην επίκαιρη ερώτηση θα απαντήσει ο Αναπληρωτής Υπουργός κ. Σταύρος Καλογιάννης. 
Το λόγο έχει ο συνάδελφος κ. Γεώργιος Κοντογιάννης για δύο λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Κύριε Υπουργέ, από την ημέρα που κατετέθη η ερώτηση μέχρι σήμερα, δυστυχώς, οι φόβοι μας επιβεβαιώθηκαν. Η απόφαση της Κυβέρνησης να μην προχωρήσει η κατασκευή της Ολυμπίας Οδού στην Ηλεία και να σταματήσει στην Πάτρα αποτελεί τροχοπέδη για την ανάπτυξη της περιοχής, για την οικονομία γενικότερα, το εμπόριο, τις μεταφορές, τον τουρισμό, τη γεωργία, την κτηνοτροφία. 
Οι δυσμενείς επιπτώσεις, δυστυχώς, δεν περιορίζονται μόνο στην Ηλεία, στη δυτική Ελλάδα. Επεκτείνονται και στην Περιφέρεια Ιονίων Νήσων, καθώς η Ζάκυνθος και η Κεφαλλονιά έχουν πρόσβαση μέσω Κυλλήνης. 
Οι πολίτες της Ηλείας, κύριε Υπουργέ, είναι εξοργισμένοι. Και αυτή -πιστέψτε με- είναι μια πολύ ήπια έκφραση σε σχέση με το τι συμβαίνει αυτήν τη στιγμή στην ιδιαίτερη πατρίδα μου. Ο κόσμος αισθάνεται εξαπατημένος και εγκαταλελειμμένος και αυτό το αίσθημα φοβάμαι ότι θα οδηγήσει σε ακραίες καταστάσεις. 
Ως προς τις διαβεβαιώσεις περί τριετούς χρονικής μετάθεσης της επέκτασης της Ολυμπίας Οδού στην Ηλεία, δεν προσφέρουν καμμία εγγύηση για ολοκλήρωση του έργου, πολύ περισσότερο όταν το ίδιο το κράτος έρχεται να αναιρέσει τις ψηφισμένες από το Κοινοβούλιο δεσμεύσεις του σε βάρος της δυτικής Πελοποννήσου -και ιδιαίτερα της Ηλείας- πέντε χρόνια μετά την ψήφιση της αρχικής σύμβασης από τα ίδια τα κόμματα που αρχικώς την είχαν ψηφίσει. Πώς, λοιπόν, οι πολίτες να πιστέψουν οποιαδήποτε υπόσχεση και αν τους δώσουμε; 
Προχθές το Σάββατο στην αρχαία Ολυμπία έγινε μία παμπελοποννησιακή σύσκεψη με πρωτοβουλία των Περιφερειαρχών Δυτικής Ελλάδας και Πελοποννήσου. Απαίτηση όλης της Πελοποννήσου είναι η ολοκλήρωση του έργου με βάση τον αρχικό σχεδιασμό σε ό,τι αφορά το φυσικό αντικείμενο και με αναθεωρημένα κατ’ αντιστοιχία της πρώτης σύμβασης τα χρονοδιαγράμματα. 
Σας ερωτώ, λοιπόν, κύριε Υπουργέ –θα σας παραδώσω και το ψήφισμα, θα το καταθέσω στα Πρακτικά- ποια είναι τελικώς η πρόθεση της Κυβέρνησης για το κομμάτι μετά την Πάτρα και ειδικά για το τμήμα από τον Πύργο μέχρι την αρχαία Ολυμπία, όπου δεν υφίστανται νομικά προβλήματα; Προτίθεστε να φέρετε στη Βουλή τη νέα σύμβαση με βάση το άρθρο 37, παράγραφος 1;
Δεύτερον, εξετάζει η Κυβέρνηση εναλλακτικές λύσεις για την κατασκευή του υπόλοιπου τμήματος από την Πάτρα και κάτω, οι οποίες θα ενταχθούν στη νέα σύμβαση, ούτως ώστε να υπάρχουν δεσμεύσεις; 
Ευχαριστώ. 
(Στο σημείο αυτό ο Βουλευτής κ. Γεώργιος Κοντογιάννης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Αναπληρωτής Υπουργός κ. Σταύρος Καλογιάννης. 
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ πολύ, κύριε Πρόεδρε. 
Με αφορμή την ερώτηση του κυρίου συναδέλφου επιτρέψτε μου να κάνω μια γενικότερη αναφορά σε ό,τι αφορά τα έργα με συμβάσεις παραχώρησης, διότι αυτά τα οποία θα πω εκ των πραγμάτων αφορούν και τις τέσσερις συμβάσεις.
Βεβαίως, θα δώσω και ορισμένες απαντήσεις στον κύριο συνάδελφο για την Ολυμπία οδό. Είναι γνωστό το ενδιαφέρον σας. Το έχουμε συζητήσει επανειλημμένα και στο Κοινοβούλιο και στο Υπουργείο και εδώ στη Βουλή και κατ’ ιδίαν και με τους φορείς της Ηλείας. Θα μου επιτρέψετε, βεβαίως, να μη συμμεριστώ την άποψη την οποία εκφράζετε, κύριε συνάδελφε. 
Πώς έχουν τα πράγματα; Από την πρώτη στιγμή που αναλάβαμε αυτό το Υπουργείο είπαμε ότι η επανεκκίνηση των έργων που υλοποιούνται με συμβάσεις παραχώρησης αποτελεί απόλυτη προτεραιότητα και κατ’ εντολή του Πρωθυπουργού. Σκύψαμε, λοιπόν, το κεφάλι, σηκώσαμε τα μανίκια και δουλέψαμε και συνεχίζουμε να δουλεύουμε σκληρά μαζί με τον ειδικό διαπραγματευτή που έχει ορίσει ο ίδιος ο Πρωθυπουργός στην κατεύθυνση του να δώσουμε λύση στο πολύ μεγάλο πρόβλημα που λέγεται συμβάσεις παραχώρησης. 
Και γιατί είναι μεγάλα τα προβλήματα στις συμβάσεις; Διότι γνωρίζετε πολύ καλά ότι σχεδόν επί δύο χρόνια τα έργα έχουν σταματήσει. Η Ολυμπία Οδός έχει σταματήσει εδώ και ενάμιση περίπου χρόνο. Συνεπώς, έχουν συσσωρευθεί το συγκεκριμένο χρονικό διάστημα πάρα πολύ μεγάλα προβλήματα. Είναι πολύ σύνθετη η συγκεκριμένη άσκηση για να επιλυθεί. 
Αυτό που ανακοινώσαμε την προηγούμενη εβδομάδα τι είναι; Είναι ένα πρώτο πολύ σημαντικό βήμα που έγινε στην κατεύθυνση επίλυσης του ζητήματος. Είναι η αρχική συμφωνία που κάναμε ως ελληνικό δημόσιο με τους παραχωρησιούχους για να μπορέσουμε να κάνουμε το δεύτερο και τελικό βήμα, το οποίο βεβαίως αφορά την τελική συνεννόηση, την τελική διαπραγμάτευση με τις τράπεζες που συγχρηματοδοτούν τα έργα και με την Ευρωπαϊκή Επιτροπή. 
Υπάρχει ένας παράγοντας που δεν μπορεί να αμφισβητηθεί. Τα έσοδα από τα διόδια που αποτελούν ένα πολύ μεγάλο ποσοστό, σχεδόν το 1/3 της χρηματοδότησης αυτών των έργων -που είναι αυτοχρηματοδοτούμενα- έχουν μειωθεί κατά 45% κατά μέσο όρο, από το 2008 μέχρι το 2012, μέχρι σήμερα που μιλάμε. Συνεπώς, τα δεδομένα είναι τελείως διαφορετικά σε σχέση με αυτά που ίσχυσαν το 2007, όταν κυρώθηκαν από το ελληνικό Κοινοβούλιο οι συμβάσεις και το 2008 που ξεκίνησαν να κατασκευάζονται τα έργα.
Τι πετύχαμε με τις εταιρίες παραχώρησης; Πρώτον, το δραστικό περιορισμό των διεκδικήσεών τους εις βάρος του ελληνικού δημοσίου. Δεύτερον και εξίσου σημαντικό, το γεγονός ότι δεν ακυρώνεται κανένα κομμάτι έργου. Οι συμβάσεις παραμένουν ως έχουν σε ό,τι αφορά το φυσικό αντικείμενο. 
Βεβαίως, μετατοπίζεται χρονικά κάποιο κομμάτι –αναφέρομαι στην Ολυμπία Οδό- που αυτή τη στιγμή δεν μπορεί να γίνει. Το ίδιο γίνεται και για ένα κομμάτι στον Ε-65 στον άξονα κεντρικής Ελλάδας. Βεβαίως, εκεί παραμένει η εμπλοκή που έχουμε με το Συμβούλιο της Επικρατείας.
Υπό την έννοια αυτή, αγαπητέ κύριε συνάδελφε, μπορώ να πω ξεκάθαρα ότι δεν πρέπει να αισθάνεται κανείς εξαπατημένος, πόσω μάλλον που σε καμμία απολύτως στιγμή το τελευταίο εξάμηνο δεν δώσαμε την παραμικρή υπόσχεση. 
Ευχαριστώ πολύ, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο συνάδελφος κ. Κοντογιάννης για τη δευτερολογία του.</ChairmanSpeech>
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Κύριε Πρόεδρε, κύριε Υπουργέ, από όσα άκουσα και από όσα έχουμε διαβάσει τις τελευταίες μέρες προκύπτουν τρία ερωτήματα.
Πρώτον, πώς είναι δυνατόν να ανακοινώνετε μονομερώς την περικοπή κατ’ εμέ –ή την παραπομπή στις καλένδες, όπως θέλετε πείτε το- ενός ευρωπαϊκού δικτύου το οποίο συγχρηματοδοτεί η Ευρωπαϊκή Επιτροπή; Μήπως με τον τρόπο αυτό τίθεται σε κίνδυνο η χρηματοδότηση από την Ευρωπαϊκή Επιτροπή, αφού ως γνωστόν χρηματοδοτεί μόνο ευρωπαϊκά δίκτυα και εσείς αποφασίζετε ουσιαστικά να ακρωτηριάσετε ένα ευρωπαϊκό δίκτυο; 
Με τον ακρωτηριασμό όμως της Ολυμπίας Οδού προκύπτει και ένα ακόμα ουσιαστικό ζήτημα. Πώς θα υπάρξει απόσβεση των έργων που έχουν κατασκευαστεί στην περιοχή με κοινοτικά χρήματα –μέσω του ΕΣΠΑ, από κοινοτικούς πόρους, όπως λιμάνια ή διάφοροι άλλοι δρόμοι- αν δεν υπάρχουν δίκτυα που εξασφαλίζουν την πρόσβαση σε αυτά; Πώς είναι δυνατόν να αξιοποιηθεί το brand name της αρχαίας Ολυμπίας, αν δεν υπάρχει πρόσβαση στην αρχαία Ολυμπία; 
Δεύτερον, τι είδους διαπραγμάτευση έγινε; Είναι δυνατόν οι κοινοπραξίες να προτείνουν, να επιβάλλουν –όποιο ρήμα θέλετε, χρησιμοποιήστε- στην Κυβέρνηση τι θα κάνει αναφορικά με τα έργα υποδομής και μετά να γίνεται η συζήτηση με τις τράπεζες; Πώς είναι δυνατόν να γίνονται τόσο σημαντικές ανακοινώσεις, τη στιγμή που δεν έχει εξαντληθεί ο διάλογος, όπως είπατε και εσείς, και προφανώς η Κυβέρνηση δεν έχει εξαντλήσει όλα της τα διαπραγματευτικά ατού, όπως το δάνειο από την Ευρωπαϊκή Τράπεζα Επενδύσεων, την αναχρηματοδότηση των τραπεζών, που θα γίνει με τη λήψη της νέας δόσης;
Ένα τρίτο ζήτημα είναι η μετατόπιση, χωρίς σαφές χρονοδιάγραμμα, κατασκευής του τμήματος από Πάτρα και κάτω. Εκεί έχουμε και πάλι δυο ζητήματα. Το ένα είναι το χωρίς νομικά προβλήματα τμήμα μέχρι τον Πύργο και την αρχαία Ολυμπία και το δεύτερο που έχει νομικά προβλήματα στον Καϊάφα. 
Το φυσικό αντικείμενο ουσιαστικά αλλάζει και εγείρει θέματα ανταγωνισμού από τους διεκδικητές του έργου κατά τον αρχικό διαγωνισμό. Τώρα βλέπουν το έργο να σταματάει ουσιαστικά για ένα χρονικό διάστημα στην Πάτρα και σε βάθος χρόνου βλέπουμε πότε θα φτάσει μέχρι την Τσακώνα. 
Κατανοούμε όλοι ότι η οικονομική συγκυρία είναι πάρα πολύ δύσκολη, αλλά η εμμονή ότι έχουν μειωθεί τα διόδια κατά 45%, ουσιαστικά εκφράζει μια παραδοχή ότι δεν θα βγούμε ποτέ από την κρίση.
Από την κρίση θα βγούμε, κύριε Υπουργέ. Τα αυτοκίνητα θα ξαναμπούν στους δρόμους. Ο κόσμος θα ξαναπάει στις παραλίες της Ηλείας. Γι’ αυτό ακριβώς το λόγο αναρωτιέται κανείς. Γιατί δεν επεκτείνεται χρονικά, αν θέλετε, η σύμβαση;
Εν πάση περιπτώσει, να λάβουμε υπ’ όψιν μας ότι 30% του έργου από την Πάτρα μέχρι τον Πύργο έχει σχεδόν ολοκληρωθεί. Έχουν γίνει οι κόμβοι στον κάμπο της Ηλείας. Έχει γίνει η χαλικόστρωση των δρόμων. Σκεφτείτε ότι μιλάμε για μια περιοχή που έχει τα περισσότερα θανατηφόρα ατυχήματα. Κάθε λίγο και λιγάκι θα δείτε εκκλησάκια! Κατεβείτε μια φορά κάτω να δείτε! Και μιλάμε για μια περιοχή που έχει πληγεί από φωτιές, από σεισμούς, από πλημμύρες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μια μικρή ανοχή, κύριε Πρόεδρε, γιατί είναι σημαντικό το θέμα. Δεν συνηθίζω να υπερβαίνω το χρόνο, αλλά σας παρακαλώ. 
Επιπλέον, είναι στις προτεραιότητες της Κυβέρνησης να αναπτυχθεί το δυτικό τμήμα της Πελοποννήσου τουριστικά και στον πρωτογενή τομέα. Πώς θα γίνουν αυτά χωρίς δίκτυα; Πώς θα γίνει αυτό χωρίς να υπάρχει πρόσβαση;
Τέλος, ως προς το θέμα των απαλλοτριώσεων, προκύπτουν σημαντικά ζητήματα που εντείνουν περαιτέρω την κοινωνική ένταση. Συγκεκριμένα, τι θα συμβεί με τους ιδιοκτήτες γης που δεσμεύθηκε η περιουσία τους τα τελευταία χρόνια για το έργο; Το 80% των ιδιοκτησιών που έχουν απαλλοτριωθεί είναι αγροτικές. 
Κύριε Υπουργέ, να είστε σίγουρος ότι με το κλίμα που υπάρχει κάτω και έτσι όπως εμφανίζεται ακρωτηριασμένο το έργο, είναι δύσκολο –αδύνατο, θα έλεγα- για οποιονδήποτε αιρετό αντιπρόσωπο στο ελληνικό Κοινοβούλιο να ψηφίσει υπέρ αυτής της σύμβασης. Ζητούμε την παρέμβαση του Πρωθυπουργού για να λυθεί το ζήτημα και πιστεύουμε ότι είναι ο μόνος, ο οποίος μπορεί να δώσει λύση στο ζήτημα. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Σταύρος Καλογιάννης. 
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Κατ’ αρχάς, να ξεκαθαρίσω ότι κανείς δεν επιβάλλει στο Υπουργείο τίποτα. Σε αυτό θέλω να είμαι απόλυτος. Θέσατε, αγαπητέ συνάδελφε, μέσα σε τρία λεπτά δεκάδες ερωτήματα. Αυτό αποδεικνύει το πόσο σύνθετο είναι το πρόβλημα. Είναι υπαρκτά αυτά τα θέματα που θέτετε. Αυτά συζητάμε και αν τα συζητούσαμε τα δυο τελευταία χρόνια, θα ήταν πολύ πιο απλά σήμερα τα πράγματα. Θα είχαμε προχωρήσει με πολύ πιο γρήγορους ρυθμούς. 
Για μία από τις συμβάσεις παραχώρησης θέσατε τουλάχιστον δέκα ερωτήματα. Επαναλαμβάνω, είναι υπαρκτά. Αυτά συζητάμε. Βεβαίως, θα επαναλάβω ότι δεν μιλάμε για περικοπή. Δεν υπάρχει καμμία περικοπή στο φυσικό αντικείμενο. Αυτό είναι εξαιρετικά σημαντικό. 
Μας λέτε για την Ευρωπαϊκή Επιτροπή. Η Ευρωπαϊκή Επιτροπή μετέχει ήδη στις συζητήσεις, τις οποίες κάνουμε και βεβαίως –όπως πολλές φορές έχουμε πει σε αυτή την Αίθουσα- θα κληθεί διά τεσσάρων διαφορετικών γενικών διευθύνσεών της να συμφωνήσει με την τελική συμφωνία. Αν δεν υπάρξει η σύμφωνη γνώμη της Ευρωπαϊκής Επιτροπής, δεν θα μπορέσουν να προχωρήσουν τα έργα. Αυτή είναι η κατάσταση. 
Αναφερθήκατε στο δυτικό τμήμα της Πελοποννήσου. Επιτρέψτε μου να πω ότι μας ενδιαφέρει το σύνολο του δυτικού τμήματος της χώρας, όχι μόνο της Πελοποννήσου αλλά και της Αιτωλοακαρνανίας και της Ηπείρου. Αναγνωρίζουμε ότι έχει μείνει πίσω και κάνουμε ό,τι είναι δυνατόν να φθάσει στο ίδιο επίπεδο με το υπόλοιπο εθνικό δίκτυο της χώρας. 
Όμως, επαναλαμβάνω για πολλοστή φορά ότι είναι πάρα πολύ δύσκολη η συγκεκριμένη άσκηση να επιλυθεί. Κάναμε ένα πρώτο σημαντικό βήμα. Πιστεύω ότι μέχρι το τέλος Φεβρουαρίου θα μπορέσουμε να κάνουμε και το επόμενο βήμα. Οι ελληνικές τράπεζες ήδη ανταποκρίνονται θετικά στη συζήτηση που γίνεται. Όμως, αυτό πρέπει να γίνει και με τις ξένες τράπεζες που συμμετέχουν περίπου σε ποσοστό 55%, σε ό,τι αφορά τη χρηματοδότησή τους. 
Είναι πολύ σημαντικό το γεγονός ότι έχουμε ήδη εξασφαλίσει τα 650 εκατομμύρια ευρώ από την Ευρωπαϊκή Τράπεζα Επενδύσεων και αυτά –σας διαβεβαιώνω ότι- ήρθαν με πολύ μεγάλη δυσκολία και μετά από επίπονο αγώνα. Δεν ήταν καθόλου εύκολη αυτή η απόφαση που πήρε το διοικητικό συμβούλιο της τράπεζας. Υπενθυμίζω δε ότι είχαν γίνει και παλαιότερα αιτήσεις στο διοικητικό συμβούλιο της τράπεζας και δεν είχε ληφθεί τέτοια απόφαση.
Τέλος, να πω ότι γίνεται μια πολύ μεγάλη προσπάθεια να εξασφαλίσουμε το υπόλοιπο χρηματοδοτικό κενό που υπάρχει μέσω του ΕΣΠΑ και εκεί βεβαίως εμπλέκεται και πάλι η Ευρωπαϊκή Επιτροπή. Υπάρχουν θέματα που έχουν να κάνουν με τον ανταγωνισμό. Γι’ αυτό εμπλέκεται και η Γενική Διεύθυνση Ανταγωνισμού της Ευρωπαϊκής Επιτροπής και βεβαίως όλοι θα πρέπει να αναγνωρίσουμε ότι είμαστε σε μια άλλη εποχή. 
Θα το επαναλάβω. Δεν είμαστε στο 2007, δεν είμαστε στο 2008. Περιμένει όλη η ελληνική κοινωνία να επανεκκινήσουν τα έργα, να έρθει κυρίως αυτή η πολυπόθητη περιφερειακή ανάπτυξη στη χώρα. Επαναλαμβάνω ότι δεν έχουμε περικόψει αντικείμενο. Αυτό το λέω με τον πιο απόλυτο τρόπο και παρακαλώ πολύ να το πιστέψετε.</ChairmanSpeech> 
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Να υπάρχει ένα σαφές χρονοδιάγραμμα.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Η τελική σύμβαση θα έρθει στη Βουλή, αγαπητέ συνάδελφε και ο καθένας θα μπορεί να τη διαβάσει και να αποφασίσει για το πρακτέο. Επιτρέψτε μου να σας διαβεβαιώσω ότι κάνουμε το καλύτερο δυνατό να ξεκινήσουν αυτά τα έργα.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν θα συζητηθεί η τρίτη με αριθμό 721/10-12-2012 επίκαιρη ερώτηση πρώτου κύκλου του Βουλευτή Ευβοίας του Πανελλήνιου Σοσιαλιστικού Κινήματος κ. Συμεών Κεδίκογλου προς τον Υπουργό Υγείας, σχετικά με τους πάσχοντες από κυστική ίνωση, λόγω κωλύματος του κυρίου Υπουργού και διαγράφεται.
Θα συζητηθεί τώρα η έκτη με αριθμό 749/11-12-2012 επίκαιρη ερώτηση πρώτου κύκλου του Βουλευτή Επικρατείας της Δημοκρατικής Αριστεράς κ. Σπυρίδωνος Λυκούδη προς τον Υπουργό Ανάπτυξης, Ανταγωνιστικότητας, Μεταφορών, Υποδομών και Δικτύων, σχετικά με την αντιμετώπιση των τιμών των εισιτηρίων των μέσων μαζικής μεταφοράς (ΜΜΜ).
Θα απαντήσει ο Αναπληρωτής Υπουργός κ. Σταύρος Καλογιάννης.
Το λόγο έχει ο Βουλευτής κ. Σπυρίδων Λυκούδης για δύο λεπτά.</ChairmanSpeech>
<Speech><Parlmember>ΣΠΥΡΙΔΩΝ ΛΥΚΟΥΔΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, με τους πιο σφιχτούς, τους ελάχιστους υπολογισμούς, ο κατώτατος μισθός, όπως πρόσφατα διαμορφώθηκε, είναι μισθός που δεν μπορεί να καλύψει στοιχειώδεις ανάγκες ενός εργαζομένου. Το μεροκάματο των 19,5 ευρώ ή, έστω, των 22 ευρώ είναι κάτω από το όριο της φτώχειας, με οποιοδήποτε τρόπο και αν αυτή προσδιοριστεί. Οι τιμές στα τρόφιμα, οι τιμές στην ενέργεια, στην ύδρευση, στην τηλεφωνία, στα καύσιμα όχι μόνο δεν έχουν μειωθεί, αντίθετα, έχουν αυξηθεί ή πρόκειται να αυξηθούν.
Σ’ αυτήν τη δύσκολη, οικονομικά, συγκυρία θέτουμε το θέμα της τιμής των εισιτηρίων στα μέσα μαζικής μεταφοράς. Το μηνιαίο ποσό για να μετακινηθεί ένας εργαζόμενος στη δουλειά του αποτελεί ένα σημαντικό ποσοστό του μηνιαίου εισοδήματός του. Γνωρίζουμε, βέβαια, ότι τα μέσα μαζικής μεταφοράς κυρίως τα χρησιμοποιούν οι εργαζόμενοι και οι πολίτες των χαμηλότερων εισοδημάτων.
Κύριε Υπουργέ, νομίζω ότι όσα προανέφερα τα γνωρίζετε και γι’ αυτό οφείλετε να επαναπροσδιορίσετε, κατά τη γνώμη μας, την τιμολογιακή πολιτική στα μέσα μαζικής μεταφοράς, τουλάχιστον σε κοινωνικά και οικονομικά ευαίσθητες ομάδες. Το Ευρωπαϊκό Κοινωνικό Ταμείο συζητά αυτήν την περίοδο το ενδεχόμενο επιδότησης εισιτηρίων στα μέσα μαζικής μεταφοράς, αναγνωρίζοντας εμμέσως το υψηλό κόστος.
Για όλα όσα προανέφερα, κύριε Υπουργέ, σας ερωτώ: Αναγνωρίζετε αυτή την ανάγκη για ελάφρυνση του κόστους μεταφοράς, τουλάχιστον για πολίτες χαμηλών εισοδημάτων -αυτήν την κατηγορία των πολιτών νομίζω ότι δεν θα δυσκολευτούμε να την προσδιορίσουμε- ή για πολίτες χωρίς εισόδημα, όπως είναι οι άνεργοι;
Διότι, κύριε Υπουργέ, η ανεργία ως έννοια, ως όρος και ως ποσοστό δεν χρησιμοποιεί τα μέσα μαζικής μεταφοράς. Οι άνεργοι, όμως, αυτά χρησιμοποιούν.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Αναπληρωτής Υπουργός κ. Σταύρος Καλογιάννης.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Αγαπητέ κύριε συνάδελφε, θα ήθελα να σας δώσω ορισμένα στοιχεία για το πώς καθορίζεται η τιμολογιακή πολιτική στα μέσα μαζικής μεταφοράς. Κατ’ αρχάς, για τον ΟΑΣΑ η τιμολογιακή πολιτική καθορίζεται με απόφαση της διυπουργικής επιτροπής δημοσίων επιχειρήσεων και οργανισμών. Για τον ΟΑΣΘ, στη Θεσσαλονίκη, με κοινή απόφαση των Υπουργών Οικονομικών και Ανάπτυξης, βάσει συμφωνίας που υπάρχει, σύμφωνα με τη νομοθεσία και συγκεκριμένα, το ν. 2898/2001.
Σε ό,τι αφορά τα ΚΤΕΛ, στο τελευταίο τρίμηνο κάθε έτους καθορίζονται ή αναπροσαρμόζονται οι χιλιομετρικοί συντελεστές κομίστρου μεταφοράς των επιβατών με τα λεωφορεία. Σ’ αυτό λαμβάνεται υπ’ όψιν και συνυπολογίζεται η προβλεπόμενη κίνηση των επιβατών, οι δαπάνες λειτουργίας, ένα εύλογο ανά λεωφορείο κέρδος και παράγοντες οι οποίοι έχουν να κάνουν με το πλαίσιο λειτουργίας των ΚΤΕΛ. Τα κόμιστρα των αστικών και υπεραστικών γραμμών κάθε φορέα παροχής συγκοινωνιακού έργου καθορίζονται με αποφάσεις της οικείας περιφέρειας.
Σε ό,τι αφορά τη διαμόρφωση των τιμών των εισιτηρίων, λαμβάνοντας υπ’ όψιν τον κατώτατο μισθό στην αγορά εργασίας που με ρωτάτε, θέλω να σας ενημερώσω ότι δεν υπάρχει σχετική νομοθετική ρύθμιση, σχετική νομοθετική πρόβλεψη για το συγκεκριμένο ζήτημα, για τους φορείς που προανέφερα. Επισημαίνω πάντως ότι τόσο για τα ΚΤΕΛ όσο και για τον Οργανισμό Αστικών Συγκοινωνιών Θεσσαλονίκης την τελευταία διετία τα κόμιστρα παραμένουν σταθερά, παρά το γεγονός ότι το νομοθετικό πλαίσιο προβλέπει ότι κάθε χρόνο πρέπει να εκδίδεται υπουργική απόφαση, η οποία θα καθορίζει τα σχετικά κόμιστρα, δηλαδή θα αναπροσαρμόζει ουσιαστικά τα κόμιστρα. 
Τέλος, να σας πω ότι με νομοθεσία του 2011 –αναφέρομαι στο ν. 3920, που ορίζει ότι μέσω συμβάσεων μεταξύ του ΟΑΣΑ και του δημοσίου καθορίζεται ο τρόπος καταβολής του αντιτίμου ή της διαφοράς από το κόμιστρο που ισχύει για άτομα που βάσει νομοθεσίας δικαιούνται να διακινούνται είτε δωρεάν είτε να έχουν μειωμένο εισιτήριο- επισημαίνεται ότι οι συμβάσεις αυτές μπορούν να συναφθούν μόνο εφόσον υπάρχει αντίστοιχη πίστωση στον προϋπολογισμό του εκάστοτε αντισυμβαλλόμενου αρμόδιου Υπουργείου. 
Συνεπώς, για άτομα που βάσει της νομοθεσίας δικαιούνται δωρεάν μετακίνησης ή δικαιούνται μειωμένο εισιτήριο θα πρέπει το αρμόδιο Υπουργείο να καταβάλει στον ΟΑΣΑ το αντίτιμο του κομίστρου ή τη διαφορά από το ισχύον κόμιστρο. 
Ευχαριστώ πολύ, κύριε Πρόεδρε.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Σπυρίδων Λυκούδης για τρία λεπτά.</ChairmanSpeech> 
<Speech><Parlmember>ΣΠΥΡΙΔΩΝ ΛΥΚΟΥΔΗΣ</Parlmember>: Κύριε Υπουργέ, ευχαριστώ πολύ για την πληροφόρηση. Χρήσιμη ήταν η πληροφόρηση για το ποιοι φορείς διαμορφώνουν τις τιμές στα μαζικά μέσα μεταφοράς. Προφανώς, όμως, η αγωνία της δικής μου ερώτησης δεν έχει την ανάγκη αυτού του τύπου της πληροφόρησης. 
Εγώ περιέγραψα ένα κοινωνικό πρόβλημα, που νομίζω ότι το αναγνωρίζετε. Σε μια ειδική περίοδο και σε μία ειδική φάση που περνάει η πατρίδα μας ξέρουμε πάρα πολύ καλά ότι υπάρχει απίστευτη οικονομική πίεση στον πληθυσμό της χώρας. Ξέρουμε πάρα πολύ καλά ότι έχει δημιουργηθεί νέα φτώχεια και ξέρουμε πάρα πολύ καλά ότι έχει εκτιναχθεί το ποσοστό της ανεργίας. 
Υπ’ αυτήν την έννοια δεν έχει τόση σημασία αν έχει υπάρξει μέχρι τώρα νομοθετική πρόβλεψη για το ποιοι κοινωνικά θεωρούνται χαμηλά εισοδηματικά στρώματα του πληθυσμού. Αν δεν έχει υπάρξει τέτοια νομοθετική πρόβλεψη, η πολιτεία να την νομοθετήσει και να προχωρήσει στη διαμόρφωση νέας νομοθετικής ρύθμισης. Σημασία έχει αν σήμερα ένας εργαζόμενος, ο οποίος βρίσκεται στο επίπεδο που περιέγραψα πριν, ή ένας άνεργος έχει την άνεση να χρησιμοποιήσει όχι γενικώς και αορίστως τα μέσα μαζικής μεταφοράς, αλλά με τον τρόπο που θα τον βοηθήσουν να φθάσει στη δουλειά του ή να κινηθεί ως άνεργος. 
Ξέρετε ότι έχουμε φθάσει στο σημείο ηλικιωμένοι συμπολίτες μας, άνεργοι ή πάρα πολύ χαμηλής εισοδηματικής κατάστασης συμπολίτες μας να περνούν σε συμπεριφορές που δεν θα ταίριαζαν καθόλου με τη δική τους στάση απέναντι στα ζητήματα της κοινωνικής συμπεριφοράς: Ανταλλάσσουν εισιτήρια επιβιβαζόμενοι με αποβιβαζόμενους, ψάχνουν να βρουν χρησιμοποιημένο εισιτήριο, αλλά με ενεργό χρόνο ακόμη σε καλάθια αχρήστων. Οδηγούνται σε μια παραβατικότητα που δεν τους ταιριάζει. Δεν θέλουν δηλαδή να είναι έτσι παραβατικοί! Είναι μία αντικειμενική κατάσταση, η οποία αποκλείεται να μην σας ενδιαφέρει, όπως ενδιαφέρει τον ερωτώντα. 
Πέραν από το ποιος καθορίζει την τιμολογιακή πολιτική και πέραν από το αν έχει υπάρξει ή όχι μέχρι τώρα απολύτως ακριβής νομοθετική πρόβλεψη για τα χαμηλά εισοδήματα, σας ερωτώ αν σας ενδιαφέρει ως αρμόδιος Υπουργός πόσο εύκολα μπορεί να χρησιμοποιήσει τα μαζικά μέσα μεταφοράς ο χαμηλόμισθος και χαμηλοσυνταξιούχος, αυτός που έχει κατώτατο μισθό, ο άνεργος, ο κοινωνικά ευαίσθητος πολίτης, αυτός που αναζητά εναγωνίως, κύριε Υπουργέ, το χρησιμοποιημένο εισιτήριο, ξέροντας ότι δεν ταιριάζει με την αξιοπρέπειά του, για να μπει στο μετρό ή στο λεωφορείο και να γλιτώσει από ένα εισιτήριο, το οποίο θα αγόραζε. 
Εάν η κατάσταση που περιγράφω είναι αληθής και ειλικρινής, παρακαλώ απέναντι σε αυτό που καταθέτω να μου απαντήσετε και να φύγουμε λίγο από τα τυπικά, όπως ποιος πρόβλεψε ή δεν πρόβλεψε την τάδε νομοθετική ρύθμιση ή εάν ο άλφα ή ο βήτα φορέας του δημοσίου είναι αυτός που καθορίζει την τιμολογιακή πολιτική. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Αναπληρωτής Υπουργός κ. Σταύρος Καλογιάννης.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε. 
Προφανώς μας ενδιαφέρει, κύριοι συνάδελφοι, να μπορούν να χρησιμοποιούν και οι άνεργοι ή οι χαμηλοσυνταξιούχοι τα μέσα μαζικής μεταφοράς. Είναι προφανές. 
Παράλληλα, κοιτάζουμε να δούμε τι γίνεται και με τη βιωσιμότητα αυτών των οργανισμών αυτών των μέσων μεταφοράς. Διότι θα πρέπει να δούμε, από τη στιγμή που και ο προϋπολογισμός έχει πολύ σοβαρά προβλήματα, πώς θα καλύπτονται αυτά τα ελλείμματα. Θυμάστε παλιότερα; Τα ελλείμματα ήταν τεράστια.
Μας ενδιαφέρει, επίσης, να μην έχουμε αυξήσεις στα εισιτήρια και το Υπουργείο έχει αναλάβει πρωτοβουλίες σ’ αυτήν την κατεύθυνση. Πολύ πρόσφατα, πριν δύο μήνες περίπου ανακοινώθηκε μία ολόκληρη εκστρατεία που ξεκίνησε το Υπουργείο Ανάπτυξης, Υποδομών και Μεταφορών για το θέμα της λαθρεπιβίβασης και της εισιτηριοδιαφυγής και τα αποτελέσματα είναι πάρα πολύ θετικά σ’ αυτήν την κατεύθυνση τους δύο περασμένους μήνες. Υπάρχουν αναλυτικά στοιχεία για να δείτε τα αποτελέσματα του περασμένου Οκτωβρίου και Νοεμβρίου, τα οποία είναι στη διάθεσή σας. Είναι μία πολιτική η οποία μας κάνει να είμαστε αισιόδοξοι για το μέλλον. Θα συνεχίσουμε αυτήν την πολιτική. 
Δεν είναι μονόδρομος, δεν είναι η αντιμετώπιση της εισιτηριοδιαφυγής το ζητούμενο. Ακολουθούμε τη συγκεκριμένη πολιτική –όπως είπα στην αρχή- για να μπορέσουμε να εξοικονομήσουμε πόρους να κρατήσουμε σταθερή την τιμή του κομίστρου. Θα καταθέσω αυτά τα στοιχεία, γιατί είναι πάρα πολλά και αναλυτικά, κύριε Πρόεδρε, στη Βουλή από όπου μπορείτε να τα πάρετε. 
Να σας βεβαιώσω ότι η προσπάθεια θα συνεχιστεί. Δεν θα έχουμε αυξήσεις την άνοιξη, όπως αρχικώς είχε ειπωθεί. Ο στόχος είναι του χρόνου το φθινόπωρο τα αποτελέσματα να είναι εξίσου καλά, να μην έχουμε καμμία αύξηση ούτε το φθινόπωρο του 2013.
Ευχαριστώ πολύ, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε Υπουργέ.
Η πέμπτη με αριθμό 745/11-12-2012 επίκαιρη ερώτηση πρώτου κύκλου του Βουλευτή Ευβοίας του Λαϊκού Συνδέσμου - Χρυσή Αυγή κ. Νικολάου Μίχου προς τους Υπουργούς Δημόσιας Τάξης και Προστασίας του Πολίτη και Παιδείας, Θρησκευμάτων, Πολιτισμού και Αθλητισμού, σχετικά με την έξαρση της χρήσης σκληρών ναρκωτικών στην νεολαία της χώρας λόγω της κρίσης, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί τώρα η πρώτη με αριθμό 740/11-12-2012 επίκαιρη ερώτηση δεύτερου κύκλου του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη διάθεση γαλακτοκομικών προϊόντων στις λαϊκές αγορές.
Στην επίκαιρη ερώτηση θα απαντήσει ο Υφυπουργός Ανάπτυξης Ανταγωνιστικότητας, Υποδομών, Μεταφορών και Δικτύων κ. Αθανάσιος Σκορδάς.
Το λόγο έχει ο Βουλευτής κ. Ελευθέριος Αυγενάκης για δύο λεπτά.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, σε απάντηση της με αριθμό πρωτοκόλλου 3972 ερώτησής μου στις 14 Νοεμβρίου για το θέμα της πώλησης ή πιο σωστά ανανέωσης του δικαιώματος πώλησης γαλακτοκομικών προϊόντων στις λαϊκές αγορές, το Υπουργείο Ανάπτυξης, Ανταγωνιστικότητας, Υποδομών, Μεταφορών και Δικτύων αναφέρει πράγματα που ήδη γνωρίζουμε. 
Στα άρθρα 2 και 3 του π.δ. 51/2006 καθορίζονται οι όροι και οι προϋποθέσεις λειτουργίας των λαϊκών αγορών και τα προϊόντα για τα οποία προβλέπεται η μεταβίβαση, ανανέωση και έκδοση νέας άδειας εμπορίας, όπως για παράδειγμα αυγών, άνθεων, καλλωπιστικών φυτών, κοτόπουλων, κουνελιών, φυσικά των οπωροκηπευτικών αλλά και κάποια άλλα προϊόντα. Όμως, τα τυροκομικά προϊόντα δεν εμπεριέχονται στην κατηγορία των προϊόντων του άρθρου 3. 
Σε επιστολή του Συλλόγου Τυροπαραγωγών-Τυροκόμων Ηρακλείου Κρήτης, την οποία υπογράφουν και ο Παγκρήτιος Κτηνοτροφικός Σύλλογος, εμπορικοί σύλλογοι λαϊκών αγορών ολόκληρης της Κρήτης, αλλά και καταναλωτές, που διαβίβασα και σε εσάς αλλά και στον ΕΦΕΤ, έλαβα την απάντηση ότι η πώληση γαλακτοκομικών προϊόντων μπορεί να πραγματοποιηθεί, εφόσον τηρούνται οι προϋποθέσεις των κανονισμών 852 και 853 του 2004 του Ευρωπαϊκού Κοινοβουλίου για τις απαιτήσεις υγιεινής, για κινητούς ή προσωρινούς χώρους.
Για να γίνω πιο σαφής, κύριε Υπουργέ, οι κανονισμοί 852 και 853 του 2004 προβλέπουν ότι πρώτον, θα πρέπει τα γαλακτοκομικά προϊόντα να έχουν παραχθεί σε εγκεκριμένη από τον ΕΦΕΤ εγκατάσταση και να φέρουν στη συσκευασία τους τις απαιτούμενες ενδείξεις επισήμανσης και τον αντίστοιχο κωδικό-αριθμό έγκρισης –πολύ σωστά- δεύτερον, θα πρέπει να τηρείται η αλυσίδα ψύξης και να παραμένουν συνέχεια στη σωστή θερμοκρασία –πολύ σωστά- και τρίτον, εάν τα γαλακτοκομικά προϊόντα διατίθενται στην αγορά συσκευασμένα, δεν υπάρχουν περαιτέρω απαιτήσεις. Σε περίπτωση, όμως, που οι πωλητές τεμαχίζουν τα τυριά τους, θα πρέπει να τηρούνται οι προϋποθέσεις του 852 και του 853.
Όταν όλα τα παραπάνω τηρούνται και μάλιστα σωστά, γιατί θα πρέπει να δεχτούμε, κύριε Υπουργέ, την απαγόρευση διάθεσης των προϊόντων αυτών στις λαϊκές αγορές;
Αυτό είναι κατά την άποψή μου κατάφωρη αδικία για τους τυροκόμους, για τους παραγωγούς κτηνοτρόφους και φυσικά για τους καταναλωτές και ειδικά για την επαρχία της Κρήτης, κύριε Υπουργέ, όπου η κτηνοτροφία και η τυροκομία αποτελούν μεγάλο μέρος της οικονομικής δραστηριότητας.
Σας ρωτώ λοιπόν πολύ συγκεκριμένα: Προτίθεστε να προβείτε σε όλες τις απαιτούμενες ενέργειες για να αρθεί η έμμεση απαγόρευση προώθησης γαλακτοκομικών προϊόντων και στις λαϊκές αγορές; 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός, κ. Αθανάσιος Σκορδάς για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ πολύ, κύριε Πρόεδρε. 
Κατ’ αρχάς, νομίζω ότι όλοι συμφωνούμε ότι αποτελεί ύψιστη προτεραιότητα της πολιτείας η εξασφάλιση των καλύτερων δυνατών συνθηκών για την πώληση προϊόντων στις λαϊκές αγορές με τήρηση όλων των κανόνων υγιεινής και ασφάλειας. Όπως αναφέρατε ήδη, τα π.δ. 51/2006 και 116/2008 καθορίζουν με ακρίβεια τους όρους και τις προϋποθέσεις λειτουργίας των λαϊκών αγορών, συνεπώς και το θέμα στο οποίο αναφέρεται η ερώτηση.
Ειδικότερα, όπως αναφέρει ο ΕΦΕΤ απαντώντας σε σχετικό ερώτημα του Υπουργείου Ανάπτυξης το Μάρτιο του 2012, τα τυροκομικά προϊόντα μπορούν να πωλούνται στις λαϊκές αγορές, θα πρέπει να έχουν παραχθεί σε εγκεκριμένη εγκατάσταση, να φέρουν σήμανση αναγνώρισης με κωδικό αριθμό έγκρισης και να συμμορφώνονται με τις απαιτήσεις της κείμενης νομοθεσίας για την επισήμανση. Επίσης, θα πρέπει να τηρούνται όλες εκείνες οι προϋποθέσεις, που ο ερωτών Βουλευτής ανέφερε, για την μεταφορά και διάθεσή τους ώστε να τηρείται η αλυσίδα ψύξης με βάση τις θερμοκρασίες συντήρησης που ορίζει ο παρασκευαστής.
Το πρόβλημα έγκειται σε εκείνα τα τυροκομικά προϊόντα που πωλούνται στον καταναλωτή απευθείας από τον παραγωγό τυριών παρασκευασμένων στην κτηνοτροφική εκμετάλλευση. Για να επιτραπεί η διάθεση τέτοιων προϊόντων στις λαϊκές αγορές, πρέπει να προηγηθεί η θέσπιση εθνικών μέτρων.
Ο ΕΦΕΤ απαντώντας σε σχετικό ερώτημα του Υπουργείου Ανάπτυξης τον Ιούλιο του 2011, είχε αναφέρει επί λέξει: «Ο ΕΦΕΤ λαμβάνοντας υπ’ όψιν τα αιτήματα των ενδιαφερομένων για την άσκηση της εμπορικής αυτής δραστηριότητας είναι στη διαδικασία σύνταξης πρότασης νομοθετικής ρύθμισης για το σκοπό αυτό». Ακριβώς το ίδιο είχε αναφέρει και σε άλλη απάντηση με σχετικό ερώτημα το Μάρτιο του 2012. 
Ο Υπουργός Αγροτικής Ανάπτυξης προ ημερών απαντώντας σε ανάλογη ερώτηση Βουλευτού ανέφερε ότι με βάση την πληροφορία που έχει από τον ΕΦΕΤ σε έναν περίπου μήνα θα είναι έτοιμη μια τέτοια νομοθετική ρύθμιση. Εφόσον, λοιπόν, κύριε Πρόεδρε, ο ΕΦΕΤ εκπονήσει σχετική ρύθμιση, από την πλευρά του Υπουργείου Ανάπτυξης δεν έχουμε καμμία αντίρρηση να την υιοθετήσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο συνάδελφος κ. Αυγενάκης.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε. 
Σας άκουσα με πολλή προσοχή, κύριε Υπουργέ. Kαι επειδή εμείς εδώ νομοθετούμε -δηλαδή η Κυβέρνηση και κατ’ επέκταση η Βουλή- και όχι ο ΕΦΕΤ, και φυσικά δεν μπορούμε να μένουμε σε αυτά που ο ΕΦΕΤ γνωμοδότησε το 2011 και το 2012, με ικανοποίηση ακούω ότι σε ένα μήνα από σήμερα περίπου θα έχουμε μία εξέλιξη θετική, αν έχω καταλάβει σωστά, σχετικά με το θέμα που συζητούμε σήμερα. Γιατί ο παλαιότερος νόμος έδινε την δυνατότητα πώλησης γαλακτοκομικών προϊόντων στις λαϊκές αγορές και τότε ο ΕΦΕΤ γνωμοδοτούσε θετικά ενώ όσοι από τους πωλητές –το σημειώνω και γι’ αυτό επιμένω σε αυτήν την παρέμβαση- είχαν πάρει άδεια για την πώληση των εν λόγω προϊόντων, σήμερα δεν μπορούν να την ανανεώσουν ούτε φυσικά να την μεταβιβάσουν. 
Όμως, την ίδια ώρα ο ΕΦΕΤ γνωμοδότησε και γνωμοδοτεί και επιμένει ότι ευαισθησία ανάλογη δεν έχουν άλλα προϊόντα όπως τα πουλερικά, τα κουνέλια, τα ψάρια και μια σειρά άλλων προϊόντων. Απεναντίας την ευαισθησία αυτήν την βρίσκει και την εντοπίζει στα τυροκομικά προϊόντα. Είχαν υποχρεωθεί –και το έπραξαν- να εφοδιαστούν οι τυροκόμοι-πωλητές στις λαϊκές αγορές με εξοπλισμό ιδιαιτέρως δαπανηρό. Και καλώς έπραξαν. Οι υπηρεσίες σας τους το επέβαλλαν και εκείνοι κινήθηκαν πολύ σωστά, άμεσα οι περισσότεροι. Όσοι δεν το έχουν πράξει, παρακαλώ πολύ οι αρμόδιες υπηρεσίες να τρέξουν άμεσα και να κάνουν τους ελέγχους έτσι ώστε να περιορίσουν όλους αυτούς που δεν τηρούν τους κανόνες που επιβάλλονται μέσα από τον κανονισμό και τους κανόνες διασφάλισης της υγιεινής. 
Αυτοί οι οποίοι έπραξαν αυτά που τους επιβάλατε, σήμερα καλούνται να περιμένουν εάν εμείς, δηλαδή η Κυβέρνηση και κατ’ επέκταση η Βουλή, δεχθούμε τον ΕΦΕΤ και κάθε ΕΦΕΤ και αν κατατεθεί μια γνωμοδότηση, η οποία θα τους δώσει τη δυνατότητα να συνεχίσουν το επάγγελμά τους. Δεν συμφωνώ με αυτό. Χαίρομαι όμως που το Υπουργείο και η Κυβέρνηση παίρνει πρωτοβουλίες.
Κύριε Σκορδά, χαίρομαι πραγματικά που ακούω από ένα νέο πολιτικό, από έναν Υπουργό ο οποίος πασχίζει καθημερινά να φέρει λύσεις σε θέματα που αφορούν την αγορά, ότι επιτέλους θα δώσετε λύση σε ένα ζήτημα που απασχόλησε όχι μόνο τους τυροκόμους-πωλητές των λαϊκών αγορών αλλά και τους κτηνοτρόφους και τους καταναλωτές. Γιατί ένα προϊόν όταν προωθείται με κανόνες –αυστηρότατους μάλιστα- σε διάφορα σημεία, είναι βέβαιο ότι εξαπλώνεται αλλά και αυξάνεται η παραγωγή του.
Εμείς ως Βουλευτές που στηρίζουμε την Κυβέρνηση θέλουμε και εσείς θέλετε, κύριε Υπουργέ, τις καλύτερες προϋποθέσεις καθώς και κανόνες αυστηρούς. Θέλουμε όμως και την ενίσχυση του πρωτογενή τομέα. Αν το πράξετε αυτό και όσο πιο σύντομα, είναι βέβαιο ότι στηρίζετε τον πρωτογενή τομέα εμπράκτως.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Αθανάσιος Σκορδάς.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Θα ήθελα να διευκρινίσω ότι σίγουρα δεν υπάρχει κανενός είδους διακριτική μεταχείριση μεταξύ των κλάδων παραγωγής και εμπορίας διαφόρων προϊόντων τα οποία διακινούνται μέσω των λαϊκών αγορών είτε αυτά είναι τυροκομικά είτε είναι πουλερικά είτε είναι ιχθυηρά. 
Θέλω όμως να γίνει σαφές ότι δεν μπορούμε να επιτρέπουμε επιπόλαια τη διακίνηση όλων αυτών των προϊόντων, εάν δεν έχουν διασφαλιστεί πλήρως οι κανόνες υγιεινής και ασφάλειας. Γι’ αυτήν τη δουλειά αρμόδια αρχή στη χώρα μας είναι ο ΕΦΕΤ. Συνεπώς, μέχρι τη στιγμή που ο ΕΦΕΤ θα μας διαβεβαιώσει ότι έχει θεσπίσει κανόνες για τη διακίνηση αυτών των προϊόντων, θα πρέπει να κάνουμε λίγο παραπάνω υπομονή.
Σε ό,τι αφορά τις υπόλοιπες παρατηρήσεις που κάνατε, δεν διαφωνούμε. Δικός μας σκοπός είναι -και είμαστε σε διαρκή συνεργασία και μαζί σας αλλά και με το αρμόδιο Υπουργείο Αγροτικής Ανάπτυξης και Τροφίμων- να συνδεθεί η πρωτογενής παραγωγή γεωργικών προϊόντων με τον τριτογενή τομέα και κυρίως με τον τουρισμό, ώστε να μπορέσουμε να δώσουμε μεγαλύτερη εξωστρέφεια στα ελληνικά γεωργικά προϊόντα, γιατί αυτός είναι ο δρόμος της αντιμετώπισης της κρίσης που μας ταλανίζει.
Τα αγροτικά μας προϊόντα και ειδικά τα τυροκομικά, είναι αρίστης ποιότητας και γι’ αυτό θα είναι αδικαιολόγητος, θα έλεγα, όποιος ολιγωρήσει στο θέμα της προώθησής τους. 
Το πρώτο οκτάμηνο του 2012 για το οποίο υπάρχουν διαθέσιμα στοιχεία, οι εξαγωγές τυροκομικών προϊόντων, έχουν αυξηθεί κατά 18% και οι εισαγωγές τυροκομικών προϊόντων έχουν μειωθεί κατά 8% σε σχέση με το αντίστοιχο διάστημα του 2011. Μάλιστα, αυτό έχει συμβεί παρά το γεγονός ότι είχαμε αύξηση των συντελεστών κόστους παραγωγής στην ελληνική κτηνοτροφία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε.
Θα συζητηθεί η έβδομη με αριθμό 759/11-12-2012 επίκαιρη ερώτηση πρώτου κύκλου του Βουλευτή Β΄ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των προβλημάτων των εργαζομένων στην εταιρεία «ALAPIS».
Το λόγο έχει ο συνάδελφος, κ. Χρήστος Κατσώτης για δύο λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, είναι γνωστά τα προβλήματα στον όμιλο «ALAPIS». Είναι μία εταιρεία η οποία δραστηριοποιείται σε κατηγορίες φαρμάκων υψίστης σημασίας. Το τελευταίο διάστημα, έχουν γίνει πολλές αλλαγές στο διοικητικό συμβούλιο της εταιρείας και δεν γνωρίζει κανείς ποια είναι η σημερινή ιδιοκτησία.
Από σήμερα οι εργαζόμενοι είναι σε επαναλαμβανόμενες απεργίες. Η εταιρεία από το καλοκαίρι του 2012, παρουσίασε επιπλέον δυσκολία να πληρώνει τις υποχρεώσεις της προς τους εργαζόμενους με καθυστερήσεις στις πληρωμές μισθών, επιδομάτων, μεταφορικών κ.λπ. όπως προβλέπονται από τις συλλογικές συμβάσεις.
Η πρώτη προσπάθεια εξυγίανσης, κατέληξε μετά τις τρίμηνες διαθεσιμότητες και τις μειώσεις μισθών, στις «οικειοθελείς» μαζικές απολύσεις του Ιουλίου του 2012.
Πάνω από διακόσιοι είκοσι εργαζόμενοι δέχθηκαν να απολυθούν παίρνοντας τις αποζημιώσεις τους με περισσότερες δόσεις απ’ αυτές που προέβλεπε η τότε νομοθεσία και αφού υπέγραψαν ιδιωτικά συμφωνητικά ότι δεν έχουν διαφορετικές απαιτήσεις. Η εξόφληση των αποζημιώσεων δεν έχει ολοκληρωθεί.
Μετά από τις «οικειοθελείς» αποχωρήσεις, η εταιρεία ανακοίνωσε κι άλλες απολύσεις με βάση το νόμιμο ποσοστό 5% κάθε μήνα, όπως λέει, με αποτέλεσμα να χαθούν πολύ περισσότερες θέσεις εργασίας. Η εξόφληση του Οκτωβρίου του 2012 έγινε για εργοστάσια και αποθήκες στις 9 Νοεμβρίου, ενώ για το εμπορικό κομμάτι, τους ιατρικούς επισκέπτες, κατεβλήθη το 50% στις 23 και 26 Νοεμβρίου. Στο εμπορικό τμήμα, ήδη οφείλονται συμβατικές υποχρεώσεις της εταιρείας για έξοδα μετακίνησης και βενζίνης από τον Ιούλιο του 2012. Δεν έχουν πληρωθεί οι μισθοί του Νοεμβρίου και υπάρχει μεγάλη ανησυχία για το αν θα πληρωθούν αυτοί του Δεκεμβρίου και το δώρο Χριστουγέννων, καθώς συσσωρεύονται αρκετές οφειλές. Η εταιρεία έχει ήδη ζητήσει να υπαχθεί στο άρθρο 106 περί εκκαθάρισης και η ανησυχία των εργαζομένων είναι πιο μεγάλη. Οι συμφωνημένες δόσεις των αποζημιώσεων απόλυσης για το Νοέμβριο δεν έχουν καταβληθεί. Βασικό πρόβλημα, παραμένει το μέλλον των θέσεων εργασίας των εργαζομένων.
Σας ρωτάμε, κύριε Υπουργέ, τα αυτονόητα, δηλαδή τι θα κάνετε ώστε να διασφαλιστούν οι θέσεις εργασίας που από χίλιες τετρακόσιες έχουν μείνει σχεδόν οι μισές, να μη γίνουν άλλες απολύσεις, να καταβληθούν όλα τα οφειλόμενα στους εργαζόμενους, τα εξοδολόγια των ιατρικών επισκεπτών που προβλέπονται από τη σύμβαση, καθώς επίσης και οι αποζημιώσεις σε όσους έχουν φύγει με «οικειοθελείς» αποχωρήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Νικόλαος Παναγιωτόπουλος για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Πραγματικά επίκαιρη αυτή η ερώτηση, κύριε συνάδελφε, δεδομένων των πολύ σοβαρών προβλημάτων και των δικαστικών περιπετειών που αντιμετωπίζει ο ιδιοκτήτης της «ALAPIS». Αυτά όμως είναι άλλα ζητήματα. Εδώ έρχομαι να σας απαντήσω για τα εργασιακά της εταιρείας και κάποιων θυγατρικών εταιρειών της «ALAPIS» και των προβλημάτων των εργαζομένων. 
Πραγματικά αυτό που έχω να πω όσον αφορά το Υπουργείο Εργασίας είναι ότι η έκταση του ελέγχου του φτάνει μέχρι του ορίου της διαπίστωσης παραβιάσεων της εργατικής νομοθεσίας, έτσι ώστε να επιβληθούν –αν διαπιστωθεί αυτό- οι ανάλογες διοικητικές και ποινικές κυρώσεις. Καλώς ή κακώς, κανένα κράτος, κανένα Υπουργείο, κανένας Υπουργός ή Υφυπουργός δεν μπορεί να επιβάλει σε μία εταιρεία με προβλήματα -υπό το πρίσμα της κρίσης ή διαχειριστικών λαθών- το αν θα κρατήσει κάποιους, αν θα απολύσει κάποιους άλλους εργαζόμενους ή το τι κατανομή προσωπικού θα κάνει. Αυτό που μπορούμε να επιβάλουμε, είναι η τήρηση της εργατικής νομοθεσίας και αυτό το κάνουμε διά του ελεγκτικού μας βραχίονα, όπως έχω πει πολλές φορές απ’ αυτό το Βήμα, δηλαδή του Σώματος Επιθεώρησης Εργασίας.
Σύμφωνα με την ενημέρωση που έχω για την εν λόγω εταιρεία, αυτή γνωστοποίησε στην αρμόδια υπηρεσία του Υπουργείου Εργασίας στις 14 Ιουνίου του 2012, ομαδικές απολύσεις εκατόν ενενήντα εργαζομένων σε σύνολο πεντακοσίων τεσσάρων. Επίσης, η επιχείρηση «GEROL PHARM» του ίδιου ομίλου, γνωστοποίησε απόλυση τριάντα τριών εργαζομένων σε σύνολο πενήντα έξι και το θέμα διαβιβάστηκε στον Περιφερειάρχη Αττικής, λόγω αρμοδιότητας από το νόμο. Πρόκειται για ομαδικές απολύσεις, δηλαδή ξεφεύγουν από τα όρια που βάζει ο νόμος, επομένως για να είναι αυτές έγκυρες, πρέπει να έχει τηρηθεί η σχετική διαδικασία. 
Ποια είναι αυτή; Πρώτον, διαβουλεύσεις μεταξύ των εταιρειών και εκπροσώπων των εργαζομένων. Αυτές έγιναν στις 15 Ιουνίου του 2012. Οι εκπρόσωποι των εργαζομένων, αποδέχθηκαν το προτεινόμενο σχέδιο απολύσεων, προφανώς από ανάγκη ή από πίεση –δεν ξέρω σίγουρα- αλλά πάντως το αποδέχθηκαν και τα δύο μέλη, συμφώνησαν να γίνουν ομαδικές απολύσεις και συνυπέγραψαν το σχετικό πρακτικό διαβούλευσης. Αυτό κατατέθηκε στην υπηρεσία μας στις 18 Ιουνίου του 2012. Αφού, λοιπόν, έχει προϋπάρξει συμφωνία εργοδοσίας-εργαζομένων, αυτές οι ομαδικές απολύσεις χαρακτηρίζονται έγκυρες από το νόμο είτε το θέλουμε είτε όχι.
Σχετικά με τα όσα καταγγέλλετε στην επίκαιρη ερώτησή σας, ζήτησα ενημέρωση από το ΣΕΠΕ και παραθέτω τα εξής: Στις 26-10-2012 το ΣΕΠΕ, δέχθηκε καταγγελία από το σύλλογο εργαζομένων του ομίλου «ALAPIS» και θυγατρικών εταιρειών, για οφειλές δεδουλευμένων αποδοχών μηνός Οκτωβρίου 2012 σε είκοσι τέσσερις εργαζόμενους και για οφειλή υπολοίπων του ίδιου μήνα σε ακόμα εκατόν πενήντα εργαζόμενους. Αυτή η καταγγελία δεν έχει εξεταστεί ακόμα με επιτόπιο έλεγχο, διότι ο πρόεδρος του συλλόγου ζήτησε ο έλεγχος να γίνει τον Ιανουάριο, δηλαδή περίπου σ’ ένα μήνα, αφ’ ενός γιατί έχει οριστεί εργατική διαφορά στις 16 Ιανουαρίου, καθώς επίσης και για να διερευνηθεί και η καταβολή ή μη του δώρου Χριστουγέννων.
Όπως ξέρετε, από το νόμο, όποιος δεν καταβάλλει έχει ποινικές κυρώσεις. Αυτό θα διαπιστωθεί τις επόμενες μέρες. Επίσης, προσήλθε στην τοπική υπηρεσία του ΣΕΠΕ, αντιπροσωπεία εκατό περίπου εργαζομένων, προκειμένου να καταγγείλει την εταιρεία για μη καταβολή συμφωνημένης δόσης αποζημίωσης απόλυσης μηνός Νοεμβρίου 2012. Παρενέβη η Κοινωνική Επιθεώρηση. Η οφειλόμενη δόση καταβλήθηκε σε πενήντα εργαζόμενους. Το ποσό της αποζημίωσης, είναι 3.500 ευρώ ανά εργαζόμενο. Οι υπόλοιποι πενήντα δεν προσήλθαν στην υπηρεσία για να το καταγγείλουν. Αναμένουμε να προσέλθουν, ώστε να κινηθεί η διαδικασία και να καταβληθεί η αποζημίωση και σ’ αυτούς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε παρακαλώ. Έχετε και την δευτερολογία σας.</ChairmanSpeech>
 <Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τα υπόλοιπα για κάποιες άλλες θυγατρικές εταιρείες του ομίλου, πάλι κατόπιν καταγγελιών στο Σώμα Επιθεώρησης Εργασίας, θα τα αναπτύξω στη δευτερολογία μου, κύριε συνάδελφε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κ. Χρήστος Κατσώτης έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Υπουργέ, οι απαντήσεις στα ερωτήματα είναι αόριστες. Δεν θα μπορούσε να ήταν αλλιώς. Εξάλλου λέτε «η κρίση είναι τέτοια που δεν μπορούμε να παρέμβουμε στις επιχειρήσεις. Είναι ελεύθερες. Έχουν διευθυντικό δικαίωμα να απολύουν, να ανασυγκροτούν τις επιχειρήσεις τους». Βέβαια τα θύματα είναι οι εργαζόμενοι, ως συνήθως. Υπάρχει κόλαση, κύριε Υπουργέ, στους χώρους δουλειάς. Η Κυβέρνηση περί αυτού τι λέει; Λέει «δεν παρεμβαίνω στις επιχειρήσεις». Άρα, οι εργαζόμενοι, οφείλουν εδώ να δουν πολύ καλά ποια είναι η θέση σας, η αντίληψή σας και η στάση σας. 
Η στάση σας, είναι να αφήνετε ελεύθερους τους επιχειρηματίες να δρουν με απολύσεις, με μείωση μισθών, με αλλαγή εργασιακών σχέσεων, με κατάργηση ουσιαστικά ό,τι έχει απομείνει από τις συλλογικές συμβάσεις και την εργατική νομοθεσία. Εσείς εδώ να επικαλείστε την ελευθερία της αγοράς, τα διευθυντικά δικαιώματα και οι εργαζόμενοι, να είναι θύματα, βορά στην ίδια την εργοδοσία. Από χίλιους τετρακόσιους εργαζομένους έχουν μείνει οι επτακόσιοι. 
Μιλάτε για τους ανέργους και λέτε ότι νοιάζεστε γι’ αυτούς. Είναι υποκριτικό να λέτε από τη μια ότι νοιαζόμαστε και από την άλλη να λέτε ότι δεν μπορούμε να παρέμβουμε. Οι απολύσεις που γίνονται εκεί, πρέπει να γίνουν; Γίνονται για να διασφαλίσει τα κέρδη της η εταιρεία. Και εσείς λέτε «ναι, πρέπει να διασφαλίσει τα κέρδη της» σε βάρος των ίδιων των εργαζομένων, στην αύξηση της ανεργίας, στο χάσιμο, βέβαια, αρκετών θέσεων εργασίας από τη συγκεκριμένη εταιρεία. 
Οι συλλογικές συμβάσεις είναι συγκεκριμένες. Δεν τις έχετε καταργήσει ακόμη, κύριε Υπουργέ. Οι συλλογικές συμβάσεις, προβλέπουν μεταφορικά έξοδα στους ιατρικούς επισκέπτες. Δεν μπορεί να μην υποχρεώνεται μια εταιρεία, που παραβιάζει τη συλλογική σύμβαση, να καταβάλλει τα οφειλόμενα στους εργαζόμενους. Πώς αυτός ο εργαζόμενος που έχει δύο μήνες απλήρωτος, που πληρώνεται έναντι, θα καλύψει τις ανάγκες; Λέγαμε εδώ ότι τα εισιτήρια έχουν αυξηθεί, όλες οι τιμές ανεβαίνουν και οι μισθοί κατεβαίνουν. Πώς θα καλύψει, λοιπόν, τις ανάγκες; 
Έχετε την ευχέρεια, με πράξη νομοθετικού περιεχομένου να περνάτε εδώ νόμους που έχει ανάγκη το κεφάλαιο, που έχετε ανάγκη σήμερα για να μπορέσετε να τα δώσετε όλα και από την άλλη η εργοδοσία να είναι στο απυρόβλητο. 
Είναι μια πολιτική που θα πρέπει να ανατραπεί. Οι εργαζόμενοι είναι σε απεργιακές κινητοποιήσεις. Οι απαντήσεις σας θα πρέπει να είναι σε γνώση τους –και θα είναι σε γνώση τους- και βέβαια να βγάλουν συμπεράσματα από τη γραμμή που έχετε, από τη στάση που κρατάτε σ’ αυτές τις συνθήκες της κρίσης. Τα θύματα οι εργαζόμενοι πληρώνουν πολύ ακριβά αυτήν την πολιτική που ακολουθείτε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός, κ. Παναγιωτόπουλος.</ChairmanSpeech>
 <Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν μπορώ να πω ότι αοριστολόγησα, κύριε συνάδελφε, δεδομένου ότι και για συγκεκριμένες ημερομηνίες μίλησα και συγκεκριμένα στοιχεία έδωσα για όλες αυτές τις καταγγελίες που έγιναν, όποτε έγιναν, στο Σώμα Επιθεώρησης Εργασίας που ελέγχει τις περιπτώσεις παραβίασης της εργατικής νομοθεσίας. 
Από εκεί και πέρα καταλαβαίνουμε ότι η κατάσταση στην αγορά εργασίας είναι εξαιρετικά δυσχερής. Η συγκεκριμένη εταιρεία επικαλέστηκε μείωση του τζίρου της ως τον βασικό λόγο για τις απολύσεις. Αυτό φαντάζομαι ότι είναι εύκολο να διαπιστωθεί, καθώς τα στοιχεία αυτά είναι εύκολα προσβάσιμα στον καθένα. Από εκεί και πέρα, όπως σας είπα, εμείς προσπαθούμε να προλάβουμε τα χειρότερα όσον αφορά σε υποχρεώσεις που απορρέουν από το νόμο σε εργαζόμενους, δηλαδή, καταβολή μη δεδουλευμένων όπου υπάρχουν, καταβολή αποζημιώσεων απόλυσης όπου προκύπτουν απολύσεις.
Δεν μπορείτε να φανταστείτε πόσες περιπτώσεις έφτασαν στο Υπουργείο μας και επιλύθηκαν υπό την έννοια ότι καταβλήθηκαν αυτές οι οφειλόμενες παροχές είτε μέσα από τις καταγγελίες στο Σώμα Επιθεώρησης Εργασίας είτε μετά από τη διαδικασία της τριμερούς διαβούλευσης με την πλευρά των εργαζομένων από την μία, την πλευρά των εργοδοτών από την άλλη και την εποπτεία του Υπουργείου Εργασίας στους χώρους του Υπουργείου μας, όπως προβλέπεται από τη συγκεκριμένη διαδικασία. Πραγματικά, πολλά τέτοια ζητήματα διευθετήθηκαν και πολλές αποζημιώσεις καταβλήθηκαν, μετά από πίεση που άσκησε το Υπουργείο και εκεί έγκειται η δραστηριοποίηση των δομών του.
Από εκεί και πέρα, θα αναφέρω κάποια ακόμα στοιχεία για να δείτε κατά πόσον προσπαθούμε ως Υπουργείο να απαλύνουμε αυτές τις δύσκολες καταστάσεις. Τρείς εργαζόμενοι στην επιχείρηση «SANTA PHARMA», πάλι του ανωτέρω ομίλου, κατήγγειλαν μη καταβολή αποζημίωσης μηνός Νοεμβρίου 2012. Έγινε καταγγελία στις 3-12. Πάλι δέθηκε καταγγελία για διενέργεια εργατικής διαφοράς. Οι ανωτέρω εργατικές διαφορές θα συζητηθούν στις 16 και 17 Ιανουαρίου του 2013. Έχει συμφωνηθεί με το σωματείο εργαζομένων, οι εργατικές διαφορές που αφορούν υποχρεώσεις της εταιρείας απέναντι στους εργαζόμενους, να συζητηθούν στα μέσα του επόμενου μήνα. Δεν μπορώ να πω κάτι διαφορετικό απ’ αυτό. Ας έρθει, λοιπόν, εκείνη η ημερομηνία να δούμε τι θα κάτσουν να συζητήσουν στο τραπέζι, τι θα δεχτεί η εταιρεία να καταβάλει. Εξάλλου νόμιμα είναι όλα αυτά, νόμιμες υποχρεώσεις της. Εμείς θα την πιέσουμε να καταβάλει. 
Από εκεί και πέρα, στις υπόλοιπες εταιρείες του ομίλου –«Ανδρέας Χριστοφόγλου Α.Ε.», φαρμακαποθήκη, «ΦΑΡΜΑΓΟΡΑ Α.Ε.» με έδρα τη Θεσσαλονίκη, «ALAPIS ΑΒΕΕ» με έδρα Αθήνα και Κ.Π. Μαρινόπουλος, με την οποία συνεργάζεται η εταιρεία- δεν προέκυψαν μέσα στο 2012 καταγγελίες επώνυμες ή ανώνυμες εργαζομένων της επιχείρησης, που να αφορούν τα διαλαμβανόμενα. Σ’ αυτές, δεν πραγματοποιήθηκε καμμία εργατική διαφορά σε συλλογικό ή ατομικό επίπεδο ούτε επιβλήθηκαν διοικητικές ποινικές κυρώσεις. 
Όσον αφορά την «ΗΠΕΙΡΟΦΑΡΜ Α.Ε.» φαρμακαποθήκη, μετά από επιθεώρηση του αρμοδίου τμήματος και έρευνα στα Γιάννενα, διαπιστώθηκε ότι δεν υφίσταται θέμα απολύσεων εργαζομένων επί του παρόντος. Έχουν καταβληθεί οι μισθοί στους εργαζομένους και οι αποζημιώσεις απόλυσης για απολύσεις που είχαν γίνει στο παρελθόν και δεν πραγματοποιήθηκε καμμία εργατική διαφορά.
Με άλλα λόγια, για να μη μακρηγορώ, είμαστε εδώ για να ελέγχουμε όλες αυτές τις περιπτώσεις παραβιάσεων. Όταν διαπιστώνονται, θα προκύπτουν και οι σχετικές κυρώσεις. Η δική μας η δουλειά είναι να κάνουμε εντατικούς ελέγχους. Οι εργαζόμενοι, προσβλέπουν στο Υπουργείο σαν μηχανισμό ελέγχου, προκειμένου όχι να επιλύεται η εργασιακή ειρήνη ή να λύνεται το πρόβλημα της ανεργίας αλλά όσα χρωστούνται, να καταβάλλονται εμπροθέσμως και σύμφωνα με τη νόμιμη διαδικασία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα συζητηθεί τώρα η δεύτερη με αριθμό 754/11-12-2012 επίκαιρη ερώτηση δευτέρου κύκλου του Βουλευτή Δωδεκανήσου του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Δημητρίου Γάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την λήψη μέτρων βελτίωσης των διαδικασιών πιστοποίησης των ΑΜΕΑ στις νησιωτικές περιοχές.
Το λόγο έχει ο συνάδελφος κ. Δημήτριος Γάκης.</ChairmanSpeech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, το πρόβλημα της πιστοποίησης της αναπηρίας των ατόμων με ειδικές ανάγκες, είναι πάρα πολύ μεγάλο. Εγώ, θα επικεντρωθώ μόνο στις διαδικασίες αναμονής και επαναξιολόγησης της αναπηρίας των ατόμων αυτών κυρίως της νησιωτικής περιοχής και ειδικότερα της Δωδεκανήσου. 
Από 1η Σεπτεμβρίου του 2011, που όλες οι υγειονομικές επιτροπές πιστοποίησης αναπηρίας, αντικαταστάθηκαν από τα κέντρα πιστοποίησης αναπηρίας, έχουν δημιουργηθεί σοβαρά προβλήματα στην εξυπηρέτηση των ΑΜΕΑ σ’ όλη τη χώρα και ιδιαίτερα των ΑΜΕΑ κατοίκων των νησιών της Δωδεκανήσου.
Συγκεκριμένα, μετά την ψήφιση του ν.3863/2010, έχει διαπιστωθεί ότι από την ημέρα που κάποιος καθίσταται ανάπηρος ή λήγει ο χρόνος πιστοποίησής του ως ΑΜΕΑ και χρειάζεται εκ νέου η επανεξέταση της αναπηρίας του, απαιτούνται τουλάχιστον τρεις μήνες μέχρι να καθοριστεί η ημερομηνία για την υποβολή της αίτησης για εξέταση ή επανεξέταση αντιστοίχως. 
Σε περίπτωση δε που διαπιστωθεί έλλειψη στα δικαιολογητικά, η διαδικασία ουσιαστικά επαναλαμβάνεται από την αρχή, ενώ σε περίπτωση αποδοχής της αίτησης των δικαιολογητικών η αναμονή ξεπερνά πολλές φορές και τους οκτώ μήνες. 
Σημειώνεται, επίσης, ότι ο ανάπηρος δικαιούται να υποβάλει την αίτηση μετά τη λήξη της προηγούμενης πιστοποίησης της αναπηρίας του. Αυτό το καθεστώς, οδηγεί αυτόματα στην αναστολή του επιδόματος που είχε δικαίωμα ως ΑΜΕΑ. Επισημαίνεται ότι η πιστοποίηση ισχύει αποκλειστικά για δυο χρήσεις και μετά από αυτές τις δυο χρήσεις, πρέπει να επαναλάβει την αίτηση πιστοποίησης. 
Για όλες τις παραπάνω διαδικασίες, τα άτομα με ειδικές ανάγκες που κατοικούν στα νησιά, είναι υποχρεωμένα να μετακινούνται από το νησί στο οποίο κατοικούν στο νησί όπου έχει έδρα το ΚΕΠΑ. Στην περίπτωση της Δωδεκανήσου μετακινούνται προς τη Ρόδο, με αποτέλεσμα, αφάνταστη ταλαιπωρία και αυξημένα έξοδα λόγω της μετακίνησης και της διαμονής τους στη Ρόδο για δύο έως τρεις ημέρες από τους ίδιους και τους συνοδούς τους.
Κύριε Υπουργέ, τα ερωτήματα που θέτουμε είναι τα ακόλουθα: 
Πρώτον, προτίθεστε να προβείτε σε άμεσα μέτρα για τη βελτίωση των διαδικασιών πιστοποίησης των ΑΜΕΑ στις νησιωτικές περιοχές; 
Δεύτερον, προτίθεστε να αλλάξετε άμεσα το καθεστώς, που συνοπτικά προαναφέραμε, τόσο ως προς το καθεστώς υποδοχής της αίτησης όσο και με τη λειτουργία επιτροπών σε περισσότερα νησιά; 
Τέλος, προτίθεστε να καταργήσετε τις διατάξεις αναστολής χορήγησης του αναπηρικού επιδόματος, καθώς και των δικαιωμάτων των ΑΜΕΑ κατά τη διάρκεια αναμονής ή επανεξέτασης της πιστοποίησής τους;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Νικόλαος Παναγιωτόπουλος για τρία λεπτά, τα οποία θα τηρηθούν αυστηρότατα.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Προχθές, κύριε Πρόεδρε, προσήλθα στην επιτροπή παρακολούθησης του ασφαλιστικού συστήματος, για να ενημερώσω τα μέλη της επιτροπής για το ίδιο θέμα. Μιλούσαμε γύρω στις τρεις ώρες. Νομίζω ότι θα μπορέσουμε να τα συνοψίσουμε σε τρία λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εδώ δεν είναι έτσι. Επιτρέψτε μου να πω ότι η έννοια των επίκαιρων ερωτήσεων, είναι να δίδονται τηλεγραφικές απαντήσεις σε συγκεκριμένα ερωτήματα της επικαιρότητας.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, πριν θεσμοθετηθούν τα ΚΕΠΑ, το σύστημα πήγαινε στον αυτόματο πιλότο και δημιουργούνταν διάφορα προβλήματα, τα οποία προσπαθούμε να λύσουμε τώρα με τον εξορθολογισμό του, δηλαδή με την πιστοποίηση όλων των περιπτώσεων αναπηρίας και τη διαπίστωση κάποιων παραβιάσεων σε αυτές τις διαδικασίες, όπως και την αποβολή από το σύστημα, όλων αυτών που ήταν δικαιούχοι προνοιακών παροχών ή αναπηρικών συντάξεων, χωρίς να έχουν αυτό το δικαίωμα, αυτούς δηλαδή που εξαπάτησαν το σύστημα.
Άλλος τρόπος δεν υπήρχε. Το ΚΕΠΑ αυτήν τη στιγμή, είναι το μοναδικό αξιόπιστο εργαλείο πιστοποίησης και επομένως καταγραφής κάθε μορφής αναπηρίας. Πρέπει να το βοηθήσουμε να λειτουργήσει, πρέπει να το στηρίξουμε. 
Ναι, παρουσιάζει σημαντικά προβλήματα στη λειτουργία του. Τα συνοψίζω σε δυο-τρία βασικά σημεία. Υπάρχουν οι καθυστερήσεις, για τις οποίες κάνατε λόγο. Υπάρχουν οι δυσχέρειες σε νησιωτικές περιοχές, για τις οποίες επίσης κάνατε λόγο.
Οι βασικοί λόγοι ποιοι είναι; Η έλλειψη συμμετοχής των γιατρών, ιδίως αυτών που είναι ενταγμένοι στο σύστημα του ΕΟΠΥΥ, στις τρεις επίμαχες κατηγορίες, δηλαδή νευρολόγων, ψυχιάτρων και καρδιολόγων, οι οποίοι είναι αναγκαίοι για τη στελέχωση των οικείων επιτροπών. 
Πρέπει να πω ότι έχουν αναβληθεί περίπου οκτακόσιες επιτροπές στη χώρα. Εάν υπολογίσουμε ένα μέσο όρο εξέτασης περίπου είκοσι περιστατικών ανά επιτροπή, καταλαβαίνετε ότι, αν δεν είχαν αναβληθεί αυτές οι επιτροπές, θα είχαμε δεκαέξι χιλιάδες περιπτώσεις που δεν θα αποτελούσαν πια εκκρεμότητα. Θα είχε αποσυμφορηθεί το σύστημα. Αναβάλλονται, όμως, λόγω της απροθυμίας των γιατρών να προσέλθουν σε αυτές τις επιτροπές. 
Κύριο μέλημα τόσο του Υπουργείου όσο και του ΙΚΑ, υπήρξε η διεύρυνση του ειδικού σώματος γιατρών αυτών των υγειονομικών επιτροπών του ΚΕΠΑ. Πρέπει να πούμε ότι το ειδικό σώμα αριθμούσε αρχικά τριακόσιους εβδομήντα εννιά γιατρούς και σήμερα αριθμεί περίπου χίλιους πεντακόσιους. 
Επομένως, έγιναν κάποιες προσπάθειες. Όμως, δεν είναι αρκετός αυτός ο αριθμός γιατρών, εάν δεν συμμετάσχουν και άλλοι, κυρίως από το σύστημα του ΕΟΠΥΥ. 
Επειδή, λοιπόν, δεν μπορούμε να περιμένουμε το σύστημα του ΕΟΠΥΥ να δηλώσει στην ουσία συμμετοχή, να δηλώσει το «παρών» σε αυτήν τη μεγάλη προσπάθεια που γίνεται, έχει απευθύνει το ΙΚΑ, πρόσκληση σε τετρακόσιους γιατρούς ιδιώτες, για να εκπαιδευθούν και να ενταχθούν σε αυτό το ειδικό σώμα επιθεωρητών πιστοποίησης αναπηρίας. Αυτοί οι τετρακόσιοι, έχουν να κάνουν με αυτές τις τρεις ειδικότητες που προείπα. Οπωσδήποτε θα βοηθήσουν και αυτοί. 
Από εκεί και πέρα, γίνονται προσκλήσεις για εκπαίδευση. Οι προσκλήσεις αυτές, μπορώ να πω ότι δεν είχαν τα αναμενόμενα αποτελέσματα. Οκτώβρη και Σεπτέμβρη σε Θεσσαλονίκη και Αθήνα, προσκλήθηκαν διακόσιοι τριάντα οκτώ γιατροί για να εκπαιδευτούν. Πήγαν οι εξήντα δύο. Μάλιστα στην πρόσφατη πρόσκληση στην Πάτρα, είχαμε και κρούσματα μελών συνδικαλιστικών φορέων γιατρών, οι οποίοι έβγαζαν διαγγέλματα και έκαναν παραινέσεις στους γιατρούς, να μη συμμετάσχουν σ’ αυτές τις ημερίδες εκπαίδευσης με διάφορες δικαιολογίες. Θεωρώ ότι πρέπει να ανταποκριθούν και οι γιατροί. 
Από εκεί και πέρα εμείς θα κάνουμε ό,τι μπορούμε, αλλά χωρίς τους γιατρούς και επομένως χωρίς συνεργασία με τις δομές του Υπουργείου Υγείας, το πρόβλημα δεν μπορεί να λυθεί. Όμως, όσον αφορά τις νομοθετικές ρυθμίσεις, ναι σχεδιάζουμε νομοθετικές ρυθμίσεις οι οποίες θα δώσουν, νομίζω, σημαντικές ανακουφίσεις στο σύστημα. Έρχεται αρχές του έτους νομοσχέδιο του Υπουργείου Εργασίας, το οποίο περιλαμβάνει στις ρυθμίσεις υπό εξέταση και κάποιες, που θα ανακουφίσουν το σύστημα και θα βελτιώσουν τις συνθήκες αναμονής, κυρίως αυτών που περιμένουν εξέταση από τις αρμόδιες επιτροπές. 
Κλείνω, κύριε Πρόεδρε. Για τα υπόλοιπα θα μιλήσω στη δευτερολογία μου. 
Σχεδιάζεται η θεσμοθέτηση χορήγησης προσωρινής σύνταξης με προϋποθέσεις. Πρώτον, να έχει προηγηθεί πρωτοβάθμια κρίση και δεύτερον, ύπαρξη αναπηρίας σε ποσοστό 50% τουλάχιστον. Όπως επίσης σχεδιάζεται η παράταση καταβολής σύνταξης λόγω αναπηρίας για ένα εξάμηνο –κι αυτό είναι πολύ σημαντικό- υπό την προϋπόθεση να υπάρχει αναπηρία σε ποσοστό 67%. Αυτές είναι οι βασικές νομοθετικές ρυθμίσεις, που νομίζω ότι θα δώσουν κάποια ανακούφιση στο σύστημα. 
Στη δευτερολογία μου, θα σας πω τι λειτούργησε από πλευράς συνεδρίασης υγειονομικών επιτροπών στα Δωδεκάνησα και ποιες είναι οι βασικές εκκρεμότητες γι’ αυτήν τη συγκεκριμένη περιφέρεια αλλά και κατ’ επέκταση για τις νησιωτικές περιοχές.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής κ. Δημήτριος Γάκης.</ChairmanSpeech> 
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κύριε Υπουργέ, καλά θα ήταν σήμερα να ήταν εδώ ο κύριος Υπουργός Εργασίας ο οποίος είναι νησιώτης κι έχει, νομίζω, μεγαλύτερη ευαισθησία σ’ αυτά τα θέματα ή εν πάση περιπτώσει θα μπορούσε να δεσμευτεί περισσότερο εύκολα. 
Κοιτάξτε, η νησιωτικότητα και η ζωή των νησιωτών, δεν είναι υπόθεση μέσου όρου. Η επίλυση του προβλήματος απαιτεί πολιτική βούληση, κύριε Υπουργέ, και κοινωνική ευαισθησία πολύ μεγαλύτερη απ’ αυτήν που δείχνετε. 
Δεν μπορείτε να βάζετε αυτούς τους ανθρώπους στον κοινωνικό στίφτη, στον οποίο έχετε ρίξει όλη την υπόλοιπη ελληνική κοινωνία. Είναι χρέος της πολιτείας να πάει κοντά στους πολίτες, κοντά σ’ αυτούς του ανθρώπους, να στείλει τις επιτροπές στα νησιά τους και όχι να τους περιμένουν οι επιτροπές στη Ρόδο. 
Ποια είναι η κατάσταση σήμερα στα Δωδεκάνησα; Γιατί θα το επικαλεστείτε κι εσείς. Σήμερα στα Δωδεκάνησα υπάρχουν. Στην Πάτμο, τριάντα περίπου άτομα με ειδικές ανάγκες, στη Λέρο εκατό, στην Κάλυμνο τετρακόσιοι είκοσι, στην Κω πεντακόσιοι, στην Κάρπαθο εξήντα πέντε, συνολικά πάνω από χίλια εκατό άτομα. 
Ο χρόνος αναμονής, ανέρχεται σε τρεις τουλάχιστον μήνες για την εξέταση από την επιτροπή πιστοποίησης. Σε μερικές περιπτώσεις μάλιστα, ο χρόνος αναμονής πλησιάζει το ένα έτος. Έχουμε αναμονή στη Ρόδο από το Μάρτιο φέτος, δηλαδή οκτώ μήνες. Στην περίπτωση δε επιτροπών νευρολόγων και ψυχιάτρων, όπως κι εσείς αναφέρατε, που πρέπει να κάνουν την επίσκεψη στο σπίτι του ασθενούς, εκκρεμούν στο ΚΕΠΑ της Ρόδου εκατόν πενήντα αιτήσεις ασθενών από τον Οκτώβρη του 2011, δηλαδή δεκατέσσερις μήνες. Επαναλαμβάνω, κύριε Υπουργέ, ότι όλο αυτό το διάστημα, διακόπτεται η καταβολή του κοινωνικού ή προνοιακού επιδόματος ή και της σύνταξης του ατόμου. Ένας χρόνος χωρίς σύνταξη. 
Κύριε Υπουργέ, τα προβλήματα που αντιμετωπίζουν τα νησιά, συζητήθηκαν κατά τη διάρκεια μίας διημερίδας που πραγματοποιήθηκε πρόσφατα στην έδρα του Ευρωπαϊκού Κοινοβουλίου στις Βρυξέλλες. Ο Κρίστιαν Πλέιζερ, μέλος του Διοικητικού Συμβουλίου της Ευρωπαϊκής Ομοσπονδίας Μικρών Νησιών ανέφερε ενδεικτικά ότι ένας κάτοικος των Λειψών πρέπει να ταξιδέψει 5,34 ώρες για να φτάσει στη Ρόδο κι ένας κάτοικος της Καλύμνου, που έχει τετρακόσια είκοσι άτομα με ειδικές ανάγκες, θα χρειαζόταν τέσσερις ώρες. Το κόστος μετακίνησης, δε, είναι 4,8 φορές ακριβότερο για το νησιώτη απ’ ό,τι για τον κάτοικο της ενδοχώρας. 
Θέλω να σας παρουσιάσω δύο χάρτες αποτέλεσμα αυτής της μελέτης, η οποία δείχνει τη δυσκολία προσβασιμότητας των ελληνικών νησιών. 
Ο πρώτος χάρτης, δείχνει ουσιαστικά πού έπρεπε να βρίσκεται η Ρόδος αν κάποιος ταξίδευε με αυτοκίνητο από τους Λειψούς και την Κάλυμνο τις ώρες που χρειάζεται να φτάσει σήμερα στη Ρόδο. Η Ρόδος τότε γι’ αυτόν θα ήταν πάρα πολύ κοντά στην Κύπρο. Δηλαδή τα χιλιόμετρα που πρέπει να κάνει είναι τετρακόσια είκοσι και τριακόσια είκοσι αντίστοιχα. 
Ο δε δεύτερος χάρτης –θα τους καταθέσω- δείχνει μια αντιστοιχία στην υπόλοιπη Ελλάδα για το πώς επιβαρύνονται οι νησιώτες σε αυτήν τη μετακίνηση. Θα έπρεπε δηλαδή ισοδύναμα με έναν κάτοικο των Λειψών, να μετακινηθεί ένας κάτοικος από την Κοζάνη, τα Γιάννενα και την Κατερίνη για να έρθει στην Αθήνα να πιστοποιήσει την αναπηρία του ή ισοδύναμα με έναν κάτοικο της Καλύμνου ένας κάτοικος από τη Λάρισα και την Καρδίτσα, για να έρθει στην Αθήνα να πιστοποιήσει την αναπηρία του. Αυτές είναι οι ισοδύναμες αποστάσεις που πρέπει να διανύσουν.
Εκείνο, κύριε Υπουργέ, που θέλω να πω κλείνοντας, είναι ότι επειδή θέλουμε να συμβάλλουμε και να βοηθήσουμε στην επίλυση του προβλήματος αυτών των ευαίσθητων κοινωνικών ομάδων και επιδίωξή μας βέβαια και δική μας και –νομίζω- δική σας είναι η αναζήτηση του ελάχιστου κοινού πολλαπλάσιου, γιατί μόνο ένας τέτοιος φορέας και όρος μπορεί να δημιουργήσει δυναμική. Προτείνουμε δύο πράγματα. Να αυξήσετε τις συνεδριάσεις των επιτροπών σύμφωνα με τις αιτήσεις που υπάρχουν και δεύτερον να δημιουργήσετε και να λειτουργήσετε αυτές τις επιτροπές και σε άλλα νησιά, κυρίως στην Κω και στην Κάλυμνο, για να μπορέσουν να εξυπηρετηθούν πιο εύκολα οι νησιώτες στη μετακίνησή τους.
(Στο σημείο αυτό ο Βουλευτής κ. Δημήτριος Γάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Νικόλαος Παναγιωτόπουλος.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα συμφωνήσω μαζί σας, κύριε συνάδελφε, ότι χρειάζεται συμβολή όλων με εποικοδομητικές προτάσεις, προκειμένου να λύσουμε αυτόν το γρίφο. Περί γρίφου πρόκειται, όταν υπάρχουν τόσες πολλές εκκρεμότητες και αυτού του είδους τα προβλήματα.
Όπως σας είπα, οι προσπάθειες είναι μεγάλες, είναι σε καθημερινή βάση και έχω τη δυνατότητα να ξέρω τις επιστολές που στέλνει δεξιά και αριστερά ο διοικητής του ΙΚΑ. Η τελευταία, απευθύνεται στον Πρόεδρο του Ιατρικού Συλλόγου Αθηνών και ζητά τη συμβολή των γιατρών στη λειτουργία των ΚΕΠΑ. Όπως σας είπα, είναι απαραίτητη η εντατικοποίηση της συμμετοχής των γιατρών που είναι ενταγμένοι στον ΕΟΠΥΥ, για να μπορέσουμε να αντιμετωπίσουμε αυτές τις εκκρεμότητες. 
Από εκεί και περά, όπως είπα, εμείς διαδικαστικά προσπαθούμε να βελτιώσουμε το σύστημα της συνεδρίασης των επιτροπών για την αποφυγή περαιτέρω καθυστερήσεων. Γίνεται αυτήν τη στιγμή προγραμματισμός από το ΙΚΑ για τη συγκρότηση και μη αμιγών επιτροπών, δηλαδή με γιατρούς διαφόρων ειδικοτήτων προσωρινά, όσο αφορά τις ειδικότητες νευρολόγων, ψυχιάτρων και καρδιολόγων.
Παράλληλα, έχει δοθεί απόλυτη προτεραιότητα στα αιτήματα που αφορούν καταβολές προνοιακών επιδομάτων και συντάξεων. Διότι, είναι και τα άλλα αιτήματα. Ας πούμε, πηγαίνει κάποιος στο ΚΕΠΑ για να πιστοποιηθεί η αναπηρία του και να αιτηθεί για παράδειγμα το πάσο για τις δημόσιες μεταφορές. Αυτό αναγκαστικά υποχωρεί σε προτεραιότητα, σε σχέση με τα αιτήματα καταβολής προνοιακών επιδομάτων και συντάξεων. Έχει, όμως, ενδιαφέρον να ξέρουμε ότι όλες αυτές οι διαδικασίες περνάνε μέσα από το σύστημα των ΚΕΠΑ.
Επίσης, θα ήθελα να σας πω ότι στα Δωδεκάνησα λειτουργούν δύο σημεία παροχής υπηρεσιών ΚΕΠΑ, δηλαδή στη Ρόδο και στην Κω, με στοιχεία της υπηρεσίας.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Αναζητήσαμε το κέντρο της Κω. Δεν υπάρχει πουθενά.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εντάξει, εγώ επικαλούμαι τα επίσημα στοιχεία και φυσικά είναι προς διερεύνηση το κατά πόσον οι επιτροπές της Κω, ας πούμε, αναβλήθηκαν. Θα το δούμε και αυτό και θα μπορέσουμε να δώσουμε απαντήσεις. Διότι, υπάρχουν και επιτροπές που αναβάλλονται λόγω της άρνησης μετάβασης ή καθυστερημένης μετάβασης των γιατρών.
Στις υγειονομικές επιτροπές Ρόδου, τον Οκτώβριο λειτούργησαν έντεκα. Το Νοέμβρη είχαν προγραμματιστεί είκοσι τρεις και πραγματοποιήθηκαν είκοσι, αν δεν κάνω λάθος. Για τον Δεκέμβρη έχουν προγραμματιστεί δώδεκα. Εάν υπολογίσουμε γύρω στις σαράντα επιτροπές επί είκοσι περιστατικά, γύρω στις οκτακόσιες εκκρεμότητες έχουν διεκπεραιωθεί. 
Για τον Φεβρουάριο, η εντολή στον προγραμματισμό που γίνεται, είναι να υπάρξει μετάβαση και παραμονή των γιατρών στα Δωδεκάνησα για πέντε μέρες συνεχόμενες, για πενθήμερο δηλαδή χωρίς διακοπές, έτσι ώστε να μπορέσουν κατά το πενθήμερο της παραμονής τους, να εξετάσουν κατά το δυνατόν όσες περισσότερες περιπτώσεις και περιστατικά γίνεται.
Επίσης –και κλείνω- για την εξέταση των κατ’ οίκον περιστατικών, αποστέλλεται κλιμάκιο αποτελούμενο από ένα γιατρό και μια γραμματέα, προκειμένου να συνταχθεί εισηγητική έκθεση για κάθε ένα από τα περιστατικά αυτά. Στη συνέχεια, πραγματοποιείται ο προγραμματισμός υγειονομικής επιτροπής για την εξέταση ιατρικών φακέλων με βάση την εισηγητική έκθεση και ακολουθεί έκδοση και γνωστοποίηση της απόφασης πιστοποίησης αναπηρίας. Γίνεται, δηλαδή, άπαξ σε μία επίσκεψη διεκπεραίωση όλης της διαδικασίας. Είναι προβληματική η μετάβαση και η εξέταση αλλά προβλέπεται από το νόμο και εκεί που υπάρχουν οι δυνατότητες, τηρείται. 
Συμφωνώ με όσα μας λέτε για τη δυσκολία πρόσβασης στα νησιά ιδίως της άγονης γραμμής. Αλλά, από εκεί και πέρα, θα ήθελα να ξέρετε ότι καταβάλλεται κάθε δυνατή προσπάθεια για να διεκπεραιώνονται αυτές οι δυσχέρειες και να ρολάρει –εάν μπορώ να το πω έτσι- το σύστημα.
Από εκεί και πέρα, θεωρώ ότι θα λυθούν θέματα με τις νομοθετικές προβλέψεις που μελετάμε. Μία ακόμη, έχει να κάνει με την άπαξ εξέταση σε κάποιες περιπτώσεις διαπιστωμένης βαριάς αναπηρίας, όπως, ας πούμε, στην περίπτωση του ακρωτηριασμού, που δεν χρειάζεται να πηγαίνει κάθε δύο χρόνια ο εξεταζόμενος για να διαπιστώνεται αν έχει ακόμη ένα πόδι ή συμβαίνει κάτι άλλο. Όπως καταλαβαίνετε, είναι αστείο να θεωρούμε ότι μπορεί να φυτρώσει κάποια στιγμή το πόδι. 
Βέβαια, νομίζω ότι αν, όπως εξετάζουμε αυτήν την ώρα να νομοθετήσουμε, λυθεί το θέμα της συνέχισης της καταβολής προνοιακής παροχής ή της σύνταξης μέχρι να εξεταστεί ο εξεταζόμενος για παροχή αυτού του επιδόματος ή της σύνταξης, τότε νομίζω θα έχει γίνει ένα μεγάλο διορθωτικό βήμα. Τουλάχιστον, θα εξασφαλίζεται η επιβίωση του δικαιούχου μέχρι να εξεταστεί. Νομίζω ότι αυτήν την επικείμενη νομοθετική ρύθμιση θα πρέπει να τη θεωρείτε εσείς -όπως και όλοι όσοι έχουν αγωνία για την επίλυση αυτού του μεγάλου ζητήματος- δεδομένη.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ακολουθεί η τρίτη με αριθμό 742/11-12-2012 επίκαιρη ερώτηση δευτέρου κύκλου της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τους Υπουργούς Εργασίας, Κοινωνικής Ασφάλισης και Πρόνοιας και Υγείας, σχετικά με την αντιμετώπιση των προβλημάτων των ασφαλισμένων του Οργανισμού Ασφάλισης Ελεύθερων Επαγγελματιών (ΟΑΕΕ).
Θέλω να τονίσω ότι η έννοια των επικαίρων ερωτήσεων δεν είναι να αναπτυχθούν μέσα σε πέντε λεπτά οι αστοχίες της Κυβέρνησης από την Αντιπολίτευση και να δοθούν απαντήσεις από την Κυβέρνηση επί όλης της κοινωνικής πολιτικής της. Υπάρχουν συγκεκριμένα ειδικά θέματα, τα οποία απασχολούν τους συναδέλφους Βουλευτές και ρωτούν. Γι’ αυτό και οι αγορεύσεις πρέπει να είναι επί του συγκεκριμένου ερωτήματος και οι απαντήσεις επί του συγκεκριμένου, επίσης, ερωτήματος.
Ορίστε, κυρία Χρυσοβελώνη, έχετε το λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.
Κύριε Υπουργέ, χιλιάδες ελεύθεροι επαγγελματίες, βιοτέχνες, έμποροι, αυτοκινητιστές και άλλοι ασφαλισμένοι του ΟΑΕΕ, διαμαρτύρονται όπως γνωρίζετε, για την αδιέξοδη πολιτική της Κυβέρνησης απέναντί τους.
Συγκεκριμένα, εξαιτίας του δυσθεώρητου ύψους των εισφορών που καλούνται να καταβάλουν αλλά και λόγω της συσσώρευσης ληξιπρόθεσμων οφειλών, που αδυνατούν ακόμα και να ρυθμίσουν, πολλοί ασφαλισμένοι του ΟΑΕΕ σέρνονται στα ποινικά δικαστήρια και χάνουν ακόμα και το στοιχειώδες δικαίωμα στην ιατροφαρμακευτική περίθαλψη.
Η κατάσταση παίρνει πλέον διαστάσεις ανθρωπιστικής κρίσης, καθώς το ίδιο δικαίωμα χάνουν και οι έμμεσα ασφαλισμένοι, δηλαδή τα μέλη των οικογενειών τους, την ώρα που, σύμφωνα με τις εκτιμήσεις της ΓΣΕΒΕΕ, πολλές χιλιάδες επιχειρήσεις θα κλείσουν και το 2013.
Στη Μαγνησία, σύμφωνα με στοιχεία της Ομοσπονδίας Εμποροβιοτεχνών και Επαγγελματιών Μαγνησίας, ένας στους δύο μικρομεσαίους δεν μπορεί πλέον να ανταποκριθεί στις υποχρεώσεις του στον ΟΑΕΕ και ο ΕΟΠΥΥ τους αρνείται την παροχή βασικών υπηρεσιών υγείας. Το πρόβλημα είναι γενικότερο, αφού οι άνθρωποι αυτοί χάνουν την ασφαλιστική τους ενημερότητα με ό,τι αυτό συνεπάγεται.
Στο Βόλο, ο Ιατρικός Σύλλογος Μαγνησίας οργανώνει πλέον κοινωνικό ιατρείο για την παροχή ιατρικών υπηρεσιών σε όλους τους οικονομικά αδύναμους συμπολίτες μας. Η κοινωνία ανταποκρίνεται αλλά το κράτος είναι αλλού. Ακόμα και οι ιδιωτικές εταιρείες που δραστηριοποιούνται στον τομέα υγείας, αποφασίζουν να στηρίξουν οικονομικά με παροχές σε υλικά ή χρήμα την πρωτοβάθμια περίθαλψη των ανασφάλιστων άπορων πολιτών που έχουν και τη μεγαλύτερη ανάγκη. 
Σε όλα αυτά, η συγκυβέρνηση σφυρίζει αδιάφορα. Δεν θέλει να συνδράμει. Αντίθετα, συνεχίζει να απαιτεί χρήματα από τους εμπόρους, τους ελεύθερους επαγγελματίες και τους βιοτέχνες, προτείνοντας ανέφικτες ρυθμίσεις χρεών τους στον ΟΑΕΕ και προσπαθεί με κοροϊδίες τύπου «εισιτηρίου ελεύθερης πρόσβασης», να πείσει προσωρινά τους ανασφάλιστους ότι θα μπορούν να νοσηλεύονται δήθεν δωρεάν σε νοσοκομεία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε.
Εν όψει όλων αυτών, οι πολίτες και οι ασφαλισμένοι του ΟΑΕΕ σας ερωτούν, κύριε Υπουργέ. Θα δώσετε πραγματική λύση στο πρόβλημα των οφειλών εκατοντάδων χιλιάδων ασφαλισμένων του ΟΑΕΕ, που επιβαρύνονται διαρκώς χωρίς ελπίδα ουσιαστικής ρύθμισης; Kαι, κυρίως ρωτούν. Τι θα πράξετε και πότε, για να λαμβάνουν όλοι οι ασφαλισμένοι του ΟΑΕΕ στοιχειώδεις παροχές υγείας από τον ΕΟΠΥΥ;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας κ. Παναγιωτόπουλος.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Σύμφωνα με στοιχεία του Ταμείου, του ΟΑΕΕ, από το 2008 μέχρι το 2011, ο αριθμός των ασφαλισμένων του ΟΑΕΕ που αδυνατεί να αντεπεξέλθει στις υποχρεώσεις του, ανέρχεται σε διακόσιες εξήντα πέντε χιλιάδες οκτακόσιους πενήντα δύο και το συνολικό ύψος της οφειλής σε 2,5 δισεκατομμύρια ευρώ. Προφανώς σήμερα, είναι ακόμα μεγαλύτερος αυτός ο αριθμός, δεδομένου ότι τελειώνει το 2012 και θα έλεγα ότι η κρίση οπωσδήποτε έχει επιδεινωθεί σε ένταση. Μέρος αυτών των οφειλετών έχει υπαχθεί στη ρύθμιση του Αυγούστου 2011, στην τελευταία πρόταση ρύθμισης του ΟΑΕΕ, και κατ’ επέκταση έχει ασφαλιστική ικανότητα για παροχές υγείας από τον ΕΟΠΥΥ. 
Τώρα όσον αφορά τον ακριβή αριθμό των ανασφάλιστων ελεύθερων επαγγελματιών, δεν είναι δυνατόν να αντληθούν στοιχεία και τούτο γιατί για άλλους είναι σε ισχύ η ρύθμιση, άλλοι έχουν εξαιρεθεί κι έχουν απαλλαγή από την εισφορά για υγειονομική περίθαλψη και πιθανότατα άλλοι έχουν υπαχθεί στις ρυθμίσεις και περί ανέργων. Είναι στοιχείο της απάντησης σε άλλο συνάδελφο από το Υπουργείο Εργασίας.
Επομένως, εδώ συμφωνούμε ότι όντως υπάρχει πρόβλημα. Απαιτείται κάποια πρόταση ρύθμισης για τους ασφαλισμένους στον ΟΑΕΕ αλλά εδώ το πρόβλημα με τις προτάσεις ρύθμισης είναι το εξής, ότι έρχεται κάποιος στο γραφείο σας ή στο γραφείο μου ή στο γραφείο κάποιου άλλου συναδέλφου, μεταφέρει το πρόβλημά του, ζητάει να μεταφερθεί προς το Υπουργείο αίτημα για ρύθμιση, προκύπτει κάποια ρύθμιση, μετά από μια βδομάδα ή ένα μήνα ή δύο έρχεται κάποιος άλλος με αντίστοιχο πρόβλημα, ο οποίος δεν μπορούσε να υπαχθεί στο καθεστώς της πρώτης ρύθμισης κ.ο.κ.. 
Γι’ αυτόν το λόγο και υπήρξε μεγάλη αντιδικία με την τρόικα στις διαπραγματεύσεις, διότι η τρόικα απλά είναι πάρα πολύ δύσπιστη στα καθεστώτα των αλλεπάλληλων ρυθμίσεων. Θεωρεί ότι πολλές φορές αυτές λειτουργούν προσχηματικά, συμφωνούνται κάποιες διευκολύνσεις, τηρούνται στην αρχή από μεγάλη μερίδα ασφαλισμένων, καταβάλλονται μία-δύο δόσεις και μετά διακόπτεται η τήρηση της ρύθμισης κ.ο.κ., και πάλι από την αρχή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Εν πάση περιπτώσει, εδώ έχουν προκύψει επανειλημμένες ρυθμίσεις και παρατάσεις ρυθμίσεων τα τελευταία χρόνια κι έχουν δοθεί διευκολύνσεις σε ασφαλισμένους που όφειλαν ασφαλιστικές εισφορές στον ΟΑΕΕ. Εδώ, σύμφωνα με την κείμενη νομοθεσία, οι ασφαλισμένοι έχουν τη δυνατότητα να ρυθμίσουν τις οφειλές τους στον οργανισμό με εφάπαξ εξόφληση με έκπτωση 40% επί των προσθέτων τελών και λοιπών επιβαρύνσεων. Αυτό είναι δύσκολο και το αναγνωρίζουμε ιδίως εν όψει των οικονομικών συνθηκών. Από εκεί και πέρα, υπάρχει δυνατότητα εξόφλησης σε τριάντα έξι κατά το ανώτατο όριο δόσεις με τη μηνιαία δόση να μην είναι μικρότερη των 200 ευρώ και έκπτωση 20% επί των προσθέτων τελών και λοιπών επιβαρύνσεων. Αυτό θεωρώ ότι είναι λίγο πιο εφικτό για τους ευρισκόμενους σε οικονομική δυσχέρεια ασφαλισμένους. 
Και επιπλέον, ασφαλισμένοι του ΟΑΕΕ με ποσό οφειλής άνω των 80.000 ευρώ, έχουν τη δυνατότητα να προσφεύγουν στον ίδιο τον οργανισμό, στο διοικητικό συμβούλιό του, για χορήγηση ευνοϊκότερων διευκολύνσεων. Επομένως υπάρχουν προβλέψεις στο νόμο.
Πριν από δύο μέρες, το Σάββατο, και θα συμπληρώσω στη δευτερολογία μου, βρέθηκα στη γενική συνέλευση του ΕΔΕΑ και εκεί άκουσα από πολλές περιοχές της Ελλάδας προτάσεις των επιμελητηρίων, για τη ρύθμιση των χρεών των ασφαλισμένων του ΟΑΕΕ. Όλα αυτά τα υπομνήματα που έρχονται και στο Υπουργείο, έχουν μεταβιβαστεί στη Γενική Γραμματεία Κοινωνικών Ασφαλίσεων και τα επεξεργάζεται, προκειμένου να ενσωματώσει κάποια από αυτά τα αιτήματα, κάποιες από αυτές τις προτάσεις στο υπό επεξεργασία νομοσχέδιο που θα κατατεθεί στις αρχές του επόμενου έτους.
Σαν πιο βασικά από αυτά, στοιχειοθετώ τη ρύθμιση με διαχωρισμό παλαιότερων οφειλών από την τρέχουσα εισφορά, έτσι ώστε να προκύπτει ασφαλιστική ενημερότητα παροχής ιατροφαρμακευτικής φύσεως και ροή εσόδων στο ασφαλιστικό ταμείο, βασική προϋπόθεση για να είναι βιώσιμο, και την αποποινικοποίηση που θίγετε κι εσείς σε περίπτωση μη καταβολής εισφορών. Εδώ θα πρέπει να σημειώσω ότι ήδη έχει υπάρξει με νομοθετική ρύθμιση μεγάλη μείωση του ορίου. Παλαιότερα πήγαινε στο ποινικό δικαστήριο όποιος χρωστούσε από 2.000 και πάνω. Τώρα το όριο αυτό, έχει ανέβει και είναι στις 20.000. Όπως καταλαβαίνετε, αποποινικοποιήθηκε το όριο από τις 2.000 μέχρι τις 20.000 ευρώ. 
Επίσης, έχουμε θέμα διαχωρισμού ασφαλιστικών εισφορών, δηλαδή εισφορών για σύνταξη και εισφορών για ιατροφαρμακευτική περίθαλψη, έτσι ώστε να μπορεί να διαλέγει ο ασφαλισμένος να μη χάνει τις συνταξιοδοτικές του εισφορές εάν δεν μπορεί να τις πληρώσει όλες. Και από εκεί και πέρα βέβαια, είναι και το ζήτημα της παροχής επιδόματος ανεργίας τους ασφαλισμένους του ΟΑΕΕ. 
Είναι θέματα που είναι υπό εξέταση. Θεωρώ ότι κάποια από αυτά θα επιλυθούν. Από εκεί και πέρα, νομίζω ότι έχει σημασία να κρατήσουμε ότι υπάρχει αυτήν τη στιγμή μεγάλο πλέγμα προτάσεων, εναλλακτικές λύσεις, δηλαδή, για ρύθμιση των οφειλών.
Εν πάση περιπτώσει νομίζω ότι μπορεί ο ασφαλισμένος να διαλέξει μία από αυτές. 
Στη δευτερολογία μου θα σας αναφέρω κάποιες υπόλοιπες λεπτομέρειες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Νομίζω ότι έχετε πάρει το χρόνο και της δευτερολογίας σας κύριε Υπουργέ.
Η κ. Χρυσοβελώνη έχει το λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.
Κύριε Υπουργέ, αναγνωρίζω πραγματικά ότι ο τομέας υγείας δεν είναι στο αντικείμενό σας. Επειδή θεωρώ όμως πως υπάρχει εκ μέρους της συγκυβέρνησης, όχι βεβαίως από εσάς που την εκπροσωπείτε εδώ, καθώς προσωπικά οφείλω να ομολογήσω ότι δίνετε την εικόνα ενός αξιοπρεπούς πολιτικού αλλά μιλώντας συνολικά, μία εξαπάτηση των πολιτών, θα πρέπει να σας ρωτήσω ξανά τα εξής. Ισχύει ή όχι η εξαγγελία του κ. Λυκουρέντζου, για πλήρη πρωτοβάθμια και δευτεροβάθμια περίθαλψη εκατό χιλιάδων ανασφάλιστων και άπορων; Γιατί σύμφωνα με τις προδιαγραφές του έργου του ΕΣΠΑ για το περίφημο εισιτήριο ελεύθερης πρόσβασης, αυτό δεν θα συμπεριλαμβάνει νοσηλεία. Τι θα γίνει, λοιπόν, αν ασθενήσουν σοβαρά εκείνοι οι ελεύθεροι επαγγελματίες που δεν μπορούν να πάρουν τώρα ασφαλιστική ενημερότητα; Θα μπορέσουν τελικά να νοσηλευτούν ή μήπως πρόκειται για μία τεράστια κοροϊδία από την πλευρά της Νέας Δημοκρατίας; 
Υπάρχει όντως μία πάγια επιχορήγηση των νοσοκομείων του ΕΣΥ από το κράτος για τη νοσηλεία των άπορων. Δεν είναι σημερινή ανακάλυψη. Το πρόβλημα είναι, όπως άριστα γνωρίζετε, ότι στην πράξη, διατίθεται σε αλλοδαπούς και όχι στους Έλληνες. Δεν πρέπει εδώ να μπει κάποια προτεραιότητα; Δεν αξίζουν κύριε Υπουργέ, άραγε οι Έλληνες οι οποίοι για χρόνια στήριζαν το σύστημα με τις ασφαλιστικές τους εισφορές, να εξυπηρετηθούν τώρα που αδυνατούν προσωρινά να ανταποκριθούν στις υποχρεώσεις τους; Πρέπει οι Έλληνες να βιώνουν την αδιαφορία της πολιτείας και μέσα στην ίδια τους τη χώρα; 
Το τελευταίο εξίσου σημαντικό, είναι η αποκατάσταση της ασφαλιστικής ικανότητας όσων εξαρτώνται από τον ΟΑΕΕ. Σίγουρα δεν είναι λύση η προσωρινή μετάταξή τους σε χαμηλότερη ασφαλιστική κατηγορία ούτε βέβαια οι ψευδεπίγραφες ρυθμίσεις χρεών προς το ταμείο. Αυτό που χρειάζεται, είναι μία πραγματική μείωση εισφορών και προσαυξήσεων, ουσιαστική αύξηση δόσεων και σεισάχθεια από πρόστιμα και κάθε είδους άδικες ποινές τις οποίες επιβάλλετε σήμερα στους υπερχρεωμένους ασφαλισμένους σέρνοντάς τους ακόμη και στα ποινικά δικαστήρια.
Κύριε Υπουργέ, χιλιάδες ελεύθεροι επαγγελματίες, βιοτέχνες, έμποροι, αυτοκινητιστές και άλλοι ασφαλισμένοι του ΟΑΕΕ, διαμαρτύρονται για την ανάλγητη πολιτική της συγκυβέρνησης απέναντί τους, μία μνημονιακή πολιτική, που τους οδηγεί στην απώλεια ακόμη και του στοιχειώδους δικαιώματος στην περίθαλψη. 
Η κατάσταση, όπως προανέφερα, παίρνει πραγματικά διαστάσεις ανθρωπιστικής κρίσης για τους ίδιους τους ανασφάλιστους και τις οικογένειές τους, την ώρα που δεκάδες χιλιάδες επιχειρήσεις κλείνουν οριστικά και πολλές από αυτές κλείνουν δυστυχώς, γιατί οι ελεύθεροι επαγγελματίες οι οποίοι τις κρατούσαν για χρόνια δίνοντας εργασία σε εκατοντάδες, χιλιάδες υπαλλήλους, χάνουν πλέον την ασφαλιστική τους ενημερότητα και μαζί τους χάνονται εκατοντάδες, χιλιάδες δουλειές στον ιδιωτικό τομέα. 
Η κοινωνία, κύριε Υπουργέ, ζητά πραγματική λύση στο πρόβλημα των οφειλών των εκατοντάδων, χιλιάδων υπερχρεωμένων ασφαλισμένων του ΟΑΕΕ που σήμερα επιβαρύνονται διαρκώς με την αδιέξοδη πολιτική σας χωρίς ελπίδα ουσιαστικής ρύθμισης. Η κοινωνία, απαιτεί την ασφαλιστική σεισάχθεια για να πάρει επιτέλους μπροστά η ελληνική αγορά, που φθίνει με επιταχυνόμενους πλέον ρυθμούς.
Οι Ανεξάρτητοι Έλληνες και εγώ προσωπικά, ζητούμε να απεμπλακεί το ζήτημα των καταβαλλόμενων εισφορών στον ΟΑΕΕ από την υγειονομική κάλυψη του ΕΟΠΥΥ, για να νιώσουν επιτέλους οι Έλληνες μικρομεσαίοι, πως δεν είναι τα αποπαίδια της ελληνικής πολιτείας. Για να φανεί ότι το κοινωνικό κράτος υπάρχει και θα συνεχίσει να υπάρχει, σε πείσμα της τρόικας και του μνημονίου. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Νικόλαος Παναγιωτόπουλος.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ κύριε Πρόεδρε, θα είμαι πολύ σύντομος.
Κυρία συνάδελφε, ένα ασφαλιστικό σύστημα, ένα ασφαλιστικό ταμείο, είναι βιώσιμο και λειτουργικό, χάρη στη λεγόμενη αρχή της ανταποδοτικότητας. Δηλαδή υπάρχουν εισφορές των ασφαλισμένων προς το ταμείο, υπάρχει η ροή των εσόδων, υπάρχει επαρκής παροχή ιατροφαρμακευτικής φύσεως υπηρεσιών, καθώς βέβαια και η κάλυψη και καταβολή των συντάξεων. Αν λείψει μία από αυτές τις προϋποθέσεις που συντρέχουν παράλληλα, τότε όπως καταλαβαίνετε, το ασφαλιστικό σύστημα ή το ασφαλιστικό ταμείο κινδυνεύει να τιναχθεί στον αέρα.
Επομένως, δεν μπορούμε να πούμε –θα ήταν πολύ επιπόλαιο να πούμε- να σταματήσουν να καταβάλλονται οι εισφορές, αλλά το ταμείο να συνεχίσει να πληρώνει. Η αρχή της ανταποδοτικότητας, κινεί το ασφαλιστικό μας σύστημα τουλάχιστον μέχρι αυτήν τη στιγμή. 
Οφείλουμε, βέβαια, να διατηρήσουμε την ισορροπία μεταξύ καταβαλλομένων εισφορών και χορηγούμενων παροχών και να μπορούμε να κάνουμε ρυθμίσεις, οι οποίες καλύπτουν ιδίως εποχές οικονομικής δυσχέρειας, όπως η ρύθμιση που έγινε στους ασφαλισμένους στο ΙΚΑ πριν από δυο-τρεις μήνες και που αποδίδει μέχρι στιγμής, αφού επιτρέπει στους ασφαλισμένους να καταβάλλουν μικρότερες δόσεις και να συνεχίζουν να απολαμβάνουν των παροχών που απολαμβάνουν. 
Από εκεί και πέρα –και κλείνω το θέμα εδώ- οφείλω να πω ότι για την ιατροφαρμακευτική περίθαλψη των ελευθέρων επαγγελματιών ασφαλισμένων του ΟΑΕΕ που οφείλουν εισφορές στον ασφαλιστικό οργανισμό, σύμφωνα με την ισχύουσα νομοθεσία, παρέχεται η δυνατότητα χορήγησης τέτοιων παροχών από τον ΕΟΠΥΥ στους ασφαλισμένους του ΟΑΕΕ και τα μέλη της οικογένειάς τους, εφόσον ρυθμίζουν τις ασφαλιστικές τους εισφορές. Αυτό ισχύει μέχρι τώρα. 
Με ρωτάτε, αν μπορώ να δεσμευθώ για αυτά που εξήγγειλε ο Υπουργός Υγείας. Όπως καταλαβαίνετε, βέβαια, δεν μπορώ να μιλήσω για λογαριασμό του. Σας λέω, όμως, ότι εξήγγειλε την παροχή ιατροφαρμακευτικής περίθαλψης σε ανασφάλιστους την επόμενη δικής μου ανάλογης τοποθέτησης πάλι στο πλαίσιο της κοινοβουλευτικής διαδικασίας, όπου είπα ότι το Υπουργείο Υγείας μελετά αυτό το πράγμα, δηλαδή να επεκταθεί η παροχή υπηρεσιών ιατροφαρμακευτικής περίθαλψης και σε ανασφάλιστους. 
Επομένως, πραγματικά, αυτή η εξαγγελία μπορεί να θεωρηθεί αξιόπιστη και φυσικά, αναμένεται να γίνει πράξη στις επόμενες μέρες, σύμφωνα βέβαια, με τα λεγόμενα του αρμοδίου Υπουργού Υγείας, για λογαριασμό του οποίου –αν θέλετε- κάνω και αυτήν την παρέμβαση. Αυτό να το θεωρήσετε δεδομένο και να περιμένετε και τις σχετικές συγκεκριμένες ανακοινώσεις. 
Ευχαριστώ.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κύριε Πρόεδρε, αν μου επιτρέπετε, θα ήθελα να κάνω μία παρέμβαση στο θέμα. Επειδή επισκέφθηκα τον ΟΑΕΕ…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι, κύριε Κουκούτση, δεν έχετε το λόγο. Είχα την εντύπωση ότι θέλατε να πείτε κάτι επί της διαδικασίας. Πείτε στον κ. Ηλιόπουλο αυτό που θέλετε να πείτε για να το πει εκείνος. 
Θα συζητηθεί τώρα η τέταρτη με αριθμό 746/11-12-2012 επίκαιρη ερώτηση δεύτερου κύκλου του Βουλευτή Μαγνησίας του Λαϊκού Συνδέσμου-Χρυσή Αυγή κ. Παναγιώτη Ηλιόπουλου προς τους Υπουργούς Εργασίας, Κοινωνικής Ασφάλισης και Πρόνοιας και Υγείας, σχετικά με την αντιμετώπιση των προβλημάτων στη λειτουργία των αναπηρικών επιτροπών και τις μειώσεις των αναπηρικών επιδομάτων. 
Το λόγο έχει ο Βουλευτής κ. Παναγιώτης Ηλιόπουλος.</ChairmanSpeech> 
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κύριε Υπουργέ, στη συγκεκριμένη ερώτηση δεν χωράει ούτε πολιτική ούτε αντιπολίτευση. Άκουσα και την απάντησή σας στον προηγούμενο συνάδελφο, που ήταν άμεσα συσχετιζόμενη με τη δική μου ερώτηση. 
Μιλάμε για ανθρώπους οι οποίοι –αν θέλετε- είτε από τύχη είτε από τη ζωή είτε από κάποιο τυχαίο γεγονός, έχουν χάσει την αρτιμέλειά τους είτε σωματική είτε ψυχική. Αυτό μπορεί να το πάθει καθένας μας ανά πάσα στιγμή, γι’ αυτό πρέπει να είμαστε υπερβολικά ευαίσθητοι στο συγκεκριμένο θέμα και να μη θεωρούμε τα συγκεκριμένα άτομα ως ανάπηρα, έτσι όπως τα λέμε, αλλά με ειδικές ικανότητες. Νομίζω ότι έτσι πρέπει να το αντιμετωπίζετε και έτσι το αντιμετωπίζετε και εσείς. 
Αυτοί οι άνθρωποι, λοιπόν, μέχρι σήμερα ζούσαν αποκλειστικά και μόνο -γιατί δεν μπορούν να εργαστούν- με το επίδομα ή τη σύνταξη αναπηρίας. Κακώς έχετε περικόψει αυτά τα επιδόματα και αυτές τις συντάξεις. 
Το παραβλέπω όμως αυτό και θέλω να σταθώ στο εξής. Από το Μάιο όπως γνωρίζετε, έχουν κοπεί αυτές οι συντάξεις και τα επιδόματα μέχρι να εξεταστούν οι συγκεκριμένοι άνθρωποι, για να εξακριβωθεί αν πληρούν τις προϋποθέσεις για να τα λαμβάνουν. 
Είπατε ότι αυτό θα διορθωθεί και θα ήθελα να μας πείτε πότε ακριβώς θα διορθωθεί αυτή η αμέλεια της Κυβέρνησης, γιατί αυτοί οι άνθρωποι από το Μάιο, μη έχοντας περάσει επιτροπή, δεν λαμβάνουν κανένα επίδομα και δεν μπορούν να ζήσουν. 
Επειδή έχω μιλήσει μαζί τους, έχω πάει σε δυο-τρεις συλλόγους τους, ξέρω ότι δανείζονται από φίλους, από συγγενείς, προσπαθούν μέσω της γειτονιάς να βρουν κάποια λύση έστω για τα βασικά, για τις βασικές τους ανάγκες, για να μπορέσουν να ζήσουν. Δεν πληρώνουν ενοίκια. Έχουν σταματήσει μέχρι και να τρώνε, υποσιτίζονται οι συγκεκριμένοι άνθρωποι. Ζητούν τη βοήθεια συγγενών και φίλων. 
Θα συνεχίσω στη δευτερολογία μου. Απλώς, θα ήθελα να μας πείτε πότε θα λυθεί το θέμα που αφορά την καταβολή των επιδομάτων, ακόμα και αν δεν έχουν περάσει επιτροπή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υπουργός κ. Παναγιωτόπουλος.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, νομίζω ότι πιο ισχυρή απόδειξη ότι αυτό το ζήτημα μάς απασχολεί όλους, είναι ότι πριν από λίγο συζητήθηκε περίπου το ίδιο μετά από ερώτηση Βουλευτή του ΣΥΡΙΖΑ. 
Είναι εύλογο ότι απασχολούμεθα όλοι σ’ αυτήν την Αίθουσα με αυτό το φλέγον θέμα. Εγώ το αποκαλώ «βόμβα» που κινδυνεύει να σκάσει ανά πάσα ώρα και στιγμή. Πραγματικά αισθάνομαι ότι εάν δεν δώσουμε λύσεις, πολύ σύντομα θα έρθουν χειρότερα. 
Όπως είπα, λοιπόν, και στο συνάδελφο του ΣΥΡΙΖΑ στις αρχές του έτους, μέσα στον Ιανουάριο, θα κατατεθεί στη Βουλή νομοσχέδιο του Υπουργείου Εργασίας με πάρα πολλές ρυθμίσεις, μεταξύ των οποίων και κάποιες που αφορούν στα ζητήματα της καλύτερης λειτουργίας των ΚΕΠΑ. 
Οι νομοθετικές ρυθμίσεις που επεξεργαζόμαστε, είναι αυτές που έχουν να κάνουν με τη χορήγηση προσωρινής σύνταξης υπό τις προϋποθέσεις που προανέφερα, δηλαδή πρωτοβάθμια κρίση και 50% τουλάχιστον αναπηρία. Επίσης, αυτό που είναι ακόμα πιο σημαντικό, είναι η παράταση καταβολής σύνταξης σε αυτόν που περιμένει να εξεταστεί και πολλές φορές περιμένει πάρα πολύ, περισσότερο από όσο θα έπρεπε, ιδίως στις περιπτώσεις αναβολών των επιτροπών, επειδή ίσως δεν προσέρχονται οι γιατροί ή επειδή δεν μπορούν να βρεθούν μαζί γιατροί της ίδιας ειδικότητας, με την προϋπόθεση βέβαια το ποσοστό αναπηρίας να είναι τουλάχιστον 67%. Παράταση καταβολής σύνταξης για ένα εξάμηνο. Νομίζω ότι απ’ αυτές τις ρυθμίσεις, θα δοθεί μεγάλη ανάσα στο σύστημα και, πραγματικά, πρέπει όλοι να το υποστηρίξουμε.
Επίσης, μια από τις ρυθμίσεις, που μελετώνται να έρθουν προς ψήφιση στο Κοινοβούλιο, είναι οι συμβατικές υποχρεώσεις των γιατρών του ΕΟΠΥΥ. Πάλι μπαίνω στα χωράφια του Υπουργείου Υγείας, αλλά τι να κάνουμε; Ήρθε όλος ο τομέας πρόνοιας στο Υπουργείο Εργασίας, αλλά αναπόφευκτα η λειτουργία των δομών της πρόνοιας περνάει και μέσα από τη λειτουργία των δομών του Υπουργείου Υγείας.
Στις συμβατικές, λοιπόν, υποχρεώσεις των γιατρών του ΕΟΠΥΥ να περιλαμβάνεται και η συμμετοχή τους στις υγειονομικές επιτροπές αναπηρίας των ΚΕΠΑ, με προϋπόθεση, βέβαια, να έχουν εκπαιδευτεί, για να αποτελέσουν μέλη αυτού του ειδικού σώματος επιθεωρητών και φυσικά, να έχει υπάρξει και η συνεννόηση με το Υπουργείο Υγείας. Είναι και αυτό απαραίτητο.
Από εκεί και πέρα, μελετούμε τον καλύτερο καθορισμό από την Ειδική Επιστημονική Επιτροπή επιπλέον παθήσεων με διάρκεια αναπηρίας επ’ αόριστον, όπως η περίπτωση ακρωτηριασμού. Εδώ το ζητούμενο είναι να λειτουργήσει επιτέλους καλύτερα αυτή η Ειδική Επιστημονική Επιτροπή, που ήδη έχει θεσμοθετηθεί στο νόμο. 
Υπάρχουν ζητήματα απώλειας ιδιότητας μελών για ορισμένα από τα μέλη αυτής της επιτροπής. Αν υπάρξουν οι αντικαταστάσεις γρήγορα, τότε νομίζω ότι μπορούμε να βάλουμε στο τραπέζι και ζητήματα υπαγωγής επιπλέον περιπτώσεων, που χαρακτηρίζονται σοβαρές αναπηρίες και μπορεί αυτό να διαπιστωθεί επ’ αόριστον και τα επιδόματα ή οι αντίστοιχες συντάξεις να επιδικαστούν μια φορά, άπαξ, να μην χρειάζεται δηλαδή το άτομο με ειδικές ανάγκες να προσέρχεται ξανά και ξανά για να διαπιστωθεί το αυτονόητο, ότι υπάρχει ας πούμε ακρωτηριασμός ή ότι δεν έχει θεραπευτεί.
Επομένως, νομίζω ότι εδώ θα υπάρξει πρόοδος και μάλιστα σύντομα, τον επόμενο μήνα. Φυσικά, θα είμαστε εδώ να το συζητήσουμε. Από εκεί και πέρα, οφείλω να πω πως δεν έχουν υπάρξει περικοπές των αναπηρικών επιδομάτων. Θέλω να πω ότι ακόμα και στα μέτρα του μνημονίου που ψηφίσαμε πριν από δύο μήνες -και αυτό ήταν μια μικρή νίκη αν θέλετε- προσπαθήσαμε όλοι ώστε να μην γίνει καμία περικοπή σε αναπηρικά επιδόματα. 
Περικόπηκαν αναπηρικές συντάξεις ή μάλλον περικόπηκαν οι κύριες συντάξεις αυτών που ήταν δικαιούχοι και αναπηρικής σύνταξης. Και εκεί όμως, μετά από συντονισμένη προσπάθεια και συμβολή όλων των κομμάτων, εξαιρέθηκαν κάποιες περιπτώσεις βαριάς αναπηρίας, ώστε να μην υπάρχει εκεί καμμία περικοπή. 
Επομένως, νομίζω ότι όλο το πολιτικό σύστημα αγωνιά για τα ζητήματα των ατόμων με ειδικές ανάγκες και την καλύτερη και πιο εύρυθμη λειτουργία των ΚΕΠΑ και νομίζω ότι όταν έρθει η ώρα να ψηφιστούν αυτές οι διατάξεις από το Σώμα, όλοι θα έχουμε την ευκαιρία να το δείξουμε αυτό και στην πράξη, κάτι για το οποίο δεν αμφιβάλλω για κανέναν.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής κ. Ηλιόπουλος.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κατ’ αρχάς, να σας πω ότι εμείς, όχι απλά υποστηρίζουμε το ξεκαθάρισμα των αναπηρικών επιδομάτων και το επικροτούμε, αλλά θα θέλαμε κιόλας αυτοί που έχουν λάβει όλα αυτά τα χρόνια παράνομα τα επιδόματα, να τα επιστρέψουν και έντοκα, εννοείται! 
Ένα άλλο θέμα που αναφέρατε και στο συνάδελφο πριν είναι ότι αρνούνται οι γιατροί να προσέλθουν στις επιτροπές. Δεν είναι δημόσιοι υπάλληλοι, δεν υποχρεούνται να προσέλθουν στις επιτροπές, κύριε Υπουργέ; Τι σημαίνει «αρνούνται»; Αρνούνται να πράξουν το καθήκον τους. Υποτίθεται ότι οι γιατροί είναι δημόσιοι υπάλληλοι και όπου τους διατάξει –εντός ή εκτός εισαγωγικών- το κράτος να προσέλθουν, πρέπει να προσέρχονται. 
Είπατε –για τους ακρωτηριασμούς- πως νομίζετε ότι θα λυθεί το θέμα. Αν θέλετε, στη δευτερολογία σας να μας πείτε τουλάχιστον για τους ακρωτηριασμένους ή αυτούς που έχουν κάποια μόνιμη πάθηση πότε θα ψηφιστεί και αυτό, γιατί είναι και ένα πρόβλημα που μας το έχουν θέσει. Είπατε ότι δεν μειώθηκαν τα επιδόματα. Δεν ξέρω αν αυτό όντως ισχύει...</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Για τα αναπηρικά;</Speech> 
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Ναι, για τα αναπηρικά λέω.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εξαιρέθηκαν.</Speech> 
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Θα ήθελα στη δευτερολογία σας να μου απαντήσετε πώς αρνούνται οι γιατροί. Επίσης, μέσα στο επόμενο διάστημα, για τους ακρωτηριασμένους ή γι’ αυτούς που έχουν κάποια μόνιμη πάθηση, γίνεται να υπάρξει ρύθμιση, ώστε να μην προσέρχονται συνέχεια στις επιτροπές; Διότι πιστεύω ότι είναι και προσβολή –δεν είναι μόνο ταλαιπωρία γι’ αυτόν που είναι ακρωτηριασμένος και έχει χάσει κάποιο μέλος, είναι και προσβολή- να τον φωνάζουμε κάθε δύο χρόνια. Για να αποδείξει τι; Ότι δεν έχει φυτρώσει το μέλος του; Το είπατε και εσείς πριν. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Νικόλαος Παναγιωτόπουλος.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όσον αφορά την καλύτερη και μαζικότερη συμμετοχή των γιατρών, ειδικά των εντεταγμένων στον ΕΟΠΥΥ, αναπόφευκτα ο επισπεύδων -ώστε να κληθούν οι γιατροί να ενισχύσουν το σύστημα- δεν μπορεί να είναι άλλος από το Υπουργείο Υγείας. 
Εμείς βρισκόμαστε σε συνεχή επαφή με την ηγεσία του Υπουργείου, αλλά και με τη συνδικαλιστική ηγεσία των γιατρών, τον Πανελλήνιο Ιατρικό Σύλλογο, ώστε να συνεννοηθούμε και να δούμε τι πρέπει –εν πάση περιπτώσει- να γίνει, ώστε αυτό να γίνει πραγματικότητα. 
Έδωσα ένα παράδειγμα στην προηγούμενη ερώτηση. Έγιναν εκπαιδευτικά σεμινάρια για να ενταχθούν γιατροί στο Σώμα Επιθεωρητών Υγειονομικών Επιτροπών ΚΕΠΑ στη Θεσσαλονίκη και στην Αθήνα το Σεπτέμβρη και τον Οκτώβρη. Από τους περίπου διακόσιους εξήντα προσήλθαν οι εξήντα δύο, δηλαδή ήταν εξαιρετικά μικρό το ποσοστό συμμετοχής. Μάλιστα στην Πάτρα είχαμε και κραυγές συνδικαλιστών που καλούσαν τους γιατρούς να μην πάνε να εκπαιδευθούν σε αυτά τα σεμινάρια. 
Το επιχείρημά τους είναι ότι η συμμετοχή στις επιτροπές του ΚΕΠΑ αποδυναμώνει την καλύτερη λειτουργία του συστήματος των πολυϊατρείων. Δεν είναι ζήτημα που κατέχω, ιδίως καθότι δεν είμαι στο αρμόδιο Υπουργείο. Όμως, θεωρώ ότι υπάρχει το έδαφος –καλή τη πίστει- και με το δεδομένο ότι οι γιατροί αντιλαμβάνονται και τη συναίσθηση του καθήκοντος από το λειτούργημα που επιτελούν, να ξεπεράσουμε όλα αυτά τα προβληματάκια. 
Θεωρώ, λοιπόν, ότι αναπόφευκτα το σύστημα για να λειτουργήσει κατά τον καλύτερο δυνατό τρόπο προϋποθέτει και αυτό, δηλαδή μεγαλύτερη συμμετοχή των γιατρών και για μια ακόμα φορά θα ήθελα να τονίσω από αυτό το Βήμα ότι αυτό είναι και το κεντρικό ζητούμενο. 
Οι νομοθετικές ρυθμίσεις που θα κάνουμε ή δεν θα κάνουμε ή οι προτάσεις για καλύτερη λειτουργία των επιτροπών, όπως σας είπα, με ενσωμάτωση γιατρών των τριών ειδικοτήτων που έχουν το μεγαλύτερο πρόβλημα ή με μεγαλύτερο αριθμό εξεταζομένων περιπτώσεων ανά επιτροπή, απλά θα δώσουν πρόσκαιρες ανακουφίσεις στο σύστημα. Όμως, αν και οι γιατροί δεν προσέλθουν μαζικότερα, αυτό δεν θα έχει τα αποτελέσματα που θέλουμε ως προς την αποσυμφόρηση από τις εκκρεμότητες.</Speech> 
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Δηλαδή θα το αφήσουμε στην τύχη του;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όχι, δεν το αφήνουμε στην τύχη. Ήδη εξετάζουμε την καλύτερη λειτουργία της ειδικής επιστημονικής επιτροπής για την περίπτωση των εξετάσεων κάποιων μορφών αναπηρίας άπαξ, μια φορά, για να μην ξαναέρχεται και ταλαιπωρείται ο ανάπηρος ή ο ακρωτηριασμένος. Νομίζω ότι από εδώ και από εκεί θα μπορέσουμε να δώσουμε μικρές ανάσες. Σας είπα να περιμένετε τις νομοθετικές ρυθμίσεις στις αρχές του επόμενου μήνα. Για μένα αυτό το ζήτημα της λειτουργίας των ΚΕΠΑ χωρά ακόμα και ξεχωριστό νομοσχέδιο, γιατί είναι πολλά αυτά τα οποία θα μπορούσαν να γίνουν.
Όμως, για τις διαδικασίες των εγκυκλίων και των υπουργικών αποφάσεων καθώς και των οδηγιών που δίνει ο διοικητής του ΙΚΑ στους εντεταγμένους στο σύστημα γιατρούς μπορούμε ήδη να προχωρήσουμε σε καλύτερη λειτουργία και αυτό νομίζω ότι είναι στις προθέσεις και του Υπουργείου και της διοίκησης του ΙΚΑ και στις προθέσεις τις δικές σας που με τον κοινοβουλευτικό έλεγχο βάζετε αυτά τα ζητήματα.</Speech> 
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Δεν θα υπήρχε πρόβλημα, αν δεν είχε γίνει διακοπή του επιδόματος.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Αυτό θα γίνει με νομοθετική ρύθμιση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η πέμπτη με αριθμό 750/11-12-2012 επίκαιρη ερώτηση δεύτερου κύκλου του Βουλευτή Β΄ Αθήνας της Δημοκρατικής Αριστεράς κ. Οδυσσέα Βουδούρη προς τον Υπουργό Υγείας, σχετικά με την προοπτική και τη λειτουργία του κοινωφελούς ιδρύματος «ΕΡΡΙΚΟΣ ΝΤΥΝΑΝ», δεν θα συζητηθεί και διαγράφεται.
Ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Όπως ξέρετε, εισάγονται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δύο Κυρώσεις Συμβάσεων του Υπουργείου Οικονομικών οι οποίες είναι ομοειδείς. Η πρόταση είναι να συζητηθούν και οι δύο συγχρόνως, όπως έχουμε κάνει κατ’ επανάληψη. Το Σώμα συμφωνεί;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Επομένως, το Σώμα συμφώνησε.
Εισερχόμαστε, λοιπόν, στη συζήτηση των σχεδίων νόμων του Υπουργείου Οικονομικών:
Μόνη συζήτηση επί της αρχής, των άρθρων και του συνόλου του σχεδίου νόμου « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=41ad0399-9ea9-425f-8c03-22b72a113f42&quot; \t &quot;_blank">Κύρωση του Προσθέτου Πρωτοκόλλου μεταξύ της Ελληνικής Δημοκρατίας και της Ελβετικής Συνομοσπονδίας στο Πρωτόκολλο μεταξύ της Ελληνικής Δημοκρατίας και της Ελβετικής Συνομοσπονδίας που υπεγράφη στη Βέρνη στις 4 Νοεμβρίου 2010 και τροποποιεί τη Σύμβαση μεταξύ της Ελληνικής Δημοκρατίας και της Ελβετικής Συνομοσπονδίας για την αποφυγή της διπλής φορολογίας αναφορικά με τους φόρους εισοδήματος και το συνημμένο στη Σύμβαση Πρωτόκολλο</a> ».
Μόνη συζήτηση επί της αρχής, των άρθρων και του συνόλου του σχεδίου νόμου « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=2e93cf0f-d18a-47d3-bd28-13ff49107aa4&quot; \t &quot;_blank">Κύρωση του Πρωτοκόλλου που τροποποιεί τη Σύμβαση μεταξύ της Ελληνικής Δημοκρατίας και του Βασιλείου του Βελγίου για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους επί του εισοδήματος</a> ».
Σύμφωνα με τη διαδικασία του άρθρου 108, όπως είπα και προηγουμένως, του Κανονισμού της Βουλής, μπορούν να λάβουν το λόγο όσοι Βουλευτές έχουν αντίρρηση επί των κυρώσεων αυτών των συμφωνιών και ένας από κάθε κόμμα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το «ένας από κάθε κόμμα» από πού προκύπτει, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Από τον Κανονισμό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, είναι λάθος. Διαβάστε το σχετικό άρθρο, αν θέλετε και θα δείτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα το δούμε, κύριε Λαφαζάνη.
Ας αρχίσουμε, λοιπόν…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να πω επί της διαδικασίας κάτι;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Βεβαίως.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το σχετικό άρθρο λέει εδώ το εξής: «Αν προβληθούν αντιρρήσεις, ο Πρόεδρος καλεί το Βουλευτή ή τους Βουλευτές που τις διατύπωσαν να λάβουν το λόγο». Το τονίζω, το Βουλευτή ή τους Βουλευτές.
Η σχετική Σύμβαση συζητήθηκε στην επιτροπή και εκεί διατυπώθηκαν αντιρρήσεις από πολλούς Βουλευτές, όχι μόνο από έναν από κάθε κόμμα, αλλά από πολλούς. Όλοι αυτοί οι Βουλευτές που διατύπωσαν αντιρρήσεις, κατά το άρθρο 108, έχουν δικαίωμα να υποβάλουν τις αντιρρήσεις τους και στην Ολομέλεια. Το να κάνετε εσείς μία επιλογή, έναν από κάθε κόμμα, είναι εντελώς αυθαίρετο και δεν προβλέπεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μάλιστα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και αν πάμε και στο παρακάτω, τα πράγματα είναι λίγο πιο δυσχερή για…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Προτείνετε, λοιπόν, κύριε Λαφαζάνη, να γίνει γενικευμένη συζήτηση και όποιος θέλει να παίρνει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι. Εγώ προτείνω το εξής απλό.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όσοι είχαν αντίρρηση στις επιτροπές;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όσοι εξέφρασαν και τη διατύπωση…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν το ξέρω αυτό. Το Προεδρείο δεν το ξέρει.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κακώς, γιατί έπρεπε να εφαρμόζετε…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι κακώς. Όσα χρόνια λειτουργούμε, ποτέ δεν είχε μπει τέτοιο θέμα. Εάν βάζετε τέτοιο θέμα, θα το θέσω στη Διάσκεψη των Προέδρων, που θα είστε και εσείς μεθαύριο, να μας στέλνει η Διαρκής Επιτροπή τους Βουλευτές που έχουν προβάλει αντιρρήσεις -όσοι είναι, δέκα, δεκαπέντε, είκοσι- άρα, οι κυρώσεις συμβάσεων να μετατραπούν σε μία άλλη διαδικασία από αυτή που ξέραμε μέχρι τώρα. Αυτή είναι η πρότασή σας κοντολογίς.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και την άλλη φορά εσείς ήσασταν Πρόεδρος και η συζήτηση πήρε μεγαλύτερη έκταση από τον έναν. Εσείς ήσασταν Πρόεδρος πάλι.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μάλιστα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ εξέφρασα αντιρρήσεις στην επιτροπή και νομίζω ότι δικαιούμαι και στην Ολομέλεια να τις διατυπώσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εσείς δεν εκφράσατε την αντίρρηση, κύριε Λαφαζάνη, να μιλήσει ένας εισηγητής και ένας Κοινοβουλευτικός Εκπρόσωπος.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Αν δεν κάνω λάθος, είπατε ότι όσοι κατά τη συζήτηση στη Διαρκή Επιτροπή είχαν αντιρρήσεις, δικαιούνται να ομιλήσουν.
Εγώ, λοιπόν, δεν έχω κατάλογο, όπως δεν είχε κανένας Προεδρεύων όλα τα προηγούμενα χρόνια, των εχόντων αντιρρήσεις στη Διαρκή Επιτροπή, γιατί ουδέποτε ακολουθήθηκε αυτή η διαδικασία. Θα το δούμε, όμως, εάν είναι μία διαδικασία που προτείνετε από δω και πέρα και θα αλλάξει…</ChairmanSpeech>
<Speech><Parlmember>ΟΛΓΑ–ΝΑΝΤΙΑ ΒΑΛΑΒΑΝΗ</Parlmember>: Στην εισηγητική έκθεση υπάρχει ο κατάλογος των Βουλευτών…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Προτείνω να εφαρμόσετε τον Κανονισμό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο Κανονισμός εφαρμόζεται με τον τρόπο που σας είπα και που εφαρμόστηκε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πώς εφαρμόζεται; Αφού άλλα πράγματα λέει εδώ. Διαβάστε τα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εν πάση περιπτώσει, στην πορεία θα δούμε. Ας προχωρήσουμε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο Κανονισμός λέει επί λέξει: «Αν προβληθούν αντιρρήσεις, ο Πρόεδρος καλεί το Βουλευτή ή τους Βουλευτές που τις διατύπωσαν να λάβουν το λόγο.» Εσείς πώς κάνετε την ερμηνεία;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η κοινοβουλευτική πρακτική όλων αυτών των ετών έδινε το λόγο με αυτόν τον τρόπο. Κυρώσεις συμβάσεων είναι. Και το Σύνταγμα της Ελλάδος…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και στην εισηγητική έκθεση αναφέρονται οι Βουλευτές που εξέφρασαν αντίρρηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Αυτή είναι μία πρωτόγνωρη διαδικασία, για την οποία εσείς, όπως και άλλες φορές εξάλλου, ψάχνετε να βρείτε έναν τρόπο ερμηνείας διαφορετικό από τα ειωθότα. Έτσι είναι. Όσα χρόνια είμαστε εδώ μέσα οι περισσότεροι –και πολλοί μάλιστα είμαστε πολλά χρόνια- αυτή η διαδικασία ακολουθήθηκε. Τώρα βάζετε ένα καινούργιο θέμα. Θα το δούμε, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, δεν βάζω καινούργιο θέμα. Διαβάζω αυτά που λέει ο Κανονισμός. Αν μέχρι τώρα κατ’ ανοχή το Προεδρείο ή τα κόμματα δεν τον εφάρμοζαν, λυπάμαι πάρα πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν είναι κατ’ ανοχή του Προεδρείου. Ποτέ δεν εφαρμόζονταν αυτό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ, όμως, ως Κοινοβουλευτικός Εκπρόσωπος, δικαιούμαι να διεκδικώ…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όπως και το άλλο θέμα με τον αριθμό των ειδικών αγορητών, όπως και άλλα θέματα που έχετε βάλει. Σας παρακολουθώ πάρα πολύ. Βάζετε, όμως, συνέχεια θέματα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν τώρα αυτό εφαρμόζεται παρατύπως, δεν σημαίνει ότι είναι και σωστό. Εγώ, ως Κοινοβουλευτικός Εκπρόσωπος, δικαιούμαι να διεκδικώ την εφαρμογή του Κανονισμού. Αυτό κάνω αυτήν τη στιγμή. Δεν διεκδικώ κάτι παράλογο. Σας διαβάζω κατά γράμμα τι λέει ο Κανονισμός επ’ αυτού. Νομίζω ότι έχω απόλυτα δίκιο. Άρα, σας καλώ να δώσετε το λόγο και σε όσους Βουλευτές πήραν το λόγο στην επιτροπή και είχαν διαφορετική γνώμη. 
ΟΛΓΑ –</Speech> <Speech><Parlmember>ΝΑΝΤΙΑ ΒΑΛΑΒΑΝΗ</Parlmember>: Δύο-τρία άτομα είναι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δηλαδή κυρία Βαλαβάνη, θα εφαρμόζεται αυτή η διαδικασία που λέτε εσείς και αν είναι δύο-τρία άτομα, δίνουμε το λόγο, ενώ αν είναι πέντε-έξι άτομα, δεν δίνουμε;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, δεν είπα αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Απευθύνομαι στην κυρία Βαλαβάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είπε ότι είναι δύο-τρία άτομα, για να διευκολύνουν την παραχώρηση…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Άρα, όταν είναι τέσσερα-πέντε, τι γίνεται;
ΟΛΓΑ –</ChairmanSpeech> <Speech><Parlmember>ΝΑΝΤΙΑ ΒΑΛΑΒΑΝΗ</Parlmember>: Κύριε Πρόεδρε,…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ας τελειώσουμε εδώ τη συζήτηση, κύριοι συνάδελφοι. 
Το λόγο έχει ο κ. Γάκης.</ChairmanSpeech> 
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, τα δύο τελευταία χρόνια διεξάγεται στην Ευρώπη μια έντονη πολιτική μάχη για την κάμψη του απορρήτου των ελβετικών τραπεζών. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Στις 16 Ιουνίου 1983 στη Βέρνη η Ελληνική Δημοκρατία και η Ελβετική Συνομοσπονδία υπέγραψαν σύμβαση για την αποφυγή της διπλής φορολογίας αναφορικά με τους φόρους εισοδήματος. 
Στις 4 Νοεμβρίου 2010 υπεγράφη μεταξύ των δύο χωρών πρωτόκολλο, που τροποποιούσε την αρχική σύμβαση και το οποίο η ελληνική Βουλή κύρωσε στις 21 Δεκεμβρίου 2011. 
Το πρωτόκολλο που σήμερα συζητάμε και τροποποιεί το προηγούμενο στο άρθρο 25 δεν εισάγεται αυτοβούλως από την ίδια την Ελβετία, αλλά είναι αποτέλεσμα μακροχρόνιων και ισχυρών πιέσεων, που δέχθηκε από τον ΟΟΣΑ για την προσαρμογή των διμερών συμβάσεών της στο πρότυπο μοντέλο σύμβασης του Οργανισμού, το οποίο και καταθέτουμε στη Βουλή. 
(Στο σημείο αυτό ο Βουλευτής κ. Δημήτριος Γάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η Ελβετία εξαναγκάστηκε μεν να υποχωρήσει σε μερικά θέματα, όπως παραδείγματος χάρη να δεχθεί την άρση απορρήτου και για υποθέσεις φοροδιαφυγής, που τις θεωρεί πταίσματα. Κατάφερε, όμως, έτσι να αποτρέψει την πλήρη κατάργηση του απορρήτου. 
Συζητάμε σήμερα το πρόσθετο πρωτόκολλο, το οποίο τροποποιεί το προηγούμενο σε δύο σημεία. 
Πρώτον, διευκρινίζει και αποσαφηνίζει τις έννοιες «κρίνονται απαραίτητες» και «αλίευση αποδείξεων» για την ανταλλαγή πληροφοριών μεταξύ των χωρών. Ορίζει ότι δεν μπορεί η Ελλάδα να ρωτήσει αόριστα αν ο «χ» φορολογούμενος έχει καταθέσεις σε ελβετικές τράπεζες, γιατί αυτό θεωρείται «αλίευση αποδείξεων». 
Δεύτερον, διευκρινίζει περαιτέρω δύο από τις πέντε προϋποθέσεις, που είναι απαραίτητες, για να αρχίζει η διαδικασία ανταλλαγής πληροφοριών. Κατά το προηγούμενο πρωτόκολλο, γίνεται δεκτή η αίτηση διοικητικής συνδρομής προς την Ελβετία, όταν αυτή περιλαμβάνει: α) το όνομα και τη διεύθυνση του υπό εξέταση προσώπου ή προσώπων β) το χρονικό διάστημα για το οποίο ζητούνται οι πληροφορίες γ) μία δήλωση με τις ζητούμενες πληροφορίες, στην οποία θα περιλαμβάνεται το είδος της πληροφορίας και ο μορφότυπος με τον οποίο το αιτούν κράτος επιθυμεί να λάβει τις πληροφορίες δ) το φορολογικό σκοπό για τον οποίο ζητείται η πληροφορία ε) το όνομα και η διεύθυνση οποιουδήποτε προσώπου εικάζεται ότι είναι κάτοχος της αιτούμενης πληροφορίας. 
Το πρωτόκολλο που σήμερα συζητάμε τροποποιεί την πρώτη και την πέμπτη προϋπόθεση, αφού απαιτεί για την πρώτη προϋπόθεση η αίτηση εκτός από το όνομα και τη διεύθυνση του προσώπου για το οποίο υποβάλλεται το αίτημα, να περιέχει «…και εάν υφίστανται άλλα στοιχεία που διευκολύνουν την ταυτοποίηση αυτών των προσώπων, όπως η ημερομηνία γέννησης, η οικογενειακή κατάσταση, ο Αριθμός Φορολογικού Μητρώου… κ.λπ. ».
Για την πέμπτη προϋπόθεση απαιτεί «…το αιτούν κράτος να υποδεικνύει στο βαθμό που είναι γνωστά το όνομα και τη διεύθυνση οποιουδήποτε προσώπου εικάζεται ότι έχει στην κατοχή του τις αιτούμενες πληροφορίες…». Αυτό σημαίνει ότι η Ελληνική Φορολογική Αρχή πρέπει να υποδείξει ονομαστικά την τράπεζα και τη διεύθυνσή της στην οποία βρίσκεται ο λογαριασμός κατάθεσης του υπόπτου για φοροδιαφυγή. Στην Ελβετία μία τράπεζα μπορεί να έχει και εκατό υποκαταστήματα στα είκοσι έξι καντόνια της Συνομοσπονδίας. Αν το όνομα της τράπεζας ή η διεύθυνσή της είναι λάθος ή ο καταθέτης άλλαξε τράπεζα, σταματάει η διαδικασία.
Από τη συζήτηση του συμπληρωματικού πρωτοκόλλου διαπιστώνεται ότι δεν επιτυγχάνεται τίποτα, παρά μια τρύπα στο νερό. Ειδικότερα, ενώ σε πρώτη ανάγνωση δημιουργείται η εντύπωση ότι η Ελλάδα αποκτά το δικαίωμα να συζητά τη διαβίβαση στοιχείων από ελβετικά τραπεζικά συστήματα, τελικά δεν πρόκειται παρά για φενάκη. 
Συγκεκριμένα, η Ελλάδα δεν αποκτά τίποτα περισσότερο από το δικαίωμα υποβολής αιτήματος δικαστικής συνδρομής, εφόσον υπάρχει συγκεκριμένος φορολογικός έλεγχος κατά συγκεκριμένου προσώπου και για συγκεκριμένη αιτία. Το αίτημα αυτό δεν γίνεται υποχρεωτικά δεκτό, απλά θα εξεταστεί από τις ελβετικές αρχές, οι οποίες διατηρούν την ευχέρεια να το απορρίψουν. 
Κατά τη γνώμη μας, είναι ανάγκη, έστω και στη ρύθμιση αυτή, να υπάρχει μια εξαίρεση στο ξέπλυμα «μαύρου» χρήματος, δηλαδή σε περιπτώσεις φορολογικής ή ποινικής έρευνας για ξέπλυμα «μαύρου» χρήματος οι ελβετικές αρχές να υποχρεούνται να δώσουν οποιαδήποτε στοιχεία κρίνει απαραίτητα το ΣΔΟΕ, ο Οικονομικός Εισαγγελέας Εγκλήματος ή η ξεχασμένη Αρχή για την Καταπολέμηση του Μαύρου Χρήματος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα μιλήσουμε και για τις δύο κυρώσεις; Αν είναι να πάρουμε το χρόνο και για τις δύο, που είναι δέκα λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Νομίζω ότι είναι ωφέλιμο και για το Σώμα, για να έχουμε σύντμηση χρόνου. Μιλήστε και για τις δύο.</ChairmanSpeech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Η λύση αυτή, λοιπόν, είναι σύμφωνη με τη 14/2010 σύσταση του Οργανισμού για τη συνεργασία μεταξύ των Αρχών για την καταπολέμηση σοβαρών αδικημάτων.
Συνεπώς, αυτή η τροποποίηση του άρθρου 25 όχι μόνο δεν επιφέρει ουσιαστικές αλλαγές στους βασικούς όρους ούτε του προηγούμενου πρωτοκόλλου ούτε και της αρχικής σύμβασης, αλλά αντίθετα περιπλέκει μάλλον, παρά διευκολύνει, την αποτελεσματικότητα των ερευνών για τον έλεγχο της φοροδιαφυγής ελληνικών κεφαλαίων.
Συζητάμε, δηλαδή, σήμερα στην Ολομέλεια του Ελληνικού Κοινοβουλίου μερικές επουσιώδεις τροπολογίες, σε ένα πρωτόκολλο μιας πολύ κρίσιμης όμως σύμβασης, η οποία περιορίζει τη δυνατότητα της χώρας μας να ελέγξει την αιμορραγία της ελληνικής οικονομίας, να αποκτήσει πρόσβαση στη διακίνηση του «μαύρου» χρήματος, να προστατεύσει ουσιαστικά των κόπο των Ελλήνων εργαζομένων και συνταξιούχων.
Δεν έχουμε, λοιπόν, κανένα λόγο να ψηφίσουμε σήμερα θετικά για κάποιες επουσιώδεις αλλαγές που δεν αναιρούν την ουσία και το πνεύμα της αρχικής σύμβασης. 
Θα μας ενδιέφερε, όμως, να μας απαντήσει ο κύριος Υπουργός στα εξής: Έχει ενεργοποιηθεί αυτή η σύμβαση; Πόσες αιτήσεις έχουμε υποβάλει στον ένα χρόνο που ισχύει; Πόσες από τις αιτήσεις αυτές ολοκληρώθηκαν; Πόσες από τις αιτήσεις αυτές υλοποιήθηκαν μέχρι τέλους; Ποιος διαπραγματεύτηκε αυτή τη νέα τροπολογία, το άρθρο 25, το οποίο υποτίθεται ότι είχε προσαρμοστεί βάσει του άρθρου 26 του προτύπου μοντέλου σύμβασης του ΟΟΣΑ; Και αφού, όπως μας δήλωσε ο κ. Μαυραγάνης στην Επιτροπή Οικονομικών Θεμάτων, συζητάμε για νέα σύμβαση με την Ελβετία, γιατί έρχονται στη Βουλή αυτές οι επουσιώδεις τροπολογίες-τροποποιήσεις του άρθρου 25; Τι προσφέρουν τελικά αυτές οι τροποποιήσεις; Ποιος και γιατί τις επιβάλλει;
Όσον αφορά τώρα στην «Κύρωση του πρωτοκόλλου που τροποποιεί τη σύμβαση μεταξύ της Ελληνικής Δημοκρατίας και του Βασιλείου του Βελγίου για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους επί του εισοδήματος», ισχύουν ουσιαστικά όσα αναφέραμε για τη συμφωνία μεταξύ της Ελληνικής Δημοκρατίας και της Ελβετικής Συνομοσπονδίας.
Το παρόν πρωτόκολλο που συζητάμε διαγράφει το άρθρο 25 της αρχικής σύμβασης που υπογράφηκε στις 16 Μαρτίου του 2011 μεταξύ της Ελληνικής Δημοκρατίας και του Βασιλείου του Βελγίου.
Οι αλλαγές που επιφέρει το σχέδιο νόμου είναι επουσιώδεις και κάνουν τη διαδικασία άρσης του απορρήτου των καταθέσεων και της φοροδιαφυγής περισσότερο δαιδαλώδη και αναποτελεσματική αφού: Πρώτον, αντικαθιστούν την έκφραση «αναγκαίες πληροφορίες» με την έκφραση «πληροφορίες οι οποίες είναι προδήλως σχετικές με την εφαρμογή των διατάξεων αυτής της σύμβασης», στο μέτρο που η φορολογία δεν είναι αντίθετη με τη σύμβαση. Δεύτερον, δεσμεύει τα συμβαλλόμενα κράτη να χρησιμοποιούν τις πληροφορίες για σκοπούς που συμφωνούν με την εσωτερική νομοθεσία και των δύο κρατών, αφού η αρμόδια αρχή του κράτους που παρέχει την πληροφορία πρέπει να εξουσιοδοτήσει για μια τέτοια χρήση.
Εμείς δεν θα ψηφίσουμε ούτε το παρόν σχέδιο νόμου που αντικαθιστά με τις επιταγές του ΟΟΣΑ το άρθρο 25 της αρχικής σύμβασης, τη στιγμή μάλιστα που δεν το τροποποιεί προς θετικότερες κατευθύνσεις, όπως δεν ψηφίσαμε και την αρχική σύμβαση. Πιστεύουμε ότι τα μεγάλα προβλήματα της φοροδιαφυγής και της διπλής φορολογίας μπορούν να αντιμετωπιστούν μόνο με το σύστημα της αυτόματης ανταλλαγής πληροφοριών, που είναι αίτημα και των άλλων κομμάτων της Ευρώπης.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ.
Από τον Κοινοβουλευτικό Εκπρόσωπο των Ανεξάρτητων Ελλήνων, κ. Τέρενς Κουίκ λάβαμε μια επιστολή με την οποία μας γνωρίζει ότι στη συνεδρίαση της Ολομέλειας στις 17.12.2012 που συζητούνται οι δύο κυρώσεις, ως Ειδική Αγορήτρια των Ανεξάρτητων Ελλήνων ορίζεται η Βουλευτής κ. Μαρία Χρυσοβελώνη.
Η κ. Χρυσοβελώνη έχει το λόγο για πέντε λεπτά.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, θα αναφερθώ και στα δύο πρωτόκολλα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Στο δεύτερο δεν είχατε αντίρρηση. Δεν έχετε το δικαίωμα ανοχής γιατί είχατε συμφωνήσει στο δεύτερο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, θα περιοριστώ στο πρώτο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και μόνο σε αυτό έχετε το δικαίωμα να μιλήσετε.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, οι Ανεξάρτητοι Έλληνες έχουμε επανειλημμένα ζητήσει τη διερεύνηση υποθέσεων στο εξωτερικό όπου Έλληνες πολίτες εμφανίζονται ως δικαιούχοι τεράστιων τραπεζικών λογαριασμών. Χαρακτηριστικό παράδειγμα είναι η μέχρι πρότινος αγνοούμενη λίστα Λαγκάρντ και άλλη μία περιφερόμενη επί χρόνια λίστα από το Λιχτενστάιν.
Ο λόγος είναι απλός. Τα πρόσωπα που αναφέρονται ή όντως περιέχονται σε αυτές τις λίστες και ιδιαίτερα τα πολιτικά πρόσωπα, δεν έχουν ακόμη ελεγχθεί. Θα έπρεπε να έχουν ελεγχθεί πρώτα από όλους. Σημειώνω ότι αυτό δεν σημαίνει πως δεν δεχόμαστε το τεκμήριο της αθωότητος για τους πολιτικούς. Το αντίθετο. Απλά θέλουμε να ισχύσει ό,τι ισχύει και για τον απλό πολίτη που σήμερα τον κατατρώει η υπερφορολόγηση και η αδικία.
Και εδώ έρχεσθε να κάνετε τα πράγματα ακόμη χειρότερα με το νέο φορονομοσχέδιο που έχετε καταθέσει. Είναι η νομιμοποιημένη λεηλασία της τρόικας και της συγκυβέρνησης σε ό,τι έχει απομείνει από τα εισοδήματα της ελληνικής οικογένειας. Αλλά δεν είναι δυνατόν να υπάρχουν δύο μέτρα και δύο σταθμά. 
Δεν μπορείτε να υποθέτετε αυθαίρετα εικονικά εισοδήματα, μετατρέποντας ουσιαστικά σε φορολογικά τεκμήρια τα παιδιά μιας οικογένειας ή την ανεξάρτητη απασχόληση, ακόμη και αν είναι ζημιογόνος για τον φορολογούμενο.
Αυτό που ζητούμε οι Ανεξάρτητοι Έλληνες είναι να φορολογηθούν επιτέλους οι πραγματικά πλούσιοι όπου και αν συσσωρεύουν αδήλωτα κεφάλαια, δηλαδή είτε στην Ελλάδα είτε στο εξωτερικό.
Ζητούμε εν προκειμένω να αναζητηθούν οι δικαιούχοι των τραπεζικών λογαριασμών στις ελβετικές τράπεζες, για να εξηγήσουν την προέλευση των χρημάτων τους και να πληρώσουν τους αντίστοιχους φόρους εισοδήματος, εάν πραγματικά τους οφείλουν. 
Το ερώτημα είναι εάν η σύμβαση με την Ελβετία που συζητούμε σήμερα, το επιτρέπει αυτό. Η απάντηση είναι ξεκάθαρα «όχι». Γι’ αυτό και οι Ανεξάρτητοι Έλληνες καταψηφίζουμε την εν λόγω τροποποίηση. 
Η υπογραφή του πρόσθετου πρωτοκόλλου, η οποία υπογραμμίζω ότι ζητήθηκε από την Ελβετική Συνομοσπονδία, χειροτερεύει τα ήδη άσχημα φορολογικά πράγματα, καθώς καθιστά ακόμη πιο δύσκολη την ανεύρεση και τη φορολόγηση τόκων από καταθέσεις Ελλήνων στην Ελβετία.
Συγκεκριμένα, συμφωνήσατε ότι η ανταλλαγή πληροφοριών σε φορολογικά θέματα από τα συμβαλλόμενα κράτη, δεν θα περιέχει τη λεγόμενη αλίευση αποδείξεων.
Αλίευση αποδείξεων θεωρείται όταν για παράδειγμα το ελληνικό κράτος ρωτά εάν ο Χ Έλληνας φορολογικός κάτοικος έχει καταθέσεις σε ελβετικές τράπεζες.
Σε αυτό το σημείο θέλω να θυμίσω το φιάσκο πριν από λίγους μήνες με τη μη ανεύρεση καταθέσεων Ελλήνων Βουλευτών στην Ελβετία. Και αυτό, παρ’ όλο που το ερώτημα αφορούσε τραπεζικούς λογαριασμούς των λεγόμενων πολιτικώς εκτεθειμένων προσώπων, στα οποία ανήκουν εξ ορισμού Υπουργοί, Βουλευτές και άλλοι. Όλα αυτά περιγράφονται αναλυτικά στο ισχύον θεσμικό πλαίσιο Ελλάδας και Ελβετίας που απαιτεί τη συστηματική διερεύνηση των τραπεζικών λογαριασμών τους, σύμφωνα με τις οδηγίες της διεθνούς ομάδας χρηματοπιστωτικής δράσης, της γνωστής ΦΑΤ, όπου συμμετέχουμε και εμείς μαζί με τους Ελβετούς. 
Με αφορμή το ερώτημα που έγινε πρόσφατα στην Ελβετία, αναπτύχθηκε μια παραφιλολογία για τους λόγους που δεν είχε συνέχεια η υπόθεση αυτή. Μια από τις βασικές δικαιολογίες που προβλήθηκαν είναι πως θα έπρεπε να δώσουν οι ίδιοι οι πολιτικοί τα στοιχεία των τραπεζικών τους λογαριασμών και όχι απλά μια γενική συναίνεση, για να ανοίξουν στην Ελβετία. Αυτό φυσικά δεν ισχύει, αφού σύμφωνα με τη ΦΑΤ όλες οι τράπεζες σε Ευρωπαϊκή Ένωση και Ελβετία είναι υποχρεωμένες να τηρούν ξεχωριστά αρχεία με τραπεζικές πληροφορίες για πολιτικά πρόσωπα, επιδεικνύοντας μάλιστα αυξημένη δέουσα επιμέλεια. 
Με τη συμφωνία Ελλάδας-Ελβετίας που προωθείτε εδώ σήμερα αποκλείετε πλέον και τυπικά αυτή τη δυνατότητα διερεύνησης εκ μέρους των ελληνικών αρχών στο μέλλον. Πρόκειται δηλαδή για μια θεσμοθετημένη συγκάλυψη και γι’ αυτό οι Ανεξάρτητοι Έλληνες την καταψηφίζουμε.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Λάβαμε επιστολή από τον Κοινοβουλευτικό Εκπρόσωπο του Λαϊκού Συνδέσμου-Χρυσή Αυγή με την οποία και στα δυο νομοσχέδια με τις κυρώσεις των δυο πρωτοκόλλων και των συμβάσεων ορίζει ως ειδικό αγορητή τον Βουλευτή Β’ Αθηνών κ. Ηλία Παναγιώταρο. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα μαθητές και μαθήτριες και έξι εκπαιδευτικοί από το 5ο Γυμνάσιο Λάρισας.
 Η Βουλή τούς καλωσορίζει.
(Χειροκροτήματα από όλες τις πτέρυγες)
Το λόγο έχει ο κ. Ηλίας Παναγιώταρος και για τις δυο συμβάσεις.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε.
Είμαστε αντίθετοι και στις δυο κυρώσεις των πρόσθετων πρωτοκόλλων, διότι πολύ απλά θεωρούμε ότι είναι εμπαιγμός και κοροϊδία. Από τη μια η προτεινόμενη συμφωνία που θα γίνει διακρατική με την Ελβετία, παρουσιάζει πλήθος εμποδίων και απροσπέλαστα τείχη σχετικά με την ανεύρεση οποιονδήποτε πληροφοριών και αν ζητηθούν από ελληνικής πλευράς σχετικά με τραπεζικούς λογαριασμούς στην Ελβετία. Αντιθέτως, το πρωτόκολλο με το Βέλγιο, μια χώρα που δεν έχει ιδιαίτερη τραπεζική αξία, έχει τις απαραίτητες προϋποθέσεις, ώστε να είναι πολύ πιο εύκολη η προσβασιμότητα σε τραπεζικούς λογαριασμούς στο Βέλγιο. 
Το θέμα είναι ότι η Ελβετία δεν πρόκειται να σας δώσει στοιχεία, όπως δεν έχει δώσει ποτέ και σε κανένα γιατί πολύ απλά το τραπεζικό σύστημα της Ελβετίας είναι αυτό που στηρίζει την Ελβετία σαν κράτος. Γνωρίζουμε πολύ καλά ότι όποιες λίστες πάρθηκαν, όπως η λίστα Λαγκάρντ ή στοιχεία που πήραν άλλα κράτη, όπως ήταν η Γερμανία, η Γαλλία και άλλα από την Ελβετία και αλλού, δεν τα πήραν μέσω διακρατικών συμφωνιών και πρωτοκόλλων, αλλά με πλάγιους και υπόγειους τρόπους. Το θέμα είναι ότι και αν έχετε κάποια στοιχεία, όπως τη λίστα Λαγκάρντ που είναι πολύ ωραία και πλούσια λίστα, ονόματα, περιπτώσεις, ασχέτως αν πρόκειται για μόνο μια τράπεζα –φανταστείτε πόσες ακόμη λίστες υπάρχουν κρυμμένες, φανερές, χαμένες ή οτιδήποτε άλλο- ακόμα και αν έχετε τα στοιχεία, τεχνηέντως κάποιοι τέως Υπουργοί Οικονομικών, Υφυπουργοί τις έκρυβαν επιμελώς. 
Γιατί; Διότι, απ’ ό,τι φαίνεται, υπήρχαν στοιχεία που ενοχοποιούσαν στελέχη των κομμάτων τους, τέως Πρωθυπουργούς, μέλη των οικογενειών τους κ.λπ.. 
Άρα, δεν έχετε καμμα πρόθεση για κανενός είδους κάθαρση σχετικά με το «μαύρο» χρήμα που φεύγει από την Ελλάδα και πηγαίνει στο εξωτερικό και κυρίως στην Ελβετία και σ’ άλλους φορολογικούς «παραδείσους».
Επίσης, δεν κάνετε τίποτα και για άλλες περιπτώσεις, που γίνονται μπροστά στα μάτια του ελληνικού κράτους και των εκπροσώπων του, όπως τα δισεκατομμύρια ευρώ που παρανόμως οι διάφοροι λαθρομετανάστες –κι όχι μόνο- εισπράττουν με διάφορους τρόπους στην πατρίδα μας -παρανόμως ή όχι- και τα στέλνουν στο εξωτερικό μέσω των κάθε «Western Union», χωρίς να ζητείται απ’ αυτούς κανένα παραστατικό για το πού και για το πώς. Όταν είναι τόσο εύκολη η εξαγωγή χρήματος και ειδικότερα «μαύρου» χρήματος από την Ελλάδα στο εξωτερικό, φανταστείτε πόσο δύσκολη είναι η πληροφόρηση σχετικά με το πού έχει πάει αυτό το χρήμα, πώς βρίσκεται εκεί κ.λπ., πόσω μάλλον όταν οι κύριοι υπεύθυνοι εξαγωγείς αυτού του «μαύρου» χρήματος είναι πολιτικά πρόσωπα, μεγαλοεπιχειρηματίες γνωστοί στην ελληνική κοινωνία που ο ένας αλληλοκαλύπτει τον άλλο. 
Επαναλαμβάνουμε ότι τρανό παράδειγμα είναι η λίστα Λαγκάρντ η οποία έχει πλήθος στοιχείων, που δεν έχετε χρησιμοποιήσει εδώ και τρία χρόνια ούτε κατ’ ελάχιστον. Αντιθέτως, συνεχίζετε και την κρύβετε επιμελώς και δεν βγάζετε τα ονόματα στη φόρα. Αυτό είναι διπλό κακό, διότι από τη μία μπορεί να στοχοποιούνται και να συκοφαντούνται κάποιοι που να είναι αθώοι και από την άλλη να προστατεύονται κάποιοι που να είναι ένοχοι. 
Επομένως, η Χρυσή Αυγή είναι αντίθετη και στις δύο κυρώσεις προσθέτων πρωτοκόλλων.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε πολύ.
Ο Πρόεδρος της Δημοκρατικής Αριστεράς κ. Φώτης Κουβέλης, με επιστολή που έστειλε στο Προεδρείο, γνωστοποιεί ότι για την κύρωση του πρώτου πρωτοκόλλου ορίζει ως ειδική αγορήτρια την κ.α Ασημίνα Ξηροτύρη-Αικατερινάρη.
Ορίστε, κυρία συνάδελφε, έχετε το λόγο για πέντε λεπτά.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Είναι γεγονός ότι εδώ και αρκετά χρόνια πλέον στην Ευρώπη και πολύ περισσότερο στη χώρα μας η ανάγκη για την πάταξη της φοροδιαφυγής είναι πάρα πολύ μεγάλη. Το φαινόμενο είναι οξύ και διατρέχει όλες τις χώρες, αλλά είναι πολύ οξύτερο στη δική μας χώρα και εξακολουθεί ακόμα να απειλεί την πραγματική της οικονομία και χρειάζεται γι’ αυτό –και θα το συζητήσουμε μεθαύριο- ειδικό νομοσχέδιο για να μπορούμε να λάβουμε άμεσα μέτρα ούτως ώστε να αρχίσουμε με συστηματικό τρόπο την πάταξη της φοροδιαφυγής. 
Έτσι προέκυψε και η αρχική σύμβαση, το μοντέλο της, με τον ΟΑΣΑ για τα θέματα της αποφυγής της διπλής φορολόγησης και της πάταξης της φοροδιαφυγής και τα επιμέρους πρωτόκολλα μεταξύ των κρατών-μελών, ούτως ώστε να καταστεί δυνατό με ορισμένες προϋποθέσεις να αργεί το τραπεζικό σύστημα και να δοθούν πληροφορίες για φορολογικούς σκοπούς, για να μπορέσει η κάθε χώρα είτε να διεκδικήσει τους φόρους που έχουν διαφύγει είτε να χρησιμοποιήσει όλες αυτές τις πληροφορίες για δικούς της σκοπούς και ιδιαίτερα για τα θέματα βελτίωσης των συστημάτων της πάταξης της φοροδιαφυγής.
Η συμφωνία με το Βέλγιο την οποία και ψηφίσαμε –παρ’ όλες τις προϋποθέσεις που θέτει- δίνει τη δυνατότητα να υπάρξει ανταλλαγή πολλών πληροφοριών, πάντα για φορολογικούς σκοπούς και πάντα με την τήρηση του απορρήτου, ενώ η συμφωνία με την Ελβετία, όπως τροποποιείται τώρα, περιορίζει πάρα πολύ αυτές τις δυνατότητες. 
Κυρίως περιορίζει το θέμα ότι για να πάρει κανείς πληροφορίες θα πρέπει να έχει και να ξέρει συγκεκριμένα το πρόσωπο ή τα πρόσωπα για τα οποία τις ζητά και να μην κάνει χρήση μετά από τη λέξη «αλίευση πληροφοριών» γενικότερων πληροφοριών για τα θέματα των πολιτών που έχουν καταθέσεις στην Ελβετία. Η Ελβετία, βέβαια, δεν είναι χώρα της Ευρωπαϊκή Ένωσης. Παρ’ όλα αυτά, αναγκάζεται να κάνει αυτή τη συμφωνία -μέχρι εκεί που την παίρνει, βέβαια- γιατί ζει σε αυτό το κλίμα και πρέπει να δείξει και αυτή ότι θα κάνει κάποια προσπάθεια. 
Κύριε Πρόεδρε, εμείς διατυπώσαμε επιφυλάξεις γι’ αυτή τη συμφωνία. Ξέρουμε ότι δεν μπορούμε να επιβάλουμε στο άλλο κράτος να μας δώσει περισσότερα απ’ ό,τι θέλει. Θεωρούμε ότι είναι πάρα πολύ λίγα αυτά που μας δίνει. Αλλά είναι ευκαιρία να συζητήσουμε το μεγάλο θέμα που έχουμε μπροστά μας, το μεγάλο θέμα της φορολόγησης των ελληνικών καταθέσεων στην Ελβετία, το οποίο είναι ανοιχτό. Έχουμε μπροστά μας την επικείμενη συμφωνία, για να φορολογηθούν αυτές οι καταθέσεις. Είναι συμφωνίες που έχουν αρχίσει να υλοποιούνται σε άλλες χώρες και εντοπίζονται προβλήματα. Η Αυστρία έκανε συμφωνία με την Ελβετία για την φορολόγηση των καταθέσεων με μια φορολογία μεταξύ 25%-35%. 
Στη Γερμανία, που η φορολόγηση ήταν και μεγαλύτερη, τελικά η Βόρεια Βουλή δεν συμφώνησε επειδή υπάρχει όρος να μην μπορούν να ελεγχθούν πλέον, ούτε να δοθούν τα ονόματα αυτών που φορολογούνται. Θεωρήθηκε από τους Σοσιαλδημοκράτες και τους Πράσινους ότι τελικά ευνοείται η φοροδιαφυγή και έστω αυτό το ποσοστό φορολόγησης, μεταξύ 35%-40%, δεν ικανοποίησε τους Γερμανούς στην πλειοψηφία τους. Έτσι η συμφωνία αυτή δεν προχώρησε ακόμη. 
Εμείς την έχουμε μπροστά μας, όπως έχουμε μπροστά μας και τα θέματα με τη λίστα Λαγκάρντ, με τη λίστα του Λιχτενστάιν με τα CDS των πενήντα τεσσάρων χιλιάδων καταθετών κ.λπ.. Είναι θέματα που συνδέονται και με τις ελβετικές τράπεζες. Στις ερωτήσεις που έκανα επί τη ευκαιρία αυτών των συζητήσεων, κύριε Πρόεδρε, στη Βουλή δεν πήρα απάντηση για το πώς προχωράει αυτό το χρονοδιάγραμμα. 
Είναι ευκαιρία να μας πει η Κυβέρνηση αυτή τη στιγμή, με τον εκπρόσωπό της, ποιες είναι οι προϋποθέσεις γι’ αυτή τη συμφωνία που θα συνάψει; Μπορεί και να μην συμφωνήσει η ελληνική κυβέρνηση με την Ελβετία για την φορολόγηση των καταθέσεων ή θα πάει σε μια συμβιβαστική λύση και τελικά δεν θα αποκαλυφθούν τα ονόματα αυτών που έχουν φοροδιαφύγει; 
Οι σοσιαλδημοκράτες στη Γερμανία έβαλαν θέμα και για την Ελλάδα. Είπαν ότι μια χώρα που είναι σε τέτοια μεγάλη κρίση και έχει τόσο μεγάλο το πρόβλημα της φοροδιαφυγής, μια συμφωνία περιορισμένης φορολόγησης ενδεχομένως να την αδικεί. 
Στη γερμανική Βουλή, δηλαδή, συζητάνε για τα δικά μας θέματα. Εμείς δε συζητήσαμε εδώ. Ο Υπουργός δε μας είπε στην Ελληνική Βουλή τις κατευθύνσεις γι’ αυτή τη συμφωνία. Πώς σκέφτεται να γίνει; Πώς θα την προσεγγίσουμε; Είναι ικανοποιητικό το ποσοστό 25%-35% ή 25%-40%; Θα μπορέσει να χρησιμοποιηθεί η λίστα Λαγκάρντ ή θα θεωρηθεί προϊόν υποκλοπής και τελικά οι Ελβετοί, επειδή δε θα έχουν τα ονόματα, δε θα πάνε σ’ αυτή τη συμφωνία; Είναι ένα σωρό άλλα πράγματα για τα οποία εδώ με την ευκαιρία αυτών των συζητήσεων περιμένουμε απάντηση.
Εμείς θα ψηφίσουμε αυτή τη συμφωνία. Αλλά από την άλλη πλευρά, το να μη συζητάμε αυτά τα ουσιαστικά θέματα είναι ένα πρόβλημα, κύριε Πρόεδρε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …(δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τη μια ψηφίζουν, επειδή συζητάμε και τις δυο μαζί. Στην άλλη είχαν επιφυλάξεις. 
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδος, κ. Παφίλης.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Η συζήτηση γίνεται για να χτυπηθεί η φοροδιαφυγή στις καταθέσεις του εξωτερικού. Ωστόσο, η ειρωνεία είναι ότι στον τίτλο αυτού του Πρωτοκόλλου υπάρχει η φράση «για την αποφυγή διπλής φορολόγησης». Αυτό ακριβώς δείχνει το χαρακτήρα και αυτού του Πρωτοκόλλου και συνολικά της πολιτικής από ακολουθείται. Ενώ όλοι συζητούν με αφορμή και την κρίση που υπάρχει στη χώρα μας για το τι γίνεται σχετικά με τη συμφωνία με την Ελβετία ή το Βέλγιο για τη φορολογία των καταθέσεων, ουσιαστικά αυτό το Πρωτόκολλο έγινε για να προστατεύσει όλους αυτούς που έχουν τις καταθέσεις. Γι’ αυτό ακριβώς ομολογεί και στον τίτλο ότι είναι για την αποφυγή διπλής φορολογίας. Αυτό είναι ένα πρώτο σχόλιο για τη συζήτηση που γίνεται.
Δεύτερον, η όλη συζήτηση γίνεται για το πώς θα φορολογηθούν, αν θα φορολογηθούν, καταθέσεις Ελλήνων στην Ελβετία και αν θα δώσουν τα ονόματα. Όμως, αυτό που πρέπει να αντιληφθεί ο εργαζόμενος, ο ελληνικός λαός, είναι ότι τα αστρονομικά ποσά των δισεκατομμυρίων που βρίσκονται νόμιμα –εντός ή εκτός εισαγωγικών- στην Ελβετία ή στα Νησιά Καϋμάν ή στις Παρθένες Νήσους ή στη Σιγκαπούρη είναι ο ιδρώτας και το αίμα του όλα αυτά τα χρόνια. Είναι που δεν παρήγαγε τίποτα ο ελληνικός λαός όλα αυτά τα χρόνια! Είναι και αυτά που βρίσκονται στο εξωτερικό και εκεί πρέπει να στρέψει την προσοχή του, διότι ο πλούτος που παράγει τελικά και μέσα απ’ αυτά τα στοιχεία φαίνεται ότι συσσωρεύεται στα χέρια μια χούφτας πλουτοκρατών και κεφαλαιοκρατών. 
Σε ό,τι αφορά την ίδια τη φοροδιαφυγή, μπορεί να πει κανείς: Το ΚΚΕ δεν ενδιαφέρεται, για να χτυπηθεί η φοροδιαφυγή ή έστω να μαζευτούν κάποια χρήματα; Βεβαίως και ενδιαφερόμαστε, αλλά θεωρούμε μεγάλη υποκρισία όλη αυτή τη συζήτηση, γιατί σε συνθήκες απελευθέρωσης των αγορών, ελεύθερης κίνησης κεφαλαίων, δεν πιάνονται εύκολα και όταν μάλιστα το ίδιο το καπιταλιστικό σύστημα σε παγκόσμιο επίπεδο έχει θωρακιστεί και έχει δημιουργήσει φορολογικούς παραδείσους που κανείς δεν τολμά ή δεν θέλει να τους «ακουμπήσει». 
Τι είναι τα νησιά Καϋμάν ή οι Παρθένοι Νήσοι; Εδώ οι Αμερικανοί στη Γρενάδα, που ήταν ένα μικρό νησί σοσιαλιστικού προσανατολισμού, μπήκαν σε μια νύχτα, κατέσφαξαν τον κόσμο και το κατέλαβαν και τώρα δεν μπορούν, υποτίθεται, με κανένα οικονομικό μέσο να χτυπήσουν τους φορολογικούς παραδείσους; Όχι, βέβαια. Λέμε, λοιπόν, ότι είναι μύθος ότι μπορεί να πιαστούν. 
Γίνεται μεγάλη συζήτηση περί διαφάνειας, ότι άλλες χώρες το πέτυχαν. Οικονομικές συμφωνίες έκαναν. Πόσα χρήματα θα μαζέψετε από τη φορολόγηση, που όλοι, μαζί και ο ΣΥΡΙΖΑ, το αναφέρετε ως κεντρικό ζήτημα; Αυτό είναι το κεντρικό θέμα ή ότι δισεκατομμύρια είναι στο εξωτερικό και είναι ο μόχθος του ελληνικού λαού; Πόσα θα μαζέψουν από τη φορολόγηση ακόμη και αν ανοίξουν, που δεν πρόκειται να ανοίξουν; Δεν πρόκειται, δηλαδή, να λυθεί εκεί το πρόβλημα.
Θα μιλήσω πιο συγκεκριμένα. Εμείς είχαμε καταψηφίσει και την προηγούμενη συμφωνία που είχε γίνει το 2011. Εδώ τώρα οι προϋποθέσεις που μπαίνουν για την Ελβετία χειροτερεύουν την κατάσταση. Ουσιαστικά, πρέπει η Ελληνική Κυβέρνηση να ζητήσει συγκεκριμένα στοιχεία, για συγκεκριμένους ανθρώπους, που υποτίθεται ότι δεν ξέρει ή και δεν ξέρει στην πραγματικότητα, από συγκεκριμένες τράπεζες για το τι καταθέσεις έχουν. «Πιάσε το αυγό και κούρευτο», δηλαδή! 
Κύριε Υπουργέ, εσείς που υποστηρίζετε αυτό το Πρωτόκολλο έχετε τη δυνατότητα να το κάνετε αυτό; Δηλαδή, έχετε τη δυνατότητα να απευθυνθείτε συγκεκριμένα στην Ελβετία και να ζητήσετε για συγκεκριμένα ονόματα, από συγκεκριμένες τράπεζες και για συγκεκριμένους λόγους –γιατί περνάς από χίλια κύματα- και να τα δώσει η Ελβετία; Όχι. Άρα, ουσιαστικά είναι κοροϊδία. 
Εάν υπήρχε τιμιότης ή διαφάνεια, θα ήταν πολύ απλό. Ζητήστε από το ελβετικό κράτος να έχει την υποχρέωση ως ελβετικό κράτος να δώσει όλες τις καταθέσεις των Ελλήνων που υπάρχουν στην Ελβετία ή και σε άλλες χώρες. Το κάνετε; Μπορείτε να το κάνετε; Άρα, τα υπόλοιπα είναι μύθοι και κοροϊδίες. 
Το ίδιο φυσικά είναι και η Συμφωνία για το Βέλγιο, που φαίνεται ότι έχει καλύτερες διατυπώσεις, αλλά στο δια ταύτα καταλήγει στα φυσικά πρόσωπα και όχι στις εταιρείες. Οι εταιρείες μένουν απ’ έξω, το πολύ - πολύ να τσιμπήσετε κάποιον ιδιώτη. Οι εταιρείες είναι εκτός και παρεμβάλλονται και τόσα απόρρητα στη Συμφωνία -επιχειρηματικό απόρρητο, τραπεζικό απόρρητο, φορολογικό απόρρητο, εκείνο το απόρρητο, το άλλο το απόρρητο- που θα καταλήξει και στη μια περίπτωση και στην άλλη σε μια μόνιμη δικαστική διαμάχη, η οποία θα κρατάει χρόνια, γιατί γνωρίζουμε πάρα πολύ καλά πώς λειτουργεί όλο το σύστημα σ’ αυτές τις περιπτώσεις.
Άρα, εμείς θεωρούμε συνολικά κοροϊδία απέναντι στον ελληνικό λαό όλη αυτή τη συζήτηση που γίνεται. Δεν υπάρχει τέτοια δυνατότητα. Και δεν θα προκύψουν οφέλη ή, αν προκύψουν, θα προκύψουν ελάχιστα, από μερικά ονόματα. 
Εμείς καταψηφίζουμε φυσικά και τις δύο Συμφωνίες. Και επανέρχομαι σ’ αυτό που είπα από την αρχή: Η μεγαλύτερη φοροδιαφυγή είναι η νόμιμη, είναι η φοροαπαλλαγή, η απίστευτη φοροαπαλλαγή στα μεγάλα κεφάλαια, τα δεκάδες και εκατοντάδες δισεκατομμύρια που δίνονται είτε μέσω επενδύσεων είτε μέσω κινήτρων είτε με οτιδήποτε άλλο, που ουσιαστικά αποτελούν τον ιδρώτα του ελληνικού λαού τον οποίο πρέπει κάποτε να τον πάρει ο ίδιος στα χέρια του καταργώντας αυτούς τους κεφαλαιοκράτες.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Επειδή οι χρόνοι πήγαν καλά απ’ ό,τι είδα, θα δώσω το λόγο κατ’ ανοχή του Προεδρείου στην κ. Βαλαβάνη, για να μην δημιουργηθεί προηγούμενο, γιατί το άρθρο 108 του Κανονισμού είναι σαφέστατο.
Ορίστε, κυρία Βαλαβάνη, έχετε το λόγο για πέντε λεπτά.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Κυρίες και κύριοι Βουλευτές, ο τίτλος αυτών των Πρωτοκόλλων που κυρώνουν κάποιες τροποποιήσεις στις Συμβάσεις με το Βέλγιο και την Ελβετία, «για την αποφυγή της διπλής φορολόγησης», δεν έχει καμμιά σχέση με την πραγματικότητα. Το πρόβλημα δεν είναι, όπως αφήνει να εννοηθεί ο τίτλος, ότι υπάρχει κίνδυνος να φορολογηθούν οι καταθέσεις των Ελλήνων πολιτών και επιχειρήσεων στην Ελβετία και από την Ελβετία και από την Ελλάδα. Ο κίνδυνος είναι να μην φορολογηθούν καθόλου, όπως δεν φορολογούνται καθόλου, αυτές οι καταθέσεις ούτε στην Ελβετία ούτε στην Ελλάδα. Άρα, κοντινότερος στην πραγματικότητα τίτλος θα ήταν «σύμβαση αποφυγής φορολόγησης», γιατί αυτό είναι το πρακτικό αποτέλεσμα όλα αυτά τα χρόνια από την εφαρμογή αυτών των συμβάσεων. 
Αν ισχύουν οι στατιστικές που έδωσαν συνάδελφοι στην Επιτροπή Οικονομικών Υποθέσεων, αν δηλαδή το 99% των χρημάτων των ελληνικών καταθέσεων στην Ελβετία είναι «μαύρα», αφορολόγητα, είναι προφανές ότι τα Πρωτόκολλα αυτά, με ή χωρίς τροποποιήσεις, δεν λύνουν το πρόβλημα της παροχής πληροφοριών σε σχέση με το ελληνικό «μαύρο» χρήμα. Και αν το 1% είναι δηλωμένο κανονικά στην Ελλάδα, σ’ αυτήν την περίπτωση θα έπρεπε να πληρώνει τουλάχιστον όσο πληρώνουν ως φορολογία τόκων οι καταθέτες στην πατρίδα μας.
Αν ρίξουμε μια ματιά στον ν.1502/1984, που τροποποιήσεις αυτού του νόμου είναι το Πρωτόκολλο του 2010 και το νέο υπό συζήτηση Πρωτόκολλο που τροποποιεί το προηγούμενο, θα δούμε αμέσως με μια ματιά όλο το πρόβλημα. 
Στο άρθρο 25, για την ανταλλαγή πληροφοριών, λέει το εξής: «Οι αρμόδιες αρχές των συμβαλλομένων κρατών ανταλλάσσουν πληροφορίες που βρίσκονται στη διάθεσή τους, σύμφωνα με τη σχετική φορολογική νομοθεσία τους κατά την κανονική πορεία της λειτουργίας της διοίκησης, οι οποίες είναι αναγκαίες για την εφαρμογή των διατάξεων αυτής της σύμβασης, σε σχέση με τους φόρους που είναι το αντικείμενο της σύμβασης». Το «είναι αναγκαίες» γίνεται στο υπό συζήτηση Πρωτόκολλο «κρίνονται αναγκαίες». Αυτή είναι η μια από τις δύο τροποποιήσεις, κατ’ απαίτηση των Ελβετικών Αρχών.
Εσείς θεωρείτε, αφήνοντας στην άκρη όλα τα άλλα, ότι αυτό είναι βελτίωση ή οπισθοχώρηση ακόμα και ως προς το 1984; Το «είναι αναγκαίες» μπορεί να υπονοεί κάποια αντικειμενικά κριτήρια. Το «κρίνονται αναγκαίες» είναι πολύ πιο υποκειμενικό και προφανώς παραπέμπει στην αναγκαιότητα, όπως την καταλαβαίνουν οι Ελβετικές Αρχές.
Θέλετε να σας πω με τι κριτήρια κρίνουν αυτή την αναγκαιότητα οι Ελβετικές Αρχές; Το άρθρο 25 λέει αμέσως παρακάτω το εξής αποκαλυπτικό: «Καμμιά από τις ανωτέρω πληροφορίες δεν ανταλλάσσεται, εφόσον θα αποκάλυπτε οποιοδήποτε εμπορικό, επιχειρηματικό, τραπεζικό, βιομηχανικό ή επαγγελματικό μυστικό ή εμπορική διαδικασία εισαγωγής». Αυτό είναι το πλαίσιο συμφωνίας που ισχύει μέχρι σήμερα μεταξύ Ελλάδας και Ελβετίας και ουσιαστικά σημαίνει ότι η Ελλάδα αποδέχεται ότι πρακτικά τίποτα δεν μπορεί και δεν περιμένει να της δοθεί, γιατί αυτή η συμφωνία κατοχυρώνει το βασικό χαρακτηριστικό της Ελβετίας, αυτό που πριν απ’ όλα πουλάει στις διεθνείς τραπεζικές συναλλαγές ιστορικά, και είναι αυτό το πλέγμα του απόρρητου που της επιτρέπει να παίζει ένα συγκεκριμένο ρόλο διαχρονικά.
Γι’ αυτό και στο Δεύτερο Παγκόσμιο Πόλεμο ήταν χώρος καταφυγής και φύλαξης χρήματος απ’ όλες τις δυτικές εμπόλεμες δυνάμεις ταυτόχρονα, μέσω άτυπων συμφωνιών, ανάμεσά τους πριν απ’ όλα, της ναζιστικής Γερμανίας, των ΗΠΑ και της Μεγάλης Βρετανίας. 
Στο δεύτερο εδάφιο του άρθρου 25 της Συμφωνίας του 1984 λέγεται ότι σε καμμία περίπτωση οι διατάξεις αυτού του άρθρου δεν ερμηνεύονται ότι επιβάλλουν στο ένα ή στο άλλο συμβαλλόμενο κράτος την υποχρέωση να λαμβάνει διοικητικά μέτρα αντίθετα με την πρακτική του ενός ή του άλλου συμβαλλόμενου κράτους, τα οποία θα ήταν αντίθετα προς την κυριαρχία, την ασφάλεια και τους κανόνες δημόσιας τάξης του. Ξέρουμε ποιοι είναι αυτοί οι κανόνες δημόσιας τάξης, γιατί ο Φαλτσιάνι, χάρη στον οποίο υπάρχει η περίφημη διεθνής -κι όχι μόνο η ελληνική- λίστα Λαγκάρντ, βρίσκεται εδώ και χρόνια στη φυλακή, μιας και τίποτα δεν θεωρείται μεγαλύτερο έγκλημα στην Ελβετία από την παροχή πληροφοριών σε σχέση με το τραπεζικό της απόρρητο. Η οποία Ελβετία είναι φορολογικός παράδεισος όχι μόνο για τους ιδιώτες, αλλά και για τις μεγάλες πολυεθνικές εταιρείες, και πριν απ’ όλα γι’ αυτές. Και γι’ αυτό προστατεύει με τέτοια επιμονή επίσης τα συμφέροντα των πιο μεγάλων χημικών, και ειδικότερα φαρμακευτικών εταιρειών, που εδρεύουν στο έδαφός της και έχουν τα χρήματά τους στις τράπεζές της, με ό,τι αυτό συνεπάγεται για την προστασία που απαιτούν και απολαμβάνουν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίας Βουλευτού)
 Αντί λοιπόν να γίνει μία ξεκάθαρη συμφωνία, ότι για την αντιμετώπιση παράνομων εξαγωγών κεφαλαίων και ξεπλύματος χρήματος, εξαγωγής συναλλάγματος ως προϊόν λαθρεμπορίας, οι πληροφορίες θα ανταλλάσσονται αυτόματα, τίθεται ως δεύτερη τροποποίηση η διευκρίνιση περί απαγόρευσης -εννοείται από μεριάς Ελλάδας, μιας και δεν έχουμε καταθέσεις Ελβετών στο ελληνικό τραπεζικό σύστημα- της «αλίευσης πληροφοριών» σχετικά με τους ελληνικούς λογαριασμούς στις ελβετικές τράπεζες. Με άλλα λόγια, με το παρόν Πρωτόκολλο εξακολουθεί να τηρείται άκρως υποκριτικά μία νομιμοποιητική και νομιμοποιημένη κατάσταση συγκάλυψης της φοροδιαφυγής τεραστίων κεφαλαίων. 
Βέβαια, μετά και απ’ όλη την εξέλιξη της ιστορίας με τη λίστα Λαγκάρντ, που είχε ξεχαστεί μεταξύ συρταριών και μαξιλαριών, τις προθέσεις των ελληνικών κυβερνήσεων -συμπεριλαμβανομένης και της τελευταίας, που αντί να καταργήσει και να αντικαταστήσει, έρχεται ουσιαστικά να μας ζητήσει να επανακυρώσουμε μία σύμβαση ντροπής- τις έχουν πάρει πλέον χαμπάρι οι πάντες. 
Υπενθυμίζω το προ δεκαημέρου άρθρο των «New York Times» που λέει ότι Έλληνες ολιγάρχες δεν φορολογούνται, τη στιγμή που με το νέο φορολογικό νομοσχέδιο διαλύονται φορολογικά τα μεσαία στρώματα, οι οικογένειες, οι εργαζόμενοι πάνω από τα 700 ευρώ.
Γι’ αυτό, κύριε Πρόεδρε, θεωρούμε ότι είναι θέμα αξιοπρέπειας και σεβασμού του καθένα μας να το καταψηφίσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Υπουργέ.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κυρίες και κύριοι συνάδελφοι, καμία συγκάλυψη. Μεταξύ της Ελλάδας και της Ελβετίας είναι σε ισχύ από 16-6-1983 Σύμβαση για την αποφυγή της διπλής φορολόγησης του εισοδήματος που κυρώθηκε, όπως πολύ σωστά είπατε πολλοί από εσάς, με το ν.1502/1984. Μεταγενέστερα αναθεωρήθηκε με το πρωτόκολλο που υπεγράφη στις 4 Νοεμβρίου του 2010. 
Οι διατάξεις που αναθεωρήθηκαν τι αφορούσαν; Αφορούσαν τα μερίσματα, αφορούσαν τους τόκους, την ωφέλεια από κεφάλαιο, τη μέθοδο για την εξάλειψη της διπλής φορολογίας, τη διαδικασία αμοιβαίου διακανονισμού, αλλά και την ανταλλαγή πληροφοριών. 
Ερωτηθήκαμε αν ενεργοποιήθηκε. Πράγματι. Το πρωτόκολλο της αναθεώρησης τέθηκε σε εφαρμογή, ενεργοποιήθηκε από 1-1-2012. Ειδικότερα, η αναθεωρημένη διάταξη για την ανταλλαγή πληροφοριών περιέχει νέα ρήτρα για την ανταλλαγή πληροφοριών σύμφωνα με το πρότυπο σύμβασης του ΟΟΣΑ, η οποία επιτρέπει υπό προϋποθέσεις την άρση του τραπεζικού απορρήτου. 
Ειδικότερα η ανταλλαγή πληροφοριών προϋποθέτει την εξάντληση των πηγών πληροφόρησης στο αιτούν κράτος, τη μη ύπαρξη αιτήματος απλώς για λόγους αλίευσης αποδείξεων και τέλος, την παροχή συγκεκριμένων πληροφοριών εκ μέρους του αιτούντος κράτους που πλαισιώνουν το αίτημα και διευκολύνουν την ταυτοποίηση του φορολογούμενου.
Σε σύντομο χρονικό διάστημα η Ελβετία επανήλθε, καθώς το κείμενο του πρωτοκόλλου περιέχει ορισμένα σημεία που εκρίθη ότι χρήζουν περαιτέρω διευκρίνισης. Ειδικότερα η συμφωνία αυτή προβλέπει μέτρα ισοδύναμα με τα θεσπιζόμενα σε σχετική οδηγία του 2003/48 του Συμβουλίου για τη φορολόγηση των υπό μορφήν τόκων εισοδήματος από αποταμιεύσεις.
Έτσι, η Ελβετική Συνομοσπονδία εκλήθη να υπογράψει πρόσθετα πρωτόκολλα που εξειδικεύουν ή αποσαφηνίζουν αυτές τις εκφράσεις με όσα κράτη μέλη έχουν ήδη υπογράψει πρωτόκολλα αναθεώρησης των συμβάσεων αποφυγής διπλής φορολογίας αναφορικά με τους φόρους εισοδήματος. 
Η διαπραγμάτευση για το πρόσθετο αυτό πρωτόκολλο έγινε μέσω ανταλλαγής μηνυμάτων ηλεκτρονικής αλληλογραφίας, καθώς πρόκειται απλώς για διευκρινίσεις επί του ήδη τεθέντος σε εφαρμογή πρωτοκόλλου. Και πιο συγκεκριμένα, ουσιαστικά το πρόσθετο πρωτόκολλο που συζητείται σήμερα αφορά σε διευκρίνιση κάποιων εκφράσεων του άρθρου 25 περί ανταλλαγής πληροφοριών. Το πρόσθετο αυτό πρωτόκολλο πρέπει να κυρωθεί από το ελληνικό Κοινοβούλιο και να γίνει νόμος του κράτους πριν από το τέλος της χρονιάς.
Κατά τα λοιπά, σε προβληματισμούς που ετέθησαν από συναδέλφους, με βάση και με αφορμή συμφωνίες με ελβετικές αρχές, ο αρμόδιος Υφυπουργός θα τοποθετηθεί σε σχετική κοινοβουλευτική διαδικασία, όταν αυτή προκληθεί, ανάλογα με την πορεία των επαφών και των διαπραγματεύσεων.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε Υπουργέ.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση του Προσθέτου Πρωτοκόλλου μεταξύ της Ελληνικής Δημοκρατίας και της Ελβετικής Συνομοσπονδίας στο Πρωτόκολλο μεταξύ της Ελληνικής Δημοκρατίας και της Ελβετικής Συνομοσπονδίας που υπεγράφη στη Βέρνη, στις 4 Νοεμβρίου 2010 και τροποποιεί τη Σύμβαση μεταξύ της Ελληνικής Δημοκρατίας και της Ελβετικής Συνομοσπονδίας για την αποφυγή της Διπλής Φορολογίας αναφορικά με τους φόρους εισοδήματος και το συνημμένο στη Σύμβαση Πρωτόκολλο».
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το νομοσχέδιο του Υπουργείου Οικονομικών: «Κύρωση του Προσθέτου Πρωτοκόλλου μεταξύ της Ελληνικής Δημοκρατίας και της Ελβετικής Συνομοσπονδίας στο Πρωτόκολλο μεταξύ της Ελληνικής Δημοκρατίας και της Ελβετικής Συνομοσπονδίας που υπεγράφη στη Βέρνη, στις 4 Νοεμβρίου 2010 και τροποποιεί τη Σύμβαση μεταξύ της Ελληνικής Δημοκρατίας και της Ελβετικής Συνομοσπονδίας για την αποφυγή της Διπλής Φορολογίας αναφορικά με τους φόρους εισοδήματος και το συνημμένο στη Σύμβαση Πρωτόκολλο», έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να μπει το νομοσχέδιο 143α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριοι συνάδελφοι, κηρύσσεται επίσης περαιωμένη –γιατί τα συζητήσαμε συγχρόνως- η συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση του Πρωτοκόλλου που τροποποιεί τη Σύμβαση μεταξύ της Ελληνικής Δημοκρατίας και του Βασιλείου του Βελγίου για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους επί του εισοδήματος».
Ερωτάται το Σώμα: Γίνεται δεκτό το νομοσχέδιο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το νομοσχέδιο του Υπουργείου Οικονομικών: «Κύρωση του Πρωτοκόλλου που τροποποιεί τη Σύμβαση μεταξύ της Ελληνικής Δημοκρατίας και του Βασιλείου του Βελγίου για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους επί του εισοδήματος», έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να μπει το νομοσχέδιο 144α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα παρέσχε τη ζητηθείσα εξουσιοδότηση.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα επτά μαθητές και μαθήτριες και τρεις εκπαιδευτικοί από το 5ο Γυμνάσιο Λάρισας, 2ο τμήμα. Πριν ήταν το πρώτο τμήμα, τώρα είναι το δεύτερο.
 Η Βουλή τους καλωσορίζει.
(Χειροκροτήματα απ’ όλες τις πτέρυγες της Βουλής)
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Οργανισμοί συλλογικών επενδύσεων σε κινητές αξίες και ανώνυμες εταιρείες διαχείρισης αμοιβαίων κεφαλαίων, οδηγία 2009/65/ΕΚ. Προσαρμογή της ελληνικής Νομοθεσίας στις διατάξεις των Οδηγιών 2010/78/ΕΕ, 2010/73/ΕΕ, 2011/96/ΕΕ, 2009/133/ΕΚ, 2004/113ΕΚ. Ευρωπαϊκή Συνεταιριστική Εταιρεία. Μέτρα Εφαρμογής των Κανονισμών (ΕΚ)1338/2001 και (ΕΕ)1210/2010 περί προστασίας του ευρώ και άλλες διατάξεις».
Η Διάσκεψη των Προέδρων αποφάσισε στη συνεδρίασή της στις 12-12-2012 η συζήτηση του νομοσχεδίου να γίνει σε δύο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής. Στην αυριανή συνεδρίαση θα συζητηθούν τα άρθρα του νομοσχεδίου και οι τροπολογίες ως μία ενότητα.
Κύριε Υπουργέ, θέλετε να κάνετε κάποια νομοτεχνική παρατήρηση; Εάν είστε έτοιμος, θα τη διανείμουμε στους κυρίους συναδέλφους. Νομίζω ότι αφορά στην τροπολογία και πρέπει να είναι έτοιμοι για αύριο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Έχουμε κάποιες προσθήκες-αναδιατυπώσεις επί του βασικού κορμού του νομοσχεδίου. Μία, μάλιστα, αφορά σε αυτό που δεσμευθήκαμε στην επιτροπή για τη νέα φορολογική μεταχείριση των ΟΣΕΚΑ. 
Παράλληλα, όμως, έχουμε και κάποιες κυριολεκτικά προσθήκες-αναδιατυπώσεις στην τροπολογία που θα συζητήσουμε αύριο. Προτείνω να τις καταθέσουμε από σήμερα, για να έχουν γνώση οι συνάδελφοι από σήμερα. Πρόκειται για την τροπολογία με γενικό αριθμό 70 και ειδικό 29.
(Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά τις προαναφερθείσες προσθήκες-αναδιατυπώσεις, οι οποίες έχουν ως εξής:
(Να μπουν οι σελίδες 148-151)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ να διανεμηθούν στους συναδέλφους. 
Επί τη ευκαιρία, θέλω να σας γνωρίσω ότι από τον Κοινοβουλευτικό Εκπρόσωπο των Ανεξαρτήτων Ελλήνων τον κ. Κουΐκ, λάβαμε επιστολή, που αναφέρει ότι στο συγκεκριμένο νομοσχέδιο ορίζεται ως ειδικός αγορητής ο Βουλευτής κ. Νότης Μαριάς. 
Επίσης, από τον Κοινοβουλευτικό Εκπρόσωπο του Λαϊκού Συνδέσμου Χρυσή Αυγή τον κ. Παππά, λάβαμε επιστολή όπου ορίζει ως ειδικό αγορητή το Βουλευτή Β΄ Αθήνας τον κ. Ηλία Παναγιώταρο.
Τέλος, από τον Πρόεδρο της Δημοκρατικής Αριστεράς τον κ. Φώτη Κουβέλη, λάβαμε επιστολή, με την οποία στο συγκεκριμένο νομοσχέδιο ορίζει ως ειδική αγορήτρια τη Βουλευτή Α΄ Θεσσαλονίκης κ. Ασημίνα Ξηροτύρη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Για ποιο λόγο;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επί της διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ποια είναι η διαδικασία;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα μου δώσετε το λόγο να το πω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ένα λεπτό. Με συγχωρείτε. Επειδή έχει γίνει πια θεσμός, έθιμο αυτό το πράγμα, τι σημαίνει διαδικασία; Τι θέλετε να πείτε επί της διαδικασίας; Δεν είναι σαφής η διαδικασία, όπως αποφασίστηκε στη συζήτηση στην επιτροπή και στη Διάσκεψη των Προέδρων;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, κύριε Πρόεδρε. Έχουμε θέματα να θέσουμε. Θέλουμε να τα ακούσετε, να τα ακούσει η Αίθουσα και νομίζω ότι μπορεί να αποφανθεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε υπ’ όψιν σας ότι θα σας αφήσω επί δύο λεπτά να μιλήσετε μόνο επί της διαδικασίας. Εάν παρεκκλίνετε και πάρετε θέση…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μην με απειλείτε κατ’ αρχάς.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν σας απειλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα μου κόψετε το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θέλω να βάλω τα πράγματα στη θέση τους για να μη δημιουργούνται εντυπώσεις, γιατί παρουσιάζεται καμμιά φορά το ζήτημα εδώ στην Αίθουσά να μιλάει …</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είστε πολύ ευγενικός, εξαιρετικός. Μην βάζετε ασφυκτικούς περιορισμούς δύο λεπτών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ για τα καλά σας λόγια. 
Ορίστε, κύριε Λαφαζάνη, έχετε το λόγο για δύο λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, κατ’ αρχάς θα δούμε, βεβαίως, τις προσθήκες, αν είναι τροποποιήσεις ή αν είναι νέες διατάξεις. Θα τις πάρουμε στα χέρια μας και θα τις διαβάσουμε. 
Όμως, δεν είναι δυνατόν, κύριε Πρόεδρε, η Κυβέρνηση να αυθαιρετεί και συνεχώς να γράφει τον Κανονισμό «στα παλιά της τα παπούτσια» και εσείς να μας λέτε «δύο λεπτά και αν φύγετε από τη διαδικασία, θα σας αφαιρέσω το λόγο», ενώ είστε τόσο ευγενικός και νομίζω ότι πρέπει να ακούτε τις ενστάσεις της Αντιπολίτευσης και να τις λαμβάνετε σοβαρά υπ’ όψιν σας.
Έχουμε εδώ τροπολογίες, οι οποίες είναι άσχετες με το νομοσχέδιο, για άλλη μία φορά. Εδώ η τροπολογία για τους συνεταιρισμούς δεν αφορά το Υπουργείο Οικονομικών, αλλά το Υπουργείο Γεωργίας. Τι δουλειά έχετε και εισάγετε αυτήν την τροπολογία, που είναι πάρα πολύ σοβαρή, για τους συνεταιρισμούς, με αυτού του είδους τις απαράδεκτες διαδικασίες; 
Σας καλούμε, λοιπόν, να πάρετε πίσω αυτήν την τροπολογία αμέσως τώρα και εσείς ως Προεδρείο να παρέμβετε, ώστε να συζητηθεί με κανονικό τρόπο στην αρμόδια επιτροπή με τους φορείς, με όλες τις διαδικασίες που προβλέπει ο Κανονισμός.
Το δεύτερο που έχω να σημειώσω, κύριε Πρόεδρε, είναι ότι δεν είναι δυνατόν να ζούμε μία οιονεί εκτροπή σ’ αυτήν τη χώρα. Δεν είναι δυνατόν τη δημοκρατία να την έχετε σχεδόν καταργήσει. 
Έχουμε με πράξη νομοθετικού περιεχομένου, κύριε Πρόεδρε -άκουσον, άκουσον!- τροποποιήσεις δανειακών συμβάσεων με πολύ επαχθέστερους τώρα όρους και έχουμε και νέους όρους, πέραν των τροποποιήσεων, σε άλλου είδους δανειακές συμβάσεις, οι οποίες είναι άκρως εξευτελιστικές και ταπεινωτικές γι’ αυτήν τη χώρα, οι οποίες παραβιάζουν κάθε ίχνος εθνικής κυριαρχίας.
Έχουμε εδώ πέρα πράξη νομοθετικού περιεχομένου 96 σελίδων που δεν αφήνει τίποτα όρθιο σ’ αυτή τη χώρα και δίνει στην τρόικα τα πάντα, υποθηκεύοντας ό,τι έχει και δεν έχει η Ελλάδα, ό,τι είναι σταθερό και ό,τι κινείται. 
Αυτά είναι απαράδεκτα πράγματα, κύριε Πρόεδρε! Καλούμε την Κυβέρνηση κι εσάς, ως Προεδρείο, να επιβάλετε επιτέλους τη συνταγματική νομιμότητα, να μην επιτρέπετε τη συνταγματική εκτροπή, την κατάργηση του Συντάγματος. Καλούμε την Κυβέρνηση να πάρει πίσω αμέσως την πράξη αυτή νομοθετικού περιεχομένου. Αν θέλει να τροποποιήσει δανειακές συμβάσεις, θα τις φέρει με τις κανονικές διαδικασίες, θα τις συζητήσει εδώ η Ολομέλεια και μάλιστα θα τις φέρει με πλήρη σεβασμό στο Σύνταγμα που επιβάλλει αυτές οι δανειακές συμβάσεις, είτε αυτούσιες είτε οι τροποποιήσεις τους, να ψηφίζονται με τα δύο τρίτα της Βουλής και όχι με εκατόν πενήντα έναν και πολύ περισσότερο με πραξικοπηματικές διαδικασίες σαν και αυτή. 
Λοιπόν, αυτά είναι τα αιτήματα που υποβάλλει η Αντιπολίτευση. Καλούμε την Κυβέρνηση να πάρει θέση. Δεν μπορεί να σιωπά. Και καλούμε κι εσάς, ως Προεδρείο, να επιβάλετε για άλλη μια φορά, λόγω της ιστορικής ευθύνης που έχετε, τη συνταγματική νομιμότητα και τη νομιμότητα που επιβάλλει και που πρέπει εσείς να περιφρουρείτε, του Κανονισμού της Βουλής.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Γνωρίζετε ότι στη Διάσκεψη των Προέδρων έχουν συζητηθεί ευρέως αυτά τα θέματα. Πιστεύω ότι ο κύριος Υπουργός θα το μεταφέρει στην Κυβέρνηση αυτό. 
Θέλω να ενημερώσω το Σώμα ότι με επιστολή του ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Χαλβατζής ορίζει ως Κοινοβουλευτικό Εκπρόσωπο στο συγκεκριμένο νομοσχέδιο το συνάδελφο κ. Νικόλαο Καραθανασόπουλο.
Το λόγο έχει ο εισηγητής της Πλειοψηφίας κ. Κωνσταντίνος Κατσαφάδος για δεκαπέντε λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΤΣΑΦΑΔΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, στη χώρα ανοίγει πλέον η συζήτηση για την ανάπτυξη. Με την εκταμίευση της δόσης τερματίστηκε μια μακρά περίοδος αβεβαιότητας για τη χώρα. Έχει περάσει, όμως, πλέον το μήνυμα σε όλους ότι η Ελλάδα ήταν, είναι και θα παραμείνει χώρα με σταθερό ευρωπαϊκό προσανατολισμό, χώρα-μέλος της Ευρωζώνης. Πλέον έχουμε την κεφαλαιακή στήριξη της Ευρώπης για να καλύψουμε τις μεγάλες δανειακές μας ανάγκες. Αποδείξαμε ότι έχουμε τη θέληση να προχωρήσουμε σε αλλαγές και μεταρρυθμίσεις. Η δημοσιονομική προσαρμογή που πετύχαμε είναι ευρεία και εντυπωσιάζει τους πάντες. 
Οι Έλληνες πολίτες με τις βαριές θυσίες τους είναι αυτοί που κράτησαν τη χώρα όρθια. Απέναντι, λοιπόν, σε αυτούς τους πολίτες, αλλά και στις επόμενες γενιές έχουμε την υποχρέωση να δημιουργήσουμε τους όρους και τις προϋποθέσεις για ένα καλύτερο αύριο. Η ελληνική κοινωνία περιμένει τώρα να δει μια ορατή αλλαγή. Περιμένει να δει φως και ελπίδα. 
Η συζήτηση, λοιπόν, για την ανάπτυξη έχει ήδη ανοίξει και συνοδεύεται από ξεκάθαρες επιλογές, από θεσμικές παρεμβάσεις που επιδιώκουν να κάνουν τη χώρα μας ελκυστική στις επενδύσεις, φιλική στην ανάπτυξη της επιχειρηματικής δραστηριότητας και στην προσέλκυση κεφαλαίων. 
Πολλοί είχαν επενδύσει στην αποτυχία, είχαν επιδοθεί και δυστυχώς ακόμη και σήμερα εξακολουθούν να επιδίδονται σε μια απέραντη καταστροφολογία. Προτιμούν μια πατρίδα καθημαγμένη για να μπορούν να τη διαχειριστούν. Όλοι αυτοί αναφέρονται στην ανάπτυξη ως μία μεταφυσική έννοια, η οποία θα προκύψει αυτόματα μόλις οι ίδιοι πάρουν την εξουσία στα χέρια τους. 
Η ανάπτυξη, όμως, είναι μια έννοια συγκεκριμένη. Συνδέεται με όρους και προϋποθέσεις και έχει προαπαιτούμενα. Απαιτεί σχέδιο, τήρηση κανόνων, διαμόρφωση συγκεκριμένου πλαισίου. Η ανάπτυξη θα έρθει μέσα από την τοποθέτηση κεφαλαίων στην ελληνική οικονομία, μέσα από τη δημιουργία ενός πλαισίου για τη στήριξη επενδύσεων. Αυτή ακριβώς είναι και η στόχευση του νομοσχεδίου που συζητάμε σήμερα. 
Το νομοσχέδιο αυτό προσαρμόζει την ελληνική νομοθεσία στις Ευρωπαϊκές Οδηγίες 2010/78, 2010/73, 2011/96, 2009/133 και 2004/113, οι οποίες συντείνουν σε μια περισσότερο εύρυθμη και ευέλικτη λειτουργία της κεφαλαιαγοράς στη χώρα μας, με ρυθμίσεις και αλλαγές που αφορούν τους οργανισμούς συλλογικών επενδύσεων σε κινητές αξίες, αλλά και τις ανώνυμες εταιρείες διαχείρισης αμοιβαίων κεφαλαίων. Δημιουργείται έτσι το κατάλληλο θεσμικό πλαίσιο για την ανάπτυξη και τη λειτουργία της χώρας, για την ανάπτυξη των ευρωπαϊκών συνεταιριστικών εταιρειών και υιοθετούνται τα μέτρα εφαρμογής των Ευρωπαϊκών Κανονισμών 1338/2001 και 1210/2010 περί προστασίας του νομίσματος.
Τι περιέχει, λοιπόν, αυτό το νομοσχέδιο και πώς μπορεί να συμβάλει στη δημιουργία ενός ευνοϊκού πλαισίου για την ανάπτυξη και την επένδυση κεφαλαίων; 
Στην πρώτη ενότητα ενσωματώνεται η οδηγία 2009/65, έτσι όπως τροποποιήθηκε και με μεταγενέστερες οδηγίες. Αυτό σημαίνει αναμόρφωση του νομοθετικού πλαισίου που αφορά τους Οργανισμούς Συλλογικών Επενδύσεων σε Κινητές Αξίες και τις ανώνυμες εταιρίες διαχείρισης αμοιβαίων κεφαλαίων. Σημαίνει νέο λειτουργικό πλαίσιο ώστε να καταστούν εφικτές η προσέλκυση κεφαλαίων και οι επιχειρηματικές συνεργασίες αλλά και να ενισχυθεί ένα πλαίσιο διαφάνειας και προστασίας των Ελλήνων πολιτών και των Ευρωπαίων οι οποίοι θα θελήσουν να επενδύσουν. 
Στην επόμενη συνεδρίαση θα έχουμε τη δυνατότητα να υπεισέλθουμε με λεπτομέρειες στα άρθρα αυτής της ενότητας. Σήμερα οφείλω, όμως, να περιοριστώ στην αναφορά των στόχων και των παρεμβάσεων που επιχειρούμε.
Κατά πρώτο λόγο δίνεται η ευκαιρία στους Οργανισμούς Συλλογικών Επενδύσεων σε Κινητές Αξίες να διευρύνουν τις επιχειρηματικές τους συνεργασίες στην Ελλάδα. Η ΑΕΔΑΚ θα μπορεί να είναι ο σύνδεσμός τους με την ελληνική αγορά αφού θα μπορούν να θεωρηθούν εταιρείες διαχείρισης του ΟΣΕΚΑ που η έδρα του μπορεί να είναι σε μία άλλη χώρα-μέλος. Απλοποιείται η διαδικασία που δίνει το δικαίωμα στους ΟΣΕΚΑ να διαθέτουν μερίδιά τους σε άλλες χώρες μέλη. Με απλά λόγια οι ΟΣΕΚΑ αποτελούν πλέον ένα ευρωπαϊκό διαβατήριο για να διευρύνουν την επενδυτική και επιχειρηματική τους δραστηριότητα. Δίνεται η δυνατότητα για συγχωνεύσεις ανάμεσα σε ΟΣΕΚΑ προκειμένου να ισχυροποιηθούν και να καταστούν περισσότερο ανταγωνιστικοί. Διαμορφώνεται το πλαίσιο για τη δημιουργία κύριου και τροφοδοτικού ΟΣΕΚΑ και το ρυθμιστικό πλαίσιο που διαχωρίζει τη λειτουργία τους και θέτει ασφαλιστικές δικλίδες για το επενδυτικό κοινό. 
Ενισχύονται οι κανόνες διαφάνειας και προστασίας των επενδυτών. Δεν θα αρκεί πλέον μόνο το ενημερωτικό δελτίο. Η πληροφόρηση του επενδυτή για όποια αλλαγή υπάρξει στη λειτουργία και στη διοίκηση του ΟΣΕΚΑ θα είναι πλέον υποχρεωτική, άμεση και λεπτομερέστερη. Υιοθετούνται βέλτιστοι μηχανισμοί συνεργασίας ανάμεσα στις εποπτικές αρχές όλων των κρατών μελών, για να προστατεύονται όσοι επενδύουν σε κινητές αξίες και αμοιβαία κεφάλαια. Ένας ΟΣΕΚΑ πλέον, μετά τη συνακόλουθη ενημέρωση της Επιτροπής Κεφαλαιαγοράς και το σχετικό έλεγχο που θα διενεργείται, θα μπορεί να δραστηριοποιείται στην Ελλάδα είτε με τη δημιουργία υποκαταστήματος είτε με ένα μηχανισμό παροχής υπηρεσιών. Πέραν του αυτονόητου που είναι η προσέλκυση κεφαλαίων και η δημιουργία φιλοεπενδυτικού κλίματος πιστεύω πως αντιλαμβάνονται όλοι ότι δημιουργούνται και νέες θέσεις εργασίας που είναι το μεγάλο ζητούμενο.
Ο ΟΣΕΚΑ μπορεί να έχει την έδρα του σε άλλο κράτος-μέλος, αλλά ο θεματοφύλακάς του, οι ανώνυμες εταιρείες διαχείρισης αμοιβαίων κεφαλαίων πρέπει να έχουν την έδρα τους στην Ελλάδα. 
Υπάρχουν και άλλες ασφαλιστικές δικλίδες και εγγυήσεις διαφάνειας και ελέγχου. Η αίτηση και ο φάκελος του ΟΣΕΚΑ που θα δραστηριοποιηθεί στην ελληνική αγορά θα ελέγχεται από τις εποπτικές αρχές της χώρας που έχει την έδρα και στη συνέχεια από την ελληνική επιτροπή κεφαλαιαγοράς. Διπλός έλεγχος δηλαδή, που μετά την ολοκλήρωσή του ο ΟΣΕΚΑ θα μπορεί να διαθέτει μερίδιά του στην ελληνική αγορά. 
Δίνεται επίσης και η δυνατότητα συγχωνεύσεων, κάτι που σημαίνει ότι μία εταιρεία διαχείρισης αμοιβαίων κεφαλαίων θα μπορεί να συγχωνευθεί με έναν ΟΣΕΚΑ που εδρεύει σε άλλη χώρα μέλος. Έτσι δημιουργούνται ισχυροί όμιλοι με μεγάλη κεφαλαιακή επάρκεια που προσφέρουν επενδυτική ασφάλεια και οδηγούν σε σημαντικές οικονομίες κλίμακος. Και εδώ, όμως, υπάρχουν ασφαλιστικές δικλίδες και κανόνες διαφάνειας με την εγγύηση της ελληνικής επιτροπής κεφαλαιαγοράς που θα έχει την ευθύνη έγκρισης συγχωνεύσεων. Πριν απ’ αυτή θα υποβάλλεται κοινό σχέδιο συγχώνευσης που θα αποτιμάται από ορκωτούς λογιστές. Το πιο σημαντικό είναι ότι στα στοιχεία αυτά αποτίμησης θα έχουν πρόσβαση όλοι οι μεριδιούχοι προκειμένου να αποφασίσουν αν και τι θα επενδύσουν. 
Δίνεται επίσης η δυνατότητα για το διαχωρισμό του κύριου και τροφοδοτικού ΟΣΕΚΑ. Ο κύριος ΟΣΕΚΑ θα έχει έναν τροφοδοτικό ΟΣΕΚΑ ως επενδυτή μεριδιούχο και αυτό θα είναι γνωστό σε όλους τους επενδυτές μεριδιούχους. Ο κύριος ΟΣΕΚΑ θα είναι γνωστός και θα κατονομάζεται και δεν θα μπορεί να επενδύει ή να παίζει άλλου είδους παιχνίδια με τον τροφοδοτικό ΟΣΕΚΑ. Δεν θα μπορεί επίσης να προβαίνει σε διαφόρων ειδών επιβαρύνσεις που είναι στον τροφοδοτικό ΟΣΕΚΑ όπως προμήθειες διάθεσης και αγοράς. 
Αυτή η διάταξη μπαίνει για να προστατεύσει τους επενδυτές και τα φυσικά πρόσωπα που θα επενδύουν στον τροφοδοτικό ΟΣΕΚΑ. Οι κανόνες διαφάνειας ενισχύονται και με την υποχρεωτική τήρηση του εντύπου βασικών πληροφοριών που θα είναι διαθέσιμο σε κάθε επενδυτή μεριδιούχο πριν προχωρήσει σε οποιαδήποτε αγορά ή συναλλαγή. Σε αυτό το έντυπο θα υπάρχουν όλα τα σχετικά στοιχεία που αφορούν την επένδυση, αλλά και το κανονιστικό πλαίσιο που ισχύει σε κάθε χώρα μέλος. Στην κατεύθυνση της ενίσχυσης των κανόνων διαφάνειας και ελέγχου κινούνται και διατάξεις που προβλέπουν την ενισχυμένη συνεργασία των εποπτικών μηχανισμών ελέγχου των χωρών μελών. Θα υπάρχει έλεγχος ανταλλαγής στοιχείων και ενημέρωσης για να αποτραπούν στρεβλώσεις που θα ακυρώσουν τις αρχές του υγιούς ανταγωνισμού, αλλά και θα προστατεύσουν τους επενδυτές μεριδιούχους. 
Η δεύτερη ενότητα του νομοσχεδίου που συζητάμε σήμερα αφορά την ενσωμάτωση της οδηγίας 2010/78 και στοχεύει στη βελτίωση των συνθηκών λειτουργίας της εσωτερικής αγοράς. Διαμορφώνεται ένα αξιόπιστο πλαίσιο ελέγχου για την προστασία των επενδυτών-μεριδιούχων, των επιχειρήσεων, αλλά και των ίδιων των καταναλωτών. 
Η Ευρωπαϊκή Ένωση ενδεχομένως σε αυτό το πεδίο δεν κινείται με την ταχύτητα με την οποία θα θέλαμε. Δεν λειτουργεί ακόμα το πλαίσιο για τον έλεγχο από ένα ενιαίο ευρωπαϊκό σύστημα χρηματοοικονομικής εποπτείας. Γιατί είναι απαραίτητο να υπάρχει αυτό το σύστημα; Νομίζω ότι αυτό μας το απέδειξε η χρηματοοικονομική κρίση που ξέσπασε το 2007 και εντάθηκε το 2008.
Κυρίες και κύριοι συνάδελφοι, ζούμε σε ένα παγκοσμιοποιημένο χρηματοοικονομικό περιβάλλον. Οι τράπεζες και τα διάφορα χρηματοοικονομικά ιδρύματα λειτουργούν διασυνοριακά. Δεν υπήρχε έλεγχος. Δεν υπήρχε εποπτεία, αλλά και συνεργασία ανάμεσα στα αρμόδια όργανα των χωρών που ήταν επιφορτισμένα με αυτό το καθήκον. 
Αυτό ακριβώς αντιμετωπίζει η συγκεκριμένη οδηγία που ενσωματώνουμε σήμερα. Θεσμοθετεί το πλαίσιο συνεργασίας και ανταλλαγής πληροφοριών ανάμεσα στις εθνικές εποπτικές αρχές και τις ευρωπαϊκές εποπτικές αρχές, που είναι η Ευρωπαϊκή Αρχή Τραπεζών, η Ευρωπαϊκή Αρχή Ασφαλίσεων και Συντάξεων και η Ευρωπαϊκή Αρχή Κινητών Αξιών και Αγορών. 
Η οδηγία προβλέπει το πεδίο, το είδος και τη φύση της ανταλλαγής πληροφοριών και στοιχείων, ενώ είναι αυτονόητη η αρχή του σεβασμού στο επαγγελματικό απόρρητο. Με αυτόν τον τρόπο, θα αποφύγουμε την έκρηξη μιας ανεξέλεγκτης κρίσης στο χρηματοοικονομικό τομέα. Θα μπορούν να προληφθούν προβλήματα που θα μπορούσαν να επεκταθούν, αφού οι ευρωπαϊκές χρηματοοικονομικές αγορές συνδέονται μεταξύ τους και λειτουργούν ως προς τις συνέπειες ως συγκοινωνούντα δοχεία. Όλοι αντιλαμβανόμαστε τι μπορεί να επιφέρει αυτό το πρόβλημα. 
Στην τρίτη ενότητα ενσωματώνεται στη νομοθεσία μας η οδηγία 2010/73. Αλλάζει ο τρόπος υπολογισμού των ελάχιστων ή μέγιστων ποσών που αφορούν προσφορές κινητών αξιών. Διασφαλίζεται η προστασία των επενδυτών-μεριδιούχων με αυτήν την οδηγία. 
Στην τέταρτη ενότητα του νομοσχεδίου το πιο σημαντικό στοιχείο είναι ότι εναρμονίζεται η νομοθεσία μας με τις διατάξεις και οδηγίες που αφορούν τη λειτουργία των Ευρωπαϊκών Συνεταιριστικών Επιχειρήσεων. Αυτός είναι ένας νεωτερικός θεσμός που ενθαρρύνει τη διεθνή επιχειρηματική συνεργασία και αποτελεί απάντηση στην κρίση. Ενθαρρύνεται η συνεργασία και η σύμπραξη συνεταιριστικών επιχειρηματικών σχημάτων που έχουν την έδρα τους σε διαφορετικές χώρες της Ευρωπαϊκής Ένωσης. 
Η πέμπτη ενότητα αφορά την εφαρμογή των μέτρων των Κανονισμών 1338/2001 και 1210/2010 περί προστασίας του ευρώ και άλλων διατάξεων. Προδιαγράφονται οι υποχρεώσεις των χρηματοπιστωτικών και χρηματοοικονομικών ιδρυμάτων, ανταλλακτηρίων συναλλάγματος και άλλων φορέων για την προστασία της γνησιότητας του ευρωπαϊκού νομίσματος και θεσπίζονται κυρώσεις για τους παραβάτες. 
Στην τελευταία ενότητα αυτού του νομοσχεδίου ενσωματώνονται οι οδηγίες 2009/133 και 2011/96. Η πρώτη οδηγία αφορά το καθεστώς που θα διέπει συγχωνεύσεις, διασπάσεις, μερικές διασπάσεις, εισφορές ενεργητικού και ανταλλαγές μετοχών που αφορούν εταιρείες διαφορετικών κρατών-μελών. Προσεγγίζουμε σταδιακά το στόχο για ένα κοινό κανονιστικό πλαίσιο στο ζήτημα της κεφαλαιαγοράς. Η δεύτερη οδηγία αφορά το κοινό φορολογικό καθεστώς τόσο για τις μητρικές όσο και για τις θυγατρικές εταιρείες από διαφορετικά κράτη-μέλη. 
Εξαιρετικά σημαντική κρίνεται και η διάταξη του άρθρου 164 που ξεκαθαρίζει κρίσιμα ζητήματα και ερωτήματα που αφορούν το Ταμείο Χρηματοπιστωτικής Σταθερότητας, τη λειτουργία και το χρονικό εύρος της λειτουργίας του, αλλά και θέματα που σχετίζονται με την ανακεφαλαιοποίηση και τη σταθερότητα του χρηματοπιστωτικού μας συστήματος. 
Πιο συγκεκριμένα, παρατείνεται η ισχύς λειτουργίας του Ταμείου μέχρι το 2018, ενώ μπορεί να παραταθεί και με αιτιολογημένη απόφαση του αρμόδιου Υπουργού για ένα ακόμα χρόνο, αν συντρέχουν λόγοι. Αυτό είναι απαραίτητο, γιατί η διαδικασία της ανακεφαλαιοποίησης των τραπεζών, εκτός του ότι δεν είναι μια απλή διαδικασία, όπως γνωρίζουμε όλοι, καθυστέρησε και χρονικά. 
Από εκεί και πέρα, καθίσταται σαφής και ξεκάθαρη με τις διατάξεις του άρθρου 164 η δικαιοδοτική αρμοδιότητα του Ταμείου έναντι των τραπεζών. Το Ταμείο θα αναλάβει τον έλεγχο των τραπεζών μόνο στην περίπτωση που αυτές δεν θα ανακεφαλαιοποιηθούν ή δεν θα τηρήσουν το πλάνο αναδιάρθρωσης που έχουν καταθέσει. 
Επίσης, ξεκαθαρίζεται ότι οι μετοχές του Ταμείου ανήκουν στο δημόσιο και δεν υπόκεινται σε διαπραγμάτευση. Δεν μπορεί δηλαδή να έρθει ένας τραπεζικός όμιλος και να προχωρήσει στην εξαγορά των μετοχών του Ταμείου. 
Μια ακόμα διάταξη που προάγει τη διαφανή λειτουργία της αγοράς είναι και αυτή που υποχρεώνει τις τράπεζες να γνωστοποιούν στην Επιτροπή Κεφαλαιαγοράς τα ονόματα των μετόχων τους, στους οποίους ανήκει ποσοστό μετοχών που αντιστοιχεί τουλάχιστον στο 0,5%. Θα πρέπει να πούμε ότι σήμερα το όριο αυτό είναι το 5%. 
Με τα δύο τελευταία άρθρα του νομοσχεδίου αναμορφώνεται το νομικό πλαίσιο που διέπει τις μισθώσεις κτηρίων από το δημόσιο προκειμένου να καλύψει τις ανάγκες του. Είναι ένα θέμα για το οποίο έχω καταθέσει και σχετική ερώτηση στη Βουλή, αφού πιστεύω ότι αυτό το πλαίσιο πρέπει να συμβαδίζει με τις αρχές της δημοσιονομικής εξυγίανσης, της περιστολής δαπανών και του σεβασμού του δημοσίου χρήματος.
Με αυτές τις διατάξεις δίνεται η δυνατότητα να επιτυγχάνονται περισσότερο συμφέρουσες τιμές για τις μισθώσεις ακινήτων στις οποίες προβαίνει το δημόσιο. Αυτό γίνεται με τη λειτουργία του ανταγωνισμού, τη δυνατότητα να υποβάλουν προσφορές εκμίσθωσης στο δημόσιο, όχι μόνο οι ιδιοκτήτες των ακινήτων, αλλά και όσοι τα διαχειρίζονται με διαδικασίες μακροχρόνιας μίσθωσης.
Τέλος, με το άρθρο 167, ρυθμίζονται ζητήματα προκειμένου να μπορούν να καταβληθούν οι αμοιβές στα πρόσωπα που απασχολούνται με τον καθαρισμό δημοσίων κτηρίων.
Κυρίες και κύριοι συνάδελφοι, η κριτική που ακούσαμε στην επιτροπή για το συγκεκριμένο νομοσχέδιο δεν έχει νομιμοποιητική βάση. Εκτός του ότι πρόκειται για μία εναρμόνιση της νομοθεσίας μας με κοινοτικές οδηγίες, γεγονός που καθίσταται σημαντική μας υποχρέωση από τη συμμετοχή μας στην Ευρωπαϊκή Ένωση, το νομοσχέδιο ρυθμίζει και σημαντικά ζητήματα που αφορούν την Κεφαλαιαγορά. 
Στη συζήτηση επί των άρθρων όλοι θα έχουν την ευκαιρία να την διαπιστώσουν. Ορισμένοι δυσκολεύονται ίσως να αποδεχθούν ότι η ελληνική οικονομία λειτουργεί με τους κανόνες της ελεύθερης οικονομίας και αγοράς. Δαιμονοποιούν την Κεφαλαιαγορά, όταν για τα άλλα κράτη-μέλη αποτελεί πυλώνα και μοχλό ανάπτυξης. 
Η Ελλάδα όμως πρέπει οριστικά να γυρίσει σελίδα, να γίνει η χώρα των επενδυτικών και επιχειρηματικών προοπτικών με νομοσχέδια όπως αυτό που συζητάμε σήμερα, αλλά και με άλλες θεσμικές παρεμβάσεις που θα ακολουθήσουν. 
Ο χρηματοοικονομικός τομέας αποκτά νέες προοπτικές. Ορίζονται συνεργασίες σε διεθνές επίπεδο και δυνατότητες προσέλκυσης κεφαλαίων. Οι χρηματοοικονομικές συναλλαγές θωρακίζονται με διαφάνεια και δημόσιο έλεγχο, με την εποπτεία των αρμόδιων αρχών και με τη συνεργασία τους με τις αρχές των άλλων χωρών.
Σκοπός, λοιπόν, από εδώ και πέρα πρέπει να είναι μόνο ένας, η ανάπτυξη και μόνο η ανάπτυξη και η μείωση της ανεργίας. Γι’ αυτό το λόγο, κυρίες και κύριοι συνάδελφοι, σας καλώ να υπερψηφίσετε το συγκεκριμένο νομοσχέδιο.
Σας ευχαριστώ.
(Χειρoκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε. 
Το λόγο έχει ο εισηγητής του Συνασπισμού κ. Σαμοΐλης.</ChairmanSpeech>
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Ευχαριστώ, κύριε Πρόεδρε.
Συνεχίζοντας τη συζήτηση επί του σχεδίου νόμου σχετικά με τους Οργανισμούς Συλλογικών Επενδύσεων Σε Κινητές Αξίες, ΟΣΕΚΑ, μέσα από μία σειρά κοινοτικών οδηγιών, με κορμό αυτή του 2009/96, το νέο ρυθμιστικό πλαίσιο της αγοράς κεφαλαίων έρχεται να ευθυγραμμιστεί με κεντρικά νεοφιλελεύθερα δόγματα που κατακλύζουν την Ευρωπαϊκή Ένωση του 21ου αιώνα.
Αυτή τη φορά δεν αναφερόμαστε στη γενικευμένη λιτότητα που επιβάλλεται στην κοινωνία, αλλά ακριβώς στην άλλη όψη ενός κοινού νομίσματος και εννοούμε τη συσσώρευση κέρδους μέσα από την άκρατη κινητικότητα του κεφαλαίου, την περαιτέρω κατάργηση περιοριστικών κανονισμών αυτού και τη νομική κατοχύρωση υπό συγκεκριμένες δραστηριότητες του χρηματιστικού κεφαλαίου που δεν υπόκειται σε κανένα είδος κοινωνικής ανταποδοτικότητας. 
Υπ’ αυτήν τη γενική λογική μάς παρουσιάζεται ένα σχέδιο νόμου που διευθετεί σε πρώτο επίπεδο τον τρόπο σύστασης, λειτουργίας, κίνησης και διάθεσης των αμοιβαίων κεφαλαίων. Οι επενδύσεις με τη μορφή αυτή δεν είναι κάτι καινούργιο στην ιστορία του καπιταλιστικού τρόπου παραγωγής. 
Από την πρωταρχική συσσώρευση του αγγλικού αποικισμού στα εδάφη της Αμερικής, το μεγάλο κραχ του 1929, τη μεταπολεμική ανάπτυξη του κεϋνσιανού μοντέλου, μέχρι και τη βίαιη εισχώρηση της ελεύθερης αγοράς στις υπό κατάρρευση σοβιετικές οικονομίες, τα αμοιβαία κεφάλαια έπαιξαν κεντρικό ρόλο, αρκετά κερδοφόρο, στο όνομα συγκεκριμένων συμφερόντων.
Όσον αφορά τους ΟΣΕΚΑ, στο συγκεκριμένο νομοσχέδιο θεωρούμε πως πρέπει να ληφθούν υπ’όψιν τα παρακάτω στοιχεία, όντας τα πιο κεντρικά, που διαφοροποιούν τον ν.3283/2004 από το παρόν. Ανεξαρτητοποιείται η καταστατική από τη φυσική καταγωγή μιας ανώνυμης εταιρείας διαχείρισης αμοιβαίων κεφαλαίων. Εισάγεται έτσι η πλήρης απελευθέρωση της διάθεσης των μεριδίων ή μετοχών της παραπάνω εταιρείας σε χώρες πέραν της έδρας. 
Τι σημαίνει πρακτικά αυτό; Πολύ απλά ότι μια εταιρεία διαχείρισης μπορεί να λάβει άδεια σύστασης από μια αρμόδια αρχή στη Μάλτα και να ασκεί τις περαιτέρω επενδυτικές δραστηριότητές της στην Ελλάδα. Η συγκεκριμένη εταιρεία, παρ’ότι μπορεί να αποκομίσει σημαντικά κέρδη σε ελληνικό έδαφος, απαλλάσσεται από κάθε είδος φορολογικής εισφοράς στο ελληνικό δημόσιο, καθώς οι υποχρεώσεις αυτές εκτελούνται στη χώρα καταστατικής προέλευσης. Και εντελώς τυχαία οι μεριδιούχοι δεν πληρώνουν ούτε ένα ευρώ, μια και ο φόρος επί των μερισμάτων που ισχύει σε ένα φορολογικό παράδεισο, σαν αυτόν της Μάλτας, είναι 0%.
Η συγκεκριμένη τάση μπορεί να γίνει εμφανής στην Ευρωπαϊκή Ένωση από τα προηγούμενα χρόνια, προτού κιόλας ολοκληρωθεί η εφαρμογή της κοινοτικής οδηγίας. Χαρακτηριστικά αναφέρουν πως μόνο για το 2011 το Λουξεμβούργο κατέχει τη μεγαλύτερη καθαρή αξία του ενεργητικού των ΟΣΕΚΑ με μερίδιο 31,2% σε ολόκληρη την Ευρώπη. 
Αντιθέτως στην Ελλάδα τον ίδιο χρόνο η αγορά αμοιβαίων κεφαλαίων χαρακτηρίστηκε από περαιτέρω μείωση της συνολικής αξίας ενεργητικού τους με εκροές σχεδόν σε όλες τις κατηγορίες αμοιβαίων κεφαλαίων. Έτσι, ενώ στο τέλος του 2011 η αξία των ελληνικών αμοιβαίων κεφαλαίων ανερχόταν σε 5,2 δισεκατομμύρια, το 2007 το αντίστοιχο μέγεθος απηχούσε στα 27 δισεκατομμύρια, μια κατακόρυφη καθίζηση της τάξης του 400%.
Επιπλέον απώλεια εσόδων για το δημόσιο και θέσεων εργασίας για τον ιδιωτικό τομέα μπορεί εύκολα να σημειωθεί σε περίπτωση που οι ελληνικές τράπεζες στο βωμό της περιστολής λειτουργικών δαπανών κλείσουν τις εταιρείες διαχείρισης και προχωρήσουν σε μια απλή σύμβαση αντιπροσώπευσης ξένων εταιρειών, κάτι που έχει αρχίσει ήδη να διαφαίνεται, αν συνυπολογίσει κανείς πως η αξία των ελληνικών αμοιβαίων κεφαλαίων είναι αυτήν τη στιγμή περίπου ίση με την αξία αμοιβαίων κεφαλαίων που προέρχονται από συμβάσεις αντιπροσώπευσης 5,2 δισεκατομμυρίων έναντι 4,5 δισεκατομμυρίων.
Στρατηγικές αντίστοιχου τύπου προσφέρονται μέσα από μια πληθώρα επιλογών, όπως για παράδειγμα η εισαγωγή της έννοιας της διασυνοριακής συγχώνευσης ή τροφοδοτικών ΟΣΕΚΑ που μεταβιβάζουν το 85% της αξίας του ενεργητικού τους σε οργανισμούς διαφορετικού κράτους. Στην πράξη, έχουμε να κάνουμε με μια διαδικασία διπλής απώλειας φορολογικών εσόδων καθώς τα έσοδα των εταιρειών διαχείρισης προέρχονται, πρώτον, από την αμοιβή διαχείρισης των αμοιβαίων κεφαλαίων και, δεύτερον, από την αμοιβή επί της οικονομικής απόδοσης των κεφαλαίων. 
Σημειώνουμε πως η συρρίκνωση των Οργανισμών Συλλογικών Επενδύσεων είναι οργανικά δεμένη με τη διαδικασία συγκεντροποίησης του κλάδου και το συγκεκριμένο νομοσχέδιο λειτουργεί ανοικτά υπέρ των μεγάλων εταιρειών διαχείρισης, οι οποίες είτε μπορούν να ανοίξουν υποκαταστήματα είτε να διαθέτουν τα προϊόντα τους στη βάση της κοινοτικής οδηγίας περί ελεύθερης διακίνησης υπηρεσιών. 
Μέσα στο πλαίσιο της κρίσης οι εταιρείες αντέδρασαν στην πτωτική τάση του ποσοστού κέρδους με τον τρόπο που γνωρίζουν να κάνουν καλά. Αυξήθηκαν οι πιέσεις προς τους εργαζόμενους με μείωση προσωπικού και μισθών, ενώ παράλληλα ανακατανέμονται τα μερίδια της αγοράς σε βάρος των μικρότερων ή ασθενέστερων εταιρειών. 
Παρ’ότι το φαινόμενο αυτό παρατηρείται σε πανευρωπαϊκό επίπεδο, μπορούμε να αντλήσουμε ξανά από την εγχώρια κατάσταση του κλάδου αρκετά ενδιαφέροντα παραδείγματα. Μια ενδεχόμενη συγχώνευση της Εθνικής Τράπεζας με την Eurobank δίνει τη δυνατότητα ελέγχου του 45% του κλάδου σε ολόκληρη τη χώρα. 
Οι παίχτες που καθορίζουν τη συμπεριφορά του τομέα διαχείρισης κεφαλαίων μειώνονται στο ελάχιστο και, παρά το ότι το σχέδιο νόμου περιορίζει τα απαιτούμενα κεφάλαια σύστασης εταιρειών διαχείρισης αμοιβαίου κεφαλαίου και εταιρειών επενδύσεων μεταβλητού κεφαλαίου, η πραγματικότητα φαίνεται να οδηγεί σε ακριβώς αντίθετα αποτελέσματα. 
Πρέπει να σας επισημάνουμε πως τα ολιγοπώλια και τα καρτέλ δεν είναι απλώς αποτέλεσμα ορισμένων ατελειών ή στρεβλώσεων των αγορών, αλλά αποτέλεσμα του ίδιου του καπιταλιστικού ανταγωνισμού και της διαδικασίας εκκαθάρισης των μη ανθεκτικών κεφαλαίων. Η συγκεντροποίηση δεν προκύπτει από την άμβλυνση του ελεύθερου ανταγωνισμού, αλλά αντιθέτως γεννιέται από αυτόν. 
Ακριβώς σε αυτό το πνεύμα κινείται τόσο το σχέδιο νόμου που κατεβάζετε όσο και οι κοινοτικές οδηγίες στις οποίες τρέχετε να προσαρμοστείτε. Παρέχεται η δυνατότητα σε μεγάλες εταιρείες να διεισδύσουν τάχιστα παντού μέσα από αόρατες offshore έδρες, χωρίς κανέναν ουσιαστικό έλεγχο, μεγιστοποιώντας τα οφέλη στα ελάχιστα δυνατά κόστη. 
Η συγκέντρωση του κλάδου σε συνδυασμό με τη μαζική φυγή κεφαλαίων μάς γεννά διάφορα επιπρόσθετα ερωτήματα. Στην εποχή μιας διευρυμένης κρίσης, όπου τα εισοδήματα των οικονομικά ασθενέστερων αφαιμάζονται, το κεφάλαιο κατέχει τη δυνατότητα να μετακινείται ανενόχλητο από χώρα σε χώρα αποφεύγοντας να πληρώσει ακόμη και τα στοιχειώδη που του αναλογούν. 
Το φαινόμενο «λίστα Λαγκάρντ» δύναται να αποκτά σε αυτήν την περίπτωση τη μορφή διαχείρισης κεφαλαίων μέσω αγοράς ομολόγων. Έτσι, για παράδειγμα, μια εταιρεία μπορεί να αγοράσει ομόλογα από μια ελληνική τράπεζα, στη συνέχεια να κάνει αίτηση αλλαγής θεματοφύλακα σε μια άλλη ευρωπαϊκή χώρα και το επενδυθέν κεφάλαιο να γίνει αόρατο για το ελληνικό δημόσιο. 
Στο παρόν σχέδιο νόμου περιέχονται διατάξεις με επικίνδυνες ρυθμίσεις. Με το άρθρο 59 σελίδα 151 παρέχεται η δυνατότητα επένδυσης από τους ΟΣΕΚΑ σε εξωχρηματιστηριακά παράγωγα, κάτι που δεν επιτρεπόταν μέχρι σήμερα για τους Οργανισμούς Συλλογικής Επένδυσης σε Ανώνυμες Εταιρείες Επένδυσης Χαρτοφυλακίου. 
Δεδομένου ότι και τα ασφαλιστικά ταμεία επενδύουν εκτεταμένα σε αμοιβαία κεφάλαια ελληνικής ιδιοκτησίας, όπως για παράδειγμα το ΙΚΑ, η δυνατότητα αυτή μετατρέπει πιθανώς τέτοιες επενδύσεις σε πολύ υψηλού ρίσκου και μεγάλης αβεβαιότητας. Σα να μην έφθανε αυτό, τα ασφαλιστικά ταμεία θεωρούνται ως επιλέξιμοι επενδυτές και ισχυροί γνώστες των χρηματοοικονομικών προϊόντων, γεγονός που τους προσδίδει περιορισμένη νομική προστασία.
Για ακόμη μια φορά τα δημόσια ταμεία ασφάλισης γίνονται αντικείμενο κερδοσκοπικών δραστηριοτήτων. Αφού μαζί με το κούρεμα του δημοσίου χρέους συμπαρασύρατε και τα αποθεματικά των ταμείων, έρχεσθε τώρα να ξυπνήσετε τους εφιάλτες των περίφημων δομημένων ομολόγων και των υπόγειων χρηματοοικονομικών κινήσεων.
Ως ΣΥΡΙΖΑ-ΕΚΜ, θεωρούμε απαράδεκτη τη συσχέτιση των ασφαλιστικών ταμείων με κάθε είδους επένδυση σε πλασματικό κεφάλαιο, κρατώντας υπ’ όψιν και την εμπειρία των προηγούμενων ετών.
Όσον αφορά το Ταμείο Χρηματοπιστωτικής Σταθερότητας και τις αλλαγές που επέρχονται σε σχέση με τη διαδικασία ανακεφαλαιοποίησης των τραπεζών, έχουμε να κάνουμε τις εξής επισημάνσεις. Στο άρθρο 164 σημείο 8 αναφέρεται πως αν μία τράπεζα έχει λάβει χρήματα προς ανακεφαλαιοποίηση από το Ταμείο Χρηματοπιστωτικής Σταθερότητας και χρειαστεί νέα κεφάλαια, δεν υποχρεούται να υποβάλει νέο επιχειρηματικό σχέδιο ούτε και νέο χρονοδιάγραμμα εφαρμογής του. Η Τράπεζα της Ελλάδος και το Ταμείο Χρηματοπιστωτικής Σταθερότητας υποτίθεται ότι ενέκριναν την ανακεφαλαιοποίηση συγκεκριμένων τραπεζών, αξιολογώντας τα επιχειρηματικά σχέδια και την αξιοπιστία εφαρμογής τους, έτσι όπως αναφέρεται στον αντίστοιχο νόμο.
Αυτό που μας λέτε τώρα είναι πως, εάν αυτά τα σχέδια αποτύχουν, οι τράπεζες μπορούν να ζητήσουν νέα χρηματοδότηση στα τυφλά, χωρίς κανένα σχέδιο, χωρίς καμμία μέριμνα.
Κύριοι της Κυβέρνησης, αδυνατείτε πλέον να κρατήσετε ακόμη και τα προσχήματα. Αυτό που κάνετε ουσιαστικά είναι να παραχωρείτε υπερεξουσίες και απεριόριστες δυνατότητες χειρισμού στον υπό έλεγχο της τρόικας και του κ. Προβόπουλου μηχανισμό του Ταμείου Χρηματοπιστωτικής Σταθερότητας.
Ως ΣΥΡΙΖΑ-Ενωτικό Κοινωνικό Μέτωπο, καταδικάζουμε κάθε ενέργεια τέτοιου τύπου που ενισχύει επικίνδυνα αδιαφανείς διαδικασίες, που δίνει τεράστια εξουσία στον κεντρικό τραπεζίτη, χωρίς κανένα έλεγχο, χωρίς καμμία δυνατότητα απολογισμού και κοινωνικής λογοδοσίας, ενώ την ίδια στιγμή στέλνετε στα τυφλά την κοινωνία σε νέα οριζόντια μέτρα λιτότητας, προκειμένου οι τράπεζες να ενισχύσουν για ακόμη μια φορά την κεφαλαιακή τους επάρκεια, χωρίς καμμία προοπτική για τον κόσμο της εργασίας.
Ξανά, στο άρθρο 164 σημείο 20 αναφέρεται πως οι μετοχές των τραπεζών που θα αποκτηθούν στο πλαίσιο της ανακεφαλαιοποίησης από το Ταμείο Χρηματοπιστωτικής Σταθερότητας απαγορεύεται να μεταβιβάζονται σε επιχειρήσεις που ελέγχονται από το κράτος. Με διαφορετικά λόγια, προσπαθείτε να διασφαλίσετε με νύχια και με δόντια πως δεν θα υπάρξει με κανέναν τρόπο δημόσιος έλεγχος των τραπεζών. Διότι, σύμφωνα με το νόμο που ψηφίσατε, αν το 10% των τραπεζικών μετοχών αγοράζονταν από επιχειρήσεις που συνδέονταν ακόμη και εμμέσως με το δημόσιο, οι τράπεζες θα περνούσαν άμεσα υπό δημόσια διοίκηση.
Όμως, ξέρουμε ότι είναι προτιμότερο να δίνουμε εκατοντάδες δισεκατομμύρια στο τραπεζικό σύστημα, στις πλάτες των πολιτών και να τις αφήνουμε υπό ιδιωτική εκμετάλλευση.
Όσον αφορά τις αναγκαστικές τραπεζικές συγχωνεύσεις, στο άρθρο 165, μεταξύ διαφόρων πραγμάτων αναφέρεται ο τρόπος με τον οποίο θα καταβληθεί το χρηματοδοτικό κενό λόγω διαφοράς μεταξύ ενεργητικού και παθητικού σε μία τράπεζα που τελεί υπό αναγκαστική συγχώνευση. Μας παραπέμπετε εμμέσως στον τρόπο με τον οποίο προχωρήσατε στην αυθαίρετη συγχώνευση της Αγροτικής Τράπεζας και μας προϊδεάζετε για το πώς θα κινηθείτε μελλοντικά στην περίπτωση του Ταχυδρομικού Ταμιευτηρίου.
Το κραυγαλέο παράδειγμα για το πώς χειριστήκατε την περίπτωση της Αγροτικής Τράπεζας αποδεικνύει του λόγου το αληθές. Το κενό που προέκυπτε μεταξύ ενεργητικού και παθητικού ανερχόταν στα 6,7 δισεκατομμύρια ευρώ: 14,3 δισεκατομμύρια ενεργητικό και 21,3 δισεκατομμύρια παθητικό. Η Τράπεζα Πειραιώς πληρώνει εντελώς συμβολικά 95 εκατομμύρια και τα υπόλοιπα της εκχωρούνται, λες και έχουμε να κάνουμε με κάποιας μορφής επιδότηση του δημοσίου προς ιδιώτες τραπεζίτες. Οι ζημίες του κακού κομματιού κοινωνικοποιούνται και πέφτουν στις πλάτες των πολιτών. Τα κέρδη του καλού κομματιού εκχωρούνται στον ιδιώτη και την ίδια στιγμή χρηματοδοτείται το νέο κενό που έχει προκύψει στον ισολογισμό του.
Όσον αφορά την Ευρωπαϊκή Συνεταιριστική Εταιρεία, εκτός των ζητημάτων που συζητήσαμε μέχρι στιγμής, στο τελευταίο μέρος του σχεδίου νόμου μάς παρουσιάζετε και την προσαρμογή της ελληνικής νομοθεσίας σε μία κοινοτική οδηγία που αφορά την Ευρωπαϊκή Συνεταιριστική Εταιρεία.
Συγκεκριμένα, εδώ υπάρχει μία έρευνα του Ευρωπαϊκού Ερευνητικού Ινστιτούτου για τους συνεταιρισμούς και τις κοινωνικές επιχειρήσεις σε συνεργασία με το Πανεπιστήμιο του Trento της Ιταλίας που πραγματοποιήθηκε το 2010. Σύμφωνα με αυτή, η μέχρι τότε εμπειρία για τις Ευρωπαϊκές Συνεταιριστικές Εταιρείες κρίνεται πλήρως αναποτελεσματική. Αυτή είναι μία έρευνα που πραγματοποιήθηκε κατά την παραγγελία της ίδιας της Ευρωπαϊκής Κομισιόν. Η ίδια η πηγή που μας καλεί να προσαρμοστούμε στην Κοινοτική Οδηγία του 2003, βγάζει αρνητικά συμπεράσματα για τα αποτελέσματά της.
Σε κάθε περίπτωση, η παρούσα οδηγία με τα ίδια τα λόγια των ευρωπαϊκών οργάνων παρουσιάζει τεράστια προβλήματα και αναποτελεσματικές πτυχές κατά τη διαδικασία εφαρμογής της. 
Καταληκτικά, το συγκεκριμένο σχέδιο νόμου, για όλους τους παραπάνω λόγους που αναφέραμε, κινείται σε άμεση συνάφεια με τη νεοφιλελεύθερη εναρμόνιση των κρατών-μελών της Ευρωπαϊκής Ένωσης στο χρηματοπιστωτικό κλάδο. Εντείνει τη συγκέντρωση πλούτου στον κλάδο της αγοράς κεφαλαίων, αυξάνει τις πιθανότητες μαζικής φυγής κεφαλαίων, παρέχει απεριόριστες δυνατότητες φοροδιαφυγής των οικονομικά ισχυρών εταιρειών και συνεχίζει την ίδια αδιέξοδη πολιτική χρηματικής ενίσχυσης των τραπεζών, χωρίς καμμία παροχή δυνατότητας το δημόσιο να ασκήσει ουσιαστικό έλεγχο στον τραπεζικό τομέα.
Επιπλέον, οι ρυθμίσεις για την Ευρωπαϊκή Συνεταιριστική Εταιρεία αποτιμώνται από τους ίδιους τους φορείς προσαρμογής στην Κοινοτική Οδηγία ως γραφειοκρατικές και αναποτελεσματικές. Το μόνο που διαφαίνεται καθαρά στον ορίζοντα της πολιτικής σας είναι νέα μέτρα λιτότητας για τον κόσμο που παλεύει καθημερινά για την επιβίωσή του.
Γι’ αυτούς τους λόγους ο ΣΥΡΙΖΑ - Ενωτικό Κοινωνικό Μέτωπο θα το καταψηφίσει και ο ελληνικός λαός θα το ανατρέψει στη ζωή.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
 Επίσης, όσον αφορά την τελευταία πράξη νομοθετικού περιεχομένου των ενενήντα έξι σελίδων, όπου εκεί εκχωρείτε τα εθνικά δικαιώματα και την εθνική ανεξαρτησία, να σας διαβάσω πέντε γραμμές για το τι υπογράψατε. Όπως αναφέρεται στην πράξη νομοθετικού περιεχομένου που δημοσιεύτηκε στην Εφημερίδα της Κυβερνήσεως με αριθμό 240: «Το δικαιούχο κράτος-μέλος Ελλάδα, η Τράπεζα της Ελλάδας και το Ελληνικό Ταμείο Χρηματοπιστωτικής Σταθερότητας παραιτούνται με την παρούσα αμετάκλητα και ανεπιφύλακτα από κάθε δικαίωμα ασυλίας που ήδη έχουν ή μπορεί να δικαιούνται σε σχέση με τους ίδιους και τα περιουσιακά τους στοιχεία έναντι δικαστικών ενεργειών σχετικά με την παρούσα σύμβαση τροποποίησης» συμπεριλαμβανομένων ενδεικτικά «από κάθε δικαίωμα ασυλίας, έναντι άσκησης αγωγής, έκδοση δικαστικής απόφασης ή άλλης διάταξης, κατάσχεσης, εκτέλεσης ή ασφαλιστικού μέτρου και έναντι κάθε εκτέλεσης αναγκαστικού μέτρου σε βάρος των περιουσιακών τους στοιχείων, στο μέτρο που τα ανωτέρω δεν απαγορεύονται από αναγκαστικό νόμο». 
Αυτά γράφετε, αλλά ξεχάσατε ότι δεν είναι η περιουσία σας, αλλά είναι η περιουσία του ελληνικού λαού, που θα την πάρει πίσω ο ελληνικός λαός! Να είσαστε σίγουροι γι’ αυτό!
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο ειδικός αγορητής του ΠΑΣΟΚ κ. Οδυσσέας Κωνσταντινόπουλος έχει το λόγο για δεκαπέντε λεπτά.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, κατ’αρχάς πιστεύω, κύριε Πρόεδρε, ότι σήμερα η Βουλή πρέπει ομόφωνα να καταδικάσει τη βίαιη επίθεση σε βάρος του Βουλευτή του ΣΥΡΙΖΑ κ. Στρατούλη. Παρ’ όλο που στο παρελθόν τέτοια γεγονότα κάποιοι πολιτικοί χώροι δεν μπορούσαν να τα καταδικάσουν και κρυβόντουσαν, νομίζω ότι εμείς σήμερα πρέπει ως Βουλή, ως κόμματα να στείλουμε ένα ξεκάθαρο μήνυμα ότι…</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Μισό λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μα, δεν μπορείτε να διακόψετε, κύριε Κουίκ. Επιτέλους, δεν μπορείτε να διακόψετε!</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Με συγχωρείτε, μισό λεπτό…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μα δεν μπορείτε.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Βγάλαμε ανακοίνωση χθες.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν έχετε το λόγο, κύριε Κουίκ!</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Βγάλαμε ανακοίνωση και προσωπικά εγώ…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κουΐκ, σας παρακαλώ! Δεν είστε στην τηλεόραση, ούτε έχετε στο χέρι σας ένα μικρόφωνο! Επιτέλους, σεβαστείτε το χώρο! Σεβαστείτε τον ομιλητή! Όποτε θέλετε παίρνετε το λόγο! Σας παρακαλώ!</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Σας παρακαλώ, δεν θέλουμε μαθήματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ εγώ!
Ορίστε, κύριε Κωνσταντινόπουλε, έχετε το λόγο.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Να διαβάζει. Έχουν Γραφείο Τύπου στο ΠΑΣΟΚ, απλά είναι τόσο διαλυμένοι που ούτε κι αυτό δεν έχουν πια.</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Σας καταλαβαίνω, κύριε Κουΐκ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Νέοι καιροί, νέα ήθη! Λυπάμαι πάρα πολύ.
Ορίστε, κύριε Κωνσταντινόπουλε.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Δεν θέλω μαθήματα από εσάς, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κουΐκ, ανατρέξτε λίγο στον εαυτό σας. 
Συνεχίστε, κύριε Κωνσταντινόπουλε.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Κάντε μου τη χάρη. Δεν θα πάρω μαθήματα από εσάς, κύριε Αντιπρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σίγουρα δεν θα πάρω εγώ από εσάς και από ό,τι εκπροσωπείτε σαν στάση ζωής.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Κάντε μου τη χάρη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεχίστε, κύριε συνάδελφε.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Κύριε Πρόεδρε, συνεχίζω και επιμένω ότι πρέπει ως Βουλή να καταδικάσουμε ομόφωνα τη βίαιη επίθεση στον κ. Στρατούλη.
Όσο για τον κ. Κουίκ καταλαβαίνω τον εκνευρισμό του και την προσπάθεια να καλύψουν…</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Δεν έχω εκνευρισμό. Θα πάρω το λόγο επί προσωπικού.</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Ζητήστε το λόγο επί προσωπικού.</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Κύριε Πρόεδρε, το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, έχετε το λόγο.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Δεν του δίνω το δικαίωμα να ασχοληθεί μαζί μου. Να μη χαμογελάει ο κύριος! Ας κοιτάξει τα δικά του.</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Συγγνώμη, δεν σας καταλαβαίνω. Εδώ δεν είμαστε σε τηλεοπτικό πρωινό. Εδώ είμαστε στη Βουλή και ο καθένας λέει την άποψή του, έχει ελευθερία λόγου. Εσείς μετά μπορείτε να πείτε ό,τι θέλετε. Δεν μπορείτε οποιαδήποτε στιγμή να διακόπτετε και να λέτε οτιδήποτε. Προς Θεού!</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Πείτε αυτά που θέλετε. Λειτουργεί τόσο δημοκρατικά η Βουλή…</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Αν δεν σας κάνει η Βουλή τότε είναι ένα άλλο θέμα και πρέπει να το δείτε εσείς.</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Με τις πράξεις νομοθετικού περιεχομένου…</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Τι να σας πω; Τελειώσατε, κύριε Κουΐκ;</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Ναι, κύριε συνάδελφε.</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Σας ευχαριστώ πάρα πολύ. 
Κύριε Υπουργέ, πριν ασχοληθώ με την ενσωμάτωση των οδηγιών, θα ήθελα να αναφερθώ στην ανακεφαλαιοποίηση των τραπεζών και σε διατάξεις που έρχονται σε διάφορα νομοσχέδια που αφορούν τη ρευστότητα και την ανάπτυξη της χώρας. 
Πιστεύω ότι δεν πρέπει να συνεχιστεί αυτό. Δεν πρέπει δηλαδή να μετράτε αντιδράσεις κάθε φορά που φέρνετε μια διάταξη. Πρέπει να κάνουμε μια σοβαρή συζήτηση, μια ειλικρινή συζήτηση για το πώς πρέπει να γίνει η ανακεφαλαιοποίηση των τραπεζών. Όλοι συμφωνούμε πως θα πρέπει να έχει κοινό σκοπό τη ρευστότητα στην αγορά, την ανάπτυξη και τη μείωση της ανεργίας. 
Κυρίες και κύριοι συνάδελφοι, με το παρόν νομοσχέδιο ενσωματώνεται στην ελληνική νομοθεσία η οδηγία 2010/73/ΕΕ με την οποία τροποποιούνται οι διατάξεις των προηγούμενων οδηγιών που είναι ενσωματωμένες στο ελληνικό δίκαιο με αντίστοιχους νόμους και αποσκοπούν στην ολοκλήρωση της εσωτερικής αγοράς στον τομέα των χρηματοπιστωτικών υπηρεσιών. 
Συγκεκριμένα, με το παρόν νομοσχέδιο τροποποιούνται οι διατάξεις των εξής δυο νόμων: του ν.3401/2005 και του ν.3556/2007. Οι τροποποιήσεις αυτές είναι απόρροια της προβλεπόμενης στην ίδια την οδηγία 2003/71/ΕΚ διαδικασίας αξιολόγησης προκειμένου να βελτιωθεί η εφαρμογή και να αυξηθεί η αποτελεσματικότητα του θεσμικού πλαισίου για τα ενημερωτικά δελτία. 
Με τις τροποποιήσεις του ν.3401/2005 το παρόν νομοσχέδιο εισάγει αλλαγές που σχετίζονται κυρίως με τα εξής: Τον τρόπο υπολογισμού του συνολικού τμήματος των προσφορών κινητών αξιών. Το μέγιστο όριο των προσφορών κινητών αξιών που εμπίπτουν στο πεδίο εφαρμογής του νόμου. Τη διεύρυνση του ορισμού των ειδικών επενδυτών στους επαγγελματίες πελάτες. Τις περιπτώσεις για τις οποίες δεν ισχύει η υπερχρέωση δημοσίευσης ενημερωτικού δελτίου. Τις εξαιρέσεις από την υποχρέωση κατάρτισης ενημερωτικού δελτίου. Το πλαίσιο κατάρτισης του περιληπτικού σημειώματος του ενημερωτικού δελτίου. Την κατάργηση της υποχρέωσης δημοσίευσης ετησίως από τον εκδότη εγγράφου το οποίο να περιέχει ή να παραπέμπει στις πληροφορίες που δημοσίευσε και αφορούν τις κινητές του αξίες. Την εφαρμογή αναλογικού καθεστώτος γνωστοποίησης σχετιζόμενου με τα χαρακτηριστικά τού εκδότη και των προσφερομένων κινητών αξιών. Την έναρξη και τη διάρκεια ισχύος του ενημερωτικού δελτίου. Την πρόσθετη υποχρέωση δημοσίευσης σε ηλεκτρονική μορφή του ενημερωτικού δελτίου στην ιστοσελίδα του εκδότη. Τη διευκρίνιση ως προς τη λήξη της απαίτησης δημοσίευσης συμπληρώματος ενημερωτικού δελτίου και το δικαίωμα υπαναχώρησης. Την πρόσθετη υποχρέωση της Επιτροπής Κεφαλαιαγοράς στις διασυνοριακές δημόσιες προσφορές να διαβιβάζει στον εκδότη ή στο πρόσωπο που είναι υπεύθυνο για τη σύνταξη του ενημερωτικού δελτίου, το πιστοποιητικό έγκρισης που διαβίβασε στην αρμόδια αρχή τού κράτους-μέλους υποδοχής.
Με τις τροποποιήσεις του ν.3556/2007 ο παρών νόμος εισάγει αλλαγές, που σχετίζονται με τον περιορισμό του καθορισμού του κράτους-μέλους καταγωγής για εκδόσεις μη μετοχικών κινητών αξιών με ονομαστική αξία κάτω των 1000 ευρώ, με το προβλεπόμενο όριο των 50.000 ευρώ για τον επαναπροσδιορισμό της αξίας των χρεωστικών τίτλων. Οι ανωτέρω αλλαγές αυξάνουν την ασφάλεια δικαίου και επιτυγχάνουν τη μείωση του διοικητικού φόρτου των εταιρειών κατά την άντληση κεφαλαίων από τις αγορές κινητών αξιών της Ευρωπαϊκής Ένωσης διασφαλίζοντας συγχρόνως την προστασία των επενδυτών. 
Ενδεικτικά θα αναφέρω τη διευκρίνιση ότι ο τρόπος υπολογισμού των μεγίστων ποσών ορισμένων προσφορών κινητών αξιών που ρυθμίζονται στο νόμο, υπολογίζεται τώρα σε επίπεδο Ευρωπαϊκής Ένωσης. Άρα θα ενισχύσει την αποτελεσματικότητα του υφισταμένου θεσμικού πλαισίου και την ορθή εφαρμογή του από τα υπόχρεα πρόσωπα. Η αναπροσαρμογή προς τα πάνω των ορίων τών εξαιρέσεων από την υποχρέωση κατάθεσης ενημερωτικού δελτίου θα διευκολύνει τις μικρού μεγέθους επιχειρήσεις να αντλήσουν κεφάλαια από το επενδυτικό κοινό. Η εισαγωγή του λεγόμενου αναλογικού καθεστώτος γνωστοποίησης όπου ανάλογα με τις δραστηριότητες, το μέγεθος και την κεφαλαιοποίηση των επιχειρήσεων προβλέπεται η χρήση, προσαρμοσμένων στα χαρακτηριστικά αυτά προτύπων κατάρτισης ενημερωτικού δελτίου, θα μειώσει τα διοικητικά βάρη των μικρομεσαίων επιχειρήσεων και των επιχειρήσεων με μειωμένη χρηματιστηριακή αξία κατά την προσφορά κινητών αξιών τους στο κοινό, γεγονός –νομίζω- ιδιαίτερα σημαντικό στην παρούσα οικονομική συγκυρία. 
Η πρόβλεψη συγκεκριμένου πλαισίου κατάρτισης του επενδυτικού σημειώματος για τα ενημερωτικά δελτία καθιστά το επενδυτικό σημείωμα πιο αποτελεσματικό στην παροχή των κατάλληλων πληροφοριών προς τους επενδυτές για τα χαρακτηριστικά των κινητών αξιών και των εκδοτών, που θα προσφέρουν και θα συμβάλουν περαιτέρω στην ορθή αξιολόγηση των επενδύσεων. Η δυνατότητα χρήσης από τους χρηματοπιστωτικούς μεσολαβητές που τοποθετούν ή στη συνέχεια μεταπωλούν τις κινητές αξίες τού ήδη εγκεκριμένου για τις κινητές αυτές αξίες ενημερωτικού δελτίου, απλοποιεί τη διαδικασία της άντλησης των κεφαλαίων, ειδικότερα στις περιπτώσεις προσφοράς χρεωστικών τίτλων, για τις οποίες η μεταπώλησή τους από χρηματοπιστωτικούς μεσολαβητές αποτελεί τη συνήθη πρακτική προσφοράς διανομής τους. Η πρόσθετη υποχρέωση δημοσίευσης του ενημερωτικού δελτίου στην ιστοσελίδα του εκδότη θα διευκολύνει την ενημέρωση των ενδιαφερομένων επενδυτών, εξασφαλίζοντας ευκολότερη πρόσβαση και αμεσότερη πρόσβαση στην πληροφόρηση σχετικά με την εταιρεία τους. 
Οι προαναφερόμενες θετικές επιδράσεις των διατάξεων του νόμου δεν είναι οι μόνες. Στο σύνολό τους οι αλλαγές που εισάγονται αντιμετωπίζουν ασάφειες και βελτιώνουν την πρακτική εφαρμογή του ρυθμιστικού για τα ενημερωτικά δελτία πλαισίου ελαφρύνοντας το φόρτο που βαραίνει τις επιχειρήσεις, χωρίς να διακυβεύεται η προστασία των επενδυτών.
Θα ήθελα να πω, κλείνοντας την ομιλία μου, ότι όλοι οι φορείς που κλήθηκαν απ’ όλα τα κόμματα στη συνεδρίαση της επιτροπής θεώρησαν ότι το νομοσχέδιο είναι προς τη σωστή κατεύθυνση.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Μαριάς για δεκαπέντε λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, έχουμε πει επανειλημμένα απ’ αυτό το Βήμα ότι το μνημόνιο βλάπτει σοβαρά τη δημοκρατία. Και είχαμε επισημάνει τους κινδύνους που υπάρχουν λόγω των πράξεων νομοθετικού περιεχομένου. Ήρθαν λοιπόν πράξεις νομοθετικού περιεχομένου, όπως θα θυμάστε -τακτοποιητικές θα τις έλεγα- που τις είχε περάσει η κυβέρνηση Παπαδήμου και είπε η Κυβέρνηση και η Πλειοψηφία «ας τις ψηφίσουμε εν όψει των εκκρεμοτήτων που υπήρχαν». Στη συνέχεια εμφανίστηκαν άλλες πράξεις νομοθετικού περιεχομένου που ως αιτιολογία και ως κατεπείγον θέμα είχαν την οικονομική κατάσταση. Και είχαμε προειδοποιήσει από εδώ ότι, εάν η οικονομική κατάσταση της χώρας είναι η αιτιολογική βάση για την έκδοση πράξεων νομοθετικού περιεχομένου, τότε όσο θα υπάρχουν μνημόνια, θα νομιμοποιούνται να φέρνουν πράξεις νομοθετικού περιεχομένου. Και στη συγκεκριμένη πράξη νομοθετικού περιεχομένου, η οποία επί της ουσίας δεν είχε τίποτα το σοβαρό, είχαμε φέρει την ένσταση ότι η αιτιολογική της βάση είναι τέτοια, που ανοίγει το δρόμο να νομιμοποιεί την Κυβέρνηση να προχωρεί σε πράξεις νομοθετικού περιεχομένου.
Αυτές οι πράξεις νομοθετικού περιεχομένου, σύμφωνα με το Σύνταγμα, πρέπει να κατατεθούν εντός σαράντα ημερών στη Βουλή και να ψηφιστούν εντός τριών μηνών. Αυτό σημαίνει πρακτικά ότι η Κυβέρνηση μπορεί να νομοθετεί και, όταν θα έρθει προς συζήτηση στη Βουλή η συγκεκριμένη πράξη, να έχουν μεσολαβήσει εκατόν τριάντα μέρες. Αυτό σημαίνει, σύμφωνα με τη νομολογία και το Σύνταγμα, ότι καθ’ όλη τη διάρκεια ισχύουν οι πράξεις νομοθετικού περιεχομένου που, ακόμα και αν η Βουλή τις καταψηφίσει, η καταψήφιση ισχύει για το μέλλον, από τη στιγμή της καταψήφισης και τα αποτελέσματά τους παραμένουν ισχυρά από την έκδοσή τους μέχρι την ενδεχόμενη καταψήφισή τους στη Βουλή. Μπορείτε να ρωτήσετε τον κύριο συνάδελφο για να σας τα πει.
Η κατάσταση τώρα έχει προχωρήσει ακόμα πιο πέρα, διότι με την τελευταία πράξη νομοθετικού περιεχομένου στο ΦΕΚ 240/12-12-2012 έχουμε τροποποίηση διεθνών συμβάσεων. Αυτό είναι το άκρον άωτον της χρήσης της πράξεως νομοθετικού περιεχομένου και είναι εντελώς αντισυνταγματικό, διότι γνωρίζετε πολύ καλά ότι οι διεθνείς συμβάσεις έχουν μία διαδικασία κύρωσης στη Βουλή, προκειμένου να τεθούν σε ισχύ. Δεν υπάρχουν δανειακές συμβάσεις και διεθνείς συμβάσεις οι οποίες να ισχύουν, χωρίς να έχουν κυρωθεί στη Βουλή.
Τώρα λοιπόν με το τρικ των πράξεων νομοθετικού περιεχομένου –και της συγκεκριμένης- τι κάνατε; Αναθεωρήσατε ή τροποποιήσατε όλες τις δανειακές συμβάσεις του δευτέρου μνημονίου, δηλαδή τις συμβάσεις που είχαν σχέση με το δεύτερο πακέτο των 130 δισεκατομμυρίων ευρώ, τις συμβάσεις που είχαν συναφθεί με το Ευρωπαϊκό Ταμείο Χρηματοπιστωτικής Σταθερότητας και, ενώ μπορούσατε να τις φέρετε με μία διαδικασία τροποποίησης και κύρωσης, τις πήγατε στην πράξη νομοθετικού περιεχομένου, προκειμένου να ισχύουν από της αποφάσεώς τους και εγκρίσεώς τους από το Υπουργικό Συμβούλιο και από της δημοσιεύσεως στο ΦΕΚ. Επιπλέον συμπληρώνεται εκεί και η νέα σύμβαση των 11 δισεκατομμυρίων προκειμένου να γίνει η επαναγορά του χρέους. 
Όλα αυτά είναι φαινόμενα αντισυνταγματικά, είναι φαινόμενα επικίνδυνα, είναι φαινόμενα τα οποία πάνε τη Βουλή πίσω. 
Αυτό όμως που ψηφίσατε ως πράξη νομοθετικού περιεχομένου, έχει άμεση σχέση και με το Ταμείο Χρηματοπιστωτικής Σταθερότητας για το οποίο συζητάμε σήμερα, στα άρθρα που υπάρχουν στο νομοσχέδιο, από το άρθρο 164 και μετά.
Τι λέει λοιπόν πρακτικά για το Ταμείο Χρηματοπιστωτικής Σταθερότητας; Προσέξτε: Στην πράξη νομοθετικού περιεχομένου δίνει τη δυνατότητα στους δανειστές, εάν και εφόσον η Ελλάδα δεν εκπληρώσει τις συμβατικές της υποχρεώσεις, να μπορούν να προχωρήσουν στην κατάσχεση και στην αναγκαστική εκτέλεση κάθε κινητής και ακίνητης περιουσίας του ελληνικού δημοσίου, εφόσον γίνεται άρση της ασυλίας λόγω εθνικής κυριαρχίας και της Τράπεζας της Ελλάδος και του Ταμείου Χρηματοπιστωτικής Σταθερότητας.
Έρχομαι σ’ αυτό γιατί έχει μεγάλη σημασία. Τι έχει συμβεί λοιπόν; Το Ταμείο Χρηματοπιστωτικής Σταθερότητας, για το οποίο φέρατε συγκεκριμένες τροποποιήσεις από το άρθρο 164 και μετά, είναι το «εργαλείο» μέσα από το οποίο θα γίνει η περίφημη ανακεφαλαιοποίηση. Είναι ένα ταμείο το οποίο έχει φτιαχτεί με βάση τις επιταγές του πρώτου μνημονίου και είναι στα μέτρα της τρόικας. Είναι ένα ταμείο μέσα από το οποίο οι δανειστές θα προχωρήσουν και προχωρούν ήδη στον αφελληνισμό του ελληνικού τραπεζικού συστήματος. 
Οι Έλληνες «ολιγάρχες», όπως τους αποκαλεί η «WALL STREET JOURNAL», νόμιζαν ότι με το ΔΝΤ θα βρουν κάποιο σύμμαχο, για να μπορέσουν να καθυποτάξουν τα όποια εργασιακά δικαιώματα και να κάνουν τις δουλειές τους και να συνεχίσουν να λειτουργούν σ’ αυτήν τη χώρα με τον τρόπο με τον οποίο γνώριζαν. Δεν έλαβαν υπ’όψιν ότι μπορεί να έλθει και η δική τους σειρά, δηλαδή ότι το ΔΝΤ και οι δανειστές θα βάλουν και αυτούς στο στόχο. 
Έτσι λοιπόν οι «ολιγάρχες» συμμάχησαν με την τρόικα και έπαιξαν το παιχνίδι της.
Αξιοποίησαν Μέσα Μαζικής Ενημέρωσης που ήλεγχαν. Αξιοποίησαν μηχανισμούς καθυπόταξης του αντιμνημονιακού κινήματος, μηχανισμούς δημιουργίας σύγχυσης ότι δήθεν δεν υπάρχει άλλος δρόμος. Και τώρα νομίζουν ότι είναι ικανοποιημένοι. Δυστυχώς γι’ αυτούς η Κυβέρνηση τους «άδειασε». Και έτσι με την πράξη νομοθετικού περιεχομένου που έφερε, δίνει τη δυνατότητα στους δανειστές να ελέγξουν πλέον και το Ταμείο Χρηματοπιστωτικής Σταθερότητας μέσα από το οποίο θα γίνει η περίφημη ανακεφαλαιοποίηση. Σε λίγο οι «ολιγάρχες» θα μετατραπούν σε «φιλιππινέζες» των δανειστών και θα είναι υπάλληλοί τους. Αλλά αυτά έχει η διαδικασία αποικιοποίησης μιας χώρας, την οποία στήριξαν οι συγκεκριμένοι. 
Επομένως μέσα σ’ αυτήν την πράξη νομοθετικού περιεχομένου –το διάβασε ο συνάδελφος- περιέχονται οι δυνατότητες για την κατάσχεση και της περιουσίας του Ταμείου Χρηματοπιστωτικής Σταθερότητας. Είναι στη σελίδα 5798 του ΦΕΚ, όπως επίσης και στη σελίδα 5802 του ΦΕΚ, το οποίο εγκρίνει την πράξη νομοθετικού περιεχομένου. Έτσι λοιπόν κανένα από τα περιουσιακά στοιχεία τής Τράπεζας της Ελλάδας, του ΤΧΣ και του ελληνικού δημοσίου δεν εξαιρούνται πλέον, λόγω εθνικής κυριαρχίας, από κατάσχεση, εκτέλεση των δανειστών.
Τώρα μας φέρνετε αυτό το νομοσχέδιο και θέλετε να κάνετε ορισμένες τροποποιήσεις στο Ταμείο Χρηματοπιστωτικής Σταθερότητας, το οποίο είναι το εργαλείο προκειμένου να γίνει η ανακεφαλαιοποίηση. Μας λέτε συνεχώς ότι η περίφημη ανακεφαλαιοποίηση είναι σημαντική, διότι θα δώσει ρευστότητα στην αγορά. 
Να σας θυμίσω λοιπόν τι είπε ο Διοικητής της Τράπεζας της Ελλάδας προχθές ερωτώμενος. Θα έρθει η περίφημη ρευστότητα όταν θα γίνει η ανακεφαλαιοποίηση; Σημειωτέον, ανακεφαλαιοποίηση δεν γίνεται με ρευστό. Γίνεται με χαρτιά του Ευρωπαϊκού Ταμείου Χρηματοπιστωτικής Σταθερότητας, γίνεται με ομόλογα, τα οποία απλά θα αξιοποιηθούν από τις τράπεζες, για να γίνουν οι αντίστοιχες λογιστικές εγγραφές και να εμφανίσουν ότι έχουν δήθεν κεφάλαια. 
Η απάντηση λοιπόν ήταν η εξής. Για να υπάρξει ρευστότητα, θα πρέπει να υπάρξει και η επιστροφή των αποταμιεύσεων, τις οποίες προσδιόρισε τουλάχιστον κοντά στα 20-25 δισεκατομμύρια ευρώ. Τότε θα αρχίσει ενδεχμένως να προχωρεί μια διαδικασία ρευστότητας στην αγορά. 
Γράφεται ότι πρέπει οι τράπεζες να εξοφλήσουν και τα 130 δισεκατομμύρια ευρώ βραχυχρονίου δανεισμού που έχουν πάρει από το σύστημα ELA. Η απάντηση ήταν: «μα, ο βραχυχρόνιος δανεισμός υπάρχει, για να εξοφλείται βραχυχρόνια. Άρα λοιπόν φεύγει η ιστορία περί ανακεφαλαιοποίησης και ρευστότητας. Ρευστότητα στην αγορά, σύμφωνα με τα δεδομένα, δεν θα υπάρξει, αν πρώτον, οι τράπεζες δεν εξοφλήσουν τα 130 δισεκατομμύρια ευρώ βραχυχρονίου δανεισμού στο σύστημα ELA και αν δεν υπάρξει και σημαντική επιστροφή αποταμιεύσεων. Αυτή είναι η πραγματικότητα. Όλα τα άλλα ήταν διάφορες εκδοχές προκειμένου να εκδοθεί η περίφημη ανακεφαλαιοποίηση με διάφορες αποφάσεις εδώ σ’ αυτήν την Αίθουσα, η οποία επί της ουσίας, σώζει τους τραπεζίτες και δεν σώζει βεβαίως το τραπεζικό σύστημα, όπως λένε. Τους σώζει παροδικά, γιατί οι «ολιγάρχες» θα χάσουν τη θέση τους, αφού οι δανειστές πλέον με την πράξη νομοθετικού περιεχόμενου θα έχουν τη δυνατότητα κατασχέσεων μέσα στο Ταμείο Χρηματοπιστωτικής Σταθερότητας. 
Ο εισηγητής της Πλειοψηφίας αναφέρθηκε και στις σημαντικές αποφάσεις του Eurogroup. Θέλω να επισημάνω το εξής: Στις αποφάσεις του Eurogroup προέκυψε ότι θα υπάρξει μια μείωση των τόκων και βεβαίως αναστολή καταβολής τόκων και κεφαλαίων. Αν θυμάστε, σ’ αυτήν εδώ την Αίθουσα, ψηφίσαμε έναν προϋπολογισμό που προϋπέθετε για το 2013 –χωρίς να γνωρίζουμε τη μεγάλη επιτυχία του κ. Σαμαρά στο Eurogroup- και προϋπέθετε ότι θα πληρώσουμε 8,9 δισεκατομμύρια ευρώ σε τόκους. Τώρα δεν πληρώνουμε τόσα. Από την πρώτη στιγμή είχαμε πει λοιπόν ότι θα υπάρξει ένα περίσσευμα. Και αυτό το περίσσευμα τι θα γίνει; Θα χαθεί στη μαύρη τρύπα; Πού θα πάει; Πείτε μας. 
Μετά από πολλές ανακοινώσεις που κάναμε ήρθε σήμερα ο κύριος Υπουργός των Οικονομικών και στη «ΝΑΥΤΕΜΠΟΡΙΚΗ» λέει «οι μειώσεις των τόκων μόνο για το 2013 θα είναι 4 δισεκατομμύρια ευρώ». 
Εμείς λέμε: Εφόσον εξοικονομεί η χώρα 4,1 δισεκατομμύρια ευρώ από την τεράστια επιτυχία του κ. Σαμαρά, γιατί φέρνετε το φορομπηχτικό νομοσχέδιο των 2,5 δισεκατομμυρίων ευρώ, το οποίο επιτίθεται στη λαϊκή οικογένεια, στον Έλληνα οικογενειάρχη, στις επιχειρήσεις και διαλύει την οικονομία; 
Δεύτερον, θα επιστρέψετε αυτά τα ποσά της μεγάλης επιτυχίας που είχατε, ως κοινωνικό μέρισμα πίσω στους εργαζόμενους και στους συνταξιούχους, που τους μειώσατε μισθούς και συντάξεις; Θα τα δώσετε αυτά, για να ενισχυθούν τα εκατομμύρια των ανέργων; Δεν τα δίνουν, διότι σύμφωνα με αυτά που λέει εδώ ο κύριος Υπουργός των Οικονομικών «το ότι θα υπάρξει μείωση 4,1 δισεκατομμυρίων ευρώ ή κέρδος ή ωφέλεια, εάν θέλετε, από τόκους, αυτό δεν σημαίνει χαλάρωση της προσπάθειας της δημοσιονομικής προσαρμογής, αφού οι στόχοι του προϋπολογισμού επικεντρώνονται στα πρωτογενή πλεονάσματα που πρέπει να επιτευχθούν». Δηλαδή, ό,τι κέρδος βγήκε απ’ αυτήν την τεράστια επιτυχία που είχατε, δεν είναι υπέρ του ελληνικού λαού, υπέρ του πολίτη. Αυτή είναι η πραγματικότητα.
Εάν είστε τόσο φιλολαϊκοί όσο λέτε και αφού πετύχατε τη μεγάλη, καταπληκτική ρύθμιση, δώστε πίσω τα λεφτά. Δώστε τα τώρα. Αλλάξτε τα μέτρα, τροποποιήστε τον προϋπολογισμό του 2013, αλλάξτε όλο το μεσοπρόθεσμο, διότι κάθε έτος υπάρχει ωφέλεια λόγω μη καταβολής τόκων και φέρτε μία άλλη πρόταση εδώ. Θα το κάνετε; 
Άρα λοιπόν, κύριε Πρόεδρε, οι διατάξεις που υπάρχουν σε σχέση με το Ταμείο Χρηματοπιστωτικής Σταθερότητας στο συζητούμενο νομοσχέδιο, συνεχίζουν μία κατάσταση την οποία περιγράψαμε προηγουμένως και πρέπει να απορριφθούν. Εμείς τις καταψηφίζουμε.
Για τις μόνες διατάξεις που ψηφίζουμε «υπέρ» είναι οι διατάξεις που έχουν σχέση με την Ευρωπαϊκή Συνεταιριστική Εταιρεία. Αυτές θα τις ψηφίσουμε. 
Για τις υπόλοιπες διατάξεις που παρουσίασαν οι συνάδελφοι που στηρίζουν την τρικομματική Κυβέρνηση ως κάτι θετικό, εμείς σας λέμε το εξής απλό: Είναι διατάξεις οι οποίες στηρίζονται στην κλασική αντίληψη του νεοφιλελευθερισμού. Ελεύθερη κυκλοφορία των κεφαλαίων, κανένας έλεγχος. Ό,τι υπάρχει για τα αμοιβαία κεφάλαια, τα οποία πρέπει να τεθούν σε έλεγχο, επί του πρακτέου το απελευθερώνει αυτή η διαδικασία. Σε μία φάση που χρειάζεται η αποταμίευση, που χρειάζεται να επιστρέψουν οι αποταμιεύσεις στις τράπεζες, με τη ρύθμιση που κάνετε, είναι βέβαιο ότι μέσω της κίνησης των αμοιβαίων κεφαλαίων και της κίνησης που επιτρέπει η οδηγία, για την οποία θα αναφερθούμε λεπτομερώς στην κατ’ άρθρον ανάλυση για τους ΟΣΕΚΑ, δεν θα μείνουν χρήματα εδώ, θα πάνε στο εξωτερικό. 
Πέραν τούτου, θα δημιουργηθεί ένα κοινωνικό «dumping», γιατί η έδρα που θα έχουν οι ΟΣΕΚΑ ή οι ανώνυμες εταιρείες διαχείρισης αμοιβαίων κεφαλαίων, θα επιλέγεται με βάση το φορολογικό καθεστώς και θα πηγαίνουν εκεί που έχει χαμηλή φορολογία. Από εκεί θα κάνουν τη δουλειά και θα γίνεται νέα αφαίμαξη των όποιων καταθέσεων και αποταμιεύσεων υπάρχουν εδώ στον ελληνικό λαό.
Αυτή είναι η πραγματικότητα, κυρίες και κύριοι συνάδελφοι. Γι’ αυτό καταψηφίζουμε επί της αρχής το σχέδιο νόμου και τα υπόλοιπα θα τα πούμε στην κατ’ άρθρoν συζήτηση.
Ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Ηλίας Παναγιώταρος.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε.
Στο πλαίσιο εξέλιξης της νομοθεσίας της Ευρωπαϊκής Ένωσης απαιτείται η προσαρμογή εθνικών διατάξεων στις νομολογίες του Δικαστηρίου της Ευρωπαϊκής Ένωσης και των αποφάσεων της Ευρωπαϊκής Επιτροπής, αναφορικά με τις αρμοδιότητες της Επιτροπής Κεφαλαιαγοράς, το ρόλο, το έργο, το εύρος και την υφή εποπτείας της. 
Με το παρόν σχέδιο νόμου γίνονται οι αναγκαίες ρυθμίσεις στο πλαίσιο της πλήρους εναρμόνισης της εθνικής ελληνικής νομοθεσίας προς εκείνο των ευρωπαϊκών οδηγιών. Οι πάσης φύσεως εθνικοί πυλώνες εποπτείας και ελέγχου της χρηματοοικονομικής δραστηριότητας στη χώρα μας καταρρίπτονται προς όφελος της χρηματιστηριακής ομοσπονδοποίησης, μιας ομοσπονδοποίησης που θα έχει τα εθνικά μας σύνορα και σε κυριολεκτικό και σε χρηματοοικονομικό σχήμα πλέον, παντελώς ανοιχτά στους πάσης φύσεως γύπες των αγορών, οι οποίοι θα επαυξήσουν τα κέρδη τους περαιτέρω με τις επιπλέον δυνατότητες πλουτισμού που τους δίνουμε, φέροντάς τους πολύ πιο κοντά στα ολίγα χρήματα που έχουν απομείνει εντός της ελληνικής επικράτειας και αγοράς.
Να τα επενδύσουμε και αυτά σε ξένα χέρια, σε ξένα σχήματα εκτός Ελλάδος, για να ικανοποιήσουμε την εναρμόνιση στις ευρωπαϊκές οδηγίες.
Η ολική αντικατάσταση του ν.3283/2004, καταρρίπτει την όποια προφύλαξη των εθνικών διατάξεων και τις αντικαθιστά με ευρωπαϊκές διατάξεις, συμπεριλαμβανομένων ακόμα και εκείνων των διατάξεων επιλογής που επιλέγουμε να τις εφαρμόσουμε. 
Τούτο το σχέδιο νόμου, που μας προσκομίσατε, επιδιώκει, με την κοινοτική νομοθεσία που εισάγει, να πετύχει τη διασφάλιση απ’ ό,τι αιτιολογείται των ακολούθων σκοπών: Πρώτον, τη δυνατότητα των εταιρειών διαχείρισης στην Ελλάδα, των ΑΕΔΑΚ, να ορίζονται ως εταιρείες διαχείρισης ΟΣΕΚΑ, με έδρα σε άλλο κράτος-μέλος από αυτό στο οποίο βρίσκεται η έδρα τους. Δεύτερον, τη ριζική απλούστευση της διαδικασίας κοινοποίησης της πρόθεσης των ΟΣΕΚΑ, να διαθέτουν τα μερίδια τους σ’ άλλο κράτος - μέλος με το διαβατήριο ΟΣΕΚΑ, τη θέσπιση διασυνοριακής συγχώνευσης ΟΣΕΚΑ, τη δημιουργία κύριου και τροφοδοτικού ΟΣΕΚΑ, την αντικατάσταση του απλοποιημένου ενημερωτικού δελτίου ΟΣΕΚΑ από το έντυπο με βασικές πληροφορίες για τους επενδυτές, τη βελτίωση των μηχανισμών συνεργασίας μεταξύ των αρμοδίων εθνικών εποπτικών αρχών.
Κατ’ ουσίαν, λοιπόν, ανοίγουμε διάπλατα το δρόμο, επιτρέποντας στους ξένους διαχειριστές κεφαλαίου να έρχονται πλέον στην ελληνική αγορά χωρίς κανέναν απολύτως περιορισμό. Αυτό γίνεται ακόμα ευκολότερο με τη θέσπιση της ριζικής απλούστευσης της διαδικασίας κοινοποίησης της πρόθεσης των ΟΣΕΚΑ να διαθέτουν τα μερίδια τους σ’ άλλο κράτος – μέλος με το διαβατήριο ΟΣΕΚΑ. 
Όλα τα εμπόδια ή προσκόμματα λοιπόν των ξένων διαχειριστών να έλθουν στη χώρα μας, για να αντλήσουν από τους πολίτες την όποια ρευστότητα τους απομένει κάτω από την προσφερόμενη σίγουρη επένδυση -κάπου το έχουμε ξανακούσει αυτό στο παρελθόν- στις ξένες αγορές, καταρρίπτονται. Οι συστάδες των σχετικών διαχειριστών κεφαλαίων από χώρες, όπως το Λουξεμβούργο, διευκολύνονται στο να κάνουν απρόσκοπτα τη δουλειά τού «σκουπίσματος» της όποιας ρευστότητας έχει απομείνει εντός της εγχώριας αγοράς και της εξαγωγής αυτών των χρημάτων έξω από τη δοκιμαζομένη Ελλάδα, μέσω των επενδύσεων σε ξένες πιο σταθερές αγορές.
Παράλληλα ο ρόλος της ίδιας της Επιτροπής Κεφαλαιαγοράς περιορίζεται σε ρόλο απλού παρατηρητή των τεκταινομένων μακριά από το σκοπό δημιουργίας του ως επόπτη, ελεγκτή και προστάτη των ελληνικών επενδυτών. Κατ’ ουσίαν με τη δημιουργία αυτών των διευρωπαϊκών εποπτικών φορέων δεν θα έχει στο τέλος και λόγο ύπαρξης μιας και όλες οι αρμοδιότητες αυτές μεταφέρονται εκτός Ελλάδος, εκεί που πλέον θα παίζεται το οικονομικό παιχνίδι και θα κινούνται τα επενδυτικά νήματα, ενώ εμείς περιοριζόμαστε σε ρόλο απλού παρατηρητή. 
Τέλος ακόμη και στα σημεία από όπου θα μπορούσαν να ευνοηθούν και οι Έλληνες διαχειριστές μέσω της εισαγωγής κεφαλαίων και της επένδυσής τους στην εγχώρια αγορά, τα ελάχιστα πλαφόν που τίθενται, είναι κατά πολύ υψηλότερα, πολλαπλάσια μάλιστα των αντίστοιχων ευρωπαϊκών και ιδιαίτερα τέτοιων κοιτίδων χρηματοοικονομικών προϊόντων, όπως είναι το Λουξεμβούργο, αλλά και λοιπές ευρωπαϊκές χώρες.
Επί του κειμένου, λοιπόν, το ποσό που απαιτείται για τη συγκρότηση ΟΣΕΚΑ πλήρους διαχείρισης στο Λουξεμβούργο, είναι 125.000 ευρώ, ενώ στην Ελλάδα παραμένουν τα 800.000 ευρώ. 
Απορούμε γιατί δεν επιτρέπετε και εδώ την ευκολότερη δημιουργία των ΟΣΕΚΑ, αλλά και άλλων επενδυτικών προϊόντων, που να αντλούν ρευστότητα από την υπόλοιπη Ευρώπη και να επενδύουν στη χώρα μας αντί να την αντλούν από τη χώρα μας και να την εξάγουν στην υπόλοιπη Ευρώπη και τα δικά της επενδυτικά κέντρα; Γιατί περιορίζουμε από μόνοι μας την αγορά αυτήν για την οποία τόσο πολύ κόπτεστε, προφυλάσσοντας τούς ήδη υπάρχοντες ελαχίστους εγχώριους παίχτες, λιγότεροι από είκοσι, οι οποίοι θα συγχωνεύονται και θα συρρικνώνονται συνεχώς με τα νέα δεδομένα; Πάλι δηλαδή μιλάμε για την προστασία ολιγοπωλίων.
Παρατηρούμε συνεπώς μ’ αυτό το σχέδιο νόμου, το οποίο το επιβάλλουν ευρωπαϊκές οδηγίες, να στοιχίζεστε πίσω από τις επιταγές τους, αναφορικά με τις υποχρεώσεις σας προς την Ευρώπη και τους ξένους παίχτες, που είναι έτοιμοι να εισέλθουν και να συλήσουν περαιτέρω την εγχώρια ρευστότητα, ενώ ταυτοχρόνως θέλετε να περιχαρακώσετε και να προστατεύσετε τα κατεστημένα συμφέροντα που νέμονται εγχώρια τη συγκεκριμένη αγορά, βάζοντας εξαιρετικά υψηλά κεφαλαιακά πλαφόν, ειδικά για την εποχή την οποία διανύουμε.
Θα σας παρακαλούσαμε λοιπόν, εφόσον ζητάτε την ψήφιση αυτού του νομοσχεδίου, να μας προσκομίσετε για κάθε άλλη ευρωπαϊκή χώρα το χρηματικό πλαφόν που έχουν για του ΟΣΕΚΑ. Γιατί εμείς είμαστε στα 800.000 ευρώ; Μήπως παραδείγματος χάριν τα λογισμικά συστήματα αξιολόγησης ρίσκου είναι πιο ακριβά στην πατρίδα μας από ό,τι είναι στη Γερμανία; Σας καλούμε να μας πείτε αν, όταν βάζατε το άνωθεν ελάχιστο στο πλαφόν στην Ελλάδα, είχατε μπει στον κόπο να πάρετε την αντίστοιχη λίστα από τις λοιπές ευρωπαϊκής χώρες, για να δείτε ότι δεν είναι αδαείς εκείνοι που έχουν στήσει τις επιχειρήσεις αυτές εδώ και δεκαετίες, να έχουν τον πήχυ πολύ - πολύ χαμηλότερα στις πλείστες των περιπτώσεων;
Μόνο εδώ και πάλι εμείς πρωτοτυπούμε, προστατεύοντας άραγε ποίων τα συμφέροντα; Αυτά που και εκείνα καταρρέουν μέσα στον οικονομικό Αρμαγεδδώνα που έχετε επιφέρει στη χώρα πολλαπλώς και ποικιλοτρόπως;
Κι ενώ σας δίνεται η δυνατότητα να δώσετε μία κάποια αναπτυξιακή μορφή με αυτό το σχέδιο νόμου, εσείς επιλέγετε να μείνετε προσκολλημένοι σε παρωχημένα σχήματα και αγκυλωμένες ιδεοληψίες μεγάλων συμφερόντων, ίσως αντιλαμβανόμενοι και οι ίδιοι όχι μόνο το άτοπο και άστοχο τού ως άνω νομοθετήματός σας, αλλά και το τραγικό. Γι’ αυτό κι ενώ το έχετε έτοιμο εδώ και ένα χρόνο, δεν το έχετε περάσει ακόμα. 
Δίνετε γη και ύδωρ, ελληνική γη, ελληνικό ύδωρ και ελληνικό αίμα στους Ευρωπαίους και δη στους Γερμανούς ταγούς σας. Προ εβδομάδος πανηγυρίσατε για την επαναγορά ομολόγων, λέγοντας πως επιτύχατε, πού ακριβώς βέβαια, δεν το διευκρινίσατε. Μήπως στο χρονοδιάγραμμα που χρειάστηκε να ξανανοίξετε τα βιβλία; Μήπως στο ποσό που δαπανήσατε για την επαναγορά όπου τώρα ψάχνετε να βρείτε επιπλέον περικοπές για να το καλύψετε; Μήπως στο κόστος όπου μας κάνατε διεθνή περίγελω των εγχωρίων και διεθνών συνεταίρων στην κερδοσκοπία, πληρώνοντας δύο και τρεις φορές τις τιμές που διαπραγματεύονταν τα ίδια ομόλογα προ δύο μηνών στην αγορά; Ή μήπως πάλι διότι την επαναγορά την έχει αναλάβει προσωπικά ο κ. Χριστοδούλου, άριστος γνώστης του χώρου και των διεθνών παικτών του από τη θητεία του στον ΟΔΔΗΧ και τη «GOLDMAN SACHS», μαζί με τον κύριο Στουρνάρα, ο οποίος επαίρεται ότι μπορεί να ακυρώνει δικαστικές αποφάσεις και να διατάζει τον υπόδουλο ελληνικό λαό να πληρώνει παράνομα χαράτσια; 
Τι θα γίνει τώρα που έχουμε και νέα δεδομένα, μετά και από τη μήνυση της Χρυσής Αυγής, μετά και την απόφαση του Αρείου Πάγου τι θα γίνει; Θα θέλατε να μας πείτε και γι’ αυτό το πολύ σοβαρό ζήτημα που προέκυψε, που δεν το αναμένατε καθόλου, γιατί τα είχατε όλα προϋπολογίσει; 
Μπορεί πάλι η επιτυχία σας να προέρχεται από τα νέα 52 δισεκατομμύρια ευρώ χρηματοδότησης που λάβατε. Μόνο που δεν πρόκειται για χρηματοδότηση αλλά για δάνεια με υποθήκη ολόκληρη την περιουσία του ελληνικού κράτους. Επίσης δεν τα λάβατε εσείς. Είναι νέα χρέη, νέα διμερή δάνεια εκτός αγορών, που τα φορτώσατε στην πλάτη του ελληνικού λαού. Σας συμβουλεύω να προσέχετε τι υπογράφετε και σε τι περίεργες αντεθνικές δουλειές συμμετέχετε. 
Σε σχέση τώρα με το συγκεκριμένο, που σας έπιασε η βιασύνη μετά από έναν χρόνο που έχει ετοιμαστεί, η προσαρμογή δηλαδή της εθνικής νομοθεσίας στη νομοθεσία της Ευρωπαϊκής Ένωσης μέσω της ενσωμάτωσης οδηγιών της τελευταίας. Τι κάνατε λοιπόν; Ανοίγετε πλήρως και ολοκληρωτικά τον Οργανισμό Συλλογικών Επενδύσεων σε κινητές αξίες και ανώνυμες εταιρείες διαχείρισης αμοιβαίων κεφαλαίων. Όπως είπαμε, επιτρέπετε την εισροή των λεγομένων ακρίδων στην κυριολεξία, επάνω στον Έλληνα αποταμιευτή ή ό,τι έχει μείνει τέλος πάντων απ’ αυτόν -γιατί ψάχνουμε να βρούμε αποταμιευτές και δεν τους βρίσκουμε πουθενά- ελαχιστοποιώντας τους εγχώριους ελέγχους και την εγχώρια εποπτεία, μόνο όμως για τα κεφάλαια αυτά που στήνονται σε τρίτες χώρες. Προωθείτε παράλληλα το φορολογικό «dumping» αυτών των χωρών εις βάρος της εθνικής μας οικονομίας, την οποία και κάνετε ακόμα πιο ευάλωτη στην εισβολή ζεστών και άκρως ευκαιριακών κεφαλαίων. 
Τέλος αφαιρείτε κάθε ενδιαφέρον για κάποιον να ασχοληθεί εγχωρίως στον κλάδο, αφού πέρα από την πολύ υψηλή φορολογία και αυστηρότερους ελέγχους, θα συνεχίζει να έχει και αυτό το τεράστιο πλαφόν των 800.000 ευρώ. 
Εσείς λοιπόν με τα τόσα πτυχία που έχετε στο χώρο και την πολυετή σας εμπειρία, τι λέτε πως θα γίνει στην αγορά πέρα από το να κλείσουν και οι εναπομείνασες είκοσι ΑΕΔΑΚ, δημιουργώντας με βεβαιότητα ένα ολιγοπώλιο; Ξένοι ελεγκτές και σ’ αυτόν τον τομέα της οικονομίας μας; Αν θέλατε να ανοίγατε τον κλάδο, θα δίνατε και στις ελληνικές εταιρείες τις ίδιες ευκαιρίες με τις αλλοδαπές εταιρείες. 
Για να προχωρήσουμε στο σκέλος σχετικά με τη ρύθμιση ζητημάτων του Ταμείου Χρηματοπιστωτικής Σταθερότητας και τα ζητήματα σχετικά με την ανακεφαλαιοποίηση και σταθεροποίηση του χρηματοπιστωτικού συστήματος. Όπως φαίνεται μόνο τώρα πια αντιλαμβάνονται τα εγχώρια τραπεζικά συμφέροντα ότι έπεσαν θύματα των ξένων μεγαλοκαρχαριών και των εγχώριων πολύ συγκεκριμένων συνεργατών τους, οι οποίοι ως τώρα είχαν το ρόλο να θολώνουν τα νερά, θα λέγαμε και να αποπροσανατολίζουν, αναφορικά με το πού θέλουν να οδηγήσουν το πράγμα τα ξένα συμφέροντα.
Έτσι λοιπόν έκαναν τους Έλληνες τραπεζίτες αλλεργικούς στο χρήμα. Αλήθεια μπορεί κάποιος να αποκαλείται τραπεζικός, όταν δεν είχε ιδέα για το τι πήγαινε να πει ρίσκο σε μία τραπεζική συναλλαγή; Τα παραδείγματα είναι πάρα πολλά και έχουμε και πολλά πρόσφατα που δεν ξέρουμε αν ήταν ακούσια ή εκούσια. Τους έδιναν χρήμα απ’ έξω σχεδόν τσάμπα.
Τους φούσκωσαν και τις φιλοδοξίες να κατακτήσουν όχι μόνο τα Βαλκάνια, αλλά είχαν φτάσει οι φιλοδοξίες τους μέχρι και τη Μαύρη Θάλασσα με αυτά τα δανεικά λεφτά. Και όταν ήρθε το πλήρωμα του χρόνου και τους τράβηξαν το χαλί κάτω από τα πόδια, τους είπαν πως η σωτηρία τους θα έρθει από τα μνημόνια. Μια σωτηρία που δέχθηκαν προθύμως να ανταλλάξουν με την καταδίκη της Ελλάδος και του ελληνικού λαού.
Παρά τη συνέργειά τους όμως στο έγκλημα, τους έβαλαν ακόμα πιο βαθιά στον ξένο έλεγχο, ώσπου τώρα πλέον τους επιβάλλουν να πουλήσουν άρον-άρον τα ξένα δίκτυα, να δεχθούν επιτρόπους, ελεγκτικές εταιρείες σε κάθε καθημερινή τους λειτουργία και να έχουν σκιώδεις διοικήσεις πάνω από τις δικές τους.
Εμείς θα απαντήσουμε, ας πρόσεχαν και ας μην έδιναν δάνεια και πακτωλούς πιστωτικών καρτών σε ανθρώπους με υποτιθέμενα δηλωθέντα εισοδήματα και αφειδώς, στεγαστικά δάνεια σε μια παραφουσκωμένη αγορά ακινήτων, που έφτανε το 110% ή το 120% της υπερεκτιμημένης αξίας τους ή άλλα θαλασσοδάνεια σε ημετέρους και σε κόμματα της κυβέρνησης, της Αντιπολίτευσης, μελλοντικής Αξιωματικής Αντιπολίτευσης έναντι, προφανώς, ανταλλαγμάτων. 
Μιλάμε αυτήν τη στιγμή -το ξέρετε και εσείς, κύριε Υπουργέ, καλύτερα από άλλους- για εκατοντάδες εκατομμύρια ευρώ στα κόμματα, που δεν υπάρχει περίπτωση να επιστραφούν με κανέναν απολύτως τρόπο. Ειδικότερα το ΠΑΣΟΚ δεν πρόκειται να έχει χρηματοδοτήσεις κομματικές ή κρατικές στο εγγύς μέλλον, αν υφίσταται ως κόμμα, για να μπορέσει να αποπληρώσει τα εκατόν είκοσι και πλέον εκατομμύρια δανείων που έχει συνάψει. Το ίδιο θεωρούμε ότι έχει να κάνει και με τη Νέα Δημοκρατία, που και αυτή οφείλει παρόμοια ποσά, που κάποια στιγμή θα γίνουν απαιτητά αλλά το πιο πιθανό, «ουκ αν λάβοις παρά του μη έχοντος».
Και δεν θα το πούμε αυτό, γιατί όλα αυτά τα πληρώνει ο ελληνικός λαός μέσω αυτών που διαφημίζει εσείς, ως μεγάλες δόσεις του κ. Σαμαρά ή δόσεις βιβλίου «Γκίνες» του κ. Παπανδρέου. Όλα αυτά τα κάνατε ευκόλως πάνω στην περιουσία του ελληνικού λαού. Και πλέον με αυτό το περίφημο ΦΕΚ Α240/2012 –το ανέγνωσαν όλοι οι προλαλήσαντες- έχετε στην κυριολεξία παραδώσει την Ελλάδα στο Αγγλικό Δίκαιο, σε δικαστήρια του Λουξεμβούργου. Όλος ο πλούτος αυτής της χώρας είναι υποθηκευμένος, σύμφωνα με τα νέα δεδομένα, στους ξένους και έχουν τη δυνατότητα άμεσα να μπορούν, όταν θέλουν, «να βάλουν χέρι» στο οποιοδήποτε περιουσιακό στοιχείο αυτής της χώρας.
Επιπλέον υποθηκεύσατε όλα τα πρωτογενή πλεονάσματα έως το 4,5%, το 30% του ποσού πάνω από αυτό το όριο. Όπως επίσης και όλες τις επίγειες, υπόγειες και υποθαλάσσιες πλουτοπαραγωγικές πηγές της χώρας. Όλα αυτά υπό τον μανδύα της ανακεφαλαιοποίησης του τραπεζικού συστήματος –υποτίθεται- και της χρεοκοπίας.
Και ας υποθέσουμε ότι οι ενέργειές σας είναι σωστές και ότι εμείς κάνουμε λάθος. Το έχουμε ξαναπεί. Δεν υπάρχει περίπτωση οι ίδιοι αποτυχημένοι πολιτικοί, τραπεζίτες και λοιποί, που δεκαετίες τώρα, έφτασαν τη χώρα μας σε αυτό το τραγικό σημείο, να αυτοκαλούνται τώρα να τη σώσουν και να παίρνουν πολύ δύσκολες και επίπονες αποφάσεις όχι για τους ίδιους, αλλά για τον ελληνικό λαό και αυτοί να μην έχουν κανένα πρόβλημα αν κάτι πάει λάθος και αν πάει στραβά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Πιστεύουμε ότι δυστυχώς, έχετε παραδώσει τα πάντα στην Ευρωπαϊκή Ένωση, στην τρόικα, σε όλους όσοι επιβουλεύονται την εθνική κυριαρχία αυτής της χώρας και μέσω οικονομικών θεμάτων και ζητημάτων, έχουν καταφέρει και έχουν απλώσει το μακρύ τους χέρι παντού.
Η Χρυσή Αυγή καταψηφίζει επί της αρχής και αύριο θα πούμε και για τα άρθρα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Ασημίνα Ξηροτύρη για δεκαπέντε λεπτά.
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Ευχαριστώ, κύριε Πρόεδρε.
Κύριε Υπουργέ, κύριοι συνάδελφοι, συζητάμε με το νομοσχέδιο σήμερα, κυρίως την εφαρμογή κοινοτικών οδηγιών, που αφορούν στους οργανισμούς συλλογικών επενδύσεων σε κινητές αξίες και τις ανώνυμες εταιρείες διαχείρισης αμοιβαίων κεφαλαίων, που αφορούν στην Ευρωπαϊκή Συνεταιριστική Εταιρεία, στα Μέτρα Εφαρμογής των Κανονισμών περί προστασίας του ευρώ και άλλες διατάξεις, με βασικότερη αυτή του άρθρου 164, που τροποποιεί διατάξεις του ν. 3864 για το Ταμείο Χρηματοπιστωτικής Σταθερότητας, διατάξεις που αφορούν κατά κύριο λόγο την ανακεφαλαιοποίηση των τραπεζών.
Στο πρώτο μέρος αυτού του νομοσχεδίου με τα άρθρα 1 έως 106 ενσωματώνεται στην ελληνική νομοθεσία η οδηγία 209, όπως τροποποιήθηκε από τις οδηγίες 210/78 και 211/61 και αναμορφώνεται το νομοθετικό και λειτουργικό πλαίσιο των ανωνύμων εταιρειών διαχείρισης αμοιβαίων κεφαλαίων (ΑΕΔΑΚ) και οργανισμών συλλογικών επενδύσεων σε κινητές αξίες (ΟΣΕΚΑ).
Προφανώς, έχουμε να κάνουμε με κοινοτικές οδηγίες, που ρυθμίζουν θέματα λειτουργίας των χρηματιστηριακών αγορών και ειδικότερα των οργανισμών επενδύσεων μεγάλου αριθμού επενδυτών σε αμοιβαία κεφαλαία που διαχειρίζονται οι ΑΕΔΑΚ.
Όλα αυτά πρωτοεμφανίστηκαν στη δεκαετία του 1970, έφτασαν σε πλήρη ανάπτυξη το 1990-1991 και, όπως γνωρίζουμε, συνοδεύθηκαν με σειρά από σκάνδαλα λόγω έλλειψης ρυθμιστικού πλαισίου και σαφών κανονισμών και πολύ περισσότερο, γιατί η χρήση αυτών των χρηματοπιστωτικών εργαλείων έγινε με ένα άκρατο κερδοσκοπικό σκοπό και τρόπο στο πλαίσιο μίας ανεξέλεγκτης νεοφιλελεύθερης πολιτικής.
Οι κυριότερες ρυθμίσεις του κεφαλαίου Α΄του νομοσχεδίου αποσκοπούν κυρίως, στη δυνατότητα των ΑΕΔΑΚ να ορίζονται ως εταιρείες διαχείρισης ΟΣΕΚΑ με έδρα σε άλλο κράτος, την εισαγωγή ευρωπαϊκού διαβατηρίου για τη διάθεση μεριδίων ΟΣΕΚΑ σε άλλο κράτος, στη θέσπιση δυνατότητας διασυνοριακής συγχώνευσης, στη δημιουργία δομής κύριου και τροφοδοτικού ΟΣΕΚΑ, στη βελτίωση της πληροφόρησης προς τους επενδυτές, στη βελτίωση των μηχανισμών συνεργασίας μεταξύ των εθνικών εποπτικών αρχών.
Στα πρώτα κεφάλαια περιλαμβάνονται διατάξεις, που αφορούν στην αδειοδότηση και τη λειτουργία των ΟΣΕΚΑ. Ρυθμίζονται θέματα που αφορούν τις ΑΕΔΑΚ και τις εταιρείες διαχείρισης άλλου κράτους-μέλους που παρέχουν υπηρεσίες στην Ελλάδα. 
Στην ενότητα των άρθρων 25 έως 35 αναπτύχθηκαν και στην επιτροπή και σήμερα εδώ από πολλούς συναδέλφους και από εμάς επιφυλάξεις για την ελευθερία εγκατάστασης και λειτουργίας εταιρειών διαχείρισης άλλου κράτους-μέλους στην Ελλάδα και το αντίθετο και ο φόβος, λόγω των δυσμενών για την οικονομία συνθηκών στην Ελλάδα, να ενισχυθεί ακόμη περισσότερο η τάση εγκατάστασης και λειτουργίας όλων αυτών των οργανισμών και εταιρειών συγκέντρωσης αμοιβαίων κεφαλαίων εκτός Ελλάδος με ό,τι αυτό συνεπάγεται.
Τα υπόλοιπα άρθρα αναφέρονται στις υποχρεώσεις και την ευθύνη τού θεματοφύλακα των ΟΣΕΚΑ. Σημαντικό είναι ότι ο θεματοφύλακας πρέπει να εδρεύει στην Ελλάδα και να ασκεί δραστηριότητες μέσω υποκαταστήματος στην Ελλάδα. Επίσης αναφέρονται στις προϋποθέσεις ανάληψης και άσκησης δραστηριοτήτων των ανωνύμων εταιρειών επενδύσεων μεταβλητού κεφαλαίου. 
Τα άρθρα 44 έως 57 αναφέρονται στις εγχώριες και διασυνοριακές συγχωνεύσεις του ΟΣΕΚΑ, καθώς και στη διάσπαση αυτού. Στην ενότητα αυτή πάλι εκφράστηκαν επιφυλάξεις για την ελευθερία διασυνοριακών συγχωνεύσεων και διασπάσεων ΟΣΕΚΑ και ο φόβος και πάλι δυσμενών για την οικονομία συνθηκών στην Ελλάδα, εάν ενισχυθεί ακόμη περισσότερο η τάση εγκατάστασης και λειτουργίας αυτών των οργανισμών και των εταιρειών συγκέντρωσης κεφαλαίων εκτός Ελλάδος.
Για τα υπόλοιπα άρθρα, το πλαίσιο αυτό, βέβαια, δεν είναι εύκολο, καθώς είναι ένα πλαίσιο συστημάτων νεοφιλελεύθερης πολιτικής. 
Επειδή όμως τίθενται κάποιοι έλεγχοι και κάποιες προϋποθέσεις για όλη αυτήν την απελευθέρωση και τη μετακίνηση αυτών των κεφαλαίων, θεωρούμε ότι είναι προς τη σωστή κατεύθυνση και ότι αυτές οι κυρώσεις πρέπει να προχωρήσουν.
Στο κεφάλαιο Β΄, σύμφωνα με την αιτιολογική έκθεση, σκοπός της υπό ενσωμάτωση οδηγίας είναι η βελτίωση της λειτουργίας της εσωτερικής αγοράς με διασφάλιση υψηλού επιπέδου αποτελεσματικής και συνεπούς προληπτικής ρύθμισης και εποπτείας. Εδώ το κεφάλαιο αυτό αναφέρεται στις εξουσίες της Ευρωπαϊκής Αρχής Τραπεζών, στην Ευρωπαϊκή Αρχή Ασφαλίσεων και Επαγγελματικών Συντάξεων και στην Ευρωπαϊκή Αρχή Κινητών Αξιών και Αγορών. 
Θα φύγω λίγο από αυτά, τα οποία πραγματικά είναι ενσωμάτωση οδηγιών που αφορούν τα θέματα της χρηματιστηριακής αγοράς, της Επιτροπής Κεφαλαιαγοράς και εποπτείας του χρηματοπιστωτικού συστήματος, και θα πάω σ’ ένα σημαντικό κεφάλαιο αυτού του νομοσχεδίου, που αφορά την Ευρωπαϊκή Συνεταιριστική Εταιρεία. Υπάρχει η Ευρωπαϊκή Συνεταιριστική Εταιρεία που συστήνεται και έχει έδρα και λειτουργεί σε κράτος-μέλος της Ευρωπαϊκής Ένωσης πλην της Ελλάδος. Ορίζεται η Ευρωπαϊκή Συνεταιριστική Εταιρεία που συστήνεται και έχει έδρα και λειτουργεί στην Ελλάδα. 
Με τα άρθρα λοιπόν 136 και 155 επιδιώκεται να καλυφθεί η αναγκαιότητα, ώστε η Ευρωπαϊκή Συνεταιριστική Εταιρεία να καταστεί λειτουργικός θεσμός στην ελληνική έννομη τάξη και να διευκολύνει τη δημιουργική συνεταιριστική συνεργασία μεταξύ φυσικών και νομικών προσώπων που διαμένουν κι έχουν την έδρα τους στην Ελλάδα και σε άλλα κράτη της Ευρωπαϊκής Ένωσης. 
Με την έκδοση του Κανονισμού και όλων αυτών των διατάξεων θεσπίζεται ένα ενιαίο νομικό καθεστώς για την Ευρωπαϊκή Συνεταιριστική Εταιρεία. Τα νέα αυτά κείμενα καθιστούν δυνατή την ίδρυση ενός συνεταιρισμού από πρόσωπα ή από νομικές οντότητες που διαμένουν ή κατοικούν αντίστοιχα σε διαφορετικά κράτη-μέλη. Οι νέοι αυτοί συνεταιρισμοί, με ελάχιστο ύψος κεφαλαίου 30.000 ευρώ μπορούν να ασκούν τις δραστηριότητές τους στο σύνολο της εσωτερικής αγοράς με ενιαία νομική προσωπικότητα, κανόνες και δομή.
Θεωρώ ότι οι συνεταιρισμοί αυτοί οι οποίοι μπορούν να είναι παραγωγικοί, καταναλωτικοί, προμηθευτικοί, πιστωτικοί, μεταφορικοί, είναι μια σωστή λειτουργία και μπορούν να λειτουργήσουν μέσα στην Ευρωπαϊκή Ένωση. Ήδη αυτήν τη στιγμή λειτουργούν εταιρείες-συνεταιρισμοί που έχουν περισσότερα από εξήντα τρία εκατομμύρια μέλη και έχουν δημιουργήσει περίπου τρία εκατομμύρια θέσεις απασχόλησης και δεν καταλαβαίνω την άρνηση των συναδέλφων να αποδεχθούν αυτές τις ρυθμίσεις γι’ αυτούς τους συνεταιρισμούς που αφορούν συνεταιρισμούς γυναικών, αγροτικούς συνεταιρισμούς, αστικούς συνεταιρισμούς, πολιτιστικούς και μορφωτικούς συλλόγους, εθελοντικές οργανώσεις, όταν μάλιστα με αυτήν τη μορφή υπάρχει και μικρότερο κόστος στην ίδρυσή τους, υπάρχει ενδεχομένως μια αυξημένη γραφειοκρατία ως προς τη λήψη των αποφάσεων κ.λπ., αλλά νομίζω ότι είναι μια μορφή καλύτερη από τη μορφή των ανωνύμων εταιρειών και όπως είπα, με μικρότερο κόστος για τη σύστασή τους και τη λειτουργία τους. 
Θα τελειώσω την τοποθέτησή μου με το πολύ σημαντικό άρθρο 164 που αφορά την τροποποίηση του ν. 3864 περί ιδρύσεως του Ταμείου Χρηματοπιστωτικής Σταθερότητας. Εδώ συμπεριλαμβάνονται οι βασικές προϋποθέσεις για την πορεία και τον τρόπο ανακεφαλαιοποίησης των τραπεζών. Δίνεται η δυνατότητα παράτασης διάρκειας του ταμείου για ένα έτος όταν υφίστανται εν ισχύι τίτλοι παραστατικοί δικαιωμάτων κτήσης μετοχών και επέκτασης για ακόμη ένα έτος.
Η αναφορά στο ελληνικό Ταμείο Χρηματοπιστωτικής Σταθερότητας εννοείται και ως αναφορά στον Ευρωπαϊκό Μηχανισμό Σταθερότητας.
Τροποποιείται το άρθρο 6, ώστε η Τράπεζα της Ελλάδος όταν εγκρίνει την ανακεφαλαιοποίηση των τραπεζών, να λαμβάνει υπ’ όψιν της την προστασία σταθερότητας τού πιστωτικού συστήματος στην ανάπτυξη και την πραγματική οικονομία. 
Ειδικότερα ξεκαθαρίζεται ότι μία τράπεζα θα κρατικοποιείται αυτόματα, εφόσον το ποσοστό των μετοχών που κατέχουν ιδιώτες, πέσει κάτω του 10% του μετοχικού τους κεφαλαίου ή όταν υπάρξει ουσιώδης παραβίαση του σχεδίου αναδιάρθρωσης που έχει υποβάλει, προκειμένου να λάβει την κεφαλαιακή ενίσχυση. 
Στις παραπάνω περιπτώσεις το Ταμείο Χρηματοπιστωτικής Σταθερότητας θα ασκεί πλήρως τα δικαιώματα που προκύπτουν από τις μετοχές του χωρίς κανέναν περιορισμό. Επιπρόσθετα το Ταμείο εξαιρείται από την υποχρέωση υποβολής δημόσιας προσφοράς είτε ως αποτέλεσμα της κάλυψης αδιάθετων μετοχών είτε ως αποτέλεσμα της μετατροπής ομολογιών σε μετοχές. Για όσο διάστημα υπάρχει αναστολή των δικαιωμάτων ψήφου του Ταμείου προβλέπονται πρόσθετες υποχρεώσεις γνωστοποίησης μεταβολών μετοχικής θέσης τόσο για τους ιδιώτες μετόχους των τραπεζών όσο και για το ίδιο το Ταμείο.
Ειδικότερα αμφότεροι υποχρεούνται να γνωστοποιούν στην Επιτροπή Κεφαλαιαγοράς κάθε μεταβολή στον αριθμό των μετοχών που κατέχουν ανεξαρτήτως ποσοστού. Ο Υπουργός Οικονομικών θα πρέπει να λαμβάνει την εισήγηση της Τράπεζας της Ελλάδος καθώς και τη γνώμη του αρμόδιου συμβουλίου συστημικής ευστάθειας προκειμένου να αποφασίσει για την παράταση δημοσιοποίησης των εξαμηνιαίων ή ετήσιων οικονομικών καταστάσεων των εισηγμένων τραπεζών.
Όπως καταλαβαίνετε, κύριοι συνάδελφοι, αυτές οι διατάξεις και πολλές άλλες είναι πάρα πολύ σημαντικές, γι’ αυτό εμείς εδώ και πάρα πολύ καιρό είχαμε πει ότι το όλο θέμα της ανακεφαλαιοποίησης των τραπεζών δεν μπορεί να τίθεται αποσπασματικά ούτε να προέλθει με μία απόφαση του Υπουργικού Συμβουλίου. Πρέπει στο σύνολό του αυτό το θέμα να έρθει στο ελληνικό Κοινοβούλιο. 
Εδώ τώρα, βασικές διατάξεις για την ανακεφαλαιοποίηση των τραπεζών τίθενται κατά έναν αποσπασματικό τρόπο. Επομένως και με την ευκαιρία αυτού του νομοσχεδίου θέλουμε να ρωτήσουμε το εξής: Το ρώτησα και στην επιτροπή, αλλά δεν έχω πάρει απαντήσεις. Οι απαντήσεις που δόθηκαν αφορούσαν αυτές τις κοινοτικές οδηγίες και την ενσωμάτωση για τους ΟΣΕΚΑ και ΑΕΔΑΚ. Σε βασικά ερωτήματα που θέσαμε για το άρθρο 164, απαντήσεις δεν μας δόθηκαν στην επιτροπή. Θα τις επαναλάβω λοιπόν και εδώ. 
Με όλο αυτό το πλαίσιο της ανακεφαλαιοποίησης των τραπεζών προστατεύεται το δημόσιο συμφέρον; Γιατί πρέπει να επισημάνουμε ότι ακόμα και στην καλύτερα εξεταζομένη περίπτωση, δεν θα ανακτηθεί το σύνολο των κεφαλαίων που χορηγήθηκαν στις τράπεζες. Οι όροι κεφαλαιακής ενίσχυσης αντιμετωπίζουν τα τραπεζικά ιδρύματα ως επιχειρήσεις, που χρειάζονται κεφάλαια για τη λειτουργία τους, αλλά ταυτόχρονα με βάση τα επιχειρησιακά τους πλάνα, γιατί αυτά έχουν κριθεί ότι μπορούν να συνεχίσουν το επιχειρηματικό τους έργο, παράγοντας κέρδη με τα οποία θα αποπληρώσουν τα κεφάλαια που δανείστηκαν από το κράτος. 
Όμως εμείς θέλουμε μέσα από αυτά τα επιχειρησιακά τους πλάνα, οι τράπεζες να εξασφαλίσουν και την πραγματική λειτουργία του τραπεζικού συστήματος, να δημιουργήσουν εμπιστοσύνη στο τραπεζικό σύστημα για την επιστροφή των καταθέσεων και επιπλέον να δημιουργήσουν συνθήκες ενίσχυσης της πραγματικής οικονομίας. 
Πρέπει να υπάρξει ρευστότητα και διαφάνεια. Πρέπει να υπάρξουν ρήτρες στην κατεύθυνση της ρευστότητας με έμφαση στην παραγωγική οικονομία και την ανάπτυξη, καθώς και παρακολούθηση από το σύστημα των επιτρόπων τού πώς τοποθετείται, τού πώς υλοποιείται ή τού πώς αξιοποιείται όλη αυτή η κρατική ενίσχυση. 
Υπάρχουν απειλές στο τραπεζικό σύστημα με όλη αυτήν τη διαδικασία. Αν δεν αντεπεξέλθουν, σε πέντε χρόνια το Ταμείο Χρηματοπιστωτικής Σταθερότητας θα μπορεί να πουλήσει τις μετοχές τους. Είναι θέματα σοβαρά και αυτά. Δεν υπάρχουν ακόμη εναλλακτικά σενάρια, αν θα χορηγηθούν άμεσα τα υπόλοιπα κεφάλαια για την ανακεφαλαιοποίηση. 
Η ανακεφαλαιοποίηση πρέπει -είναι μεγάλη ανάγκη στην κρίση που περνάει η πραγματική ελληνική οικονομία- να λειτουργήσει συνδυαστικά με τα άλλα χρηματοδοτικά εργαλεία για τη ζητούμενη ανάπτυξη και την έξοδο από την οικονομική και κοινωνική κρίση. Δεν πρόκειται δηλαδή για μια διαδικασία να ενισχύσουμε τα κεφάλαιά των τραπεζών και από εκεί και πέρα τελειώσαμε. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Η ανακεφαλαιοποίηση, κύριοι συνάδελφοι, θα πρέπει, πράγματι, να δώσει αυτήν την προσδοκώμενη ρευστότητα στην πραγματική οικονομία. Θα πρέπει οι τράπεζες να κινητοποιήσουν τα επενδυτικά εργαλεία που είναι διαθέσιμα, όπως είναι τα διαρθρωτικά ταμεία, το ΕΣΠΑ, η Ευρωπαϊκή Τράπεζα Επενδύσεων, ώστε να συμμετέχουν από κοινού στην ανόρθωση της ελληνικής οικονομίας. 
Όσον αφορά αυτό το θέμα, λοιπόν, εμείς κρατάμε επιφυλάξεις για το άρθρο 164, όχι για τις διατάξεις αυτές καθ’ εαυτές -αν και θα δούμε και τις συμπληρώσεις που έχετε κάνει, δεν πρόλαβα να τις αξιολογήσω ακόμη- αλλά γιατί θέλουμε να μας πείτε πώς αυτή η διαδικασία της ανακεφαλαιοποίησης των τραπεζών στο σύνολό της θα έρθει στο ελληνικό Κοινοβούλιο ούτως, ώστε να τηρηθούν όλες αυτές οι προϋποθέσεις και κυρίως να υπάρξει η επανεκκίνηση της πραγματικής οικονομίας στη χώρα μας.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Νικόλαος Καραθανασόπουλος έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε. 
Βεβαίως οφείλουμε να αναγνωρίσουμε ότι παρ’ όλη την προσπάθεια την οποία κατέβαλε η συγκυβέρνηση μαζί με τους υποστηρικτές της για να δημιουργήσουν ένα κλίμα ευφορίας στον ελληνικό λαό, πάρα πολύ γρήγορα αυτό το κλίμα άρχισε να κοπάζει. Και το λέμε αυτό, γιατί ξαφνικά τις τελευταίες μέρες το βασικό ζητούμενο για την Κυβέρνηση, από τη στιγμή που αποφύγαμε την καταστροφή και πήραμε τη δόση, είναι να δημιουργηθούν οι προϋποθέσεις ανάκαμψης, ανόρθωσης και ανάπτυξης της ελληνικής οικονομίας. Μάλιστα, σήμερα ο κύριος Πρωθυπουργός είχε και συνάντηση με τους πλέον επιφανείς εκπροσώπους των μονοπωλιακών και πολυεθνικών ομίλων στη χώρα μας, για να δρομολογήσει τις προϋποθέσεις αυτής της ανάκαμψης. Προχωράμε λοιπόν σε ένα εμπόριο ελπίδας. 
Όμως εδώ πέρα υπάρχει ένα βασικό ζητούμενο, ότι οποιαδήποτε καπιταλιστική ανάπτυξη είναι εχθρική για το λαό, γιατί είναι μία ανάπτυξη η οποία εκμεταλλεύεται τις λαϊκές ανάγκες με σκοπό το καπιταλιστικό κέρδος. Δεν έχει άλλο χαρακτηριστικό. Άλλωστε το μοναδικό κίνητρο για τις επενδύσεις και την ανάπτυξη είναι το καπιταλιστικό κέρδος. Κανείς επενδυτής δεν έχει άλλο κίνητρο παρά το πώς θα βγάλει παραπάνω χρήματα. Και τα παραπάνω χρήματα βεβαίως, δεν πέφτουν από τον ουρανό, πέφτουν από το κλέψιμο του κοινωνικά παραγομένου πλούτου άρα, δηλαδή, από την εκμετάλλευση των εργαζομένων. 
Απ’ αυτήν, λοιπόν την άποψη, στο σχέδιο που ανέφερε ο εισηγητής της Νέας Δημοκρατίας, για να υπάρξουν επενδύσεις και ανάκαμψη, οι προϋποθέσεις είναι πάρα πολύ συγκεκριμένες. Ποιες είναι αυτές; Είναι συγκεκριμένες και αποκαλυπτικές. 
Πρώτον, είναι η ακόμη πιο φθηνή -όσο το δυνατόν πιο φθηνή- εργατική δύναμη και όσον αφορά το μισθό, αλλά και όσον αφορά τα εργασιακά, ασφαλιστικά και συλλογικά της δικαιώματα, η κατάργηση όποιων εναπομεινάντων δικαιωμάτων, ακριβώς για να διαμορφωθεί αυτή η συνθήκη, να υπάρχουν πολύ φθηνοί εργαζόμενοι. Αυτή είναι η πρώτη προϋπόθεση.
Δεύτερον, ζητείται ακόμα μεγαλύτερη απελευθέρωση της αγοράς. Το καπιταλιστικό, το αστικό κράτος να συρρικνώσει τη δραστηριότητά του, για να επεκταθούν οι ιδιώτες καπιταλιστές σε νέους τομείς είτε αυτό είναι παιδεία είτε είναι υγεία είτε είναι πολιτισμός είτε είναι διαχείριση απορριμμάτων ή υδάτινων πόρων, ζητήματα που βλέπουμε μέσα από αυτήν τη διαδικασία. Επίσης θέλουν κατάργηση οποιωνδήποτε εμποδίων στη δράση του μεγάλου κεφαλαίου, στο πλαίσιο της απελευθέρωσης της αγοράς, της ελευθερίας κίνησης κεφαλαίου. Άρα λοιπόν να και οι ιδιωτικοποιήσεις, να και η εκποίηση της δημόσιας περιουσίας. Τρίτο ζήτημα βεβαίως είναι η φοροασυλία προς το μεγάλο κεφάλαιο, για να μπορέσει να έρθει να κάνει επενδύσεις, με διασφαλισμένα τα συμφέροντά του. 
Άρα δηλαδή έχουμε να κάνουμε με μια ανάπτυξη η οποία θα βασίζεται πάνω στα ερείπια που διαμορφώνει ο νέος συσχετισμός δύναμης, σε συνθήκες υποχώρησης του διεθνούς κομμουνιστικού κινήματος, ανατροπών των σοσιαλιστικών χωρών και κατεδάφισης των όποιων κατακτήσεων είχαν οι εργαζόμενοι τις προηγούμενες δεκαετίες. Πάνω σε αυτά τα ερείπια λοιπόν πάνω σε συνθήκες «γαλέρας» θα διαμορφωθούν οι νέες προϋποθέσεις για την καπιταλιστική ανάπτυξη. 
Βεβαίως θα είναι μια ανάπτυξη που θα έχει προσωρινά χαρακτηριστικά και πολύ γρήγορα θα διαμορφώσει τις προϋποθέσεις για νέα, ακόμα πιο βαθιά καπιταλιστική κρίση. Γιατί δεν μπορεί να ξεφύγει μέσα από αυτήν τη διαδικασία, πολύ περισσότερο αφού το ίδιο το καπιταλιστικό σύστημα έχει εξαντλήσει τα ιστορικά του όρια. Και σύντομα βεβαίως όλο αυτό το κλίμα ευφορίας αρχίζει να τρέμει, γιατί ήρθε η έκθεση προόδου της Κομισιόν -που σήμερα δημοσιεύτηκε- του δευτέρου μνημονίου. 
Τι κάνει; Κρούει τον κώδωνα του κινδύνου. Και λέει «κοιτάξτε, για να πάρετε την επόμενη δόση του Μαρτίου –τα 42 ή 52 δισεκατομμύρια, πόσα είναι;- πρέπει να προχωρήσετε άμεσα σε επτά προαπαιτούμενα». Ποια είναι αυτά; Μεγαλύτερη απελευθέρωση της αγοράς ενέργειας, ιδιωτικοποίηση δηλαδή του ορυκτού πλούτου, του λιγνίτη, συρρίκνωση και ιδιωτικοποίηση τομέων της ΔΕΗ, αύξηση των τιμολογίων στο ηλεκτρικό ρεύμα. 
Πρέπει ακόμα να προωθηθούν οι μεταρρυθμίσεις στη Δημόσια Διοίκηση. Αυτό σημαίνει ότι όσον αφορά τα ζητήματα της διαθεσιμότητας, της κινητικότητας, των απολύσεων, η Κυβέρνηση πρέπει πολύ γρήγορα να προχωρήσει στα μέτρα αυτά, δηλαδή στις απολύσεις των εργαζομένων στο δημόσιο τομέα. Να γίνουν νέες μεταρρυθμίσεις στον τομέα της υγείας στην κατεύθυνση συρρίκνωσης της δημόσιας δαπάνης και της περαιτέρω ιδιωτικοποίησης, όπως και νέες παρεμβάσεις στο φορολογικό για να προχωρήσουν οι ιδιωτικοποιήσεις. Επίσης να γίνει εξειδίκευση των νέων μέτρων ύψους τεσσάρων δισεκατομμυρίων ευρώ, που βάζουν, προσθετικά, στα δεκατέσσερα, για τη διετία 2015-2016 λόγω της επιμήκυνσης. 
Μάλιστα η ίδια η Κομισιόν τι βγαίνει και λέει; «Όποιες αποφάσεις δικαστηρίων αμφισβητήσουν τα δημοσιονομικά μέτρα που έχει πάρει η Κυβέρνηση, θα πρέπει να αντικατασταθούν από άλλα μέτρα που θα ληφθούν». Άρα δηλαδή οδηγούμαστε στην τρομοκράτηση, στον εκβιασμό, στην απειλή όχι προς τη συγκυβέρνηση, αλλά προς τον ελληνικό λαό, ο οποίος θα πρέπει να συνεχίσει να σκύβει το κεφάλι και να υπομένει αυτήν τη βάρβαρη πολιτική που τον οδηγεί στη φτώχεια, την εξαθλίωση και τη χρεοκοπία, για να σωθούν οι μονοπωλιακοί όμιλοι, να γλυτώσει το σύστημα από την καπιταλιστική κρίση. 
Από αυτήν την άποψη βεβαίως δεν είναι τυχαίο ότι η Κυβέρνηση προσαρμόζεται πολύ πιο γρήγορα από τις κατευθύνσεις τής Κομισιόν. Τις τελευταίες μέρες βλέπουμε την προκλητική στάση και δράση της Κυβέρνησης απέναντι σε μια σειρά αποφάσεων των δικαστηρίων, όπως είναι το χαράτσι, πρωτοστατούντος του Υπουργού Οικονομικών κ. Στουρνάρα. Θέλει με κάθε τρόπο, με κάθε δυνατότητα να παρακάμψει τις όποιες δικαστικές αποφάσεις που έχουν ένα θετικό πρόσημο, κάτω από την πίεση του ίδιου του λαϊκού παράγοντα. 
Από αυτήν την άποψη εμείς το λέμε πολύ καθαρά. Λέμε ότι το χαράτσι είναι παράνομο και ότι θα πρέπει να καταργηθεί όχι μόνο από τους λογαριασμούς της ΔΕΗ αλλά και από την ίδια την παραπομπή του στην Εφορία. 
Σε αυτήν την κατάσταση σήμερα συζητάμε την ενσωμάτωση των ευρωπαϊκών οδηγιών στο Ελληνικό Δίκαιο, ενσωμάτωση που έχει συγκεκριμένα χαρακτηριστικά. Οι οδηγίες αυτές έχουν συγκεκριμένο περιεχόμενο και συγκεκριμένα χαρακτηριστικά. Η πρώτη και η πιο βασική είναι αυτή που αφορά τη λειτουργία, τη δράση των ανωνύμων εταιρειών διαχείρισης αμοιβαίων κεφαλαίων και της οργάνωσης των συλλογικών επενδύσεων σε κινητές αξίες. 
Έχουμε δηλαδή να κάνουμε με ρυθμίσεις που αφορούν το πλέον παρασιτικό κομμάτι ενός βάρβαρου εγκληματικού συστήματος, του καπιταλιστικού συστήματος, που δεν είναι άλλο από τις κεφαλαιαγορές, από τις λειτουργίες των κεφαλαιαγορών και των διαφόρων παραγώγων. Είναι ακριβώς αυτό το τμήμα του καπιταλισμού όπου εκδηλώνεται πολύ πιο εύγλωττα ο παρασιτικός του χαρακτήρας.
Από αυτήν την άποψη, αυτή η οδηγία τι φέρνει; Αντιστοιχεί τους όρους, τις συνθήκες λειτουργίας και δράσεις των αμοιβαίων κεφαλαίων στις συνθήκες απελευθέρωσης της κίνησης των κεφαλαίων, στις νέες, δηλαδή ανάγκες των διαχειριστών των αμοιβαίων κεφαλαίων. Αυτό κάνει. 
Ο στόχος είναι να συγκεντρώσει ακόμη περισσότερο σε όλο και λιγότερα χέρια την κατοχή, τη διακίνηση και τη διαχείριση των αμοιβαίων κεφαλαίων μέσα σε αυτό το πλαίσιο. Βλέπετε ότι αυτό δένεται με τις διαδικασίες που στη χώρα μας επιταχύνονται, αυτές της συγκέντρωσης στο χρηματοπιστωτικό σύστημα. 
Οι βασικές θυγατρικές εταιρείες διαχείρισης αμοιβαίων κεφαλαίων είναι στις τράπεζες, με αποτέλεσμα η συγχώνευση Εθνικής Τράπεζας και EUROBANK να διαμορφώσει τις προϋποθέσεις για τον κυρίαρχο παίχτη, με τη θυγατρική εταιρεία που θα έχουν, στην αγορά διαχείρισης αμοιβαίων κεφαλαίων. 
Να λοιπόν, πώς διευκολύνεται όλη αυτή η προϋπόθεση και η διαδικασία, απαραίτητη για το καπιταλιστικό σύστημα. Άλλωστε δεν είναι τυχαίο ότι τον ίδιο χαρακτήρα έχουν και οι ρυθμίσεις και οι διατάξεις που μιλάνε μέσα, για την Ευρωπαϊκή Συνεταιριστική Εταιρεία. Ίδια λογική τις διέπει: ελευθερία κίνησης κεφαλαίου και συγκέντρωση στον κλάδο των συνεταιριστικών επιχειρήσεων. 
Δίδεται το δικαίωμα στις συνεταιριστικές εταιρείες να συμμετέχουν ακόμα και νομικά πρόσωπα, όχι μόνο φυσικά πρόσωπα. Άρα, λοιπόν, οι ανώνυμες εταιρείες μπορούν υπό το μανδύα του μερισματούχου, του συμμετόχου, να μπαίνουν μέσα σε αυτές τις συνεταιριστικές επιχειρήσεις. 
Ποιο είναι το αποτέλεσμα αυτής της κατάστασης, αυτής της Ευρωπαϊκής Συνεταιριστικής Εταιρείας; Θα έπρεπε να είναι οι ίδιες οι προϋποθέσεις λειτουργίας της ότι, πρώτον, μπορούν να συμμετέχουν οικονομικά πρόσωπα, άρα και μονοπωλιακοί όμιλοι, δεύτερον, να προχωράνε σε συνεργασία με άλλες χώρες, με επιχειρήσεις αντίστοιχου συνεταιριστικού χαρακτήρα –άρα, δηλαδή να προχωράνε σε εξαγορές ή συγχωνεύσεις- και, τρίτον, αμφισβητούνε ακόμη περισσότερο την όποια εναπομείνασα εργατική νομοθεσία. 
Δεν είναι τυχαίο ότι ο ίδιος ο Ευρωβουλευτής σας πριν από έξι μήνες στο Ευρωπαϊκό Κοινοβούλιο, ο κ. Πουπάκης, έκανε μια παρέμβαση για την ανάγκη –λέει- να τηρηθούν και κάποια προσχήματα για την εργατική νομοθεσία, όσον αφορά την Ευρωπαϊκή Συνεταιριστική Εταιρεία, που τα ποδοπατεί όλα. Αυτό είναι μέσα στο πλαίσιο του ότι η μητρική χώρα θα καθορίζει τις συνθήκες εργασίας και στις θυγατρικές εταιρείες. Άρα, δηλαδή θα μεταφέρει το εργασιακό δίκαιο στις θυγατρικές εταιρείες που λειτουργεί, στις χώρες που αυτές υπάρχουν. 
Από αυτή, λοιπόν, την άποψη εμείς λέμε καθαρά ότι δεν μπορούν στις κεφαλαιαγορές να υπάρξουν κανόνες και λογικές δίκαιης και χρηστής διαχείρισης. Δεν μπορεί να υπάρξει διαφάνεια στην κεφαλαιαγορά. Όποιος το ισχυρίζεται αυτό, λέει ψέματα, κοροϊδεύει τον κόσμο! Είναι ποτέ δυνατόν να σου πει τα εταιρικά μυστικά της διαχείρισης; Για να σε κάνει συμμέτοχο σε τι; Στα κέρδη του; 
Μα προσπαθεί να σε ξεγελάσει, να σου πάρει τα χρήματα για να τα συγκεντρώσει ο ίδιος. Δεν πρόκειται να υπάρξει τέτοια κατάσταση. Πουθενά δεν έχουν υπάρξει, όχι μόνο στην Ελλάδα, αλλά και στα πλέον αναπτυγμένα καπιταλιστικά κράτη, κανόνες δίκαιης και χρηστής διαχείρισης των κεφαλαιαγορών. 
Από αυτήν την άποψη, δεν είναι ζήτημα μεγέθους, για να εκδημοκρατίσεις ή να μην μπορείς να εκδημοκρατίσεις κάτι. Δεν εκδημοκρατίζεται. Και βέβαια στον πυρήνα της κεφαλαιαγοράς βρίσκεται πάντοτε η ελευθερία κίνησης κεφαλαίων. Χωρίς ελευθερία κίνησης κεφαλαίων πεθαίνουν οι μεγάλες κεφαλαιαγορές που θέλουν να συγκεντρώσουν ακόμα μεγαλύτερα κεφάλαια.
Γι’ αυτό λοιπόν και είναι αυταπάτη ο ισχυρισμός –που τον ακούσαμε και από τον εισηγητή του ΣΥΡΙΖΑ αλλά και των Ανεξαρτήτων Ελλήνων- ότι το πρόβλημα είναι η νεοφιλελεύθερη χροιά που έχει η συγκεκριμένη οδηγία, ότι ευθυγραμμίζεται με το νεοφιλελεύθερο δόγμα της ελευθερίας κίνησης κεφαλαίων. 
Με συγχωρείτε πάρα πολύ, αλλά, αν δεν κάνω λάθος και ο ΣΥΡΙΖΑ και οι Ανεξάρτητοι Έλληνες είχαν ψηφίσει τη Συνθήκη του Μάαστριχτ που περιλαμβάνει ακριβώς αυτήν την ελευθερία κίνησης κεφαλαίων. Έχουν αποδεχθεί την ΟΝΕ και τη λειτουργία του ευρώ, που αποτελεί το εργαλείο για να μπορούν να κινηθούν τα κεφάλαια και να έχουν αποτύπωση στο ίδιο νόμισμα και να μην μπλέκουν σε συναλλαγματικές διαφοροποιήσεις. Αυτά δεν τα έχετε ψηφίσει; Τώρα γιατί διαμαρτύρεστε και λέτε ότι έχει τέτοιο πρόσημο;
Απ’ αυτή, λοιπόν, την άποψη, το κεφάλαιο -και είναι σίγουρο- θα πάει εκεί που έχει το μεγαλύτερο συμφέρον και δεν πρόκειται να υπακούσει σε κανέναν περιορισμό στις συνθήκες αυτές. Άρα, λοιπόν, εμείς τι λέμε στον κόσμο; Ότι δεν πρέπει να έχει καμμία απολύτως εμπιστοσύνη σε αυτά τα προϊόντα επενδύσεων, στα παράγωγα δηλαδή των κεφαλαιαγορών -αμοιβαία κεφάλαια, μετοχές, ομόλογα ή οτιδήποτε θέλετε- γιατί όχι μόνο δεν μπορούν να απαντήσουν αυτά τα προϊόντα στις ανάγκες των ασφαλιστικών ταμείων, να διασφαλιστούν τα αποθεματικά τους ή να διασφαλιστεί η λαϊκή αποταμίευση, αλλά αντίθετα το χαρακτηριστικό αυτών των προϊόντων είναι ότι αποτελούν εργαλεία αναδιανομής του πλούτου. Παίρνουν τον πλούτο, την όποια αποταμίευση υπάρχει στους διάφορους μικρομετόχους και τον συγκεντρώνουν στα χέρια των μεγάλων επενδυτών, στα χέρια των κεφαλαιοκρατών. Αποτελούν εργαλείο αναδιανομής του πλούτου και αυτό, άμα το θέλετε, είναι και η πορεία -και όχι μόνο- του ελληνικού χρηματιστηρίου στις περιόδους ανθήσεως. Μπορεί να κέρδισαν δύο-τρεις από μερικά δισεκατομμύρια. Πόσοι έχασαν, όμως; Εκατοντάδες χιλιάδες έχασαν τα χρήματα αποταμίευσής τους και αυτό το ζήτημα δεν είναι μόνο εδώ πέρα. Είναι παντού.
Το χρηματιστήριο και οι κεφαλαιαγορές με αυτόν το σκοπό λειτουργούν, για να συγκεντρώνουν αποταμιεύσεις και να τις επενδύουν οι κεφαλαιοκράτες προς όφελός τους, για δικό τους σκοπό, δίνοντάς τους κάποια χαρτιά τα οποία μπορεί να μην έχουν καμμία απολύτως αξία, κανένα απολύτως αντίκρισμα. Άλλωστε, ποτέ τα χρηματιστήρια δεν δίνουν συντάξεις ούτε διασφαλίζουν τις συντάξεις. Το παράδειγμα της «ENRON» είναι χαρακτηριστικό, όπως και μια σειρά άλλα παραδείγματα.
Έτσι, λοιπόν, πρέπει ο λαός να αποδεσμευτεί από αυτά και από αυτή την άποψη, εμείς το λέμε καθαρά: Δεν πρέπει να έχει καμμία αυταπάτη ότι μπορεί να διαμορφωθεί ένας ανθρώπινος και ηθικός καπιταλισμός. Άλλωστε, η δήλωση που έχει και πρωτοσέλιδο σήμερα μεγάλης κυκλοφορίας εφημερίδα είναι: «Έτσι είναι ο καπιταλισμός». Η κυνικότητα και το μεγάλο χαμόγελο το οποίο έχει ο Πρόεδρος της GOOGLE, ο Έρικ Σμιντ, καταρρίπτει όλη αυτήν τη φιλολογία και τους ευσεβείς πόθους που προσπαθούν να καλλιεργήσουν κάποιοι, ότι μπορούν σε συνθήκες ελευθερίας κίνησης κεφαλαίων, φορολογικών παραδείσων, να πατάξουν τη φοροδιαφυγή, να πληρώσουν οι πλούσιοι και οι πολυεθνικές επιχειρήσεις.
Δεν πρόκειται να σας κάνουν το χατίρι να μοιραστούν τα κέρδη τους. Και λέμε για τα νόμιμα κέρδη τους, όχι για τα παράνομα. Άρα, λοιπόν, ο κόσμος, η εργατική τάξη πρέπει να αμφισβητήσει τη νόμιμη κερδοφορία των καπιταλιστικών ομίλων, το καπιταλιστικό κέρδος στον πυρήνα του. Από αυτή την άποψη, εμείς λέμε ότι πρέπει να συγκροτηθεί η λαϊκή συμμαχία που θα αποτρέψει την κλιμάκωση της επίθεσης, θα οδηγήσει σε συνθήκες ρήξης και ανατροπής του κύριου υπευθύνου, που δεν είναι το πολιτικό προσωπικό, να αλλάξουμε διαχειριστή και να φέρουμε κάποιον άλλο διαχειριστή. Είναι οι σχέσεις παραγωγής του καπιταλισμού που βασίζονται στις σχέσεις ιδιοκτησίας. Είναι η ανατροπή της εξουσίας της αστικής τάξης. Άρα, δηλαδή, ο δρόμος που σήμερα απαντά στις ανάγκες της εργατικής τάξης είναι ο αντικαπιταλιστικός αγώνας.
Είναι φανερό ότι καταψηφίζουμε το σύνολο επί της αρχής του συγκεκριμένου σχεδίου νόμου.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς.
Ο κ. Μπέζας έχει το λόγο για επτά λεπτά.</ChairmanSpeech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember>: Κυρίες και κύριοι συνάδελφοι, με τις διατάξεις του νομοσχεδίου που συζητούμε σήμερα ενσωματώνονται στην ελληνική νομοθεσία συγκεκριμένες κοινοτικές οδηγίες για τις χρηματοπιστωτικές αγορές και ρυθμίζονται θέματα για το Ταμείο Χρηματοπιστωτικής Σταθερότητας και επομένως για την ανακεφαλοποίηση των τραπεζών.
Εκ των πραγμάτων, λοιπόν, το περιεχόμενο αυτού του νομοσχεδίου έχει άμεση σχέση με τις πρόσφατες εξελίξεις, στις οποίες και θα αναφερθώ.
Όταν λέω πρόσφατες εξελίξεις, εννοώ τις αποφάσεις της Συνόδου Κορυφής των Βρυξελλών και τις αποφάσεις του Eurogroup της 13ης Δεκεμβρίου, αποφάσεις που διασφαλίζουν τη θέση της χώρας στο ευρώ και που ανοίγουν μια νέα σελίδα στην προσπάθεια για την έξοδο από την κρίση και την επανεκκίνηση της ελληνικής οικονομίας.
Με τα 52,5 δισεκατομμύρια που θα εκταμιευθούν μέχρι τα τέλη Μαρτίου, επιτεύχθηκε ένας μεγάλος στόχος, για τον οποίο η ελληνική Κυβέρνηση εργάστηκε με επιμονή, θα έλεγα σχεδόν αναλώθηκε στη διάρκεια των έξι μηνών ζωής της. Η Ελλάδα πήρε μία μεγάλη ανάσα, τελείωσε μία δύσκολη περίοδος αγωνίας και αβεβαιότητας. Αυτό δεν μπορεί να το αμφισβητήσει κανείς. Όπως, επίσης, δεν μπορεί να αμφισβητήσει κανείς ότι αυτός ο στόχος επιτεύχθηκε κυρίως χάρη στις θυσίες του ελληνικού λαού, θυσίες οι οποίες αναγνωρίζονται πλέον απ’ όλους στην Ευρώπη και οι οποίες θα πρέπει να πιάσουν τόπο για να είναι οι τελευταίες. 
Το πρόσφατο Ευρωπαϊκό Συμβούλιο ασχολήθηκε και με το μεγάλο θέμα της τραπεζικής ένωσης, προχώρησε δηλαδή στην ίδρυση ενός ενιαίου εποπτικού μηχανισμού που θα μπει σε πλήρη λειτουργία από την 1η Μαρτίου 2014, ώστε οι τράπεζες να ελέγχονται σε ευρωπαϊκό επίπεδο και να ελέγχονται με έναν τρόπο συντονισμένο. 
Ο ενιαίος αυτός μηχανισμός είναι σημαντικός γιατί; Γιατί θα χωριστούν, κατά κάποιον τρόπο, τα δημοσιονομικά των κρατών από τις τράπεζες. Το χρέος των χωρών δεν θα μπορεί να παρασύρει τις τράπεζες, όπως έγινε στην περίπτωση της Ελλάδας κι από την άλλη μεριά, οι αδυναμίες στις τράπεζες δεν θα μπορούν να δημιουργούν προβλήματα στα δημοσιονομικά των κρατών, όπως έγινε στην περίπτωση της Ισπανίας ή της Ιρλανδίας.
Αν συμβεί αυτό, τότε θα μπορούν οι τράπεζες μελλοντικά να εξυγιαίνονται και να ανακεφαλαιοποιούνται απευθείας από τον Ευρωπαϊκό Μηχανισμό Στήριξης κι αυτό θα γίνεται χωρίς να επιβαρύνονται τα κράτη και το δημόσιο χρέος τους, χωρίς δηλαδή να επιβαρύνονται οι φορολογούμενοι. Είναι βέβαιο -κι αυτό επίσης είναι σημαντικό- ότι αυτόν το μηχανισμό θα τον διαδεχθεί κάποια στιγμή και πολύ σύντομα, ένας άλλος μηχανισμός για την εγγύηση των καταθέσεων. 
Αν αυτοί, λοιπόν, οι σχεδιασμοί υλοποιηθούν το επόμενο χρονικό διάστημα, τότε το όφελος για τη χώρα μας θα είναι διπλό. Αφ’ ενός μεν, θα μπορούμε να ενταχθούμε στο νέο σύστημα, ώστε να μειωθεί κι άλλο το δημόσιο χρέος κατά περίπου 50 δισεκατομμύρια ευρώ που χρειάζονται για την ανακεφαλαιοποίηση, αφ’ ετέρου, θα αισθάνεται απολύτως ασφαλής ο Έλληνας καταθέτης και θα σταματήσει αυτή η αιμορραγία, η συνεχής εκροή καταθέσεων από τον ευρωπαϊκό Νότο προς τον ευρωπαϊκό Βορρά και θα μπορέσει να διευκολυνθεί ακόμα περισσότερο η ρευστότητα στην ελληνική οικονομία.
Τι σημαίνουν όλα αυτά, κυρίες και κύριοι συνάδελφοι, ποιο είναι το βασικό πολιτικό συμπέρασμα απ’ αυτές τις πολύ σημαντικές –επαναλαμβάνω- εξελίξεις των τελευταίων ημερών; 
Σημαίνουν ότι επιβραβεύτηκε μία συλλογική προσπάθεια και των τριών κομμάτων της Κυβέρνησης. Το βασικό πολιτικό συμπέρασμα είναι ότι δικαιώθηκε μια πολύ συγκεκριμένη στρατηγική των τριών κομμάτων της Κυβέρνησης. Η στρατηγική της διαπραγμάτευσης κι όχι των μονομερών ενεργειών, η στρατηγική της ανάκτησης της αξιοπιστίας της χώρας μέσα από την εφαρμογή αυτών για τα οποία έχουμε δεσμευτεί κι όχι των απερίσκεπτων, των επικίνδυνων και των χωρίς ουσία και αποτέλεσμα λεονταρισμών, η στρατηγική του να μείνουμε στην Ευρώπη με πρόγραμμα προσαρμογής κι όχι να φύγουμε από την Ευρώπη και από την Ευρωζώνη.
Ακούω την κριτική που γίνεται για το νομοσχέδιο, για την ελευθερία χωρίς όρια στην κυκλοφορία των κεφαλαίων, για την εκχώρηση κυριαρχικών δικαιωμάτων στο μεγάλο κεφάλαιο κι όλα αυτά. Κοιτάξτε, κύριοι συνάδελφοι, δεν μπορεί να υπάρχει συνεχώς άρνηση. Εδώ πρόκειται για ενσωμάτωση συγκεκριμένων κοινοτικών οδηγιών. Ή παρακολουθούμε τις εξελίξεις στην Ευρώπη και μετέχουμε στις διεργασίες οι οποίες γίνονται στην Ευρώπη ή καθόμαστε στην άκρη, μένουμε αμέτοχοι και απομονωμένοι. Διαλέξτε. Εμείς διαλέγουμε τη συμμετοχή μας στις διεργασίες στην Ευρώπη.
Πριν λίγες εβδομάδες, κύριοι συνάδελφοι της Αντιπολίτευσης, μας λέγατε ότι δεν θα πάρουμε τη δόση. Τη δόση, όμως, την πήραμε και πήραμε πολύ περισσότερα χρήματα απ’ αυτά τα οποία περιμέναμε. Πριν λίγες ημέρες υπονομεύατε την επαναγορά των ομολόγων. Θυμάμαι πολύ καλά την τοποθέτηση του Αρχηγού της Αξιωματικής Αντιπολίτευσης, του κ. Τσίπρα, στη συζήτηση για την εξεταστική για το μνημόνιο, που έλεγε ότι η επαναγορά είναι βλαπτική. Την αμφισβητείτε ακόμη και τώρα που η επαναγορά ολοκληρώθηκε με επιτυχία. Αυτή, όμως, η επαναγορά οδήγησε σε επιπλέον διαγραφή 20 δισεκατομμυρίων ευρώ από το ελληνικό χρέος.
Ισχυρίζεστε, επίσης, τώρα ότι αυτά τα χρήματα της δόσης δεν θα πάνε στην πραγματική οικονομία, δεν θα διοχετευτούν σε ρευστότητα, αλλά θα δοθούν για να αποπληρώσουμε τους δανειστές μας και ότι η ανακεφαλαιοποίηση δεν θα γίνει με όρους διαφάνειας. Ούτε, όμως, αυτό θα επαληθευτεί και σ’ αυτό θα διαψευστείτε. Γιατί το 80% αυτών των χρημάτων, περίπου 40 δισεκατομμύρια ευρώ, θα πάνε στην πραγματική οικονομία, θα γίνει η ανακεφαλαιοποίηση των τραπεζών, όχι για να σωθούν οι τραπεζίτες αλλά για να σωθούν οι καταθέσεις των Ελλήνων καταθετών και για να ενισχυθεί η ρευστότητα στην πραγματική οικονομία.
Τέλος, εξακολουθείτε να «παίζετε» και με το θέμα της βιωσιμότητας του ελληνικού χρέους. Προσέξτε τι ακριβώς συμβαίνει και το οποίο κατά τη γνώμη μου είναι επικίνδυνο για τη χώρα.
Την ώρα που το ίδιο το Διεθνές Νομισματικό Ταμείο αποδέχεται ότι το ελληνικό δημόσιο χρέος είναι πλέον βιώσιμο –διότι αν δεν το αποδεχόταν δεν θα συνηγορούσε στην εκταμίευση των 52,5 δισεκατομμυρίων ευρώ- την ώρα που ακόμη και αυτοί που δημιούργησαν το θέμα δέχονται ότι έχει ξεπεραστεί και κάνουν πίσω, υπάρχουν ελληνικές πολιτικές δυνάμεις που αμφισβητούν σε διεθνές επίπεδο τη βιωσιμότητα του ελληνικού χρέους. 
Πίσω από αυτήν την απίστευτη πολιτική μικροψυχία κρύβεται η παντελής έλλειψη αξιόπιστης και ρεαλιστικής εναλλακτικής πρότασης. ΄Ολα αυτά δεν κάνουν κακό στην Κυβέρνηση ούτε αμφισβητούν τις επιτυχίες της. Όλα αυτά κάνουν κακό στη χώρα και αμφισβητούν τη μεγάλη εθνική προσπάθεια η οποία βρίσκεται σε εξέλιξη. Η πλήρης άρνηση που υπάρχει, είναι για να καλύψει την απουσία θέσεων. Αυτό όμως αποτελεί παραπλάνηση του ελληνικού λαού. 
Τι εννοεί ο ΣΥΡΙΖΑ όταν μιλάει ή μιλούσε, εν πάση περιπτώσει –έχω μπερδευτεί και με τις δηλώσεις των στελεχών του- για μορατόριουμ στην πληρωμή του χρέους; Αυτό που έγινε, η μείωση δηλαδή των επιτοκίων δανεισμού και η μετατόπιση των τόκων και των χρεολυσίων προς το μέλλον, δεν είναι στην ουσία ένα μορατόριουμ στην πληρωμή του χρέους; Είναι ένα μορατόριουμ συμφωνημένο, ένα μορατόριουμ ασφαλές και όχι μονομερές και επικίνδυνο.
Τι εννοούν οι Ανεξάρτητοι Έλληνες και, εν πάση περιπτώσει, ένα μέρος των Ανεξάρτητων Ελλήνων, όταν μιλούν για διαγραφή του επαχθούς δημόσιου χρέους; Μα, αυτό που έγινε με το PSI και με την επαναγορά των ομολόγων, που οδήγησε στη διαγραφή χρέους 146 δισεκατομμυρίων ευρώ, περίπου 70% του ΑΕΠ, δεν είναι η μεγαλύτερη διαγραφή χρέους που έχει γίνει ποτέ στην παγκόσμια ιστορία σε συνθήκες μη χρεοκοπίας;
Τέλος, τι εννοεί ο ΣΥΡΙΖΑ με την πρότασή του για μία διεθνή διάσκεψη για τη βιωσιμότητα του ελληνικού χρέους; Μα, αυτά που γίνονται οι Σύνοδοι Κορυφής και τα Eurogroup, με τη συμμετοχή του Διεθνούς Νομισματικού Ταμείου, που εκπροσωπεί μια σειρά άλλες χώρες εκτός Ευρωπαϊκής Ένωσης, δεν είναι διεθνείς διασκέψεις για την αντιμετώπιση της κρίσης στην Ελλάδα και της κρίσης χρέους γενικά στην Ευρωζώνη;
Κυρίες και κύριοι συνάδελφοι, δεν υπάρχει άλλος δρόμος, πέρα από αυτόν τον οποίο περπατούμε, αρκεί να τον περπατήσουμε σωστά. Με τις τελευταίες αποφάσεις και τις τελευταίες εξελίξεις η χώρα έχει τη δυνατότητα να κάνει ένα καινούργιο ξεκίνημα. Χρειάζονται σ’ αυτό το καινούργιο ξεκίνημα νέες επενδύσεις για να «ξεκλειδώσει» η ανάπτυξη και χρειάζονται τάχιστα συγκεκριμένες πολιτικές πρωτοβουλίες για να διασφαλιστεί και η ανοχή, αλλά και η αντοχή της κοινωνίας. Και πρέπει όλοι μα όλοι ανεξαιρέτως να αναλάβουμε τις ευθύνες μας. Πρέπει να δουλέψουμε όλοι -και στην Κυβέρνηση- και αυτοί που κρύβονται πίσω από το δάκτυλο της κρίσης. Πρέπει να δουλέψουμε όλοι και να προχωρήσουμε τη χώρα μπροστά.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Όλγα Νάντια Βαλαβάνη.
ΟΛΓΑ -</ChairmanSpeech> <Speech><Parlmember>ΝΑΝΤΙΑ ΒΑΛΑΒΑΝΗ</Parlmember>: Κυρίες και κύριοι Βουλευτές, το κύριο θέμα του νομοσχεδίου που συζητάμε είναι η προσαρμογή του πλαισίου λειτουργίας των Εταιρειών Διαχείρισης Αμοιβαίων Κεφαλαίων στις πιο πρόσφατες οδηγίες της Ευρωπαϊκής Ένωσης.
Οι αλλαγές αυτές είναι φυσικά προς την κατεύθυνση της κυρίαρχης τάσης σε διεθνές επίπεδο, που είναι η μεγαλύτερη απελευθέρωση της αγοράς κεφαλαίου. Θεωρητικά, με βάση τη μείωση του απαιτούμενου κεφαλαίου για να μπορέσει να φτιάξει κάποιος μια τέτοια εταιρεία, με το παρόν πλέον νομοσχέδιο θα έλεγε κανείς ότι δημιουργούνται μεγαλύτερες δυνατότητες να υπάρξουν περισσότερες μικρές εταιρείες διαχείρισης αμοιβαίων κεφαλαίων, ανεξάρτητες και όχι συνδεδεμένες μόνο με τράπεζες και ασφαλιστικές, με αποτέλεσμα στην παρούσα πολύ δύσκολη συγκυρία να υπάρξει κάποια αύξηση θέσεων υψηλά εξειδικευμένου προσωπικού.
Σε διεθνές, όμως, επίπεδο ξέρουμε ότι η κυρίαρχη τάση, εφαρμόζοντας αυτές ακριβώς της οδηγίες, είναι η παραπέρα συγκεντροποίηση του χρηματιστικού κεφαλαίου και όχι η διασπορά σε μικρότερες εταιρείες. 
Επιπλέον, έχουμε την πρόσφατη εμπειρία της τριετίας της κρίσης και των μνημονίων στην Ελλάδα, όπου από 25 δισεκατομμύρια ευρώ που ήταν τα αμοιβαία κεφάλαια το 2009, μειώθηκαν περίπου στα 10 δισεκατομμύρια ευρώ σήμερα. Και ενώ είναι γύρω στις είκοσι οι εταιρείες αυτού του χαρακτήρα, η συγκέντρωση και χωρίς αυτά τα μέτρα είναι ήδη πολύ μεγάλη με την έννοια ότι μετά τη συγχώνευση της Εθνικής Τράπεζας με την EUROBANK το ενιαίο τραπεζικό σχήμα θα ελέγχει πάνω από το 45% των αμοιβαίων κεφαλαίων.
Ενδιαφέρον έχει όμως και η σύνθεσή τους. Απ’ αυτά τα 10 δισ. που έχουν μείνει, τα ελληνικά αμοιβαία είναι πλέον μόνο 5,5 δισ., τα διεθνή αμοιβαία που διακινούνται στην Ελλάδα 4,5 δισ. και η τάση είναι πολύ γρήγορα να έχει αλλάξει αυτός ο συσχετισμός, δηλαδή θα είναι περισσότερα τα διεθνή από τα ελληνικά για τους λόγους που όλοι καταλαβαίνουμε.
Επιπλέον, με τη μείωση του συνολικού όγκου των συναλλαγών, εφόσον δίνεται η δυνατότητα στις ξένες εταιρείες αμοιβαίων κεφαλαίων να είναι εδώ όχι με υποκαταστήματα αλλά με απλή αντιπροσώπευση, επειδή θα δημιουργηθούν τέτοιες συνθήκες ανταγωνισμού, όπου και οι ελληνικές τράπεζες θα θελήσουν να ξεφορτωθούν επιπλέον λειτουργικά βάρη και κόστη εργαζομένων, οι τάσεις θα είναι μάλλον αποεπένδυση, μείωση αυτών των εξειδικευμένων θέσεων εργασίας παρά αύξηση και εξυπηρέτησή τους κυρίως μέσα από τις υπάρχουσες δομές. 
Με άλλα λόγια, αυτό που θεωρητικά θα μπορούσε να λειτουργήσει και στην αντίθετη κατεύθυνση, δηλαδή υπέρ της διασποράς, θα λειτουργήσει έτσι όπως γίνεται πρακτικά –το ξέρουμε αυτό και σε διεθνές επίπεδο- υπέρ των μεγάλων διεθνών εταιρειών, που θα αυξήσουν την παρουσία τους στην Ελλάδα με ελάχιστα υποκαταστήματα, είτε πολύ περισσότερο μέσω μιας απλής σχέσης αντιπροσώπευσης, εφόσον αυτή πλέον τούς επιτρέπεται και με παραπέρα αλλαγή του συσχετισμού υπέρ των διεθνών αμοιβαίων κεφαλαίων.
Γι’ αυτό και η δήλωση του Υπουργού Οικονομικών κ. Στουρνάρα στην Επιτροπή Οικονομικών Υποθέσεων ότι αυτή η προσαρμογή της ελληνικής νομοθεσίας κάνει ιδιαίτερα ελκυστική την Ελλάδα για προσέλκυση επενδυτικού κεφαλαίου που θα έλθει απ’ έξω για να επενδυθεί εδώ, μπορεί να εκληφθεί μόνο σαν εκδήλωση χιούμορ.
Θέλω να τονίσω κάτι που έχει μεγάλη σημασία: Όσο μεγαλύτερη είναι η συγκέντρωση κεφαλαίου τόσο μεγαλύτερες είναι οι δυνατότητες χειραγώγησης και τόσο μεγαλύτερη είναι η δυνατότητα άσκησης είτε υπερτιμητικής είτε και υποτιμητικής κερδοσκοπίας με όλες τις συνέπειες. 
Στο θέμα της φορολογίας αναφέρθηκε αναλυτικά ο εισηγητής του ΣΥΡΙΖΑ - Ενιαίο Κοινωνικό Μέτωπο. Ανοίγει ο δρόμος για διπλές, από δύο κατευθύνσεις, απώλειες φορολογικών εσόδων και μας κάνει εντύπωση ότι αυτό το ενδεχόμενο δεν εντοπίζεται και δεν τονίζεται στην έκθεση του Γενικού Λογιστηρίου του Κράτους.
Υπενθυμίζω ότι η νεοφιλελεύθερη απορρύθμιση του τραπεζικού συστήματος ξεκίνησε από το τέλος της δεκαετίας του 1980 και βρέθηκε στο φόρτε της στη δεκαετία του 1990. Απελευθέρωσε τις εμπορικές τράπεζες από τους όποιους φραγμούς και τις οδήγησε στην πιο ανηλεή κερδοσκοπία με τεράστια μόχλευση και στο να παίξουν όχι απλώς τα κεφάλαια των πελατών τους που διαχειρίζονταν, αλλά και τα δικά τους ίδια κεφάλαια, με αποτέλεσμα το 2007 να σκάσει η «φούσκα» των subprimes στις ΗΠΑ και να δρομολογηθεί η διαδικασία της παγκόσμιας δομικής καπιταλιστικής κρίσης που με τη βοήθεια μιας πολιτικής φονικής λιτότητας οδήγησε την Ελλάδα στο σημερινό κατάντημα.
Θα τονίσω ακόμα το πόσο στην Ελλάδα μέσα σ’ αυτά τα παιχνίδια είχε ανοίξει η όρεξη εκείνα τα χρόνια, δύο χρόνια πριν «σκάσει» η «φούσκα» των subprimes, και πόσο ακόμα χειρότερη θα ήταν η κατάσταση σήμερα αν δεν είχε «σκάσει» το 2007 και είχε κρατήσει μέχρι το 2009. Αυτή είναι η γνωστή ιστορία με τα δομημένα ομόλογα, κατ’ εξοχήν προϊόντα που κανείς δεν μπορεί να αποτιμήσει, που χρειάζονται σύνθετες μαθηματικές πράξεις για να καταλάβουν μόνο οι ειδικοί σε τι επίπεδο βρίσκονται, πώς αποτιμώνται, με τα οποία βρέθηκαν φορτωμένα –με το αζημίωτο φυσικά για κάμποσους- τα ελληνικά ασφαλιστικά ταμεία, δηλαδή τα ταμεία που θα έπρεπε να παλέψουμε για να προστατευθούν με κάθε τρόπο ώστε να εξασφαλιστεί ότι ο εργαζόμενος που πληρώνει τα πάντα στη διάρκεια της εργασιακής του ζωής θα έχει μία αξιοπρεπή σύνταξη στο τέλος της.
Θα πω ότι υπάρχει κάτι στο πλαίσιο των ρυθμίσεων της καπιταλιστικής αγοράς που δεν είναι κανένα επαναστατικό μέτρο, ωστόσο μπορεί να βάλει κάποιο φρένο. Αυτό είναι το να γίνει ένα βήμα πίσω, δηλαδή το να ξαναγυρίσουμε στον αποχωρισμό των εμπορικών τραπεζών από τις κερδοσκοπικές δραστηριότητες της διαχείρισης κεφαλαίων. 
Θέλω να υπενθυμίσω ότι στο δρόμο αυτόν υποτίθεται ότι βρίσκεται τώρα πια η μητρόπολη του καπιταλισμού, η Αμερική, αν και εκεί πάνε να εφαρμόσουν κάποιες σχετικές ρυθμίσεις μετά την κρίση των subprimes με ρυθμό χελώνας.
Επίσης, να υπενθυμίσω ότι το Διεθνές Νομισματικό Ταμείο, που πρόσφατα οι «FINANCIAL TIMES» μας υπενθύμιζαν με τι φοβερό ενθουσιασμό προωθούσε την απελευθέρωση όλων αυτών των αγορών κατά τη δεκαετία του 1980 και του 1990, στην τελευταία έκθεση του Οκτωβρίου παραδέχεται ότι υπάρχουν κίνδυνοι για ορισμένες χώρες από την απελευθέρωση αυτή και ότι η λήψη μέτρων ελέγχου στη διακίνηση κεφαλαίων μπορεί να αποδειχθεί χρήσιμη, προκειμένου να αποφευχθεί η γέννηση μιας καινούργιας οικονομικής φούσκας.
Υπάρχει άλλη μια πλευρά που σχετίζεται και με τις εταιρείες διαχείρισης των αμοιβαίων κεφαλαίων ή τουλάχιστον όσων είναι θυγατρικές τραπεζών. Αν δοθεί από πλευράς Κυβέρνησης στους ιδιώτες τραπεζίτες ο «αναβαλλόμενος φόρος» μέχρι το 2030, πράγμα που η Κυβέρνηση μάλλον το έχει υποσχεθεί προκειμένου να τις προσελκύσει στην επαναγορά χρέους, αυτό δεν θα αφορά στο συμψηφισμό μόνο των σημερινών ζημιών με τα μελλοντικά κέρδη των τραπεζών, που είναι ένα τεράστιο σκάνδαλο από μόνο του, αλλά επειδή θα αφορά τους τραπεζικούς ομίλους, δηλαδή θα είναι «ομιλικός» αναβαλλόμενος φόρος, σημαίνει ότι θα περιλαμβάνει σημερινές κερδοφόρες επιχειρήσεις, τμήματα των τραπεζικών ομίλων όπως είναι οι σημερινές τραπεζικές εταιρείες διαχείρισης κεφαλαίου και τραπεζικές χρηματιστηριακές εταιρείες. Οι οποίες είναι κερδοφόρες και στις σημερινές συνθήκες της κρίσης για τον απλούστατο λόγο ότι τα βασικά τους έσοδα άρα και τα κέρδη τους προέρχονται από τις προμήθειες, τις οποίες εισπράττουν από τους πελάτες τους είτε είναι θετικό είτε είναι αρνητικό το πρόσημο των αμοιβαίων κεφαλαίων που είναι αντικείμενο διαπραγμάτευσης. Θα δρομολογηθεί δηλαδή, αν υπάρξει αυτή η ρύθμιση, πολύ μεγάλης έκτασης φοροαπαλλαγή ως δώρο στους τραπεζίτες.
Για τα σχετικά με το Ταμείο Χρηματοπιστωτικής Σταθερότητας και την ανακεφαλαιοποίηση των τραπεζών, επειδή δεν υπάρχει χρόνος, θα αναφερθώ αύριο στη συζήτηση επί των άρθρων.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Ασημακοπούλου.</ChairmanSpeech>
<Speech><Parlmember>ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, το παρόν νομοσχέδιο πραγματεύεται την ενσωμάτωση στην ελληνική νομοθεσία μιας σειράς από ευρωπαϊκές οδηγίες. Το αντικείμενο έχει πολλές τεχνικές λεπτομέρειες που έχουν παρουσιαστεί από τους εισηγητές και τους Υπουργούς στη νομοπαρασκευαστική επιτροπή. Εγώ θα ήθελα, λοιπόν, να τονίσω τα σημεία τα οποία θεωρώ ότι είναι θετικά σε αυτό το νομοσχέδιο και να τοποθετηθώ εν συντομία σχετικά με την ιδιαίτερη σημασία που πιστεύω ότι έχει σε αυτή τη δύσκολη συγκυρία η ταχεία και ολοκληρωμένη εναρμόνισή μας με το διαμορφούμενο ευρωπαϊκό πλαίσιο σε χρηματοπιστωτικά θέματα και όχι μόνο.
Ξεκινώ, λοιπόν, με το πρώτο μέρος του νομοσχεδίου που είναι η ενσωμάτωση της ευρωπαϊκής οδηγίας για τους Οργανισμούς Συλλογικών Επενδύσεων σε Κινητές Αξίες, τους ΟΣΕΚΑ. Τέσσερα πράγματα θα ήθελα να πω εδώ. Το πρώτο είναι ότι η ενσωμάτωση της κοινοτικής οδηγίας συντονίζει τις εθνικές νομοθεσίες που διέπουν τους ΟΣΕΚΑ και μας συντονίζει επίσης ως χώρα με τους υπόλοιπους Ευρωπαίους. Έτσι επιτυγχάνεται και ο ανταγωνισμός αλλά και η πιο αποτελεσματική προστασία των μεριδιούχων επενδυτών, ενισχύοντας την εμπιστοσύνη σ’ αυτές τις μορφές επενδύσεων. Οι ΟΣΕΚΑ αλλά και οι ΑΕΔΑΚ, δηλαδή οι Ανώνυμες Εταιρείες Διαχείρισης Αμοιβαίων Κεφαλαίων, αποτελούν μια μορφή επενδύσεων που θεωρούνται ιδιαίτερα ελκυστικές για την προσέλκυση κεφαλαίων στην Ελλάδα ενώ παράλληλα αποτρέπουν τη φυγή κεφαλαίων στο εξωτερικό. Επίσης, με το νομοσχέδιο διασφαλίζεται η ελεύθερη κυκλοφορία των μεριδίων των ΟΣΕΚΑ χωρίς όμως να χάνονται οι κανόνες εποπτείας που θα είναι πλέον κοινοί σε όλα τα κράτη-μέλη. Τέλος, η ενσωμάτωση της σχετικής ευρωπαϊκής οδηγίας στην ελληνική νομοθεσία στέλνει ένα ακόμα μήνυμα προς τους Ευρωπαίους εταίρους μας, ότι αγωνιζόμαστε για μία ισχυρή και ενιαία ευρωπαϊκή αγορά.
Και επειδή όπως έχει ειπωθεί από όλες τις πτέρυγες του Κοινοβουλίου, η οικονομική κρίση από το 2008 έφερε στην επιφάνεια τις εν γένει αδυναμίες των εθνικών συστημάτων εποπτείας σε ένα παγκοσμιοποιημένο πλέον χρηματοπιστωτικό γίγνεσθαι, με το δεύτερο μέρος του νομοσχεδίου ενσωματώνεται μια άλλη οδηγία. Είναι η λεγόμενη οδηγία Οmnibus.
Αυτό λοιπόν, καθορίζει πλέον το πλαίσιο συνεργασίας των εθνικών μας αρχών με τις ευρωπαϊκές εποπτικές αρχές: την Ευρωπαϊκή Αρχή Τραπεζών, την Ευρωπαϊκή Αρχή Ασφαλίσεων και Επαγγελματικών Συντάξεων και την Ευρωπαϊκή Αρχή Κινητών Αξιών και Αγορών. Έτσι, λοιπόν, θα έχουμε υψηλού επιπέδου, αποτελεσματική εκ των προτέρων ρύθμιση και εποπτεία, για να αποφευχθούν παρόμοιες κρίσεις στο μέλλον. Με τη συνεργασία, λοιπόν, αυτή διασφαλίζεται η όσο το δυνατόν καλύτερη προστασία και των καταθετών και των επενδυτών και των δικαιούχων. 
Το τρίτο μέρος του νομοσχεδίου αφορά στην ενσωμάτωση μιας οδηγίας που αυξάνει την αποτελεσματικότητα του θεσμικού πλαισίου για τα ενημερωτικά δελτία. Στόχος είναι να μειωθεί το κόστος που βαρύνει τις επιχειρήσεις στην Ευρωπαϊκή Ένωση χωρίς να διακυβεύεται η προστασία των επενδυτών. 
Κυρίες και κύριοι συνάδελφοι, η ενσωμάτωση των τριών αυτών ενεργειών, εκτός από το ότι ρυθμίζει με σαφή αλλά και ομοιόμορφο τρόπο σημαντικά θέματα, συμβάλλει επίσης στην καθοριστική για το μέλλον μας ενίσχυση της εμπιστοσύνης που ανακτάται μέσα από την ενδυνάμωση ενός συνεπούς, διαφανούς και αξιόπιστου ευρωπαϊκού θεσμικού πλαισίου. 
Η Ευρώπη ανταποκρίνεται ολοένα και περισσότερο στις προκλήσεις για μια ενιαία αντιμετώπιση θεμάτων που άπτονται μιας κοινής ευρωπαϊκής οικονομικής πολιτικής. Πρόσφατο παράδειγμα είναι η συμφωνία στο Eurogroup σε θέματα που αφορούν στην ενιαία εποπτεία των τραπεζών της Ευρωζώνης. Είναι μια δύσκολη συμφωνία με λεπτές ισορροπίες στα κράτη-μέλη που όμως αποτελεί ένα σημαντικό βήμα πάλι στην κατεύθυνση της αποτροπής και αποφυγής μελλοντικών κρίσεων. Ελπίζω ότι η χώρα μας και το Κοινοβούλιο θα ανταποκριθούν στις προκλήσεις των καιρών και θα συμμετάσχουμε όλοι ενεργά και με ταχείς ρυθμούς στις απαιτούμενες διαδικασίες και διαμόρφωσης αλλά και ενσωμάτωσης της σχετικής ευρωπαϊκής νομοθεσίας. 
Και με αυτήν τη σκέψη περνώ στο τέταρτο κομμάτι του νομοσχεδίου με το οποίο ενσωματώνεται επιτέλους –είμαστε μια από τις τελευταίες χώρες που το κάνουμε αυτό- μια ευρωπαϊκή οδηγία σχετικά με την ευρωπαϊκή συνεταιριστική εταιρεία. 
Αναφέρω, λοιπόν, ότι με αφορμή το ότι το 2012 έχει ανακηρυχθεί ως το Διεθνές ΄Ετος Συνεταιρισμών, πρόσφατα, στη δική μου εκλογή περιφέρεια, στο Νομό Ιωαννίνων, έγινε μια ημερίδα υπό την αιγίδα του Πανεπιστημίου Ιωαννίνων η οποία είχε σαν θέμα τις νέες ευκαιρίες που παρουσιάζονται στη χώρα μας από τη συνεταιριστική προσπάθεια. Εκεί αναλύσαμε μια έκθεση του Διεθνούς Γραφείου Εργασίας, του International Labor Office, όπου ξεχωρίζουν αναφορές στη συμβολή των συνεταιριστικών επιχειρήσεων σε εποχές όπως ήταν αυτή της μεγάλης ύφεσης στην Αμερική το 1930. 
Αναλύθηκε και η πολύ ενδιαφέρουσα εμπειρία της Φινλανδίας στις αρχές της δεκαετίας του 1990, όπου το φινλανδικό συνεταιριστικό κίνημα οδήγησε στη σχεδίαση πάνω από 1200 συνεταιριστικών επιχειρήσεων επιτρέποντας να επιστρέψουν άνεργοι άνθρωποι στην εργασία όταν το ποσοστό ανεργίας στη Φινλανδία είχε φτάσει το 20%. 
Η Ευρωπαϊκή Συνεταιριστική Εταιρεία μέχρι στιγμής δεν έχει αποτελέσει ένα πολύ τρανταχτό επιτυχημένο ευρωπαϊκό παράδειγμα. Το Νοέμβριο του 2011 είχαμε μόλις είκοσι τέσσερις τέτοιες εταιρείες στην Ευρώπη. Στην Ελλάδα μπορεί να αποτελέσει ένα επιτυχημένο παράδειγμα. Με βάση την τοποθέτηση του διευθυντή συνεταιρισμών της Ευρώπης, του κ. Κλάους Νιντερλάντερ, το κύριο εμπόδιο είναι το νομικό πλαίσιο το οποίο δεν έχει παράσχει την απαραίτητη στήριξη για να αναπτυχθεί αυτό σε εθνική κλίμακα. 
Στο πλαίσιο, λοιπόν, της εξωστρέφειας, την οποία προσπαθούμε να ενδυναμώσουμε στην ελληνική οικονομία, τα συνεταιριστικά μοντέλα, ακόμα και τα ευρωπαϊκά, θα είναι πιο δημοφιλή το επόμενο διάστημα. 
Κυρίες και κύριοι συνάδελφοι, κλείνω λέγοντας ότι με βάση την τοποθέτηση των συναδέλφων που υποστήριξαν το νομοσχέδιο και αυτά που σας είπα προτείνω να υπερψηφιστεί το νομοσχέδιο. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε και εμείς.
Ο κ. Δημήτριης Γελαλής έχει το λόγο για επτά λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΓΕΛΑΛΗΣ</Parlmember>: Ευχαριστώ, κύριε Πρόεδρε. 
Θα ξεκινήσω από εκεί που σταμάτησε ο Κοινοβουλευτικός μας Εκπρόσωπος κ. Λαφαζάνης, με το διαδικαστικό θέμα. 
Κύριε Υπουργέ, δεν είναι δυνατόν να συνεχίζεται αυτή η κατάσταση σε κάθε καινούργιο νομοσχέδιο που φέρνετε. Δεν είναι δυνατόν. Διάβασε ο Πρόεδρος της Βουλής για επτά τροπολογίες προσθήκες πάνω σε ένα νομοσχέδιο ουσιαστικό και ειδικό, θα έλεγα.
Παρ&apos; όλα αυτά, φέρνετε τροπολογίες άσχετες, ακόμα και την τελευταία στιγμή. Πριν από λίγες ώρες φέρατε την τελευταία προσθήκη και πιστεύω ότι αύριο θα έχουμε και άλλη προσθήκη. Δεν ξέρω εάν φταίει το γεγονός ότι έτσι έρχονται από την Ευρωπαϊκή Ένωση τα νομοσχέδια ή εάν εδώ δεν γίνεται η κατάλληλη επεξεργασία, ούτως ώστε να έρχονται ολοκληρωμένα. 
Θα έλεγα ότι γι’ αυτό μάλλον δεν φταίτε εσείς, φταίει ο κ. Τσίπρας! Φταίει για το ότι δεν έρχονται τα νομοσχέδια. Αυτός είναι που δεν προτείνει ολοκληρωμένα νομοσχέδια, αυτός και το λόμπι της δραχμής, κατά τον κ. Μπέζα. Παρ’ όλα αυτά ο κ. Τσίπρας κάνει και προτάσεις, δίνει και όραμα στην πολιτική ζωή, σε αντίθεση με κάποιους άλλους οι οποίοι δεν εμφανίζονται ποτέ στη Βουλή.
Αναφέραμε στην επιτροπή τις αρνητικές συνέπειες από την εναρμόνιση της κοινοτικής οδηγίας του 2009, καθώς και τον εκσυγχρονισμό του ν.3283/2004 που αφορά στη λειτουργία και στην αγορά των αμοιβαίων κεφαλαίων, αλλά και ρυθμίσεις που αφορούν το Ταμείο Χρηματοπιστωτικής Σταθερότητας. Βέβαια, όλα αυτά είναι στη λογική του μνημονίου και κυρίως στην προστασία των τραπεζών. 
Η ελληνική αγορά αμοιβαίων κεφαλαίων έχει συρρικνωθεί τα μέγιστα τα τελευταία τέσσερα χρόνια λόγω της πτώσης των αξιών στην Ελλάδα. Αυτό έχει οδηγήσει σε μειώσεις προσωπικού και μισθών, ανάθεση και διαχείριση των κεφαλαίων από μικρότερες εταιρείες σε μεγαλύτερες και καταγραφή ζημιών σχεδόν από όλες τις εταιρείες του κλάδου.
Στην Ελλάδα παρατηρείται το φαινόμενο της υπερσυγκέντρωσης κυρίως σε τραπεζικές εταιρείες, φαινόμενο που θα ενταθεί λόγω των συγχωνεύσεων. Οι τράπεζες, έχοντας προνομιακή και αποκλειστική πληροφόρηση από τους λογαριασμούς των πελατών, μπορούν να προσελκύουν αδρανή κεφάλαια καταθέσεων και να προτείνουν επικερδέστερες τοποθετήσεις.
Το Διεθνές Νομισματικό Ταμείο παραδέχεται σε έκθεσή του ότι η απελευθέρωση της κίνησης κεφαλαίων, την οποία συνιστούσε επί μακρόν, ενέχει κινδύνους για ορισμένες χώρες και αναφέρει ότι λήψη μέτρων ελέγχου στη διακίνηση κεφαλαίων μπορεί να αποδειχθεί «χρήσιμη», προκειμένου να αποφευχθεί η γέννηση μιας οικονομικής φούσκας. Όπως γράφουν οι «FINANCIAL TIMES», αυτή η στάση σηματοδοτεί αξιοσημείωτη στροφή του Διεθνούς Νομισματικού Ταμείου όσον αφορά στη χάραξη οικονομικής πολιτικής.
Ειδικότερα, το Διεθνές Νομισματικό Ταμείο αναφέρει σε έκθεσή του ότι δεν είναι δεδομένο ότι η πλήρης απελευθέρωση της ροής κεφαλαίων θα ήταν ο κατάλληλος στόχος για όλες τις χώρες και όλες τις εποχές, θίγοντας ένα θέμα το οποίο προκαλεί διαφορετικές απόψεις και διαφωνίες μεταξύ των χωρών-μελών. Τέτοια θέματα ευνοούν τη συγκέντρωση κλάδων και τη δημιουργία ολιγοπωλιακών καταστάσεων, οι οποίες ελέγχουν τις κατευθύνσεις των κρατών. 
Με το άρθρο 59 δίνεται η δυνατότητα επένδυσης από τους ΟΣΕΚΑ σε εξωχρηματιστηριακά παράγωγα. Μέχρι σήμερα κάτι τέτοιο δεν επιτρεπόταν. Ουσιαστικά δίνονται δυνατότητες επενδυτικής στρατηγικής τύπου hedge funds για πρώτη φορά. 
Βεβαίως, προϊόντα ξένων ΟΣΕΚΑ με τέτοιο χαρακτήρα κυκλοφορούν ήδη στην Ελλάδα. Όμως, ο κίνδυνος αφορά ασφαλιστικά ταμεία, τα οποία επενδύουν σε αμοιβαία κεφάλαια ελληνικής ιδιοκτησίας. Αυτό μετατρέπει τέτοιες επενδύσεις σε πολύ υψηλού ρίσκου, διότι τα ασφαλιστικά ταμεία θεωρούνται επιλέξιμοι επενδυτές και κατά συνέπεια θεωρούνται ότι είναι γνώστες της αγοράς χρηματοοικονομικών προϊόντων, άρα απολαμβάνουν πολύ περιορισμένης νομικής προστασίας.
Όμως, όλοι γνωρίζουμε ότι αφ’ ενός τα ασφαλιστικά ταμεία στην Ελλάδα δεν έχουν τέτοιες γνώσεις και αφ’ ετέρου είναι γνωστό ότι οι επιλογές τους κατευθύνονται από τις εκάστοτε κυβερνήσεις. Αυτό είναι το εκρηκτικό μείγμα που δημιούργησε τη μεγάλη απώλεια των αποθεματικών τα τελευταία χρόνια.
Στο άρθρο 164, γίνονται αλλαγές στο Ταμείο Χρηματοπιστωτικής Σταθερότητος με βάση νόμο. Οι τράπεζες απαλλάσσονται από την υποχρέωση να υποβάλλουν επιχειρηματικά σχέδια ή χρονοδιάγραμμα εφαρμογής κάθε φορά που ζητούν να γίνεται νέα κεφαλαιοποίηση. Πρόκειται για πρωτοφανή διάταξη που κάνει αδιαφανή και εκτός ελέγχου την περαιτέρω ανακεφαλαιοποίηση των τραπεζών, δίνει δυνατότητες αδιαφανών χειρισμών από το μηχανισμό του Ταμείου Χρηματοπιστωτικής Σταθερότητος.
Επίσης, οι μετοχές των τραπεζών που θα αποκτηθούν στο πλαίσιο της ανακεφαλαιοποίησης από το Ταμείο Χρηματοπιστωτικής Σταθερότητος δεν θα μεταβιβάζονται σε επιχειρήσεις που ελέγχονται από το κράτος. Παρέχεται απεριόριστη προστασία στους νυν ιδιοκτήτες, χωρίς να έχουν βάλει ούτε 1 ευρώ από την τσέπη τους, να διατηρήσουν τη διοίκηση των τραπεζών τους. 
Οι ανακεφαλαιοποιημένες ελληνικές τράπεζες θα είναι στον έλεγχο της Ευρωπαϊκής Κεντρικής Τράπεζας ή των μελλοντικών μετόχων που θα μπορούν να αγοράσουν σε χαμηλές τιμές και να ελέγχουν απόλυτα το τραπεζικό σύστημα της χώρας μας, σ’ έναν κλάδο στον οποίο έχουμε δώσει πάμπολλα χρήματα αυτό το χρονικό διάστημα, αλλά δυστυχώς από την όλη διαδικασία αυτό το οποίο μετράει είναι ότι ακόμα και μ’ αυτά τα χρήματα, τα οποία έχουμε δώσει, δεν έχει ολοκληρωθεί η διαδικασία και περιμένουμε την επόμενη ανακεφαλαιοποίηση και ίσως να υπάρξει και μεθεπόμενη.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Και εμείς σας ευχαριστούμε.
Το λόγο έχει ο Αναπληρωτής Υπουργός Οικονομικών κ. Σταϊκούρας για δεκαοκτώ λεπτά.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κυρίες και κύριοι συνάδελφοι, ακούω συχνά την Αξιωματική Αντιπολίτευση και γενικότερα την Αντιπολίτευση να αναμασά το επιχείρημα ότι η Κυβέρνηση καταθέτει συχνά τροπολογίες άσχετες με το νομοσχέδιο και μάλιστα από πρόσωπα που ανεβαίνουν και σ’ αυτό το Βήμα. Δεν νομίζω να έχει σχέση με το νομοσχέδιο η τροπολογία που καταθέσατε για τον ΕΛΓΑ ή για επιτυχόντες διαγωνισμού του ΑΣΕΠ. Νομίζω ότι είμαι σαφής.
Αναφέρθηκαν, επίσης, εκτενώς συνάδελφοι της Αντιπολίτευσης στις πρόσφατες ευρωπαϊκές αποφάσεις, χρησιμοποιώντας, όπως συνηθίζεται άλλωστε, ισοπεδωτικούς, μηδενιστικούς, υπερβολικούς όρους και χαρακτηρισμούς: «ελληνικό αίμα», «δεν κρατάμε τα προσχήματα», «αντεθνικές δουλειές», «έχουμε παραδώσει τα πάντα». Είναι μια ευκαιρία να καταθέσουμε εντός του Κοινοβουλίου τη θέση μας ως ελληνική Κυβέρνηση, ως Κυβέρνηση εθνικής ευθύνης.
Κυρίες και κύριοι, η ελληνική οικονομία, πράγματι, βρίσκεται σε μια κρίσιμη καμπή, αλλά και σε ένα νέο καλύτερο σημείο αφετηρίας, ώστε να ξεπεράσει τις αδυναμίες της -χρόνιες και βραχυπρόθεσμες- και να δημιουργήσει τις προϋποθέσεις για την επίτευξη πρωτογενών πλεονασμάτων, διατηρήσιμης βελτίωσης της ανταγωνιστικότητας, ικανοποιητικότερων ρυθμών οικονομικής μεγέθυνσης.
Από την πρώτη στιγμή η Κυβέρνηση εθνικής ευθύνης έθεσε τους ακόλουθους στόχους: Την αποδέσμευση των χρηματοδοτικών ροών του μηχανισμού στήριξης αλλά και την εξασφάλιση της συνέχισης της χρηματοδότησης για τα επόμενα χρόνια βάσει της δανειακής σύμβασης, την αποκατάσταση του κεφαλαίου αξιοπιστίας της χώρας, την ολοκλήρωση της δημοσιονομικής εξυγίανσης με την υιοθέτηση μέτρων για την περαιτέρω μείωση των δημοσίων δαπανών και την αύξηση των δημοσίων εσόδων, την επιμήκυνση της περιόδου δημοσιονομικής προσαρμογής, την πιστή εκτέλεση του προϋπολογισμού με την επαναφορά του προγράμματος προσαρμογής σε κανονική τροχιά, την ενίσχυση της βιωσιμότητας του δημοσίου χρέους.
Οι τελευταίες ευρωπαϊκές αποφάσεις δείχνουν ότι είμαστε στην τελική ευθεία για να πετύχουμε αυτούς τους στόχους. Εξηγούμαι: Πρώτον, αποτράπηκε η άτακτη χρεοκοπία της χώρας και επιβεβαιώθηκε ότι η Ελλάδα παραμένει σταθερά προσδεδεμένη στο ευρώ με τους Ευρωπαίους εταίρους μας να δεσμεύονται ρητά ότι θα συνεχίσουν να στηρίζουν τη χώρα μας έως ότου αυτή επανακτήσει την πρόσβασή της στις διεθνείς αγορές.
Με λίγα λόγια αγοράσαμε -κι έχει λεχθεί αυτό- ασφάλειες, για να μπορέσουμε, μόλις η Ευρωζώνη πείσει ότι έχει τη βούληση, τους θεσμούς και τις πολιτικές για να βγάλει την οικονομία της από την κρίση, να είμαστε ως χώρα μέρος της συνολικής λύσης. 
Δεύτερον, εγκρίθηκε και ισοπεδώνεται το ποσό, η αποδέσμευση δόσης του προγράμματος ύψους 52,3 δισεκατομμυρίων ευρώ, 49,1 δισεκατομμύρια ευρώ από την Ευρώπη εκ των οποίων τα 34,3 δισεκατομμύρια ευρώ άμεσα. Πρόκειται για την πρώτη ανάσα αυτής της Κυβέρνησης εθνικής ευθύνης έπειτα από ένα εξάμηνο ξηρασίας, στη διάρκεια της οποίας είχε διακοπεί η χρηματοδότηση από τους εταίρους και το κράτος χρηματοδοτούσε τις ανάγκες του αποκλειστικά με την έκδοση εντόκων γραμματίων. 
Από αυτά, τα 16 δισεκατομμύρια ευρώ θα πάνε για την ανακεφαλαιοποίηση, τα 11,3 δισεκατομμύρια θα πάνε για την επαναγορά χρέους, τα 7 δισεκατομμύρια ευρώ για τον προϋπολογισμό και την αποπληρωμή ληξιπρόθεσμων οφειλών. 
Πρόκειται για δόση –για να δούμε λίγο το μέγεθός της- που υπερβαίνει το σύνολο των χρηματοδοτικών ροών του προγράμματος μέχρι το τέλος του ’14. Ό,τι θα πάρουμε αθροιστικά στις δόσεις μέχρι το τέλος του ’14, είναι πολύ μικρότερο απ’ αυτό που αποφασίστηκε πρόσφατα. Δόση που αντιστοιχεί στο 27% του ΑΕΠ της χώρας. Δόση που είναι μεγαλύτερη από το Ακαθάριστο Εγχώριο Προϊόν εκατόν πενήντα τριών χωρών παγκοσμίως, εκ των οποίων επτά είναι κράτη-μέλη της Ευρωπαϊκής Ένωσης. Για τέτοια μεγέθη μιλάμε. 
Με τη νέα αυτή χρηματοδοτική στήριξη θα ολοκληρωθεί η ανακεφαλαιοποίηση των τραπεζών, θα ενισχυθούν σταδιακά τα ταμειακά διαθέσιμα της χώρας, θα ξεκινήσει η αποπληρωμή των ληξιπρόθεσμων οφειλών του δημοσίου προς τον ιδιωτικό τομέα.
Τρίτον, ενισχύθηκε το κεφάλαιο αξιοπιστίας της χώρας, τόσο ποσοτικά όσο και ποιοτικά. Αναγνωρίστηκε η προσπάθεια της ελληνικής κοινωνίας μέσα από τις αιματηρές θυσίες της για την επίτευξη των δημοσιονομικών και διαρθρωτικών στόχων. Η Κυβέρνηση εθνικής ευθύνης λειτούργησε συγκροτημένα και μεθοδικά, με αποτέλεσμα η χώρα να εκπληρώσει το σύνολο των εβδομήντα δύο προαπαιτούμενων δράσεων, πολλές από τις οποίες θα έπρεπε να είχαν υλοποιηθεί από το πρώτο εξάμηνο του έτους. 
Βέβαια, όσο δύσκολο είναι να ενισχύσεις, να ανακτήσεις την αξιοπιστία της χώρας, τόσο εύκολο είναι να την χάσεις και πάλι. Εδώ απαιτείται απ’ όλους –και σωστά έχει λεχθεί- και κυρίως από την ελληνική Κυβέρνηση, μεγάλη και συνεχής προσπάθεια. 
Τέταρτον, εγκρίθηκε η επιμήκυνση της δημοσιονομικής προσαρμογής κατά δύο έτη, ώστε να επιτευχθεί ο στόχος πρωτογενούς πλεονάσματος ύψους 4,5% του ΑΕΠ το 2016. Χωρίς την επιμήκυνση τα μέτρα που θα χρειάζονταν για την επίτευξη του ίδιου στόχου το 2014, θα υπερέβαιναν τα 20 δισεκατομμύρια ευρώ για την επόμενη διετία έναντι 13,6 δισεκατομμυρίων ευρώ που τελικά ελήφθησαν. 
Πέμπτον, ενισχύθηκε η βιωσιμότητα του δημοσίου χρέους και δρομολογήθηκαν υπό προϋποθέσεις νέες παρεμβάσεις. Η χώρα κέρδισε καλύτερους όρους δανεισμού. Πιο συγκεκριμένα, συμφωνήθηκε να μειωθεί το κόστος εξυπηρέτησης του ελληνικού χρέους, να επεκταθεί η περίοδος αποπληρωμής, να επιστραφούν τα κέρδη από το χαρτοφυλάκιο ελληνικών κρατικών ομολόγων της Ευρωπαϊκής Κεντρικής Τράπεζας, να γίνει μία οργανωμένη, μία συμφωνημένη επαναγορά του ελληνικού χρέους, όπως είπε και ο κ. Μπέζας. Αυτή η διαδικασία επαναγοράς ολοκληρώθηκε με επιτυχία. 
Αθροιστικά, τα μέτρα εκτιμάται ότι θα μειώσουν το χρέος κατά περίπου 20% του ΑΕΠ μέχρι το 2020 κι αυτό σημαίνει ότι τα επόμενα χρόνια θα μειωθούν σημαντικά και οι δημόσιες δαπάνες και οι ανάγκες μας για τόκους και χρεολύσια. 
Επιπρόσθετα, έχει καταγραφεί η βούληση των εταίρων, στην περίπτωση επίτευξης απλώς πρωτογενών πλεονασμάτων, περαιτέρω απομείωσης του πηλίκου τόσο από την πλευρά του αριθμητή, με τη μείωση περαιτέρω των επιτοκίων της δανειακής σύμβασης όσο κι αυτή του παρονομαστή, με την εξοικονόμηση πόρων από την κοινοτική συγχρηματοδότηση των έργων του ΕΣΠΑ. 
Προς την κατεύθυνση αυτή, της επίτευξης το ταχύτερο δυνατόν πρωτογενών πλεονασμάτων, εργαζόμαστε μεθοδικά και σ’ αυτό θα κριθούμε.
Κύριε Μαριά, οι στόχοι είναι τα πρωτογενή πλεονάσματα. Ορθώς το έθεσε ο κύριος Υπουργός. Άρα οι τόκοι είναι κομμάτι συνολικά του ελλείμματος και όχι των πρωτογενών ελλειμμάτων ή πλεονασμάτων.
Επί της ουσίας, έχουμε καταφέρει με τις τεράστιες θυσίες των πολιτών να κρατήσουμε όρθια την Ελλάδα. Τα αποτελέσματα αυτά δεν τα αναφέρω –όπως έχει λεχθεί- για να θριαμβολογήσω. Τα αναφέρω για να εκπέμψω ένα μήνυμα ότι με σχέδιο, σκληρή δουλειά, συλλογικότητα και αποφασιστικότητα μπορεί η χώρα να επιτύχει τους στόχους της. 
Έχουμε καταφέρει να κερδίσουμε βαθμούς ελευθερίας και να διαμορφώσουμε τις προϋποθέσεις για την αντιστροφή του κλίματος και την ανάκαμψη της οικονομίας, ώστε να τερματιστεί ο φαύλος κύκλος των ελλειμμάτων και της ύφεσης, με αίσθημα δικαίου και ασφάλειας.
Κυρίες και κύριοι, συζητούμε σήμερα το σχέδιο νόμου που αφορά την προσαρμογή εθνικών διατάξεων σύμφωνα με τις τροποποιήσεις των κανόνων δικαίου, οδηγιών και κανονισμών της νομολογίας του Δικαστηρίου της Ευρωπαϊκής Ένωσης και των αποφάσεων της Ευρωπαϊκής Επιτροπής.
Με τις ρυθμίσεις τού υπό ψήφιση σχεδίου νόμου, που διαρθρώνεται σε έξι μέρη, προβλέπονται συνοπτικά τα ακόλουθα. Στο πρώτο μέρος, με τις διατάξεις του ενσωματώνεται στην ελληνική νομοθεσία κοινοτική οδηγία του 2009 σχετικά με τους οργανισμούς συλλογικών επενδύσεων σε κινητές αξίες, όπως αυτή μεταγενέστερα τροποποιήθηκε. 
Οι νέες διατάξεις αποτελούν ένα συνοπτικό, συνεκτικό και εναρμονισμένο νομικό κείμενο, το οποίο ανταποκρίνεται στις ανάγκες των χρηματοπιστωτικών αγορών και καθιστά αποτελεσματικότερη και πιο ομοιόμορφη την προστασία των μεριδιούχων, ενώ παράλληλα διευκολύνεται η άρση περιορισμών στην ελεύθερη κυκλοφορία των μεριδίων των ΟΣΕΚΑ στην Ευρωπαϊκή Ένωση υπό αυστηρούς βέβαια κανόνες εποπτείας, που θα είναι κοινοί σε όλα τα κράτη-μέλη, κανόνες εποπτείας που αφορούν την άδεια λειτουργίας, τον έλεγχο, τη δομή, τη δραστηριότητα αλλά και τις πληροφορίες που απαιτείται να δημοσιεύουν για την ενημέρωση του επενδυτικού κοινού.
Στο δεύτερο μέρος σε αυτό, σκοπός είναι να ενσωματώσουμε άλλη οδηγία, η οποία βελτιώνει τη λειτουργία της εσωτερικής αγοράς με τη διασφάλιση υψηλού επιπέδου αποτελεσματικής και συνεπούς προληπτικής ρύθμισης και εποπτείας, προστασίας των καταθετών, των επενδυτών και των δικαιούχων και ως εκ τούτου νοικοκυριών και επιχειρήσεων, η προστασία της ακεραιότητας, της αποδοτικότητας, της εύρυθμης λειτουργίας των χρηματοπιστωτικών αγορών, η διατήρηση της σταθερότητας και της βιωσιμότητας του τραπεζικού συστήματος, η διαφύλαξη της πραγματικής οικονομίας, η προστασία των δημοσίων οικονομικών, η ενίσχυση της διεθνούς εποπτικής συνεργασίας.
Στο τρίτο μέρος ενσωματώνονται και τροποποιούνται διατάξεις προηγούμενων οδηγιών με στόχο την ολοκλήρωση της εσωτερικής αγοράς στον τομέα των χρηματοπιστωτικών υπηρεσιών. Έτσι εισάγονται αλλαγές που σχετίζονται μεταξύ άλλων –μίλησαν οι εισηγητές γι’ αυτό- με τον τρόπο υπολογισμού του συνολικού τιμήματος και του μέγιστου ορίου των προσφορών κινητών αξιών, τη διεύρυνση του ορισμού των ειδικών επενδυτών στους επαγγελματίες πελάτες, τις περιπτώσεις για τις οποίες δεν ισχύει η υποχρέωση δημοσίευσης ενημερωτικού δελτίου, το πλαίσιο κατάρτισης ενημερωτικών δελτίων και μια σειρά από άλλες ρυθμίσεις και διατάξεις. 
Το κρίσιμο σημείο είναι να δούμε ποια είναι η ωφέλεια αυτών. Αυτές οι αλλαγές αντιμετωπίζουν ασάφειες και βελτιώνουν την πρακτική εφαρμογή του ρυθμιστικού για τα ενημερωτικά δελτία πλαισίου, αυξάνουν την ασφάλεια δικαίου και επιτυγχάνουν τη μείωση του διοικητικού κόστους των εταιρειών κατά την άντληση κεφαλαίων από τις αγορές κινητών αξιών της Ευρωπαϊκής Ένωσης, χωρίς όμως να διακυβεύεται η προστασία των επενδυτών.
Ενδεικτικά, η διευκρίνιση ότι ο τρόπος υπολογισμού των μέγιστων ποσών ορισμένων προσφορών κινητών αξιών που ρυθμίζονται στο νόμο, υπολογίζεται σε επίπεδο Ευρωπαϊκής Ένωσης, θα ενισχύσει αναμφίβολα την αποτελεσματικότητα του υφιστάμενου θεσμικού πλαισίου και την ορθή εφαρμογή του από τα υπόχρεα πρόσωπα. 
Να πούμε άλλο ένα; Η αναπροσαρμογή προς τα επάνω των ορίων των εξαιρέσεων από την υποχρέωση κατάρτισης ενημερωτικού δελτίου θα διευκολύνει τις μικρού μεγέθους επιχειρήσεις να αντλήσουν κεφάλαια από το επενδυτικό κοινό. 
Και κάτι ακόμα. Η εισαγωγή του λεγόμενου αναλογικού καθεστώτος γνωστοποίησης όπου ανάλογα με τις δραστηριότητες, το μέγεθος και την κεφαλαιοποίηση των επιχειρήσεων προβλέπεται η χρήση προσαρμοσμένων στα χαρακτηριστικά αυτά προτύπων κατάρτισης ενημερωτικού δελτίου, θα μειώσει τα διοικητικά βάρη των μικρομεσαίων επιχειρήσεων και των επιχειρήσεων με χαμηλή, μειωμένη χρηματιστηριακή αξία κατά την προσφορά κινητών αξιών τους στο κοινό, γεγονός ιδιαίτερα σημαντικό στην παρούσα οικονομική συγκυρία.
Θέλω να πω κάτι ακόμη. Η πρόβλεψη συγκεκριμένου πλαισίου κατάρτισης του περιληπτικού σημειώματος για τα ενημερωτικά δελτία καθιστά αυτό το σημείωμα πιο αποτελεσματικό στην παροχή των κατάλληλων πληροφοριών προς τους επενδυτές για τα χαρακτηριστικά των κινητών αξιών και των εκδοτών που τα προσφέρουν και συμβάλλει περαιτέρω στην ορθή αξιολόγηση των επενδύσεων.
Στο τέταρτο μέρος επιδιώκεται να καλυφθεί η αναγκαιότητα ώστε η Ευρωπαϊκή Συνεταιριστική Εταιρεία να καταστεί λειτουργικός θεσμός στην ελληνική έννομη τάξη και να διευκολυνθεί η δημιουργική συνεταιριστική συνεργασία μεταξύ φυσικών και νομικών προσώπων που διαμένουν ή έχουν την έδρα τους στην Ελλάδα και σε άλλα κράτη-μέλη της Ευρωπαϊκής Ένωσης ή έχουν συσταθεί σύμφωνα με το Δίκαιο διαφορετικών κρατών-μελών της Ευρωπαϊκής Ένωσης.
Στο πέμπτο μέρος τίθενται οι αναγκαίες ρυθμίσεις για την εφαρμογή των κανονισμών σχετικά με την προστασία του ευρώ.
Τέλος, στο έκτο μέρος εναρμονίζονται επιμέρους διατάξεις της εθνικής νομοθεσίας με διατάξεις του Δικαίου της Ευρωπαϊκής Ένωσης που προέρχονται από τροποποιήσεις των υφιστάμενων διατάξεων ή από υποχρεώσεις συμμόρφωσης αποφάσεων του Δικαστηρίου της Ευρωπαϊκής Ένωσης ή σε αποφάσεις της Ευρωπαϊκή Επιτροπής.
Πιο αναλυτικά επί των άρθρων θα τοποθετηθώ αύριο.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε τον κύριο Υπουργό.
Ο κ. Μαυρουδής Βορίδης έχει το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, νομίζω ότι εξετέθησαν οι ρυθμίσεις επαρκώς από τους εισηγητές. Εγώ μόνο εισαγωγικά θα ήθελα να καταθέσω μία ευαισθησία για την οποία περιμένουμε μία απάντηση από τον κύριο Υπουργό. Νομίζω ότι θα το ρυθμίσει αύριο το ζήτημα αυτό. Έχει τεθεί ήδη από την επιτροπή. Πρόκειται για το ζήτημα του μετοχικού κεφαλαίου των ΑΕΔΑΚ.
Θέλω να διευκρινίσω τη δική μου επιμονή στο να χαμηλώσουμε το απαιτούμενο μετοχικό κεφάλαιο. Δεν υπάρχει κανένας λόγος να διατηρούμε τόσο υψηλό μετοχικό κεφάλαιο για την ίδρυση αυτών των εταιρειών. Θέλω να διευκρινίσω, γιατί ακούω διάφορα επιχειρήματα στο διάλογο αυτόν, ότι το μετοχικό κεφάλαιο δεν έχει καμμία σχέση με τα λειτουργικά έξοδα. Αλίμονο, αν χρησιμοποιείται το μετοχικό κεφάλαιο για να καλύπτει λειτουργικές δαπάνες μίας εταιρείας! Το μετοχικό κεφάλαιο είναι το σημείο εκκινήσεως.
Θέλω, επίσης, να διευκρινίσω ότι οι εταιρείες διαχείρισης αμοιβαίων κεφαλαίων δεν διακρατούν ποσά, δεν διακρατούν τίτλους, δεν διακρατούν μετοχές. Αυτά όλα τα κρατά ο θεματοφύλακας. Επομένως δεν συνδέεται το μετοχικό κεφάλαιο καν με αυτού του τύπου τα περιουσιακά στοιχεία.
Εδώ, λοιπόν, θα μου επιτρέψετε να πω, ότι δεν βλέπω κανενός είδους αναγκαιότητα οικονομική να διατηρηθεί σε αυτό το ύψος το ποσοστό του μετοχικού κεφαλαίου, εκτός και μόνο αν αποτελεί ουσιαστικά φραγμό εισόδου, προστατεύοντας ισχυρότερες και μεγαλύτερες εταιρείες, που είναι ήδη τοποθετημένες και εμποδίζει την ανάπτυξη του ανταγωνισμού με μικρότερες εταιρείες, από πλευράς μετοχικού κεφαλαίου, που όμως, θα μπορούσαν να συμμετάσχουν στη δημιουργία θέσεων εργασίας και στην ενίσχυση της ανταγωνιστικότητας στη συγκεκριμένη αγορά.
Ξέρω την άποψη της Ενώσεως Θεσμικών Επενδυτών. Είναι εσφαλμένη ή –θα σας το πω διαφορετικά- εκφράζει μια πολύ συγκεκριμένη λογική και πολύ συγκεκριμένα συμφέροντα. Είμαι βέβαιος ότι η Κυβέρνηση αυτό που κάνει αυτήν τη στιγμή είναι να επιθυμεί ανοιχτές αγορές, ευκολότερες συμμετοχές, τοποθετήσεις χρημάτων, ενίσχυση του ανταγωνισμού και, επομένως, περιμένουμε μέχρι αύριο να δούμε σε ποιο ύψος θα πάμε το μετοχικό κεφάλαιο στις ΑΕΔΑΚ.
Θέλω από την άλλη μεριά να επισημάνω ότι η συζήτηση αυτή δεν ξέφυγε από τα κλασικά, δηλαδή τις θεμελιακές αντιφάσεις αυτού που αποκαλείται αντιμνημονιακό μέτωπο.
\Όσο το αντιμνημονιακό μέτωπο, η Αξιωματική Αντιπολίτευση, οι Ανεξάρτητοι Έλληνες, η Χρυσή Αυγή…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μπα, βλέπετε κανένα τέτοιο μέτωπο;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι. Έχετε δίκιο, κύριε Λαφαζάνη. Χρησιμοποιώ μια ορολογία την οποία χρησιμοποίησε ο κ. Μαριάς. Δεν ξέρω…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ποιος κ. Μαριάς; Εγώ λέω για τη Χρυσή Αυγή. Δεν μπορείτε να ταυτίζετε την Αριστερά με τη Χρυσή Αυγή.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ενδιαφέρον. Όχι για τη Χρυσή Αυγή, για τη διάκριση που κάνετε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είπατε για τη Χρυσή Αυγή. Τι σχέση έχει ο ΣΥΡΙΖΑ με τη Χρυσή Αυγή; Μπορείτε να μου εξηγήσετε;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ναι. Σας εξήγησα. Έχει ως…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Συγχαρητήρια, λοιπόν!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Λαφαζάνη…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με τη Χρυσή Αυγή άλλοι έχουν συγγένεια, όχι εμείς. Μπορείτε να τα λέτε αυτά;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κατ’ αρχάς, θα μου επιτρέψετε να λέω –ελπίζω- ό,τι νομίζω.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ασφαλώς, αλλά για ό,τι λέτε να έχετε επαφή με την πραγματικότητα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Αφήστε τον να μιλήσει, κύριε Λαφαζάνη. Θα τα πείτε τώρα σε λίγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Επισημαίνω, λοιπόν, αυτό το οποίο αποτελεί ένα κοινό στοιχείο. Ένα κοινό στοιχείο δεν είναι ταυτότητα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μέτωπο είπατε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν είπα αυτό. Χρησιμοποίησα την ορολογία που χρησιμοποίησε ο κ. Μαριάς.
Το λύσαμε τώρα αυτό; Μην επιμείνουμε παραπέρα.
Χρησιμοποίησα –ξαναλέω- ένα κοινό στοιχείο. Εάν εσείς το γεγονός…</Speech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Το αντιμνημονιακό μέτωπο του δημοκρατικού τόξου.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Η αντιμνημονιακή ρητορεία είναι κοινή σε αυτούς τους συγκεκριμένους σχηματισμούς, σε αυτά τα συγκεκριμένα κόμματα. Δεν σημαίνει, ξαναλέω, ότι επειδή υπάρχει ένα κοινό σημείο και αυτό είναι περαιτέρω επιχείρημά μου, ότι υπάρχει και ταύτιση. Ο κ. Μαριάς, όμως, που προφανώς και πιθανώς κάπου προσβλέπει -και βλέπω κι εσείς, κύριε Λαφαζάνη, ότι αποκρούσατε μόνο τη Χρυσή Αυγή, όχι το κόμμα των Ανεξαρτήτων Ελλήνων- αναφέρθηκε, λοιπόν, στο ζήτημα αυτού του συγκεκριμένου μετώπου. 
Άρα, λοιπόν, να εξαιρέσουμε από το μέτωπο τη Χρυσή Αυγή, σύμφωνοι για να το λύσουμε. Μένει το υπόλοιπο μέτωπο και από εκεί και πέρα να προχωρήσουμε στη συζήτηση.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν θα φτιάχνετε εσείς τα μέτωπα. Πείτε μας την άποψή σας.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ο ευρωπαϊκός χαρακτήρας…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, δεν είναι δυνατόν, κύριε Πρόεδρε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μα, εσείς με διακόπτετε και βάζετε το ζήτημα εκεί που δεν είναι. Εγώ ήθελα να πω κάτι άλλο, αλλά εσείς θέλατε να συζητήσετε γι’ αυτό. Τι να σας κάνω τώρα;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Συζητήστε το άλλο.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πάω στο άλλο, λοιπόν, και το άλλο είναι το εξής, κύριε Λαφαζάνη. Ενώ κόπτεστε για το φιλοευρωπαϊκό σας χαρακτήρα, ενώ διατρανώνετε τις πεποιθήσεις σας για το ευρώ, μιλώ για το ΣΥΡΙΖΑ εδώ, μη με παρεξηγήσει κανένας, ενώ, λοιπόν, κόπτεστε για τις συγκεκριμένες τοποθετήσεις σας για το ευρώ, για τη στράτευσή σας στην Ευρωπαϊκή Ένωση, συζητάμε σήμερα ευρωπαϊκές οδηγίες -το τονίζω- διαπραγματευμένες μέσα στο Ευρωπαϊκό Κοινοβούλιο, μέσα στην Ευρωπαϊκή Επιτροπή, στα εθνικά Κοινοβούλια, στο ελληνικό Κοινοβούλιο, στο πλαίσιο της επικουρικότητας, τις συζητάμε αυτές και όταν ερχόμαστε να τις ψηφίσουμε, τις καταψηφίζετε. 
Αυτό ως ένδειξη του τι θα κάνατε αύριο ως κυβέρνηση, άραγε; Ως κυβέρνηση επομένως, τι θα λέγατε γι’ αυτές τις οδηγίες; Ότι δεν τις ενσωματώνετε; Τις αρνείστε; 
Και πάω στο επόμενο. Άκουσα το επόμενο καταπληκτικό. Γιατί τις καταψηφίζετε επί της ουσίας; Γιατί ενισχύουν την ελευθερία κίνησης κεφαλαίων και μάλιστα εδώ από διάφορες πτέρυγες ακούστηκε κι ένα επιχείρημα αφελληνισμού των κεφαλαίων. Δηλαδή, λέτε ότι και αυτό το κεφάλαιο το ελληνικό που είναι να μείνει στην Ελλάδα, με αυτά που κάνετε το οδηγείτε στο εξωτερικό. 
Είστε κοντά μας; Η βασική αρχή της Ευρωπαϊκής Ένωσης είναι η ελευθερία κίνησης κεφαλαίων και η ενιαία αγορά. Άμα δεν σας αρέσει αυτή η αρχή, δεν είστε με την Ευρωπαϊκή Ένωση, είστε με κάτι άλλο. Δεν ξέρω με τι άλλο, αλλά η Ευρωπαϊκή Ένωση είναι αυτή. Είστε ή δεν είστε; 
Και, βεβαίως, ουδέποτε έχετε απαντήσει στην κριτική αυτή, την οποία σας την κάνουμε συστηματικά, σας την κάνει από μια άλλη σκοπιά το Κομμουνιστικό Κόμμα, γιατί ακριβώς επισημαίνει τη συγκεκριμένη αντίφαση και δεν μας λέτε τίποτε γι’ αυτό. Λέτε, λοιπόν: «Εμείς λέμε ζήτω η Ευρώπη. Δεν θέλουμε να κάνουμε τοποθέτηση εναντίον της Ευρώπης, δεν θέλουμε να μιλήσουμε εναντίον του ευρώ αλλά ούτε τις οδηγίες θέλουμε να ψηφίσουμε, δεν θέλουμε την ενιαία αγορά, δεν θέλουμε την ελεύθερη κίνηση κεφαλαίων μέσα στην Ευρώπη». Ποια Ευρώπη θέλετε; Μία άλλη που έχετε μέσα στο μυαλό σας και που δεν υπάρχει. Αυτή είναι, να την φτιάξετε, όταν και αν την φτιάξετε.
Κι έρχομαι και παραπέρα. Άκουσα πολλή κριτική για το χρηματοπιστωτικό κεφάλαιο. Για να συνεννοηθούμε εδώ, γιατί άκουσα ότι έβαλε ο κόσμος τα λεφτά του –αυτό το άκουσα ως κριτική από το Κομμουνιστικό Κόμμα- τα χρησιμοποίησε το κεφάλαιο, έκανε υπερκέρδη το κεφάλαιο και ο κόσμος έχασε τα λεφτά του. Σας είπε κανένας ότι οι επενδύσεις είναι ασφαλείς; Όποιος δεν θέλει να συμμετέχει σε επενδυτική διαδικασία, δεν του πήρε κανείς τα λεφτά από την τσέπη.
Οι εταιρείες διαχείρισης αμοιβαίων κεφαλαίων δεν φορολογούν τους πολίτες για να τους πάρουν τα λεφτά από την τσέπη να τα τοποθετήσουν σε αμοιβαία κεφάλαια. Τους προτείνουν μία επένδυση και οι πολίτες επενδύουν –για να συνεννοούμαστε όλοι σε αυτόν τον τόπο- σε αυτά τα συγκεκριμένα προϊόντα, γιατί ακριβώς στοχεύουν σε μεγαλύτερη κερδοφορία. Οι πολίτες, οι επενδυτές, αυτοί που έχουν τις αποταμιεύσεις τους, οι μικροί αποταμιευτές θέλουν μεγαλύτερη απόδοση, γιατί δεν τους αρέσει η απόδοση του ταμιευτηρίου και γι’ αυτό κάνουν συγκεκριμένη τοποθέτηση. Είναι εγγυημένες αυτές οι επενδύσεις; Τους είπε κανείς ότι έτσι θα συμβαίνει; Όταν όμως αυτές οι επενδύσεις χρησιμοποιούνται και παράγουν πλούτο και δημιουργούν τέτοιες κατανομές ώστε συνολικά να υπάρχει μεγέθυνση της οικονομίας, τότε είμαστε όλοι ευχαριστημένοι. Όταν μπαίνουμε σε μία περίοδο κρίσης, τότε λέμε ότι το χρηματοπιστωτικό σύστημα δεν μας αρέσει. Μα κανείς δεν είπε ότι το χρηματοπιστωτικό σύστημα αποτελεί διαρκή και αέναη κερδοφορία εσαεί και δεν έχει κύκλους στους οποίους υπάρχουν και κρίσεις. Αυτό το ξέρουν όλοι και το αποδέχονται όλοι. Όταν, λοιπόν, πηγαίνουμε στον κύκλο της απώλειας κάποιων κερδών ή και κεφαλαίου, αυτό είναι αποδεκτό μέσα σε αυτήν τη διαδικασία. 
Άκουσα ρητορική για τις πράξεις νομοθετικού περιεχομένου. Με συγχωρείτε, αν κάποιος θίγει το Κοινοβούλιο είναι αυτή η ρητορική. Δεν είναι κυρίαρχο το Κοινοβούλιο; Δεν μπορεί να έρθει να πει εδώ ότι αυτές οι πράξεις νομοθετικού περιεχομένου θα καταψηφιστούν; Και θα καταψηφιστούν και επί της ουσίας και επί της διαδικασίας, γιατί δεν συντρέχουν -για παράδειγμα- οι όροι του Συντάγματος για την έκδοση πράξεων νομοθετικού περιεχομένου. Δεν είναι κυρίαρχο εδώ το όργανο για να κρίνει και τα δύο αυτά σημεία; Θα αποφανθεί, λοιπόν, το Σώμα και θα κρίνει εάν πράγματι συνέτρεχαν οι συνταγματικές προϋποθέσεις για την έκδοση πράξης νομοθετικού περιεχομένου ή όχι και αν συμφωνεί με το περιεχόμενό τους ή όχι. 
Άκουσα πάλι, για μία ακόμη φορά, να επανέρχεται η ρητορική για το αγγλικό δίκαιο, για την ασυλία και για τους όρους και τις προϋποθέσεις και όλη αυτή τη σχετική συζήτηση. Επιτέλους, μπορεί κάποιος να μας πει, από αυτούς που μελετούν το Αγγλικό Δίκαιο, σε ποιο ακριβώς σημείο είναι αυστηρότερο από άλλα δίκαια της εκτέλεσης; Να μας πει όμως το συγκεκριμένο σημείο και όχι έτσι, γενικώς.
Δεύτερον, μπορεί κανείς να μας πει αυτή η περίφημη παραίτηση από την ασυλία τι ακριβώς επηρεάζει σε σχέση με το δίκαιο της εκτέλεσης; 
Εγώ θα κάνω την κλασική ερώτηση που κάνω εδώ και καιρό. Εάν σε έναν ιδιώτη χρωστάει λεφτά το ελληνικό δημόσιο, μπορεί αυτός να εκτελέσει κατά της ιδιωτικής περιουσίας του ελληνικού δημοσίου, ναι ή όχι; Ο οποιοσδήποτε ιδιώτης, ένας από εμάς, σε έναν πολίτη που του χρωστάει το ελληνικό δημόσιο…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Έχετε ένα λεπτό ακόμη, κύριε συνάδελφε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Έχω ένα δίλεπτο, κύριε Πρόεδρε, των ουσιαστικών παρεμβάσεων του κ. Λαφαζάνη, το οποίο πρέπει να μου δώσετε. 
Άρα, λοιπόν, υφίσταται διαδικασία εκτελέσεως; Εάν χρωστάει σε οποιονδήποτε από εμάς το ελληνικό δημόσιο θα πάει ο πολίτης αυτός, εάν δεν τον πληρώνει το ελληνικό δημόσιο –και καλά θα κάνει- να κάνει κατασχέσεις σε ακίνητά του, σε δικαιώματά του, σε χρήματά του; Θα πάει να το κάνει αυτό ένας οποιοσδήποτε ιδιώτης; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όχι όμως και στα κοινόχρηστα. Αν μου δώσετε επτά λεπτά, θα σας απαντήσω.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Προσέξτε λίγο τα νομικά σας. Αυτό λέω, ότι τα εκτός συναλλαγής στο πλαίσιο αυτής της συμβάσεως καθίστανται εντός συναλλαγής. Σας λέω, λοιπόν, ότι δεν ξέρετε τι λέτε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εσείς δεν ξέρετε τι λέτε.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν ξέρετε τι λέτε και παραπληροφορείτε συστηματικά τον ελληνικό λαό. Σταματήστε το επιτέλους! Είναι δε πολύ ενδιαφέρον, γι’ αυτό το ωραίο αντιμνημονιακό μέτωπο, να παρακολουθήσει κανείς την εξέλιξη των επιχειρημάτων. 
Τι μας έλεγαν, κυρίες και κύριοι συνάδελφοι; Θα πέσει έξω ο προϋπολογισμός. Δεν πρόκειται να πετύχουν οι μακροοικονομικοί στόχοι. Δεν πρόκειται να πετύχει τίποτα από όλα αυτά. Προσέξτε. Όταν έρχονται καλά αποτελέσματα στο επίπεδο των μακροοικονομικών στόχων -γιατί πράγματι μειώνεται το έλλειμμα, γιατί πράγματι βελτιώνεται το ισοζύγιο τρεχουσών μεταβιβάσεων, γιατί πράγματι αντιμετωπίζεται ο πληθωρισμός- όταν έρχονται καλά αποτελέσματα, το ξεχνάμε αυτό. Πηγαίνουμε στο επόμενο. Ποιο ήταν το επόμενο; Το χρέος. Είναι επαχθές, είναι επονείδιστο, οι διεθνείς τοκογλύφοι, πληρώνουμε μεγάλους τόκους, μας παίρνουν τα κέρδη. 
Έρχεται η Κυβέρνηση με συμφωνία, πετυχαίνει το χαμηλότερο δυνατό επιτόκιο, παίρνει παράταση αποπληρωμής δεκαπέντε ετών, επιστρέφονται τα κέρδη, γίνεται νέο κούρεμα του χρέους, πάει το επιχείρημα ξανά του χρέους. Τώρα γίνεται νέα μετακίνηση στις βάσεις. «Ναι», λέτε, «αλλά κοιτάξτε τι συμβαίνει στην πραγματική οικονομία. Δεν θα έρθουν οι επενδύσεις, δεν θα τα καταφέρετε, δεν θα βγει το πρόγραμμα. Θα υπάρξει κοινωνική έκρηξη». Αποτυγχάνει η κριτική σας, η μία πίσω από την άλλη. 
Απλώς διερωτώμαι, κύριε Πρόεδρε, αν θα υπάρξει κάποια στιγμή σε αυτήν την Αίθουσα, σε αυτόν τον τόπο, μία ειλικρινής, ουσιαστική, δημιουργική αντιπολίτευση, για να συμβάλει στη μεγάλη προσπάθεια που κάνει ο ελληνικός λαός. Φοβάμαι, δυστυχώς, ότι ως προς το ερώτημα αυτό πρέπει να απελπιστούμε. 
Η Αξιωματική Αντιπολίτευση, αλλά και εν γένει η αντιμνημονιακή Αντιπολίτευση θα συνεχίσει τη μηδενιστική της ρητορεία, θα συνεχίσει να εύχεται την καταστροφή του τόπου και του λαού, γιατί ακριβώς δεν έχει ούτε μία δημιουργική πρόταση να αντιτάξει, δεν έχει ούτε μία πραγματική πρόταση εξόδου από την κρίση, δεν έχει την παραμικρή δημιουργική συμβολή μέσα σε αυτήν τη διεργασία. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Λαφαζάνης έχει το λόγο για δώδεκα λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο κύριος Κοινοβουλευτικός Εκπρόσωπος της Νέας Δημοκρατίας πήρε πολλή φόρα, τόση φόρα, που ανακάλυψε εδώ και τα μέτωπα, τα διαμόρφωσε κ.λπ.. 
Το μόνο μέτωπο που βλέπουμε να υπάρχει έως τώρα είναι το μέτωπο Νέας Δημοκρατίας-ΠΑΣΟΚ-ΔΗΜΑΡ. Είναι το μέτωπο καταστροφής της χώρας, ένα μέτωπο που μας έχει κάνει προτεκτοράτο και «Μπανανία», συνέχεια του Γεωργίου Παπανδρέου. Ακολουθείτε ακόμη χειρότερη πολιτική. 
Θα σας συνιστούσα, όταν μιλάτε για Ευρώπη, να ξέρετε ότι η Ευρώπη δεν είναι μόνο το γερμανικό κεφάλαιο ούτε η Μέρκελ. Αυτό πρέπει να το καταλάβετε κάποτε, γιατί τα ταυτίζετε αυτά τα πράγματα. Όταν μιλάτε για Ευρώπη, νομίζετε ότι είναι ο γερμανικός ιμπεριαλισμός, που τώρα δεν έχει, βεβαίως, τα γνωστά μέσα τού παρελθόντος –που τα γνωρίσαμε δύο φορές τον προηγούμενο αιώνα- αλλά έχει άλλα μέσα, εξίσου, όμως, εξουθενωτικά οικονομικά. Και έχει κάνει νεοαποικία τον ευρωπαϊκό Νότο. Μην ταυτίζετε, λοιπόν, την Ευρώπη με την κ. Μέρκελ, τη συνεργάτιδα της παράταξής σας, την ηγεμόνα σας. Αυτή είναι εκείνη που οδηγεί τα πράγματα προς την καταστροφή και τον όλεθρο σε όλη την Ευρώπη. 
Υπάρχει και μια άλλη Ευρώπη, η δυνατότητα μιας άλλης Ευρώπης. Εμείς αυτήν την Ευρώπη υποστηρίζουμε, μια διαφορετική από τη σημερινή Ευρώπη. Και αν παρακολουθείτε λιγάκι το ΣΥΡΙΖΑ, θα το έχετε αντιληφθεί αυτό, ότι αγωνιζόμαστε για μια διαφορετική Ευρώπη και θα υπάρξει αυτή η διαφορετική Ευρώπη, γιατί δεν μπορεί να επιβιώσει αλλιώς, δεν έχει προοπτική. Δεν έχει προοπτική ο ευρωπαϊκός Νότος. Όχι μόνο η Ελλάδα -όπου έχουμε φθάσει σε αυτά τα μαύρα, τα απερίγραπτα χάλια- αλλά και χώρες που έχουν ανάλογη, μεγάλη ιστορία -όπως η Ισπανία, η Ιταλία, η Πορτογαλία, τώρα η Γαλλία, η Ιρλανδία- δεν έχουν μέλλον με αυτήν την Ευρώπη που εσείς ακολουθείτε και μας κάνετε και μαθήματα να την παρακολουθήσουμε και εμείς. 
Δεν είμαστε υπάλληλοι ούτε φερέφωνα. Και αυτό πρέπει να το αντιληφθείτε. Δεν σημαίνει ότι ό,τι προέρχεται από τας Βρυξέλλας εμείς πρέπει να το προσκυνούμε γονυπετείς και να το θαυμάζουμε και να λέμε «τι ωραίο που είναι», διότι όλα αυτά τα εργαλεία -τα οποία ενισχύετε προς τη χειρότερη κατεύθυνση- των διάφορων κεφαλαίων -που ποντάρουν και μιζάρουν στις κεφαλαιαγορές και παίζουν χρηματιστηριακά παράγωγα, χρηματιστηριακά προϊόντα- έχουν οδηγήσει στη σημερινή κρίση. Και σε αυτά προσκυνάτε με αυτό το νομοσχέδιο το οποίο μάς φέρατε εδώ. Θα σας συνιστούσα να διαβάζετε και λιγάκι το νομοσχέδιο. 
Κύριε Υπουργέ, τι σας φταίνε οι καθαρίστριες; Έχετε τίποτα με τις καθαρίστριες που καθαρίζουν τις εφορίες; Δεν το λέω προσωπικά για εσάς, γιατί άλλωστε έχουμε συζητήσει προσωπικά αυτό το θέμα. Δεν είναι καθόλου λεπτομέρεια το θέμα αυτό. 
Έχουμε εκατοντάδες καθαρίστριες που προσφέρουν τις υπηρεσίες τους με 325 ευρώ και τις πληρώνετε σαν υλικά καθαρισμού επί χρόνια! Και έρχεστε τώρα να πείτε ότι οι συμβάσεις τους είναι νόμιμες μόνο μέχρι τις 31-12-2012 και οι πληρωμές θα καταβληθούν νόμιμα μόνο μέχρι αυτήν την ημερομηνία. Μετά τι θα τις κάνετε; Θα τις πετάξετε στο δρόμο, μετά από δέκα, δώδεκα, δεκαπέντε χρόνια δουλειάς;
Σας έχουμε καταθέσει μια τροπολογία επ’ αυτού. Δεν σας ζητάμε «τον ουρανό με τα άστρα». Σας λέμε να επεκτείνετε τουλάχιστον αυτήν τη νόμιμη -που δεν θεωρείται νόμιμη- αμοιβή, την οποία οι υπηρεσίες σας πληρώνουν μέχρι το 2013. Επεκτείνετέ την. Δώστε τουλάχιστον μία ανάσα σε αυτές τις γυναίκες, ώστε να μη λιμοκτονήσουν. Γιατί δεν έχουν και μέλλον, είναι μεγάλες γυναίκες.
Ωραίο είναι να μας κάνετε εδώ διαλέξεις και να μας μιλάτε για τις δόσεις κ.λπ., όμως έχετε γεμίσει την Ελλάδα ανέργους. Περισσότεροι είναι οι άνεργοι από τους απασχολούμενους. Ελάχιστοι πλέον απασχολούμενοι θα συντηρούν και συντηρούν ήδη την ελληνική κοινωνία και μάλιστα απασχολούμενοι με τις χειρότερες εργασιακές συνθήκες. Πού πάτε, λοιπόν; 
Αφήστε λοιπόν τα μεγάλα λόγια περί Ευρώπης, περί δόσεων ή των θαυμάτων που επιτυγχάνετε κατά καιρούς. Δείτε την κοινωνία που καταστρέφετε. Επίσης έρχεστε εδώ και μας λέτε ότι με υπουργική απόφαση θα επανακαθορίζεται η διαφορά παθητικού και ενεργητικού στα μεταφερόμενα στοιχεία τραπεζών όταν συγχωνεύονται. 
Τι είναι αυτά τα πράγματα; Ο Υπουργός θα καθορίζει, δηλαδή, τα δώρα που θα παίρνουν οι τράπεζες όταν υπάρχει συγχώνευση; Θα μπορέσετε με αυτό να επανακαθορίσετε τη διαφορά παθητικού-ενεργητικού; Έχει φτάσει 7,6 δισεκατομμύρια και τα πληρώνει το ελληνικό δημόσιο από την περίφημη ανακεφαλαιοποίηση. Με ανακεφαλαιοποίηση θα πληρώνεται. Δανείζεται το δημόσιο, για να εκχωρεί στις τράπεζες. 
Θα αναθεωρήσετε τη διαφορά παθητικού-ενεργητικού στην Αγροτική ή θα καθορίσετε εσείς, με υπουργική απόφαση, νέα διαφορά παθητικού και θα κάνετε αναπροσαρμογή ενεργητικού στο «τρισκατάρατο» σχέδιο, όπου θέλετε να δώσετε το Ταχυδρομικό Ταμιευτήριο ως προίκα του δημοσίου σε κάποια άλλη τράπεζα; Αυτό θέλετε να κάνετε και το φέρνετε εδώ ως διάταξη; Ακόμα και στη EUROBANK θα επανακαθορίσετε το παθητικό-ενεργητικό; 
Δώστε μας μια απάντηση αυτήν την ώρα. Από τα λεφτά της επανακεφαλαιοποίησης πόσα δισεκατομμύρια θα διατεθούν για να στηρίξουν τις συγχωνεύσεις και τις συγκεντρώσεις στο χρηματοπιστωτικό χώρο; Μπορούμε να ξέρουμε πόσα είναι;
Βλέπω επίσης διατάξεις που είναι κρίσιμες και περνάνε στη «ζούλα». Βλέπω ότι θα μπορούσατε να είχατε συνολική αύξηση των εσόδων του δημοσίου 2,5 δισεκατομμυρίων από τη δυνατότητα, που δίνεται, μεταφοράς για τις χρήσεις 2012-2020 των εσόδων από τα ομόλογα που έχει η Τράπεζα της Ελλάδος. 
Από πού προκύπτει αυτό, δηλαδή τα 2,5 δισεκατομμύρια; Αν υπάρχει τέτοια δυνατότητα, γιατί δεν την ασκούσατε όλο το προηγούμενο διάστημα; Γιατί τα ποσά, που γράφει η έκθεση του Γενικού Λογιστηρίου, είναι τεράστια. Μιλάει για 2,5 δισεκατομμύρια.
Και εγώ δεν θα αναφερόμουν στις δόσεις, αν δεν μου έδινε αφορμή ο κύριος Υπουργός. Ποιες δόσεις; Η δόση εξανεμίστηκε ήδη! Έγινε επανακεφαλαιοποίηση 16 δισεκατομμύρια, έτσι λένε τουλάχιστον. Πληρώσατε παραπάνω δανεικά, για να κάνετε την επαναγορά ομολόγων. Έφτασε 1,5 δισεκατομμύριο, το οποίο λέγατε ότι θα δοθεί ως έκτακτο δάνειο. Τώρα αυτά τα λεφτά θα δοθούν μέσω της επανακεφαλαιοποίησης, για να γλιτώσουμε 20 δισεκατομμύρια –υποτίθεται- χρέος. Αυτές τις αθλιότητες που κάνατε και με το PSI! Αθλιότητες! 
Είκοσι δισεκατομμύρια χρέος! Δάνειο 11,5 δισεκατομμύρια, για να γλιτώσουμε 20 δισεκατομμύρια. Και κάνατε και τον αναβαλλόμενο φόρο. Γιατί τον κάνατε «γαργάρα» αυτόν τον αναβαλλόμενο φόρο; Ο αναβαλλόμενος φόρος, αυτό το αίσχος, το πανάθλιο εφεύρημα, έγινε για να ενισχύσετε τις τράπεζες. Για είκοσι χρόνια δεν θα πληρώνουν φόρους, όχι ως τράπεζες αλλά ως όμιλος. Ακόμα και οι θυγατρικές του εξωτερικού για τα εισαγόμενα κέρδη δεν θα πληρώνουν φόρους.
Με αυτόν τον τρόπο θα φθάσει αυτό το ποσό –ο αναβαλλόμενος φόρος- πάνω από 6 δισεκατομμύρια. Από τα 20 δισεκατομμύρια, τα 6 δισεκατομμύρια –που υποτίθεται ότι θα γλιτώναμε- πάνε, πέταξαν. Τόσο είναι! Αν έχετε άλλα στοιχεία, να μου τα καταθέσετε. Αλλά να τα καταθέσετε αναλυτικά και όχι μέσω των site των τραπεζών, τα οποία λένε τα στοιχεία που τους αρέσουν. 
Πώς καθορίσατε την τιμή των ομολόγων; Πώς καθορίσατε την τιμή της επαναγοράς των ομολόγων; Με ποια κριτήρια; Το Eurogroup ξέραμε εμείς και ξαφνικά βλέπουμε τιμές πολύ διαφορετικές. Πλήρωνε, ελληνικέ λαέ, για να βοηθήσεις τις τράπεζες. 
Με αυτό τι πετύχατε; Το εξής απλό. Χαιρετίσματα, κύριοι, τα ομόλογα από τις τράπεζες. Μετά τα δύο PSI –το πρώτο και αυτό της επαναγοράς- δεν έχουν ομόλογα οι τράπεζες. Όλο το χρέος είναι πλέον θεσμικό. Άντε, λοιπόν, να κάνετε ρυθμίσεις για το χρέος, όταν έχετε κράτη απέναντί σας!
Θα τις κάνει όμως ο ΣΥΡΙΖΑ. Θα τις κάνει ο ΣΥΡΙΖΑ, γιατί ο ΣΥΡΙΖΑ είναι έτοιμος να κάνει ρήξεις και να συγκρουστεί. Τις αθλιότητες τις δικές σας δεν θα τις πληρώσει ο ελληνικός λαός. Απαλλάξατε τις τράπεζες και μεταφέρατε το χρέος στους θεσμικούς επενδυτές. 
Βεβαίως, το αντίτιμο των δόσεων δεν το λέτε, ότι είναι οι μνημονιακές δεσμεύσεις, η άγρια λιτότητα και το νέο φορολογικό νομοσχέδιο-επιδρομή. Διπλή επίθεση. Από τη μια κουρεύετε μισθούς και συντάξεις και από την άλλη τούς επιτίθεστε σαν τσεκούρι μέσω της φορολογίας. Πώς θα αντέξει αυτός ο κόσμος το 2013; Πώς θα αντέξει αυτήν τη χρονιά με αυτά τα μέτρα; Και υπερηφανεύεστε για τις δόσεις!
Έρχεστε με πράξη νομοθετικού περιεχομένου. Να χαίρεστε τα νομικά που σπουδάσατε, κύριε Βορίδη. Να τα χαίρεστε! Μόνο πράξεις νομοθετικού περιεχομένου φέρνετε πλέον σε αυτήν τη Βουλή. Τίποτα άλλο! Να το βάλετε και στο Σύνταγμα, λοιπόν, ότι από εδώ και μπρος μόνο έτσι θα κυβερνάμε τη χώρα. 
Φέρνετε, λοιπόν, πράξη νομοθετικού περιεχομένου στις 12-12-2012, με την οποία τροποποιούνται δανειακές συμβάσεις και διαμορφώνονται οι καινούργιες, με κατάπτυστους όρους, χωρίς κανένα ίχνος εθνικής κυριαρχίας. Ξέρετε τι κάνουν αυτές οι δανειακές συμβάσεις, τις οποίες αμφιβάλλω αν τις έχετε διαβάσει κιόλας; Αμφιβάλλω! Αμφιβάλλω αν κάνατε τον κόπο να διαβάσετε τι έχει περάσει. 
Λέει, λοιπόν, εδώ ότι, για να γίνουν οι εκταμιεύσεις των 14,8 δισεκατομμυρίων ευρώ από την Ευρωζώνη και των 3,4 δισεκατομμυρίων από το Διεθνές Νομισματικό Ταμείο, κατά το πρώτο τρίμηνο του 2013 θα ελέγχεται σε μηνιαία βάση αν το οικονομικό επιτελείο έχει υλοποιήσει τις δράσεις που έχουν συμφωνηθεί. Δεν πάω στα άλλα. 
Τι λέει εδώ; Για να ελέγχονται αυτά σε μηνιαία βάση και για να δίδονται οι δόσεις με δόσεις, θα πρέπει να υπάρχουν γνωμοδοτήσεις από δύο δικηγορικές εταιρείες –«CLEARY GOTTLIEB STEEN &amp; HAMILTON» - σχετικά με τη συμμόρφωση της Ελλάδας με τους εφαρμοστέους όρους και τις προϋποθέσεις των δανείων και των ομολόγων.
Δεν μου λέτε, υπάρχει ελληνικό κράτος ή έχετε εκχωρήσει όλα τα δικαιώματα σε δικηγορικά γραφεία αλλά και στις τράπεζες εδώ πιο πάνω -που δεν έχω χρόνο να τις αναφέρω μία προς μία- τις οποίες πληρώνετε αδρά για να κάνουν αυτού του είδους τις δανειακές συμβάσεις και δήθεν μεσολαβήσεις; Υπάρχει ελληνικό κράτος; Υπάρχει ελληνική κυριαρχία; Δηλαδή, αυτά τα δικηγορικά γραφεία θα κάνουν γνωματεύσεις, προκειμένου να παίρνετε δόσεις, αν έχουν συμφωνηθεί οι όροι;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μεγαλύτερη ταπείνωση από αυτήν δεν υπάρχει. Και σε διεθνή οικονομικό έλεγχο όταν ήταν η Ελλάδα, δεν είχε φτάσει σε τέτοιο κατάντημα προτεκτοράτου, όπως την έχετε οδηγήσει με πράξεις, μάλιστα, νομοθετικού περιεχομένου. Και αυτά πέραν των άλλων τα οποία αναγράφονται σε αυτές τις πράξεις. Ως προς το πότε θα τις συζητήσει η Βουλή, χαιρετίσματα! Σε σαράντα μέρες υποτίθεται ότι πρέπει να έρθει εδώ, τρεις μήνες έχει περιθώριο να συζητηθεί, όταν αυτού του είδους οι οικονομικές συμφωνίες έπρεπε να είχαν τα 2/3 της Βουλής.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, τελειώνετε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, κύριε Πρόεδρε.
Το πήγατε στο 151, απλή πλειοψηφία και τώρα, με πράξεις νομοθετικού περιεχομένου, εκβιαστικά, τετελεσμένα γεγονότα και άντε, πάρτε τα πίσω εσείς.
Αυτά, λοιπόν, είναι ασυγχώρητα ιστορικά εγκλήματα. Μη νομίζετε ότι δεν θα υπάρξει λογοδοσία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Τελειώνετε, κύριε Λαφαζάνη, σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα λογοδοτήσετε, διότι καταστρέψατε αυτήν τη χώρα και την καταστρέφετε μέρα με τη μέρα. Τη ρημάζετε κυριολεκτικά. Δεν αφήνετε τίποτα όρθιο. Στο όνομα ποιων ιδανικών και ποιων, υποτίθεται, διακυβευμάτων; Διότι αυτά που λέτε -πάλι ως εκβιασμό στον ελληνικό λαό- είναι ακόμα μεγαλύτερες αθλιότητες και δείχνουν κατάντημα ενός πολιτικού συστήματος, το να προσπαθείτε να εκβιάσετε και να σπείρετε το φόβο σε έναν περήφανο λαό.
Όμως, όπως σας είπα, θα λογοδοτήσετε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Μιχάλης Χρυσοχοΐδης έχει το λόγο.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ευχαριστώ, κύριε Πρόεδρε.
Είναι καλή στιγμή για το ελληνικό Κοινοβούλιο και τη χώρα κάθε φορά που έρχονται στη Βουλή ευρωπαϊκές διατάξεις, που έχουν περάσει τη βάσανο της Ευρωπαϊκής Επιτροπής, των κυβερνήσεων των χωρών της Ευρωπαϊκής Ένωσης αλλά και του Ευρωπαϊκού Κοινοβουλίου, να ενσωματώνονται στο εθνικό μας δίκαιο. Και μια τέτοια καλή στιγμή είναι απόψε, όπου ουσιαστικά θωρακίζεται περαιτέρω η χρηματοπιστωτική οικονομία απέναντι στις αυθαιρεσίες και στην έλλειψη εποπτείας που παρατηρήθηκε τα προηγούμενα χρόνια, με κορυφαίο παράδειγμα, με κορυφαίο ατύχημα τη «LEHMAN BROTHERS» στις Ηνωμένες Πολιτείες.
Νομίζω ότι όλοι πρέπει να συμφωνούμε σε αυτή τη διαδικασία της ενσωμάτωσης, στο βαθμό που έχει προηγηθεί η νομοθετική διαδικασία στο Ευρωπαϊκό Κοινοβούλιο. Αναρωτιέμαι τι ψήφισε το αδελφό κόμμα του ΣΥΡΙΖΑ στην Ευρωβουλή. Δεν ψήφισαν αυτό το νομοσχέδιο, αυτήν τη συγκεκριμένη οδηγία; Και έρχεστε σήμερα εδώ εσείς και αρνείστε να θωρακίσουμε τη χρηματοπιστωτική οικονομία, τις κεφαλαιαγορές, τις τράπεζες και ταυτόχρονα, να προστατέψουμε τους καταναλωτές; Σε τι συνίσταται η άρνησή σας;
Άκουσα πραγματικά ορισμένα πράγματα τα οποία είναι πρωτοφανή για κόμμα το οποίο συμμετέχει σε μια δημοκρατία και σε μια ελεύθερη οικονομία. Δεν είναι ούτε κατάρα ούτε ευλογία η χρηματοπιστωτική οικονομία. Είναι μια πραγματικότητα, η οποία χρειάζεται θωράκιση και εποπτεία. Η παγκόσμια πραγματική οικονομία είναι 70 τρισεκατομμύρια και 700 τρισεκατομμύρια είναι η παγκόσμια χρηματοπιστωτική οικονομία. Αν αυτό δεν το ξέρετε, οφείλετε να το μάθετε και, όχι μόνο να το μάθετε, αλλά να το λάβετε και υπ’ όψιν σας, γιατί μόνο έτσι μπορεί να γίνει ανάπτυξη.
Άκουσα προηγουμένως τον κ. Λαφαζάνη να λέει «μιζάρουν» και διάφορα άλλα τέτοια ρήματα. Δεν λέει ο κ. Λαφαζάνης την πραγματικότητα. Και η πραγματικότητα είναι ότι πάρα πολλά ασφαλιστικά ταμεία στην Ευρώπη επενδύουν στην Ελλάδα να αγοράζουν ελληνικά ομόλογα και θα αγοράζουν και στο μέλλον. Και διακινδυνεύουν τα λεφτά των ασφαλισμένων τους. Και αντί εμείς να λέμε πώς θα προσελκύσουμε περαιτέρω τέτοια κεφάλαια και πώς θα κάνουμε την Ελλάδα ελκυστική στην ανάπτυξη, εδώ δυστυχώς για μια ακόμη φορά -και ενώ μιλάμε για προτεκτοράτο- εφαρμόζουμε τη λογική του προτεκτοράτου και του ραγιαδισμού.
Ξαναβρήκαμε τώρα το νέο εχθρό. Ο νέος εχθρός είναι η κ. Μέρκελ. Μέχρι πρόσφατα ήταν οι καταραμένοι Αμερικανοί. Τώρα είναι οι Γερμανοί. Αυτό είναι ραγιαδισμός, αυτό είναι δουλοπρέπεια, αυτό είναι επαρχιωτισμός.
Και να σας πω και κάτι άλλο; Υπάρχει η φράση ενός πολιτικού πρόσφατα στη Γερμανία. Έλληνας πολιτικός είπε: Η Ευρώπη χρειάζεται τη Γερμανία, κυρίως όμως χρειάζεται το απαράμιλλο πνεύμα της. Ποιος έκανε αυτήν τη δήλωση; Ο Αρχηγός σας, κύριε Λαφαζάνη. Γιατί εκεί πάτε και εκλιπαρείτε και τη συνάντηση έστω με έναν Υπουργό. Εδώ έρχεστε και «πουλάτε» σε ένα λαό καθημαγμένο, βασανισμένο, δυστυχισμένο, ραγιαδισμό και επαρχιωτισμό. 
Λοιπόν, η Ευρώπη μεταφέρθηκε στο Νότο, βρίσκεται εδώ, κάτω. Εδώ είναι το ενδιαφέρον αυτήν τη στιγμή. Το παγκόσμιο ενδιαφέρον σχετικά με την Ευρώπη βρίσκεται στο Νότο. Και βρίσκεται στο Νότο, γιατί εδώ χτυπάει η καρδιά της παγκόσμιας οικονομίας και στην Ασία στη συνέχεια, στη Νότιο και Ανατολική Ασία, γιατί εδώ υπάρχουν τα μεγάλα γεγονότα, στη Μαγκρέμπ, στη Μέση Ανατολή, όπου υπάρχει το 70% των υδρογονανθράκων του πλανήτη, εδώ που γίνονται οι μεγάλες λαϊκές επαναστάσεις και σε λίγο θα υπάρξει διανομή τεραστίων κεφαλαίων. Και εδώ η Ελλάδα έχει μεγάλο ενδιαφέρον.
Είναι ώρα να αλλάξετε και ρητορική και πολιτική. Βλέπετε τι παθαίνουν οι Ανεξάρτητοι Έλληνες. Εγώ δεν μπαίνω στα εσωκομματικά ζητήματα, δεν με ενδιαφέρουν, αλλά η αντιμνημονιακή, η ρητορική, η πολωτική, η ρητορική της βίας, του μίσους, του διχασμού έχει τελειώσει. Κάντε το, λοιπόν, γρήγορα κι εσείς, κύριε Λαφαζάνη, γιατί είμαι βέβαιος ότι κι εσείς θα αντιμετωπίσετε τα ίδια ακριβώς προβλήματα, παρά το γεγονός ότι περιμένετε σαν ώριμο φρούτο να πέσει η Κυβέρνηση.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λέτε για τα δικά μας τα προβλήματα και δεν κοιτάτε τα δικά σας.</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Είπε προχθές ο κ. Όλι Ρεν ότι οι Κασσάνδρες διαψεύστηκαν. Ο «πολύς» κ. Ρουμπινί -τον θυμάστε;- πόσες φορές στοιχημάτισε για την καταστροφή της χώρας; Ο «πολύς» κ. Ρουμπινί, λοιπόν, είπε προχθές: Δεν μπορεί η Ελλάδα να φύγει από το ευρώ, γιατί θα γίνει πόλεμος με την Τουρκία. Για τα πολλά δισεκατομμύρια που χάθηκαν στον τζόγο για να χρεοκοπήσει η Ελλάδα, οι καταστροφολόγοι σ’ αυτήν την Αίθουσα μέσα και για ό,τι έγινε το προηγούμενο χρονικό διάστημα διαψευστήκατε όλοι. 
Ο ελληνικός λαός και η χώρα μπαίνουν σε μία νέα φάση κι αυτή η νέα φάση χρειάζεται μία δημιουργική πρόταση απ’ όλους μας. Ακούμε πράγματα τα οποία δεν αντέχει η κοινή λογική. Άκουσα τόσες αντιφάσεις και τόσες ανακρίβειες. Άκουσα για τον αφελληνισμό του τραπεζικού συστήματος. Μα, οι ξένοι φεύγουν από την Ελλάδα. Έφυγαν οι Γάλλοι, παρέδωσαν στην Alpha Bank την Εμπορική, πούλησαν τη Societe Generale, τη Γενική Τράπεζα και έχουμε, αντί για επτά-οκτώ, τρεις μεγάλους ομίλους αυτήν τη στιγμή, αν προχωρήσει και η τρίτη ένωση EUROBANK – Εθνικής. Ελπίζω ότι μέχρι το τέλος της άνοιξης θα έχει ολοκληρωθεί αυτό το οποίο είναι πάρα πολύ σημαντικό για τη χώρα. Πού είναι ο αφελληνισμός, λοιπόν; 
Δεύτερον, ποιοι ολιγάρχες; Οι τράπεζες ανήκουν στο ελληνικό δημόσιο πια. Από πού κι ως πού, δηλαδή, κάποιοι ωφελήθηκαν απ’ αυτήν τη διαδικασία; Το ελληνικό δημόσιο και στο βαθμό και την ώρα που πρέπει θα αξιοποιήσει όλον αυτόν τον κόπο, τον ιδρώτα και το υστέρημα του ελληνικού λαού και τα χρήματα από τους δανειστές μας για να πουλήσουμε τις τράπεζες σε τίμημα που θα ευνοεί τον ελληνικό λαό, τον προϋπολογισμό και τη χώρα.
Άρα, λοιπόν, η ανακεφαλαιοποίηση δεν συνδέεται άμεσα με τη ρευστότητα. Η ανακεφαλαιοποίηση είναι η εξυγίανση των τραπεζών και πρέπει να επιμείνουμε στην ανακεφαλαιοποίηση για τον απλούστατο λόγο ότι πρέπει να έχουμε τράπεζες οι οποίες έχουνε κεφαλαιακή επάρκεια και υγεία, είναι υγιείς τράπεζες και προστατεύουν τους καταναλωτές.
Το θέμα της ρευστότητας είναι ένα άλλο ζήτημα. Το θέμα της ρευστότητας συνδέεται με τη νέα φάση.
Η νέα φάση, λοιπόν, σημαίνει εμπιστοσύνη πρώτα απ’ όλα. Η νέα φάση σημαίνει τέλος στο ερώτημα –άκουσα και τον Υπουργό που το είπε προηγουμένως- για την έξοδο της χώρας από το ευρώ. Η νέα φάση σημαίνει πολιτική σταθερότητα. Η νέα φάση σημαίνει ότι πρέπει να κάνουμε όλοι μαζί μια προσπάθεια, να συνεχίσουμε τις αλλαγές στη χώρα, να δημιουργήσουμε προϋποθέσεις, ούτως ώστε γρήγορα -με κρίσιμο πάντα, επαναλαμβάνω, παράγοντα και ερωτηματικό, ταυτόχρονα, την πολιτική σταθερότητα- να προσελκύσουμε επενδύσεις, να κερδίσουμε την εμπιστοσύνη των επενδυτών. Έτσι κάνουν προκοπή οι χώρες και οι λαοί και όχι με τα φαντάσματα και τον επαρχιωτισμό.
Πρέπει να πάμε όλοι μαζί -αυτό είναι το ζητούμενο σήμερα- μέσα από ένα νέο κοινωνικό συμβόλαιο. Ένα κοινωνικό συμβόλαιο που θα δρομολογήσει άμεσα τις μεγάλες αλλαγές και θα προσελκύσουμε τις νέες επενδύσεις, για να δώσουμε δουλειά στα παιδιά μας, για να εξαλείψουμε την ντροπή της ανεργίας, κυρίως στους νέους και τις νέες της πατρίδας μας.
Αυτό εγγυάται σήμερα η Κυβέρνηση εθνικής ευθύνης. Και αυτήν την προσπάθεια θα συνεχίσουμε σε πείσμα των καταστροφολόγων, των Κασσανδρών και όποιων άλλων στοιχημάτισαν στην καταστροφή της χώρας.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Το λόγο έχει ο κ. Κουϊκ.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Σας ευχαριστώ πολύ, κύριε Πρόεδρε.
Οφείλω να σας πω ότι σε όλα αυτά τα λίγα ή πολλά χρόνια της δημοσιογραφικής μου πορείας έχω καταγράψει πολλά γεγονότα, αλλά δεν πίστευα ότι θα μπορούσα να φτάσω σε ένα σημείο απόψε να ακούω από την πλευρά του ΠΑΣΟΚ έναν τέτοιον πύρινο λόγο υπέρ του κεφαλαίου, υπέρ των τραπεζών, υπέρ μιας ομοσπονδιοποιημένης Ευρώπης, υπό τη Μέρκελ βεβαίως, που καμία σχέση δεν έχει με την Ευρώπη τη φεντεραλιστική που ονειρευόταν ο Κωνσταντίνος Καραμανλής, μια Ευρώπη λαών, εθνών, αλληλεγγύης.
Δεν μπορούσα ποτέ να φανταστώ ότι θα άκουγα απόψε μία τέτοια επίκληση για επενδύσεις ξένων επενδυτών, όταν σε εκείνην τη μοιραία, τη μαύρη δεκαετία του ’80 έκλεισαν επιχειρήσεις, έφυγαν οι πολυεθνικές, άδειασαν οι βιομηχανικές ζώνες στην Πάτρα και στη Μαγνησία και όχι μόνο.
Φτάνοντας στο τέλος αυτού του πολύ σύντομου σκεπτικού, να πω ότι, αν πληρώνουμε αυτήν τη στιγμή όλη αυτήν τη βάσανο, την πληρώνουμε γιατί περάσαμε από τη μαύρη δεκαετία του ΠΑΣΟΚ. Και είναι κάτι που δεν άκουσα το διάστημα της συγκυβέρνησης Παπαδήμου, της συγκυβέρνησης Σαμαρά, μία φορά να λεχθεί από την πλευρά της Νέας Δημοκρατίας. Είναι υποταγμένη πλήρως στο σύμμαχό της, τον πράσινο σύμμαχό της.
Πρέπει να σας πω ότι ένας εμποράκος –όχι ένας μεγάλος επιχειρηματίας- ο οποίος ξέρει ότι έχει μπει στο δρόμο της ύφεσης, ξέρει αυτό που λέει και η ίδια η Κυβέρνηση, ότι το 2013 θα είναι μια δύσκολη χρονιά, μια χρονιά ύφεσης. Δεν μπορεί να καταλάβει πώς είναι δυνατόν, όταν το ταμείο είναι μείον και όταν η επιχείρηση δεν παράγει, να πρέπει να πανηγυρίζει, επειδή η τράπεζα του δίνει ένα ακόμη δάνειο.
Δεν είναι ροδοπέταλα αυτά που μας δίνουν ούτε είναι χαρίσματα. Είναι 54 δισεκατομμύρια ευρώ στο σύνολο, δανεικά σε μια χώρα που δεν παράγει τίποτα. Και δεν παράγει τίποτα, γιατί έτσι το επέλεξε η συγκυβέρνηση. Γιατί η συγκυβέρνηση δεν θέλει να κατεβάσει τους φορολογικούς συντελεστές, δεν θέλει να κατεβάσει το ΦΠΑ, δεν θέλει να δημιουργήσει όλες εκείνες τις αξίες, οι οποίες χρειάζονται για να μπορέσει επιτέλους να κινηθεί η αγορά.
Η Κυβέρνηση θα μας φέρει ένα μεσαίας τάξεως φορολογικό νομοσχέδιο πριν φέρει το μεγάλο, όπως μας είπε, το μήνα Μάρτιο, που βέβαια δεν έχει κανένα ίχνος κοινωνικής ισότητας ή δικαιοσύνης. Είναι οι πρακτικές του σουλτάνου: Πόσα μάς λείπουν; Βάλε τους φοροεισπράκτορες για να τα μαζέψουν. Από εκεί και πέρα αν πάνω στο μάζεμα, στην απόλυτη ανέχεια του ελληνικού λαού, αφεθούν πίσω μερικοί που έχουν επιλέξει –δυστυχώς- την αυτοκτονία ή αν αφήσει πίσω άλλους οι οποίοι θα περιμένουν πότε θα χτυπήσει η πόρτα να τους περάσουν τις χειροπέδες και να τους πάνε στον εισαγγελέα, δεν τους ενδιαφέρει. 
Και τουλάχιστον με τον κύριο Αναπληρωτή Υπουργό έχω επανειλημμένα συζητήσει, για παράδειγμα, το θέμα της διαχείρισης όλου εκείνου του τεράστιου όγκου, του ενός εκατομμυρίου Ελλήνων –ίσως να είναι παραπάνω πια- οφειλετών στο δημόσιο, οι οποίοι φαντάζομαι ότι ταυτόχρονα μπορεί να είναι και οφειλέτες τραπεζών, ίσως και ταμείων. 
Και μέσα σε όλο αυτό το κλίμα της αβεβαιότητας, της μαυρίλας, της απελπισίας, δεν τους δίνετε ούτε καν αυτό το περιθώριο, να σκεφτούν πώς μπορούν να είναι ξανά συνεπείς φορολογούμενοι απέναντι στο κράτος, όταν πριν από δύο χρόνια η συντριπτική πλειοψηφία ήταν Έλληνες οι οποίοι φοροδοτούσαν και τώρα δεν μπορούν, κύριε Αναπληρωτά. 
Όσο για το περίφημο ΦΕΚ, επιτρέψτε μου να πω ότι δεν μπορώ να αντιληφθώ πώς ο Πρόεδρος της Ελληνικής Δημοκρατίας υπογράφει τη μια πράξη νομοθετικού περιεχομένου πίσω από την άλλη. Ο Πρόεδρος της Ελληνικής Δημοκρατίας! 
Και εδώ μιλάμε για μια πράξη η οποία εκχωρεί τα πάντα, με το Αγγλικό Δίκαιο και το Δίκαιο του Λουξεμβούργου, στους δανειστές μας. Έχει σκεφτεί κανείς, εάν εκραγεί η δημοσιονομική βόμβα των Ηνωμένων Πολιτειών, εάν έχουμε πάλι άλλη μια «LEHMAN BROTHERS» και αποσταθεροποιηθεί πάλι η γη, ο πλανήτης, η παγκόσμια οικονομία, η Ελλάδα -στη φάση που βρίσκεται- πόσο θα πληγεί, πόσο θα την επηρεάσει, πώς θα μπορέσει να αντιμετωπίσει μέσα σ’ αυτήν την αναταραχή τις δικές της υποχρεώσεις, έχοντας βεβαίως διασφαλίσει -αν μη τι άλλο- τους ξένους δανειστές, οι οποίοι δεν θα έχουν καμμία ανησυχία και κανένα πρόβλημα; Θα μπορούν με αυτό το ΦΕΚ 240 να έρθουν να πάρουν ό,τι έχουμε και δεν έχουμε.
Και, βέβαια, άκουσα με προσοχή το συνάδελφό μου της Νέας Δημοκρατίας, ο οποίος είπε ότι αυτά έχουν πάει δέκα με δεκαπέντε χρόνια πίσω. Δηλαδή, ξέρετε, δεν είναι η λογική τού πετάμε κάτω από το χαλί. Είναι η λογική τού αυτά άσε να τα πληρώσει η επόμενη γενιά. Έτσι και αλλιώς, θα είμαι εγώ στην κυβέρνηση; Θα έχω παραδώσει σε κάποιους άλλους, για να βγάλουν τα κάστανα από τη φωτιά, εάν, βεβαίως, συνεχίζει η ελληνική οικονομία να πηγαίνει την κατηφόρα, όπως πηγαίνει μέχρι τώρα. 
Αλλά μη γελιόμαστε, κύριε Αναπληρωτά Υπουργέ. Μέχρι σήμερα η Βουλή των Ελλήνων δεν έχει δει κάτι ουσιαστικό για την καθημερινότητα του Έλληνα, δεν έχει δει κάτι ενθαρρυντικό για την προοπτική ανάπτυξης της ελληνικής οικονομίας.
Και με την ευκαιρία -επειδή προηγουμένως επάνω σε ένα ατυχές επεισόδιο με το συνάδελφό μου από το ΠΑΣΟΚ τέθηκε από τη δική μου την πλευρά θέμα, κύριε Πρόεδρε, για το κατά πόσον η Βουλή των Ελλήνων λειτουργεί έτσι όπως θα ήθελα, με έναν ανοικτό δημοκρατικό τρόπο- πρέπει να σας πω ότι η Κυβέρνηση παρακάμπτει τη Βουλή με αυτές τις πράξεις νομοθετικού περιεχομένου.
Και εγώ στρέφομαι προς την πλευρά της Νέας Δημοκρατίας και αναρωτιέμαι: Υπερηφανεύεται που αξιοποιεί μεθόδους που εφάρμοσε εναντίον των Ελλήνων το ΠΑΣΟΚ; Είναι υπερήφανη; 
Πρέπει να σας υπενθυμίσω ότι η έκδοση πράξης νομοθετικού περιεχομένου, σύμφωνα με το άρθρο 44 του Συντάγματος, προβλέπεται σε εξαιρετικά έκτακτες περιπτώσεις επείγουσας και απρόβλεπτης ανάγκης. Περιπτώσεις έκδοσης πράξης νομοθετικού περιεχομένου μέχρι τώρα αφορούσαν, για παράδειγμα, τους σεισμούς της Θεσσαλονίκης του 1978 -που τους βίωσα δημοσιογραφικά- τις μεγάλες πυρκαγιές του 2007, αναστολή πλειστηριασμών, την απόσυρση των ΙΧ. 
Για να το μαθαίνει η βάση της Νέας Δημοκρατίας, για να ξέρουν εκείνοι που την ψήφισαν τι μεθόδους ακολουθούν μέσα στη συγκυβέρνηση, τον Οκτώβριο του 1985, κύριε Πρόεδρε -φαντάζομαι ότι εσείς θα το θυμάστε καλύτερα, γιατί προέρχεστε απ’ αυτήν την παράταξη- στη δεύτερη θητεία του ΠΑΣΟΚ και του Ανδρέα Παπανδρέου, για την υλοποίηση της νέας οικονομικής πολιτικής με Υπουργό Οικονομίας τον κ. Σημίτη -των swaps και της ΟΝΕ και των δύο δισεκατομμυρίων-τσέπη «GOLDMAN SACHS» που δεν «κουρεύτηκαν»- εκδόθηκε μία πράξη νομοθετικού περιεχομένου που «πάγωνε» επί δυόμισι χρόνια όλες τις μισθολογικές αυξήσεις που είχαν συνομολογηθεί τότε με την εθνική γενική συλλογική σύμβαση εργασίας και τις κλαδικές συλλογικές συμβάσεις εργασίας, σε μία εποχή που ο πληθωρισμός κάλπαζε στο 19,5%, αλλά υπήρχε η ρήτρα της αυτόματης τιμαριθμικής αναπροσαρμογής, που ουσιαστικά καταργήθηκε με την τότε πράξη νομοθετικού περιεχομένου. 
Σας θυμίζω ότι εκείνη η ακραία αντεργατική συμπεριφορά, όπως χαρακτηρίστηκε, του αείμνηστου Ανδρέα Παπανδρέου δημιούργησε σοβαρότατες αντιδράσεις στο συνδικαλιστικό κίνημα. Φαντάζομαι ότι οι παλαιότεροι εδώ θα το θυμούνται. Στη ΓΣΕΕ, κύριε Πρόεδρε, επτά μέλη της ΠΑΣΚΕ διαχώρισαν τη θέση τους. Η ΠΑΣΚΕ έχασε την πλειοψηφία και ανέβηκαν οι δυνάμεις της Αριστεράς.
Επίσης θα σας θυμίσω ότι, μέσα σ’ όλα, διαφωνούντες συνδικαλιστές, επτά στελέχη της διοίκησης της ΓΣΕΕ και πεντακόσια ανώτατα στελέχη διαγράφηκαν από το κόμμα αλλά και από την ΠΑΣΚΕ. 
Θα θυμίσω και κάτι ακόμα: Μπροστά σ’ αυτήν την πράξη νομοθετικού περιεχομένου συστρατεύθηκαν καθηγητές πανεπιστημίων, λογοτέχνες, η πλειοψηφία των διανοούμενων. 
Πού είναι αυτοί τώρα; Πού είστε τώρα, που βλέπετε ότι πλέον δεν διοικεί η Βουλή αλλά διοικεί η Κυβέρνηση με remote control, με πράξεις νομοθετικού περιεχομένου; Γιατί να υπερηφανεύομαι ότι είμαι στο ναό της δημοκρατίας, όταν δεν υπάρχουν τριακόσιοι άνθρωποι εδώ πέρα να ξεσηκώνονται γι’ αυτές τις μεθοδεύσεις; Δεν θέλησα ποτέ να γίνω «γλάστρα» στη ζωή μου και εννοώ να εκτελώ το κοινοβουλευτικό μου καθήκον έτσι όπως με εξουσιοδότησε εκείνο το κομμάτι του ελληνικού λαού όσο μπορώ καλύτερα και υπεύθυνα. 
Θα κλείσω με κάτι: Επειδή ο αγαπητός συνάδελφος του ΠΑΣΟΚ ασχολήθηκε -έστω με μία ριπή- με τους Ανεξάρτητους Έλληνες, θα πω ότι εμείς είμαστε πολύ περήφανοι. Είμαστε δεκαοκτώ δυναμικοί Βουλευτές, η τέταρτη δύναμη μέσα στο ελληνικό Κοινοβούλιο. Απλά και μόνο καλό θα είναι ένα κόμμα, που ήταν κάποτε του 50%, που έγινε 40%, που έγινε 30% και που τώρα δεν ξέρω πού ακριβώς είναι, να μην ασχολείται με το σπίτι του άλλου, αλλά με το σκοινί που είναι κρεμασμένο μέσα στο ίδιο του το σπίτι. Θα τους συμβούλευα, πριν ασχοληθούν με το τι κάνουν οι άλλοι, να αναλογιστούν αν αύριο θα μετριούνται ένας λιγότερος και το λέω εν γνώσει λόγου, κύριε συνάδελφε. Μετρηθείτε αύριο, μπορεί κάποιος να σας λείπει.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε.
Το λόγο έχει ο κ. Νικόλαος Τσούκαλης για δώδεκα λεπτά.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, αυτό είναι το πρώτο νομοσχέδιο που συζητάμε σ’ αυτήν την Αίθουσα μετά την απόφαση του Eurogroup, δηλαδή μετά την απόφαση που εκταμίευσε για τη χώρα τη δόση-«μαμούθ», σύμφωνα με δημοσιογραφικούς τίτλους, τη δόση βοήθειας για τη χώρα μας. 
Είχα την εντύπωση ότι το κλίμα θα έπρεπε να είναι εντελώς διαφορετικό.
Είχα την εντύπωση ότι θα έπρεπε να έχει ανεβάσει κατά 2-3 επίπεδα τον προβληματισμό μέσα σ’ αυτήν την Αίθουσα. Δηλαδή, το να συζητάμε για το πώς η δόση αυτή, η ανάσα, όπως έχει αναφέρει η Δημοκρατική Αριστερά, θα αποτελέσει το εφαλτήριο προκειμένου να κινηθούμε προς τα εμπρός. 
Αντιθέτως η εικόνα που βγαίνει προς τα έξω από σύσσωμη την Αντιπολίτευση, δυστυχώς, είναι ότι κακώς πήραμε τη δόση. Δεν έπρεπε να την πάρουμε, γιατί επιβαρύνει το Ακαθάριστο Εθνικό Προϊόν, γιατί επιβαρύνει τις μέλλουσες γενιές, γιατί είναι επονείδιστο, γιατί είναι απεχθές, γιατί, γιατί… 
Κυρίες και κύριοι συνάδελφοι, έχω την εντύπωση ότι το πολιτικό σύστημα στη χώρα δεν κινείται στη σωστή πορεία. Και έχω την ανάγκη ως Δημοκρατική Αριστερά, κύριε Πρόεδρε, να κάνω μιαν αναπόφευκτη σύγκριση, έναν παραλληλισμό. Να ανατρέξουμε για λίγο στη Μεγαλόνησο, την Κύπρο. Κάποια πράγματα πρέπει να ειπωθούν σ’ αυτόν τον τόπο. Είμαι πεπεισμένος, κύριε Πρόεδρε, ότι η Κύπρος θα βγει πολύ πιο γρήγορα από εμάς από την κρίση, η οποία είναι εξίσου μεγάλη στην Κύπρο. 
Η ανακεφαλαιοποίηση των τραπεζών, σύμφωνα με στοιχεία, θα διαμορφώσει χρέος στην Κύπρο 140%. Τι συνέβη στην Κύπρο στις 12 Δεκεμβρίου; Με έκτακτες, κατεπείγουσες διαδικασίες μέσα σε μια μέρα εισήχθησαν και ψηφίστηκαν σχεδόν ομόφωνα είκοσι τέσσερα νομοσχέδια. Με διαδικασίες εξπρές, πρωτόγνωρες για τον πολιτικό πολιτισμό της Κύπρου. 
Τη στιγμή που ψηφίζονταν, ομόφωνα τονίζω, τα είκοσι από τα είκοσι τέσσερα, έξω από το κυπριακό Κοινοβούλιο διαδήλωναν πολίτες της Κύπρου. Διαδήλωναν ανάπηροι, διαδήλωναν πολύτεκνοι, δημόσιοι υπάλληλοι. Υπήρξε αγανάκτηση, απόγνωση των Κυπρίων, αντίθεση στα μέτρα αυτά. Όμως δεν υπήρξε ένα κόμμα, κύριε Πρόεδρε, το οποίο να επενδύσει σε αυτήν την απόφαση. 
Πήρανε μια απόφαση, συνηθισμένοι από την κουλτούρα τους οι Κύπριοι: Από την κρίση θα βγούμε ενωμένοι. Θα κινηθούμε συντεταγμένα ως κοινωνία. Θα εκμεταλλευθούμε όλες τις διαδικασίες, όλες τις δυνατότητες που μας δίνει το διεθνές status. Ποιο είναι το διεθνές status; 
Ο σύντροφός μας, ο Πρόεδρος της Κύπρου Χριστόφιας, έδωσε μια συνέντευξη πρόσφατα στο «Mega». Πραγματικά σφίχτηκε η καρδιά μας. Νιώσαμε σαν να έχουμε δεχθεί μια ισχυρή γροθιά στο στομάχι. Ο Πρόεδρος Χριστόφιας και η πολιτική ηγεσία της Κύπρου περιφερόταν ανά την υφήλιο και εκλιπαρούσε για ένα δάνειο 2 δισεκατομμυρίων. Και τι είπε ο Πρόεδρος; «Δυστυχώς, τα μόνα διαθέσιμα ήταν της Ευρωπαϊκής Ένωσης». 
Γιατί το αναφέρω αυτό, κύριε Πρόεδρε; Γιατί πρέπει να διδαχθούμε απ’ αυτό το παράδειγμα της Κύπρου. Θα έπρεπε η απόφαση του Eurogroup να θεωρηθεί από όλους ως μια εθνική επιτυχία και να δούμε πώς από εδώ και πέρα θα καθορίσουμε τη ρότα του καραβιού, προς τα πού θα κινηθεί. Δυστυχώς δεν το κάνουμε αυτό. Ακούσαμε –δυστυχώς για άλλη μια φορά- από την Αξιωματική Αντιπολίτευσ- ότι το μόνο μέτωπο σ’ αυτήν εδώ τη χώρα είναι το μέτωπο Νέας Δημοκρατίας -ΠΑΣΟΚ- ΔΗΜΑΡ. 
Δυστυχώς ή ευτυχώς, αυτό το μέτωπο είναι Κυβέρνηση. Δυστυχώς ή ευτυχώς, αυτή η Κυβέρνηση, με οποιεσδήποτε αποτυχίες ή παλινωδίες, ήταν ο λόγος που οδηγηθήκαμε στην απόφαση του Eurogroup. Εάν δεν υπήρχε Κυβέρνηση, δεν θα φθάναμε εκεί. 
Να θυμίσω και κάτι άλλο προς όλες τις πλευρές και κυρίως προς την πλευρά της Αριστεράς. Δυστυχώς, διαχειριζόμαστε καπιταλισμό. Καλό θα είναι ο ΣΥΡΙΖΑ, το κόμμα της Αξιωματικής Αντιπολίτευσης, ως εν δυνάμει κυβέρνηση, να συνειδητοποιήσει ότι καπιταλισμό θα διαχειριστεί. 
Γιατί το λέω αυτό; Αυτές οι τέσσερις οδηγίες τι είναι; Είναι οδηγίες εξορθολογισμού του καπιταλισμού. Είναι οδηγίες, οι οποίες εσπευσμένως εισήχθησαν για ψήφιση στο Ευρωπαϊκό Κοινοβούλιο και στα ευρωπαϊκά όργανα, προκειμένου να προλάβουν μία αντίστοιχη κρίση, σαν και αυτή που συνέβη στην Αμερική. 
Επειδή, λοιπόν, η Αριστερά πάντα είχε ταμπού με τέτοιου είδους νομοσχέδια που έχουν να κάνουν με χρηματοπιστωτικά, με αμοιβαία κεφάλαια, με κινητές αξίες, με όλα αυτά, μέχρι τώρα δεν ασχολείτο. Ήρθε η στιγμή, λοιπόν, να ασχοληθούμε και να πούμε ότι το θεσμικό πλαίσιο που υπήρχε σε αυτήν εδώ τη χώρα γι’ αυτά τα θέματα ήταν σύστημα το οποίο, δυστυχώς, ήταν ενταγμένο στο πελατειακό σύστημα. Ήταν αδιαφανές. Έτσι, λοιπόν, αυτές οι οδηγίες αναφέρονται σε αυτόν τον εξορθολογισμό. 
Είναι προφανές ότι όποιος ανήκει σε αυτήν εδώ την Αίθουσα στο ευρωπαϊκό τόξο... 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Στο ευρωπαϊκό. Στο συνταγματικό;</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Θα μου επιτρέψετε να σας πω ότι το ευρωπαϊκό τόξο ταυτίζεται στο μεγαλύτερο βαθμό με το δημοκρατικό τόξο. 
Θα πρέπει, λοιπόν, να τοποθετηθούμε συγκεκριμένα επάνω σε αυτήν την εξέλιξη, όσον αφορά τη θωράκιση και της χώρας και της Ευρώπης από φαινόμενα κερδοσκοπίας. 
Πολλά ειπώθηκαν σε σχέση με τη ρήτρα αγγλικού δικαίου. Περσινά ξινά σταφύλια! Ξέρετε πόσα άρθρα, πόσες αναλύσεις, πόσα κείμενα έχουν γραφτεί σχετικά με αυτό από τότε που υπογράφτηκε το δεύτερο μνημόνιο; Να θυμίσω ότι αυτή η ρήτρα υπάρχει από το δεύτερο μνημόνιο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Και στο πρώτο.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Και στο πρώτο, αλλά στο δεύτερο ακόμη περισσότερο.
Συζητήσαμε πάρα πολύ γι’ αυτήν τη ρήτρα. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ποιο ήταν το συμπέρασμα;</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Το συμπέρασμα, κύριε Μαριά, είναι ότι όποιος επικαλείται αυτήν τη ρήτρα έχει το σύνδρομο της αποτυχίας και της ήττας. Αυτό είναι το πρώτο. Δηλαδή, πιθανόν να εύχεται να αποτύχει το πρόγραμμα. 
Δεύτερον, θα το συνδέσω με μία αναφορά που έκανε ο κ. Λαφαζάνης, ο οποίος θεώρησε κακή εξέλιξη για τη χώρα του το γεγονός ότι το χρέος γίνεται θεσμικό, ότι δηλαδή απαλλαγήκαμε από το χρέος, από τα διάφορα απίθανα funds ανά τον κόσμο, για τα οποία κανείς δεν ήξερε από πού κρατάει η σκούφια τους και ξαφνικά συγκεντρώθηκε όλο το χρέος στις κεντρικές ευρωπαϊκές τράπεζες και στην Ευρωπαϊκή Κεντρική Τράπεζα. Αυτό εμείς το θεωρούμε αρνητικό; Αντιθέτως, είναι απολύτως θετικό, γιατί μας δίνει τη δυνατότητα να συνδιαλλαγούμε πλέον με τους θεσμικούς Ευρωπαίους. 
Τι σημαίνει αυτό και όσον αφορά τη συγκεκριμένη ρήτρα; Πρώτον, οποιαδήποτε αναδιάρθρωση του χρέους γίνεται πολύ πιο εύκολη απ’ ό,τι ήταν πριν από λίγους μήνες.
Δεύτερον, μπορεί να διανοηθεί κάποιος –εγώ δεν μπορώ να το φανταστώ, δεν ξέρω αν μπορεί να το φανταστεί άλλος σ’ αυτήν εδώ την Αίθουσα- ότι μπορεί να έρθει μία χώρα της Ευρώπης -όπως η Γαλλία, η Γερμανία, η Ιταλία, η Ισπανία, η Σλοβακία- και να πει «κατάσχω ακίνητη περιουσία μίας χώρας–μέλους της Ευρωζώνης, της Ευρωπαϊκής Ένωσης»; Εγώ δεν μπορώ να το διανοηθώ. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Γίνεται νομικά να το κάνει, ναι ή όχι; Αυτό να μας απαντήσετε. Τώρα, το αν το διανοείσθε ή όχι είναι άλλη ιστορία.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ξέρετε, σας είπα ότι έχουν γραφτεί πάρα πολλά, κύριε Μαριά. Και ξέρετε πάρα πολύ καλά ότι τα κοινόχρηστα, αυτά που προορίζονται για την άσκηση δημόσιας εξουσίας, είναι ακατάσχετα παγκοσμίως. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εκτός αν κάνεις άρση ασυλίας.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Παγκοσμίως! Διαβάστε τις δύο τελευταίες λέξεις...
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Διαβάστε τες εσείς!</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: …στην τελευταία παράγραφο, που λέει όσα καταλαμβάνονται από την αναγκαστική νομοθεσία. Το λέει στο τέλος. Αυτές τις δύο λέξεις γιατί δεν τις αναφέρετε;
Δεν υπάρχει περίπτωση κατασχέσεως κοινοχρήστου πράγματος. Αυτό το έχει αποδεχθεί ακόμα και ο πολέμαρχος εκείνην την περίοδο…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τις πλατείες θα τις κατασχέσουν.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ή την Ακρόπολη και κάποιοι έλεγαν. Την Ακρόπολη, τους αρχαιολογικούς χώρους. Αυτά δεν κατάσχονται. Και μην τρομοκρατείτε! Δεν κατάσχονται! Και ποιος θα έρθει να κατασχέσει; Κανένας.
Και τελειώνω.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα τα ακούσετε.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Να τα ακούσουμε. Αφού λέτε ότι θα τα ακούσουμε, θα τα ακούσουμε.
Κύριε Υπουργέ, ταυτιζόμαστε απολύτως με την πρώτη παρατήρηση που έκανε ο Κοινοβουλευτικός Εκπρόσωπος της Νέας Δημοκρατίας, ο κ. Βορίδης, σε σχέση με το κεφάλαιο των εταιρειών διαχείρισης αμοιβαίων κεφαλαίων. Δεν είναι πειστικές οι απαντήσεις που έχουν δοθεί για ποιο λόγο το κεφάλαιο ανέρχεται στο ένα εκατομμύριο, ενώ ο μέσος όρος σ’ όλη την Ευρώπη είναι 200.000. Χρειάζεται μια τεκμηριωμένη απάντηση, προκειμένου να πειστούμε. Μέχρις ότου τη δώσετε, εμείς κρατάμε επιφύλαξη γι’ αυτήν την περίπτωση, όπως επίσης εξακολουθούμε να κρατάμε επιφύλαξη στο άρθρο 164, όσον αφορά την ανακεφαλαιοποίηση.
Πρέπει να θυμίσω κάτι σ’ εσάς. Κατόπιν πίεσης της Δημοκρατικής Αριστεράς και εμού προσωπικώς, είχατε υποσχεθεί ότι όλο το πλαίσιο ανακεφαλαίωσης των τραπεζών θα έρθει με νόμο, προκειμένου να υπάρξει η επεξεργασία από τη Βουλή. Δεν έγινε. Τουλάχιστον, όσο μπορούμε, το αμέσως επόμενο διάστημα και επ’ ευκαιρία και αυτού του νομοσχεδίου να συζητήσουμε κάπως πιο επισταμένα τα θέματα της ανακεφαλαιοποίησης των τραπεζών. Είναι κρίσιμο ζήτημα, το οποίο θα καθορίσει και τις επόμενες εξελίξεις, όσον αφορά γενικότερα την αναθέρμανση της οικονομίας για την ανασυγκρότηση της χώρας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Και εμείς.
Κατόπιν συνεννόησης και λόγω κόπωσης του Σώματος θα δοθεί ο λόγος μόνο στον κ. Μαριά, ο οποίος τον έχει ζητήσει. Οι άλλοι εισηγητές δεν θα πάρουν το λόγο.
Ορίστε, κύριε Μαριά, έχετε το λόγο για τέσσερα λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, δεν θα έπαιρνα το λόγο για δευτερολογία. Μου βάζετε τέσσερα λεπτά, νομίζω ότι έχω επτάμισι, αλλά να μη χάσω το χρόνο μ’ αυτό. Μη μου μετράτε το χρόνο.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, σεβαστείτε την κόπωση του Σώματος.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σέβομαι την κόπωση, αλλά θέλω το χρόνο που δικαιούμαι.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, …
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μη μου τρώτε την ώρα τώρα. Θέλω να μιλήσω. Απλά εφαρμόστε τον Κανονισμό. Όσο χρόνο λέει θα μου δώσετε. Δεν λέει πάντως τέσσερα λεπτά.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Δεν σας συμφέρει αυτό, κύριε Μαριά. Επιτέλους!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επειδή έχει γίνει πολλή συζήτηση εδώ σ’ αυτήν την Αίθουσα -και αν δεν προλάβω σήμερα θα τα πω αύριο τα υπόλοιπα, σας το λέω από τώρα- για το θέμα κατασχέσεως, θα πρέπει να εξηγήσουμε τα εξής.
Πρώτα απ’ όλα γράφει στη γνωμοδότηση που δίνει ο δικηγόρος του Υπουργείου Δικαιοσύνης ότι ούτε ο δανειολήπτης ούτε τα περιουσιακά του στοιχεία έχουν ασυλία λόγω εθνικής κυριαρχίας ή διαφορετικά λόγω της δικαιοδοσίας κατάσχεσης συντηρητικής ή αναγκαστικής ή αναγκαστικής εκτέλεσης σε σχέση με οποιαδήποτε ενέργεια ή διαδικασία σχετικά με τη σύμβαση. Αυτό λέει και αυτό υπογράφει.
Λοιπόν, για να τα ξεκαθαρίσουμε. Σύμφωνα με το εσωτερικό δίκαιο και το ν. 3068/2002, επιτρέπεται η κατάσχεση της ιδιωτικής περιουσίας του δημοσίου. Αυτό είναι δεδομένο. Αλλά τι σημαίνει ασυλία λόγω εθνικής κυριαρχίας στα επίπεδα της κατάσχεσης; Σημαίνει δύο πράγματα. Δικαιοδοτική ασυλία, δηλαδή δεν μπορεί το δημόσιο να εναχθεί ενώπιον δικαστηρίων άλλων χωρών και εδώ έγινε παρέκκλιση και μπορεί να γίνουν αγωγές και εκδικάσεις υποθέσεως ενώπιον των δικαστηρίων του Λουξεμβούργου. Και δεύτερον, ασυλία εκτελέσεως, που σημαίνει ότι ακόμα και η κατά τα λοιπά ακατάσχετη περιουσία του δημοσίου -η οποία είναι πράγματα εκτός συναλλαγών ή κοινόχρηστα πράγματα ή πολεμικά σκάφη ή το κτήριο της Βουλής- που σύμφωνα με την κείμενη εσωτερική νομοθεσία δεν μπορεί να κατασχεθεί, επειδή έχει γίνει άρση της ασυλίας εκτελέσεως απέναντι στους ξένους δανειστές επιτρέπεται. Αυτό σημαίνει.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ποιος τα λέει αυτά;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Και αύριο, λοιπόν, θα σας καταθέσω, για να μάθετε τι λέει επί του συγκεκριμένου θέματος ο Κώστας ο Μπέης, ο δικονομολόγος, ο κ. Κασσιμάτης, ο κ. Χρυσόγονος, για να μάθετε, να δείτε ποιος ξέρει τι λέει και ποιος δεν ξέρει τι λέει ή ποιος ξέρει τι λέει κρύβοντας αυτό που είναι πραγματικότητα.
Κι’ αυτό αποδεικνύεται από την πρόσφατη περίπτωση της Αργεντινής. Επειδή είχε υπογράψει άρση ασυλίας λόγω εθνικής κυριαρχίας η Αργεντινή, μπόρεσε και έγινε κατάσχεση επί πολεμικού πλοίου της Αργεντινής. 
Ρωτάω εγώ: Με την κείμενη νομοθεσία –ενοχλείστε, αλλά θα το ακούσετε- χωρίς άρση ασυλίας, μπορεί κάποιος σήμερα να κατάσχει μία φρεγάτα; Δεν μπορεί. Μπορεί κάποιος να κατάσχει ένα στρατόπεδο; Δεν μπορεί. Όταν όμως κάνεις άρση ασυλίας λόγω εθνικής κυριαρχίας, δίνεις το δικαίωμα στους ξένους δανειστές να μπορούν να κάνουν αυτό το πράγμα. 
Αυτό πρέπει να καταλάβουν οι συνάδελφοι, που φαντάζομαι ότι πρέπει να το καταλάβουν και δεν το έχουν καταλάβει. Αύριο, που θα συνεχιστεί η συζήτηση, θα φέρω όλα αυτά τα ντοκουμέντα να τα διαβάσουν, να μάθουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν τελείωσα. 
Δεύτερον, όταν λέμε Αγγλικό Δίκαιο, πρέπει να καταλάβετε ότι δεν αφορά τόσο το δίκαιο εκτελέσεως, όσο το δίκαιο ουσίας, δηλαδή το ενοχικό δίκαιο εν προκειμένω και το Δίκαιο το Αγγλικό είναι το πιο σκληρό Δίκαιο, γιατί δίνει περισσότερα δικαιώματα στους δανειστές παρά στον οφειλέτη.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Σε ποιο σημείο; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Έτσι οι ρήτρες του Ελληνικού Αστικού Δικαίου, του ενοχικού δικαίου, που είναι η επιείκεια προς το αδύναμο μέρος ή η επιείκεια προς τον οφειλέτη πρακτικά, δεν ισχύουν εν προκειμένω. Υπάρχει ειδική συγκεκριμένη μελέτη, που θα σας τη φέρω κι αυτή να τη διαβάσετε, του κ. Μαρκεζίνη από το 1976. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα την πείτε αύριο, κύριε συνάδελφε.
 ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αφήστε να τελειώσω, κύριε Πρόεδρε. 
Άρα, λοιπόν, δεν κοροϊδεύουμε εμείς. Εσείς κοροϊδεύετε, εσείς παραπλανάτε τον ελληνικό λαό, εσείς δημιουργείτε έναν εφησυχασμό. Το ερώτημα είναι όχι τι θα κάνουν πολιτικά οι δανειστές, αλλά αν δικαιούνται οι δανειστές να κάνουν αυτό το πράγμα, δηλαδή να κατάσχουν μία κατά τα άλλα ακατάσχετη περιουσία.
Ρωτάω: Ο ελληνικός χρυσός, που βρίσκεται αυτήν τη στιγμή ο μισός στη FED ή στην Τράπεζα της Αγγλίας, είναι ασφαλής με τη ρήτρα που έχετε υπογράψει; Εγώ σας λέω «όχι». Φέρτε εσείς εδώ γνωμοδοτήσεις τέτοιες, που να λένε ότι είναι ασφαλής. 
Άρα, λοιπόν, τα ελληνικά κονδύλια που είναι στην Ευρωπαϊκή Ένωση και προορίζονται για το ΕΣΠΑ και υπάρχει απόφαση του Δικαστηρίου της Ευρωπαϊκής Ένωσης, είναι ακατάσχετα λόγω ασυλίας περί την εκτέλεση;</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι δεν είναι. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα τα μάθετε όλα, για να δείτε ποιος ξέρει και ποιος δεν ξέρει.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τι να μάθουμε; Δεν είναι. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αυτά, λοιπόν, τα κονδύλια που κατά τα λοιπά και με απόφαση του ΔΕΚ είναι ακατάσχετα, λόγω της άρσης ασυλίας που κάνατε, επιτρέπετε να κατασχεθούν από τους δανειστές. Αυτό, λοιπόν, ως προς το νομικό μέρος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, σας παρακαλώ, τελειώστε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κύριε Πρόεδρε. 
Από εκεί και πέρα, σε σχέση με τα περίφημα θέματα…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Τελειώστε, κύριε Μαριά. Υπάρχουν συμφωνίες. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν υπάρχουν συμφωνίες.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Τηρούμε τον Κανονισμό της Βουλής. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Για επτάμισι λεπτά έχω δικαίωμα να μιλήσω.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν θα καθόμαστε εδώ, κύριε Μαριά, επειδή εσείς νομίζετε ότι μπορείτε να παίρνετε το λόγο για οτιδήποτε νομίζετε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εγώ δεν νομίζω κάτι, εγώ θέλω να εφαρμόζετε τον Κανονισμό. Τώρα μου πήρατε ένα λεπτό. Τον Κανονισμό θέλω να εφαρμόσετε. Τελειώνω. 
Επειδή λένε για την περίφημη επιτυχία, εγώ υπολόγισα ότι μέχρι τα επόμενα τέσσερα χρόνια 18,4 δισεκατομμύρια θα κερδίσει η χώρα από την περίφημη μεγάλη επιτυχία του κ. Σαμαρά, 4,1 δισεκατομμύρια το 2013. 
Τι γίνονται αυτά τα χρήματα; Το είπε και ο κύριος Υπουργός. Επειδή θέλουμε να πετύχουμε πλεονάσματα, αυτά τα λεφτά δεν θα γυρίσουν πίσω ως κοινωνικό μέρισμα στο λαό. Και τι θα γίνουν; Τα πλεονάσματα που θα πετύχετε, το ξέρετε πολύ καλά, θα πάνε στην πληρωμή του χρέους. 
Άρα λοιπόν ο ελληνικός λαός υφίσταται αυτή τη ζημία, παρ’ ότι εσείς έχετε πετύχει τη μεγάλη επιτυχία να γλιτώσουμε 18,5 δισεκατομμύρια σε τόκους για τέσσερα χρόνια. Πού πάνε τα λεφτά; Ξανά στις τσέπες των δανειστών. Πώς; Με τα μεγάλα πλεονάσματα που λέει το 4,5%, αυτά θα πάνε, το ξέρετε πολύ καλά, στην πληρωμή του χρέους. 
Άρα, λοιπόν, τι πετύχατε; Πετύχατε να ξαναπάρουν οι δανειστές τα λεφτά και ο ελληνικός λαός να υφίσταται τεράστια ζημιά.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Οικονομικών: «Οργανισμοί συλλογικών επενδύσεων σε κινητές αξίες και ανώνυμες εταιρείες διαχείρισης αμοιβαίων κεφαλαίων, οδηγία 2009/65/ΕΚ. Προσαρμογή της ελληνικής Νομοθεσίας στις διατάξεις των Οδηγιών 2010/78/ΕΕ, 2010/73/ΕΕ, 2011/96/ΕΕ, 2009/133/ΕΚ, 2004/113/ΕΚ. Ευρωπαϊκή Συνεταιριστική Εταιρεία. Μέτρα Εφαρμογής των Κανονισμών (ΕΚ)1338/2001 και (ΕΕ)1210/2010 περί προστασίας του ευρώ και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το νομοσχέδιο του Υπουργείου Οικονομικών: «Οργανισμοί συλλογικών επενδύσεων σε κινητές αξίες και ανώνυμες εταιρείες διαχείρισης αμοιβαίων κεφαλαίων, οδηγία 2009/65/ΕΚ. Προσαρμογή της ελληνικής Νομοθεσίας στις διατάξεις των Οδηγιών 2010/78/ΕΕ, 2010/73/ΕΕ, 2011/96/ΕΕ, 2009/133/ΕΚ, 2004/113/ΕΚ. Ευρωπαϊκή Συνεταιριστική Εταιρεία. Μέτρα Εφαρμογής των Κανονισμών (ΕΚ)1338/2001 και (ΕΕ)1210/2010 περί προστασίας του ευρώ και άλλες διατάξεις» έγινε δεκτό επί της αρχής κατά πλειοψηφία.
Κύριοι συνάδελφοι, έχουν διανεμηθεί τα Πρακτικά της Τρίτης 30 Οκτωβρίου 2012, της Δευτέρας 5 Νοεμβρίου 2012, της Δευτέρας 12 Νοεμβρίου 2012 και της Τρίτης 13 Νοεμβρίου 2012 και ερωτάται το Σώμα αν τα επικυρώνει.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς τα Πρακτικά της Τρίτης 30 Οκτωβρίου 2012, της Δευτέρας 5 Νοεμβρίου 2012, της Δευτέρας 12 Νοεμβρίου 2012 και της Τρίτης 13 Νοεμβρίου 2012 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 00.51΄ λύεται η συνεδρίαση για σήμερα Τρίτη 18 Δεκεμβρίου 2012 και ώρα 18.00΄, με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ                                                 ΟΙ ΓΡΑΜΜΑΤΕΙΣ
Τελευταία Αποθήκευση:20/12/2012 12:12:00 μμΑπό:Σκότη Δέσποινα
Εκτυπώθηκε:20/12/2012 11:46:00 πμ</body>
</html>