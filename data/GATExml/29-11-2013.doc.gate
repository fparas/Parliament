<html><head><meta name="cp:revision" content="2"><meta name="date" content="2013-12-04T10:46:00Z"><meta name="Company" content="OTS"><meta name="meta:word-count" content="16283"><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-12-04T09:44:00Z"><meta name="Word-Count" content="16283"><meta name="dcterms:created" content="2013-12-04T10:46:00Z"><meta name="dcterms:modified" content="2013-12-04T10:46:00Z"><meta name="Last-Modified" content="2013-12-04T10:46:00Z"><meta name="Last-Save-Date" content="2013-12-04T10:46:00Z"><meta name="meta:character-count" content="87930"><meta name="Template" content="Normal"><meta name="meta:save-date" content="2013-12-04T10:46:00Z"><meta name="Application-Name" content="Microsoft Office Word"><meta name="modified" content="2013-12-04T10:46:00Z"><meta name="Edit-Time" content="3000000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-12-04T10:46:00Z"><meta name="Last-Printed" content="2013-12-04T09:44:00Z"><meta name="meta:last-author" content="e.gouma"><meta name="Creation-Date" content="2013-12-04T10:46:00Z"><meta name="xmpTPg:NPages" content="98"><meta name="resourceName" content="29-11-2013.doc"><meta name="Last-Author" content="e.gouma"><meta name="Character Count" content="87930"><meta name="Page-Count" content="98"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="98"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 29-11-2013		ΣΕΛ.3
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ Μ΄
Παρασκευή 29 Νοεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Γενικό Λύκειο Ερέτριας και το 8ο Δημοτικό Σχολείο Αγίας Βαρβάρας, σελ. 
3. Επί διαδικαστικού θέματος, σελ. 
4. Ανακοινώνεται ότι η Επιτροπή Κανονισμού της Βουλής καταθέτει την Έκθεσή της στην από 26 Νοεμβρίου 2013 πρόταση του Προέδρου της Βουλής και στην από 25 Νοεμβρίου 2013 πρόταση Βουλευτών &quot;Για την τροποποίηση διατάξεων του Κανονισμού της Βουλής (Μέρος Κοινοβουλευτικό)&quot;, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 2 Δεκεμβρίου 2013, σελ. 
4. Συζήτηση επικαίρων ερωτήσεων:
α) Προς τον Πρωθυπουργό, σχετικά με την πολιτική των περικοπών στη δημόσια ιατροφαρμακευτική περίθαλψη, σελ. 
β) Προς τον Υπουργό Εσωτερικών, σχετικά με τις τεράστιες καταστροφές και το θάνατο τριών ανθρώπων στη Ρόδο από την καταιγίδα της περασμένης Παρασκευής, σελ. 
γ) Προς τον Υπουργό Εργασίας, Κοινωνικής Ασφάλισης και Πρόνοιας:
 i) σχετικά με την κεφαλαιοποίηση οφειλών των εμπόρων προς τον Οργανισμό Ασφάλισης Ελεύθερων Επαγγελματιών, σελ. 
ii. σχετικά με τα προβλήματα στο Πρότυπο Εθνικό Νηπιοτροφείο Καλλιθέας, σελ. 
δ) Προς τον Υπουργό Υποδομών, Μεταφορών και Δικτύων, σχετικά με την ποιότητα σήματος κινητής τηλεφωνίας, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση σχεδίου νόμου:
Οι Υπουργοί Υποδομών, Μεταφορών και Δικτύων, Οικονομικών, Ανάπτυξης και Ανταγωνιστικότητας, Περιβάλλοντος, Ενέργειας και Κλιματικής Αλλαγής και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: &quot;Κύρωση των Συμφωνιών Τροποποίησης των συμβάσεων παραχώρησης των μεγάλων οδικών έργων και ρύθμιση συναφών θεμάτων&quot;, σελ. 
ΠΡΟΕΔΡΕΥΩΝ
ΔΡΑΓΑΣΑΚΗΣ Ι., σελ.

ΟΜΙΛΗΤΕΣ

Α. Επί διαδικαστικού θέματος:
ΔΡΑΓΑΣΑΚΗΣ Ι. , σελ.
ΜΑΡΙΑΣ Ε. , σελ.

Β. Επί των επικαίρων ερωτήσεων:
ΓΕΩΡΓΙΑΔΗΣ Σ. , σελ.
ΔΡΑΓΑΣΑΚΗΣ Ι. , σελ.
ΚΑΡΑΜΠΕΛΑΣ Ι. , σελ.
ΚΕΓΚΕΡΟΓΛΟΥ Β. , σελ.
ΜΑΡΚΟΠΟΥΛΟΣ Κ. , σελ.
ΜΙΧΕΛΑΚΗΣ Ι. , σελ.
ΠΑΠΑΔΟΠΟΥΛΟΣ Μ. , σελ.
ΠΑΠΑΡΗΓΑ Α. , σελ.
ΡΕΠΟΥΣΗ Μ. , σελ.
ΧΑΛΒΑΤΖΗΣ Σ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ Μ΄
Παρασκευή 29 Νοεμβρίου 2013
Αθήνα, σήμερα στις 29 Νοεμβρίου 2013, ημέρα Παρασκευή και ώρα 10.00΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Δ΄ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 28 Νοεμβρίου 2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΛΘ΄ συνεδριάσεώς του, της Πέμπτης 28 Νοεμβρίου 2013, σε ό,τι αφορά την ψήφιση στο σύνολό του σχεδίου νόμου: «Προσαρμογή της εθνικής νομοθεσίας στις διατάξεις της Οδηγίας 2011/24/ΕΕ του Ευρωπαϊκού Κοινοβουλίου και του Συμβουλίου της 9ης Μαρτίου 2011 περί εφαρμογής των δικαιωμάτων των ασθενών στο πλαίσιο της διασυνοριακής υγειονομικής περίθαλψης (L88/45/4.4.2011) και άλλες διατάξεις»)
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από το κ. Γεώργιο Λαμπρούλη, Βουλευτή Λαρίσης, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία ο πρόεδρος του Σωματείου Πυροσβεστών Πυρόσβεσης και Διάσωσης της ανατολικής Κρήτης εκφράζει τη διαμαρτυρία του για την αδιαφορία του κράτους να εξοπλίσει το Πυροσβεστικό Σώμα με τα απαραίτητα Μέσα Ατομικής Προστασίας και αιτείται την άμεση χορήγησή τους.
2) Ο Βουλευτής Φθιώτιδας κ. ΒΑΣΙΛΕΙΟΣ ΚΥΡΙΑΚΑΚΗΣ κατέθεσε αναφορά με την οποία οι αναπληρωτές εκπαιδευτικοί Ειδικής Αγωγής ομαδοποιημένων ειδικοτήτων αιτούνται όπως εξαιρεθούν οι εκπαιδευτικοί του κλάδου ειδικής αγωγής ΠΕ18.01 Γραφικών τεχνών από τη διαθιεσιμότητα και η κάλυψη των κενών θέσεων να γίνει με πιστώσεις από το ΕΣΠΑ για την εύρυθμη λειτουργία των εργαστηρίων.
3) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην υπερεργασία των γιατρών σε διπλάσιο χρόνο από αυτό που προβλέπει η Ευρωπαϊκή νομοθεσία.
4) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία η Εθνική Ένωση Αναπήρων και Θυμάτων Πολέμου του Νομού Θεσσαλονίκης αιτείται την μη αναστολή και μείωση των συντάξεων και επιδομάτων των αναπήρων και θυμάτων πολέμου, υποβάλλοντας παράλληλα προτάσεις για αλλαγές - διορθώσεις.
5) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο πρόεδρος της Ομοσπονδίας Επαγγελματιών, Βιοτεχνών και Εμπόρων του Νομού Ηρακλείου εκφράζει τη διαμαρτυρία του για την καταχρηστική συμπεριφορά των εταιρειών ΑΕΠΙ και GEA επειδή εισπράττουν πνευματικά δικαιώματα και από τηλεοπτικούς και ραδιοφωνικούς σταθμούς αλλά και από τους δημιουργούς, συνθέτες και εκτελεστές κάθε είδους μουσικών έργων.
6) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο Αντιπεριφερειάρχης Κορινθίας αιτείται την παραχώρηση χρήσης της παλαιάς σιδηροδρομικής γραμμής Κορίνθου - Πατρών στην Περιφερειακή Ενότητα Κορινθίας.
7) Ο Βουλευτής Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσε αναφορά με την οποία ο Δήμαρχος Κερατσινίου-Δραπετσώνας εκφράζει τη διαμαρτυρία του στην επιλογή της πρότασης να οδηγηθούν τα λύματα των ΒΔ Μεσογείων και της Νότιας Ακτής Σαρωνικού στο Κέντρο Επεξεργασίας Λυμάτων Ψυττάλλειας. 
8) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το διοικητικό συμβούλιο της Πανελλήνιας Ομοσπονδίας Πενταετούς Υποχρέωσης Συμβασιούχων Πυροσβεστών αιτείται την αναδιάρθρωση του Πυροσβεστικού σώματος με ενιαίο καθηκοντολόγιο μεταξύ των μόνιμων υπαλλήλων και των συμβασιούχων καθώς και την ίση αντιμετώπιση σε θέματα που αφορούν μεταθέσεις και αποσπάσεις ανάμεσα τους.
9) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Αγροτικός Συνεταιρισμός «Προφήτης Ηλίας» του Νομού Πέλλας αιτείται την ακύρωση της χρέωσης του τραπεζικού λογαριασμού όψεως στην Αγροτική Τράπεζα Σκύδρας, ύψους 17.152,10 ευρώ, έτσι ώστε να μην σφραγιστεί η επιταγή και να μην πληγεί η αξιοπιστία του συνεταιρισμού στους παραγωγούς.
10) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το διοικητικό συμβούλιο της Ομοσπονδίας των επαγγελματιών, βιοτεχνών και εμπόρων του Νομού Ηρακλείου εκφράζει την διαμαρτυρία του σχετικά με την άρνηση των τραπεζών να παραλάβουν δηλώσεις καταθετών του άρθρου 20 του ν.4161/2013 περί ακατάσχετου των τραπεζικών λογαριασμών.
11) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία το Διοικητικό Συμβούλιο του Σωματείου Πυροσβεστών Πυρόσβεσης και Διάσωσης της ανατολικής Κρήτης εκφράζει την διαμαρτυρία του για την αδιαφορία του κράτους να χορηγηθούν Μέσα Ατομικής Προστασίας στο Πυροσβεστικό Σώμα, εκθέτοντας με αυτόν τον τρόπο τους πυροσβέστες σε ακόμη μεγαλύτερο κίνδυνο.
12) Οι Βουλευτές, Β΄ Αθηνών κ. ΟΛΓΑ-ΝΑΝΤΙΑ ΒΑΛΑΒΑΝΗ και Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσαν αναφορά με την οποία η Ένωση Στρατιωτικών της Περιφέρειας Αττικής προτείνει μια πιο ορθολογική και δίκαιη κατανομή των ρεπό στο στρατιωτικό προσωπικό που εκτελεί εικοσιτετράωρη υπηρεσία διανυκτερεύσεως τις καθημερινές και τις αργίες. 
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επιστολή του προέδρου του Επιμελητηρίου Αχαίας στον υπουργό εργασίας για τη ραγδαία πτώση του κύκλου εργασιών των μικρομεσαίων επιχειρήσεων. 
14) Ο Βουλευτής Πιερίας κ. ΚΩΝΣΤΑΝΤΙΝΟΣ ΚΟΥΚΟΔΗΜΟΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων διαμαρτύρεται για τον αποκλεισμό των αποφοίτων της Σχολής Αστυφυλάκων από τις κατατακτήριες εξετάσεις εισαγωγής στα Πανεπιστήμια και ΤΕΙ.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στους απλήρωτους λογαριασμούς του Πανελλήνιου Σοσιαλιστικού Κόμματος στον Οργανισμό Τηλεπικοινωνιών Ελλάδος. 
16) Οι Βουλευτές Ηρακλείου κ. ΜΑΡΙΑ ΔΙΑΚΑΚΗ και κ. ΜΙΧΑΗΛ ΚΡΙΤΣΩΤΑΚΗΣ κατέθεσαν δημοσίευμα εφημερίδας το οποίο αναφέρεται στην πώληση ιστορικής σημασίας Εκκλησίας στο Ηράκλειο. 
17) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία η κ. Αχαλκάτσι Κατεβάν εκφράζει την διαμαρτυρία της διότι ενώ ελάμβανε προνοιακό επίδομα λόγω αναπηρίας (τετραπληγική σε αναπηρικό καροτσάκι), 80%, μετά τον πρόσφατο έλεγχο από το ΚΕΠΑ (κέντρο πιστοποίησης αναπηρίας) έλαβε ποσοστό 67% και κατέθεσε ένσταση στο αρμόδιο τμήμα.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην απεργία του Εργατοϋπαλληλικού Κέντρου της Αιγιαλείας για την οικονομική εξαθλίωση που υπέστη ο ελληνικός λαός, με τις μειώσεις των μισθών και των συντάξεων, με τις απολύσεις και τις διαθεσιμότητες των υπαλλήλων καθώς και με τις ελλιπείς παροχές της υγείας.
19) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία το 1ο Σχολικό Εργαστηριακό Κέντρο Έδεσσας αιτείται την παραχώρηση αυτοκινήτων τα οποία θα χρησιμοποιηθούν στα εργαστήρια για την κάλυψη των ασκήσεων που προβλέπονται για την εκπαίδευση των μαθητών Σ.Ε.Κ.
20) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην πτώση της παραγωγής του ελληνικού ελαιόλαδου κυρίως στις περιοχές της Πελοποννήσου και της Κρήτης με τραγικές οικονομικές συνέπειες στους παραγωγούς. 
21) Οι Βουλευτές, Νομού Αττικής κ. ΓΕΩΡΓΙΟΣ ΠΑΝΤΖΑΣ, Α΄ Θεσσαλονίκης κ. ΑΝΑΣΤΑΣΙΟΣ(ΤΑΣΟΣ) ΚΟΥΡΑΚΗΣ και Β΄ Πειραιώς κ. ΕΥΓΕΝΙΑ(ΤΖΕΝΗ) ΒΑΜΒΑΚΑ κατέθεσαν αναφορά με την οποία η Πανελλήνια Ομοσπονδία Συλλόγων Ειδικού Εκπαιδευτικού Προσωπικού Ειδικής Αγωγής καταγγέλλει την αντισυνταγματική και παράνομη χρήση προγραμμάτων του ΕΣΠΑ, με σκοπό τη πρόσληψη Ειδικού Εκπαιδευτικού Προσωπικού και Ειδικού Βοηθητικού Προσωπικού, μέσω του ΟΑΕΔ, στον ευαίσθητο τομέα της Ειδικής Αγωγής μαθητών με αναπηρία.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην αγανάκτηση του ελληνικού λαού για την πρόταση προς ψήφιση του νέου φόρου ακινήτων.
23) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία ο Σύλλογος «Φίλοι του Ραδιοφώνου» του Μεσολογγίου αιτείται τον έλεγχο για την ύπαρξη ή όχι πραγματικού χρέους του Συλλόγου απέναντι στο ΙΚΑ, αν και υπάρχουν αποφάσεις του δικαστηρίου που δικαιώνουν το Κοινωφελές Σωματείο, στο οποίο ανήκει το ιστορικό ραδιόφωνο.
24) Οι Βουλευτές, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ και Α΄ Αθηνών κ. ΜΑΡΙΑ ΜΠΟΛΑΡΗ κατέθεσαν αναφορά με την οποία ο Πανελλήνιος Σύλλογος Συμβασιούχων του Οργανισμού Ασφάλισης Ελεύθερων Επαγγελματιών εκφράζει τη διαμαρτυρία του διότι ενώ υπάρχει δικαστική απόφαση με προσωρινή διαταγή να παραμείνουν στις θέσεις τους οι διακόσιοι εξήντα τέσσερις εργαζόμενοι, η σημερινή διοίκηση του ΙΚΑ τους έχει αφαιρέσει κάθε εργασιακό δικαίωμα.
25) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία ο κ. Γιώργος Βιλαντζάκης εκφράζει τη διαμαρτυρία του, μετά την αρνητική απάντηση που έλαβε από το Γενικό Λογιστήριο του Κράτους για την φορολόγηση πολιτών που έχουν αναπηρία 80% και άνω.
26) Η Βουλευτής Φθιώτιδας κ. ΕΛΕΝΗ ΜΑΚΡΗ ΘΕΟΔΩΡΟΥ κατέθεσε αναφορά με την οποία ο Δήμαρχος Μώλου-Αγίου Κωνσταντίνου του Νομού Φθιώτιδας διαμαρτύρεται για την επικείμενη κατάργηση του Λιμενικού Σταθμού Αγίου Κωνσταντίνου, η οποία θα επιφέρει δυσμενείς επιπτώσεις τόσο στην τουριστική ανάπτυξη της περιοχής όσο και στις μετακινήσεις των κατοίκων των νησιών.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Διοικητικό Συμβούλιο της Ομοσπονδίας Επαγγελματιών και Εμπόρων του Νομού Θεσσαλονίκης εκφράζει την έντονη διαμαρτυρία του για τον νέο φόρο στα ακίνητα και τονίζει ότι δεν μπορεί να υπάρξει ανάπτυξη με τόσο αυστηρά φορολογικά μέτρα. 
28) Η Βουλευτής Σερρών κ. ΦΩΤΕΙΝΗ ΑΡΑΜΠΑΤΖΗ κατέθεσε αναφορά με την οποία ο κ. Παναγιώτης Γκέκας εκφράζει τη διαμαρτυρία του γιατί δεν εξαιρέθηκαν από την έκτακτη ειδική εισφορά αλληλεγγύης μισθοί συντάξεις και πάγια αντιμισθία που χορηγούνται σε πρόσωπα με βαριές αναπηρίες 80% και άνω.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Προσωπικού Ασφαλείας Ομίλου ΔΕΗ εκφράζει την αγανάκτησή του για τη διάκριση που γίνεται από την Ρυθμιστική Αρχή Ενέργειας προς την Αγροτική Τράπεζα Ελλάδος. 
30) Η Βουλευτής Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσε αναφορά με την οποία η Πανελλαδική Ομοσπονδία Εργατοϋπαλλήλων Εμφιαλωμένων Ποτών καταγγέλλει την εταιρεία «COCA COLA 3E» για σύσταση παράνομου δικτύου διανομών και αιτείται την επιβολή ποινικών και διοικητικών κυρώσεων από τις φορολογικές αρχές.
31) Ο Βουλευτής Α΄ Αθηνών κ. ΙΩΑΝΝΗΣ ΠΑΝΟΥΣΗΣ κατέθεσε αναφορά με την οποία το Σωματείο Συνταξιούχων ΙΚΑ και ΟΚΑ Λουτρακίου - Περαχώρας, Αγ. Θεοδώρων του Νομού Κορινθίας αιτείται την παραμονή του Υποκαταστήματος ΙΚΑ και του Κέντρου Υγείας στο Λουτράκι, με παράλληλη ενίσχυση της λειτουργίας του.
32) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Σύλλογος Πολυτέκνων Χαλκίδας διαμαρτύρεται για τον αποκλεισμό των πολύτεκνων οικογενειών από τη διανομή τροφίμων.
33) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία η Ομοσπονδία Κωφών Ελλάδος διαμαρτύρεται για τον αποκλεισμό των Κωφών από το Συνταγματικό τους δικαίωμα στην ενημέρωση και την πληροφόρηση μέσω δελτίων ειδήσεων στη νοηματική γλώσσα.
34) Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία το Διοικητικό Συμβούλιο του Εθνικού Χιονοδρομικού Κέντρου Σελίου διαμαρτύρεται για την αναστολή της λειτουργίας του Εθνικού Χιονοδρομικού Κέντρου Σελίου και αιτείται τη διασφάλιση της λειτουργίας του.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε καταγγελίες με σαφή υπονοούμενα για χρηματισμό μεταξύ της περιφέρειας Πελοποννήσου και ιδιωτικών εταιρειών. 
36) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία το Επιμελητήριο Σερρών αιτείται τη συνάντηση με τους εκπροσώπους της κατασκευαστικής εταιρείας «ADRIATIC PIPELINE» και την παύση οποιονδήποτε ενεργειών προτού συμφωνηθούν οι προδιαγραφές χάραξης και κατασκευής του Αγωγού ΤΑΡ.
37) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας σχετικά με τις ελλείψεις προσωπικού στο Κέντρο Υγείας Αγίας Βαρβάρας του Νομού Ηρακλείου Κρήτης.
38) Η Βουλευτής Άρτης κ. ΟΛΓΑ ΓΕΡΟΒΑΣΙΛΗ κατέθεσε αναφορά με την οποία οι κάτοικοι του οικισμού Άγιος Δημήτριος Ράμιας του Δήμου Κεντρικών Τζουμέρκων του Νομού Άρτας διαμαρτύρονται γιατί στο λογαριασμό της ΔΕΗ αντί το χαράτσι ΕΕΤΑ να είναι μειωμένο κατά 15% ήταν αυξημένο κατά 25% με αποτέλεσμα η αξία οφειλής ανά τ. μ. να αυξηθεί από 3 ευρώ που ήταν το 2012 σε 4 ευρώ.
39) Οι Βουλευτές, Α΄ Πειραιώς κ. ΘΕΟΔΩΡΟΣ ΔΡΙΤΣΑΣ και Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσαν αναφορά με την οποία ο Μητροπολίτης Κυθήρων εκφράζει την ανησυχία του για την κατάργηση της ναυτιλιακής γραμμής που συνδέει τον Πειραιά με τα νησιά Κύθηρα, Αντικύθηρα, Κρήτη και για τις επιπτώσεις που θα έχει στη διαβίωση των κατοίκων, καθώς και στη τουριστική κίνηση των νησιών.
40) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία το Διοικητικό Συμβούλιο του Συλλόγου των Τεχνικών Υπαλλήλων του Υπουργείου Οικονομικών εκφράζει την διαμαρτυρία του για τη μισθολογική ανισότητα μεταξύ του κλάδου των μηχανικών της ΤΕ και της ΠΕ κατηγορίας.
41) Ο Βουλευτής Φθιώτιδας κ. ΒΑΣΙΛΕΙΟΣ ΚΥΡΙΑΚΑΚΗΣ κατέθεσε αναφορά με την οποία οι μαθητές του 2ου ΕΠΑ.Λ. Λαμίας του τομέα υγείας και πρόνοιας διαμαρτύρονται για τα προβλήματα του 2ου ΕΠΑ.Λ. Λαμίας, λόγω της κατάργησης του τομέα υγείας και πρόνοιας και της διαθεσιμότητας των καθηγητών του.
42) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται σε διαμαρτυρίες αστυνομικών υπαλλήλων για την οριοθέτηση της απόστασης κατοικίας-υπηρεσίας.
43) Η Βουλευτής Κοζάνης κ. ΡΑΧΗΛ ΜΑΚΡΗ κατέθεσε αναφορά με την οποία ο Συντονιστής Διευθυντής του Παθολογικού Τμήματος του Νοσοκομείου Κοζάνης διαμαρτύρεται για τα προβλήματα που παρουσιάζονται στη λειτουργία της Παθολογικής Κλινικής λόγω ελλιπούς στελέχωσής της με ειδικούς παθολόγους.
44) Η Βουλευτής Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσε αναφορά με την οποία το Διοικητικό Συμβούλιο της Α΄ΕΛΜΕ Θεσσαλονίκης διαμαρτύρεται για την αντιπαιδαγωγική συγχώνευση των σχολείων της περιοχής και αιτείται την αναστολή της.
45) Ο Βουλευτής Ευβοίας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία οι φορείς τουρισμού και εμπορίου του Νομού Ευβοίας διαμαρτύρονται για τη μείωση των δρομολογίων των πλοίων καθώς και για τον περιορισμό των ωρών εκτέλεσής τους στη Πορθμιακή Γραμμή Αιδηψού - Αρκίτσας. 
46) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία το διοικητικό συμβούλιο της Ομοσπονδίας επαγγελματιών, βιοτεχνών και εμπόρων του Νέου Ηρακλείου εκφράζει τη διαμαρτυρία του για την επιβολή ειδικού λογαριασμού κατασκηνώσεων στο ΙΚΑ από την στιγμή που τα παιδιά των εργαζομένων της Ομοσπονδίας δεν δικαιούνται συμμετοχή σε τέτοιου είδους δραστηριότητες και αιτείται την άμεση κατάργηση του.
47) Η Βουλευτής Άρτης κ. ΟΛΓΑ ΓΕΡΟΒΑΣΙΛΗ κατέθεσε αναφορά με την οποία ο Σύλλογος Ιδιοκτητών Ενοικιαζομένων Δωματίων - Επιπλωμένων Διαμερισμάτων και Ξενώνων Αγροτοτουρισμού «Άραχθος» του Νομού Άρτας διαμαρτύρεται για την αναίτια αύξηση του Φόρου Ακίνητης Περιουσίας και αιτείται την εξίσωσή του για τα τουριστικά καταλύματα με τον αντίστοιχο των ιδιόκτητων κατοικιών.
48) Ο Βουλευτής Επικρατείας κ. ΔΗΜΗΤΡΙΟΣ ΤΣΟΥΚΑΛΑΣ κατέθεσε αναφορά με την οποία η Ένωση Αστυνομικών Υπαλλήλων Αττικής αιτείται την επίλυση των δυσλειτουργιών και των προβλημάτων κατά την αυτόφωρη διαδικασία στα δικαστήρια.
49) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Σύλλογος Πολυτέκνων Σάμου, Ικαρίας και Φούρνων διαμαρτύρεται για τον αποκλεισμό ακριτικών οικογενειών από διανομές παρεμβατικών προϊόντων Ε.Ε..
50) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία ο Δήμαρχος Ηρακλείου εκφράζει τη διαμαρτυρία του για την ελλιπή ρύθμιση προστίμων των αυθαιρέτων στους πολύτεκνους και τρίτεκνους και αιτείται να συμπεριληφθούν και οι μονογονεϊκές οικογένειες για να είναι ολοκληρωμένη και δίκαιη.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1109/30-08-2013 ερώτηση του Βουλευτή κ. Κουίκ Τέρενς - Σπένσερ - Νικολάου δόθηκε με το υπ’ αριθμ. YAΠE/Φ38/3074/2007/1-11-2013 έγγραφο από τον Υφυπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
2. Στην με αριθμό 1974/25-09-2013 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. B. 2495 /1-11-2013 έγγραφο από τον Υπουργό Οικονομικών η ακόλουθη απάντηση:
3. Στην με αριθμό 2180/30-09-2013 ερώτηση των Βουλευτών κυρίων Καραγιαννίδη Χρήστου, Κατριβάνου Βασιλικής, Ζαχαριά Κωνσταντίνου, Κουρουμπλή Παναγιώτη δόθηκε με το υπ’ αριθμ. Φ.90022/29034/1746 /1-11-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
�
4. Στην με αριθμό 2255/02-10-2013 ερώτηση του Βουλευτή κ. Καρασμάνη Γεώργιου δόθηκε με το υπ’ αριθμ. Φ.90022/31519/1909 /1-11-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
5. Στην με αριθμό 2409/07-10-2013 ερώτηση του Βουλευτή κ. Καπερνάρου Βασιλείου δόθηκε με το υπ’ αριθμ. Φ.90022/30842/687 /1-11-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
6. Στην με αριθμό 2571/11-10-2013 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. 2167 /1-11-2013 έγγραφο από τον Υπουργό Εσωτερικών η ακόλουθη απάντηση:
7. Στην με αριθμό 2966/21-10-2013 ερώτηση της Βουλευτού κ. Σκόνδρα Ασημίνα δόθηκε με το υπ’ αριθμ. Δ12Α 1170315 ΕΞ2013/1-11-2013 έγγραφο από τον Υφυπουργό Οικονομικών η ακόλουθη απάντηση:</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας 2 Δεκεμβρίου 2013. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 306/26-11-2013 επίκαιρη ερώτηση του Βουλευτή Καβάλας της Νέας Δημοκρατίας κ. Νικολάου Παναγιωτόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τον προϋπολογισμό των Προνοιακών Ιδρυμάτων.
2. Η με αριθμό 314/26-11-2013 επίκαιρη ερώτηση του Βουλευτή Λαρίσης του Συνασπισμού Ριζοσπαστικής Αριστεράς–Ενωτικού Κοινωνικού Μετώπου κ. Δημητρίου Γελαλή προς τον Υπουργό Αγροτικής Ανάπτυξης και Τροφίμων, σχετικά με τη μείωση της τάξης του 50% των επιλέξιμων εκτάσεων των βοσκοτόπων.
3. Η με αριθμό 324/26-11-2013 επίκαιρη ερώτηση του Βουλευτή Αχαΐας του Λαϊκού Συνδέσμου-Χρυσή Αυγή κ. Μιχαήλ Αρβανίτη προς τον Υπουργό Δικαιοσύνης Διαφάνειας και Ανθρωπίνων Δικαιωμάτων, σχετικά με την «άρνηση άσκησης Κοινοβουλευτικού Ελέγχου από τον Υπουργό Δημόσιας Τάξης σε Βουλευτές του ΛΑΪΚΟΥ ΣΥΝΔΕΣΜΟΥ–ΧΡΥΣΗ ΑΥΓΗ».
4. Η με αριθμό 320/26-11-2013 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων για τους εργαζόμενους της «Olympic Handling».
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 307/26-11-2013 επίκαιρη ερώτηση της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τον Υπουργό Υγείας, σχετικά με την υποστελέχωση των δομών υγείας στη Λακωνία.
2. Η με αριθμό 315/26-11-2013 επίκαιρη ερώτηση της Βουλευτού Α΄ Θεσσαλονίκης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δέσποινας Χαραλαμπίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις καθυστερήσεις στην έγκριση αιτήσεων συνταξιοδότησης ασφαλισμένων μητέρων ανήλικων τέκνων.
3. Η με αριθμό 325/26-11-2013 επίκαιρη ερώτηση του Βουλευτή Β΄ Αθηνών του Λαϊκού Συνδέσμου - Χρυσή Αυγή κ. Ηλία Παναγιώταρου προς τους Υπουργούς Οικονομικών και Εργασίας, Κοινωνικής Ασφάλισης και Πρόνοιας, σχετικά με την φορολογική ενημερότητα που ζητά ο Οργανισμός Ασφάλισης Ελεύθερων Επαγγελματιών από τους ασφαλισμένους για την ένταξή τους στη ρύθμιση χρεών.
4. Η με αριθμό 321/26-11-2013 επίκαιρη ερώτηση του Βουλευτή Λαρίσης του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Παιδείας και Θρησκευμάτων, σχετικά με την ανάγκη κάλυψης των κενών στη Δευτεροβάθμια και Πρωτοβάθμια εκπαίδευση με διορισμούς μόνιμων εκπαιδευτικών.</ChairmanSpeech>
ΠΡΟΕΔΡΕΥΩΝ(<ChairmanSpeech><Parlmember>Ιωάννης Δραγασάκης</Parlmember>): Κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 303/6/26-11-2013 επίκαιρη ερώτηση της Προέδρου της Κοινοβουλευτικής Ομάδας του Κομμουνιστικού Κόμματος Ελλάδας κ. Αλέκας Παπαρήγα προς τον Πρωθυπουργό, σχετικά με την πολιτική των περικοπών στη δημόσια ιατροφαρμακευτική περίθαλψη. 
Στην επίκαιρη ερώτηση θα απαντήσει ο Υπουργός Υγείας κ. Γεωργιάδης.
Το λόγο έχει η κ. Παπαρήγα, για να αναπτύξει την ερώτησή της.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Κύριε Υπουργέ, ό,τι πω εκ μέρους της Κοινοβουλευτικής Ομάδας του ΚΚΕ δεν έχει καμμία σχέση με τη συζήτηση που έγινε τις τελευταίες ημέρες με αφορμή το φάρμακο ή εξαιτίας του φαρμάκου, μια συζήτηση όπου η Κυβέρνηση και η Αξιωματική Αντιπολίτευση τσακώνονταν για το ποιος είναι dealer ποιανού, ποιος είναι πλασιέ της άλφα ή της βήτα εταιρείας. Αυτά που θα πούμε είναι καθαρά ζητήματα πολιτικού και κοινωνικού περιεχομένου. Δεν περιέχουν καμμιά ηθικολογία.
Θέλουμε να ξεκαθαρίσουμε το εξής. Υπάρχουν φαινόμενα και διαφθοράς και λαμογιάς και μια σειρά άλλα πράγματα που και η Κυβέρνηση διαχρονικά επικαλείται και εμείς βλέπουμε μέσα στο χώρο της υγείας. Μάλιστα είναι νοσηρά φαινόμενα που ξεκινάνε από το κεφάλι, έχουν σχέση με τους νόμους της αγοράς και από εκεί και πέρα ανοίγεται ο δρόμος διαφθοράς και ατόμων. Αυτά τα ξέρουμε. Δεν μας ενοχλεί όταν λέγονται.
Εκείνο που έχει σημασία είναι ότι αυτά σήμερα είναι προκάλυμμα για τη μείωση των οφειλόμενων κρατικών δαπανών υγείας προς τη μεγάλη πλειοψηφία των εργαζομένων και γίνονται αφορμή για περικοπές αντιλαϊκού χαρακτήρα, για βάρβαρες περικοπές.
Πρέπει να σας πω ότι όπου υπάρχει παραγωγή για το κέρδος και εμπόριο εκεί είναι φυσικό, χωρίς να σημαίνει ότι συμβιβαζόμαστε με αυτό, να υπάρχουν και τέτοια φαινόμενα. Μάλιστα, με αυτόν τον προϋπολογισμό που φέρνετε τώρα, όπου κατά 19% περικόπτονται οι κρατικές παροχές στην υγεία και στην πρόνοια –ο ΕΟΠΥΥ είναι γύρω στο 30%, τα νοσοκομεία 32% κ.λπ.- να ξέρετε ότι και άνθρωποι που δεν έχουν υποκύψει μέχρι τώρα «στο γνωστό του γνωστού», σε μικροαπάτες, προκειμένου να εξασφαλίσουν φάρμακο ή προκειμένου να εξασφαλίσουν παροχές υγείας δεν ξέρω και τι θα κάνουν. Θα πιάσουν τον γνωστό, τον πολιτικό, τον μη πολιτικό. Το «φακελάκι» κι όλα αυτά τα φαινόμενα θα πολλαπλασιαστούν, διότι η πίεση που δέχεται σήμερα το κάθε άτομο προκειμένου να λύσει ένα επείγον, ένα σοβαρό πρόβλημα υγείας που κοστίζει ή που ξεφεύγει από το συνηθισμένο, είναι πάρα πολύ μεγάλη που στο τέλος και εμείς που είμαστε εναντίον της διαφθοράς και υπέρ της πάλης θα υποκύψουμε σε τέτοιες πιέσεις.
Ένα ζήτημα θέλω να ξεχωρίσω από το θέμα που θέσαμε σήμερα: Την πρωτοβάθμια φροντίδα υγείας, που περιλαμβάνει την πρόληψη κ.λπ..
Δεν δεχόμαστε καμμία δικαιολογία. Αυτός ο τομέας δεν θέλει εξορθολογισμό, θέλει να στηθεί απ’ την αρχή κι όχι όπως πάτε να το κάνετε εσείς διότι, ξέρετε, αυτές οι αναδιαρθρώσεις, τα γκρεμίσματα και οι κατεδαφίσεις μπορεί να βγάζουν ακόμα χειρότερο κτήριο. 
Ξεκαθαρίζουμε το εξής πράγμα: Η πρωτοβάθμια περίθαλψη υγείας, πρόνοιας, ΠΡΟΛΗΨΗΣ –με κεφαλαία- απευθύνεται και στους υγιείς, όχι μόνο στους αρρώστους.
Επομένως, παίρνοντας υπ’όψιν τη γενικότερη πολιτική, μιλάμε για κέντρα υγείας. Αν θέλετε, για εμάς, δεν είναι το θέμα να περιορίσουμε τη συζήτηση στο υπαρκτό πρόβλημα της μείωσης του αριθμού των κέντρων υγείας και των συγχωνεύσεων που κάνετε. Αυτό που έχει σημασία είναι η στελέχωση και οι αρμοδιότητες της πρωτοβάθμιας φροντίδας υγείας και η δωρεάν παροχή, που πρέπει να απευθύνεται σε όλους, εάν θέλουμε να προλάβουμε ασθένειες, να περιορίσουμε τη ροή προς τα νοσοκομεία και αν θέλετε, να ανεβάσουμε και το προσδόκιμο της ζωής. Βέβαια με τέτοιους μισθούς και συντάξεις που έχουμε δεν ξέρω πού θα πάμε. Όμως, εν πάση περιπτώσει η πρωτοβάθμια φροντίδα υγείας θέλει χρήμα, διότι πριν απ’ όλα πρέπει να στηρίζεται στο να έχει όλα τα διαγνωστικά μέσα, να μπορεί ο γιατρός όταν δεχθεί έναν ασθενή να διαβλέψει όχι μόνο τι έχει, αλλά τι θα του έρθει και αύριο. Όπως ξέρετε, ο τεχνολογικός εξοπλισμός βρίσκεται, όπως λέμε εμείς, στα χέρια των μονοπωλίων, των μεγαθηρίων που πουλάνε τον εξοπλισμό με όποιο κέρδος θέλουν. Δεν λέω ότι μπορεί στην Ελλάδα να έχουμε παραγωγή της πιο υψηλής τεχνολογίας μέσα σε ένα χρόνο. Τέτοια προοπτική δεν υπάρχει.
Επομένως, στον τομέα της υγείας, ακόμα και αν ήταν αποκλειστικά δημόσια χωρίς την ιδιωτική, αυτή πάλι θα ήταν εξαρτημένη και υποδουλωμένη στον ιδιωτικό τομέα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να ακούσουμε τον κύριο Υπουργό;</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Τελειώνω, κύριε Πρόεδρε.
Να ξεκαθαρίσουμε, λοιπόν, το εξής: Πρωτοβάθμια παροχή σημαίνει ότι απευθύνεται σε όλα τα εκατομμύρια των Ελλήνων.
Ένα παράδειγμα: Είναι σπατάλη, δηλαδή, το υποχρεωτικό τσεκ-απ; Έχει αυξηθεί σήμερα η επαγρύπνηση του κόσμου, οι άνθρωποι είναι πιο υποψιασμένοι και δεν τα φοβούνται αυτά. Το υποχρεωτικό τσεκ-απ, λοιπόν, πρέπει να είναι δωρεάν.
Δεύτερον, δεν υπάρχει ασθένεια, κύριε Υπουργέ. Υπάρχει ο ασθενής. Ξέρετε πάρα πολύ καλά ότι μπορεί δέκα άνθρωποι να υποφέρουν από το ίδιο πρόβλημα υγείας και ο ένας να έχει δεκαπέντε παρενέργειες και να έχει και παράπλευρες ασθένειες. Η κατάσταση σήμερα φτάνει στο σημείο να περικόψουμε και τα φάρμακα μαζί με τη διατροφή!
Επομένως, για εμάς αυτή είναι η ανηθικότητα της πολιτικής, πέρα από τις ανηθικότητες που υπάρχουν με τη διαφθορά, τους χρηματισμούς κλπ. Θα ληφθούν μέτρα ολοκληρωμένα για την πρωτοβάθμια υγεία; Δεν πιστεύω ότι θα ληφθούν.
Τέλος, κοιτάξτε να δείτε, δεν είναι μνημονιακή αυτή η πολιτική. Αυτά που γίνονται σήμερα στην Ελλάδα είναι –σαν κατεύθυνση, όχι σαν εξειδίκευση- από τις αρχές της δεκαετίας του 1970. 
Άρα, το μνημόνιο βοήθησε εσάς, βοήθησε το κεφάλαιο, στην επιτάχυνση των μέτρων.
Εμείς, λοιπόν, το ξεκαθαρίζουμε: Πρωτοβάθμια, κατ’ αρχάς, και όλα τα άλλα βέβαια που υποστηρίζουμε, και πρέπει να πούμε ότι ο τομέας της υγείας θέλει και ανθρώπους να δουλεύουν και γιατρούς επιστήμονες, αλλά και μη επιστήμονες, μέχρι και τη γυναίκα που σφουγγαρίζει, ανακουφισμένους από πιεστικά οικονομικά προβλήματα, με σταθερότητα και μονιμότητα δουλειάς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πάρα πολύ, κύριε Πρόεδρε.
Κυρία Παπαρήγα, ξεκινώντας θα ήθελα να πω δύο λόγια για τα φάρμακα, καθώς ξεκινήσατε από εκεί και μετά να απαντήσω στο κυρίως θέμα το οποίο αναπτύξατε, που είναι η πρωτοβάθμια. 
Θεωρώ ότι βεβαίως με το ΚΚΕ, ένα κόμμα με το οποίο έχω τεράστιες ιδεολογικές διαφορές –πάντα πίστευα ότι στην ουσία δύο πολιτικές ιδεολογίες υπάρχουν εδώ μέσα, εμείς και εσείς- δεν θα έχουμε σύμπτωση απόψεων, διότι εσείς είστε κομμουνιστές και πιστεύετε σε ένα άλλο σύστημα και εμείς πιστεύουμε στην ελεύθερη αγορά, πιστεύουμε σε ένα άλλο σύστημα. Παρ’ όλα αυτά, θεωρώ η στάση σας ήταν εξαιρετικά συνεπής με την ιδεολογία σας, καθότι η σχετική συζήτηση εξελίχθηκε στο αν θα προστατεύσουμε τις άλφα ή τις βήτα βιομηχανίες και είμαι βέβαιος ότι το ΚΚΕ δεν είχε καμμία δουλειά να μπλέξει σε όλο αυτό.
Τώρα, όσον αφορά τη συζήτηση για τα φάρμακα την κάναμε εν εκτάσει και δεν νομίζω ότι έχει σημασία να τη συνεχίσουμε. 
Θα μου επιτρέψετε, όμως, να απαντήσω για την πρωτοβάθμια, που και για εμάς, στο Υπουργείο Υγείας σήμερα και για την Κυβέρνηση του Αντώνη Σαμαρά, αποτελεί πρώτης προτεραιότητος ζήτημα για την αναμόρφωση του συστήματος υγείας αυτού του τόπου και να πω ότι με τρομερή ευμένεια άκουσα να λέτε τη φράση ότι το σύστημα πρέπει να γκρεμιστεί και να ξαναχτιστεί από την αρχή.
Κυρία Παπαρήγα, δεν έχω κανένα λόγο να μην σας πω ευθέως ότι έχετε απόλυτο δίκιο. Αυτό προσπαθούμε να κάνουμε. Τι συνέβαινε μέχρι τώρα στη χώρα μας; Είχαμε δύο παράλληλα συστήματα παροχής πρωτοβάθμιας φροντίδας υγείας, το ένα μέσω των κέντρων υγείας του ΕΣΥ και των εξωτερικών ιατρείων των νοσοκομείων και των υπολοίπων και το άλλο μέσω των πολυϊατρείων του ΕΟΠΥΥ, πρώην ΙΚΑ. Είχαμε δύο παράλληλα συστήματα δημοσίου χαρακτήρα πρωτοβάθμιας φροντίδας υγείας, που έτσι όπως είχαν διαρθρωθεί, πρώτον, ξοδεύουν πάρα πολλά χρήματα, για να μην παρέχουν τελικά στους πολίτες αυτό το οποίο οι πολίτες αξίζουν και δικαιούνται. 
Εις τι συνίσταται η μεταρρύθμιση που έχουμε ήδη βάλλει μπρος και η οποία συναντά σήμερα τις γνωστές αντιδράσεις; Εις τη δημιουργία ενός ενιαίου, δημοσίου χαρακτήρα συστήματος καθολικής και ελευθέρας προσβάσεως των πολιτών, ασχέτως αν έχουν ασφαλιστική κάλυψη ή όχι, σε παροχές πρωτοβάθμιας φροντίδας υγείας. 
Γιατί, όπως επίσης σωστά είπατε, το μεγάλο στοίχημα ενός τέτοιου συστήματος, το οποίο δεν θα απευθύνεται μόνο στους ασθενείς, αλλά θα απευθύνεται και στους υγιείς -όλα όσα είπατε είναι ακριβώς αυτά που θέλουμε να κάνουμε- είναι το να μπορέσει αυτό το σύστημα, το οποίο θα είναι αξιόπιστο, το οποίο θα δίνει παροχές, το οποίο θα κερδίζει την εμπιστοσύνη των πολιτών, εφόσον θα είναι αξιόπιστο, να αποτελέσει τον ανασχετικό παράγοντα για να ανακόψει την ανεξέλεγκτη πορεία ανθρώπων προς τα νοσοκομεία. Πρέπει να σας πω ότι σε μία ημέρα εφημερίας περίπου το 35% των περιστατικών που φθάνει στα δημόσια νοσοκομεία δεν θα έπρεπε να πάει εκεί. Ανήκει σε περιστατικά που θα έπρεπε να είχαν αντιμετωπιστεί στο πρωτοβάθμιο επίπεδο.
Τι θέλουμε, λοιπόν, να κάνουμε; Θέλουμε να ενοποιήσουμε αυτές τις δύο δομές υπό τις Υγειονομικές Περιφέρειες, ώστε να έχουμε ένα σύστημα, το οποίο ακριβώς επειδή θα έχει ενοποιημένες τις δομές του, άρα θα συγκεντρώνει τους πόρους του και το προσωπικό του και επειδή θα ανήκει στο ελληνικό δημόσιο και όχι σε έναν ασφαλιστικό οργανισμό, όπως είναι ο ΕΟΠΠΥ, θα μπορούμε να το εντάξουμε σε προγράμματα ΕΣΠΑ, για να ανανεώσουμε τον μηχανολογικό και ιατρικό εξοπλισμό του που τώρα καθίσταται πλέον σιγά-σιγά απηρχαιωμένος. Θα μπορούμε μέσα από τις δημόσιες προμήθειες και το δημόσιο λογιστικό να αγοράζουμε τα αντιδραστήρια που τώρα δεν μπορούν να αγοράσουν τα πολυϊατρεία του ΕΟΠΠΥ και πάνε όλοι στους ιδιώτες.
Άρα, στην πραγματικότητα, κυρία Παπαρήγα, αυτό μπορεί να μη σας ευχαριστήσει αλλά η Κυβέρνησή μας αυτό που προσπαθεί να κάνει είναι αυτό που μόλις είπατε. 
Πρέπει να σας πω, βεβαίως, ότι είμαστε έτοιμοι και ανοιχτοί σε διάλογο. Εγώ δεν λέω πως ό,τι κάνουμε εμείς είναι σωστό. Πολύ ευχαρίστως, παρά τις ιδεολογικές μας διαφωνίες, εάν έρθει το ΚΚΕ να μας πει, «κύριε Υπουργέ, λάθος το κάνετε εδώ έτσι και θα έπρεπε να γίνει διαφορετικά», το Υπουργείο Υγείας είναι ανοιχτό να έρθει το Κομμουνιστικό Κόμμα Ελλάδος και να παρουσιάσει επί του συγκεκριμένου τι πιστεύει ότι κάνουμε λάθος και τι θα μπορούσαμε να κάνουμε πιο σωστά. 
Την ίδια πρόσκληση απευθύνω, φυσικά, σε όλα τα κόμματα του Κοινοβουλίου. 
Και, φυσικά, κυρία Παπαρήγα, την ίδια πρόσκληση απευθύνω και στους απεργούς σήμερα, οι οποίοι έχουν σταματήσει τη λειτουργία των πολυϊατρείων. 
Εφόσον όλοι συμφωνούμε -στην πραγματικότητα στην αρμόδια επιτροπή και ο ΣΥΡΙΖΑ έχει την ίδια άποψη- ότι πρέπει να φτιάξουμε αυτό το ενιαίο, δημοσίου χαρακτήρα, καθολικής προσβάσεως, σύστημα παροχής πρωτοβάθμιας φροντίδας υγείας, θα πρέπει να καταλάβουμε ότι δεν είναι εποχή για μαξιμαλιστικές διεκδικήσεις. 
Και ναι, κυρία Παπαρήγα -πρέπει να σας το πω- κάποιοι θα ξεβολευτούν με αυτήν τη μεταρρύθμιση, γιατί κάποιοι ήταν κατά το παρελθόν εξαιρετικά ευνοημένοι από το προηγούμενο σύστημα. Το προηγούμενο, όμως, σύστημα δεν λειτουργούσε, δεν έδινε στο λαό αυτό που χρειαζόταν. Και εμείς είμαστε αποφασισμένοι να πάμε μπροστά.
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Η κ. Παπαρήγα έχει το λόγο για τη δευτερολογία της.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Σας λέω προκαταβολικά ότι δεν έχουμε καμμία εμπιστοσύνη σε αυτά που λέτε. Και δεν το βάζω ως ζήτημα προσώπου. Να το ξεκαθαρίσουμε. Διότι όπως το είπατε εσείς, με τον όρο που χρησιμοποιήσατε, «ελεύθερη αγορά» και «ενιαίο, δημόσιο, ισότιμο σύστημα υγείας», είναι ασυμβίβαστο. Και είναι ασυμβίβαστα και με τη συνύπαρξη δημόσιου και ιδιωτικού τομέα. 
Βλέπουμε την κατάσταση σε όλη την Ευρώπη. Ξέρετε, τα νέα μέτρα επί Θάτσερ κ.λπ. και προ κρίσης. Τα πρώτα μέτρα που πέρασαν, δεν ήταν στα νοσοκομεία -τα νοσοκομεία είναι η εικόνα και των ισχυρών χωρών της Ευρωπαϊκής Ένωσης και των πιο ανεβασμένων- ήταν στην πρωτοβάθμια περίθαλψη. Στην Αγγλία σήμερα, στη Μεγάλη Βρετανία, παίρνει μπόνους ο γιατρός ο οποίος δεν παραπέμπει κάποιον από την πρωτοβάθμια περίθαλψη σε νοσοκομειακή. Μπόνους!
Δεύτερον: Έγραφε χθες ο Ριζοσπάστης -γιατί εκεί θα πάμε στην Ελλάδα- ότι στην Ολλανδία όταν ένας ηλικιωμένος θέλει το «Βοήθεια στο Σπίτι» -γιατί είναι μέσα στην πρωτοβάθμια και αυτό, οι μοναχικοί άνθρωποι ή τα ηλικιωμένα ζευγάρια θα είναι η πλειοψηφία στην Ελλάδα και τα παιδιά μας και τα εγγόνια μας δεν μπορούν να παρέχουν καμμία βοήθεια πια, αντίθετα εμείς πρέπει να τους βοηθάμε με τις συντάξεις μας- για να δεχθεί την παροχή αυτή -τώρα περνάει στην Ολλανδία- θα βάλει ενέχυρο το σπίτι που μένει. Και όταν πεθάνει το αντίστοιχο μέρος των εξόδων θα περάσει στην ιδιοκτησία του κράτους ή κάποιου φορέα που διαχειρίζεται τέτοια χρήματα.
Ξέρουμε πού πάμε. Δεν έχουμε καμμία εμπιστοσύνη, θα σας το πω καθαρά. Και να ξεκαθαρίσουμε και το εξής: Μέσα στο χώρο της υγείας το κράτος -γιατί δεν είναι μόνο οι κυβερνήσεις, είναι και το κράτος- και οι διάφορες κυβερνήσεις του έχτισαν ορισμένες συμμαχίες με τμήματα μεσαίων στρωμάτων, με επιχειρηματίες και με τμήματα εργαζομένων. Αυτές τις συμμαχίες τώρα, χάριν του μνημονίου, τις σπάτε και γι’ αυτό έχετε και ορισμένες οξυμμένες αντιδράσεις. Σωστά είναι οξυμένες, εμείς δεν είμαστε αντίθετοι. Η οξύτητά τους, όμως, δεν αντιστοιχεί και στην οξύτητα των αιτημάτων σε ορισμένες περιπτώσεις. 
Εμείς, λοιπόν, ξεκαθαρίζουμε τα πράγματα. Δεν μπορεί να συνυπάρχει δημόσιος και ιδιωτικός τομέας. Κύριοι, μας κάνατε κρατήσεις. Μας παίρνετε άμεσους και έμμεσους φόρους. Τα θέλουμε επιστροφή σε δωρεάν υγεία. Δεν είναι ρεαλιστικό αυτό που λέω σήμερα. Μπορεί να χτίσετε από την αρχή την πρωτοβάθμια υγεία. Τα υλικά της μπορεί να είναι σύγχρονα -γιατί υπάρχουν σύγχρονες μέθοδοι απομύζησης των λαών- εμείς, όμως, δεν έχουμε καμμία εμπιστοσύνη σε αυτό που χτίζετε. 
Γι’ αυτό εμείς ευχαρίστως θα κάνουμε αντίλογο μαζί σας. Αυτό που λέτε εσείς «διάλογο», εμείς το λέμε «αντίλογο». Και ο αντίλογος περιέχει θέσεις. Σήμερα δεν είναι δυνατόν να τις αναπτύξω. Και το λέμε αυτό, για να έχουμε καθαρά χαρτιά και για να μην ψάχνουμε να σας βάζουμε προσωπικούς χαρακτηρισμούς και να λέμε ποιος είναι dealer ποιανού. Αυτή η συζήτηση είναι αποπροσανατολιστική μέχρι αποβλακωτική για το λαό. Ο δικός μας ο αντίλογος θα έχει συγκεκριμένες θέσεις, γενικές πολιτικές, επεξεργασμένες και σε πολύ επιμέρους και λεπτομερειακά ζητήματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία Παπαρήγα, θα ξεκινήσω με το τελευταίο. Ευχαριστώ που δεν κάνετε προσωπικούς χαρακτηρισμούς. Πιστεύω ότι αυτή σας η συμπεριφορά είναι σύμφυτη με την ιδεολογία σας. Γι’ αυτό κι εγώ πάντα σας σέβομαι ως ιδεολογικό αντίπαλο. Εννοώ το ΚΚΕ. 
Πράγματι, θέτετε το θέμα μεταξύ μας στη σωστή βάση, την οποία εγώ αποδέχομαι. 
Εγώ και εσείς –εγώ, εννοώ η Κυβέρνηση και αυτό που εκπροσωπώ, δεν το λέω προσωπικά- προφανώς δεν μπορούμε να συμφωνήσουμε, γιατί πιστεύουμε σε δύο διαφορετικά συστήματα. Εσείς είστε κομμουνιστές και εμείς πιστεύουμε σε ένα άλλο σύστημα. Άρα δεν προσδοκώ μεταξύ μας συμφωνία. 
Είναι πολύ ευπρόσδεκτος ο αντίλογος. Ο αντίλογος μπορεί να είναι εξαιρετικά χρήσιμος. Η Κυβέρνηση, να ξέρετε, στο τεράστιο αυτό μεταρρυθμιστικό εγχείρημα, το οποίο δεν είναι στοίχημα της Κυβερνήσεως Σαμαρά ή του νυν Υπουργού Υγείας, που αύριο μπορεί να αλλάξει και να έρθει ένας άλλος, είναι στοίχημα του ελληνικού λαού, σε αυτό το στοίχημα εγώ προσωπικά είμαι πολύ πρόθυμος να ακούσω τους πάντες και να διορθώσω τα όποια πιθανά λάθη μπορεί να κάνουμε. Εσείς μπορεί να μη μας εμπιστεύεστε -και δεν θέλω τώρα να σας πείσω να μας εμπιστευτείτε, γιατί είπαμε ότι έχουμε αυτήν τη μεγάλη ιδεολογική διαφορά, την οποία αντιλαμβάνομαι- αλλά εγώ πρέπει να σας πω –γιατί έχετε δικαίωμα να γνωρίζετε- τι ακριβώς κάνουμε. 
Για να σχεδιάσουμε αυτήν τη μεταρρύθμιση, έχουμε προσλάβει ως σύμβουλο τον Παγκόσμιο Οργανισμό Υγείας, ο οποίος έχει σχεδιάσει ανάλογα συστήματα παροχής πρωτοβάθμιας φροντίδας περίθαλψης σχεδόν σε όλον τον υπόλοιπο πλανήτη. Δεν πάμε να κάνουμε μεταρρυθμίσεις ούτε λόγω μνημονίου ούτε λόγω του ότι ήρθε ένας Υπουργός και θέλει να το παίξει μεταρρυθμιστής. Το κάνουμε, διότι τώρα έχει έρθει η ώρα η χώρα να κάνει ένα βήμα μπρος. Και προσπαθούμε να το κάνουμε όσο πιο προσεκτικά γίνεται, όσο πιο τεκμηριωμένα επιστημονικά γίνεται, προσπαθώντας να μη χάσουμε χρόνο, γιατί η χώρα δεν έχει άλλο χρόνο για χάσιμο. Επαναλαμβάνω ότι σε αυτή μας την προσπάθεια δεν επιδιώκουμε σύγκρουση με κανέναν. Αυτός ο χώρος δεν πρέπει να είναι πεδίο συγκρούσεων.
Όμως, κύρια Παπαρήγα, ακούστε πού βρίσκομαι σήμερα. Σήμερα βρίσκομαι αντιμέτωπος με το αίτημα των γιατρών του ΕΟΠΥΥ να εξαιρεθούν αυτοί απ’ όλους τους υπόλοιπους Έλληνες πολίτες από ένα γενικό νόμο της ελληνικής Κυβερνήσεως που λέει ότι θα μπορεί η διοίκηση να προχωρά στη διαθεσιμότητα και στην κινητικότητα υπαλλήλων. Για να λύσουν την απεργία, ζητούν να υπογράψει ο Υπουργός Υγείας χαρτί που θα λέει ότι ειδικά για τους γιατρούς του ΕΟΠΥΥ θα ισχύει ένα διαφορετικό μέτρο, που θα λέει ότι ειδικά αυτοί θα εξαιρούνται από τη διαδικασία, την οποία η Κυβέρνηση και η Βουλή έχουν νομοθετήσει για όλους τους υπόλοιπους Έλληνες, λες και σ’ αυτήν τη χώρα μπορεί η Κυβέρνηση να αποδεχθεί να είμαστε πολίτες δύο κατηγοριών. Όλοι οι υπόλοιποι από τη μια και οι γιατροί του ΕΟΠΥΥ από την άλλη.
Με συγχωρείτε, αλλά εμείς τέτοια συμφωνία δεν μπορούμε να κάνουμε, γιατί όλοι οι Έλληνες πολίτες είναι ίσοι και η διοίκηση τους αντιμετωπίζει όλους ως ίσους. Άρα για όποιον έχει τη διάθεση να έρθει και να κάνει διάλογο ή και αντίλογο, όπως είπατε εσείς προηγουμένως, είμαστε πολύ πρόθυμοι και οι πόρτες είναι ανοιχτές. Όμως, για όποιον νομίζει ότι ο ίδιος είναι γεννηθείς εις Βερσαλλίες και όλοι οι υπόλοιποι Έλληνες είμαστε κάτι άλλο, κατώτεροι, και άρα πρέπει αυτός να εξαιρεθεί, με συγχωρείτε, αλλά αυτό η Κυβέρνηση δεν μπορεί να το αποδεχθεί. 
Η Κυβέρνηση θα τηρήσει την ισότητα των Ελλήνων πολιτών με γνώμονα το γενικό συμφέρον του ελληνικού λαού, που είναι να αποκτήσει ένα δημοσίου χαρακτήρα, ελευθέρας, καθολικής προσβάσεως των πολιτών -και όχι όπως στα πολυϊατρεία του ΕΟΠΥΥ, αναλόγως του αν έχουν ασφαλιστική κάλυψη ή όχι- σύστημα παροχής πρωτοβάθμιας φροντίδας υγείας, ως ανασχετικό παράγοντα προς την ανεξέλεγκτη ροή ασθενών προς τα νοσοκομεία. Εάν και όσοι συμμερίζονται αυτό το κοινό όραμα, που από ό,τι κατάλαβα είναι και δικό σας από άλλη οπτική γωνία, ελάτε να πάμε να το κάνουμε και όσο μπορούμε γρηγορότερα να δώσουμε προς τον ελληνικό λαό αυτό που του αξίζει.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε.
Προχωρούμε στην έβδομη με αριθμό 318/26-11-2013 επίκαιρη ερώτηση δεύτερου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Σπυρίδωνος Χαλβατζή προς τους Υπουργούς Εσωτερικών και Υποδομών, Μεταφορών και Δικτύων, σχετικά με τις τεράστιες καταστροφές και το θάνατο τριών ανθρώπων στη Ρόδο από την καταιγίδα της περασμένης Παρασκευής.
Στην επίκαιρη ερώτηση θα απαντήσει ο Υπουργός Εσωτερικών κ. Μιχελάκης.
Κύριε Χαλβατζή, έχετε το λόγο για δύο λεπτά.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, μια εβδομάδα μετά τη σφοδρή καταιγίδα στη Ρόδο η κατάσταση είναι τραγική που αντιμετωπίζουν σήμερα οι κάτοικοι σε πολλά χωριά, στην Ιαλυσό, στην Παστίδα, στην Κρεμαστή, στην Αφάντου, στον Αρχάγγελο και σε άλλα χωριά και νησιά της ευρύτερης περιοχής. 
Τέσσερις ανθρώπινες ζωές χάθηκαν. Οι ζημιές είναι τεράστιες στα σπίτια, στα καταστήματα, στα αυτοκίνητα και στις καλλιέργειες. Εσείς πήγατε εκεί και τα είδατε από κοντά. 
Γιατί έγινε αυτή η καταστροφή; Διότι -κατά την άποψή μας- είναι πολύ επικίνδυνες οι πολιτικές που εφαρμόζονται όχι μόνο σήμερα αλλά διαχρονικά. Οι μέχρι τώρα κυβερνήσεις και η τοπική διοίκηση έχουν αφήσει απροστάτευτους τους κατοίκους από έργα υποδομής, έργα αντιπλημμυρικής προστασίας και περιορίζονται σε έργα «βιτρίνας». 
Μηχανισμοί προστασίας για την πρόληψη και αντιμετώπιση των συνεπειών από ακραία καιρικά φαινόμενα δεν υπάρχουν. Και είναι ευθύνη της σημερινής Κυβέρνησης, των προηγούμενων κυβερνήσεων, αλλά και των δημοτικών και περιφερειακών αρχών. Έχουμε ιδιωτικοποίηση της καθαριότητας, έχουμε απολύσεις εργαζομένων, έχουμε έλλειψη προσωπικού στην Πυροσβεστική και Δασική Υπηρεσία και το αποτέλεσμα είναι να μην υπάρχουν οι δυνατότητες να αντιμετωπιστούν αυτές οι έκτακτες καταστάσεις. 
Στον αντίποδα αυτών των αναγκών, της ανάγκης, δηλαδή, δημιουργίας αντιπλημμυρικών έργων και της στελέχωσης δημόσιων και δημοτικών υπηρεσιών, η Κυβέρνηση και η τοπική διοίκηση τι αντιπαραθέτουν; Υποβαθμισμένες υπηρεσίες. Και προσπαθούν να συμπληρώσουν τις υποβαθμισμένες υπηρεσίες με το λεγόμενο «εθελοντισμό», με δραστηριότητες μη κυβερνητικών οργανώσεων και, βεβαίως, μεταφέροντας, σε ένα μεγάλο βαθμό, την ευθύνη στις πλάτες του λαού. 
Ρωτάμε, κύριε Υπουργέ: Τι συγκεκριμένα μέτρα θα πάρει η Κυβέρνηση για να αποζημιωθούν άμεσα για το σύνολο των ζημιών όλοι όσοι επλήγησαν; Και επλήγησαν πολλοί από τις πρόσφατες πλημμύρες. Μέχρι πότε προσδιορίζετε να αποκατασταθούν οι ζημιές; 
Επίσης, τι μέτρα θα πάρει η Κυβέρνηση, ώστε να δοθεί άμεσα κάθε είδους βοήθεια -και χρηματική και υλική- για την προστασία όσων αντιμετωπίζουν αυτά τα προβλήματα, τις καταστροφές που υπέστησαν τα σπίτια τους, τα καταστήματα τους και οι καλλιέργειες τους; Τι μέτρα θα πάρει η Κυβέρνηση για να χρηματοδοτήσει τις αναγκαίες υποδομές για έργα αντιπλημμυρικής προστασίας, κυρίως στη Ρόδο, αλλά και στην Κάλυμνο και σε άλλες περιοχές των Δωδεκανήσων;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Υπουργός Εσωτερικών κ. Μιχελάκης.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Ευχαριστώ, κύριε Πρόεδρε.
Πράγματι, όπως είπατε, κύριε συνάδελφε, βρεθήκαμε από την πρώτη στιγμή στη Ρόδο αλλά και στην Ψέριμο, η οποία και αυτή δοκιμάστηκε σκληρά. Είναι μικρό νησί, μεγάλη, όμως, η καταστροφή. 
Θέσατε ένα θέμα: Γιατί έγινε η καταστροφή. Δεν θα μιλήσω για την πρωτοφανή θεομηνία, η οποία χτύπησε τα Δωδεκάνησα. Θα πρέπει, όμως, να δούμε κάποια στιγμή το θέμα των ρεμάτων -τα μπαζωμένα ρέματα, τα χτισμένα ρέματα- το οποίο πρέπει να το αντιμετωπίσουμε άμεσα.
Να έρθουμε και στην ουσία:
Μιλήσατε για έργα, για έργα «βιτρίνας». Κατ’ αρχάς, σας λέω ότι ο σχεδιασμός των έργων σε ένα πολύ μεγάλο βαθμό είναι κομμάτι της τοπικής αυτοδιοίκησης. Η τοπική αυτοδιοίκηση είναι αυτή που επιλέγει. Οι χρηματοδοτήσεις δεν λείπουν. Συμφωνώ, όμως, μαζί σας ότι θα πρέπει με αφορμή αυτήν την καταστροφή, να γίνει επιτέλους μία σωστή αντιπλημμυρική προστασία. 
Ζητήσατε να μάθετε τι ακριβώς έχει κάνει η Κυβέρνηση. Σας λέω ότι από την πρώτη στιγμή βγάλαμε άμεσα κονδύλια. Συγκεκριμένα, μπορώ να σας αναφέρω. 150.000 ευρώ από το Υπουργείο Εσωτερικών, 160.000 ευρώ από το Υπουργείο Εργασίας και 50.000 ευρώ από τη Γραμματεία Πολιτικής Προστασίας. Επιπλέον, το Υπουργείο Εργασίας έβγαλε άλλες 200.000 ευρώ. Και όλα αυτά τα χρήματα -θέλω να το τονίσω- είναι ποσά για να καλύψουν τις ανάγκες των πρώτων ημερών. Ξαναλέω ότι αυτά τα χρήματα είναι ποσά που θα πρέπει να καλύψουν άμεσες ανάγκες των πρώτων ημερών και ό,τι άλλο χρειαστεί, η Κυβέρνηση είναι εδώ. 
Όσον αφορά το θέμα της καταστροφής των δικτύων και των υποδομών με την καταγραφή που έχει αρχίσει να γίνεται, θα διατεθούν κονδύλια από το Πρόγραμμα Δημοσίων Επενδύσεων, έτσι ώστε να αρχίσουν οι επισκευές ή -αν θέλετε- οι κατασκευές έργων για την οχύρωση των νησιών. 
Το σημαντικό, όμως, είναι ότι η Κυβέρνηση με τις διαδικασίες που έκανε άμεσα και με τη συνεργασία και του Υπουργείου Οικονομικών και του Υπουργείου Εργασίας, χτύπησε τη γραφειοκρατία. Και μπορώ να σας πω ότι σήμερα οι πολίτες οι οποίοι θα χρειαστεί να πάρουν τα πρώτα χρήματα, τα πρώτα ποσά, για να εξυπηρετήσουν τις άμεσες ανάγκες τους, έχουν με μια απλή υπεύθυνη δήλωση -την οποία θα κάνουν- και με μία αίτηση έτοιμα τα χρήματα για να τα παραλάβουν από τις περιφέρειες. Περιμένουμε τους καταλόγους των πληγέντων μετά την καταγραφή που έχει γίνει από τους δήμους. Και από σήμερα τα χρήματα θα είναι διαθέσιμα μόνο με αυτήν την απλή διαδικασία που σας είπα. 
Επίσης, θα ήθελα να σας πω για το θέμα των άλλων αποζημιώσεων, για παράδειγμα, για την οικοσκευή: Η Γενική Γραμματέας της Αποκεντρωμένης Περιφέρειας, κ. Καλογήρου έχει στείλει στο Δήμο Ρόδου αλλά και στο Δήμο Καλύμνου έγγραφο με το οποίο λέει ότι οι υπηρεσίες θα πρέπει να μεριμνήσουν να στείλουν από μόνες τους τα δικαιολογητικά που έχουν στη διάθεσή τους, όπως επίσης και να μην αναζητηθούν δικαιολογητικά, τα οποία υπάρχουν στο έντυπο Ε1 της φορολογικής δήλωσης, έτσι ώστε να μην υπάρχει καμμία γραφειοκρατική δυσκολία για τους κατοίκους των περιοχών αυτών. 
Κύριε συνάδελφε, θα ήθελα να σας ενημερώσω για ένα τελευταίο θέμα. Όσον αφορά τις άλλες υποχρεώσεις που έχουν -καταβολή ΦΠΑ και άλλες υποχρεώσεις προς το δημόσιο- είμαστε σε συνεννόηση με το Υπουργείο Οικονομικών, το οποίο εξετάζει αυτήν τη στιγμή το ενδεχόμενο να λάβει μέτρα, έτσι ώστε να υπάρξει μια αναστολή για να μπορούν οι άνθρωποι να εξυπηρετηθούν μέχρι η ζωή στα νησιά να επανέλθει στον κανονικό της ρυθμό. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Το λόγο έχει ο κ. Χαλβατζής για τρία λεπτά.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Υπουργέ, μπαζωμένα ρέματα υπάρχουν παντού. Και είναι ευθύνη όλων των κυβερνήσεων. Όλων των κυβερνήσεων! Οι καταστροφές είναι πολύ συχνές. 
Βεβαίως, δεν είναι μόνο η γραφειοκρατία. Το προξενείο ζήτησε 400 ευρώ για τη μεταφορά του νεκρού από τα παράλια της Τουρκίας. Αυτά είναι εξωφρενικά πράγματα. Είναι πράγματα που δεν μπορούν να αξιολογηθούν. Δεν είναι τεχνοκρατικό το πρόβλημα, ούτε είναι σημερινό φαινόμενο. 
Έχουμε τα παραδείγματα των περιοχών Αρχάγγελου, Αφάντου, Ιαλυσού, Λάρδου και Λαέρμας, όπου όποτε βρέξει, καταστρέφονται. 
Θα σας πω, όμως, και ορισμένα άλλα πράγματα, τα οποία εμείς τα έχουμε καταγγείλει.
Από το 1990 υπάρχουν μελέτες αντιπλημμυρικής προστασίας που δεν υλοποιούνται στη Ρόδο. Το 1998 εγκρίθηκε μελέτη του ΥΠΕΧΩΔΕ για τον Αρχάγγελο και δεν έγινε τίποτα. Το Μάρτη του 2004 το ΥΠΕΧΩΔΕ ενέκρινε κονδύλι 4.000.000 ευρώ για την γέφυρα της Κρεμαστής, εκεί που έγινε η τραγωδία με τους τέσσερις ανθρώπους. Ήταν λίγες μέρες πριν από τις εκλογές. Ήταν προεκλογική η έγκριση; Ψάξτε να το βρείτε. Εμείς το καταγγείλαμε. Έγιναν εκλογές μια βδομάδα μετά και ακυρώθηκε αυτό το έργο, διότι άλλαξε η Κυβέρνηση. Ποιος φταίει; Η γραφειοκρατία ; 
Κύριε Υπουργέ, είναι ζήτημα προτεραιοτήτων. Όλες οι κυβερνήσεις -παλαιότερα του ΠΑΣΟΚ, της Νέας Δημοκρατίας, οι συγκυβερνήσεις, η σημερινή συγκυβέρνηση- έχετε άλλες προτεραιότητες. Οι προτεραιότητες σας είναι πως θα διασφαλιστούν τα πεντάστερα ξενοδοχεία της Ρόδου, πως θα διασφαλιστεί αυτή η κυρίαρχη λογική, η προστασία των μεγάλων επιχειρηματικών ομίλων και όχι πως θα ικανοποιηθούν οι λαϊκές ανάγκες. Έργα αντιπλημμυρικής προστασίας δεν γίνονται. Έργα δασοπροστασίας δεν γίνονται. Αυτή είναι η πραγματικότητα. 
Επειδή τελευταία έγινε πολλή συζήτηση και για τον τουρισμό, θα ήθελα να σας πω ότι το 80% περίπου των τουριστών στη Ρόδο περνούν από τη γέφυρα της Κρεμαστής.
Αυτή είναι η πραγματικότητα. Δηλαδή δεν το ήξεραν; Απλώς δεν έδειξαν το απαιτούμενο ενδιαφέρον. Γι’ αυτό που ενδιαφέρονται όλες οι κυβερνήσεις είναι η εξασφάλιση και η διασφάλιση των κερδών του μεγάλου κεφαλαίου. Το πώς θα ζήσουν οι καθημερινοί άνθρωποι, πώς θα πάνε και θα γυρίσουν από τις δουλειές τους δεν τους ενδιαφέρει. 
Δεκαεπτά εκατομμύρια τουρίστες μάς είπε την περασμένη βδομάδα η κυρία Υπουργός Τουρισμού ότι ήρθαν στην Ελλάδα. Όμως, οι εργαζόμενοι στον τουρισμό και αυτήν τη χρονιά με 350 ευρώ και με 400 ευρώ το μήνα ζουν και για επτά μήνες το χρόνο και χίλια πεντακόσια περίπου μικρά ξενοδοχεία σε όλη τη χώρα οδηγούνται στο κλείσιμο. Χιλιάδες εργαζόμενοι είναι χωρίς εργασιακά, χωρίς ασφαλιστικά, χωρίς κοινωνικά δικαιώματα. 
Εμείς και με αυτήν την ευκαιρία, κύριε Υπουργέ, καλούμε τους εργάτες, τους εργαζόμενους, τους μικρομεσαίους επαγγελματοβιοτέχνες, αυτούς τους μικρούς ξενοδόχους να συμπαραταχθούν με το ΚΚΕ και να παλέψουν για έργα αντιπλημμυρικής προστασίας, δασοπροστασίας και για μέτρα που θα ικανοποιούν τις λαϊκές ανάγκες. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ο κύριος Υπουργός έχει το λόγο.</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Ευχαριστώ, κύριε Πρόεδρε. 
Όλες αυτές τις εκκλήσεις προς το λαό είναι δικαίωμά σας να τις κάνετε. Φαντάζομαι, όμως, ότι έχετε πολλές ευκαιρίες να τις κάνετε. Την ώρα που υπάρχει αυτή η τραγωδία, ίσως θα έπρεπε να σταθούμε στα προβλήματα αυτά καθεαυτά και να μιλήσουμε συγκεκριμένα.
Δεν ξέρω πόσο μικρό θεωρείτε το πρόβλημα της γραφειοκρατίας. Εγώ το θεωρώ μεγάλο. Γι’ αυτό από την πρώτη στιγμή εκείνο για το οποίο παλέψαμε -και το κατορθώσαμε- είναι να λύσουμε τα προβλήματα, έτσι ώστε οι άνθρωποι να σπεύσουν στους δήμους και να πάρουν τα ποσά που δικαιούνται, για να μπορούν να αντιμετωπίσουν τις πρώτες ανάγκες τους. Για εμάς ήταν σημαντικό. 
Δεύτερον, αναφερθήκατε στη γέφυρα της Κρεμαστής. Γνωρίζετε, κύριε συνάδελφε, ότι έχει φτιαχτεί εδώ και πολλά χρόνια μία παράκαμψη και δεν χρειάζεται να περάσει κανείς από αυτήν τη γέφυρα. Υπάρχει παράκαμψη με την οποία περνάει κανείς στις υπόλοιπες περιοχές. Είναι γύρω στο ένα χιλιόμετρο παραπάνω. Επειδή, όμως, αυτή η παράκαμψη είναι ένα χιλιόμετρο παραπάνω, πολλοί επιλέγουν να περάσουν κάτω από τη γέφυρα. Η παράκαμψη έχει γίνει. 
Γιατί δεν έχει γίνει τώρα το έργο που είπατε ότι έχει ανακοινωθεί και ρωτήσατε αν ήταν προεκλογικό και λοιπά; Η δημοπράτηση –δυστυχώς, τραγική σύμπτωση- θα γινόταν αυτές τις μέρες από τον Περιφερειάρχη του Αιγαίου, γιατί υπήρχαν σοβαρά προβλήματα απαλλοτριώσεων με ιδιοκτησίες που βρίσκονταν ένθεν και ένθεν της κοίτης του ποταμού. 
Μια και αναφερθήκατε στα μπαζωμένα ρέματα, θα πρέπει να σας πω ότι όσες φορές πηγαίνουν κάποιοι από τους αυτοδιοικητικούς να καθαρίσουν τα ρέματα, να κόψουν τις καλαμιές, αντιμετωπίζουν προβλήματα από οικολογικές οργανώσεις, διότι θεωρούν ότι το κόψιμο των καλαμιών δημιουργεί οικολογικά προβλήματα. Πρέπει να τα πούμε όλα. Με αυτόν τον τρόπο, όταν γίνεται μια μεγάλη βροχή, φεύγουν τα χώματα, τα μπάζα, οι καλαμιές, βουλώνουν όλες τις διεξόδους του νερού και δημιουργούνται αυτές οι καταστροφές. 
Εγώ θα ήθελα να πω το εξής και να το τονίσω ξανά. Αυτό που προσπαθήσαμε -και το κατορθώσαμε- είναι να μπορούν οι άνθρωποι άμεσα να έχουν εκείνα τα ποσά, για να μπορούν να αντιμετωπίσουν τις δυσκολίες, να μπορούν οι δήμοι να αντιμετωπίσουν τα πρώτα προβλήματα με τα ποσά που διαθέσαμε, σε συνεργασία με τα άλλα Υπουργεία –σας ανέφερα το Οικονομικών και το Εργασίας-, να μπορούν οι άνθρωποι να μην έχουν το βάρος άλλων υποχρεώσεων, έτσι ώστε να αντιμετωπίσουν τα προβλήματά τους και να επανέλθει η ζωή στα νησιά στους κανονικούς της ρυθμούς. 
Από εκεί και πέρα, έχετε δίκιο και συμφωνώ μαζί σας ότι θα πρέπει η τοπική αυτοδιοίκηση –γιατί δεν σας άκουσα να λέτε κάτι πάνω σε αυτό- και ο Α΄ βαθμός και ο Β΄ βαθμός και οι δήμοι και οι περιφέρειες να φτιάξουν αντιπλημμυρικά έργα, τα οποία θα μπορέσουν να λύσουν άπαξ και διά παντός αυτά τα προβλήματα. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Επόμενη είναι η δεύτερη με αριθμό 304/26-11-2013 επίκαιρη ερώτηση πρώτου κύκλου του Βουλευτή Ευβοίας της Νέας Δημοκρατίας κ. Κωνσταντίνου Μαρκόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κεφαλαιοποίηση οφειλών των εμπόρων προς τον Οργανισμό Ασφάλισης Ελεύθερων Επαγγελματιών. 
Στην επίκαιρων ερώτηση θα απαντήσει ο Υπουργός Εργασίας κ. Κεγκέρογλου.
Ορίστε, κύριε Μαρκόπουλε, έχετε το λόγο για δύο λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, το πρόβλημα του ΟΑΕΕ είναι, κατά την εκτίμησή μου, ένα από τα μεγαλύτερα ή ίσως το μεγαλύτερο πρόβλημα του ασφαλιστικού συστήματος σήμερα. Η κατάσταση την οποία βιώνουν οι έμποροι και οι βιοτέχνες της χώρας είναι μία ουσιαστική και αντικειμενική αδυναμία στο να πληρώσουν τις εισφορές τους, όχι μόνο τις τωρινές, αλλά οπωσδήποτε τις ληξιπρόθεσμες.
Σύμφωνα με την ενημέρωση την οποία έκανε η πρόεδρος του διοικητικού συμβουλίου του ασφαλιστικού ταμείου στην αρμόδια επιτροπή πριν από δέκα ημέρες, η εισπραξιμότητα του ταμείου σε ό,τι αφορά στις μηνιαίες εισφορές είναι λίγο πάνω από το 50%. Οι ρυθμίσεις, οι οποίες αποφασίστηκαν από το ταμείο και τις ενέκρινε η Κυβέρνηση, έχουν αποτύχει, διότι ουσιαστικά λίγο λιγότερο από το 7% αυτών που χρωστούσαν ληξιπρόθεσμα μπήκε στις ρυθμίσεις, τις οποίες αποφάσισε το διοικητικό συμβούλιο του ταμείου. Επομένως έχουμε μία ουσιαστική αποτυχία από απόψεως ρύθμισης εκ μέρους του διοικητικού συμβουλίου. 
Συγχρόνως, τα αρμόδια όργανα, η ΕΣΕΕ και οι περισσότεροι σύλλογοι, όπως και ο δικός μας, της Εύβοιας, των εμπόρων έχουν ζητήσει από την Κυβέρνηση να πάρει θέση σε μία πρόταση, η οποία αφορά στην κεφαλαιοποίηση όλων των ληξιπρόθεσμων οφειλών, την επανεκκίνηση σε μηδενική βάση των εμπόρων από εδώ και στο εξής, τη μετατροπή, δηλαδή, του χρέους σε χρόνο ασφαλιστικό, μέχρι τουλάχιστον να περάσει η κρίση. 
Βεβαίως, το πιο σημαντικό απ’ όλα είναι να δοθεί η δυνατότητα σ’ αυτούς που χρωστούν, εφόσον γίνει αυτή η ρύθμιση, να έχουν τουλάχιστον ασφαλιστική κάλυψη για τους εαυτούς τους και τις οικογένειές τους, διότι το κομμάτι της υγειονομικής τους περίθαλψης είναι εξαιρετικά σημαντικό. Είναι πολύ βαρύ για την κοινωνία, διότι υπάρχουν δεκάδες χιλιάδες οικογένειες εμπόρων χωρίς ασφαλιστική κάλυψη και ασφαλιστικό βιβλιάριο.
Καταλαβαίνω ότι το πρόβλημα για την Κυβέρνηση, από τη μία πλευρά να εξασφαλίσει έσοδα για το ταμείο και από την άλλη πλευρά να αντιμετωπίσει ουσιαστικά το πρόβλημα, είναι ένα πολύ δύσκολο αίνιγμα, το οποίο καλείστε να λύσετε.
Όμως, έχει ενδιαφέρον η τοποθέτησή σας, διότι είμαι σίγουρος ότι αναγνωρίζετε το πρόβλημα. Εξάλλου, και η Διοικητής του ΟΑΕΕ το αναγνώρισε. Επομένως η απάντηση στην πρόταση αυτή ή άλλες προτάσεις, τις οποίες επεξεργάζεστε -και αυτήν την ώρα μάς ακούν πάρα πολλοί έμποροι σε ολόκληρη τη χώρα- είναι πολύ ουσιαστική, ούτως ώστε όχι να ανοίξει ο διάλογος, αλλά άμεσα και γρήγορα να προχωρήσουμε σε μία λύση γι’ αυτό το ουσιαστικό ζήτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Μαρκόπουλε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κύριε συνάδελφε, φέρνετε ένα θέμα με την επίκαιρη ερώτησή σας πράγματι πάρα πολύ σοβαρό για όλους τους ασφαλισμένους του ΟΑΕΕ, ιδιαίτερα γι’ αυτούς που αδυνατούν οικονομικά να εκπληρώσουν τις υποχρεώσεις τους προς το ασφαλιστικό ταμείο και υποθέτω και άλλες υποχρεώσεις, γιατί δεν πιστεύω ότι γίνεται καμμιά επιλεκτική από την πλευρά τους δράση μη πληρωμής των ασφαλιστικών εισφορών. Αν υπάρχουν τέτοιοι, πιστεύω ότι είναι λίγοι, οι οποίοι με τα μέτρα, τα οποία είναι σε εξέλιξη, θα αναγκαστούν να πληρώσουν. Το πρόβλημα είναι γι’ αυτούς που έχουν αδυναμία και, όπως πολύ σωστά το θέτετε και η δικιά μου εκτίμηση αυτή είναι, είναι σοβαρότατο το θέμα.
Τι έχει γίνει; Πέρα από τη ρύθμιση που αφορά τις οφειλές μέχρι τις 31-2-2012, δηλαδή μέχρι τέλους του 2012 και επειδή ακριβώς δεν υπήρξε η ανταπόκριση και η δυνατότητα λόγω αυτού του σφιχτού πλαισίου των σαράντα οκτώ δόσεων, υπήρξε μία προσαρμογή. Η προσαρμογή αφορούσε και στις οφειλές του 2013, λόγω του γεγονότος ότι, ενώ η ρύθμιση συζητιόταν από τον Γενάρη και γι’ αυτό ήταν η ημερομηνία 31-12-2012, τελικά ίσχυσε από τον Ιούνιο, οπότε έγινε αυτή η προσαρμογή.
Ταυτόχρονα, βέβαια, διαπιστώθηκαν και άλλα προβλήματα, ορισμένα από τα οποία με τις αποφάσεις του Διοικητικού Συμβουλίου του ΟΑΕΕ ξεπεράστηκαν. 
Αυτό που μπορώ να σας πω σήμερα είναι ότι η πολιτική ηγεσία του Υπουργείου Εργασίας έχει αποφασίσει να βελτιώσει τη διαδικασία υπαγωγής στη ρύθμιση των σαράντα οκτώ δόσεων για τους οφειλέτες μέχρι το ποσό των 10.000 ευρώ, απαλλάσσοντας -κάτι που έχει ήδη ανακοινωθεί, αλλά θα νομοθετηθεί κιόλας- από τη φορολογική ενημερότητα, κυρίως όμως από τη γραφειοκρατία, γιατί σήμερα ζητούνται πάρα πολλά δικαιολογητικά που έχουν να κάνουν με την περιουσιακή κατάσταση κ.λπ. Αυτή η βελτίωση, επειδή η μεγάλη μάζα των οφειλετών είναι μέχρι το ποσό των 10.000 ευρώ, θα δώσει περισσότερες δυνατότητες για ένταξη στη ρύθμιση. 
Ταυτόχρονα, έχει αποφασιστεί από την πολιτική ηγεσία η μετατροπή της διμηνιαίας καταβολής ασφαλιστικών εισφορών σε μηνιαία καταβολή, προκειμένου να είναι ευκολότερα διαχειρίσιμα τα οικονομικά και οι δυνατότητες καταβολής να αυξηθούν και μόνο εξ αυτού του γεγονότος. 
Τέλος –για να πούμε τα υπόλοιπα στη δευτερολογία- υπάρχει η δυνατότητα, η οποία θα συνεχιστεί, της μείωσης των δύο κλιμακίων, προκειμένου να διευκολυνθεί -με τη μειωμένη μηνιαία καταβολή πλέον και τη μείωση των δύο κλιμακίων- στην καταβολή των δόσεων που προέρχονται από τη ρύθμιση των σαράντα οκτώ ή και των δώδεκα δόσεων για τις οφειλές του 2013. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε.
Το λόγο έχει ο κ. Μαρκόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Υπουργέ, είναι ενδιαφέρουσες αυτές οι προτάσεις. Αν καταλήξετε σε αυτές μόνο, να τις υλοποιήσετε σύντομα, διότι το πρόβλημα τρέχει, είναι σε εξέλιξη και τα χρέη μεγαλώνουν. 
Οφείλω, όμως, να σας πω ότι πρώτα από όλα δεν πήρατε θέση -και ελπίζω στη δευτερολογία σας να πάρετε συγκεκριμένη θέση- για την κεφαλαιοποίηση, αυτήν την πρόταση που μετατρέπει –το ξαναλέω- το χρέος σε ασφαλιστικό χρόνο ή σε τελική σύνταξη, γιατί αυτό πραγματικά είναι ανακουφιστικό. 
Τολμώ δε να σας πω, επειδή καταλαβαίνω και το άμεσο ταμειακό πρόβλημα του ασφαλιστικού ταμείου, πως, αν αυτό συνδυαζόταν με μία ανεκτή προκαταβολή εκ μέρους των εμπόρων, θα μπορούσε να λύσει το ταμειακό πρόβλημα του 2014, που έχει κατά 50% ή και παραπάνω μείωση της δυνατότητας του κράτους να βοηθήσει το ασφαλιστικό ταμείο, για να τα λέμε τα πράγματα όπως είναι και να ξέρουμε και ποιες δεσμεύσεις έχουμε. Από την άλλη πλευρά, θα δώσει το δικαίωμα σε χιλιάδες από τους εμπόρους να έχουν ασφαλιστικό βιβλιάριο και να μπορούν να βλέπουν με μεγαλύτερη αισιοδοξία το μέλλον. 
Αυτό που προτείνετε μέχρι τώρα μειώνει πράγματι την ανάγκη της μηνιαίας καταβολής εισφοράς στο ταμείο, αλλά ας το δούμε λογικά. Για παράδειγμα, ένας έμπορος στο τέλος του 2013 δεν δύναται να πληρώσει τη διμηνιαία εισφορά, ακόμα και αν την κάνουν μηνιαία και αν προσθέσουμε 200 ευρώ, που θα έχουν αυτοί που χρωστούν μέχρι 10.000 ευρώ, με τις σαράντα οκτώ δόσεις ή και παραπάνω, αν δεν τους δώσουμε σαράντα οκτώ δόσεις. Άρα στην πραγματικότητα μετατρέπουμε τη διμηνιαία σε μηνιαία. Αυτό, δηλαδή, που δεν μπορούσαν να πληρώσουν σε δύο μήνες τώρα θα κληθούν να το πληρώσουν σε ένα μήνα. Είναι προφανές ότι δεν μπορούν. 
Επομένως θέλω να ζητήσω από την Κυβέρνηση -επειδή βλέπω την καλή διάθεση του Υπουργείου και τη χειροκροτώ- να είναι πιο γενναία και πιο αποφασιστική στις ρυθμίσεις που θα κάνει γι’ αυτήν την ιδιαίτερα ταλαιπωρημένη κατηγορία επαγγελματιών, που αφορά στο σύνολο της μεσαίας τάξης, η οποία αποτελεί τη ραχοκοκαλιά της ελληνικής κοινωνίας. Αυτά που πολύ σωστά βάζετε, θα κάνουν το 7% αυτών που μπήκαν στη ρύθμιση, ενδεχομένως 15% ή και 20% ή, αν θέλετε, και 25%. Όμως, υπάρχει ακόμα ένα πολύ μεγάλο ποσοστό ανθρώπων που έχει τεράστιο πρόβλημα. 
Νομίζω ότι οι εποχές, κύριε Υπουργέ, είναι εποχές για γενναίες αποφάσεις, για γενναίες τομές στο ασφαλιστικό σύστημα, ιδιαίτερα όταν έχετε τη συνομοσπονδία δίπλα σας, η οποία αποδέχεται την κεφαλαιοποίηση. Άρα, ενδεχομένως, για τον ατυχή έμπορο θα υπάρχει μειωμένη σύνταξη στο τέλος. 
Τουλάχιστον, όμως, να υπάρξει ασφάλιση τώρα, διότι, αν τα κενά των ληξιπρόθεσμων οφειλών μεγαλώσουν έτι περαιτέρω, τότε ή το ταμείο θα βρεθεί σε πολύ δύσκολη θέση είτε η Κυβέρνηση θα αναγκαστεί να δεχθεί μείωση των συντάξεων. Είναι γνωστό ότι αποτελεί δέσμευση της Κυβέρνησης, την οποία εξάλλου στηρίζω, ότι η μείωση των βασικών συντάξεων δεν πρόκειται να γίνει σε κανένα ταμείο.
Άρα, λοιπόν, εδώ νομίζω ότι διακυβεύεται μία μεγάλη κοινωνική συμφωνία την οποία έχουμε. Επομένως θα ήθελα, χωρίς να θέλω να σας πιέσω, αλλά στην πραγματικότητα σας ωθώ πολιτικά, να πάρετε θέση σε αυτό ή τουλάχιστον να διευρύνετε αυτές τις ρυθμίσεις, που είναι ουσιαστικές και βελτιωτικές, αλλά πολύ φοβούμαι ότι δεν θα είναι τελεσίδικες. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Ο κύριος Υφυπουργός έχει το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Η προσπάθεια σε αυτό ακριβώς που είπατε συντείνει, δηλαδή στο να μην υπάρξει καμμιά μείωση στις συντάξεις και τα προβλήματα να αντιμετωπιστούν στο πεδίο που αφορά στα έσοδα, την πάταξη της «μαύρης» εργασίας, της αδήλωτης και ανασφάλιστης, την αντιμετώπιση του προβλήματος της εισφοροαποφυγής και όλων όσα έχουμε δει να εξελίσσονται το προηγούμενο διάστημα με τον έναν ή τον άλλο τρόπο.
Αυτή η προσπάθεια εξάλλου είναι το αντικείμενο και του νομοσχεδίου το οποίο συζητείται αυτές τις ημέρες στην επιτροπή, προκειμένου να ενισχύσουμε τους μηχανισμούς και τα εργαλεία για τα έσοδα των ασφαλιστικών ταμείων. 
Τώρα, στο πρόβλημα το οποίο θέτετε, πιστεύω ότι για συγκεκριμένη κατηγορία επαγγελματιών δεν μπορεί να δοθεί λύση, με την έννοια ότι, όταν, παραδείγματος χάριν, έχει οφειλές έξι-επτά χρόνια από την εποχή που τα πράγματα ήταν διαφορετικά και οι οποίες ανέρχονται σε 50.000 με 60.000 ευρώ, είναι δύσκολο με οποιαδήποτε ρύθμιση να αντιμετωπιστεί το πρόβλημα. 
Είναι πολύ δύσκολο κι εγώ το καταλαβαίνω και το γνωρίζω. Παλαιότερα κι εγώ είχα ενταχθεί σε ρύθμιση ως ελεύθερος επαγγελματίας και αυτό το πρόβλημα της ταυτόχρονης καταβολής είναι πάρα πολύ μεγάλο, δεν είναι μικρό. 
Όμως γι’ αυτήν την κατηγορία, που για τον καθένα έχει να κάνει με την οικονομική του δυνατότητα και πώς θα το χειριστεί, νομίζω ότι δεν μπορείς να κάνεις πολλά πράγματα. Για τη μεγάλη όμως κατηγορία των οφειλετών των τελευταίων ετών, που είναι τα ποσά μικρότερα και ασφαλώς έχουν να κάνουν και με την κρίση η οποία επηρέασε πάρα πολύ την οικονομική τους δυνατότητα, θα πρέπει να διευρύνουμε όσο το δυνατόν αυτές τις δυνατότητες. 
Έτσι, λοιπόν, οι προτάσεις οι οποίες έχουν κατατεθεί από εσάς, από τους εκπροσώπους των επαγγελματιών, εμπόρων και βιοτεχνών, από όλους τους μικρομεσαίους, από όλα σχεδόν τα κόμματα και από πολλούς συναδέλφους έχουν τύχει της προσοχής του Υπουργείου και ως προς την επεξεργασία και ως προς τη δυνατότητα να υλοποιηθούν πολλές από τις πτυχές των προτάσεων.
Να είστε σίγουρος ότι αυτή η επεξεργασία συνεχίζεται και γι’ αυτό άλλωστε σας είπα ότι θα έρθει ρύθμιση που δεν θα έχει να κάνει με τον αριθμό των δόσεων, αλλά με τα άλλα εμπόδια τα οποία υπάρχουν για να υπαχθούν σε αυτήν τη ρύθμιση. Ο αριθμός των δόσεων είναι βεβαίως ένα θέμα, αλλά εγώ μιλάω για το τι ισχύει σήμερα και γι’ αυτό το οποίο μπορούν να αξιοποιήσουν οι οφειλέτες, οι ασφαλισμένοι του ΟΑΕΕ που έχουν ληξιπρόθεσμες οφειλές.
Είναι πολύ σημαντικές αυτές οι προτάσεις, λοιπόν, και να δούμε το επόμενο διάστημα ποιες από αυτές θα μπορέσουν να υλοποιηθούν ως προς τη δυνατότητα διευκόλυνσης των ανθρώπων.
Το θέμα της ασφάλισης είναι πάρα πολύ σοβαρό, όπως και χθες ενημέρωσα την Ολομέλεια. Οφείλει η πολιτεία να βρει λύση σε σχέση με την αντινομία, ουσιαστικά, να εισπράττει αναδρομικά το κομμάτι που αφορά την ιατροφαρμακευτική κάλυψη, την οποία όμως δεν παρέχει την ώρα που την έχει ανάγκη πιθανόν ο ασφαλισμένος και που είναι το διάστημα για το οποίο θα εισπράξει. Γι’ αυτό οφείλει να βρει λύση. 
Για το κομμάτι που έχει να κάνει με τον κίνδυνο ζωής και με την άμεση ανάγκη αντιμετώπισης ιατροφαρμακευτικής περίθαλψης και κυρίως νοσοκομειακής, είμαστε σχεδόν έτοιμοι –όταν είναι σε κίνδυνο η ζωή μας- αυτήν την εβδομάδα να δώσουμε λύση. Πέρα από την ένταξη για ιατρικές εξετάσεις κ.λπ. στο πρόγραμμα του Υπουργείου Υγείας, θα υπάρχει και η δυνατότητα αυτή την οποία σάς αναφέρω. 
Την άλλη εβδομάδα θα μπορέσω να σας ενημερώσω και προσωπικά για το ακριβές περιεχόμενο αυτής της δυνατότητας, όπως θα υπογραφεί με τις ανάλογες αποφάσεις. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Με νομοθετική ρύθμιση, κύριε Υπουργέ;</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όχι, δεν θα χρειαστεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό.
Η τρίτη με αριθμό 312/26-11-2013 επίκαιρη ερώτηση πρώτου κύκλου της Βουλευτού Σερρών του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αφροδίτης Σταμπουλή προς τον Υπουργό Δημόσιας Τάξης και Προστασίας του Πολίτη, σχετικά με τις ενδείξεις για παράνομη επαναπροώθηση Σύρων προσφύγων πολέμου στα ελληνοτουρκικά σύνορα, δεν θα συζητηθεί λόγω κωλύματος του κυρίου Υπουργού και διαγράφεται.
Ομοίως, η τέταρτη με αριθμό 311/26-11-2013 επίκαιρη ερώτηση πρώτου κύκλου του πρώην Προέδρου της Βουλής και Βουλευτή Β’ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Οικονομικών, σχετικά με τη διερεύνηση της πώλησης της θυγατρικής της ΕΤΕ «ΠΑΝΓΑΙΑ» στην ισραηλινή εταιρεία «INVEL», δεν θα συζητηθεί λόγω κωλύματος του κυρίου Υπουργού και διαγράφεται.
Η πέμπτη με αριθμό 316/26-11-2013 επίκαιρη ερώτηση πρώτου κύκλου της Βουλευτού Α’ Θεσσαλονίκης των Ανεξάρτητων Ελλήνων κ. Χρυσούλας-Μαρίας Γιαταγάνα προς τους Υπουργούς Πολιτισμού και Αθλητισμού και Οικονομικών, σχετικά με το Γυμναστικό Σύλλογο «ΗΡΑΚΛΗΣ», δεν θα συζητηθεί λόγω κωλύματος του κυρίου Υπουργού και διαγράφεται.
Η έκτη με αριθμό 322/26-11-2013 επίκαιρη ερώτηση πρώτου κύκλου του Βουλευτή Νομού Αττικής του Λαϊκού Συνδέσμου – Χρυσή Αυγή κ. Ηλία Κασιδιάρη προς τον Υπουργό Εσωτερικών, σχετικά με τα χρέη των κομμάτων, δεν θα συζητηθεί λόγω αναρμοδιότητας και διαγράφεται.
Η έβδομη με αριθμό 308/26-11-2013 επίκαιρη ερώτηση πρώτου κύκλου του Βουλευτή Λαρίσης της Δημοκρατικής Αριστεράς κ. Θωμά Ψύρρα προς τον Υπουργό Οικονομικών, σχετικά με την υλοποίηση της Συμφωνίας Συμβιβασμού μεταξύ της Ελληνικής Δημοκρατίας, της «SIEMENS A.G.» και της «SIEMENS Α.Ε.», δεν θα συζητηθεί λόγω κωλύματος του κυρίου Υπουργού και διαγράφεται.
Η τέταρτη με αριθμό 317/26-11-2013 επίκαιρη ερώτηση δεύτερου κύκλου του Βουλευτή Ηρακλείου των Ανεξαρτήτων Ελλήνων κ. Επαμεινώνδα Μαριά προς τον Υπουργό Εξωτερικών, σχετικά με τις γερμανικές πολεμικές επανορθώσεις και το κατοχικό δάνειο, δεν θα συζητηθεί λόγω κωλύματος του κυρίου Υπουργού και διαγράφεται.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, μπορώ να έχω το λόγο;</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μάλιστα, κύριε Μαριά. Υποθέτω ότι θέλετε το λόγο για να σχολιάσετε την ερώτησή σας και την απουσία του κυρίου Υπουργού.
Ορίστε, έχετε το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, εβδομήντα ένα χρόνια μετά την επέτειο της ανατίναξης της γέφυρας του Γοργοποτάμου από την ενωμένη Εθνική Αντίσταση, υποβάλαμε για άλλη μια φορά επίκαιρη ερώτηση για το εθνικό θέμα των γερμανικών αποζημιώσεων.
Ζητήσαμε, λοιπόν, από τον Υπουργό Εξωτερικών, τον κ. Βενιζέλο -μετά και τις δεσμεύσεις σ’ αυτήν εδώ την Αίθουσα του Υφυπουργού, του κ. Κούρκουλα, σε σχετική ερώτησή μας- να μας πει γιατί καθυστερεί η έκδοση της περίφημης γνωμοδότησης του Νομικού Συμβουλίου του Κράτους για τις νομικές ενέργειες που μπορεί να κάνει η χώρα μας, προκειμένου να πετύχει και να αναζητήσει και να απαιτήσει τις πολεμικές επανορθώσεις και το αναγκαστικό κατοχικό δάνειο.
Επισημάναμε ότι έχουν περάσει εννέα μήνες από τότε που, σε συνέχεια πάλι σχετικής ερώτησής μας, ο κ. Αβραμόπουλος παρέπεμψε το θέμα αυτό στο Νομικό Συμβούλιο του Κράτους.
Δυστυχώς, διαπιστώνουμε απουσία της πολιτικής ηγεσίας του Υπουργείου Εξωτερικών. Βλέπουμε και φοβόμαστε ότι αυτό το σοβαρότατο θέμα θα πάει ξανά στις καλένδες.
Επομένως, θεωρούμε σημαντικό αυτό το θέμα να είχε συζητηθεί. Η απουσία της πολιτικής ηγεσίας στο ζήτημα αυτό μας λυπεί και φοβούμαστε ότι μπορεί το θέμα να πάει πίσω.
Επισημαίνουμε ότι θα επανέλθουμε στο ζήτημα αυτό, γιατί το θέμα της διεκδίκησης των γερμανικών αποζημιώσεων είναι ένα εθνικό ζήτημα, απέναντι στο οποίο όλες οι πολιτικές δυνάμεις του πατριωτικού δημοκρατικού τόξου πρέπει πραγματικά να σταθούν και να προχωρήσουν συντονισμένα στη διεκδίκησή τους.
Σας ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Παρακαλώ η Κυβέρνηση να λάβει υπ’ όψιν της τα σχόλια του Βουλευτή, όπως έχουμε συμφωνήσει άλλωστε και στη Διάσκεψη των Προέδρων.
Απλώς, εάν μου επιτρέπετε, το Νομικό Συμβούλιο του Κράτους υπάγεται στο Υπουργείο Οικονομικών, έτσι δεν είναι;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Υπάγεται, αλλά σύμφωνα με απάντηση που έλαβα -γιατί έχω κάνει αρκετές ερωτήσεις- η αρμοδιότητα χειρισμού του όλου θέματος πλέον…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Είναι στο Υπουργείο Εξωτερικών. Μάλιστα.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …από το Υπουργείο Οικονομικών μου απαντήθηκε ότι ανήκει στο Υπουργείο Εξωτερικών. Πράγματι, ο κ. Κούρκουλας εδώ είπε ότι το θέμα το χειρίζεται το Υπουργείο Εξωτερικών και ο κ. Βενιζέλος είχε ζητήσει να επισπευσθεί η διαδικασία, γι’ αυτό και πλέον συνεχίζουμε τη διαδικασία αυτή προς το Υπουργείο Εξωτερικών.
Ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Θα συζητηθεί τώρα η έκτη με αριθμό 309/26-11-2013 επίκαιρη ερώτηση δεύτερου κύκλου της Βουλευτού Α’ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα προβλήματα στο Πρότυπο Εθνικό Νηπιοτροφείο Καλλιθέας.
Στην επίκαιρη ερώτηση θα απαντήσει ο Υφυπουργός Εργασίας, Κοινωνικής Ασφάλισης και Πρόνοιας κ. Κεγκέρογλου.
Κυρία Ρεπούση, έχετε το λόγο για δύο λεπτά.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κύριε Πρόεδρε.
Το ερώτημά μας, όπως γνωρίζετε κύριε Υπουργέ, αφορά τη λειτουργία του Πρότυπου Εθνικού Νηπιοτροφείου που εδρεύει στην Καλλιθέα. Όμως με το ερώτημά μας αυτό, στόχος μας είναι να αναδείξουμε ένα πάρα πολύ σοβαρό κοινωνικό πρόβλημα που υπάρχει σήμερα και αφορά την αδυναμία πολλών ελληνικών οικογενειών να εξασφαλίσουν στα παιδιά τους, στα νήπιά τους, τα στοιχειώδη, όπως είναι η τροφή, η θέρμανση ακόμα και η ηλεκτροδότηση. Θα θέλαμε μέσα από αυτήν την ερώτηση, να θέσουμε στο Υπουργείο τους προβληματισμούς μας και να λάβουμε κάποιες απαντήσεις.
Ας ξεκινήσουμε από τη λειτουργία του Πρότυπου Εθνικού Νηπιοτροφείου που, όπως γνωρίζετε κύριε Υπουργέ, εδρεύει στην Καλλιθέα, είναι φιλανθρωπικό ίδρυμα μη κερδοσκοπικού χαρακτήρα, είναι νομικό πρόσωπο ιδιωτικού δικαίου και επιχορηγείται από το Υπουργείο Εργασίας μέσω της Περιφέρειας Αττικής.
Η ιστορία του χρονολογείται από το 1912, όταν ονομαζόταν «Εθνικό Ορφανοτροφείο» και αφορούσε παιδιά θυμάτων πολέμου. Το 1978 μετονομάστηκε σε «Πρότυπο Εθνικό Νηπιοτροφείο». 
Είναι ένα ίδρυμα-κέντρο που φιλοξενεί σε ένα σύστημα κλειστής προστασίας, παιδάκια –νήπια ηλικίας από δυόμισι έως πεντέμισι χρόνων, των οποίων οι γονείς, επειδή ακριβώς αντιμετωπίζουν σοβαρά οικονομικά προβλήματα, αδυνατούν να τους διασφαλίσουν ακόμα και την τροφή τους. Πηγαίνουν, λοιπόν, τα παιδιά τους στο νηπιοτροφείο τη Δευτέρα και τα παίρνουν την Παρασκευή. Επίσης, μερικά από τα παιδιά αυτά προέρχονται από οικογένειες όπου έχουν κακοποιηθεί και έχουν σοβαρά ψυχοκοινωνικά προβλήματα. 
Η προσπάθεια, λοιπόν, που γίνεται εκεί είναι πολύπλευρη και επικεντρώνεται στα παιδιά και στις συναισθηματικές τους ανάγκες, που είναι ιδιαίτερα αυξημένες, καθώς ακόμα και τα παιδιά που δεν προέρχονται από οικογένειες με ιδιαίτερα προβλήματα αντιμετωπίζουν το πρόβλημα του αποχωρισμού των γονιών τους κατά τη διάρκεια της εβδομάδας. Γι’ αυτόν το λόγο παρέχεται και εξατομικευμένη φροντίδα, προσαρμοσμένη στην ιδιαιτερότητα του κάθε παιδιού και στην οικογενειακή του κατάσταση.
Στόχος αυτού του νηπιοτροφείου, λοιπόν, δεν είναι μόνο η κάλυψη των βιοτικών αναγκών των παιδιών αλλά και η στήριξή τους, προκειμένου να αντιμετωπίσουν αυτήν την ιδιόμορφη κατάσταση τού να αποχωρίζονται τους γονείς τους κατά τη διάρκεια της εβδομάδας. 
Επίσης, στο χώρο του Πρότυπου Εθνικού Νηπιοτροφείου, λειτουργεί εδώ και είκοσι ένα χρόνια παιδικός σταθμός –πρόκειται για το ανοιχτό τμήμα- όπου τα παιδιά φιλοξενούνται σε ημερήσια βάση ανάλογα με την ηλικία τους. 
Τα τελευταία χρόνια, το ίδρυμα, όπως γνωρίζετε, επειδή έχει αναδειχθεί πάρα πολύ και από τα Μέσα Μαζικής Ενημέρωσης, αντιμετωπίζει ιδιαίτερα σοβαρά οικονομικά προβλήματα. 
Τη διετία 2011-2012 μειώθηκε η επιχορήγησή του κατά το 1/3, ενώ για το 2013 καθυστερεί η απαιτούμενη δόση, που είναι συνολικά ύψους 250.000 ευρώ, με αποτέλεσμα αυτό να μην μπορεί να λειτουργήσει. Το μεγαλύτερο ποσοστό από αυτήν την επιχορήγηση, παρακρατείται για οφειλές προς το ΙΚΑ, τις ΔΕΚΟ και τους προμηθευτές. 
Άρα το ερώτημα που τίθεται εδώ είναι, αν θα μπορούσε να γίνει κάποια ρύθμιση, έτσι ώστε τα χρήματα αυτά να πάνε στη λειτουργία του κέντρου και να μπορέσει να λειτουργήσει το κέντρο, εφόσον αναγνωρίζουμε τον ιδιαίτερο κοινωνικό ρόλο που επιτελεί για την προστασία και την περίθαλψη των νηπίων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ας ακούσουμε τον Υπουργό, κυρία Ρεπούση, και θα επανέλθετε.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Τελειώνω αμέσως, κύριε Πρόεδρε.
Θέλω ακόμη να πω ότι εδώ και έξι μήνες αρκετοί εργαζόμενοι του κέντρου δεν έχουν πληρωθεί, με αποτέλεσμα να αναγκάζονται με ασφαλιστικά μέτρα να διεκδικούν την αμοιβή τους. 
Άρα, έχουμε και ένα πολύ σημαντικό πρόβλημα, που αφορά την πληρωμή των εργαζομένων στο κέντρο αυτό, για να μην πούμε και για τις κτηριακές εγκαταστάσεις και για τις συνολικές προμήθειες που χρειάζεται.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κύριος Υπουργός.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινων ικής Ασφάλισης και Πρόνοιας): Θέλω, κύριε Πρόεδρε, να ευχαριστήσω τη συνάδελφο για την ερώτηση, γιατί θα μου δώσει τη δυνατότητα να μιλήσω για την πραγματικότητα και την αλήθεια και όχι γι’ αυτά που αναδεικνύονται και αυτά που μεταφέρονται. 
Διότι σε κάθε θέμα, υπάρχει μια πραγματικότητα, αλλά υπάρχει και η εικόνα της πραγματικότητας, όπως αυτή αποτυπώνεται είτε από τα δημοσιεύματα του Τύπου είτε από το δημόσιο λόγο όλων μας. Όμως, θα πρέπει να στηρίζεται στην αλήθεια, γιατί διαφορετικά αυτό λέγεται διαστρέβλωση, λέγεται «γκρίζα προπαγάνδα» -και το λέω καθαρά- και δεν προσφέρει στην αναζήτηση των λύσεων όπου υπάρχει πρόβλημα, όπως συμβαίνει στη συγκεκριμένη περίπτωση. 
Πράγματι, λοιπόν, όσον αφορά την ιστορία του Πρότυπου Εθνικού Νηπιοτροφείου Καλλιθέας, τα πράγματα είναι όπως ακριβώς τα αναφέρετε. Είναι γεγονός ότι επιτελεί σοβαρό έργο και έχει μια διαχρονική προσφορά στον τομέα της προστασίας του παιδιού ασφαλώς με το νηπιοτροφείο αλλά και με τις άλλες δράσεις που έχει. 
Θα πρέπει να πούμε ότι το νηπιοτροφείο είναι νομικό πρόσωπο ιδιωτικού δικαίου και η λειτουργία του καλύπτεται από ιδίους πόρους ή με δωρεές και βεβαίως μέχρι το 1/3 του προϋπολογισμού δύναται η πολιτεία -και εν προκειμένω το Υπουργείο Εργασίας που είναι αρμόδιο για την πρόνοια- να συνδράμει αυτόν τον προϋπολογισμό. Έτσι, λοιπόν, η υποχρέωση της πολιτείας σε σχέση με τα οικονομικά, δεν έχει προβλήματα εκπλήρωσης ως προς την πολιτική βούληση αλλά και ως προς τη διαδικασία. 
Στο σημείο αυτό, λοιπόν, θα ήθελα να σας πω το εξής. Από τα 5,5 εκατομμύρια που δώσαμε στην Περιφέρεια Αττικής, προκειμένου να ενισχυθούν τα ιδρύματα που επιτελούν αυτό το σοβαρό ρόλο, το ποσό των 525.000 –δηλαδή, το 10% του προϋπολογισμού- αφορά το Πρότυπο Εθνικό Νηπιοτροφείο Καλλιθέας. Δεν είναι, όμως, αλήθεια ότι έχουν πάρει μόνο τόσα χρήματα. 
Θα ήθελα, λοιπόν, να σας πω ότι έχουν ήδη πάρει τις τρεις από τις τέσσερις δόσεις που αφορούν το σύνολο των 525.000. Αυτό σημαίνει ότι το πρώτο τρίμηνο του 2013 έχουν εκταμιευθεί 145.000, ενώ έχουν εκταμιευθεί και άλλες 170.000 το δεύτερο και τρίτο τρίμηνο. Αυτά τα δύο, έχουν ως άθροισμα 315.000. Άρα, υπερβαίνουν τις 200.000 στις οποίες ήδη αναφερθήκατε. Επίσης, εκταμιεύθηκαν άλλες 110.000 στις 14 Νοεμβρίου, ενώ έχουμε και την τέταρτη δόση που είναι 100.000 και υπεγράφη χθες η απόφαση, προκειμένου να προχωρήσει και αυτή η εκταμίευση. Άρα από το Σεπτέμβριο μέχρι χθες, οι 525.000 είναι -με την τελευταία δόση καθ’ οδόν- στη διάθεση των υπευθύνων του Νηπιοτροφείου Καλλιθέας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Έχουν σοβαρό πρόβλημα με τις οφειλές προς το ΙΚΑ αλλά προέβησαν στη ρύθμιση με βάση τις σαράντα οκτώ δόσεις και το ποσό των 206.000 –το οποίο νομίζω ότι είναι συνολικά η οφειλή- έχει κατανεμηθεί με την υποχρέωση να καταβάλλουν 19.666 ευρώ κάθε μήνα. Επομένως, εκεί υπάρχει μία αντιμετώπιση του προβλήματος με ένταξη στη ρύθμιση. Βεβαίως, δεν γνωρίζω τι γίνεται με άλλες οφειλές προς προμηθευτές κ.λπ. και δεν μπορώ και να παρέμβω. 
Βεβαίως, όμως, θα ήθελα να σας ενημερώσω ότι υπάρχει και το θέμα της προσπάθειας του ΥΠΕΚΑ και του Υπουργείου Εργασίας για την ένταξη στο κοινωνικό τιμολόγιο της ΔΕΗ, αυτών των μονάδων. Αυτή ήταν μία ρύθμιση που ψηφίστηκε από τη Βουλή των Ελλήνων και νομίζω μάλιστα από τα περισσότερα κόμματα. Ήταν μια θετική πρωτοβουλία, ούτως ώστε να υπάρχει από εκεί μία έμμεση συνδρομή στο έργο το οποίο επιτελούν. 
Επομένως, κατά την άποψή μου, η διοίκηση θα πρέπει να ξαναδεί τα προβλήματα σε συνεργασία πάντα με τους εργαζόμενους και βεβαίως με τη δική μας συνδρομή, ούτως ώστε να αντιμετωπίσουμε τα προβλήματα που συνεχίζουν να υπάρχουν, στο πλαίσιο αυτών των προϋπολογισμών οι οποίοι είναι στη διάθεσή τους. Βέβαια, και η ενίσχυση του Υπουργείου Εργασίας είναι κάτι που μπορεί να βοηθήσει στην προσπάθεια να συνεχίσει να επιτελεί το έργο του αυτό το σημαντικό Ίδρυμα. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η κ. Ρεπούση για να δευτερολογήσει.</ChairmanSpeech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Κύριε Υπουργέ, αν καταλαβαίνω καλά, μου απαντάτε ότι η πολιτεία έχει εκπληρώσει τις υποχρεώσεις της απέναντι στο Πρότυπο Εθνικό Νηπιοτροφείο Καλλιθέας…</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Μη με ερμηνεύετε, κυρία συνάδελφε.</Speech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Έτσι κατάλαβα, κύριε Υπουργέ.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ισχύει ό,τι είπα.</Speech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Κατάλαβα, δηλαδή, ότι έχετε δώσει τρεις από τις τέσσερις δόσεις και από εκεί και πέρα υπονοήσατε –αν κατάλαβα καλά και παρακαλώ να με διορθώσετε αν δεν κατάλαβα- ότι ίσως υπάρχει μία κακοδιαχείριση στο ίδρυμα, με αποτέλεσμα να μην καταφέρνει να πληρώσει τους εργαζόμενους, ενώ η πολιτεία έχει εκπληρώσει απέναντί του τις υποχρεώσεις της.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τα 200.000 που είπατε, είναι 525.000.</Speech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ωραία. Άρα, καλά κατάλαβα. 
Εδώ, όμως, το ίδρυμα λέει ότι έχει –κακώς εγώ να πω, να δεχθώ ότι κακώς συμβαίνει- οφειλές 208.000 προς τη διοίκηση του ΙΚΑ, με αποτέλεσμα να μην μπορεί να εισπράξει τις δόσεις της κρατικής χρηματοδότησης μέσω της περιφέρειας. Αυτό είναι το ένα στοιχείο. Το δεύτερο είναι, ότι λόγω αυτών των οφειλών δεν μπορεί να πάρει ασφαλιστική ενημερότητα, με αποτέλεσμα να μην μπορεί να εισπράξει και τις χορηγίες. Υπάρχουν, δηλαδή, προβλήματα. Προφανώς μπορεί κι εκεί, όπως και σε πολλά άλλα νομικά πρόσωπα ιδιωτικού ή δημόσιου δικαίου, να έχουν δημιουργηθεί υπέρογκες οφειλές, με αποτέλεσμα τώρα να μην μπορούν να εισπράξουν. Άρα, δυσχεραίνεται η λειτουργία.
Εγώ θέλω να θέσω υπ’ όψιν σας το ζήτημα αυτό και να ζητήσω τη θετική σας στάση, ώστε να λυθούν αυτές οι εκκρεμότητες με τελικό στόχο όχι να συνεχίσουν την ενδεχόμενη κακοδιαχείριση αλλά να λυθεί το πρόβλημα και να μπορεί αυτό να λειτουργεί. Διότι το έργο που επιτελεί αυτό το νηπιοτροφείο, όπως και άλλα νηπιοτροφεία -όχι ακριβώς, αλλά αντίστοιχα ιδρύματα- είναι πάρα πολύ σημαντικό. Καταλαβαίνετε τι σημαίνει για μια ελληνική οικογένεια, να μην μπορεί να εξασφαλίσει τροφή και θέρμανση στο μικρό παιδί που έχει, στο νήπιό της. 
Πρέπει να υπάρξουν, δηλαδή, ρυθμίσεις τέτοιες που θα μπορέσουν να διασφαλίσουν τη λειτουργία αυτού του νηπιοτροφείου. Και λέω συγκεκριμένα. Να πάρει ασφαλιστική ενημερότητα, ώστε να μπορεί να εισπράξει και χορηγίες που έχει από το Ίδρυμα «ΣΤΑΥΡΟΣ ΝΙΑΡΧΟΣ», για παράδειγμα. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Ο Υπουργός έχει το λόγο για τη δευτερολογία του.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εγώ θα επαναλάβω ότι έγινε ρύθμιση των ασφαλιστικών εισφορών, έχει ασφαλιστική ενημερότητα και γι’ αυτό άλλωστε υπάρχει η δυνατότητα είσπραξης και των υπόλοιπων δόσεων. Εάν δεν υπήρχε αυτή η ένταξη στη ρύθμιση, που λέει ότι κάθε μήνα θα δίνουν 19.000…</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Πότε έγινε αυτό, κύριε Υπουργέ;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Έγινε στις 14 Νοεμβρίου η τελική απόφαση για την ένταξη στη ρύθμιση. Η πρώτη δόση, προφανώς πήγε στις οφειλές και μάλλον σ’ αυτήν θα αναφέρονται αυτοί που σας ενημέρωσαν. Έγινε αυτό. Επομένως, είναι σημαντικό το να μη γίνουν άμεσα απαιτητά αυτά τα ποσά από την πλευρά του ΙΚΑ, για να έχει το ίδρυμα τη δυνατότητα να τακτοποιήσει και τους εργαζόμενους, οι οποίοι, όπως πολύ σωστά είπατε, δεν έχουν πληρωθεί εδώ και αρκετό διάστημα και που είναι, μαζί με τα παιδιά, τα θύματα της υπόθεσης. Γι’ αυτό πρέπει να συμβάλουμε όλοι. 
Αποδέχομαι απολύτως την ευθύνη του Υπουργείου για να δώσουμε τη συνδρομή μας σ’ αυτήν την προσπάθεια. Όμως, το ίδρυμα δεν είναι κρατικό, δεν είναι δημοσίου δικαίου, για να έχουμε όλη τη δικαιοδοσία. Τι θέλω να πω μ’ αυτό; Δυστυχώς, για να καταλάβετε τι συμβαίνει, το δικαιολογητικό που αφορούσε τις εκταμιεύσεις –οι εκταμιεύσεις έγιναν, όπως σας ενημέρωσα, από τον Οκτώβριο και μετά- που είναι το βασικό, η σύνθεση του διοικητικού συμβουλίου και η νομιμότητά του, ήρθε στο Υπουργείο στις 28 με 29 Σεπτεμβρίου. Γιατί το Πρακτικό της συνεδρίασης για το διοικητικό συμβούλιο, έγινε στις 23 Σεπτεμβρίου. 
Υπάρχουν, δηλαδή, προβλήματα που ξεκινάνε και από τους ίδιους τους ανθρώπους που ασχολούνται εκεί, που είναι υπεύθυνοι για τη διοίκηση. Δεν μπορούσε να γίνει πιο μπροστά, λοιπόν, ούτε η ρύθμιση στο ΙΚΑ -από τον Ιούνιο και μετά μπορούσε να έχει γίνει η ρύθμιση, χωρίς διοίκηση δεν μπορούσε να είχε γίνει- ούτε βεβαίως η διαδικασία εκταμίευσης των χρημάτων, την οποία επιταχύναμε, λόγω της πίεσης και της πολύ καλής συνεργασίας που είχαμε με τους εκπροσώπους των εργαζομένων, για να αντιμετωπιστούν ακριβώς αυτά τα προβλήματα. Δηλαδή, εγώ είδα τους εργαζόμενους να έχουν έρθει τέσσερις φορές και διοίκηση δεν υπήρχε για να εκπροσωπήσει το ίδρυμα. 
Τώρα πάει να μπει σε ένα ρυθμό η αντιμετώπιση των προβλημάτων. Όπως σας ανέφερα, 525.000 είναι η στήριξη από πλευράς του Υπουργείου Εργασίας και έχουμε ακόμα την τέταρτη δόση. Έγινε η ρύθμιση. Εφόσον ενταχθεί και στο κοινωνικό τιμολόγιο, θα έχουμε ακόμα μια έμμεση ενίσχυση.
Όμως, θα προχωρήσω παραπέρα σε μία πρόταση με νομοθετική ρύθμιση. Λόγω του υπερτοπικού χαρακτήρα που έχει το πρότυπο Νηπιοτροφείο Καλλιθέας, θα εισηγηθούμε την ένταξή του στις αρμοδιότητες της περιφέρειας και όχι στενά του δήμου -λόγω του υπερτοπικού χαρακτήρα όπως σας τονίζω- προκειμένου και η περιφέρεια να έχει τη δυνατότητα της ενίσχυσης από ίδιους πόρους, από πόρους της περιφέρειας, που σήμερα δεν την έχει. 
Έτσι, με τη συνδρομή της περιφέρειας, με τη συνδρομή του Υπουργείου Εργασίας και βεβαίως με τους ίδιους πόρους και τις δωρεές -οι οποίες, να είστε σίγουρη, δεν εμποδίζονται από ασφαλιστική ενημερότητα, δεν χρειάζεται ο ιδιώτης ασφαλιστική ενημερότητα- να δούμε να ομαλοποιείται η κατάσταση για να συνεχίσει το ίδρυμα να επιτελεί το σοβαρό έργο που έχει επιτελέσει μέχρι σήμερα και να αντιμετωπιστούν, βεβαίως, τα προβλήματα που έχουν να κάνουν με την πληρωμή των εργαζομένων.
Η ρύθμιση αυτή, πρέπει να είναι νομοθετική, κύριε Πρόεδρε, για να προλάβω πιθανή ερώτηση. Θα έρθει, πιστεύω, μέχρι τον Ιανουάριο και θα αφορά μία μετεξέλιξη σε σχέση με την εποπτεία, δηλαδή το ποιος θα έχει την εποπτεία του ιδρύματος. Λόγω υπερτοπικού χαρακτήρα -επαναλαμβάνω- η Περιφέρεια Αττικής. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Η δεύτερη με αριθμό 313/26-11-2013 επίκαιρη ερώτηση δεύτερου κύκλου του Βουλευτή Ζακύνθου του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Σταύρου Κοντονή προς τον Υπουργό Αγροτικής Ανάπτυξης και Τροφίμων, σχετικά με τα προβλήματα της Ένωσης Αγροτικών Συνεταιρισμών Ζακύνθου και των αγροτών της Ζακύνθου γενικότερα, δεν θα συζητηθεί λόγω κωλύματος του Υπουργού και διαγράφεται.
Επίσης, η τρίτη με αριθμό 310/26-11-2013 επίκαιρη ερώτηση δεύτερου κύκλου του Βουλευτή Αρκαδίας του Πανελλήνιου Σοσιαλιστικού Κινήματος κ. Οδυσσέα Κωνσταντινόπουλου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την στήριξη των ελληνικών επιχειρήσεων, δεν θα συζητηθεί λόγω κωλύματος του Υπουργού και διαγράφεται.
Η πέμπτη με αριθμό 323/26-11-2013 επίκαιρη ερώτηση δεύτερου κύκλου του Βουλευτή Β΄ Αθηνών του Λαϊκού Συνδέσμου - Χρυσή Αυγή κ. Ηλία Παναγιώταρου προς τον Υπουργό Εξωτερικών, σχετικά με την αντιμετώπιση των Αλβανικών προκλήσεων, δεν θα συζητηθεί λόγω κωλύματος του Υπουργού και διαγράφεται.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία τριάντα τρεις μαθητές και μαθήτριες και τρεις εκπαιδευτικοί – συνοδοί τους, από το Γενικό Λύκειο Ερέτριας, καθώς και είκοσι πέντε μαθητές και μαθήτριες και δύο εκπαιδευτικοί – συνοδοί τους από το 8ο Δημοτικό Σχολείο Αγίας Βαρβάρας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Προχωρούμε στην πρώτη με αριθμό 305/26-11-2013 επίκαιρη ερώτηση δεύτερου κύκλου του Βουλευτή Βοιωτίας της Νέας Δημοκρατίας κ. Ιωάννη Καράμπελα προς τον Υπουργό Υποδομών, Μεταφορών και Δικτύων, σχετικά με την ποιότητα σήματος κινητής τηλεφωνίας.
Στην ερώτηση θα απαντήσει ο Υφυπουργός κ. Παπαδόπουλος.
Κύριε συνάδελφε, έχετε το λόγο για να αναπτύξετε την ερώτησή σας.</ChairmanSpeech>
<Speech><Parlmember>ΙΩΑΝΝΗΣ ΚΑΡΑΜΠΕΛΑΣ</Parlmember>: Σας ευχαριστώ, κύριε Πρόεδρε.
Κύριε Υπουργέ, στην Ελλάδα λειτουργούν τρία δίκτυα κινητής τηλεφωνίας, χρησιμοποιώντας το παγκόσμιο σύστημα επικοινωνιών. Επιπλέον, οι πάροχοι έχουν αναπτύξει δίκτυα τρίτης γενιάς και τα τελευταία τρία χρόνια έχουν κάνει σοβαρές επενδύσεις και αναπτύσσουν τα δίκτυα τέταρτης γενιάς. 
Οι Έλληνες είναι από τους καλύτερους πελάτες της κινητής τηλεφωνίας, καθώς το κινητό τους τηλέφωνο κατέχει εξέχουσα θέση στην καθημερινότητά τους, όχι μόνο στην επαγγελματική τους δραστηριότητα, αλλά και ως μέσο ψυχαγωγίας και ενημέρωσης. Είναι χαρακτηριστικό ότι η χώρα μας βρίσκεται στην πέμπτη θέση παγκοσμίως σε ό,τι αφορά το μερίδιο που κατέχει η κινητή τηλεφωνία στο σύνολο των τηλεπικοινωνιών, ενώ το ποσοστό διείσδυσης είναι πάνω από τον ευρωπαϊκό μέσο όρο. 
Για το λόγο αυτό, σύμφωνα και με τα στοιχεία της έρευνας που πραγματοποίησε το Οικονομικό Πανεπιστήμιο Αθηνών, ο κλάδος της κινητής τηλεφωνίας είναι από τους πιο σταθερούς και μεγαλώνει σε επενδυτές ακόμη και στην περίοδο κρίσης, αφού από το 1993 έως το 2012 έχουν επενδυθεί επάνω από 7 δισεκατομμύρια ευρώ. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Παρ’ όλα αυτά, υπάρχουν πολλά σημεία σε όλη την επικράτεια, ακόμη και κατά μήκος των κυρίων εθνικών οδών, αλλά και στα κέντρα των αστικών κέντρων, όπου είτε υπάρχει κακή ποιότητα του σήματος είτε παντελής έλλειψη με αποτέλεσμα να δημιουργούνται πάρα πολλά εμπόδια στους επαγγελματίες. 
Μάλιστα, υπάρχει πρόσφατο δημοσίευμα που λέει ότι σε γενικό νοσοκομείο της περιφέρειας δεν έχει καθόλου σήμα και οι γιατροί και οι νοσηλευτές αναγκάζονται να επικοινωνούν μεταξύ τους με τα σταθερά τηλέφωνα ή ακόμη και με τα μπίπερς. 
Όλα αυτά θεωρώ ότι είναι ανεπίτρεπτα για ένα κράτος ευρωπαϊκό, το 2013, τη στιγμή μάλιστα που ο Πρωθυπουργός έχει τονίσει με κάθε τρόπο τη σημαντικότητα της ευρωζωνικότητας στην αύξηση του ΑΕΠ. Αυτό είναι σημαντικό και για την ελεύθερη πρόσβαση των πολιτών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με βάση αυτά τα στοιχεία, κύριε Υπουργέ, θα ήθελα να σας ρωτήσω εάν υπάρχει έλεγχος του Υπουργείου στις εταιρείες κινητής τηλεφωνίας για την ποιότητα των υπηρεσιών που προσφέρουν στους καταναλωτές και δυνατότητα ανάκλησης των αδειών εκείνων των παρόχων που δεν συμμορφώνονται με τα ποιοτικά χαρακτηριστικά που έχουν τεθεί.
Επίσης, προτίθεται το Υπουργείο να λάβει μέριμνα προκειμένου να βελτιώσει πανελλαδικά το επίπεδο του σήματος κινητής τηλεφωνίας, όπως για παράδειγμα να απλοποιήσει τη διαδικασία αδειοδότησης της εγκατάστασης κεραιών κινητής τηλεφωνίας; Μήπως γραφειοκρατικές στρεβλώσεις από πλευράς πολιτείας εμποδίζουν επενδύσεις των εταιρειών κινητής τηλεφωνίας προς την κατεύθυνση βελτίωσης της ποιότητας του σήματος; 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Κύριε Υφυπουργέ, έχετε το λόγο.</ChairmanSpeech> 
<Speech><Parlmember>ΜΙΧΑΛΗΣ ΠΑΠΑΔΟΠΟΥΛΟΣ</Parlmember> (Υφυπουργός Υποδομών, Μεταφορών και Δικτύων): Ευχαριστώ, κύριε Πρόεδρε. 
Αγαπητέ συνάδελφε, πραγματικά είναι σημαντικό το ότι μου δίνεται μια ευκαιρία σήμερα να αναλύσω και να διευκρινίσω όλα αυτά τα οποία έχουν γίνει. Αυτό το λέω, γιατί η ερώτηση αυτή αφορά όλους τους Έλληνες. Την είχαμε όλοι. Και ο ομιλών, πριν πάει στο Υπουργείο, την ίδια ερώτηση είχε. 
Θέλω, μάλιστα, να προσθέσω στην ερώτησή σας ότι το πρόβλημα είναι ακόμα εντονότερο στις παραμεθόριες και νησιωτικές περιοχές. 
Θα κάνω μια μικρή εισαγωγή στην πρωτομιλία μου για το τι ισχύει και για το τι έχει βελτιωθεί, διότι, όπως αναφέρετε κι εσείς, ήταν μία από τις προτεραιότητες του Πρωθυπουργού. Και οι κατευθύνσεις τις οποίες είχε δώσει ήταν άμεσες και δόθηκαν και άμεσες λύσεις. 
Με το ν. 4070/2012 το νομοθετικό καθεστώς για την έκδοση άδειας κατασκευής κεραίας από την ΕΕΤΤ απαιτούσε τις εξής διαδικασίες: Την έγκριση της ΥΠΑ, τη θετική γνωμάτευση της Ελληνικής Επιτροπής Ατομικής Ενέργειας και την έγκριση περιβαλλοντικών όρων από την οικεία περιφέρεια. Μετά από την έκδοση της άδειας από την ΕΕΤΤ, ο πάροχος έπρεπε να λάβει έγκριση για να εγκαταστήσει τις κεραίες από την οικεία πολεοδομική υπηρεσία. 
Αποτέλεσμα όλης αυτής της διαδικασίας, όπως ειπώθηκε, ήταν η συσσώρευση πολλών αιτήσεων αδειών -τον τελευταίο καιρό ήταν πέντε χιλιάδες οι αιτήσεις για άδειες- οι οποίες δεν μπορούσαν να διεκπεραιωθούν από τον ειδικό φορέα της ΕΕΤΤ, λόγω του ότι δεν είχαν λάβει έγκριση περιβαλλοντικών όρων από τις αρμόδιες περιφέρειες ή για άλλους ουσιαστικούς μεν, αλλά επί της ουσίας τυπικούς λόγους. 
Ο ν. 4014/2011 απλοποίησε τη διαδικασία της περιβαλλοντικής αδειοδότησης για τη συντριπτική πλειοψηφία των κατασκευών και αδειών, οι οποίες πλέον μπορούν να ενταχθούν σε πρότυπες περιβαλλοντικές δεσμεύσεις με μια δήλωση που υποβάλουν στην αρμόδια αρχή για την αδειοδότηση. 
Σήμερα, ο ν. 4070/2012, ο τηλεπικοινωνιακός νόμος, προβλέπει μια τελείως διαφορετική διαδικασία, σύμφωνα με την οποία ο ολοκληρωμένος φάκελος κάθε κατασκευής κεραίας υποβάλλεται από τον πάροχο στο Σύστημα Ηλεκτρονικής Υποβολής Αιτήσεων (ΣΗΛΥΑ). 
Οι αρμόδιες, λοιπόν, υπηρεσίες παραλαμβάνουν, διαχειρίζονται, εγκρίνουν το μέρος του φακέλου που εμπίπτει στο πεδίο των αρμοδιοτήτων μέσω του ηλεκτρονικού συστήματος ΣΗΛΥΑ, οπότε η διαδικασία της αδειοδότησης ολοκληρώνεται πλέον με πάρα πολύ αποτελεσματικό και σύντομο τρόπο. 
Σύμφωνα με τη νέα διαδικασία, οι αρμόδιες υπηρεσίες έχουν στη διάθεσή τους τέσσερις μήνες για να εξετάσουν το φάκελο αυτό και να χορηγήσουν κατά το νόμο την έγκριση με τη σύμφωνη γνώμη τους. 
Θέλω να πω ότι όλες αυτές οι εγκρίσεις είναι απόλυτα θωρακισμένες και από ευρωπαϊκούς, αλλά και από διεθνείς κανονισμούς. 
Μετά την παρέλευση, λοιπόν, αυτού του διαστήματος, η ΕΕΤΤ έρχεται και εκδίδει το πιστοποιητικό πληρότητας του φακέλου εάν υπάρχει έγκριση της ΥΠΑ ή της Επιτροπής Ατομικής Ενέργειας. 
Άρα, με το πιστοποιητικό αυτό ο πάροχος μπορεί να εγκαταστήσει και να λειτουργήσει μια κεραία. Με αυτόν τον τρόπο, λοιπόν, διασφαλίζεται ένα πολύ σημαντικό πράγμα, ότι κάθε κεραία πληρεί απόλυτα τις προϋποθέσεις της νομοθεσίας, δεν υπάρχει καμμία αυθαιρεσία, γιατί υπάρχει ο έλεγχος, ενώ ταυτόχρονα επιταχύνεται σε πολύ μεγάλο βαθμό η διαδικασία της αδειοδότησης. 
Επίσης, θα ήθελα να πω ότι όσον αφορά τον έλεγχο της ποιότητας των υπηρεσιών που προσφέρουν στους καταναλωτές οι εταιρείες κινητής τηλεφωνίας, αυτό είναι αποκλειστική αρμοδιότητα της ΕΕΤΤ. Η ΕΕΤΤ, λοιπόν, στο πλαίσιο αυτού του ελέγχου για την ποιότητα των παρεχόμενων υπηρεσιών, αλλά και των τελικών χρηστών από τους παρόχους των δικτύων της κινητής τηλεφωνίας, εξέδωσε μια απόφαση, την υπ’ αριθμ. 621/2011, σύμφωνα με την οποία γίνονται όλες οι μετρήσεις, με ειδικό εξοπλισμό, των δεικτών ποιότητας και των δεικτών κινητών υπηρεσιών στην επικράτεια και έπειτα τα αποτελέσματα δημοσιεύονται. Άρα, υπάρχει και γνώση και ενημέρωση. 
Κλείνοντας, θα ήθελα να πω ότι για την υλοποίηση ενός ολοκληρωμένου πλαισίου ελέγχου και ενημέρωσης των δεικτών ποιότητας των τηλεπικοινωνιακών παροχών στην Ελλάδα, εντάχθηκε έργο στο πλαίσιο του ΕΣΠΑ με θέμα «Ψηφιακές Υπηρεσίες Ανεξάρτητων Αρχών της Υλοποίησης της Διαδικτυακής Πλατφόρμας», με χρήση της οποίας κάθε χρήστης ή επενδυτής τηλεπικοινωνιακών συστημάτων, σταθερών ή κινητών, θα μπορεί να αποκτά πλέον με έγκυρο και αντικειμενικό τρόπο συγκρίσιμες πληροφορίες για την ποιότητα των δικτύων, σταθερών ή κινητών.
Η Ελλάδα, όσον αφορά την ποιότητα των προσφερόμενων υπηρεσιών από τις εταιρείες τηλεπικοινωνίας, νομίζω ότι έχει κάνει πολύ σημαντική πρόοδο. Μικραίνει το διάστημα το οποίο ήταν πραγματικά μεγάλο λόγω γραφειοκρατίας, όπως είπατε, και δίνει τη δυνατότητα για μια πιο αξιόπιστη λειτουργία στο χώρο των τηλεπικοινωνιών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ. 
Κύριε Καράμπελα, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΚΑΡΑΜΠΕΛΑΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, δεν είχα υπ’ όψιν μου για την έκθεση την οποία είπατε προηγουμένως. Εάν την έχετε, να την καταθέσετε στα Πρακτικά, ώστε να την έχουμε όλοι μας. 
Η προσωπική μου άποψη είναι ότι το σήμα της κινητής τηλεφωνίας χειροτερεύει. Λίγα μέτρα από αυτήν την Αίθουσα, δεν μπορούμε να έχουμε σήμα. 
Ο Πρωθυπουργός ο ίδιος κάνει επαφές με επιχειρηματίες, ώστε να έρθουν επενδύσεις στη χώρα μας. Δεν είναι δυνατόν να ψάχνουν να βρουν σήμα. Τα κινητά τηλέφωνα πλέον δεν είναι μόνο για την επικοινωνία, αλλά λειτουργούν και ως μικροί υπολογιστές. Άρα, όταν δεν υπάρχει πρόσβαση, δεν υπάρχει και πρόσβαση στο διαδίκτυο με όλα τα συνεπακόλουθα. 
Από εκεί και πέρα, όμως, θα ήθελα να σταθώ στο γεγονός πως παρότι η χώρα μας επανήλθε σε θετικό πρόσημο στο ρυθμό αύξησης της ευρυζωνικής διείσδυσης, βρισκόμαστε ακόμα στη δέκατη ένατη θέση μεταξύ των ευρωπαϊκών χωρών. 
Θα ήθελα να τονίσω, δηλαδή, ότι με δεδομένη την πολιτική βούληση που υπάρχει από την πλευρά της Κυβέρνησης, ένας από τους πιο βασικούς πυλώνες του αναπτυξιακού μοντέλου που οραματιζόμαστε είναι η μετατροπή της Ελλάδος σε πηγή έρευνας και ανάπτυξης υψηλών τεχνολογιών. Συνεπώς, ζητήματα της καθημερινότητας, όπως είναι η αξιοπιστία του συστήματος της κινητής τηλεφωνίας, είναι από τα πρώτα που πρέπει να λυθούν. 
Δεν είναι δυνατόν ένας επενδυτής όπως η «ΝΟΚΙΑ» ή η «COCA COLA» που επέλεξαν την Αθήνα για τη δημιουργία του Κέντρου Διαδραστικής Επικοινωνίας Πολιτών για την Κεντρική και Νότια Ευρώπη, να ψάχνουν για σήμα 3G λίγα μέτρα από την Αίθουσα του Κοινοβουλίου. Αυτό που σας αναφέρω δεν είναι υπερβολή. Φαντάζομαι ότι και εσείς ο ίδιος συχνά-πυκνά έχετε διαπιστώσει αυτήν την έλλειψη σήματος. 
Κύριε Υπουργέ, το ανθρώπινο δυναμικό που διαθέτει η χώρα μας στον τομέα των επικοινωνιών και των υψηλών τεχνολογιών, είναι άριστα καταρτισμένο και περιζήτητο σε ολόκληρο τον κόσμο. 
Συνεπώς, θεωρώ δεδομένο ότι τα εμπόδια που υπάρχουν στο συγκεκριμένο ζήτημα σίγουρα δεν είναι μόνο τεχνικής φύσεως. Τα εμπόδια είναι προϊόντα της γραφειοκρατίας και όπως μας αναλύσατε στην πρωτολογία σας, έχετε λάβει σημαντικά μέτρα για τη μείωση της περιόδου των αδειοδοτήσεων. 
Από τους υφιστάμενους σταθμούς που υπάρχουν μέχρι στιγμής, δεν έχουν αδειοδοτηθεί ούτε οι μισοί, ενώ η προθεσμία που υπάρχει, λήγει το Μάρτιο του 2014 βάσει του ν.4053/2012. Οι τρεις πάροχοι επένδυσαν το 2012 γύρω στα 300 εκατομμύρια ευρώ σε διαδικτυακές υποδομές, αντί των 400 εκατομμυρίων ευρώ που ήταν στο αρχικό πλάνο. 
Παρά την ψήφιση του θεσμικού πλαισίου για την απλοποίηση των διαδικασιών αδειοδότησης στις αρχές του 2012, υπάρχουν τμήματα της δημόσιας διοίκησης που αδυνατούν να εφαρμόσουν τις διατάξεις της νομοθεσίας, λόγω του μεγάλου αριθμού των εμπλεκομένων, αλλά και της πολυπλοκότητας της διασύνδεσής τους. Αυτό είναι κάτι που αποδεικνύεται ιδιαίτερα κοστοβόρο και σε χρόνο και σε χρήμα. 
Περιμένω από εσάς να το εξετάσετε με τη δέουσα προσοχή και να αναλάβετε τις πρωτοβουλίες που πρέπει, ώστε να επιλυθούν τέτοιου είδους στρεβλώσεις. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Το λόγο έχει ο κύριος Υπουργός.</ChairmanSpeech> 
<Speech><Parlmember>ΜΙΧΑΛΗΣ ΠΑΠΑΔΟΠΟΥΛΟΣ</Parlmember> (Υφυπουργός Υποδομών, Μεταφορών και Δικτύων): Ευχαριστώ, κύριε Πρόεδρε.
Ήθελα να πω ότι είναι γεγονός αυτό το οποίο λέτε. Τι σημαίνει «να λειτουργήσει σωστά η κινητή τηλεφωνία»; Να υπάρχει σήμα. Σας είπα, λοιπόν, στην πρωτομιλία μου ότι έχουμε θωρακίσει την τεχνική λειτουργία. Έχουμε θωρακίσει την αδειότηση και έχουμε μειώσει πάρα πολύ το χρόνο. 
Πρέπει να πούμε και μία ακόμη αλήθεια, γιατί προτιμώ να είμαι ωφέλιμος, παρά αρεστός. Είναι αλήθεια και γεγονός ότι πάρα πολλές φορές διάφοροι θεσμικοί παράγοντες, όπως η τοπική αυτοδιοίκηση Α΄ και Β΄ βαθμού, σε κάποιες διαδικασίες παρεμβαίνουν αρνητικά, που επιτρέψετε μου να πω ότι φτάνουν και στα όρια του λαϊκισμού. Η θωράκιση από την πολιτεία υπάρχει, γιατί η κινητή τηλεφωνία λειτουργεί με ευρωπαϊκούς και διεθνείς κανόνες. Ωστόσο, δημιουργούν θέματα στην αδειοδότηση εγκατάστασης των κεραιών, δηλαδή υπάρχει μειωμένο σήμα, παρ’ όλο που η πολιτεία έχει θωρακίσει το πού θα τοποθετούνται κεραίες. 
Κατά συνέπεια, υπάρχει έντονο πρόβλημα σε πάρα πολλές περιοχές με το μειωμένο σήμα. 
Θα ήθελα, όμως, να σας πω δύο λόγια, διότι σύμφωνα με το άρθρο 30, παράγραφος 17 του ν. 4070/12, εισήχθη για πρώτη φορά η διαδικασία αδειοδότησης κατασκευών κεραιών κινητής τηλεφωνίας, αυτή η απλοποιημένη διαδικασία που σας είπα με το Σύστημα Ηλεκτρονικής, Υποβόλης Αιτήσεων το ΣΗΛΥΑ. Αυτή η διαδικασία συγκεντρώνει την εποπτεία της ΕΕΤΤ και επιταχύνει κατά πάρα πολύ τις προθεσμίες -όπως σας είπα και πριν- σε σχέση με τον προγενέστερο ν. τον 3431/2006, που πραγματικά δημιουργούσε πολύ πιο έντονα προβλήματα, με αποτέλεσμα η διαδικασία της αδειοδότησης για νέες κεραίες να είναι εφικτή σε σύντομο χρονικό διάστημα.
Συγκεκριμένα, προβλεπόταν η υπογραφή μιας απόφασης από τον Υπουργό Μεταφορών και Δικτύων και των συναρμοδίων Υπουργών για τη ρύθμιση θεμάτων - διαδικασιών του συστήματος ΣΗΛΥΑ. Κατόπιν αρκετών διαβουλεύσεων που έγιναν με τους εκπροσώπους των διαφόρων Υπουργείων, όπως το Υπουργείο Άμυνας, το Υπουργείο Αθλητισμού, το Υπουργείο Περιβάλλοντος, την Πολιτική Αεροπορία, το νέο σχέδιο υπογράφηκε από εμένα πριν από λίγο καιρό και έχει προωθηθεί για συνυπογραφή στους αρμόδιους Υπουργούς. 
Το σχέδιο της ΚΥΑ εμπεριέχει και διοικητικές διαδικασίες, εναρμονισμένες με την εφαρμογή ολοκληρωμένου πληροφοριακού συστήματος της ΕΕΤΤ, ώστε να πραγματοποιείται ηλεκτρονικά πλέον η υποβολή και η παρακολούθηση των αιτημάτων για αδειοδότηση κεραιών. Αυτό σημαίνει ότι επισπεύδεται ακόμη περισσότερο η διαδικασία αυτή. 
Η ηλεκτρονική υποβολή των αιτήσεων και η διεκπεραίωσή της, μέσω του συστήματος ΣΗΛΥΑ, αποτελεί ένα βασικό πυλώνα στην ηλεκτρονική διακυβέρνηση, η οποία προωθείται συνολικά σε επίπεδο όλης της δημόσιας διοίκησης. 
Επομένως -αν θέλετε- οι αγκυλώσεις που υπάρχουν με το σύστημα αυτό ξεπερνιούνται με μεγαλύτερη ευκολία. Το λέω αυτό γιατί το Σύστημα Ηλεκτρονικής Υποβολής Αιτήσεων έχει ως σκοπό να μετατρέψει τη διαδικασία χορήγησης αδειών, κατασκευών κεραιών -μία δύσκολη έως τώρα διαδικασία- σε μία διαδικασία αδειοδότησης με μία μονοαπευθυντική διαδικασία, ώστε να διασφαλιστεί απόλυτα η ασφάλεια, ο σεβασμός προς τον πολίτη και το περιβάλλον κατά την ανάπτυξη των δικτύων κινητής τηλεφωνίας. 
Κλείνοντας, θα ήθελα να σας πω ότι ήδη έχουν γίνει αρκετά σημαντικά βήματα το τελευταίο τρίμηνο, βήματα τα οποία δεν είναι θεωρητικά, αλλά έχουν γίνει πράξη και έχουν αρχίσει να αποδίδουν. Ολοκληρώνεται αυτή η διαδικασία με την συνυπογραφή των υπόλοιπων συναρμόδιων Υπουργείων. Οπότε, μέχρι την επόμενη εβδομάδα ή μέχρι τέλος του χρόνου το αργότερο, θα έχουμε ένα καινούριο ηλεκτρονικό σύστημα, του οποίου τα αποτελέσματα θα είναι ολοφάνερα από την πρώτη του έτους.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε.
Οπότε, κύριε συνάδελφε, από την πρώτη του έτους θα είμαστε εδώ ξανά να δούμε τι θα γίνει.
Ολοκληρώθηκε η συζήτηση των επίκαιρων ερωτήσεων. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Υποδομών, Μεταφορών και Δικτύων, Οικονομικών, Ανάπτυξης και Ανταγωνιστικότητας, Περιβάλλοντος, Ενέργειας και Κλιματικής Αλλαγής και Δικαιοσύνης, Διαφάνειας και Ανθρωπίνων Δικαιωμάτων κατέθεσαν σχέδιο νόμου: «Κύρωση των Συμφωνιών Τροποποίησης των συμβάσεων παραχώρησης των μεγάλων οδικών έργων και ρύθμιση συναφών θεμάτων».
Επίσης, η Επιτροπή Κανονισμού της Βουλής καταθέτει την Έκθεσή της στην από 26 Νοεμβρίου 2013 πρόταση του Προέδρου της Βουλής και στην από 25 Νοεμβρίου 2013 πρόταση Βουλευτών «Για την τροποποίηση διατάξεων του Κανονισμού της Βουλής (Μέρος Κοινοβουλευτικό)».
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 11:33΄ λύεται η συνεδρίαση για την προσεχή Δευτέρα 2 Δεκεμβρίου 2013 και ώρα 18.00΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επίκαιρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                                   ΟΙ ΓΡΑΜΜΑΤΕΙΣ
Τελευταία Αποθήκευση:	4/12/2013 12:35:00 μμ	Από:	Σκότη Δέσποινα
Εκτυπώθηκε:	4/12/2013 11:44:00 πμ</body>
</html>