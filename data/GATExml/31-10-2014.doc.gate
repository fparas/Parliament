<html><head><meta name="cp:revision" content="2"><meta name="date" content="2014-12-02T10:59:00Z"><meta name="Company" content="OTS"><meta name="Keywords" content=""><meta name="meta:word-count" content="37732"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2014-11-26T09:16:00Z"><meta name="Word-Count" content="37732"><meta name="dcterms:created" content="2014-12-02T10:59:00Z"><meta name="dcterms:modified" content="2014-12-02T10:59:00Z"><meta name="Last-Modified" content="2014-12-02T10:59:00Z"><meta name="Last-Save-Date" content="2014-12-02T10:59:00Z"><meta name="meta:character-count" content="203755"><meta name="Template" content="Normal"><meta name="meta:save-date" content="2014-12-02T10:59:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2014-12-02T10:59:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-12-02T10:59:00Z"><meta name="Last-Printed" content="2014-11-26T09:16:00Z"><meta name="meta:last-author" content="Αράπη Κωνσταντίνα"><meta name="Comments" content=""><meta name="Creation-Date" content="2014-12-02T10:59:00Z"><meta name="xmpTPg:NPages" content="207"><meta name="resourceName" content="31-10-2014.doc"><meta name="Last-Author" content="Αράπη Κωνσταντίνα"><meta name="w:comments" content=""><meta name="Character Count" content="203755"><meta name="Page-Count" content="207"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="207"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 31/10/2014		ΣΕΛ. 5
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΙΖ΄
Παρασκευή 31 Οκτωβρίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Ανακοινώνεται ότι τη συνεδρίαση παρακολουθούν μαθητές από το 4ο Γυμνάσιο Νίκαιας, το 1ο Δημοτικό Σχολείο Κορυδαλλού, το 1ο Γυμνάσιο Ορεστιάδας και το Γυμνάσιο Λεχαινών Ηλείας, σελ. 
2. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 3 Νοεμβρίου 2014, σελ. 
4. Συζήτηση επίκαιρης ερώτησης προς τον Υπουργό Οικονομικών, σχετικά με τη λήψη μέτρων μη επιβάρυνσης των αγροτών με την επιστροφή ή την έκπτωση ΦΠΑ σε συνάρτηση με τους εκκοκιστές-εμπόρους βάμβακος, σελ. 
5. Συζήτηση επίκαιρης επερώτησης τριάντα τριών Βουλευτών της Κοινοβουλευτικής Ομάδας του Συνασπισμού Ριζοσπαστικής Αριστεράς προς τον Υπουργό Αγροτικής Ανάπτυξης και Τροφίμων, σχετικά με την κτηνοτροφία της χώρας μας, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση σχεδίου νόμου:
Ο Υπουργός Πολιτισμού και Αθλητισμού, ο Αντιπρόεδρος της Κυβέρνησης και Υπουργός Εξωτερικών και οι Υπουργοί Οικονομικών, Υγείας και Τουρισμού κατέθεσαν σχέδιο νόμου: «Κύρωση του Μνημονίου Κατανόησης Πολιτιστικής Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Αραβικών Εμιράτων», σελ. 

ΠΡΟΕΔΡΕΥΟΝΤΕΣ
ΔΡΙΒΕΛΕΓΚΑΣ Ι. , σελ.
ΚΑΛΑΝΤΖΗΣ Γ. , σελ.

ΟΜΙΛΗΤΕΣ

Α. Επί διαδικαστικού θέματος:
ΑΛΕΞΟΠΟΥΛΟΣ Α. , σελ.
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΠΟΣΤΟΛΟΥ Ε. , σελ.
ΓΕΛΑΛΗΣ Δ. , σελ.
ΔΡΙΒΕΛΕΓΚΑΣ Ι. , σελ.
ΚΑΛΑΝΤΖΗΣ Γ. , σελ.
ΚΑΡΑΣΜΑΝΗΣ Γ. , σελ.
ΚΑΣΣΗΣ Μ. , σελ.
ΚΟΔΕΛΑΣ Δ. , σελ.
ΚΟΥΚΟΥΛΟΠΟΥΛΟΣ Π. , σελ.
ΜΙΧΟΣ Ν. , σελ.
ΜΠΑΡΚΑΣ Κ. , σελ.
ΟΥΖΟΥΝΙΔΗΣ Μ. , σελ.

Β. Επί της επίκαιρης ερώτησης:
ΜΑΝΩΛΑΚΟΥ Δ. , σελ.
ΜΑΥΡΑΓΑΝΗΣ Γ. , σελ.

Γ. Επί της επίκαιρης επερώτησης:
ΑΛΕΞΟΠΟΥΛΟΣ Α. , σελ.
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΠΟΣΤΟΛΟΥ Ε. , σελ.
ΓΕΛΑΛΗΣ Δ. , σελ.
ΔΡΙΒΕΛΕΓΚΑΣ Ι. , σελ.
ΔΡΙΤΣΕΛΗ Π. , σελ.
ΖΕΡΔΕΛΗΣ Ι. , σελ.
ΚΑΡΑΓΚΟΥΝΗΣ Κ. , σελ.
ΚΑΡΑΣΜΑΝΗΣ Γ. , σελ.
ΚΑΣΑΠΙΔΗΣ Γ. , σελ.
ΚΑΣΣΗΣ Μ. , σελ.
ΚΟΔΕΛΑΣ Δ. , σελ.
ΚΟΥΚΟΥΛΟΠΟΥΛΟΣ Π. , σελ.
ΜΙΧΟΣ Ν. , σελ.
ΜΠΑΡΚΑΣ Κ. , σελ.
ΜΩΡΑΪΤΗΣ Ν. , σελ.
ΞΑΝΘΟΣ Α. , σελ.
ΟΥΖΟΥΝΙΔΗΣ Μ. , σελ.
ΨΥΡΡΑΣ Θ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΙΖ΄
Παρασκευή 31 Οκτωβρίου 2014
Αθήνα, σήμερα στις 31 Οκτωβρίου 2014 ημέρα Παρασκευή και ώρα 10.32΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ.
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται η κυρία Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από την κ. Λίτσα Αμμανατίδου-Πασχαλίδου, Βουλευτή Β΄ Θεσσαλονίκης, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
Εξωτερικών, Δικαιοσύνης, Διαφάνειας και Ανθρωπίνων Δικαιωμάτων 
2030) Η Βουλευτής Α΄ Αθηνών κ. ΕΛΕΝΑ ΚΟΥΝΤΟΥΡΑ κατέθεσε αναφορά με την οποία το Κέντρο Φιλοξενίας Άρρωστου Παιδιού και Οικογένειας «Ηλιαχτίδα» καλεί τις αρμόδιες αρχές να συνεργαστούν προκειμένου να ολοκληρωθούν άμεσα οι απαραίτητες διαδικασίες για την υπογραφή και επικύρωση της συνθήκης OP3 (προαιρετικό πρωτόκολλο επικοινωνίας) στη σύμβαση για τα δικαιώματα του Παιδιού (CRC).
Εργασίας, Κοινωνικής Ασφάλισης και Πρόνοιας
2031) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Συνδικάτο Εργαζομένων Εθνικού Κέντρου Βιώσιμης και Αειφόρου Ανάπτυξης (ΕΚΒΑΑ) (πρώην ΙΓΜΕ) εκφράζει την διαμαρτυρία του για την υποβάθμιση του ΙΓΜΕ και τη συρρίκνωση του προσωπικού, καθώς τις επιλογές της διοίκησής του.
Εσωτερικών, Ανάπτυξης και Ανταγωνιστικότητας
2032) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Δήμαρχος Κισάμου του Νομού Χανίων καλεί τις αρμόδιες αρχές να συνεργαστούν για την τεχνική υποστήριξη των δήμων για την ωρίμανση έργων και δράσεων στη νέα προγραμματική περίοδο 2014-2020.
Υποδομών, Μεταφορών και Δικτύων, Εργασίας, Κοινωνικής Ασφάλισης και Πρόνοιας
2033) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία το Σωματείο Εργαζομένων στα Λεωφορεία των ΚΤΕΛ του Νομού Μαγνησίας «Ο Άγιος Χριστόφορος» καταγγέλλει την απελευθέρωση στις απολύσεις των οδηγών των μισθωμένων ή ενταγμένων στα ΚΤΕΛ λεωφορείων και αιτείται την κατάργηση του σχετικού π.δ. 94/2014. 
Παιδείας και Θρησκευμάτων
2034) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Δημήτρης Παπαγεωργίου αιτείται την επαναφορά της Πληροφορικής στα πανελλαδικώς εξεταζόμενα μαθήματα.
Ανάπτυξης και Ανταγωνιστικότητας, Οικονομικών, Παιδείας και Θρησκευμάτων
2035) Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία η Ένωση Ελλήνων Ερευνητών αιτείται την απόσυρση των Αποφάσεων που αφορούν την περικοπή των προϋπολογισμών των ενταγμένων ερευνητικών έργων «Θαλής», «Αριστεία Ι και ΙΙ» και «ERC». 
Παιδείας και Θρησκευμάτων
2036) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Υπαλλήλων του Γενικού Χημείου του Κράτους διαμαρτύρεται για την τροποποίηση του ν.4186/2013, που αφορά την αντικατάσταση του μαθήματος της Χημείας από το μάθημα της Πληροφορικής στα εξεταζόμενα μαθήματα εισαγωγής στην τριτοβάθμια εκπαίδευση.
Εσωτερικών, Παιδείας και Θρησκευμάτων
2037) Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία ο Σύλλογος Νέων Ελλήνων Διαβητικών (ΣΥΝΕΔ) επισημαίνει το σημαντικό ρόλο του σχολικού νοσηλευτή στις σχολικές δομές και καλεί τις αρμόδιες αρχές να συνεργαστούν ώστε να επιλυθούν τα προβλήματα που δημιουργούνται σε όλες τις βαθμίδες της εκπαίδευσης.
Περιβάλλοντος, Ενέργειας και Κλιματικής Αλλαγής 
2038) Η Βουλευτής Β΄ Αθηνών κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ κατέθεσε αναφορά με την οποία το Συνδικάτο Εργαζομένων ΕΚΒΑΑ (πρώην ΙΓΜΕ) επισημαίνει τα σημαντικά προβλήματα λειτουργίας του και αιτείται την άμεση διευθέτηση τους. 
Παιδείας και Θρησκευμάτων
2039) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Κέντρο Φιλοξενίας Άρρωστου Παιδιού και Οικογένειας «Ηλιαχτίδα» αιτείται την υπογραφή του Τρίτου Προαιρετικού Πρωτοκόλλου (ΟΡ3) του Διεθνούς Συνασπισμού ΟΡ3CRC International Coalition για τα δικαιώματα του Παιδιού.
Οικονομικών 
2040) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Επαγγελματιών και Εμπόρων του Νομού Θεσσαλονίκης αιτείται τη ρύθμιση των ληξιπρόθεσμων οφειλών τους προς το δημόσιο και τα ασφαλιστικά ταμεία.
Πολιτισμού και Αθλητισμού, Εσωτερικών, Εξωτερικών
2041) Ο Βουλευτής Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ κατέθεσε αναφορά με την οποία οι κάτοικοι της Πόλης του Δοξάτου Μακεδονίας παραθέτουν σειρά αιτημάτων τους με σχετικό ψήφισμα και αιτούνται την ανάδειξη της σημαντικής προσφοράς της ιερής αυτής πόλης στους αγώνες του έθνους. 
Περιβάλλοντος, Ενέργειας και Κλιματικής Αλλαγής 
2042) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Στέλιος Ψωμάς παραθέτει τις προτάσεις του για τη χάραξη της ενεργειακής πολιτικής.
Εργασίας, Κοινωνικής Ασφάλισης και Πρόνοιας
2043) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Γενική Συνομοσπονδία Εργατών Ελλάδος (ΓΣΕΕ) αιτείται την απόσυρση της τροπολογίας που αφορά τον Οργανισμό Μεσολάβησης και Διαιτησίας (ΟΜΕΔ) και τη συμμόρφωση με το σκεπτικό και το διατακτικό της Απόφασης της Ολομέλειας του ΣτΕ.
Παιδείας και Θρησκευμάτων
2044) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Δασκάλων και Εκπαιδευτικών Φιλεκπαιδευτικής Εταιρείας εκφράζει τη διαμαρτυρία του για τη φορολόγηση των εκπαιδευτικών που εργάζονται σε ιδιωτικά σχολεία, εξαιτίας της δωρεάν ή με μειωμένα δίδακτρα φοίτησης των παιδιών τους σε αυτά.
Ανάπτυξης και Ανταγωνιστικότητας
2045) Ο Βουλευτής Νομού Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία ο αντιπεριφερειάρχης της Περιφερειακής Ενότητας Ανατολικής Αττικής αιτείται τη μείωση της επιβολής προστίμων για παράβαση του ωραρίου λειτουργίας των καταστημάτων της περιοχής. 
Δικαιοσύνης, Διαφάνειας και Ανθρωπίνων Δικαιωμάτων, Εργασίας, Κοινωνικής Ασφάλισης και Πρόνοιας, Επικρατείας
2046) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Χουστουλάκης διαμαρτύρεται για την κατάσταση που επικρατεί στο Ναυτικό Μετοχικό Ταμείο και επισημαίνει την ανάγκη προστασίας του.
Παιδείας και Θρησκευμάτων
2047) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ενιαίος Σύλλογος Εκπαιδευτικού Προσωπικού ΤΕΙ Δυτικής Ελλάδας καταγγέλλει τις ενέργειες του Προέδρου του ΤΕΙ Δυτικής Ελλάδας και του Προέδρου του Συμβουλίου του Ιδρύματος του ΤΕΙ Δυτικής Ελλάδας σχετικά με τη Διεθνή Πρόσκληση εκδήλωση ενδιαφέροντος για την ανάδειξη του Προέδρου του Ιδρύματος.
Παιδείας και Θρησκευμάτων
2048) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Πληροφορικών Ελλάδος διαμαρτύρεται για τη στάση της Ένωσης Ελλήνων Χημικών και την αντίθεσή της στη δημοσιοποίηση των προτάσεών της για το Νέο Λύκειο.
Επικρατείας, Εσωτερικών
2049) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία κ. Κωνσταντίνου Γενιδούνια αιτείται τη διεξαγωγή δημοψηφίσματος και την αναθεώρηση του Συντάγματος, προκειμένου να επιτευχθεί η καλύτερη οργάνωση και διοίκηση της κρατικής μηχανής.
Παιδείας και Θρησκευμάτων
2050) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Εκπαιδευτικών Κομμωτικής Μονίμων και Αναπληρωτών εκφράζει τη διαμαρτυρία του για τη μη τέλεση καμμίας διόρθωσης και αξιολόγησης επί των νομικών προβλέψεων απασχόλησης των ωρομισθίων εκπαιδευτικών.
Εργασίας, Κοινωνικής Ασφάλισης και Πρόνοιας
2051) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Γενική Συνομοσπονδία Εργατών Ελλάδος (ΓΣΕΕ) αιτείται την άμεση απόσυρση της τροπολογίας για τον Οργανισμό Μεσολάβησης και Διαιτησίας (ΟΜΕΔ).
Εθνικής Άμυνας, Πολιτισμού και Αθλητισμού
2052) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Τάκης Τζοβάρας αιτείται τη δημιουργία Μουσείου των Εθνών.
Εσωτερικών, Εξωτερικών
2053) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Εθνικός Σύλλογος «Βόρειος Ήπειρος» καταγγέλλει τις επιθέσεις φανατικών Αλβανών εις βάρος του Βορειοηπειρωτικού Ελληνισμού και αιτείται την έμπρακτη αντίδραση του ελληνικού κράτους και των Διεθνών Οργανισμών.
Επικρατείας, Οικονομικών, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη 
2054) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Χατζηαντωνίου παραθέτει την πρόθεση εκχώρησης ακινήτου υπό την ιδιοκτησία του στο δημόσιο, λόγω της επιβολής του ΕΝΦΙΑ.
Δικαιοσύνης, Διαφάνειας και Ανθρωπίνων Δικαιωμάτων, Εργασίας, Κοινωνικής Ασφάλισης και Πρόνοιας
2055) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Μαρία Δεμερτζιάν Γκινοσάτη εκφράζει τη διαμαρτυρία της για τη συνεχιζόμενη παραμονή της σε διαθεσιμότητα με κίνδυνο την απόλυσή της. 
Παιδείας και Θρησκευμάτων
2056) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Σύλλογος Διδασκόντων και το Γενικό Λύκειο Μήλου καλούν τις αρμόδιες αρχές να συνεργαστούν, ώστε να καταστεί δυνατή η μετάβαση των επιτυχόντων του διαγωνισμού «Euroscola» στην επόμενη αποστολή στο Στρασβούργο.
Εργασίας, Κοινωνικής Ασφάλισης και Πρόνοιας
2057) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε δημοσίευμα εφημερίδας αναφέρεται στην αναστολή λειτουργίας του Γηροκομείου «Άγιος Χαράλαμπος» στον Πύργο.
Πολιτισμού και Αθλητισμού, Διοικητικής Μεταρρύθμισης και Ηλεκτρονικής Διακυβέρνησης
2058) Η Βουλευτής Αιτωλοακαρνανίας κ. ΝΙΚΗ ΦΟΥΝΤΑ κατέθεσε αναφορά με την οποία ο Σύλλογος Αρχιτεκτόνων Ναυπακτίας αιτείται τη μη κατάργηση της 22ας Εφορείας Βυζαντινών Αρχαιοτήτων.
Εργασίας, Κοινωνικής Ασφάλισης και Πρόνοιας
2059) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία το Τεχνικό Επιμελητήριο Ελλάδος, Περιφερειακό Τμήμα Μαγνησίας καταγγέλλει τα σοβαρά προβλήματα που αντιμετωπίζει ο κλάδος των μηχανικών και αιτείται να εξεταστεί η δυνατότητα συνταξιοδότησης των παλαιότερων μελών τους με συμψηφισμό των υφιστάμενων οφειλών τους στο εφάπαξ ή στη σύνταξή τους.
Ανάπτυξης και Ανταγωνιστικότητας
2060) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία ο Δήμαρχος Κισάμου του Νομού Χανίων καλεί τις αρμόδιες αρχές να συνδράμουν στην υποστήριξη των φορέων της Πρωτοβάθμιας Τοπικής Αυτοδιοίκησης με υπηρεσίες τεχνικής βοήθειας.
Παιδείας και Θρησκευμάτων, Δικαιοσύνης, Διαφάνειας και Ανθρωπίνων Δικαιωμάτων, Διοικητικής Μεταρρύθμισης και Ηλεκτρονικής Διακυβέρνησης
2061) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Χρυσόγελος Μανώλης διαμαρτύρεται για τα υφιστάμενα κριτήρια που αφορούν τις μετεγγραφές των πολυτέκνων φοιτητών και τις προϋποθέσεις με τις οποίες δίδεται το ελάχιστο εγγυημένο εισόδημα στους πολύτεκνους. 
Εσωτερικών, Παιδείας και Θρησκευμάτων
2062) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Γονέων και Κηδεμόνων της Περιφέρειας Αττικής αιτείται τη δημιουργία ενιαίου κρατικού φορέα για την ασφαλή και δωρεάν μεταφορά των μαθητών.
Πολιτισμού και Αθλητισμού
2063) Η Βουλευτής Πέλλης κ. ΘΕΟΔΩΡΑ ΤΖΑΚΡΗ κατέθεσε αναφορά με την οποία οι Πολιτιστικοί Σύλλογοι Πέλλας, εκφράζουν την αγανάκτησή τους για τη λεηλάτηση της βιβλιοθήκης του Μουσείου Πέλλας και αιτούνται τη λήψη μέτρων προκειμένου να αποφευχθεί η μεταφορά των επιστημονικών βιβλίων της σε άλλο νομό. 
Υγείας
2064) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Έπαρχος Πάρου αιτείται την άμεση κάλυψη των κενών θέσεων με μόνιμο ιατρικό, νοσηλευτικό και βοηθητικό προσωπικό στα νησιά της Περιφέρειας Νοτίου Αιγαίου. 
Δημόσιας Τάξης και Προστασίας του Πολίτη, Δικαιοσύνης, Διαφάνειας και Ανθρωπίνων Δικαιωμάτων 
2065) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Διεθνής Διαφάνεια-Ελλάδος «Διαφάνεια Τώρα» αιτείται την επίλυση του θέματος που αφορά το «γρηγορόσημο» στα τελωνεία της χώρας , που εξακολουθεί παρά την υλοποίηση του Ηλεκτρονικού Τελωνείου ICISnet.
Υγείας, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων 
2066) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ιατρικών Επισκεπτών- Φαρμακευτικών και Συναφών Επαγγελμάτων καταγγέλλει τις τακτικές των φαρμακοϋπαλλήλων (ΤΑΥΦΕ) στο Ταμείο Πρόνοιας και αιτείται την αποκατάσταση της νομιμότητας.
Εξωτερικών
2067) Ο Βουλευτής Επικρατείας κ. ΠΥΡΡΟΣ ΔΗΜΑΣ κατέθεσε αναφορά με την οποία η κα. Φωτεινή Μακρή επισημαίνει την ανάγκη αποκατάστασης της λειτουργίας του Ιδρύματος Απόδημου Ελληνισμού και αιτείται την ικανοποίηση ζητημάτων που σχετίζονται με την υπηρεσιακή κατάσταση και το εργασιακό μέλλον των υπαλλήλων του ιδρύματος.
Αγροτικής Ανάπτυξης και Τροφίμων
2068) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία οι Βιοκαλλιεργητές ΠΕ Έβρου εκφράζουν τη διαμαρτυρία τους για τη καθυστέρηση στην πληρωμή της οικονομικής ενίσχυσης του προγράμματος της Βιολογικής Γεωργίας.
Αγροτικής Ανάπτυξης και Τροφίμων
2069) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία η Ένωση Ελλήνων Χημικών του Περιφερειακού Τμήματος Βορείου Αιγαίου εκφράζει τη διαμαρτυρία της για τον αποκλεισμό της Λέσβου από την προκήρυξη θέσεων ερευνητών του οργανισμού «ΔΗΜΗΤΡΑ».
Παιδείας και Θρησκευμάτων
2070) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία ο διευθυντής της διεύθυνσης της δευτεροβάθμιας εκπαίδευσης (ΔΔΕ) Πρέβεζας καλεί τις αρμόδιες αρχές να παραχωρήσουν τη δυνατότητα στους φοιτητές να μετεγγραφούν σε σχολές επαγγελματικά οριοθετημένες, δηλαδή με επαγγελματικά δικαιώματα.
Παιδείας και Θρησκευμάτων
2071) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Κίνηση της Πανεπιστημιακής Αναβάθμισης καλεί τις αρμόδιες αρχές να συνεργαστούν προκειμένου να γίνουν δεκτές οι προτάσεις του νέου πρύτανη της Ανώτατης Σχολής Καλών Τεχνών και αιτείται την ανάκληση της παραίτησής του. 
Παιδείας και Θρησκευμάτων
2072) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Ένωση Ελλήνων Χημικών εκφράζει τη διαμαρτυρία του για την υποβάθμιση στη διδασκαλία της επιστήμης της Χημείας και την αντικατάστασή της από την Πληροφορική στα εξεταζόμενα μαθήματα.
Αγροτικής Ανάπτυξης και Τροφίμων
2073) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία ο Αγροτικός Συνεταιρισμός Σκοπέλου αιτείται την κατ΄εξαίρεση επιδότηση του νέου εργοστασίου του από το πρόγραμμα «Αλέξανδρος Μπαλτατζής».
Εργασίας, Κοινωνικής Ασφάλισης και Πρόνοιας
2074) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία η Ομοσπονδία Εμπορικών Συλλόγων Θεσσαλίας παραθέτει τις προτάσεις της για την επίλυση του προβλήματος των ληξιπρόθεσμων οφειλών προς τον ΟΑΕΕ και αιτείται τη ριζική αλλαγή της φορολογικής πολιτικής
Εργασίας, Κοινωνικής Ασφάλισης και Πρόνοιας
2075) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία το Συνδικάτο Εργατοϋπαλλήλων Μετάλλου του Νομού Αττικής και οι εργαζόμενοι της Ναυπηγοεπισκευαστικής Βιομηχανίας Ελλάδας επισημαίνουν τις δυσμενείς συνθήκες διαβίωσης που αντιμετωπίζουν οι εργαζόμενοι του κλάδου και αιτούνται την άμεση καταβολή του εποχικού επιδόματος ανεργίας, χωρίς προϋποθέσεις. 
Υγείας
2076) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία το Δημοτικό Συμβούλιο Αλμυρού αιτείται την άμεση στελέχωση του Κέντρου Υγείας Αλμυρού και των αγροτικών ιατρείων του δήμου.
Εργασίας, Κοινωνικής Ασφάλισης και Πρόνοιας
2077) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία το Περιφερειακό Τμήμα Μαγνησίας του Τεχνικού Επιμελητηρίου Ελλάδος αιτείται τον συμψηφισμό των υφισταμένων οφειλών στο ασφαλιστικό τους ταμείο ΕΤΑΑ - ΤΣΜΕΔΕ με το εφάπαξ ή την σύνταξη των υπό συνταξιοδότηση μηχανικών.
Παιδείας και Θρησκευμάτων
2078) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία ο Δήμος Πατρέων αιτείται την αποστολή δεκατριών προκάτ σχολικών αιθουσών για την κάλυψη των στεγαστικών αναγκών των σχολείων.
Ναυτιλίας και Αιγαίου
2079) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία η Αντιδήμαρχος Κάσου παραθέτει τα προβλήματα που υπάρχουν στην τροφοδοσία των νησιών λόγω της μη ικανοποιητικής ακτοπλοϊκής σύνδεσης.
Παιδείας και Θρησκευμάτων
2080) Ο Βουλευτής Λέσβου κ. ΙΩΑΝΝΗΣ ΖΕΡΔΕΛΗΣ κατέθεσε αναφορά με την οποία ο Σύλλογος Εκπαιδευτικών της Πρωτοβάθμιας Εκπαίδευσης Λήμνου «Αργύριος Μοσχίδης» αιτείται την άμεση κάλυψη όλων των ελλείψεων σε εκπαιδευτικούς στα σχολεία της Λήμνου.
Αγροτικής Ανάπτυξης και Τροφίμων
2081) Οι Βουλευτές Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ και Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ κατέθεσαν αναφορά με την οποία ο Πρόεδρος της Τοπικής Κοινότητας Καλυβίων του Δήμου Αγρινίου αιτείται την άμεση στήριξη των παραγωγών εσπεριδοειδών, μετά τις ζημιές που υπέστησαν οι καλλιέργειές τους εξαιτίας ακραίων καιρικών φαινομένων.
Παιδείας και Θρησκευμάτων
2082) Ο Βουλευτής Λέσβου κ. ΙΩΑΝΝΗΣ ΖΕΡΔΕΛΗΣ κατέθεσε αναφορά με την οποία ο Σύλλογος Γονέων και Κηδεμόνων του Δημοτικού Σχολείου Βαρειάς Λέσβου εκφράζει την ανησυχία του για τις ελλείψεις σε εκπαιδευτικούς και τις συνενώσεις τμημάτων του σχολείου.
Παιδείας και Θρησκευμάτων
2083) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία κ. Παναγιώτης Πανοσκάλτσης επισημαίνει την αναγκαιότητα πρόβλεψης με νόμο της περίπτωσης των επιτυχόντων με την παράλληλη ιδιότητα του αθλητή και του πολύδυμου τέκνου, έτσι ώστε να εκδίδονται έγκαιρα τα αποτελέσματα των αθλητών με αγωνιστικές διακρίσεις.     
Οικονομικών, Δημόσιας Τάξης και Προστασίας του Πολίτη 
2084) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Σωματείο Εργαζομένων Ναυπηγείων Ελευσίνας αιτείται τη λήψη μέτρων για την άμεση καταβολή των δεδουλευμένων των εργαζομένων του, καθώς επίσης τη διασφάλιση της ομαλής και ενιαίας λειτουργίας του.
Υγείας
2085) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Καθολική Τσακίρη παραθέτει με ηλεκτρονική της επιστολή τις επισημάνσεις του Πανελληνίου Συνδέσμου Παραπληγικών και Κινητικά Αναπήρων και τις προτάσεις της Εθνικής Συνομοσπονδίας Ατόμων με Αναπηρία (ΕΣΑΜΕΑ) για το προσχέδιο του νέου Ενιαίου Κανονισμού Παροχών Υγείας του ΕΟΠΥΥ.
Οικονομικών 
2086) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ελληνικού Εμπορίου παραθέτει τις παρατηρήσεις της σχετικά με τις δηλώσεις του προέδρου για τις ρυθμίσεις οφειλών.
Περιβάλλοντος, Ενέργειας και Κλιματικής Αλλαγής 
2087) Η Βουλευτής Β΄ Αθηνών κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ κατέθεσε αναφορά με την οποία η Πανελλήνια Ένωση Επαγγελματιών Γεωτεχνικών και Επιχειρήσεων Πρασίνου (ΠΕΕΓΕΠ) εκφράζει την έντονη ανησυχία της για την καθυστέρηση της υλοποίησης του προγράμματος κατασκευής φυτεμένων δωμάτων.
Διοικητικής Μεταρρύθμισης και Ηλεκτρονικής Διακυβέρνησης, Δικαιοσύνης, Διαφάνειας και Ανθρωπίνων Δικαιωμάτων, Εργασίας, Κοινωνικής Ασφάλισης και Πρόνοιας, Ναυτιλίας και Αιγαίου, Ανάπτυξης και Ανταγωνιστικότητας, Επικρατείας, Εσωτερικών
2088) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Χουστουλάκης εκφράζει την έντονη διαμαρτυρία του για την απόκρυψη εγγράφων αποδεικτικών στοιχείων από την Διεύθυνση Παροχών του Ναυτικού Απομαχικού Ταμείου και παρουσιάζει αποδεικτικά στοιχεία.
Υποδομών, Μεταφορών και Δικτύων
2089) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία η Επιτροπή Πρωτοβουλίας Κατοίκων Εργατικών Κατοικιών του Οικισμού «Κέρκυρα VI» ΚΟΥΛΙΝΑ αιτείται την επίσπευση σχετικής ευρείας σύσκεψης που αφορά την μετεγκατάσταση των οικιστών και την ανακατασκευή των κτηρίων λόγω επικινδυνότητας.
Εσωτερικών, Παιδείας και Θρησκευμάτων
2090) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Δήμαρχος Κισάμου επισημαίνει τις ελλείψεις σε υλικοτεχνικές υποδομές και σε διδακτικό προσωπικό των σχολικών μονάδων του δήμου και αιτείται την άμεση επίλυσή τους.
Δημόσιας Τάξης και Προστασίας του Πολίτη, Υγείας, Δικαιοσύνης, Διαφάνειας και Ανθρωπίνων Δικαιωμάτων 
2091) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι κ. Μιχάλης Μπαρμπατσέας και Παύλος Νικολαϊδης εκφράζουν τη διαμαρτυρία τους για ελλείψεις στην ιατροφαρμακευτική περίθαλψη και για ατασθαλίες σε διάφορες δημόσιες υπηρεσίες.
Παιδείας και Θρησκευμάτων
2092) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Σύλλογος Πολυτέκνων Λαρίσης και Περιχώρων καλεί τις αρμόδιες αρχές να συνεργαστούν προκειμένου να βρεθεί λύση για ζητήματα που έχουν προκύψει σχετικά με τις μετεγγραφές των πολυτέκνων φοιτητών.
Δημόσιας Τάξης και Προστασίας του Πολίτη 
2093) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Συμβασιούχων Πυροσβεστών Πενταετούς Υποχρέωσης αιτείται την ένταξή τους στα επικίνδυνα και ανθυγιεινά επαγγέλματα. 
Οικονομικών 
2094) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Επαγγελματιών και Εμπόρων του Νομού Θεσσαλονίκης παραθέτει τις προτάσεις της σχετικά με το θέμα της ρύθμισης των ληξιπρόθεσμων οφειλών.
Υγείας, Παιδείας και Θρησκευμάτων
2095) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία ο διοικητής του Γενικού Νοσοκομείου της Λέρου αιτείται την παραμονή της Νοσηλευτικής Σχολής στην Λέρο και την αναβάθμιση της σε ΙΕΚ.
Οικονομικών 
2096) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο κ. Παναγιώτης Αλεβιζάκης επισημαίνει την ανάγκη απαλλαγής ή περιορισμού του τέλους επιτηδεύματος, ως μέριμνα της πολιτείας απέναντι στην επιχειρηματικότητα. 
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1158/16-07-2014 ερώτηση της Βουλευτού κ. Χρυσοβελώνη Μαρίνας δόθηκε με το υπ’ αριθμ. 6433/17-09-2014 έγγραφο από τον Υπουργό Υγείας η ακόλουθη απάντηση:
2. Στην με αριθμό 1249/18-07-2014 ερώτηση του Βουλευτή κ. Παππά Χρήστου δόθηκε με το υπ’ αριθμ. 66166/17-09-2014έγγραφο από τον Υπουργό Υγείας η ακόλουθη απάντηση:
3. Στην με αριθμό 1429/25-07-2014 ερώτηση του Βουλευτή κ. Βουδούρη Οδυσσέα δόθηκε με το υπ’ αριθμ. 3261β/17-9-2014 έγγραφο από τον Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
4. Στην με αριθμό 1789/08-08-2014 ερώτηση της Βουλευτού κ. Μάρκου Αικατερίνης δόθηκε με το υπ’ αριθμ. 71219/17-09-2014 έγγραφο από τον Υπουργό Υγείας η ακόλουθη απάντηση:
5. Στην με αριθμό 1813/11-08-2014 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. 71227/17-09-2014 έγγραφο από την Υφυπουργό Υγείας η ακόλουθη απάντηση:
6. Στην με αριθμό 1985/25-08-2014 ερώτηση των Βουλευτών κυρίων Σταθά Ιωάννη και Στρατούλη Δημητρίου δόθηκε με το υπ’ αριθμ. 1110/2014/17-09-2014 έγγραφο από τον Υπουργό Εσωτερικών η ακόλουθη απάντηση:
7. Στην με αριθμό 2281/04-09-2014 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. 3397 β/17-9-2014 έγγραφο από τον Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε.
Έχω την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας 3 Νοεμβρίου 2014.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 2 και 3 του Κανονισμού της Βουλής)
1. Η με αριθμό 189/29-10-2014 επίκαιρη ερώτηση του Βουλευτή Ρεθύμνου του Συνασπισμού Ριζοσπαστικής Αριστεράς κ. Ανδρέα Ξανθού προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την επανεξέταση των αδειοδοτήσεων του επενδυτικού σχεδίου ανεμογεννητριών «Βιομηχανικές Ανανεώσιμες Πηγές Ενέργειας» στο Νομό Ρεθύμνου.
2. Η με αριθμό 193/29-10-2014 επίκαιρη ερώτηση του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την κατασκευή μονάδας επεξεργασίας λυματολάσπης στα Ιωάννινα.
3. Η με αριθμό 196/29-10-2014 επίκαιρη ερώτηση του Βουλευτή Αχαΐας των Ανεξαρτήτων Ελλήνων κ. Νικολάου Νικολόπουλου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με το έργο της Σήραγγας Όθρυος της ΕΡΓΟΣΕ.
4. Η με αριθμό 187/29-10-2014 επίκαιρη ερώτηση της Βουλευτού Β΄ Αθηνών του Λαϊκού Συνδέσμου – Χρυσή Αυγή κ. Ελένης Ζαρούλια προς τον Υπουργό Δημόσιας Τάξης και Προστασίας του Πολίτη, σχετικά με «τρομοκρατικές επιθέσεις που δέχθηκαν στελέχη και μέλη της Χρυσής Αυγής κατά της ζωής και της περιουσίας τους».
5. Η με αριθμό 191/29-10-2014 επίκαιρη ερώτηση της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τον Υπουργό Δημόσιας Τάξης και Προστασίας του Πολίτη, σχετικά με την παράτυπη διοικητική κράτηση των αιτούντων άσυλο. 
6. Η με αριθμό 194/29-10-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τους Υπουργούς Υποδομών, Μεταφορών και Δικτύων και Εσωτερικών, σχετικά με τη λήψη άμεσων μέτρων για την ανακούφιση των πληγέντων και την αποκατάσταση των ζημιών από τη νεροποντή στη Δυτική Αθήνα και τον Πειραιά.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 2 και 3 του Κανονισμού της Βουλής)
1. Η με αριθμό 190/29-10-2014 επίκαιρη ερώτηση του Βουλευτή Α΄ Θεσσαλονίκης του Συνασπισμού Ριζοσπαστικής Αριστεράς κ. Ιωάννη Αμανατίδη προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με την αντιμετώπιση των προβλημάτων στην «Ελληνική Βιομηχανία Οχημάτων ΑΒΕ».
2. Η με αριθμό 188/29-10-2014 επίκαιρη ερώτηση του Βουλευτή Ευβοίας του Λαϊκού Συνδέσμου – Χρυσή Αυγή κ. Νικολάου Μίχου προς τον Υπουργό Εξωτερικών, σχετικά με την υπεράσπιση της κυπριακής ΑΟΖ. 
3. Η με αριθμό 192/29-10-2014 επίκαιρη ερώτηση του Βουλευτή Λάρισας της Δημοκρατικής Αριστεράς κ. Θωμά Ψύρρα προς τον Υπουργό Οικονομικών, σχετικά με την υλοποίηση της Συμφωνίας Συμβιβασμού μεταξύ της Ελληνικής Δημοκρατίας, της «SIEMENS A.G.» και της «SIEMENS Α.Ε.».
4. Η με αριθμό 195/29-10-2014 επίκαιρη ερώτηση της Βουλευτού Α΄ Αθηνών του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Παιδείας και Θρησκευμάτων, σχετικά με τη λήψη μέτρων για την έλλειψη καθαριότητας στις πανεπιστημιακές σχολές της χώρας.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η τρίτη με αριθμό 180/23-10-2014 επίκαιρη ερώτηση δευτέρου κύκλου της Βουλευτού Β΄ Πειραιώς του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Οικονομικών και Αγροτικής Ανάπτυξης και Τροφίμων, σχετικά με τη λήψη μέτρων μη επιβάρυνσης των αγροτών με την επιστροφή ή την έκπτωση ΦΠΑ σε συνάρτηση με τους εκκοκιστές-εμπόρους βάμβακος. 
Τον λόγο έχει η κ. Μανωλάκου για να αναπτύξει την επίκαιρη ερώτηση.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ευχαριστώ, κύριε Πρόεδρε.
Είναι αλήθεια ότι έχουν προκύψει πολλά προβλήματα με τον ΦΠΑ, που βασανίζουν τους αγρότες. Εκτός από τη μεγάλη καθυστέρηση στην επιστροφή, που την περιμένουν οι αγρότες για να αγοράσουν εφόδια και να συνεχίσουν τις καλλιέργειές τους, τώρα έχουμε, με την εφαρμογή του νέου νόμου, περιπτώσεις που δυστυχώς έχουν μαζικό χαρακτήρα. Εκβιάζονται από τους εκκοκιστές σε σημείο τέτοιο που να μην μπορούν οι αγρότες να εισπράξουν το ΦΠΑ, όταν παραδίδουν την παραγωγή τους. 
Συγκεκριμένα, για να αποφύγουν οι εκκοκιστές-έμποροι βάμβακος να ζητήσουν αυτοί την επιστροφή του ΦΠΑ από τη εφορία, λόγω πιθανής εξαγωγής του προϊόντος, ζητάνε από τους αγρότες, που είναι στο κανονικό καθεστώς των βιβλίων και του ΦΠΑ, να εκδώσουν τιμολόγια της φετινής παραγωγής, χωρίς όμως ΦΠΑ, ή ακόμα χειρότερα να εκδίδουν τιμολόγια οι εκκοκιστές χωρίς τον ΦΠΑ. Βεβαίως, χρησιμοποιούν σαν δικαιολογία αυτό που τους δίνει ο νόμος, ότι δηλαδή θα πάνε για εξαγωγή το προϊόν. 
Δυστυχώς, φτάνουν στο σημείο να εκβιάζουν τον αγρότη ότι θα μειώσουν την τιμή στο προϊόν τους, εάν δεν δεχθούν τους όρους τους. Και αν θέλετε, αυτός είναι ο λόγος που εμείς κάνουμε την ερώτηση. Πιστεύουμε ότι το έχετε υπ’ όψιν. Ζητάμε να πάρετε μέτρα γιατί μετατίθεται ο τρόπος απόδειξης της εξαγωγής απ’ τον εκκοκιστή στον αγρότη με κίνδυνο οι παραγωγοί να κινδυνεύουν να χάσουν ακόμα και την επιστροφή του ΦΠΑ που δικαιούνται, όταν στο βαμβάκι είναι υψηλό, είναι 23%.
Εμείς τι σας ζητάμε; Σας ζητάμε να το πάρετε υπ’ όψιν και να πάρετε μέτρα άμεσα ώστε να μην επιβαρυνθούν οι αγρότες του κανονικού καθεστώτος, δηλαδή να μην μεταφερθεί η υποχρέωση των εκκοκιστών-εμπόρων για επιστροφή ΦΠΑ, να μην υποστούν την καθυστέρηση που απαιτούν αυτές οι διαδικασίες επιστροφής στους αγρότες και να μην υπάρξει κανένας κίνδυνος στη δυνατότητα επιστροφής ή έκπτωσης ΦΠΑ για τους αγρότες παραγωγούς, δηλαδή να μην χάσουν ακριβώς αυτό που δικαιούνται.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστώ πολύ.
Τον λόγο έχει ο Υφυπουργός Οικονομικών κ. Μαυραγάνης.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κυρία Βουλευτή, σύμφωνα με τις διατάξεις της νομοθεσίας του φόρου προστιθέμενης αξίας και τις σχετικές αποφάσεις που έχουν εκδοθεί, οι επιχειρήσεις που πραγματοποιούν εξαγωγές προς άλλες χώρες, είτε είναι χώρες τρίτες είτε χώρες της Ευρωπαϊκής Ένωσης, έχουν δικαίωμα να αγοράζουν αγαθά προς εξαγωγή καθώς και πρώτες ύλες για την παραγωγή τους, με απαλλαγή από τον φόρο προστιθέμενης αξίας, εφόσον κατά την προηγούμενη χρήση έχουν πραγματοποιήσει εξαγωγές και μέχρι του ποσού των πραγματοποιηθέντων εξαγωγών. 
Η ανωτέρω διαδικασία στηρίζεται σε σχετική δυνατότητα που προβλέπει η κοινοτική νομοθεσία, είναι η οδηγία 2006/112 της Ευρωπαϊκής Ένωσης, της οποίας έκανε χρήση η χώρα μας, προκειμένου να μην επιβαρύνονται οι εξαγωγικές επιχειρήσεις με τον ΦΠΑ, ο οποίος στη συνέχεια θα έπρεπε να επιστραφεί, δεδομένου ότι οι εξαγωγές απαλλάσσονται από τον φόρο. Η διαδικασία αυτή δεν είναι υποχρεωτική για την εξαγωγική επιχείρηση, αλλά μπορεί φυσικά να την εξασκήσει, όπως σας προανέφερα.
Για την εφαρμογή της ανωτέρω διαδικασίας, ο εξαγωγέας εκδίδει προς τον προμηθευτή του -εν προκειμένω προς τον αγρότη του κανονικού καθεστώτος ΦΠΑ- κατά τον χρόνο τιμολόγησης των αγαθών, το «ειδικό δελτίο απαλλαγής από τον ΦΠΑ», το οποίο επισυνάπτεται στο τέλος του τιμολογίου και αποτελεί δικαιολογητικό για την τιμολόγηση χωρίς ΦΠΑ. Εφόσον από την παραπάνω διαδικασία προκύπτει πιστωτικό υπόλοιπο ΦΠΑ στους προμηθευτές των εξαγωγικών επιχειρήσεων -εν προκειμένω στον αγρότη του κανονικού καθεστώτος-, ο φόρος επιστρέφεται σε αυτούς τους προμηθευτές με την ισχύουσα νομοθεσία.
Συνεπώς η όλη διαδικασία είναι περιγεγραμμένη στον νόμο, θα πρέπει να ακολουθείται και τα όποια προβλήματα φυσικά δεν θα πρέπει να βαρύνουν αυτούς οι οποίοι σέβονται αυτήν τη διαδικασία. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε κι εμείς. 
Η κ. Μανωλάκου έχει τον λόγο.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Υπουργέ, μου περιγράψατε αυτό που λέει ο νόμος. Αναμφίβολα, εμείς δεν ζητάμε καταπάτηση του νόμου, αλλά να μη γίνεται εκμετάλλευση του νόμου σε βάρος των αγροτών. 
Με αυτήν τη δυνατότητα που δίνεται, όσον αφορά την επιστροφή του ΦΠΑ στις εξαγωγικές επιχειρήσεις, τι κάνουν; Επειδή θα καθυστερήσει η επιστροφή, προσπαθούν να μεταφέρουν το πρόβλημα στον αγρότη. Γιατί; Διότι υπάρχει έλλειψη ρευστότητας και προσπαθούν να περάσουν τα βάρη σε κάποιον άλλο. Όμως, εδώ δημιουργείται εκβιασμός, αυτό σας λέμε. 
Άρα, πρέπει να υπάρξει μία μέριμνα από τη μεριά σας, ούτως ώστε να υπάρξει η δυνατότητα, κατ’ εξαίρεση, να κόβονται τιμολόγια με ΦΠΑ για τους αγρότες. Σας λέω μία λύση. Θα μπορούσατε, με τροποποίηση του νόμου, να το λύσετε. Είναι μία διαδικασία, εξάλλου, που την εξαγωγή του προϊόντος τελικά την επωμίζεται ο αγρότης και όχι αυτός που είναι στην ουσία ο εξαγωγέας. Δηλαδή στον έλεγχο που θα γίνει, ποιος θα αποδείξει ότι έκανε την εξαγωγή με αυτήν τη διαδικασία που έχουν περάσει οι εκκοκιστές-έμποροι; 
Εμείς σας το κάνουμε γνωστό και δεν νομίζω ότι το λέμε μόνο εμείς. Πιστεύω ότι το έχετε υπ’ όψιν. Και άλλοι συνάδελφοι το έχουν αναδείξει. Και προβλήματα με τον ΦΠΑ υπάρχουν δυστυχώς και σε άλλα σημεία. Δηλαδή, οι αγρότες που είναι μέλη συνεταιρισμών και δίνουν την παραγωγή τους στον συνεταιρισμό, κόβουν με ΦΠΑ και θα υποχρεωθούν να καταβάλουν τον ΦΠΑ με την έκδοση τιμολογίου, αλλά το εκκαθαριστικό θα έρθει μετά από δυόμισι χρόνια, δηλαδή η επιστροφή του θα έρθει μετά από δύο χρόνια. 
Εδώ σας έχουν ζητήσει και από την Ένωση της Σάμου και από άλλες συνεταιριστικές οργανώσεις, υγιείς, ενεργές, τουλάχιστον να γίνει κατ’ εξαίρεση επιστροφή στο προηγούμενο καθεστώς. Η απάντησή σας και η περιγραφή που κάνετε δείχνει ότι δεν παίρνετε υπ’ όψη την κατάσταση που υπάρχει σήμερα. 
Οι αγρότες γιατί πιέζονται αυτήν τη στιγμή; Διότι είναι η πρώτη χρονιά που έχουν βιβλία σε σύγκριση με τις προηγούμενες χρονιές και αυτό σαν πρόβλημα φαίνεται ακόμα πιο έντονα.
Δεν δικαιούστε να αφήσετε τους εμπόρους εκκοκιστές να εκβιάζουν. Χαίρομαι που είναι παρών και ο Υπουργός Αγροτικής Ανάπτυξης, αν και δεν είναι δικό του ζήτημα, γιατί και αυτός από τη μεριά του πρέπει να βοηθήσει να βρεθεί μια λύση. Πρέπει να γίνει τροποποίηση του νόμου και κατ’ εξαίρεση στους αγρότες να δίνονται τιμολόγια με ΦΠΑ, για να μπορούν και αυτοί οι άνθρωποι να είναι και κατοχυρωμένοι και να παίρνουν αυτό που δικαιούνται, αλλά και γρήγορα να έχουν λεφτά τα χέρια τους, για να τα χρησιμοποιήσουν για τις δραστηριότητές τους και ιδίως τη συνέχιση της αγροτικής τους δραστηριότητας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε.
Κύριε Υπουργέ, έχετε τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Θα ήθελα να πω ότι η διαδικασία με συνεταιρισμούς, στην οποία αναφερθήκατε, έχει προβλεφθεί με ειδικές αποφάσεις, αλλά και με τη νομοθεσία που πέρασε στις αρχές του χρόνου, ακριβώς γιατί ήταν το αίτημα των αγροτών, δηλαδή με το νέο καθεστώς να υπάρχει όσο το δυνατόν λιγότερη γραφειοκρατία και να μην είναι υποχρεωμένοι να εκδίδουν τιμολόγια, έτσι ώστε να βρίσκονται συνέχεια σε μια κατάσταση αντιμετώπισης των λογιστικών και φορολογικών τους υποχρεώσεων, αλλά να υπάρχει μέσω των συνεταιρισμών η εκκαθάριση και να μπορεί να προχωρά το σύστημα χωρίς επιβαρύνσεις γραφειοκρατικές για αυτούς. 
Και αυτό το κάναμε, ακριβώς για να τους διευκολύνουμε. Όμως, όταν κάτι δεν εφαρμόζεται στην πράξη, γιατί κάποιοι δεν θέλουν να εφαρμόσουν τη νομοθεσία, από εκεί και πέρα νομίζω ότι είναι και θέμα των ιδίων των αγροτών που πλήττονται να καταγγείλουν τέτοια φαινόμενα και να υπάρξει αντιμετώπιση ακόμη και από τη δικαιοσύνη. 
Ο εκβιασμός είναι ποινικό αδίκημα. Δεν μπορεί κάποιος να εκβιάζει κάποιον για να εκφύγει από τη νόμιμη διαδικασία, που δόθηκε αυτή η νόμιμη διαδικασία, ακριβώς για να μπορέσει ο αγροτικός κόσμος να μην έχει πάρα πολλές γραφειοκρατικές διαδικασίες στην αντιμετώπιση αυτών των θεμάτων.
Συνεπώς από τη δική μας μεριά θα δούμε το θέμα και όπως το θέσατε, αλλά και το Υπουργείο Αγροτικής Ανάπτυξης πιστεύω ότι θα δείξει τη μέριμνά του γι’ αυτό το ζήτημα, αλλά νομίζω ότι θα πρέπει και όποιος θίγεται απ’ αυτήν τη διαδικασία, από παράνομες ενέργειες και αυτός να λάβει τα νόμιμα μέτρα.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε. 
 Η πρώτη με αριθμό 184/23-10-2014 επίκαιρη ερώτηση πρώτου κύκλου της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επίλυση των προβλημάτων για τη συνταξιοδότηση δικαιούχων ΟΓΑ, ΟΑΕΕ και άλλων Ασφαλιστικών Οργανισμών δεν θα συζητηθεί και διαγράφεται.
Η δεύτερη με αριθμό 174/23-10-2014 επίκαιρη ερώτηση πρώτου κύκλου της Βουλευτού Β΄ Αθηνών του Συνασπισμού Ριζοσπαστικής Αριστεράς κ. Χαρούλας (Χαράς) Καφαντάρη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη διασφάλιση της απρόσκοπτης λειτουργίας του Σικιαρίδειου Ιδρύματος. δεν θα συζητηθεί και διαγράφεται.&#160;
Η τρίτη με αριθμό 176/23-10-2014 επίκαιρη ερώτηση πρώτου κύκλου του Βουλευτή Αχαΐας των Ανεξαρτήτων Ελλήνων κ. Νικολάου Νικολόπουλου προς τον Υπουργό Οικονομικών, σχετικά με υπογεγραμμένες δανειακές συμβάσεις με τους δανειστές και το ΔΝΤ δεν θα συζητηθεί και διαγράφεται.
Η τέταρτη με αριθμό 179/23-10-2014 επίκαιρη ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την εταιρεία «ΒΙΟΧΑΡΤΙΚΗ ΑΒΕΕ» δεν θα συζητηθεί και διαγράφεται.
Η πρώτη με αριθμό 185/23-10-2014 επίκαιρη ερώτηση δευτέρου κύκλου του Βουλευτή Λέσβου της Νέας Δημοκρατίας κ. Παύλου Βογιατζή προς τον Υπουργό Υγείας, σχετικά με τις παραιτήσεις ιατρών και τα προβλήματα λειτουργίας του Νοσοκομείου Λήμνου δεν θα συζητηθεί και διαγράφεται.
Η δεύτερη με αριθμό 175/23-10-2014 επίκαιρη ερώτηση δευτέρου κύκλου της Βουλευτού Β΄ Αθηνών του Συνασπισμού Ριζοσπαστικής Αριστεράς κ. Ελένης Αυλωνίτου προς τον Υπουργό&#160;Παιδείας και Θρησκευμάτων, σχετικά με την αδυναμία αποφοίτησης των φοιτητών της Ενόργανης Γυμναστικής από το ΤΕΦΑΑ του Εθνικού και Καποδιστριακού Πανεπιστημίου Αθηνών δεν θα συζητηθεί και διαγράφεται.
Κυρίες και κύριοι συνάδελφοι ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η υπ’ αριθμόν 1/6-10-2014 επίκαιρη επερώτηση των συναδέλφων Βουλευτών της Κοινοβουλευτικής Ομάδας του ΣΥΡΙΖΑ προς τον Υπουργό Αγροτικής Ανάπτυξης και Τροφίμων, των κ.κ. Ευάγγελου Αποστόλου, Απόστολου Αλεξόπουλου, Δημητρίου Γελαλή, Ολγας Γεροβασίλη, Κωνσταντίνου Δερμιτζάκη, Μαρίας Διακάκη, Ιωάννη Ζερδελή, Μαρίας Κανελλοπούλου, Βασιλείου Κυριακάκη, Ευαγγελίας Αμμανατίδου-Πασχαλίδου, Δημητρίου Κοδέλα, Αθανασίου Πετράκου, Χρήστου Καραγιαννίδη, Ευάγγελου Διαμαντόπουλου, Δημητρίου Γάκη, Ανδρέα Ξανθού, Ειρήνης Αγαθοπούλου, Μιχαήλ Κριτσωτάκη, Ηρούς Διώτη, Μαρίας Τριανταφύλλου, Αλέξανδρου Μεϊκόπουλου, Ιωάννη Μιχελογιαννάκη, Γεωργίου Βαρεμένου, Παναγιώτας Δριτσέλη, Ιωάννη Σταθά, Αϊχάν Καρά Γιουσούφ, Αφροδίτης Σταμπουλή, Χρήστου Μαντά, Κωνσταντίνου Μπάρκα, Νικολάου Μιχαλάκη, Νικολάου Συρμαλένιου, Ευσταθίας Γεωργοπούλου, Κωνσταντίνου Ζαχαριά, σχετικά με την κτηνοτροφία της χώρας μας.
Πριν δώσω τον λόγο στην πρώτη επερωτώσα Βουλευτή του ΣΥΡΙΖΑ, τη συνάδελφο κ. Λίτσα Αμμανατίδου, θέλω να σας ανακοινώσω ποιους έχουν ορίσει τα κόμματα ως Κοινοβουλευτικούς Εκπροσώπους: 
Από τον ΣΥΡΙΖΑ έχει οριστεί ο κ. Ευάγγελος Αποστόλου. 
Από τους Ανεξάρτητους Έλληνες έχει οριστεί ο κ. Μαρίνος Ουζουνίδης. 
Από τον Λαϊκό Σύνδεσμο-Χρυσή Αυγή έχει οριστεί ο κ. Νικόλαος Μίχος. 
Από τη Δημοκρατική Αριστερά έχει οριστεί ο κ. Θωμάς Ψύρρας. 
Από το Κομμουνιστικό Κόμμα Ελλάδας έχει οριστεί ο κ. Νικόλαος Μωραΐτης. 
Από τους Ανεξάρτητους Δημοκρατικούς Βουλευτές έχει οριστεί ο κ. Γεώργιος Κασαπίδης. 
Οι Κοινοβουλευτικοί Εκπρόσωποι των άλλων κομμάτων, της Νέας Δημοκρατίας και του ΠΑΣΟΚ, παραμένουν οι ίδιοι, ο κ. Κωνσταντίνος Καραγκούνης και ο κ. Κωνσταντίνος Τριαντάφυλλος. 
Τον λόγο έχει η συνάδελφος κ. Ευαγγελία Αμμανατίδου για δέκα λεπτά.</ChairmanSpeech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κυρίες και κύριοι Βουλευτές, ας ξεκινήσουμε από τα βασικά που η ελληνική Κυβέρνηση φαίνεται να αγνοεί. 
Η κτηνοτροφία αποτελεί έναν κλάδο ζωτικής σημασίας για τη χώρα και αυτό είναι αδιαμφισβήτητο. Αξιοποιεί ορεινές και ημιορεινές περιοχές που δεν μπορούν να αξιοποιηθούν διαφορετικά. Αποτελεί αντίμετρο στην ανεργία, κυρίως στην ελληνική περιφέρεια και παράγει προϊόντα υψηλής διατροφικής αξίας, πολλά από τα οποία είναι ΠΟΠ, όπως η φέτα και το γιαούρτι. Και λέω εγώ ότι η ελληνική Κυβέρνηση φαίνεται να αγνοεί τη συμβολή της κτηνοτροφίας στην ελληνική οικονομία, αλλά και κοινωνία, γιατί αν την λάμβανε υπ’ όψιν, τότε θα ακολουθούσε μια εντελώς διαφορετική πολιτική. 
Ποια είναι τα αποτελέσματα της πολιτικής αυτής; Την τελευταία δεκαετία παρατηρείται φθίνουσα πορεία του κτηνοτροφικού κλάδου, έντονα φαινόμενα αποεπένδυσης και ηλικιακή γήρανση των απασχολούμενων. 
Η συμμετοχή στο ΑΕΠ συνολικά του πρωτογενή τομέα από 17% το 1981 μειώθηκε στο 2,5% το 2011, ενώ κατά την τελευταία δωδεκαετία υπάρχει συνολική απώλεια εκατόν τριάντα χιλιάδων θέσεων εργασίας. 
Επίσης, σύμφωνα με επίσημα στοιχεία της Ευρωπαϊκής Επιτροπής το αγροτικό εισόδημα στην Ελλάδα, από το 2006 έως το 2013 μειώθηκε κατά 27,3%, όταν στην Ευρωπαϊκή Ένωση αυξήθηκε κατά 17,7%. 
Η εγκατάλειψη της κτηνοτροφίας από την πολιτεία έχει ως αποτέλεσμα η χώρα μας να είναι ελλειμματική στα κυριότερα κτηνοτροφικά προϊόντα. Σήμερα η Ελλάδα εισάγει τουλάχιστον το 80% των αναγκών της σε βόειο κρέας, το 70% σε χοίρειο και το 15% σε κρέας πουλερικών. 
Ταυτόχρονα, η παραγωγή αγελαδινού γάλακτος έχει μειωθεί σημαντικά τα τελευταία χρόνια ανερχόμενη σε εξακόσιες χιλιάδες περίπου τόνους, την ώρα που οι ανάγκες της χώρας για γάλα και τυροκομικά προϊόντα ανέρχονται σε ένα εκατομμύριο τριακόσιες πενήντα χιλιάδες τόνους. Παράλληλα, η παραγωγή αιγοπρόβειου γάλακτος μειώθηκε κατά περίπου εκατό χιλιάδες τόνους, επηρεάζοντας ιδιαίτερα την εγχώρια παραγωγή φέτας. Και μέσα σε όλο αυτό το πλαίσιο παρατηρείται μια συνεχιζόμενη ανυπαρξία στοιχειώδους εθνικού σχεδιασμού για τον πρωτογενή τομέα παραγωγής. 
Η ακολουθούμενη νεοφιλελεύθερη πολιτική όλη την τελευταία εικοσαετία άφησε τις δυνάμεις της αγοράς ανεξέλεγκτες να καθορίζουν το μοντέλο αγροτικής παραγωγής. Ταυτόχρονα, ο σχεδιασμός της ευρωπαϊκής γεωργικής πολιτικής για την περίοδο 2014-2020, η νέα ΚΑΠ, είναι για πρώτη φορά τόσο άμεσα συνδεδεμένη με την συνολική πολιτική λιτότητας και δημοσιονομικής πειθαρχίας που ακολουθείται και από την Ευρωπαϊκή Ένωση και αυτό για μας είναι η ταφόπλακα στην ελληνική κτηνοτροφία. 
Ειδικότερα με τη νέα ΚΑΠ που θα κληθούμε να εφαρμόσουμε από 1-1-2015 μειώνονται σημαντικά οι άμεσες ενισχύσεις και η συνολική στήριξη για τον πρωτογενή τομέα. Όλη αυτή η ανεπάρκεια της ασκούμενης κυβερνητικής πολιτικής έχει επιφέρει μεγάλα προβλήματα στους κτηνοτρόφους, οι οποίοι στην συντριπτική τους πλειοψηφία αντιμετωπίζουν ζητήματα επιβίωσης. 
Το βασικότερο από αυτά είναι το θέμα επιλεξιμότητας των βοσκοτόπων. Θα αναφερθούν και οι συνάδελφοι από τον ΣΥΡΙΖΑ που θα μιλήσουν κατόπιν. Αλλά είναι σημαντικό να πούμε ότι η χώρα υπέβαλε στην Ευρωπαϊκή Επιτροπή τον Οκτώβριο του 2012 ένα σχέδιο δράσης που εκ του αποτελέσματος φάνηκε ότι αντί να διορθώνει την κατάσταση που είχε δημιουργηθεί με την επιλεξιμότητα των βοσκήσιμων εκτάσεων, δημιουργεί πολύ περισσότερα προβλήματα. Έτσι έχουμε σοβαρά προβλήματα και έχουμε ανθρώπους που δεν έχουν πάρει ούτε ένα ευρώ, κτηνοτρόφοι που περίμεναν από την εξισωτική αποζημίωση. 
Έρχομαι στο κόστος παραγωγής, που είναι το υψηλότερο στην Ευρωπαϊκή Ένωση. Το κόστος της αγροτικής παραγωγής αυξήθηκε κατά 13% περίπου, από το 2009 έως το 2013, με τη δυσμενέστερη μεταβολή να παρατηρείται στο κόστος των ζωοτροφών και της ενέργειας που αποτελούν περίπου το 58% του συνολικού κόστους παραγωγής, ενώ μόνο το κόστος των ζωοτροφών αποτελεί περίπου το 70% του συνολικού κόστους λειτουργίας της κτηνοτροφικής εκμετάλλευσης.
Επιπλέον, θα ήθελα να σημειωθεί ότι τα τελευταία χρόνια το κόστος της αγροτικής κιλοβατώρας έχει υπερδιπλασιαστεί. 
Ας πάμε στη ρευστότητα. Τα προβλήματα της ρευστότητας προκύπτουν μεταξύ άλλων από το υψηλό κόστος χρήματος, δηλαδή τα επιτόκια δανεισμού ενώ να σημειωθεί ότι έχει καταργηθεί και η επιδότηση των επιτοκίων στους αγρότες. Παράλληλα, ας μην ξεχνάμε το ξεπούλημα της Αγροτικής Τράπεζας στον Όμιλο του κ. Σάλλα, στον Όμιλο Πειραιώς. Και δεν έφταναν όλα αυτά, έρχεται στα παραπάνω να προστεθεί η υπέρογκη φορολόγηση, αφού η επιβολή φόρων στον αγροτικό τομέα κατέγραψε αύξηση της τάξης του 150%, καθώς από 181,8 εκατομμύρια ευρώ το 2009 ανήλθαν σε 455 εκατομμύρια ευρώ το 2013. Όλα αυτά έχουν οδηγήσει στην υπερχρέωση τόσο των ίδιων των αγροτών όσο και των συνεταιριστικών τους επιχειρήσεων. 
Επίσης, έχουμε έλλειψη βασικών δημόσιων υποδομών αλλά και έλλειψη δημόσιων δομών κτηνιατρικής προστασίας -για να πάμε στα λίγο πιο εξειδικευμένα. Τις τραγικές συνέπειες αυτών βιώνουν σήμερα οι κτηνοτρόφοι, οι οποίοι βλέπουν το ζωικό τους κεφάλαιο να αποδεκατίζεται από τον καταρροϊκό πυρετό. 
Από πού να ξεκινήσουμε; Πέρυσι είχαμε ξεκινήσει με την ευλογιά από τον Έβρο και φτάσαμε προς Στερεά Ελλάδα. Σήμερα ο Έβρος αποδεκατίζεται και από τον καταρροϊκό πυρετό. Τι να πω για να θυμηθούμε; Να πιάσουμε όλους τους Νομούς; Ροδόπη, Δράμα, Καβάλα, Κιλκίς, Σέρρες, Χαλκιδική, Θεσσαλονίκη, Πιερία, Πέλλα, Θεσσαλία, Αιτωλοακαρνανία, Πελοπόννησος. Έχει φτάσει στα νησιά. Έχει φτάσει στην Κρήτη, έχει φτάσει στη Μυτιλήνη –θα τα πουν και οι συνάδελφοι από τις κατά τόπους περιοχές. Όμως, αυτό που συμβαίνει είναι απαράδεκτο και παρά το γεγονός ότι η σχετική εμπειρία των αρμόδιων υπηρεσιών αλλά και των κτηνοτρόφων είναι μεγάλη, για άλλη μία φορά δεν αντιμετωπίστηκε το πρόβλημα εγκαίρως και επαρκώς.
Η Κυβέρνηση έπρεπε να έχει μεριμνήσει για τη στελέχωση των αρμόδιων κτηνιατρικών -και όχι μόνο- υπηρεσιών, ώστε να είναι δυνατή η προστασία του ζωικού κεφαλαίου μέσω επαρκών εμβολιασμών και ελέγχων αλλά κυρίως μέσω έγκαιρων ψεκασμών στα λιμνάζοντα νερά μέσω των περιφερειών.
Θα μου πείτε ότι όταν ήταν να ψεκάσουμε είχαμε εκλογές. Ήταν οι περιφερειακές εκλογές και όλοι ήταν εκεί. Μετά πήραμε και κάτι απαντήσεις για έλλειψη χρηματοδότησης ή καθυστέρηση. 
Κοιτάξτε να δείτε. Το ζωικό μας κεφάλαιο χάνεται και δεν μπορεί αυτό να αναπληρωθεί. Δεν έχετε πάρει τα ανάλογα μέτρα. Έχουμε κτηνιατρικές υπηρεσίες σήμερα οι οποίες είναι αποδεκατισμένες και οι εμβολιασμοί για ασθένειες και η υλοποίηση προγραμμάτων υποχρεωτικών αιμοληψιών στα ζώα είναι ανεπαρκής. Αυτό είναι ένα γεγονός που αναγκάζει τους κτηνοτρόφους να απευθύνονται σε ιδιωτικές δομές αυξάνοντας σημαντικά το κόστος παραγωγής. 
Ακόμη και τώρα στο επίπεδο της αποζημίωσης των κτηνοτρόφων με στόχο την ανάκτηση του ζωικού τους κεφαλαίου, οι ελλείψεις και η κακοδιαχείριση απειλούν με αφανισμό την κτηνοτροφική παραγωγή της χώρας. Αντί, λοιπόν, η Κυβέρνηση να προσπαθεί να μεριμνήσει για όλα τα παραπάνω προβλήματα, συνεχίζει την εφαρμογή μέτρων. 
Ας ξεκινήσουμε -για παράδειγμα- από τους νέους κανόνες εμπορίας του γάλακτος. Πρόκειται για ένα πλήρως αναποτελεσματικό μέτρο που δίνει το τελειωτικό χτύπημα στην εγχώρια κτηνοτροφία, ενώ επιβεβαιώνει την πιστή υπηρέτηση των συμφερόντων των πολυεθνικών και του καρτέλ γάλακτος.
Οι τιμές για τον καταναλωτή δεν έπεσαν. Τα κέρδη των γαλακτοβιομηχανιών αυξάνονται, ενώ την ίδια στιγμή οι τιμές παραγωγού κύλησαν σε τέτοια επίπεδα όπου πολλές κτηνοτροφικές μονάδες φαίνεται πλέον να οδηγούνται σε αφανισμό και με αυτά που προείπα.
Παρ’ όλα αυτά, τα περιθώρια ανάπτυξης της κτηνοτροφίας είναι αρκετά μεγάλα, όπως και η δυνατότητα επίτευξης υψηλής ανταγωνιστικότητας -αφού χρησιμοποιείτε συνεχώς αυτήν τη λέξη. Προς αυτήν την κατεύθυνση στοχεύουν και οι προτάσεις του ΣΥΡΙΖΑ για τον πρωτογενή τομέα και στο πλαίσιο μιας ευρύτερης παραγωγικής ανασυγκρότησης εμείς θα παλέψουμε για τη ριζοσπαστική ανασυγκρότηση του αγροτοδιατροφικού τομέα, την προστασία και στήριξη των μικρομεσαίων παραγωγών. 
Θα ήθελα να αναφέρω κάποιες άμεσες και μεσοπρόθεσμες ενέργειες, που ενώ μιλάτε για την παραγωγική ανασυγκρότηση, δεν τις λαμβάνετε υπ’ όψιν και προσχηματικά λέτε ότι «εμείς θέλουμε την αγροτική παραγωγή». 
Μέτρα άμεσης μείωσης του κόστους παραγωγής ποια είναι; Επαναφορά του ΦΠΑ στα γεωργικά εφόδια στα προμνημονιακά επίπεδα.
Προηγουμένως, ακούσαμε εδώ τι συμβαίνει με το ΦΠΑ στους βαμβακοπαραγωγούς. Αυτά είναι σημαντικά ζητήματα, που έπρεπε να είχαν λυθεί ή δεν έπρεπε να έχουμε έλθει σ’ αυτά τα προβλήματα.
Καθιέρωση φθηνού αγροτικού πετρελαίου σε ποσότητα που θα καθορίζεται από την ετήσια δήλωση καλλιέργειας κάθε παραγωγού. Μειωμένο τιμολόγιο της ΔΕΗ για όλη την καλλιεργητική περίοδο. Εξυγίανση του συστήματος εμπορίας αγροτικών προϊόντων. Εντατικοποίηση των κρατικών μηχανισμών ελέγχου της αγοράς και άμεση πάταξη των υπερτιμολογήσεων των ενδοομιλικών συναλλαγών, των εναρμονισμένων τιμών και των παράνομων ελληνοποιήσεων. Υποχρεωτική αναγραφή τιμής παραγωγού και τόπου παραγωγής σε όλα τα σημεία πώλησης. Δημιουργία μητρώου εξαγωγέων. Ενεργοποίηση του Μητρώου Εμπόρων αγροτικών εφοδίων και προϊόντων. Στήριξη και προώθηση καινοτόμων τρόπων διάθεσης αγροτικών προϊόντων, όπως είναι το ηλεκτρονικό εμπόριο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Συνεχίζω: Εξυγίανση και αναγέννηση των αγροτικών συνεταιρισμών με νομοθετικό πλαίσιο που θα διασφαλίζει τη δημοκρατική συμμετοχική λειτουργία τους και τον παραγωγικό προσανατολισμό τους. Ριζική αναδιάρθρωση κρατικών δομών και υπηρεσιών, αναδιοργάνωση του ΥΠΑΑΤ –όχι διάλυση- και εποπτευόμενων οργανισμών και ενίσχυση του δημόσιου και καθολικού συστήματος ασφάλισης του συνόλου της αγροτικής παραγωγής με αναμόρφωση του νομοθετικού και κανονιστικού πλαισίου του ΕΛΓΑ.
Παροχή ρευστότητας στον αγροτικό χώρο, ρύθμιση αγροτικών χρεών, κόκκινα δάνεια, λαμβάνοντας υπ’ όψιν κοινωνικά, εισοδηματικά και περιουσιακά στοιχεία. Αναστολή πλειστηριασμών περιουσιακών στοιχειών αγροτών, γεωργών και κτηνοτρόφων, ιδίως σχετιζόμενων με την παραγωγική διαδικασία.
Δημιουργία δημόσιας αγροτικής τράπεζας. Εφαρμογή δίκαιου, απλού και αποτελεσματικού συστήματος φορολόγησης του αγροτικού εισοδήματος, εφαρμογή συστήματος υπολογισμού του αγροτικού εισοδήματος, ίση μεταχείριση με τους υπόλοιπους φορολογούμενους, ατομικό αφορολόγητο στις 12.000 ευρώ, περισσότερες κλίμακες και αλλαγή συντελεστών φορολογίας, ώστε να ελαφρύνονται τα χαμηλά και τα μεσαία εισοδήματα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελείωσα, κύριε Πρόεδρε.
Καταργήστε το τέλος επιτηδεύματος. Καταργήστε την προκαταβολή φόρου. Θέλουμε να έχουμε φοροαπαλλαγή για πενταετία σε νέους αγρότες, έναν φόρο μεγάλης και πολύ μεγάλης περιουσίας με προοδευτική κλίμακα με βάση τα στοιχεία του περιουσιολογίου, στήριξη όσων εισέρχονται στον αγροτικό χώρο. 
Άλλα ζητήματα είναι: Μακροχρόνια άνεργοι, παραχώρηση δημόσιας γης, κίνητρα αξιοποίησης αυτών των γαιών των σχολαζουσών, που τις έχουμε και λιμνάζουν, καταβολή ενίσχυσης μέσω του ΠΑΑ και του καθεστώτος άμεσων ενισχύσεων, διαρκής τεχνική και επιστημονική στήριξη, ευνοϊκή χρηματοδότηση με αποπληρωμή μόνο των τόκων για την πρώτη πενταετία.
Έτσι, τι θα κάνουμε; Θα αναπτύξουμε την αγροτική μας παραγωγή. Είναι ο μόνος δρόμος για να βγούμε απ’ αυτήν την κρίση.
Σας ευχαριστώ, κύριε Πρόεδρε, για την ανοχή σας. Θα ακούσουμε τι θα πουν εδώ οι κύριοι Υπουργοί και θα επανέλθουμε στη δευτερολογία.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και δύο εκπαιδευτικοί-συνοδοί από το 4ο Γυμνάσιο Νίκαιας. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Τον λόγο έχει ο συνάδελφος Βουλευτής Αργολίδας κ. Δημήτριος Κοδέλας για πέντε λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Κυρίες και κύριοι Βουλευτές, κύριοι Υπουργοί, συζητάμε ένα πολύ σημαντικό θέμα, που αφορά ουσιαστικά το τι παράγουμε, αλλά και το τι τρώμε. Το λέω αυτό, γιατί αυτήν τη στιγμή οι Έλληνες πολίτες διατρέφονται με κρέας κατά τα δύο τρίτα εισαγόμενο και με γάλα, που περίπου το μισό είναι, επίσης, εισαγόμενο. Ειδικά στο γάλα, είναι εξαιρετικά επικίνδυνη η πτωτική πορεία του αγελαδινού γάλακτος κάτω από τις εξακόσιες χιλιάδες τόνους.
Επίσης, το εμπορικό ισοζύγιο στα κτηνοτροφικά και γαλακτοκομικά προϊόντα και στις ζωοτροφές σε ό,τι αφορά στον κτηνοτροφικό τομέα είναι εξαιρετικά αρνητικό και φθάνει το 1,8 δισεκατομμύριο κατ’ έτος η οικονομική «αιμορραγία».
Με αυτήν την έννοια, είναι ένας πολύ κρίσιμος τομέας η κτηνοτροφία για πολλούς λόγους -επιβίωση των κτηνοτρόφων και διατροφή του ελληνικού λαού και οικονομικά όσον αφορά το ισοζύγιο- και, δυστυχώς, η συμπεριφορά της Κυβέρνησης και οι απαντήσεις που δίνετε δεν δείχνει να αντιστοιχίζεται με αυτήν την κρισιμότητα που έχει η ανάταση και η αναγέννηση του κτηνοτροφικού τομέα. 
Οι απαντήσεις που δίνετε αρμόζουν περισσότερο σε υπηρεσία διαχείρισης ευρωπαϊκών κονδυλίων, παρά σε ένα Υπουργείο Αγροτικής Ανάπτυξης που έχει μια ολοκληρωμένη πολιτική στρατηγική γύρω από αυτόν τον τομέα. 
Εάν είναι αυτή η κατάσταση, έχουμε δύο ερωτήματα: Το πρώτο είναι, μπορεί αυτή η χώρα να παράγει και να δίνει ένα αξιοπρεπές εισόδημα στον κτηνοτρόφο και στον αγρότη; Μπορεί αυτός ο λαός, αντί εισαγόμενων και χαμηλής ποιότητας διατροφικών προϊόντων, να διατρέφεται με ποιοτικά εγχώρια προϊόντα; Το δεύτερο ερώτημα είναι, κάτω από ποιες προϋποθέσεις μπορεί να γίνει αυτό; 
Απαντάμε, λοιπόν, στο ερώτημα εάν μπορούμε να παράγουμε και να τρεφόμαστε υγιεινά, ότι «ναι, μπορούμε». Όμως, δεν μπορούμε, εάν ακολουθήσουμε μια σειρά πολιτικών και αντιλήψεων, τις οποίες ακολουθεί αυτή η Κυβέρνηση, ειδικά τα τελευταία χρόνια. Επίσης, δεν μπορούμε όταν έχουμε τέτοια τεράστια κόστη παραγωγής, όπου οι επιβαρύνσεις την τελευταία διετία φτάνουν το 1,5 δισεκατομμύριο και φορτώνονται στον αγροτικό και κτηνοτροφικό κόσμο. 
Δεν μπορούμε ακόμα, όταν υπάρχει μια σειρά χαράτσια και εξοντωτικές πολιτικές γύρω από τη φορολογία. Και όταν μιλάω για χαράτσι, εννοώ το ΟΣΔΕ, που χρυσοπληρώθηκε από τους αγρότες και το οποίο έχει εκχωρηθεί και το διαχειρίζεται η Τράπεζα Πειραιώς. Επίσης, εννοώ τον ΕΝΦΙΑ, που ολόκληρη η ελληνική κοινωνία αγκομαχάει από αυτήν την επίθεση και αυτόν τον ληστρικό φόρο.
 Μιλάω ακόμα για το νέο φορολογικό που θα έρθει τον επόμενο χρόνο. Ήδη φέτος έχει υπερδιπλασιαστεί η φορολογία αγροτών και κτηνοτρόφων και από του χρόνου θα αυξηθεί και άλλο, με το 13% από το πρώτο ευρώ, με την προκαταβολή φόρου, με το φόρο γύρω από εργατικά, τα οποία δεν μπορούν να δικαιολογηθούν, αφού δεν έχετε λύσει το πρόβλημα των εργατών γης και όσων εργάζονται σε γεωργικές εκμεταλλεύσεις. 
Μάλιστα, κύριε Υπουργέ, απαντήσατε εδώ τις προάλλες ότι υπάρχει μια διϋπουργική επιτροπή, η οποία εξετάζει αυτό το θέμα. Συγγνώμη, αλλά έχει περάσει ένας χρόνος και θα φορολογηθούν από του χρόνου οι αγρότες και οι κτηνοτρόφοι, χωρίς να έχει δοθεί λύση σε αυτό το ζήτημα και θα πληρώσουν για εργατικά, τα οποία έχουν ήδη πληρώσει στην καθημερινότητά τους!
Επίσης, σαν να μην έφταναν όλα αυτά, πηγαίνετε και κατάσχετε τις οφειλές ΟΓΑ από την επιστροφή του ΦΠΑ και από το πετρέλαιο. Τουλάχιστον ας είχαν περίθαλψη αυτοί οι άνθρωποι! Στην περιοχή μου, την Αργολίδα, ο μισός νομός δεν έχει ούτε ασθενοφόρο. Όχι μόνο αυτό, αλλά κατάσχετε και ολόκληρο τον ΕΝΦΙΑ. Για να γίνουν επιστροφές του ΦΠΑ σε αγρότες και κτηνοτρόφους θα έχει αφαιρεθεί από αυτές όλος ο ΕΝΦΙΑ. 
Σας ερωτούμε: Ο αγρότης και ο κτηνοτρόφος δεν έχουν δικαίωμα δόσεων για να αποπληρώσουν αυτόν τον ληστρικό και υπέρογκο φόρο; 
Προκαταβολικά, λοιπόν, κατάσχετε όλο τον ΕΝΦΙΑ και ενώ μας λέτε ότι δεν θα κατασχεθούν οι οφειλές από τις επιδοτήσεις, καταθέτετε τροπολογία γι’ αυτό. Πείτε μας τι ισχύει; Ή ισχύει ένα νομικό πλαίσιο που προστατεύει τις ενισχύσεις ή δεν ισχύει, οπότε είναι αναγκαία η τροπολογία που συζητάτε ως ΠΑΣΟΚ και Νέα Δημοκρατία. Βέβαια, αυτό είναι υποκριτικό γιατί και πέρσι είχαμε καταγγελίες ότι από αγρότες και κτηνοτρόφους είχαν κατασχεθεί χρήματα των επιδοτήσεων.
Επίσης, δεν μπορεί να παράσχει ο τόπος με μια πολιτική εσωτερικής υποτίμησης. Δηλαδή, όσο φτωχαίνει ο λαός αδυνατεί να καταναλώσει τα εγχώρια προϊόντα και στρέφεται στα φθηνά εισαγόμενα.
 Το τρίτο σημείο είναι εάν ακολουθείτε αυτά που λένε ο ΟΟΣΑ και η έκθεση της «MACKENZIE». Ήδη κάνατε μια καταστροφική αλλαγή για την αγελαδοτροφία. Και μιλάω για την κατάργηση του φρέσκου γάλακτος και την αύξηση της διάρκειας ημερών. Πείτε μας ποια είναι τα αποτελέσματα ύστερα από μερικούς μήνες; Φθήνυνε το γάλα για τον καταναλωτή, όπως ισχυριζόσασταν; Όχι. Αυτό που φθήνυνε ήταν η τιμή του παραγωγού, του κτηνοτρόφου. 
Με αυτήν τη λογική προφανώς δεν στηρίζεται η εγχώρια κτηνοτροφία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα την ανοχή σας, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ναι, αλλά είναι πολλοί οι συνάδελφοί σας που θέλουν να μιλήσουν. Να ζητήσετε ανοχή από τους συναδέλφους σας, όχι από εμένα!</ChairmanSpeech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Την έχει!</Speech>
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Ευχαριστώ!
Επίσης, η έκθεση της «MACKENZIE» μιλάει για τη συγκέντρωση σε λίγα χέρια της παραγωγής και της εμπορίας. 
Τρίτο ζήτημα είναι οι ιδιωτικοποιήσεις. Αναφέρομαι στο σκάνδαλο της Τράπεζας Πειραιώς, που εξαγόρασε την Αγροτική Τράπεζα έναντι πινακίου φακής, όπως επίσης και στο θέμα της γαλακτοβιομηχανίας «ΔΩΔΩΝΗ», όπου χαρίσατε όλο το μερίδιο της κτηνοτροφίας της δυτικής Ελλάδας και όχι μόνο στα καρτέλ ιδιωτικοποιώντας μια επιχείρηση τόσο χρήσιμη για τους κτηνοτρόφους. 
Επίσης, δεν γίνεται να υπάρξει παραγωγή όταν συρρικνώνεται και διαλύεται το δημόσιο. Ο καταρροϊκός πυρετός είναι ένα εμφανέστατο παράδειγμα του πώς αποτύχατε με βάση την πολιτική συρρίκνωσης να κάνετε έστω και στοιχειώδη πράγματα για την προστασία της παραγωγής. Δεν έχετε ακόμα τη δυνατότητα ούτε να συλλέξετε στοιχεία γύρω από τον καταρροϊκό πυρετό. Το παραδέχεστε και εσείς ότι οι περιφερειακές υπηρεσίες δεν έχουν ακόμα επαρκή και αξιόπιστα στοιχεία. 
Η ψαλίδα από το χωράφι ή από τη στάνη στο ράφι είναι ένα εξαιρετικά σημαντικό ζήτημα. Πάντα στη μέση είναι ο παραγωγός. Και όλοι οι μεσάζοντες και ειδικά οι μεγάλες εταιρείες λιανικής πώλησης είναι αυτοί που κερδίζουν και δεν τους ακουμπάει κανείς. 
Επίσης, σημαντικό ζήτημα είναι και οι τρόποι που παίρνετε αποφάσεις.
Όσον αφορά τα κόκκινα δάνεια, πήρατε μια απόφαση με βάση μια τροπολογία τον περασμένο Γενάρη. Δεν έχει υλοποιηθεί τίποτα. 
Όσον αφορά τους βοσκότοπους, με τροπολογία πήγατε να λύσετε το ζήτημα. Τώρα το φορτώνετε στους δήμους. Διαμαρτύρονται οι δήμοι, γιατί πράγματι δεν έχουν τη δυνατότητα και ούτε πρέπει να χρεωθούν τις δικές σας ανεπάρκειες γύρω από τους βοσκοτόπους και τα προβλήματα που έχουν προκύψει από την εξισωτική. 
Όσον αφορά την ΚΑΠ, συζητήσαμε το θέμα μια βδομάδα πριν κατατεθεί η τελική πρόταση. Νομίζω ότι αυτή η συζήτηση ήταν τόσο γενική, που πραγματικά κανείς δεν μπορούσε να συμμετάσχει επί της ουσίας. 
Τελειώνω, θέτοντας τη δεύτερη ερώτηση, κάτω από ποιες προϋποθέσεις μπορεί πράγματι να στηριχθεί η κτηνοτροφία της χώρας μας. Κατά τη γνώμη μας, μπορεί να στηριχθεί μόνο έξω από τα μνημόνια, μόνο έξω από τον νεοφιλελεύθερο δογματισμό σας και φυσικά, χωρίς αυτήν την Κυβέρνηση. 
Πιστεύουμε ότι μπορεί να αυξηθεί η παραγωγή αυτού του τόπου και να καταναλώνουμε εγχώρια ποιοτικά προϊόντα. Μπορούμε και πρέπει να ανατρέψουμε το ελλειμματικό εμπορικό ισοζύγιο. 
Για να γίνουν αυτά, όμως, πρέπει να συγκρουστούμε με καρτέλ, να κρατήσουμε τον δημόσιο έλεγχο στις τράπεζες, να ανακουφιστούν από τα φορολογικά βάρη και τα κόστη παραγωγής οι κτηνοτρόφοι και οι αγρότες.
Μπορούμε να φτιάξουμε μαζί με τους κτηνοτρόφους και τους παραγωγούς ένα ολοκληρωμένο πρόγραμμα γύρω από την κτηνοτροφία που θα αφορά την εκπαίδευση, την παραγωγή, την εμπορία, τις εξαγωγές, ώστε πραγματικά οι κτηνοτρόφοι να κερδίζουν, αλλά και ο Έλληνας πολίτης που καταναλώνει αυτά τα προϊόντα. 
Τελικά, οι παραγωγοί δεν θέλουν να τους φυτέψουμε τα χωράφια τους και οι κτηνοτρόφοι δεν θέλουν να τους βοσκήσουμε τα ζώα τους. Θέλουν στήριξη και όχι ένα εχθρικό περιβάλλον. Εσείς τους εγκαταλείπετε, τους φορτώνετε σειρά βαρών και τους αφήνετε σε μια ασύδοτη αγορά με βάση τις μεταρρυθμίσεις και τις διαρθρωτικές αλλαγές, μέσα στην οποία δεν μπορούν να επιβιώσουν, παρά μόνο οι μεγάλοι και οι εισαγωγείς. 
Το αυτονόητο, λοιπόν, λέμε, το οποίο θέλει όμως πολιτική βούληση και συγκρούσεις και απαιτεί κυρίως την ενεργοποίηση της κοινωνίας. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Ο στόχος της επερώτησής μας είναι τόσο η ανάδειξη των προβλημάτων και η κριτική προς εσάς για τις ανεπάρκειες, τα λάθη και την εντελώς εγκληματική πολιτική σας, αλλά κυρίως είναι προσκλητήριο ενεργοποίησης των παραγωγών, των κτηνοτρόφων, ώστε να οργανωθούν για να μπορέσει να έρθει ξανά η ελπίδα σε αυτόν τον τόπο, για να μπορεί ο τόπος μας να παράγει και να ζει από την παραγωγή του αξιοπρεπώς. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο συνάδελφος κ. Γιάννης Ζερδελής, Βουλευτής Λέσβου, έχει τον λόγο.</ChairmanSpeech> 
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Κύριε Πρόεδρε, κύριοι συνάδελφοι, θα σας περιγράψω σε τι κατάσταση βρίσκονται οι κτηνιατρικές υπηρεσίες στον Νομό Λέσβου, οι οποίες είναι απαραίτητες, ιδιαίτερα τώρα που υπάρχει επιζωοτία του καταρροϊκού πυρετού, τόσο για τη διαπίστωση της νόσου -την καταγραφή δηλαδή των κρουσμάτων- όσο και για την αντιμετώπισή της πριν αυτή πάρει τις διαστάσεις που δυστυχώς πήρε στο νησί. Μπορούμε να θεωρήσουμε ότι σχεδόν το σύνολο των αιγοπροβάτων έχει πληγεί από τον καταρροϊκό πυρετό. 
Οι υπηρετούντες στη Λέσβο κτηνίατροι πριν από τις μνημονιακές υποχρεώσεις της Κυβέρνησης, που με τα μνημονικά πυρά αποδεκάτισε κυριολεκτικά τις κτηνιατρικές υπηρεσίες, ήταν δεκαπέντε κτηνίατροι και αυτήν τη στιγμή είναι τέσσερις. Με δεδομένο ότι ο ένας είναι ο διευθυντής της Κτηνιατρικής Υπηρεσίας, ο οποίος επωμίζεται ένα μεγάλο μέρος του διοικητικού έργου, καταλαβαίνετε ότι οι τρεις κτηνίατροι οι οποίοι θα ασχοληθούν με το πρόβλημα είναι πολύ λίγοι για έναν πληθυσμό τριακοσίων χιλιάδων αιγοπροβάτων. Έχει χαθεί το 75% του προσωπικού και στη Λήμνο από τους τέσσερις κτηνίατρους παρέμειναν οι δύο. Ανάλογες είναι και οι ελλείψεις σε διοικητικό προσωπικό. 
Στη Λέσβο, λοιπόν, μπορούμε να πούμε -χωρίς να θεωρηθεί ότι είναι υπερβολή- ότι δεν έχουμε λιγότερο κράτος, έχουμε καθόλου κράτος ή στην καλύτερη περίπτωση ένα κράτος λειψό, ένα κράτος ανεπαρκές, ένα κράτος υπολειτουργούν και αναποτελεσματικό. 
 Κύριοι συνάδελφοι, όταν ο αγρότης και ο κτηνοτρόφος των νησιών έχει ανάγκη το κράτος δίπλα του, σήμερα νιώθει την εγκατάλειψη και τον εμπαιγμό. 
Τα πρώτα κρούσματα στο νησί της Λέσβου εμφανίστηκαν στις αρχές του Αυγούστου. Πρέπει να πούμε ότι όλη η επιχείρηση με την οποία αντιμετώπισε το αρμόδιο Υπουργείο το πρόβλημα ήταν ουσιαστικά η χορήγηση καθυστερημένα ενός μικρού ποσού –το οποίο ήταν ανεπαρκές- για την αγορά εντομοαπωθητικών, τα οποία όμως ήταν ελάχιστα και δεν ήταν διαθέσιμα στην αγορά. Το Υπουργείο –και το λέω αυτό ενσυνειδήτως και είναι και ο Υπουργός εδώ πέρα για να μας απαντήσει τι έκανε όλο αυτό το διάστημα για τον περιορισμό της νόσου και την καταπολέμησή της- ουσιαστικά παρατηρούσε την επιζωοτία σε αναμονή χαμηλών θερμοκρασιών για τον αυτοπεριορισμό της νόσου. 
Λυπάμαι, αλλά είναι φανερή η έλλειψη εθνικής στρατηγικής για την αντιμετώπιση επιζωοτιών. 
Στη Λέσβο, στο σφαγείο όπου σφάζονται τα διαπιστωμένα πάσχοντα ζώα, η επιτροπή που έχει συσταθεί λειτουργεί τρεις ημέρες την εβδομάδα, με αποτέλεσμα για τα ζώα που χάθηκαν εκ της νόσου στα μεσοδιαστήματα και κατά τη μεταφορά τους, να μην αποζημιώνεται ο κτηνοτρόφος. Είναι ερώτηση την οποία χθες κατέθεσα και θα παρακαλούσα, εάν ο κύριος Υπουργός έχει κάτι να μας πει για το εάν θα αποζημιωθούν και οι κτηνοτρόφοι για τις απώλειες του συνόλου των ζώων από τα κοπάδια τους. 
Σύμφωνα δε με πληροφορίες από τους παραγωγούς, το ποσοστό των ζώων που χάθηκαν χωρίς να μπορεί να αποζημιωθεί η απώλειά τους είναι μεγάλο και για κάποιους υπερβαίνει τον αριθμό των αιγοπροβάτων που θα αποζημιωθούν σύμφωνα με τη σχετική ΚΥΑ.
 Οι έλεγχοι στην αγορά της Λέσβου για την πάταξη της αισχροκέρδειας του καρτέλ, την αντιμετώπιση της νοθείας, των παράνομων εισαγωγών, της ελληνοποίησης κτηνοτροφικών προϊόντων παραμένουν αναποτελεσματικοί. 
Η ποιμενική κτηνοτροφία στη Λέσβο, στη Λήμνο και στα άλλα νησιά απειλείται με αφανισμό. Η προστασία της νησιωτικής κτηνοτροφίας είναι άμεση και εθνική ανάγκη: Χρειάζεται άμεση στελέχωση και ενίσχυση των κτηνιατρικών υπηρεσιών για να καλύπτουν τις ανάγκες της κτηνοτροφίας στα νησιά και εθνικός στρατηγικός σχεδιασμός για την αντιμετώπιση των επιζωοτιών. Επίσης, χρειάζεται αύξηση του ποσοστού επιστροφής του ΦΠΑ στους αγρότες από το 6% στο 11% στα νησιά, ποσοστό που υπήρχε παλαιότερα και έχει καταργηθεί και να λαμβάνουν την ενίσχυση και οι κτηνοτρόφοι που παράγουν γάλα στα νησιά και το παραδίδουν σε βιομηχανίες εκτός του νησιού.
Να τροποποιηθεί ο κανονισμός αποζημιώσεων του ΕΛΓΑ, ώστε να αποζημιώνεται η απώλεια του ζωικού κεφαλαίου από νόσους.
Χρειάζεται να δοθεί η δυνατότητα, στους συνεταιρισμούς πώλησης, επιδοτούμενων ζωοτροφών, όπως και στους ιδιώτες εμπόρους, δηλαδή να πωλούν και σε μη μέλη των συνεταιρισμών. Οι κτηνοτρόφοι που είχαν προσβολή των κοπαδιών τους να επιδοτηθούν για την ανανέωση των κοπαδιών τους. Να δοθεί πίστωση τουλάχιστον δύο μηνών στην πληρωμή ζαχαρόπιτας από την Ελληνική Βιομηχανία Ζάχαρης. Να μειωθεί το κόστος μεταφοράς των ζωοτροφών –που είναι ιδιαίτερο στα νησιά- με επιδότηση ανά τόνο. Να χορηγείται δωρεάν το εμβόλιο της αγαλαξίας των αιγοπροβάτων και τα φάρμακα αντιμετώπισης των επιζωοτιών. Να αγοράζουν οι αγρότες το πετρέλαιο με μειωμένο φόρο κατανάλωσης. Ειδικά για τη Λέσβο το αίτημα των παραγωγών είναι η δημιουργία κέντρου γενετικής βελτίωσης της λεσβιακής φυλής των αιγοπροβάτων.
Όλα αυτά τα αιτήματα των αγροτικών συνεταιρισμών της Λέσβου έχουν διατυπωθεί σε ένα κείμενο το οποίο καταθέτω για τα Πρακτικά.
(Στο σημείο αυτό ο Βουλευτής κ. Ιωάννης Ζερδελής καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε και εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι τρεις μαθητές και μαθήτριες και ένας εκπαιδευτικός συνοδός από το 1ο Δημοτικό Σχολείο Κορυδαλλού. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο συνάδελφος Βουλευτής Λάρισας, κ. Δημήτριος Γελαλής.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, η διάλυση του πρωτογενή τομέα βαρύνει εξ ολοκλήρου τα δύο κόμματα, τα οποία διαδοχικά έχουν κυβερνήσει τα τελευταία χρόνια τη χώρα μας. Είναι κυβερνήσεις τους οι οποίες δεν έχουν χαράξει μία ορθή και διαχρονική πολιτική, ιδιαίτερα όσον αφορά στον πρωτογενή τομέα. 
Αποτέλεσμα αυτών και ειδικά στον τομέα για τον οποίο συζητάμε –το θέμα της κτηνοτροφίας- είναι η μείωση του ζωικού κεφαλαίου. Είμαστε σε οριακό σημείο, η μείωση της παραγωγής, η μείωση του εργατικού δυναμικού και μία πολιτική, που εφαρμόζεται σήμερα, η οποία θα έλεγα ότι είναι εχθρική όσον αφορά στον πρωτογενή τομέα, που έχει μειωθεί σε πάρα πολύ χαμηλά επίπεδα.
Σε όλο αυτό, βέβαια, έχουμε τώρα και ένα επιπλέον θέμα, το οποίο θα εμφανιστεί –και εμφανίζεται ήδη- το επόμενο χρονικό διάστημα. Αναφέρομαι στη νέα ΚΑΠ. Στις σημερινές συνθήκες της οξύτατης οικονομικής, περιβαλλοντικής και διατροφικής κρίσης οι προτάσεις για την Κοινή Αγροτική Πολιτική για την περίοδο 2014-2020 κινούνται ακριβώς στην κατεύθυνση της νεοφιλελεύθερης λογικής, του νεοφιλελεύθερου δόγματος και στην επιπλέον απορρύθμιση των αγορών όσον αφορά στα αγροτικά προϊόντα.
Ταυτόχρονα, κατ’ επιταγή των συμφωνιών στα πλαίσια του ΠΟΕ, ο προϋπολογισμός της ΚΑΠ εμφανίζεται μειωμένος κατά 37% του συνολικού κοινοτικού προϋπολογισμού. Αυτό μεταφράζεται για τη χώρα μας σε μία μείωση των άμεσων ενισχύσεων από 5,3% για το 2014 σε 9,1% για το 2020. Η Κομισιόν επιπλέον προτείνει κατά 5% μείωση στις άμεσες ενισχύσεις το 2014, προκειμένου να καλυφθεί το έλλειμμα του κοινοτικού προϋπολογισμού. 
Βάσει της πρότασης για δημοσιονομική πειθαρχία, που παρουσίασε η Κομισιόν, για πρώτη φορά προτείνεται η συμμετοχή και των αγροτών στη χρηματοδότηση του κοινοτικού προϋπολογισμού μέσα από τις περικοπές, οι οποίες θα γίνουν στις άμεσες ενισχύσεις. Για τους Έλληνες αγρότες υπολογίζεται να είναι της τάξης των 130- 140 εκατομμυρίων ευρώ. 
Όπως καταλαβαίνετε, ο ευρωπαϊκός Νότος και ειδικότερα η χώρα μας θα αντιμετωπίσει τεράστια προβλήματα στα επόμενα χρόνια. Ο πρωτογενής τομέας θα παραμείνει ελλειμματικός και οι αγρότες σιγά-σιγά θα μειώνονται, μέχρι του σημείου αφανισμού.
Κύριε Υπουργέ, απορρίπτουμε τη λογική της ισορροπημένης κατανομής των άμεσων ενισχύσεων στα κράτη- μέλη, καθώς και την ισοπεδωτική περικοπή αυτών που υπερβαίνουν τον μέσο κοινοτικό όρο. Θα πρέπει πάντα να συνεκτιμούμε τα επί μέρους εθνικά και παραγωγικά χαρακτηριστικά των χωρών. 
Είμαστε αντίθετοι με την αποσύνδεση των ενισχύσεων από την παραγωγή, γιατί αυτό θα επιτείνει την εγκατάλειψη και της παραγωγικής διαδικασίας, αλλά και την ερήμωση της υπαίθρου. Η Ελλάδα, χωρίς κανένα συνολικό σχεδιασμό για την αγροτική παραγωγή, μέχρι σήμερα ακολούθησε την υλοποίηση των προγραμμάτων αγροτικής ανάπτυξης στη βάση της απορρόφησης των διατιθέμενων κονδυλίων και στην εξυπηρέτηση μικρών ή και μεγάλων συμφερόντων. 
Αυτό αποδεικνύεται και από τα στοιχεία που περιγράφουν τον αγροτικό τομέα, όπως η προστιθέμενη αξία, το έλλειμμα στο αγροτικό εμπορικό ισοζύγιο, το μειωμένο αγροτικό εισόδημα για τους αγρότες και τους κτηνοτρόφους. Η τακτική αυτή προβλέπεται να ακολουθηθεί και στη συνέχεια, αφενός γιατί δεν υπάρχει κανένα συνολικό σχέδιο για την αγροτική και κτηνοτροφική παραγωγή και αφετέρου γιατί υπάρχει πλήρης υποταγή στην υλοποίηση των μνημονιακών πολιτικών.
Θα έρθω σε ένα θέμα που σίγουρα είναι μεγάλο και καίει τον αγροτικό και κτηνοτροφικό κόσμο. Και αναφέρομαι στα φορολογικά. Παρά τα καλά λόγια που ανέφερε ο κ. Καρασμάνης προχθές -ο οποίος παραδέχθηκε ότι ο κλάδος των κτηνοτρόφων είναι αδικημένος- η κατάσταση στον κλάδο αυτό επιδεινώνεται συνεχώς. 
Στα γνωστά προβλήματα που αντιμετώπιζε μέχρι τώρα ο κτηνοτροφικός κόσμος έρχονται τώρα να προστεθούν και νέα. Αναφέρομαι στη φορολογία του εισοδήματος στον πρωτογενή τομέα από το πρώτο ευρώ, συν το 55% της προκαταβολής. Αναφέρομαι στη μείωση της επιστροφής του ΦΠΑ από το 11% σε 6%...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
Αναφέρομαι επίσης στη φορολογία για πρώτη φορά αγροτεμαχίων μέσω του ΕΝΦΙΑ, στον συμψηφισμό των αγροτικών επιδοτήσεων και αποζημιώσεων και πάσης φύσεως πληρωμών, καθώς και των επιστροφών του ΦΠΑ με οφειλές στον ΟΓΑ. Συμψηφισμός προβλέπεται και για χρέη προς την εφορία, ακόμη και αν αυτά δεν έχουν καταστεί ληξιπρόθεσμα. 
Μεγάλο πρόβλημα είναι και το πρόβλημα της ρευστότητας. Αυτό που καταφέρατε, μέσω του ξεπουλήματος της Αγροτικής Τράπεζας, είναι να μην υπάρχει η διαδικασία δανείων από την πλευρά των αγροτών. 
Ο ν.4254 προβλέπει την παρακράτηση αγροτικών επιδοτήσεων, αποζημιώσεων και πάσης φύσεως πληρωμών για συμψηφισμό με οφειλές προς τον ΟΓΑ. Σύμφωνα μάλιστα με εγκύκλιο του Υπουργείου Εργασίας προς τον ΟΠΕΚΕΠΕ, στις πληρωμές αυτές συμπεριλαμβάνονται και οι κοινοτικές επιδοτήσεις προς τους αγρότες. Ακόμα και Βουλευτές της Κυβέρνησης της Νέας Δημοκρατίας θεώρησαν διασταλτική την ερμηνεία του νόμου και ζητούν να μην παρακρατούνται οι κοινοτικές ενισχύσεις, επιδοτήσεις και χρηματοδοτήσεις για τις ληξιπρόθεσμες οφειλές των αγροτών. 
Όλα αυτά, βέβαια, δημιουργούν μια ασφυκτική κατάσταση στο χώρο της κτηνοτροφίας και η νέα ρύθμιση για τις ληξιπρόθεσμες οφειλές σε εφορία και ταμεία δεν έλυσε τα προβλήματα. Ειδικότερα, αυτή η ρύθμιση προβλέπει ότι ο οφειλέτης θα πάρει επιστροφή από το δημόσιο, με την προϋπόθεση ότι θα ξεπληρώσει μέσω του συμψηφισμού το 1/7 του υπολοίπου των δόσεων της ρύθμισης.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή) 
Μισό λεπτό, κύριε Πρόεδρε. 
Το μέτρο της κατάσχεσης στα χέρια τρίτων αναστέλλεται μόνο εφόσον έχει ήδη εξοφλήσει το 50% της οφειλής. 
Τρίτον, με την υπαγωγή στη ρύθμιση χορηγείται φορολογική ενημερότητα, ωστόσο η εφορία μπορεί να αρνηθεί τη χορήγηση.
Τέταρτον, μπορεί ένας οφειλέτης να έχει ρυθμίσει την οφειλή του και να είναι συνεπής, αλλά αυτό δεν τον προφυλάσσει από προσημειώσεις περιουσιακών στοιχείων.
Και τέλος, τι θα γίνει με τους φόρους που θα βεβαιωθούν μετά την 1-10-2014 και δεν υπάγονται στη ρύθμιση; Ο προϊστάμενος της ΔΟΥ είναι υποχρεωμένος να προβεί και σε αυτά σε συμψηφισμό. 
Όλα αυτά είναι μεγάλα προβλήματα, τα οποία θα πρέπει να συζητηθούν. Και οι συνάδελφοι πριν από εμένα αναφέρθηκαν σε αυτά και οι επόμενοι θα μιλήσουν γι’ αυτά και θα τα συζητήσουμε.
Ευχαριστώ, κύριε Πρόεδρε, για την ανοχή.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε.
Τον λόγο έχει ο συνάδελφος Βουλευτής Πρεβέζης κ. Κωνσταντίνος Μπάρκας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, ας συμφωνήσουμε σε κάτι: Για να βγούμε από την κρίση και να έχουμε παραγωγική ανασυγκρότηση της χώρας, βασικό παράγοντα αποτελεί ο πρωτογενής τομέας και άρα, η κτηνοτροφία. Σε αυτό μπορούμε να συμφωνήσουμε. Σε αυτό που διαφωνούμε είναι τι κάνει ο καθένας, τι προτάσεις έχει ο καθένας και ποια είναι η κυβερνητική πολιτική απέναντι στην κτηνοτροφία. 
Ας δούμε ορισμένα δεδομένα κι ας ξεκινήσουμε από την Ήπειρο, την περιοχή από την οποία προέρχομαι. 
Στην Ήπειρο, κύριε Υπουργέ, μέχρι το 2012 λειτουργούσε μία γαλακτοβιομηχανία, στολίδι για την Ελλάδα, και μιλάω για τη γαλακτοβιομηχανία «ΔΩΔΩΝΗ», την οποία μέσα σε ένα βράδυ αποφασίσατε ότι πρέπει να τη χαρίσετε σε ιδιώτες, με το επιχείρημα ότι η συγκεκριμένη γαλακτοβιομηχανία δεν ήταν κερδοφόρα.
 Αυτό αποτελεί ψέμα, διότι πάντα η «ΔΩΔΩΝΗ», καθ’ όλη τη διάρκεια της λειτουργίας της, αποτελούσε μία κερδοφόρα γαλακτοβιομηχανία, η οποία στήριζε τον πρωτογενή τομέα και κυρίως τους κτηνοτρόφους. Αυτό, βέβαια, το κάνατε με παράλληλη πώληση της Αγροτικής Τράπεζας, η οποία είχε δικαιώματα στη γαλακτοβιομηχανία «ΔΩΔΩΝΗ» και βεβαίως, ήταν αυτή η τράπεζα που στήριζε τους αγρότες.
Αν θέλετε να συμφωνήσουμε πάλι ότι υπήρξαν ορισμένες κακοδιαχειρίσεις διοικήσεων της Αγροτικής Τράπεζας, μπορούμε να συμφωνήσουμε, όμως ήταν διοικήσεις τις οποίες εσείς διορίσατε και άρα, έχετε την απόλυτη ευθύνη για την κακοδιαχείριση της συγκεκριμένης τράπεζας. Παρ’ όλα αυτά, ήταν μία τράπεζα η οποία βοηθούσε πραγματικά, στήριζε και ήταν δίπλα στους αγρότες και κυρίως στους κτηνοτρόφους.
Ποια είναι τα αποτελέσματα από την πώληση ή μάλλον από το χάρισμα της γαλακτοβιομηχανίας «ΔΩΔΩΝΗ»; 
Από το 2012, κύριε Υπουργέ, με Υπουργό Οικονομικών τον κ. Στουρνάρα ο οποίος πλέον έχει φύγει, λιμνάζει μία επίκαιρη ερώτηση που έχω καταθέσει, η οποία έχει να κάνει με το γεγονός ότι οι παραγωγοί, από τη στιγμή που η γαλακτοβιομηχανία «ΔΩΔΩΝΗ» χαρίστηκε, μένουν απλήρωτοι.
Έχουν φτάσει σε σημείο οι παραγωγοί να δίνουν το γάλα και να μένουν έξι μήνες απλήρωτοι, στη λογική ότι, παιδιά, δεν έχουμε χρήματα, όταν μάλιστα ο κ. Βιτάλης, που είναι αντιπρόεδρος της γαλακτοβιομηχανίας «ΔΩΔΩΝΗ», έλεγε ευθαρσώς, με e-mail και με κείμενα τα οποία δημοσίευε στις τοπικές εφημερίδες, ότι οι εξαγωγές αυξήθηκαν κατά 30%. 
Οι παραγωγοί, βεβαίως, δεν είχαν κανένα δικαίωμα να διεκδικήσουν τα χρήματά τους, διότι η διοίκηση στην οποία εσείς αναφέρεστε –οι ιδιώτες δηλαδή- έλεγε, Παιδιά, αν δεν θέλετε, μπορείτε να φύγετε. Και μιλάμε για μία γαλακτοβιομηχανία –θα συνεχίσω- η οποία στηριζόταν και από τους ιδιώτες γαλακτοβιομήχανους της περιοχής. 
Σε αρθρογραφία τους οι «New York Times» το 2012 λένε ότι η Ελλάδα, παρ’ ότι έχει καταχωρίσει την αποκλειστική χρήση της ονομασίας φέτα, κατέχει μόλις το 28% της παγκόσμιας αγοράς. 
Θα ήθελα εδώ, κύριε Υπουργέ, να σας ρωτήσω το εξής: Πραγματικά, τι σας έφταιγε αυτή η γαλακτοβιομηχανία; Πού ήταν το πρόβλημα λειτουργίας της συγκεκριμένης γαλακτοβιομηχανίας; 
Κύριε Υπουργέ, η συνέχεια αυτής της κατάστασης έχει να κάνει και με τον τουρισμό. Έρχεστε εδώ ως Κυβέρνηση και λέτε ότι αυξήθηκαν οι τουρίστες στην Ελλάδα. Εμείς σας κατηγορούμε ότι πρόκειται για τουρίστες «all inclusive», με βραχιολάκι και δεν καταναλώνουν κανένα προϊόν από τις περιοχές τις οποίες επισκέπτονται. 
Πείτε μου το εξής: Έχετε στοιχεία για το πόσα τοπικά προϊόντα χρησιμοποιούν, έφαγαν οι συγκεκριμένοι τουρίστες; Γιατί δεν μπαίνετε στη διαδικασία να κατοχυρώσετε το δικαίωμα της αποκλειστικής χρήσης τοπικών προϊόντων -φέτας, τυριού, γάλακτος, γιαουρτιού- όταν αυτοί οι τουρίστες κατεβαίνουν;
Κύριε Υπουργέ, τον τελευταίο καιρό έχουμε την εξαφάνιση των μικροκτηνοτρόφων από την περιοχή της Ηπείρου. Έχουμε την καταστροφή αυτών, οι οποίοι είχαν τριάντα, σαράντα, πενήντα, εξήντα πρόβατα κι οι οποίοι ενδεχομένως να λειτουργούσαν τις στάνες τους ως παράλληλο εισόδημα. Δεν μπορεί εσείς να λέτε «στηρίζουμε την κτηνοτροφία, στηρίζουμε τους νέους αγρότες, και να μπαίνουν οι κτηνοτρόφοι στο χωράφι με 1,6 ευρώ το πετρέλαιο, με τα φάρμακα να έχουν φθάσει στο Θεό, με τις ζωοτροφές στο Θεό και να μη μπορεί να πλησιάσει άνθρωπος.
Δεν μπορεί να ισχυρίζεστε, δεν μπορεί να είναι επιχείρημα ότι στηρίζουμε τους νέους αγρότες, όταν αυτοί δεν μπορούν να μπουν στο χωράφι τους.
Βεβαίως, υπάρχει και το ζήτημα με τον καταρροϊκό πυρετό και τις εξισωτικές αποζημιώσεις, όπως ανέφεραν οι συνάδελφοι Βουλευτές, για τις οποίες δεν έχετε κάνει τίποτα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Σε δέκα δευτερόλεπτα τελειώνω, κύριε Πρόεδρε.
Χρωστάτε εξισωτικές αποζημιώσεις από το 2011 στο Νομό της Πρέβεζας. Πηγαίνετε τον κόσμο πίσω-πίσω και δεν λέτε την πραγματικότητα, ότι αυτά τα χρήματα είτε τα πηγαίνετε αλλού για να καλύψετε άλλες ανάγκες -αλλάζετε κωδικούς, δεν ξέρω- είτε δεν θέλετε να τους δώσετε τα χρήματα.
Θα επανέλθω, κύριε Πρόεδρε, στη δευτερολογία μου.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε Μπάρκα.
Τον λόγο έχει ο συνάδελφος Βουλευτής Ρεθύμνης κ. Ανδρέας Ξάνθος.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Κύριε Πρόεδρε, ευχαριστώ πολύ.
Η εικόνα είναι γνωστή. Οι κτηνοτρόφοι αυτή την περίοδο στη χώρα μας δίνουν μια πραγματική μάχη επιβίωσης, σε ένα ιδιαίτερα αντίξοο και αρνητικό περιβάλλον. Η κτηνοτροφία στην Κρήτη είναι το πιο δυναμικό στοιχείο του πρωτογενούς τομέα και είναι ενδεικτικό του ενδιαφέροντος της πολιτείας το γεγονός ότι οι κτηνίατροι που υπηρετούν στις κτηνιατρικές υπηρεσίες είναι το ένα τρίτο αυτών που υπηρετούσαν πριν μερικά χρόνια, με πολύ λιγότερες ανάγκες να καλύψουν και ο πλέον κτηνοτροφικός νομός της Κρήτης, που είναι ο Νομός Ρεθύμνου, με πέντε χιλιάδες κτηνοτροφικές εκμεταλλεύσεις, εκατοντάδες χιλιάδες αιγοπρόβατα και πέντε σφαγεία, αυτή τη στιγμή έχει έναν μόνο κτηνίατρο. Είναι προφανές ότι ο Νομός Ρεθύμνου είναι ανοχύρωτος απέναντι σε σοβαρές απειλές για τη διατροφική ασφάλεια, τη δημόσια υγεία και την απειλή, βεβαίως, του καταρροϊκού πυρετού.
Τα θέματα είναι πάρα πολλά. Τα φλέγοντα ζητήματα, όμως, αυτής της περιόδου νομίζω ότι είναι, πρώτον, η μεγάλη αύξηση του κόστους παραγωγής, για την οποία δεν έχουμε δει καμμία σοβαρή πολιτική παρέμβαση από την πλευρά του Υπουργείου και δεύτερον, το ζήτημα της επιλεξιμότητας των βοσκοτόπων, οι οποίοι έχουν υποστεί μία πολύ μεγάλη περικοπή της τάξεως του 40%, με αντίστοιχη βεβαίως μείωση και της εξισωτικής αποζημίωσης και της ενιαίας ενίσχυσης και των προγραμμάτων βιολογικής κτηνοτροφίας.
Έχει τεράστια ευθύνη το Υπουργείο Αγροτικής Ανάπτυξης. Δεν διαπραγματεύθηκε την ιδιαιτερότητα της χώρας μας με τη μεγάλη εκτατική κτηνοτροφία και την ελεύθερη βόσκηση και όχι την εντατική βιομηχανοποιημένη. Δεν διαπραγματεύθηκε την ιδιαιτερότητα και την εξαίρεση των χορτολιβαδικών εκτάσεων στην Κρήτη και στις άλλες ξηροθερμικές περιοχές από τη μείωση των επιλέξιμων εκτάσεων, περιοχές όπου, όχι απλώς πρέπει να απαγορεύεται, αλλά επιβάλλεται να υπάρχει ελεγχόμενη, βεβαίως, βόσκηση και για τον λόγο της πρόληψης των πυρκαγιών και για τον λόγο της διατήρησης αυτής της εξαιρετικής ποιότητας των γαλακτοκομικών και κτηνοτροφικών προϊόντων από την ιδιαίτερη χλωρίδα που υπάρχει στην περιοχή.
Οι καθησυχαστικές διαβεβαιώσεις του Υπουργού Αγροτικής Ανάπτυξης στους κτηνοτρόφους της Κρήτης πριν από λίγο καιρό διαψεύσθηκαν κατηγορηματικά. Η δεύτερη δόση της εξισωτικής αποζημίωσης του 2013 καταβλήθηκε με τις περικοπές που είχαν προϋπάρξει. Αντίστοιχη θα είναι και η περικοπή στην εξισωτική αποζημίωση του 2014 και τη βιολογική κτηνοτροφία του 2012. Υπάρχει πρόβλημα διαχείρισης των βοσκοτόπων.
Η σύνδεση των επιδοτήσεων με την κατά κεφαλήν –ας πούμε- καταμέτρηση των αιγοπροβάτων είχε σαν αποτέλεσμα τη μεγάλη αύξηση του ζωικού κεφαλαίου, την υπερβόσκηση και την ερημοποίηση σε ορεινές περιοχές και βεβαίως, την εξάρτηση από τις ζωοτροφές. Όμως, είναι γεγονός ότι χωρίς αυτήν την ειδική στήριξη δεν μπορεί να επιβιώσει σήμερα η κτηνοτροφία. Αν δεν αρθεί αυτός ο περιορισμός, θα δοθεί η χαριστική βολή.
Νομίζουμε ότι σε καμμία σοβαρή χώρα του κόσμου δεν μπορεί να υπάρξει ανάπτυξη της γεωργίας και της κτηνοτροφίας χωρίς οικονομική στήριξη των παραγωγών. Πρέπει να συζητήσουμε τους όρους, τις προϋποθέσεις και τους στόχους αυτής της στήριξης, να εμπιστευθούμε τις υγιείς, έντιμες και παραγωγικές δυνάμεις που έχει ο αγροτικός κόσμος και να εκπονήσουμε ένα σοβαρό σχέδιο ανασυγκρότησης του πρωτογενούς τομέα, εξασφάλισης της διατροφικής επάρκειας του λαού μας και αξιοπρεπούς επιβίωσης της υπαίθρου.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Μουτσινά, διαπιστώνω ότι μάλλον ανέλαβε ο κ. Ιωαννίδης την προπόνηση της Μαγνησίας, γι’ αυτό και τα Τρίκαλα, διά του κ. Ταμήλου, αντιδρούν!
(Γέλωτες στην Αίθουσα)
Τον λόγο έχει η αγαπητή συνάδελφος Βουλευτής Τρικάλων κ. Παναγιώτα Δριτσέλη.</ChairmanSpeech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Κύριε Υπουργέ, συζητάμε σήμερα με ιδιαίτερη καθυστέρηση –θα έλεγα- την επίκαιρη επερώτηση που κατέθεσε ο ΣΥΡΙΖΑ για τα προβλήματα της ελληνικής κτηνοτροφίας, προβλήματα που φαίνεται να επιμένουν, χωρίς το αρμόδιο Υπουργείο Αγροτικής Ανάπτυξης και Τροφίμων να απαντά με αποφασιστικότητα, αλλά και με βούληση στα κρισιμότερα από αυτά και με την έλλειψη του αγροτικού σχεδιασμού για τα θέματα αυτά να είναι πλέον πιο εμφανής από ποτέ.
Κύριε Υπουργέ, μετά από δυόμισι χρόνια εφαρμογής μιας πολιτικής λιτότητας και μια χρόνια ύφεση, η αγροτική οικονομία και η οικογένεια βρίσκονται πλέον σε ένα άνευ προηγουμένου αδιέξοδο. Νομίζω ότι το συμμεριζόμαστε όλοι αυτό. Αυτό, όμως, που δεν συμμεριζόμαστε όλοι είναι ότι εδώ και μήνες οι κτηνοτρόφοι της χώρας κρούουν, εις μάτην βέβαια, τον κώδωνα του κινδύνου, αναφορικά με την εξέλιξη της επιβίωσής τους, λόγω του στραγγαλισμού που υφίστανται και από το υπέρογκο κόστος παραγωγής, αλλά και από την έλλειψη της ρευστότητας. Εδώ, βέβαια, θέλω να επισημάνω και το εξής, ότι όποιες υποσχέσεις είχαν δοθεί για χαμηλό ΦΠΑ από την πλευρά του Υπουργείου παραπέμφθηκαν -όπως και πολλά άλλα- στις καλένδες της τρόικας και αντί για χαμηλό ΦΠΑ οι κτηνοτρόφοι της χώρας είδαν ένα νέο χαράτσι, αυτό για τις δηλώσεις του ΟΣΔΕ, που η διευθέτησή τους και η διεκπεραίωσή τους παραπέμφθηκε και αυτή σε ιδιώτες.
Έτσι, λοιπόν, έχουμε την αίσθηση ότι η πολιτική ηγεσία του Υπουργείου ακολουθεί μία τακτική υπεκφυγών. Θα εξηγήσω γιατί το λέω αυτό, κυρίως για το θέμα των βοσκοτόπων. 
Ξέρουμε πάρα πολύ καλά ότι η διάθεση των δημοτικών εκτάσεων για βόσκηση και για εγκατάσταση ζωικού κεφαλαίου περιβάλλεται και από μία βαριά γραφειοκρατία, η οποία κυρίως εμποδίζει την κτηνοτροφική δραστηριότητα και δεν βοηθά σε κανέναν επιχειρησιακό προγραμματισμό. Κι αν αναλογιστεί κανείς, βέβαια, και την τεράστια μείωση των επιλέξιμων βοσκοτόπων -στην οποία αναφέρθηκαν και οι άλλοι συνάδελφοι μου- με σύγχρονη και παράλληλη μείωση των επιδοτήσεων, τότε πια καταλαβαίνουμε ότι αυτό το ζήτημα παίρνει τεράστιες διαστάσεις. 
Αντί, λοιπόν, το Υπουργείο να προβεί σε όλες εκείνες τις απαραίτητες πρωτοβουλίες και ενέργειες, προκειμένου να επιλύσει το ζήτημα αυτό, απεκδύεται όλες τις ευθύνες του και μάλιστα τελευταία άρχισε να ζητά από τους δήμους της χώρας να διαχειριστούν εκείνοι το θέμα της επιλεξιμότητας των βοσκοτόπων, χωρίς να τους παρέχει καμμία στήριξη και κανένα μέσο για τις ενέργειες αυτές, όπως καταγγέλλεται και σε επιστολή του Δήμου Πύλης του Νομού Τρικάλων, στην οποία στηλιτεύεται η όλη διαδικασία.
Θα την καταθέσω για τα Πρακτικά.
Ρωτάμε, κύριε Υπουργέ: Πώς τεκμαίρεται ότι μπορούν αυτές οι ενέργειες να διεκπεραιωθούν ως το τέλος του 2014, όταν κατά μέσο όρο σε όλους σχεδόν τους δήμους υπάρχουν ένας έως δύο γεωπόνοι οι οποίοι, όπως καταλαβαίνετε, ασχολούνται και με άλλες υπηρεσιακές υποχρεώσεις; 
Ρωτάμε ακόμη αν οι υπηρεσίες είναι και νομοθετικά, αλλά και διοικητικά κατοχυρωμένες, για να διαχειριστούν αυτήν την κατάσταση ή αν απλώς προσπαθείτε να μετακυλίσετε τις ευθύνες από τη μια υπηρεσία στην άλλη, με τελικό χαμένο τον ίδιο τον παραγωγό. Το λέμε αυτό, διότι το τελευταίο διάστημα ήταν ενδεικτικό τού πώς αντιλαμβάνεται η Κυβέρνηση αυτήν την παρουσία της πολιτείας στις κτηνοτροφικές περιοχές. 
Η υποστελέχωση και η διάλυση των υπηρεσιών, η μετακύλιση των ευθυνών από το ένα Υπουργείο στο άλλο, αποτελούν πλέον γνώριμο σκηνικό για όλους τους κτηνοτρόφους της χώρας. 
Και όλα αυτά επιδρούν με τον πλέον οξύτατο τρόπο στο ζήτημα των τελευταίων μηνών, όσον αφορά την αντιμετώπιση του καταρροϊκού πυρετού. Και αυτό για μας απέδειξε και όλο το φάσμα παθογενειών στον αγροτικό τομέα, από την αδυναμία πρόληψης και αντιμετώπισης έκτακτων καταστάσεων μέχρι, λόγω της οικονομικής δυστοκίας των κτηνοτρόφων, την αδυναμία για επαρκή σίτιση και φροντίδα του ζωικού κεφαλαίου, αφού η φαρμακευτική αγωγή έχει φτάσει σε δυσθεώρητα ύψη με ανεξέλεγκτη τιμολόγηση. 
Αυτή η απουσία κτηνιατρικών δομών αποτέλεσε, σύμφωνα με υπόμνημα του Κτηνιατρικού Συλλόγου Τρικάλων, το οποίο θα καταθέσω στα Πρακτικά, μία από τις μείζονες αιτίες για την εξάπλωση και την έξαρση του καταρροϊκού πυρετού. Ο Νομός Τρικάλων είναι ένας νομός που αυτήν τη στιγμή έχει τετρακόσιες χιλιάδες αιγοπρόβατα και σαράντα χιλιάδες βοοειδή, ενώ οι κτηνιατρικές υπηρεσίες έχουν οκτώ κτηνιάτρους, κύριε Υπουργέ, εκ των οποίων οι τρεις πρόκειται να βγουν σε σύνταξη. Και δεν είναι μόνο ο καταρροϊκός πυρετός, αλλά και η λύσσα που έρχεται και σέρνεται σιγά-σιγά στον τόπο μας, αλλά και η ευλογιά και άλλα νοσήματα τα οποία μπορεί να εμφανιστούν λόγω αυτού του φοβερού σκηνικού της υποστελέχωσης και της ανοχύρωτης πολιτείας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολόκληροι, λοιπόν, κτηνοτροφικοί δήμοι αφήνονται σε ένα μόλις κτηνίατρο, ο οποίος καλείται να επιβλέψει όλα αυτά τα αιγοπρόβατα και τα βοοειδή, ενώ και οι κτηνοτρόφοι αναγκάζονται να ταξιδεύουν χιλιόμετρα, προκειμένου να πάνε στις υπηρεσίες για να επισκεφτούν τον αρμόδιο κτηνίατρο. 
Γι’ αυτά, λοιπόν, τα προβλήματα απαιτούμε ουσιαστικές απαντήσεις, κυρίως ως προς το πώς θα αποζημιωθούν οι πληγέντες και σε ποιο βαθμό το Υπουργείο σκοπεύει να καλύψει αυτή την αποζημίωση, αν υπάρχει ένας σχεδιασμός ιδιαιτέρως για την αντιμετώπιση έκτακτων καταστάσεων, όπως αυτή του καταρροϊκού πυρετού, και τι προτίθεται να κάνει το Υπουργείο, προκειμένου να καλυφθούν όλες οι οργανικές θέσεις, που υπάρχουν αυτή τη στιγμή στις κτηνιατρικές υπηρεσίες. 
Τέλος, θα ήθελα να κλείσω με το εξής: Υπάρχει κάποιος σχεδιασμός για το πώς θα αντιμετωπιστεί το τεράστιο πρόβλημα που έχει προκύψει με την επιλεξιμότητα των βοσκοτόπων και την ενδεχόμενη μείωσή τους; Επίσης, με ποιο τρόπο θα διασφαλιστούν οι σχετικές ενισχύσεις οι οποίες, όπως καταλαβαίνετε, σ’ αυτήν ειδικά την εποχή, είναι ιδιαίτερα κρίσιμες και ζωτικής σημασίας για τους κτηνοτρόφους της χώρας; 
Σας ευχαριστώ. 
(Στο σημείο αυτό η Βουλευτής κ. Παναγιώτα Δριτσέλη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε την κ. Δριτσέλη. 
Τον λόγο έχει ο Υπουργός Αγροτικής Ανάπτυξης και Τροφίμων κ. Γεώργιος Καρασμάνης.</ChairmanSpeech> 
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember> (Υπουργός Αγροτικής Ανάπτυξης και Τροφίμων): Κύριε Πρόεδρε, θα πάρω χρόνο και από τη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, θέλετε περισσότερο από είκοσι λεπτά;</ChairmanSpeech> 
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember> (Υπουργός Αγροτικής Ανάπτυξης και Τροφίμων): Είναι μεγάλο το θέμα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ό,τι πείτε, κύριε Υπουργέ. 
Ορίστε, έχετε τον λόγο.</ChairmanSpeech> 
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε. 
Κυρίες και κύριοι συνάδελφοι, αν εξαιρέσουμε τον τίτλο περί ανευθυνότητας που βάλατε στην επερώτησή σας, για προφανείς επικοινωνιακούς λόγους και ο οποίος σε καμμία περίπτωση δεν συνάδει με το περιεχόμενο της επερώτησης, ειλικρινά χαίρομαι που η Αξιωματική Αντιπολίτευση αποφάσισε να ασχοληθεί επί της ουσίας με τα αγροτικά θέματα και μάλιστα με έναν τομέα, όπως είναι αυτός της κτηνοτροφίας, που για πολλές δεκαετίες θεωρείται ο μεγάλος ασθενής της ελληνικής πρωτογενούς παραγωγής. 
Θα είχε εξαιρετικό ενδιαφέρον, όπως ζητάτε στην επερώτησή σας, να αναλύσουμε διεξοδικά τις παθογένειες του κτηνοτροφικού τομέα, να αναζητήσουμε τις πηγές και τις αιτίες των προβλημάτων του. 
Είναι ένα θέμα διαχρονικό και πολυσχιδές, που καλύτερα θα μπορούσε να εξεταστεί και να συζητηθεί σε ένα ειδικό συνέδριο ή σε μία μεγάλη ημερίδα, όπου επιστήμονες και όλοι οι φορείς του κλάδου θα επιχειρούσαν να δώσουν τις απαντήσεις τους. Όμως, εδώ, στο Κοινοβούλιο, διαμορφώνονται και κρίνονται πολιτικές και γι’ αυτό είναι ορθότερο να συζητήσουμε γι’ αυτές. 
Για να γίνω πιο σαφής και να κλείσει εδώ το θέμα της αναζήτησης των αιτίων και των παραμέτρων της καχεξίας του κτηνοτροφικού κλάδου, σας επισημαίνω μόνο πως στις αρχικές παραγράφους της επερώτησής σας, αναφορικά με το βαθμό αυτάρκειας της χώρας σε ζωικά γαλακτοκομικά προϊόντα, χρησιμοποιείτε στοιχεία του 1980 σε σύγκριση με τα σημερινά. Άραγε, πρόκειται περί συνειδητού ατοπήματος, αφού το 1980, όπως ξέρετε, η χώρα μας δεν ήταν κράτος-μέλος της Ευρωπαϊκής Ένωσης, όπως είναι τα τελευταία τριάντα τρία χρόνια; Σίγουρα η σύγκριση της ελεύθερης διακίνησης εμπορευμάτων, που αποτελεί έναν από τους βασικούς πυλώνες της Ένωσης, σε καμμία περίπτωση δεν μπορεί να γίνει με καθεστώτα που έθεταν περιοριστικά μέτρα και δασμούς στις εισαγωγές. 
Ας ξεκινήσουμε, όμως, τη συζήτηση από εκεί που συμφωνούμε. Ζητάτε περαιτέρω στήριξη της εγχώριας κτηνοτροφίας και μέτρα για να αναστραφεί η παραγωγική της καχεξία. Μας βρίσκετε, όχι απλά απόλυτα σύμφωνους, αλλά εμένα προσωπικά κάτι παραπάνω, καθώς εδώ και δεκαετίες -όπως ξέρετε- πιστεύω στην ανάγκη αναπροσαρμογής του ποσοστού συμμετοχής της ζωικής παραγωγής και της συμβολής της στο σχηματισμό του ακαθάριστου εγχώριου προϊόντος. Και αυτό όχι στη θεωρία, αλλά στην πράξη. 
Έτσι, λοιπόν, από την πρώτη κιόλας στιγμή που αναλάβαμε την πολιτική ηγεσία του Υπουργείου Αγροτικής Ανάπτυξης και Τροφίμων, μαζί με τον Αναπληρωτή, κ. Κουκουλόπουλο, θέσαμε ως βασική προτεραιότητα την αναγέννηση του κτηνοτροφικού τομέα. Και θα μου πείτε, τι έγινε; 
Μέχρι σήμερα, λοιπόν, έχουμε τα εξής απτά αποτελέσματα: Στον εθνικό φάκελο για την εφαρμογή από 1-1-2015 της καινούργιας Κοινής Αγροτικής Πολιτικής που συντάξαμε και αποστείλαμε προς έγκριση στην Ευρωπαϊκή Επιτροπή την 1η του περασμένου Αυγούστου, συνειδητά επιλέξαμε να δώσουμε για την προσεχή επταετία ιδιαίτερη βαρύτητα στον κτηνοτροφικό κλάδο. Και αυτό έγινε δημιουργώντας μια ξεχωριστή περιφέρεια σε ολόκληρη τη χώρα για τον κτηνοτροφικό τομέα, αναδιατάσσοντας τα ποσοστά ενισχύσεως στη ζωική παραγωγή. Έτσι, λοιπόν, από 19% έναντι του 81% της φυτικής παραγωγής που ήταν πριν, αυξήσαμε το ποσοστό ενισχύσεως της κτηνοτροφίας στο 25% μειώνοντας στο 75% της φυτικής παραγωγής. Τι σημαίνει αυτό; Απλά, ότι από το 2015 μέχρι το 2019 οι Έλληνες αγρότες θα ενισχυθούν με 440.000.000 ευρώ ετησίως ή, αλλιώς, 2,2 δισεκατομμύρια ευρώ μέσα σε μια πενταετία. Πιστεύω ότι δεν είναι ευκαταφρόνητο αυτό το ποσό. Το αντίθετο θα έλεγα. Είναι μια καλή μαγιά που θα δώσει τόνωση και μια ώθηση στο κλάδο, στρέφοντας προς αυτόν πολλές νέες δυνάμεις. 
Στον ίδιο εθνικό φάκελο προβλέψαμε επιπλέον 25% δικαιώματα ενίσχυσης για τους νέους αγρότες και φυσικά για τους κτηνοτρόφους. Στα προϊόντα που παρέχουμε συνδεδεμένες ενισχύσεις, περιλαμβάνονται και τα κτηνοτροφικά ψυχανθή, ώστε να κατορθώσουμε να έχουμε επάρκεια ζωοτροφών και μείωση των τιμών των εισροών στις κτηνοτροφικές εκμεταλλεύσεις. 
Στις συνδεδεμένες ενισχύσεις περιελάβαμε, επίσης, τα βοοειδή, με στόχο τη βελτίωση του εμπορικού ισοζυγίου κρέατος, μέσω αύξησης των ιθαγενών ζώων και μείωσης των εισαγωγών ζώντων ζώων, αλλά και τα αιγοπρόβατα, ενισχύοντας την παροχή ποιοτικού γάλακτος στη μεταποιητική βιομηχανία και την παραγωγή κυρίως φέτας.
Οι συνδεδεμένες ενισχύσεις θα καλύψουν και τους κτηνοτρόφους, οι οποίοι είχαν ειδικά δικαιώματα αναφοράς στο ζωικό κεφάλαιο, αλλά δεν διέθεταν βοσκότοπο, οπότε δεν ήταν δυνατόν να λάβουν εκτατικά δικαιώματα. Δώσαμε, εξάλλου, ιδιαίτερο βάρος στους λεγόμενους μικρούς αγρότες, που στην κατηγορία αυτή -στην πλειοψηφία τους- ανήκουν οι κτηνοτρόφοι, ενώ προβλέπουμε ειδικές ρυθμίσεις για τη διατήρηση και επαύξηση των μονίμων βοσκοτόπων, αποφεύγοντας τη μετατροπή τους σε άλλου είδους καλλιεργήσιμες εκτάσεις. 
Αυτά, κυρίες και κύριοι συνάδελφοι, είναι τα απτά δείγματα γραφής μας στο κομμάτι της καινούργιας ΚΑΠ. 
Δεν μείναμε μόνο σε αυτά. Ταυτόχρονα, με τον εθνικό φάκελο των άμεσων ενισχύσεων καταρτίσαμε και υποβάλαμε το καινούργιο πρόγραμμα αγροτικής ανάπτυξης της χώρας, όπου πολύ μεγάλο μέρος των προγραμμάτων και δράσεων, που περιέχει αυτό, ενισχύουν εμμέσως, πλην σαφώς, τον κτηνοτροφικό τομέα. 
Τα κίνητρα που παρέχουμε για την επιχειρηματική δραστηριότητα, ώστε να αυξηθεί η ανταγωνιστικότητα των ζωικών και γαλακτοκομικών προϊόντων, η ενίσχυση των συνεργατικών σχημάτων, τα μικρά και μεγάλα ιδιωτικά και δημόσια έργα, η επιμόρφωση, η επιστημονική στήριξη και οι συμβουλευτικές υπηρεσίες προς τους κτηνοτρόφους και οι επιπρόσθετες ενισχύσεις σε περιοχές με φυσικούς περιορισμούς, όπου η κτηνοτροφία κατέχει σημαντικό βαθμό της παραγωγής στις περιοχές αυτές, είναι μερικές μόνο από τις παρεμβάσεις που θα γίνουν πράξη από το καινούργιο πρόγραμμα αγροτικής ανάπτυξης. 
Πιστεύω να συμφωνούμε σε αυτή την προσπάθεια που έγινε μέσω του εθνικού φακέλου για τις άμεσες ενισχύσεις και του Προγράμματος Αγροτικής Ανάπτυξης για τα αναπτυξιακά προγράμματα. Επίσης, πιστεύω ότι θα συμφωνήσουμε τελικά και στο ακανθώδες θέμα των βοσκοτόπων, που φυσικά δεν προέκυψε τώρα. Δεν το δημιουργήσαμε εμείς.
Εμείς το βρήκαμε. Και όπως το έχω πει κι άλλη φορά, δεν το κρύψαμε κάτω από το χαλί. Αντίθετα. Το βγάλαμε στο φως, στη διαφάνεια. Το αναδείξαμε. Προσπαθούμε να το επιλύσουμε, να δώσουμε στον κτηνοτρόφο το μεγαλύτερο ποσοστό των εξισωτικών αποζημιώσεων που του αναλογούν. 
Προσωπικά, δεν μου αρέσουν ούτε οι υπεκφυγές ούτε τα μισόλογα. Ούτε είναι στην ιδιοσυγκρασία μου να αφήνω ανοιχτά θέματα. Θα είμαι, λοιπόν, ξεκάθαρος.
Αρχή πρώτη: Με βάση την κοινοτική νομοθεσία, η επιλεξιμότητα των βοσκοτόπων αποτελεί προϋπόθεση για την καταβολή των ενισχύσεων στους κτηνοτρόφους. 
Αρχή δεύτερη: Οι κοινοτικοί κανονισμοί ορίζουν αναλυτικά και συγκεκριμένα τη διαδικασία για τον προσδιορισμό ποιοι βοσκότοποι θεωρούνται επιλέξιμοι. 
Αρχή τρίτη: Όποιος παρακάμπτει ή δεν εφαρμόζει σωστά τους εν λόγω κανονισμούς, υφίσταται κυρώσεις. Και από κοινοτικά πρόστιμα, εξ όσων γνωρίζετε, έχει δεχθεί αρκετά η χώρα μας. 
Δεν έχουμε να κρύψουμε τίποτα. Για τα προβλήματα, που τα περασμένα χρόνια μας επιβλήθηκε κοινοτικό πρόστιμο ύψους 1 δισεκατομμυρίου ευρώ, το οποίο επιμερίζεται σε μια τριετία, ήδη από την 1η Ιανουαρίου του 2014 παρακρατήθηκαν 350 εκατομμύρια ευρώ. Τα υπόλοιπα θα καταβληθούν το 2015 και το 2016. 
Επίσης, υπάρχει ένας καινούργιος καταλογισμός 40 εκατομμυρίων ευρώ για την ενιαία ενίσχυση του 2012 και άλλα 37 εκατομμύρια ευρώ για την ενιαία ενίσχυση του 2013. Πρόστιμα, καταλογισμοί που πρέπει να παρακρατηθούν από τους ίδιους τους αγρότες, τους ίδιους τους κτηνοτρόφους. Και αυτή είναι η αγωνία μας. Γι’ αυτό προσπαθούμε να βρούμε λύση. 
Ξέρετε, κυρίες και κύριοι συνάδελφοι, σωστός πολίτης είναι αυτός που αντέχει να ακούει την αλήθεια. Και υπεύθυνος πολιτικός είναι αυτός που λέει την αλήθεια. Και κάτι άλλο που πρέπει να γνωρίζουμε όλοι μας: Στην πολιτική, δυστυχώς, δεν υπάρχει γομολάστιχα, που να μπορεί να διαγράψει το παρελθόν και τις ευθύνες.
Με βάση, λοιπόν, αυτά τα δεδομένα, κυρίες και κύριοι συνάδελφοι, είμαστε αναγκασμένοι -είτε το θέλουμε είτε όχι- να προσεγγίσουμε το ζήτημα των βοσκοτόπων. Έτσι, αφενός πρέπει να ξεκαθαρίσουμε ποιες είναι οι μη δασικές ή δασοφυείς εκτάσεις και αφετέρου να αντιμετωπίσουμε τις εκτάσεις που δηλώθηκαν στο παρελθόν από τους κτηνοτρόφους ως βοσκοτόπια, αλλά δεν τις χρησιμοποίησαν και τώρα έχουν αποκτήσει δασική βλάστηση και εκ των πραγμάτων δεν είναι συμβατές με το κοινοτικό καθεστώς των ενισχύσεων. Φυσικά, υπήρχαν και εκκρεμότητες με δηλωμένες εκτάσεις ως βοσκοτόπια, που μόνο βοσκοτόπια δεν ήταν. 
Η κατάσταση, εν όψει μάλιστα της εφαρμογής της καινούριας ΚΑΠ, έπρεπε να ξεκαθαρίσει. Έτσι, είναι γνωστό πως η Ευρωπαϊκή Επιτροπή μάς επέβαλε ένα σχέδιο δράσης, το λεγόμενο action plan, που είχε ως στόχο την πλήρη καταγραφή των επιλέξιμων βοσκοτόπων σε ολόκληρη την Ελλάδα. Στο χρονοδιάγραμμα του εν λόγω προγράμματος προβλεπόταν η ολοκλήρωση της διαδικασίας πριν την υποβολή των αιτήσεων της ενιαίας ενίσχυσης από τους δικαιούχους αγρότες το 2013. Οι εκτάσεις που εξαιρέθηκαν τότε, δεν εξαιρέθηκαν επειδή αδυνατούσαμε να πείσουμε την Κομισιόν ότι είναι επιλέξιμοι βοσκότοποι. Απλούστατα, εξαιρέθηκαν επειδή ήταν δασικές και ακατάλληλες για βόσκηση. Άλλωστε, όπως σας προείπα, ο ορισμός του τι είναι βοσκότοπος, είναι σαφής στην κοινοτική νομοθεσία. Δεν μπορούμε, από τη μια να μην σεβόμαστε την εφαρμογή των κοινοτικών κανονισμών και από την άλλη να απολαμβάνουμε τα προνόμια συμμετοχής στην Ευρωπαϊκή Ένωση. Και όταν παραβιάζουμε τους κανόνες, δυστυχώς πάντα υπάρχει ένα τίμημα. 
Πάντως, εμείς δεν μείναμε με σταυρωμένα χέρια. Κατά τη διαπραγμάτευση της νέας ΚΑΠ αναζητήσαμε συμμαχίες και μαζί με άλλα κράτη-μέλη του ευρωπαϊκού νότου πετύχαμε την αλλαγή του ορισμού του βοσκότοπου, ώστε σ’ αυτόν να συμπεριληφθούν και οι φρυγανώδεις και οι ξυλώδεις εκτάσεις. Έτσι, κάναμε ένα πολύ μεγάλο βήμα για την εξάλειψη του προβλήματος στο μεγαλύτερο τμήμα των βοσκοτόπων της χώρας μας από το 2015 και μετά. Έτσι, δεν θα υπάρχει πλέον πρόβλημα.
Σας είπα ότι θα είμαι ειλικρινής. Βεβαίως, παραμένει ένα κομμάτι του προβλήματος που είναι καθαρά δικό μας, εσωτερικό ζήτημα και αφορά τη διαχείριση εκτάσεων βοσκοτόπων, οι οποίες στη συντριπτική τους πλειοψηφία είναι δασικές, δημόσιες εκτάσεις και νοικιάζονται στους κτηνοτρόφους. Γι’ αυτό, άλλωστε, συνεργαστήκαμε στενά με το συναρμόδιο Υπουργείο Ενέργειας και Κλιματικής Αλλαγής και το ρυθμίσαμε με ανάλογη τροπολογία στο ν. 4264/2014. 
Στην προσπάθεια αυτή που καταβάλλεται, θα πρέπει -κατά την ταπεινή μου γνώμη- όλες οι πολιτικές δυνάμεις της χώρας να συμβάλουν θετικά, ώστε να προχωρήσουμε σε αλλαγή του καθεστώτος της διαχείρισης των βοσκοτόπων προς όφελος της ελληνικής κτηνοτροφίας. Ευελπιστώ ότι και η Αξιωματική Αντιπολίτευση, αντιλαμβανόμενη την κρισιμότητα του ζητήματος, θα στηρίξει ενεργά την προσπάθεια αυτή που είναι καθαρά εθνική, πέρα και έξω από τα κόμματα.
Στόχος μας πρέπει να είναι ένας και μοναδικός: Ποτέ ξανά πρόβλημα με τους βοσκοτόπους στην Ελλάδα, μέσα από ένα διαφανές, αντικειμενικό και αποτελεσματικό σύστημα διανομής και διαχείρισης των βοσκοτόπων, αναφορικά με τις άμεσες ενισχύσεις, με βάση τα πραγματικά και αντικειμενικά στοιχεία παραγωγής. Να σας το πω λίγο πιο λαϊκά: Πρέπει κάποια στιγμή να το πάρουμε χαμπάρι. Με κουτοπονηριές δεν χτίζουμε, δεν ενισχύουμε τη θέση μας στην Ευρωπαϊκή Ένωση. 
Ας πάμε τώρα στα σημεία που διαφωνούμε, αν και στο τέλος θα δείτε πως θα συμφωνήσουμε και σε αυτά. Που διαφωνούμε; Σε αυτά που λέτε περί αδιαφορίας, ανικανότητας, ανευθυνότητας, άστοχων και κακών χειρισμών που έχουν καταντήσει -όπως υποστηρίζετε- την κτηνοτροφία έρμαιο των προβλημάτων. 
Για να δούμε λοιπόν: Ήταν κακός χειρισμός το ότι δεσμευτήκαμε να κάνουμε πράξη να επαναφέρουμε την εξισωτική αποζημίωση, που χορηγείται στους αγρότες των ορεινών και μειονεκτικών περιοχών της χώρας, που στη συντριπτική τους πλειοψηφία είναι κτηνοτρόφοι στα επίπεδα πρώτης περικοπής και, μάλιστα, με απόφαση του ίδιου του Πρωθυπουργού του Αντώνη Σαμαρά; Ήταν λάθος χειρισμός το ότι από τον Ιούνιο του 2012 έως και τον περασμένο μήνα καταβάλαμε 380 εκατομμύρια ευρώ στους δικαιούχους εξισωτικής αποζημίωσης; Αποτελεί αστοχία το ότι για φέτος μόνο έχουμε εξασφαλίσει 130 εκατομμύρια για την εξισωτική του 2013, καθώς και τα χρήματα που καταβάλλουμε σταδιακά στους δικαιούχους, από τα οποία ήδη τα 110 εκατομμύρια βρίσκονται κατατεθειμένα στους τραπεζικούς λογαριασμούς των κτηνοτρόφων και απομένει μία ακόμα δόση; 
Είναι αδιαφορία για την κτηνοτροφία το ότι βάλαμε στόχο, για πρώτη φορά στα χρονικά από την ένταξή μας στην Ευρωπαϊκή Ένωση, να καταβάλουμε εντός του τρέχοντος έτους -δηλαδή το Δεκέμβριο- την εξισωτική αποζημίωση του 2014; Αυτό είναι κάτι που δεν έχει γίνει ποτέ μέχρι σήμερα και θα τονώσει περαιτέρω την οικονομική ρευστότητα στον κτηνοτροφικό κλάδο και στην αγορά. 
Είναι κακός χειρισμός το ότι επιλύσαμε με ταχύτητα τις εκκρεμότητες της εξισωτικής αποζημίωσης παρελθόντων ετών και ήδη έχουμε καταβάλει 6 εκατομμύρια ευρώ στους κτηνοτρόφους, οι οποίοι είχαν προβλήματα με τις αιτήσεις τους τα προηγούμενα χρόνια; Ήταν ανευθυνότητα το ότι με τη γνώση και την εμπειρία των συμβάντων τα προηγούμενα χρόνια, προβλέψαμε και σχεδιάσαμε την πληρωμή της εξισωτικής του 2013, με βάση τον προσδιορισμό των επιλέξιμων προς επιδότηση βοσκοτόπων, ώστε να αποφευχθεί οποιαδήποτε ποινή ή αναστολή πληρωμών -αν πληρώνονταν τα ποσά- για μη επιλέξιμες εκτάσεις; Διότι υπήρχε κι αυτός ο κίνδυνος. Κι αυτό, χωρίς να σημαίνει ότι κινηθήκαμε δίχως ευελιξία. 
Αντιθέτως, αντιμετωπίσαμε τα όποια προβλήματα ανέκυψαν και δώσαμε λύσεις, χωρίς να θέτουμε σε κίνδυνο την όλη διαδικασία. Γι’ αυτό, άλλωστε, παρείχαμε τη δυνατότητα υποβολής ενστάσεων σε όλους όσους υπέβαλαν αίτηση και είτε απορρίφθηκαν στην πρώτη πληρωμή της εξισωτικής είτε έλαβαν μικρότερη της αναμενόμενης αποζημίωση.
Γι’ αυτό, διευρύναμε ορισμένα βασικά κριτήρια επιλεξιμότητας, όπως το ηλικιακό όριο όπου από τα εξήντα πέντε ορίστηκε στα εξήντα επτά, καθώς και την ελάχιστη απαραίτητη έκταση βοσκοτόπων. Στόχος μας ήταν η ένταξη περισσότερων δικαιούχων στο καθεστώς της εξισωτικής αποζημίωσης. Οι διαρθρωτικές αυτές μας κινήσεις απέδωσαν καρπούς, όπως διαπίστωσαν και πολλοί δικαιούχοι μετά τις πρόσθετες πληρωμές.
Σήμερα, σύμφωνα με τα στοιχεία του ΟΠΕΚΕΠΕ, η διαδικασία υποβολής των ενστάσεων στις περιφερειακές διευθύνσεις του και στις πύλες εισαγωγής των αιτήσεων, έχει πλέον περατωθεί και έχει ξεκινήσει η εξέτασή τους. Παράλληλα, έχουν δρομολογηθεί και εξελίσσονται κανονικά όλες οι απαραίτητες και προβλεπόμενες ενέργειες και διαδικασίες, προκειμένου να πραγματοποιηθεί, εντός του Δεκεμβρίου, η επόμενη πληρωμή, η οποία θα λάβει υπόψη της τα αποτελέσματα των ενστάσεων που θα έχουν δικαιωθεί. 
Επίσης, σύμφωνα με τις διαβεβαιώσεις του ΟΠΕΚΕΠΕ, η πρώτη δόση της ενιαίας ενίσχυσης, δηλαδή το 50%, θα καταβληθεί το πρώτο δεκαήμερο του Νοεμβρίου. Όσον φορά τη βιολογική γεωργία, και πάλι με διαβεβαιώσεις του ΟΠΕΚΕΠΕ, οι πληρωμές ξεκινούν για το 2012 στο δεύτερο δεκαπενθήμερο του Νοεμβρίου. Και μόλις ολοκληρώνεται η πληρωμή σε κάθε νομό για το 2012, ξεκινά αμέσως η διαδικασία πληρωμής της βιολογικής γεωργίας για το 2013.
Βιολογική κτηνοτροφία: Σύμφωνα πάλι με τις διαβεβαιώσεις του ΟΠΕΚΕΠΕ, ξεκινούν οι πληρωμές για το 2012 στις αρχές Δεκεμβρίου. Μόλις ολοκληρώνεται σε κάθε νομό για το 2012, ξεκινά αμέσως η διαδικασία πληρωμής για το 2013.
Κυρίες και κύριοι συνάδελφοι, θα αναφερθώ σε ορισμένες άλλες παραλείψεις και αστοχίες, καθώς και σε κακούς χειρισμούς, όπως εσείς υποστηρίζετε. 
Σας φαίνεται λάθος ότι σε συνεργασία με το ΥΠΕΚΑ απλοποιήσαμε τη διαδικασία ίδρυσης νέων κτηνοτροφικών μονάδων, χωρίς την απαίτηση περιβαλλοντικών μελετών και μόνο με την υπαγωγή τους στις πρότυπες περιβαλλοντικές δεσμεύσεις; Ήταν λάθος μας η νομιμοποίηση των αυθαιρέτων σταβλικών εγκαταστάσεων, χωρίς επιβολή προστίμων; Δεν έπρεπε να θεσμοθετήσουμε τον κτηνίατρο εκτροφής, σύμβουλο του κάθε κτηνοτρόφου; Έπρεπε και το κάναμε. 
Είναι αστοχία μας που παρέχουμε τη δυνατότητα αναστολής της καταβολής του ΦΠΑ για αγορές καινούργιου μηχανολογικού εξοπλισμού και ζώντων ζώων που προορίζονται για αναπαραγωγή και πολλαπλασιασμό; Είναι αδιαφορία η διατήρηση στο χαμηλό συντελεστή ΦΠΑ των ζωοτροφών και των κτηνοτροφικών φαρμάκων; Αποτελεί παράλειψή μας το ότι ενεργοποιήσαμε το Ταμείο Αγροτικής Επιχειρηματικότητας που είχε θεσμοθετηθεί και παρέμενε στα χαρτιά και του δώσαμε «προίκα» 253 εκατομμύρια ευρώ για να ενισχύσουμε τη ρευστότητα στον πρωτογενή τομέα, καθιστώντας πιο εύκολη και πιο χαμηλότοκη -κάτω από το 4%- τη δανειοδότηση για επενδύσεις και στον κτηνοτροφικό τομέα; Είναι αδιαφορία το ότι στο καινούργιο Πρόγραμμα Αγροτικής Ανάπτυξης προβλέψαμε ειδικά μέτρα εκκίνησης νέων ή νεοφυών επιχειρήσεων του αγροτοδιατροφικού τομέα, τα λεγόμενα startups, με προϋπολογισμό 72 εκατομμύρια ευρώ και μέχρι 50 εκατομμύρια ανά εκμετάλλευση; 
Φυσικά, μπορείτε να μας ψέξετε για ορισμένες καθυστερήσεις -που στην ουσία δεν είναι δικής μας αρμοδιότητας- στην επιστροφή του ειδικού φόρου κατανάλωσης για το αγροτικό πετρέλαιο και το ΦΠΑ, παρ’ όλο που μέχρι τώρα έχουν καταβληθεί συνολικά 410 εκατομμύρια ευρώ για επιστροφή ΦΠΑ και 370 εκατομμύρια ευρώ για επιστροφή ειδικού φόρου κατανάλωσης για το αγροτικό πετρέλαιο. 
Μην μας κατηγορείτε, όμως, για το υψηλό κόστος ζωοτροφών, όταν όλοι γνωρίζετε το βαθμό εξάρτησης της χώρας μας από τις εισαγωγές και τις πιέσεις στις τιμές από τις διεθνείς αυξήσεις, εκτός αν μας υποδεικνύετε να επιστρέψουμε σε εποχές απαγόρευσης εισαγωγών, πράγμα που σήμερα είναι πρακτικά αδύνατο. Εμείς πάντως, προτιμήσαμε να αντιμετωπίσουμε τη διεθνή άνοδο των τιμών των ζωοτροφών με τη χορήγηση de minimis ενισχύσεων στους κτηνοτρόφους κι έτσι πήραν επιπλέον 30 εκατομμύρια ευρώ. 
Κυρίες και κύριοι συνάδελφοι, δώστε μου σας παρακαλώ την ευκαιρία να ανοίξω μία μικρή, αλλά ιδιαίτερα σημαντική παρένθεση, κατά την προσωπική μου γνώμη. 
Το ζήτημα του κόστους παραγωγής δεν μπορεί να αντιμετωπίζεται μόνο μέσω ενέσεων ρευστότητας όπως είναι οι επιστροφές φόρων και οι επιδοτήσεις. Αυτή η προσέγγιση κυριάρχησε τις προηγούμενες δεκαετίες με εργαλεία παρελθόντων ετών. 
Δυστυχώς, δεν μπορούμε να προχωρήσουμε έτσι στο μέλλον. Απαιτούνται δράσεις που στοχεύουν στη ρίζα του προβλήματος, δράσεις που δημιουργούν νέα δεδομένα στην παραγωγική βάση και στην εφοδιαστική αλυσίδα, προκειμένου να επιτυγχάνεται χαμηλότερο κόστος παραγωγής και καλύτερη πρόσβαση των παραγωγών στις αγορές, δράσεις όπως, για παράδειγμα, η καθετοποίηση της παραγωγής και η μετατροπή των αμιγώς κτηνοτροφικών μονάδων σε μεικτές, ούτως ώστε ο κτηνοτρόφος να είναι ταυτόχρονα και καλλιεργητής κτηνοτροφικών φυτών και να έχει μία σχετική ασφάλεια όσον αφορά στην πρόσβασή του σε φθηνή και επαρκή ζωοτροφή, αλλά και δράσεις όπως η παραγωγή ενέργειας από ανανεώσιμες πηγές, ώστε να μειωθεί το υψηλό κόστος της.
Αυτά πρέπει να δούμε από δω και μπρος και σ’ αυτά στοχεύουμε μέσα από το νέο Πρόγραμμα Αγροτικής Ανάπτυξης, σε συνδυασμό με την ανάπτυξη της συλλογικής δραστηριότητας, τη διαφύλαξη των αυτόχθονων φυλών, τη βελτίωση του ζωικού γενετικού υλικού και την υποστήριξη και ανάπτυξη της βιολογικής κτηνοτροφίας.
Με δυο λόγια, καλές είναι οι ενισχύσεις και οι επιδοτήσεις, αλλά το μέλλον βρίσκεται στην αγορά.
Κλείνοντας την παρένθεση και καταλήγοντας, κυρίες και κύριοι συνάδελφοι, θα ήθελα να σας πω ότι θα μπορούσα για πολλή ακόμα ώρα να απαριθμήσω τις δραστηριότητες του Υπουργείου Αγροτικής Ανάπτυξης και Τροφίμων και των εποπτευόμενων οργανισμών για τη στήριξη και την τόνωση της ελληνικής κτηνοτροφίας αλλά και για όλους τους μελλοντικούς μας σχεδιασμούς στον τομέα αυτό. 
Ταυτόχρονα, θα μπορούσα να αναφερθώ αναλυτικά στις παρεμφερείς δραστηριότητες, όπως τα προγράμματα προβολής και προώθησης των αγροτικών μας προϊόντων μας στο εξωτερικό, που μεγάλο μέρος τους αφιερώνεται στα ζωικά και γαλακτοκομικά προϊόντα. 
Να σας πω για τα πράγματα που τρέχουν για το γάλα και τα παραδοσιακά τυριά στα μικρά νησιά του Αιγαίου και τον κανονισμό απονομής του ελληνικού σήματος στο γάλα και στα γαλακτοκομικά προϊόντα; Να σας πω για τα μέτρα που έχουμε λάβει για την αντιμετώπιση των φαινομένων παράνομων εισαγωγών και ελληνοποιήσεων στον τομέα του κρέατος, τα ισοζύγια γάλακτος και κρέατος; Να σας αναφέρω τις υποχρεωτικές αναγραφές της χώρας προέλευσης και τη σήμανση; Και υπάρχουν πολλά ακόμη. Να είστε σίγουροι ότι τότε θα μιλάγαμε επί ώρες, για να μην πω για μέρες. 
Δεν θα σας αφήσω πάντως αναπάντητο το ερώτημα για τις ζωονόσους. Για την αντιμετώπιση των κρουσμάτων καταρροϊκού πυρετού αλλά και της ευλογιάς έχουν ήδη εκταμιευθεί αποζημιώσεις ύψους 4,99 εκατομμύριων ευρώ για τους κτηνοτρόφους που έχασαν ζωικό κεφάλαιο εξαιτίας της ζωονόσου. Χρηματοδοτείται η αγορά εντομοαπωθητικών που χρησιμοποιούν οι παραγωγοί για την αποτροπή της εξάπλωσης της νόσου μέσω του ξενιστή. 
Φυσικά το ζήτημα απασχολεί έντονα τον κτηνοτροφικό κόσμο. Σας διαβεβαιώνω πως η πολιτική ηγεσία του Υπουργείου και οι αρμόδιες υπηρεσίες, σε κεντρικό και περιφερειακό επίπεδο, ενήργησαν και ενεργούν με βάση τα προβλεπόμενα από την εθνική και κοινοτική νομοθεσία, προκειμένου να προστατευθεί το ζωικό κεφάλαιο της χώρας και να αποδοθούν δίκαιες αποζημιώσεις στους πληγέντες παραγωγούς. Για τον λόγο αυτό δώσαμε, με νέα απόφαση, 6,5 εκατομμύρια ευρώ πριν από είκοσι μέρες για την αντιμετώπιση του προβλήματος αλλά και την αντιστάθμιση της απώλειας εισοδήματος των κτηνοτρόφων.
Με την ευκαιρία αυτή θα ήθελα να σας επισημάνω πως όσον αφορά στο μείζον ζήτημα της ασφάλισης της αγροτικής παραγωγής, για πρώτη φορά περιλάβαμε στο νέο Πρόγραμμα Αγροτικής Ανάπτυξης ειδικό κονδύλι για τη διασφάλιση της παραγωγής του ζωικού και φυτικού κεφαλαίου, το οποίο θα καλύπτει οικονομικές απώλειες των αγροτών από δυσμενή καιρικά φαινόμενα και ζωικές ή φυτικές ασθένειες, επιπρόσθετα της ασφάλισης που σήμερα απολαμβάνει ο Έλληνας αγρότης μέσα από τον ΕΛΓΑ. 
Το ειδικό αυτό μέτρο ξεκινά με προϋπολογισμό 10 εκατομμυρίων ευρώ και αναμένεται μετά από μια εμπεριστατωμένη μελέτη, που θα καταθέσουμε στην Ευρωπαϊκή Επιτροπή, να ανέλθει μέχρι τα 200 εκατομμύρια ευρώ. 
Επειδή, κυρίες και κύριοι συνάδελφοι, τελευταία ακούγονται πολλά για το θέμα του συμψηφισμού των οφειλομένων ασφαλιστικών εισφορών των αγροτών με τις επιδοτήσεις, θέλω να πω δυο ακόμα ξεκάθαρες κουβέντες. Η αλήθεια είναι πως, όταν τον περασμένο Απρίλιο συζητιόταν ο ν. 4254, είχα προσωπικά ζητήσει από τον τότε αρμόδιο Υπουργό να μην παρακρατούνται από τις κοινοτικές επιδοτήσεις οι οφειλόμενες ασφαλιστικές εισφορές ή, τουλάχιστον, να υπάρχει έγγραφη συγκατάθεση του ίδιου του παραγωγού, όπως άλλωστε γίνεται με τα ασφάλιστρα του ΕΛΓΑ. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Δεν νομίζω πως υπάρχει κάποιος που να διαφωνεί ότι οι αγρότες μας πρέπει να είναι πραγματικά νοικοκύρηδες, να καταβάλλουν τις εισφορές τους, ώστε να έχουν τα ασφαλιστικά τους βιβλιάρια και τη δικαιούμενη ιατροφαρμακευτική περίθαλψη. Πρώτοι οι ίδιοι το επιθυμούν. Γι’ αυτό πιστεύω ότι ο αρμόδιος Υπουργός θα φέρει νομοθετική ρύθμιση μέσω της οποίας θα επιλύεται στην ουσία του το θέμα. Μέχρι τώρα, μέχρι σήμερα, στις πληρωμές που έχουν γίνει από τον ΟΠΕΚΕΠΕ δεν υπήρξε ούτε ένας συμψηφισμός. 
Κυρίες και κύριοι συνάδελφοι, μακριά από εμένα ότι το τοπίο στην ελληνική κτηνοτροφία είναι ειδυλλιακό. Όμως, παρά τη δύσκολη οικονομική συγκυρία, σε καμμία περίπτωση δεν έχουμε εγκαταλείψει τους Έλληνες κτηνοτρόφους στην τύχη τους, όπως αναφέρετε στην επερώτησή σας και όπως είπατε και απ’ αυτό εδώ το Βήμα. Το ακριβώς αντίθετο γίνεται. 
Με όσα μέσα διαθέτουμε, προσπαθούμε καθημερινά να αντιστρέψουμε τη σημερινή κατάσταση. 
Και εμείς, όπως και εσείς, επιθυμούμε την ανατροπή του σημερινού αρνητικού εμπορικού ισοζυγίου στον ζωικό τομέα. Γι’ αυτό άλλωστε όλη μας η δραστηριότητα αναλώνεται στο να θέσουμε γερές, στέρεες βάσεις για την επίτευξη του σκοπού αυτού.
Θεωρώ ότι μέχρι τώρα έχουν γίνει ιδιαίτερα σημαντικά βήματα. Δεν χρειάζεται να τα χειροκροτήσετε, στηρίξτε τα όμως. Μην τορπιλίζετε έστω και άθελά σας ό,τι καλό μπορεί να γίνει, γιατί το ξέρετε πολύ καλά πως τα προβλήματα δεκαετιών δεν λύνονται ούτε σε μια στιγμή ούτε σε μια μέρα και φυσικά αυτό δεν μπορεί να γίνει με οξύτητα και συνθήματα.
Το γνωρίζω πολύ καλά: στον κτηνοτροφικό τομέα δεν είμαστε σε αντίπαλα στρατόπεδα. Άλλωστε σε όλους μας εναπόκειται να συνεργαστούμε για τη στήριξη της ελληνικής αγροτικής οικονομίας και του Έλληνα αγρότη. Ας αφήσουμε τα μικροκομματικά μας στην άκρη, να δούμε ο καθένας τι μπορεί να προσφέρει μέσα από εποικοδομητική κριτική και ρεαλιστικές προτάσεις, προτάσεις όμως εφικτές, εφαρμόσιμες, προζυμωμένες και στις ευρωπαϊκές και στις τοπικές συνθήκες, αλλά και στις διεθνείς συνθήκες.
Ο πρωτογενής τομέας, κυρίες και κύριοι συνάδελφοι, μπορεί και πρέπει να γίνει ο πυλώνας ανάπτυξης και ανάκαμψης της ελληνικής οικονομίας και διατήρησης του κοινωνικού και παραγωγικού ιστού της ελληνικής περιφέρειας. Υπάρχει πολύς κοινός τόπος για το καλό αυτού του τόπου.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και δύο εκπαιδευτικοί συνοδοί τους από το 4ο Γυμνάσιο Νίκαιας, Β΄ τμήμα. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Ευάγγελος Αποστόλου για δώδεκα λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Με μια μικρή ανοχή, κύριε Πρόεδρε, για να μην γκρινιάζουμε μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μικρή βεβαίως, μεγάλη να μην είναι.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Αγαπητοί συνάδελφοι, ξεκίνησε ο κύριος Υπουργός την τοποθέτησή του λέγοντας ότι επιτέλους η Αξιωματική Αντιπολίτευση παρουσιάζεται με θέσεις. 
Εμείς πάντα είχαμε θέσεις, κύριε Υπουργέ, απλά εσείς δυσκολευόσασταν να το παραδεχτείτε. Βέβαια, όσον αφορά το ερώτημά σας, γιατί χρησιμοποιούμε στοιχεία από το 1980, το κάνουμε απλά για να δείξουμε το αυτονόητο, την πορεία του συγκεκριμένου χώρου όλα αυτά τα χρόνια. Και εσείς συμφωνείτε και όλοι συμφωνούμε για το αυταπόδεικτο, ότι η πορεία δυστυχώς ήταν μια πορεία διάλυσης και γι’ αυτήν την πορεία υπάρχει ευθύνη σε συγκεκριμένες πολιτικές δυνάμεις που κυβέρνησαν αυτήν τη χώρα. Είναι ξεκάθαρα τα πράγματα.
Αν θυμάστε, αγαπητοί συνάδελφοι, στις αρχές του Γενάρη, εννιά Βουλευτές του ΠΑΣΟΚ, με προεξάρχοντα μάλιστα τον Αναπληρωτή Υπουργό Αγροτικής Ανάπτυξης κ. Κουκουλόπουλο, φέρατε μια τροπολογία στο ν. 4235, που έγινε δεκτή από τον τότε Υπουργό κ. Τσαυτάρη, με την οποία υποτίθεται ότι θα ρυθμίζονταν τα ενυπόθηκα ληξιπρόθεσμα δάνεια που είχαν μεταφερθεί στον εκκαθαριστή μετά τη γνωστή χαριστική μεταφορά της Αγροτικής Τράπεζας στην Τράπεζα Πειραιώς και αφορούσαν κυρίως δάνεια των μονάδων εντάσεως κεφαλαίου της κτηνοτροφίας, χοιροτροφία - κτηνοτροφία.
Μας καταγγείλατε τότε γιατί σας είχαμε πει ότι η τροπολογία σας δεν θα έχει καμμία εφαρμογή. Προχθές, την περασμένη Τετάρτη, είχαμε μια συνάντηση με τους κτηνοτρόφους και πραγματικά τους ρώτησα αν έχουν έστω και ένα παράδειγμα μετά από έναν χρόνο εφαρμογής της συγκεκριμένης ρύθμισης. Η απάντηση ήταν ομόφωνη: «Ούτε ένα ούτε ένα».
Άρα, λοιπόν, μη μας λέτε εμάς ότι δεν έχουμε απόψεις ή δεν προσεγγίζουμε τα ζητήματα ουσιαστικά, γιατί σας είχαμε καταθέσει συγκεκριμένη πρόταση πώς να περπατήσει η συγκεκριμένη ρύθμιση.
Απλά μόνο να σας αναφέρω ότι ο εκκαθαριστής της κακής ΑΤΕ, στον οποίο ουσιαστικά ανήκε η διαχείριση των συγκεκριμένων δανείων, ούτε καν είχε υπ’ όψιν του ότι θα ερχόταν η συγκεκριμένη τροπολογία στη Βουλή. 
Καταλαβαίνετε, λοιπόν, με τι τρόπο αντιμετωπίζετε αυτά τα ζητήματα. Δυστυχώς, τα ίδια κάνετε και σήμερα. Μάλιστα, στον πανικό σας για τις επιπτώσεις από την προχειρότητα με την οποία προσεγγίζετε τα προβλήματα, οδηγείστε σε λάθη και παραλείψεις, που προκαλούν στους αγρότες και τους κτηνοτρόφους όχι μόνο απώλεια σημαντικών κονδυλίων αλλά και την πληρωμή τεράστιων προστίμων.
Η περίπτωση των βοσκοτόπων, αγαπητοί συνάδελφοι, αποτελεί τη χειρότερη περίπτωση ανικανότητας διαχείρισης ζητημάτων διακυβέρνησης αυτής της χώρας. Εσείς λέτε ότι το βρήκατε. Εμείς σας τονίζαμε εδώ και χρόνια ότι η κοπτοραπτική που κάνατε θα μας οδηγήσει σε άσχημα αποτελέσματα. Τα βιώνει ο χώρος. Δεν θα βρείτε ούτε έναν κτηνοτρόφο ούτε μια περιοχή που να μην διαμαρτύρονται. Όσες ανακοινώσεις και να κάνετε, όσο και αν επιχειρείτε επικοινωνιακά να εξωραΐσετε τα πράγματα, η κατάσταση δεν βελτιώνεται.
Να πούμε και μια αλήθεια. Δεν διαφωνούν οι εταίροι μας, γιατί εμείς βόσκουμε αυτές τις εκτάσεις που δηλώνουμε ως επιλέξιμες. Εσείς δεν μπορείτε απλά να τους πείσετε να θεωρήσουν αυτές τις εκτάσεις ως επιλέξιμες, δηλαδή αυτές τις εκτάσεις οι οποίες στη χώρα μας όλες βόσκονται και αποτελούν πάνω από το 50% των δασικών εκτάσεων της χώρας. 
Πότε, επιτέλους, θα καταλάβετε ότι η βλάστηση αυτών των εκτάσεων δίνει την ποιοτική διαφοροποίηση των δικών μας ζωικών και κυρίως γαλακτοκομικών προϊόντων; Δεν έχετε μπορέσει πραγματικά να το καταλάβετε και γι’ αυτό, ενώ είχατε τόσα χρόνια τη δυνατότητα να παρέμβετε με προτάσεις, αντιρρήσεις, τροπολογίες επί του ορισμού των «μόνιμων βοσκοτόπων», όπως αυτός προτεινόταν από την Ευρωπαϊκή Επιτροπή, δεν το έκαναν οι προηγούμενοί σας. Το πλήρωσαν ήδη οι κτηνοτρόφοι. Δεν γίνεται σωστά δυστυχώς και με τον τελευταίο κανονισμό του 2014 και θα το βρούμε μπροστά μας. Έχει περάσει ποτέ από το μυαλό σας ότι ενδέχεται να υπάρξει και νέο πρόστιμο; 
Δεν μας επιτρέπει τώρα ο χρόνος να μπούμε σε λεπτομέρειες για τις βοσκήσιμες γαίες. Εσείς έχετε πνιγεί μεταξύ του χαρακτήρα αυτών των εδαφών και της χρήσης. Αυτό δεν μπορείτε να το καταλάβετε και ίσως δεν σας το έχουν δώσει και από την πλευρά του ΥΠΕΚΑ να το αντιληφθείτε.
Αναζητήστε, λοιπόν, κύριοι Υπουργοί, από το Γεωτεχνικό Επιμελητήριο το πόρισμα-έκθεση της ομάδας εργασίας για το συγκεκριμένο θέμα. Μπορώ να σας το δώσω κι εγώ που το έχω. Θα σας βοηθήσει πάρα πολύ.
Αν και ήταν γνωστό το πρόστιμο των 600 εκατομμυρίων ευρώ από την κακή διαχείριση της περιόδου 2001-2009, η κορύφωση του προβλήματος των κτηνοτρόφων ήρθε με την καταβολή της εξισωτικής αποζημίωσης το περασμένο καλοκαίρι και τις ποινές που εκδόθηκαν –το ξέρετε- για αχρεώστητα, για λάθη που προκύπτουν αποκλειστικά από την ίδια τη διοίκηση. 
Κύριε Κουκουλόπουλε, μην επιχειρήσετε να επαναλάβετε τη διατριβή σας για την τοποθέτησή μου στο πακέτο Χατζηγάκη. Θα εκτεθείτε. Σας το λέω.</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Για ποιον λόγο;</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Θα τα πούμε μετά, αν θέλετε. 
Ενώ, μάλιστα, θα περίμενε κανείς να προχωρήσει το Υπουργείο σας σε άμεσες ενέργειες, γινόμαστε μάρτυρες της ίδιας προσπάθειας που γίνεται εδώ και τόσα χρόνια, να διασκεδαστούν οι εντυπώσεις. Αυτό κάνετε. 
Αυτά είναι δυστυχώς, κύριε Υπουργέ, τα απτά αποτελέσματα της πολιτικής που εσείς μέχρι σήμερα εφαρμόζετε. Φτάσατε μέχρι το σημείο να εμπαίζετε τους κτηνοτρόφους με χαρτζιλίκια. Υπάρχουν σε όλες αυτές τις καταβολές, που έγιναν τελευταία, τέτοιου είδους ποσά.
Από την άλλη, δεν έχετε αντιληφθεί ότι με τη διαδικασία της ταμειακής διευκόλυνσης, που καταβάλλει τις τελευταίες αποζημιώσεις, υπάρχει κίνδυνος συμψηφισμού με μεταγενέστερες πληρωμές στους κτηνοτρόφους. Έχουν φτάσει σε εμάς πληροφορίες ότι αυτές τις μέρες πληρώνονται κι άλλοι, μεμονωμένοι, παραγωγοί, εκτός εξισωτικής. Είναι αλήθεια αυτό; 
Υποψιαζόμαστε, αγαπητοί συνάδελφοι, ότι η Τράπεζα Πειραιώς με τη «GAIA ΕΠΙΧΕΙΡΕΙΝ» λειτουργούν σε αυτό το σύστημα χωρίς κανέναν έλεγχο. Διαθέτουν τη βάση των δεδομένων και πληρώνουν λειτουργώντας πελατειακά. 
Εμείς, λοιπόν, ξεκαθαρίζουμε για μια ακόμη φορά ότι για εμάς ο ΟΣΔΕ θα επιστρέψει στο σπίτι του. Και το σπίτι του είναι το Υπουργείο Αγροτικής Ανάπτυξης και Τροφίμων. 
Βέβαια, η κατάσταση στον αγροτικό χώρο, δυστυχώς, έγινε ακόμα χειρότερη και με τις επιζωοτίες που έχουν χτυπήσει τον χώρο. Ο καταρροϊκός πυρετός ιδιαίτερα έχει κυριολεκτικά θερίσει όλη τη χώρα κι εσείς πραγματικά παρακολουθείτε την κατάσταση. Φανταστείτε ότι αν πάτε σε μονάδες έξω στην επαρχία και τους ρωτήσετε «ήρθε κανείς να σας δει;», θα σας απαντήσουν όχι. Οι υπηρεσίες περιμένουν να πάνε οι κτηνοτρόφοι να δηλώσουν την ασθένεια. Εσείς, μάλιστα, είπατε ότι το Υπουργείο, οι κεντρικές υπηρεσίες και οι περιφερειακές κτηνιατρικές υπηρεσίες βρίσκονται σε συναγερμό. Αν αυτό είναι συναγερμός, τότε δυστυχώς οι λέξεις έχουν χάσει το νόημά τους. 
Δεν θέλω, βέβαια, να επεκταθώ, γιατί τα είπαν προηγούμενα οι συνάδελφοι. Αυτό, όμως, που θέλω να πω, για μια ακόμη φορά, είναι ότι για τη φθίνουσα πορεία του κτηνοτροφικού χώρου όλοι συμφωνούμε. Και όλοι συμφωνούμε ότι σε όλους τους επιμέρους κλάδους, είτε λέγεται αιγοπροβατοτροφία είτε λέγεται κτηνοτροφία είτε λέγεται αγελαδοτροφία, υπάρχει μία πορεία φθίνουσα και η οποία απεικονίζεται πάρα πολύ απλά στο τεράστιο έλλειμα που έχουμε στο εμπορικό ισοζύγιο αγροτικών προϊόντων –κυρίως διατροφικών- και βεβαίως στις εισαγωγές και ιδιαίτερα, θα έλεγα, στην αδυναμία μας να υπερασπιστούμε την ανταγωνιστικότητα. 
Τι κάνατε, για παράδειγμα, για να στηριχθεί η φέτα, που είναι ένα προϊόν το οποίο χαρακτηρίζει ιδιαίτερα την αιγοπροβατοτροφία; Υπονομεύσατε και τις δυνατότητες που είχαμε -δεν το λέω αποκλειστικά για εσάς, για να ξεκαθαρίσουμε ότι υπάρχει μία συγκυβέρνηση, υπάρχει μία πορεία. Γιατί δεν μπορούμε να μην αναφέρουμε –και το ξέρετε- ότι κάθε χρόνο, ιδιαίτερα τα τελευταία χρόνια, χάνουμε πενήντα χιλιάδες τόνους γάλα από την αιγοπροβατοτροφία. Κάθε χρόνο τα ζώα έχουν μικρότερη παραγωγή, γιατί υποσιτίζονται. Το ξέρετε ότι έχει μειωθεί αισθητά η χρηματοδότηση. 
Το ίδιο ισχύει και στη βοοτροφία, που κάποια στιγμή είχαμε δυνατότητες και προοπτικές για την ποσόστωση των οκτακοσίων τριάντα χιλιάδων τόνων και βεβαίως και την εγχώρια κατανάλωση να πλησιάζουμε προς την κάλυψη. Σήμερα εισάγουμε το 90% του βόειου κρέατος και πάνω από το 65% του αγελαδινού γάλακτος. Καταλαβαίνετε σε τι κατάσταση έχουμε φτάσει.  
Δεν θα αναφερθώ σε λεπτομέρειες και για τους υπόλοιπους κλάδους. Φανταστείτε ότι στη χοιροτροφία, εκεί που ήμασταν στο 85%-90%, έχουμε φτάσει στο 25%. Φανταστείτε στην πτηνοτροφία, η οποία θα έλεγα ότι ήταν και παράδειγμα στην Ευρωπαϊκή Ένωση για τον τρόπο λειτουργίας της, έχουμε αρχίσει να έχουμε εισαγωγές, γιατί δεν μπορούμε να καλύψουμε τις ανάγκες μας. Για να μη μιλήσω για τις ελληνοποιήσεις και ένα σωρό άλλα προβλήματα που υπάρχουν. 
Εσείς, λοιπόν, δεν είχατε καμμία πραγματικά σοβαρή νομοθετική πρωτοβουλία για όλα αυτά. Τι κάνατε; Κάνατε τροπολογίες και μάλιστα της τελευταίας στιγμής, οι περισσότερες εκ των οποίων –είχαμε και αυτήν την ιδιαιτερότητα- επρόκειτο περί παρατάσεων εφαρμογής νόμου. Είχαμε επτά ή οκτώ παρατάσεις-τροποποιήσεις, ιδιαίτερα το νομοσχέδιο που αφορούσε τον συνεταιριστικό χώρο, ή άλλες εξοντωτικές, όπως ήταν αυτές της υπερφορολόγησης του χώρου. 
Δεν σας έφτανε η φορολόγηση από το πρώτο ευρώ, βάλατε και τα εργαλεία άσκησης αγροτικής δραστηριότητας στον ΕΝΦΙΑ. Καταλαβαίνετε, λοιπόν, πού έχετε φτάσει. Δεν μπορώ να μην τονίσω και αυτό που κάνατε με το συνταξιοδοτικό των αγροτών. Ήταν μία κοροϊδία.   
Εντάξατε τους αγρότες στα εξήντα δύο και στα σαράντα χρόνια, κάτι που είχαν όλοι οι υπόλοιποι εργαζόμενοι, αλλά με εφαρμογή του νόμου μετά από δεκαοκτώ χρόνια.
Βεβαίως και δεν κάνατε τίποτα για να μειώσετε το κόστος, βεβαίως και δεν κάνατε τίποτα για την παροχή ρευστότητας στον χώρο, που είναι ένα τεράστιο πρόβλημα σήμερα. Πάνω από 65% έχουν μειωθεί οι χρηματοδοτήσεις στην αγροτική δραστηριότητα μετά τη γνωστή, εγκληματική μεταφορά της Αγροτικής Τράπεζας στην Τράπεζα Πειραιώς. Δεν κάνατε τίποτα για να υπερασπιστείτε την ανταγωνιστικότητα των κτηνοτροφικών μας προϊόντων, που έχουν μεγάλη διεισδυτικότητα στη διεθνή αγορά, γιατί δεν έχετε οργανωμένη αγροτική εμπορική εξαγωγική πολιτική.
Το έδειξε αυτό η αντιμετώπιση του μεγάλου προβλήματος της φέτας. Επί πόσες συνεδριάσεις προσπαθούσαμε να πείσουμε τον αρμόδιο Υφυπουργό ότι αυτό δεν είναι σωστό, δηλαδή η συμφωνία που κάνατε με τον Καναδά; Τέλειωσε η ιστορία. Αλλά βεβαίως το ίδιο συμβαίνει και με άλλες περιπτώσεις, όπως στη γνωστή περίπτωση του εμπάργκο της Ρωσίας κατά των αγροτικών μας προϊόντων.
Γενικά, εμείς σας λέμε ότι όσον αφορά αυτόν τον χώρο, τον αγροτικό χώρο -παρά τη σύμφωνη γνώμη που έχετε και εσείς και εμείς ότι αποτελεί το εργαλείο για την παραγωγική ανασυγκρότηση της χώρας- εσείς από τη δική σας πλευρά δεν υπερασπιστήκατε αυτήν τη δυνατότητα που έχει ο χώρος. Αντίθετα, αυτό αρχίζουν να το κάνουν οι τοπικές κοινωνίες ιδιαίτερα και πάρα πολλές δημοτικές αρχές. Σας καταθέτω ένα δισέλιδο στον οποίο θα δείτε τους δρόμους των κοπαδιών σε έναν ορεινό δήμο, τον Δήμο Αργιθέας. Να δείτε δηλαδή τι ενδιαφέρον έχουν οι συγκεκριμένοι κάτοικοι της περιοχής για μια δραστηριότητα που οι ίδιοι έχουν αντιληφθεί ότι είναι η μόνη που μπορεί να τους κρατήσει. 
(Στο σημείο αυτό ο Βουλευτής κ. Ευάγγελος Αποστόλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εσείς, λοιπόν, δεν έχετε καμμία άλλη δυνατότητα. Αυτό που εμείς σας λέμε είναι να δώσετε τη δυνατότητα στους κτηνοτρόφους να βρουν διέξοδο στα προβλήματά τους με την εκλογή μιας άλλης κυβέρνησης, μιας κυβέρνησης που πιστεύουμε εμείς ότι θα είναι ο ΣΥΡΙΖΑ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε.
Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Καραγκούνης για έξι λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ευχαριστώ, κύριε Πρόεδρε.
Αν χρειαστεί μια μικρή ανοχή, θα ήθελα να την έχω.
Είναι πολύ σημαντική η σημερινή κουβέντα. Έχουμε να πούμε πολύ συγκεκριμένα και ουσιαστικά πράγματα. Προτού βέβαια προχωρήσω, θα ήθελα να κάνω μια αναφορά στο θέμα που απασχολεί αυτές τις δύο μέρες την επικαιρότητα και δεν είναι άλλο από το θέμα των πανεπιστημίων, αυτό που συμβαίνει στο Πανεπιστήμιο Αθηνών και αυτό βεβαίως που έγινε χθες με την εισβολή φοιτητών στη συνεδρίαση της Συγκλήτου για δεύτερη φορά μέσα σε δεκαπέντε μέρες. Την πρώτη φορά υπήρξε και συνδρομή τριών Βουλευτών του ΣΥΡΙΖΑ. Βεβαίως τώρα είχαμε την εισβολή στη συνεδρίαση της Συγκλήτου. Μετά από δεκαπέντε μέρες το ερώτημα παραμένει το ίδιο: Σε ποια χώρα του δυτικού κόσμου συμβαίνουν τέτοια γεγονότα; Σε αυτό πρέπει να απαντήσουμε. 
Άκουγα το πρωί στελέχη του ΣΥΡΙΖΑ να ρίχνουν όλες τις ευθύνες στον πρύτανη. Τον κατηγόρησαν για αυταρχισμό, τον είπαν χωροφύλακα και του δώσανε και μία διάσταση προκλητικότητας. Βεβαίως, καμμία κριτική δεν άκουσα, ούτε να καταδικάζουν αυτά τα γεγονότα, δηλαδή το να μπορεί να εισβάλλει οποιοσδήποτε οπουδήποτε χωρίς καμμία κύρωση. 
Εγώ δεν καταλαβαίνω αυτό πώς μπορεί να συμβαίνει σε μια ευνομούμενη πολιτεία. Έχω την εντύπωση ότι δίνετε ένα πολύ στρεβλό, άσχημο μήνυμα προς την κοινωνία. Γιατί στην ουσία τι κάνετε; Αντιπαραβάλλετε με το θεώρημα του αυταρχισμού, τη νομιμότητα με την ελευθερία. Πρέπει, κυρίες και κύριοι συνάδελφοι του ΣΥΡΙΖΑ, να καταλάβετε –και αυτό, αν θέλετε, αποτελεί και μια βασική μας διαφορά- ότι το μόνο πράγμα που διασφαλίζει την ελευθερία είναι η νομιμότητα και αυτήν πρέπει να την τηρούμε. 
Διότι, ξέρετε, με τη λογική αυτή, για κάθε παράβαση του Ποινικού Κώδικα μπορεί κανείς να επικαλεστεί την ελευθερία και να ξεφύγει από τον νόμο. 
Αυτό που θα έλεγα, λοιπόν, είναι ότι πρέπει ως κόμμα σήμερα να καταδικάσετε απερίφραστα αυτά που συνέβησαν χθες και να αφήσετε τις μομφές εναντίον του πρύτανη. Διότι, αν συνεχίζουμε να μην καταδικάζουμε τέτοιες συμπεριφορές, πραγματικά δεν ξέρω πού μπορούμε να πάμε. Δεν μπορούμε να συνεχίζουμε με τέτοιες λογικές. Γιατί εγώ καταλαβαίνω ότι είναι ένα πράγμα ο διάλογος και βεβαίως πρέπει να τον σεβόμαστε και βεβαίως πρέπει να γίνει με τους φοιτητές. Σεβαστό είναι αυτό. Είναι ένα άλλο πράγμα όμως ο εκφοβισμός και οι έκνομες πράξεις. Αυτό, λοιπόν, οφείλετε, κυρίες και κύριοι συνάδελφοι, να το καταδικάσετε. 
Τώρα, ας πάμε πολύ γρήγορα στα ζητήματα που αφορούν τη σημερινή επίκαιρη επερώτηση του ΣΥΡΙΖΑ σχετικά με την κτηνοτροφία. Όντως θα συμφωνήσω ότι πραγματικά η αγροτιά αλλά και ειδικά η κτηνοτροφία αποτελούν ένα συγκριτικό πλεονέκτημα της ελληνικής οικονομίας, στην προσπάθειά μας πραγματικά να βγούμε από την κρίση, να ενισχύσουμε το ΑΕΠ, να ενισχύσουμε τις εξαγωγές και νομίζω ότι η κτηνοτροφία ειδικά μπορεί να παίξει έναν πολύ σημαντικό ρόλο στο νέο παραγωγικό μοντέλο που θέλουμε να φέρουμε ως χώρα. Γιατί πρέπει να γίνει κι αυτή η κουβέντα. 
Να βάλουμε ένα γενικό πλαίσιο: Πώς μπορείς ουσιαστικά να ενισχύσεις έναν κλάδο της οικονομίας και δη αυτόν τον πολύ συγκεκριμένο κλάδο της κτηνοτροφίας; Υπάρχουν δύο πολύ βασικά πράγματα τα οποία πρέπει να κάνουμε. Ποια είναι αυτά; Το ένα είναι να υπάρχουν οικονομικοί πόροι διαθέσιμοι, για να μπορείς να λειτουργήσεις, για να μπορείς να βοηθήσεις τους κτηνοτρόφους. Αυτό είναι πολύ σημαντικό. Από την άλλη, πρέπει να υπάρχει ένα κατάλληλο νομοθετικό πλαίσιο, ώστε να μπορείς να τους διευκολύνεις, ώστε να μπορείς να απλοποιείς διαδικασίες. Εάν δεν έχεις αυτά τα δύο βασικά ζητήματα, δεν μπορείς ουσιαστικά να βοηθήσεις κανέναν κλάδο της οικονομίας. 
Έχω διαβάσει -έριξα μια ματιά χθες- το Πρόγραμμα Αγροτικής Πολιτικής του ΣΥΡΙΖΑ, το οποίο λέει πολύ ενδιαφέροντα πράγματα. Η πλάκα, ξέρετε, είναι ότι και στα δύο αυτά ζητήματα συμφωνεί, και στην ενίσχυση, δηλαδή μέσω ΕΣΠΑ, συμφωνεί, αλλά βεβαίως και στο να υπάρχει νομοθετικό πλαίσιο που να απλοποιεί διαδικασίες επίσης συμφωνεί. Εσείς το ξέρετε πάρα πολύ καλά. Αν το διαβάσετε, τα λέει αυτά πολύ σαφώς.
Τι έχουμε κάνει εμείς τώρα για τα δύο αυτά ζητήματα; Πρώτα απ’ όλα, έχουμε διασφαλίσει 20 δισεκατομμύρια ευρώ για την επόμενη προγραμματική περίοδο, χωρίς να περικοπούν δηλαδή και χρήματα. Γιατί το να κάνεις πολιτικές χωρίς χρήματα επαναλαμβάνω ότι δεν μπορεί να γίνει. Τι έχει κάνει το Υπουργείο και ειδικότερα το Υπουργείο Αγροτικής Ανάπτυξης για την κτηνοτροφία; Ενίσχυσε περαιτέρω τα κονδύλια για την κτηνοτροφία, γιατί από αυτήν την αναλογία, το 81% προς 19%, όπως μας είπε και νωρίτερα ο Υπουργός, έχουμε πάει στην αναλογία 75% προς 25%, δηλαδή συν 440 εκατομμύρια ευρώ για την κτηνοτροφία, όταν μέχρι πέρυσι ήταν 250 εκατομμύρια ευρώ. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Θα ήθελα την ανοχή σας, κύριε Πρόεδρε, για ένα λεπτό.
Οπότε εμπράκτως ενισχύεται η κτηνοτροφία με κονδύλια και φαντάζομαι ότι μέχρι το τέλος της προγραμματικής περιόδου θα έχει φτάσει κοντά στα 2,5 δισεκατομμύρια ευρώ. Γιατί αυτά μπορεί να συνδέονται άμεσα και με τις ενισχύσεις αλλά και με την παραγωγή ποιοτικού γάλακτος και ποιοτικού κρέατος. 
Τι έχετε πει, λοιπόν, εσείς στο πρόγραμμά σας, κύριοι του ΣΥΡΙΖΑ; Ότι πρέπει -λέει- να αξιοποιηθούν κονδύλια του ΕΣΠΑ για τις μικρομεσαίες επιχειρήσεις στην κτηνοτροφία. Τι είπε ο Πρόεδρός σας στην Έκθεση της Θεσσαλονίκης; Ότι τα χρήματα αυτά θα τα δώσετε για να επιδοτήσετε θέσεις εργασίας, πιθανότατα θέσεις «ημετέρων». Θα τα πάρετε δηλαδή από την κτηνοτροφία. Δεν τα είπα εγώ, ο Πρόεδρός σας τα είπε και δεν ξέρω αν έχει διαβάσει το πρόγραμμά σας, κύριοι του ΣΥΡΙΖΑ.</Speech> 
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Από το Πρόγραμμα Αγροτικής Ανάπτυξης είπε! Έχετε μπερδέψει τα προγράμματα!</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Μπερδεύετε τα προγράμματα!</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Πολύ καλά γνωρίζω τα προγράμματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μη διακόπτετε, κύριοι συνάδελφοι, έχετε τον χρόνο της δευτερολογίας σας. Κύριε Αποστόλου, δεν σας διέκοψε κανείς!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Τα περισσότερα χρήματα από αυτά θέλετε να δώσετε σε θέσεις εργασίας, να τα πάρετε δηλαδή από τους κτηνοτρόφους! Και τώρα συζητάμε για το ότι θέλετε να ενισχύσετε την κτηνοτροφία;</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Μπερδεύετε τα προγράμματα!</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Δεν τα μπερδεύω καθόλου, εσείς τα μπερδεύετε και δεν διαβάζετε τα προγράμματά σας.</Speech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Μπερδεύετε τα προγράμματα. Άλλο το Αγροτικής Ανάπτυξης και άλλο το ΕΣΠΑ.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μη διακόπτετε. Σας παρακαλώ πολύ!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Δεύτερο ζήτημα είναι το νομοθετικό πλαίσιο. Πρέπει να υπάρχει μία διευκόλυνση στο νομοθετικό πλαίσιο. 
Έχουμε φέρει τους εξής νόμους προς αυτήν την κατεύθυνση τα τελευταία δυόμισι χρόνια και ακούστε τους έναν προς έναν. Είναι ο ν. 4056/2012, ο νέος κτηνοτροφικός νόμος. Στην ουσία τι κάνει; Απλοποιεί διαδικασίες. Ψηφίσατε «ναι»; Ψηφίσατε «όχι». 
Δεύτερος νόμος είναι ο ν. 4178/2013. Με αυτόν τον νόμο αντιμετωπίστηκαν πολλά από τα προβλήματα που είχαν οι κτηνοτρόφοι, με τις αυθαίρετες εγκαταστάσεις, με το γνωστό παράβολο των 300 ευρώ, που πραγματικά βρίσκονταν σε ομηρία τόσα χρόνια. Ψηφίσατε «ναι»; Ψηφίσατε «όχι» και σ’ αυτόν τον νόμο.
Άλλος νόμος είναι ο ν. 4235/2014 που τροποποίησε το ν. 4056/2012 και απλοποίησε διαδικασίες αδειοδότησης των κτηνοτροφικών εγκαταστάσεων. Τα λέτε στο πρόγραμμά σας ότι έτσι πρέπει να γίνουν, αλλά ψηφίσατε «ναι»; «Όχι» ψηφίσατε. 
Για να καταλάβω, προς τι αυτή η επερώτηση σήμερα; Ήρθατε να πείτε τι; Αυτά που εμείς πάμε και κάνουμε πράξη, εσείς έρχεστε και τα καταψηφίζετε και μας κατηγορείτε γιατί τα κάνουμε πράξη! Αυτή είναι η ουσία της επίκαιρης επερώτησης. Απαντήστε, λοιπόν, στο βασικό σας ζήτημα και διευκρινίστε τι ακριβώς θέλετε και πείτε στον Πρόεδρό σας τι ακριβώς να λέει, γιατί τα έχει μπερδέψει και μετά να κάνουμε ουσιαστική συζήτηση για την κτηνοτροφία.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας ευχαριστούμε.
Τον λόγο ο Κοινοβουλευτικός Εκπρόσωπος του ΠΑΣΟΚ κ. Κασσής για έξι λεπτά.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Κατ’ αρχάς, θέλω να πω ότι είμαι υπερήφανος για την πολιτική του ΠΑΣΟΚ όλα αυτά τα χρόνια στον αγροτικό τομέα. Έλυσε πάρα πολλά προβλήματα και έδωσε και προοπτική στον πρωτογενή τομέα με όλα τα προβλήματα. 
Κύριε Υπουργέ, χρειάζεται άμεση εφαρμογή του ν. 4015 με όλες αυτές τις τροποποιήσεις και πηγαίνοντας προς το τέλος του χρόνου, για να ισχυροποιηθεί και ο αγροτικός χώρος μέσα από τις οργανώσεις του, να οριστικοποιηθούν όλες αυτές οι μεταβολές, ούτως ώστε να πάνε σε εκλογές οι συνδικαλιστικές οργανώσεις και άμεσα τα πορίσματα των συνδικαλιστικών οργανώσεων να έρθουν στην επιφάνεια, στο φως, για να λυθούν όλα αυτά τα προβλήματα τα οποία ταλανίζουν τον συγκεκριμένο χώρο. 
Η σημερινή Κυβέρνηση με παραλείψεις, αλλά νομίζω μέσα από τη διαδικασία της νέας ΚΑΠ έχει πετύχει πάρα πολλά πράγματα. Ειδικότερα, στον κτηνοτροφικό τομέα, στους κτηνοτρόφους, θα δοθούν πολύ περισσότερα χρήματα από το 2015. 
Σας είδα, συνάδελφοι της Αντιπολίτευσης, πολύ πεσμένους. Αντί να αναδείξετε αυτά τα προβλήματα τα οποία υπάρχουν στον συγκεκριμένο χώρο και χρειάζονται άμεσες λύσεις, φθάσατε σε έναν μηδενισμό. Εγώ δεν θα πω ποιον νόμο δεν ψηφίσατε και μην κόπτεστε πολύ για τα βοσκοτόπια, γιατί δεν μπορείτε να είστε και με τον δασάρχη και με τον τσοπάνη. Αυτό κάνατε σε δύο τουλάχιστον τροπολογίες που ήρθαν για να διευθετήσουν προβλήματα που ταλανίζουν την ελληνική κτηνοτροφία από το 2011 και μετέπειτα. 
Κύριε Υπουργέ, πρέπει να συμφωνήσουμε σε ένα πράγμα και είναι δική σας αρμοδιότητα. Η τροπολογία, την οποία καταθέσαμε στις 23 Οκτωβρίου αρκετοί Βουλευτές από το σύνολο της Κοινοβουλευτικής Ομάδας του ΠΑΣΟΚ και της Νέας Δημοκρατίας, μέσα στην επόμενη εβδομάδα πρέπει να επανέλθει, να ξανασυζητηθεί και να γίνει αποδεκτή, για να λύσει το πρόβλημα που θα ταλανίσει τον αγροτικό κόσμο με την παρακράτηση των ενισχύσεων από τα ασφαλιστικά ταμεία, γιατί δεν θα μπορούν να πληρωθούν οι κτηνοτρόφοι και οι παραγωγοί όλου του αγροτικού τομέα μόλις μπουν οι ενισχύσεις.
Έχετε πει ότι μέχρι το τέλος του χρόνου, θα παρθεί το σύνολο των ενισχύσεων σε όλους τους τομείς. Άρα χρειάζεται άμεσα λύση στο συγκεκριμένο θέμα, για να είμαστε πρακτικοί και να δίνουμε λύσεις σε ζητήματα που είναι μπροστά μας, όπως άμεση επιστροφή του ΦΠΑ και του πετρελαίου κίνησης, τα οποία νομίζω ότι είναι έτοιμα και πρέπει να υλοποιηθούν. 
Ένα μεγάλο πρόβλημα, το οποίο ταλανίζει τον αγροτικό τομέα, είναι τα κόκκινα δάνεια. Τα κόκκινα δάνεια και στην πρώην ΑΤΕ στον εκκαθαριστή, αλλά και τα δάνεια αυτά τα οποία είναι εκκρεμότητα σε τράπεζες. Τα περισσότερα από αυτά τα δάνεια είναι με την εγγύηση του ελληνικού δημοσίου και αφορούν δάνεια της γρίπης των πτηνών το 2006. Επίσης αφορούν δάνεια του 2007-2008, που δόθηκαν σε όλο τον αγροτικό τομέα, που είχαν σχέση με τη μεγάλη αύξηση των ζωοτροφών και τώρα είναι σε εκκρεμότητα.
Μέσα στη διαδικασία συζήτησης των κόκκινων δανείων, πρέπει να συμπεριληφθούν και όλα αυτά τα δάνεια τα οποία είναι σε εκκρεμότητα και δεν ξέρω εάν πραγματικά ο νόμος που ψηφίσαμε για να ρυθμιστούν δάνεια τα οποία ήταν σε εκκρεμότητα στην πρώην Αγροτική Τράπεζα, έχει σχέση με τα ενυπόθηκα δάνεια τα οποία ήταν μία ευνοϊκή ρύθμιση με επιτόκιο 3% και δινόταν μία δυνατότητα μέχρι δεκαπέντε χρόνια ρύθμισης. Δεν ξέρω πού βρίσκεται το συγκεκριμένο θέμα. 
Άρα πιστεύω ότι μέσα από αυτήν τη διαδικασία ως αρμόδιο Υπουργείο σε συνεργασία με το Υπουργείο Οικονομικών θα πρέπει να λυθούν όλα αυτά τα ζητήματα. 
Θεωρώ και εκτιμώ ότι τα προβλήματα του αγροτικού τομέα δεν θα λυθούν με ευχολόγια. Είναι γεγονός ότι οι της Αντιπολίτευσης δεν ψηφίσατε κανέναν νόμο, αλλά ούτε και σήμερα έχετε μία συγκεκριμένη πρόταση για το πώς θα λυθούν όλα αυτά τα ζητήματα. Νομίζω ότι η Κυβέρνηση, το αρμόδιο Υπουργείο, έχει πλαίσιο για το πώς πρέπει να κινηθεί από εδώ και πέρα και χρειάζεται άμεση υλοποίηση όλων αυτών που ανέφερα. Πολύ περισσότερο να πάμε και στον ΕΝΦΙΑ που αφορά τα αγροτικά κτίσματα, στα οποία μπαίνει συμπληρωματικός φόρος και αυτό το πράγμα, κύριε Υπουργέ, πρέπει να διορθωθεί, γιατί είναι λάθος εφαρμογή του συγκεκριμένου νόμου, ο οποίος ψηφίστηκε και ήρθε συμπληρωματικά, να μπαίνει φόρος στα αγροτικά κτίσματα. 
Εγώ πιστεύω ότι έχει γίνει μεγάλη προσπάθεια, την οποία πρέπει να συνεχίσουμε, γιατί η ελληνοποίηση είναι αυτή που δημιουργεί πάρα πολλά προβλήματα στις αθρόες εισαγωγές οι οποίες γίνονται και εάν δεν εφαρμοστεί το ισοζύγιο κρέατος, θα λέμε και θα επαναλαμβάνουμε τα ίδια πράγματα.
Είναι ζητήματα τα οποία έχουμε μπροστά μας, τα γνωρίζουμε πάρα πολύ καλά και, εάν θέλουμε να διαμορφώσουμε πραγματικό κοστολόγιο και να βοηθήσουμε τον αγροτικό τομέα, πρέπει να ενισχυθεί η ρευστότητα σε όλα τα επίπεδα των επιχειρήσεων και των φυσικών και των νομικών προσώπων.
Άρα, νομίζω, πως πρέπει να κινηθούμε προς αυτήν την κατεύθυνση. Χρειάζεται προσπάθεια από πλευράς σας. Από πλευράς μας, ως Κοινοβουλευτική Ομάδα του ΠΑΣΟΚ, να είστε σίγουροι ότι θα βοηθήσουμε προς αυτήν την κατεύθυνση, αλλά θέλουμε να σας πούμε ένα πράγμα: Δεν θα χαριστούμε σε νοοτροπίες και συμπεριφορές, οι οποίες φέρνουν εμπόδια απέναντι στον αγροτικό κόσμο.
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε τον κ. Κασσή.
Τον λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Μαρίνος Ουζουνίδης για πέντε λεπτά.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Σας ευχαριστώ πολύ, κύριε Πρόεδρε. 
Επειδή ο Θεός με αγαπάει, σε λίγο έρχονται οι μαθητές Γυμνασίου από το 1ο Γυμνάσιο Ορεστιάδος και θέλω την ομιλία μου να την αφιερώσω στα παιδιά και σε όλο τον κόσμο εκεί της Ορεστιάδος.</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ο Θεός φέρνει τα παιδιά;</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Ναι, ο Θεός τα φέρνει και ο Θεός μού δίνει ακριβώς τέτοια σύμπτωση. Και να σας ενημερώσω, γιατί απ’ ό,τι φαίνεται γνωρίζετε στο περίπου την κατάσταση…</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Εγώ νόμιζα ότι ήρθαν με το αεροπλάνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κουκουλόπουλε, μη διακόπτετε.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Κύριε Υπουργέ, δεν θέλουμε τον ουρανό με τα άστρα. Λίγο ενδιαφέρον για την περιοχή μας θέλουμε. 
Οι βιοκαλλιεργητές έχουν να πάρουν χρήματα –και επειδή λέτε θεωρίες- από το 2010. Για να μη χάνω τον χρόνο μου, θα καταθέσω στα Πρακτικά στοιχεία που αποδεικνύουν ότι μέχρι την προηγούμενη εβδομάδα, που μου έδωσαν ενημέρωση, δεν έχουν πληρωθεί. Αυτά είναι τα εκατομμύρια που τους τάζετε. Αυτά για όσους δεν έχουν καταλάβει ότι υπάρχουν και οι Ανεξάρτητοι Έλληνες, που όλη την ημέρα αλωνίζουμε και την Ελλάδα και ειδικά τη βόρειο Ελλάδα, που την έχετε παραμελήσει.
Κύριε Καρασμάνη, εσείς δεν μπορέσατε –ΠΑΣΟΚ και Νέα Δημοκρατία- επί χρόνια ούτε ένα Κτηματολόγιο ούτε αντικειμενικές αξίες για τον ΕΝΦΙΑ να κάνετε. Πού να κάνετε για τα βοσκοτόπια! Μήπως αυτοί οι ειδήμονες που κάνουν τους νόμους ξέρουν τι είναι βοσκοτόπι; Ξέρουν τι είναι κατσίκι; Ξέρουν τι είναι πρόβατο; Τι είναι αρνί; 
Αναρωτιέμαι αν υπάρχει –δεν ξέρω, δεν είμαι καλός στις ταινίες- κανένα έργο «Η απάτη»; Μιλάω για την πολιτική απάτη με τη σύνταξη των αγροτών. Το αφιερώνω σε έναν κάτοικο και σε πολλούς άλλους εκεί στην περιοχή μου, όπου τους παραμυθιάζουν τους ανθρώπους και έχουμε το εξής: Ενώ ήταν να βγουν οι άνθρωποι στα εξήντα πέντε -ο άλλος ονειρευόταν να πάρει μία συνταξούλα- τους πετάτε στα εξήντα επτά. Σιγά σιγά κάντε το. Όπως και εμείς διεκδικούμε και μπορούμε να πάρουμε τα δικαιώματά μας, τι λέει ο αγρότης; «Βρε, δώσε μου στα εξήντα πεντέμισι.». Και έρχεστε εσείς και τον πετάτε στα εξήντα επτά. Αφιέρωση στους αγρότες εκείνους που πραγματικά εκφράζουν αυτό το παράπονό τους!
Η μεγάλη πολιτική απάτη έγινε προχθές, που ψηφίσατε τον νόμο στα εξήντα δύο με σαράντα χρόνια και η πρώτη σύνταξη –σας ευχαριστώ πολύ για την πληροφορία- θα δοθεί το 2018. Και συνεχίζω, επειδή τελειώνει ο χρόνος…</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Το ΄28 είναι.</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Το ΄28. Δεν πειράζει. Στα μαθηματικά είμαι καλός, αλλά μπερδεύτηκα με τις αλχημείες τους. 
Κάνω μία έκκληση στον Πρωθυπουργό της χώρας: πρώτον, να στείλει στο σπίτι τους τους ειδήμονες αυτούς που ορίσανε τον Έβρο στη β΄ ζώνη, και σήμερα κιόλας να τους εντάξουν στην α΄ ζώνη. 
Θα σας αφιερώσω αυτόν τον χάρτη. Μιλάμε για Ορμένιο, Δίκαια, Μεταξάδες, Ορεστιάδα, Διδυμότειχο, Ρύζια, Καστανιές, Βύσσα, που είναι χιλιόμετρα βορειότερα. Δεν θέλω να έρθω σε αντιπαράθεση με τις άλλες επαρχίες μας, αλλά δεν μπορεί ο κάτοικος εκεί πάνω να ενταχθεί στη β΄ ζώνη. Έχει ένα πλεονέκτημα ο Αλεξανδρουπολίτης, αλλά εδώ κοντά υπάρχουν χωριά, όπως είναι η Ερσίνη, που κάνει κρύο Σιβηρίας. Επομένως να το μεταφέρετε, αφού οι άνθρωποι εκεί στη βόρεια Ελλάδα επί χρόνια σάς στηρίζουν πανηγυρικά.
Ήρθατε, κύριε Κουκουλόπουλε, για πόσες ώρες στις Φέρες; Πόσα χιλιόμετρα; Για πέντε ώρες; Για δύο ώρες;</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Για δύο ημέρες και τις άλλες στην Αλεξανδρούπολη.</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Πολύ σωστά. Ογδόντα χιλιόμετρα από τις Φέρες έχετε κλείσει το εργοστάσιο ζάχαρης. Και επειδή δεν μας κάνετε την τιμή να πάτε εσείς στην Ορεστιάδα, θα φέρω εγώ την Ορεστιάδα εδώ. Μιλάει ο κ. Βρούτσης για δημιουργία θέσεων εργασίας. Υπάρχει ένα εργοστάσιο ζάχαρης. Υπάρχει πρώτη ύλη, τα τεύτλα. Υπάρχει το εργατικό δυναμικό. Υπάρχουν άνθρωποι για δουλειά και τους το κλείνουν. Αντί να κλείσουν τους κλέφτες, κλείνουν το εργοστάσιο! 
Ένα παράξενο πράγμα θα σας πω: Μόνο τα έξοδα μεταφοράς με τα τρένα, με τα φορτηγά, πρέπει να είναι, με χονδρικούς υπολογισμούς δικούς μου, του άσχετου, γύρω στα 4 με 5 εκατομμύρια, κύριοι. Τα έξοδα μεταφοράς των τεύτλων από Ορεστιάδα είναι 4 εκατομμύρια. Δεν μπορούσε να λειτουργήσει το εργοστάσιο;
Όμως τους κλέφτες δεν τους βάζετε μέσα, γιατί εσείς επί χρόνια τούς διορίζατε και συνεχίζετε να τους χαϊδεύετε. Δεν έχετε κανένα δικαίωμα θέσεις εργασίας των ανθρώπων να τις στερείτε. Απαγορεύεται αυστηρά.
Θα καταθέσω εδώ προτάσεις και αποφάσεις των δημοτικών συμβουλίων της Ορεστιάδας και θα σας τα καταθέτω μέχρι να λήξει η θητεία μου, μέχρι να φύγω από εδώ. Όμως δεν θα τη γλιτώσετε.
Επειδή έχουμε εδώ ένα σωρό αποφάσεις, θα σας χαρίσω και τις υπέροχες φωτογραφίες, όπου εκατοντάδες φορτηγά περιμένουν για τα τεύτλα τους και κανένας δεν ευαισθητοποιείται. Κλείνουμε τα εργοστάσια και άντε γεια! Κι έχουμε την ανάπτυξη, την ανάπτυξη, την ανάπτυξη. Οι άνθρωποι σήμερα αναγκάζονται και πάνε ξανά στη Δυτική Ευρώπη. Θυμίζει δεκαετία του 1960. Η κτηνοτροφία έχει τεράστια προβλήματα.
Θα καταθέσω για τα Πρακτικά έγγραφο από την Πανελλήνια Ένωση Οργανώσεων Πτηνοτροφικών Παραγωγών. 
Υπάρχει, κύριε Κουκουλόπουλε -σας το είχα αναφέρει και σε επίκαιρη ερώτηση- το Διαβαλκανικό Κέντρο Εξωτικών Νοσημάτων. Ξέρετε τι είναι;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κάναμε εξαγγελίες.</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Τι εξαγγελίες κάνατε; Εγώ έγινα πενήντα πέντε χρόνων και ακούω εξαγγελίες. 
Είναι όπως στον ποταμό Έβρο, όπου έχετε συστήσει -δεν ξέρω αν ήταν επί εποχής ΠΑΣΟΚ ή Νέας Δημοκρατίας- οργανισμούς και υπηρεσίες, οι οποίες ούτε ξέρει κανένας πού απασχολούνται. Δεν ενδιαφέρεται κανένας να κάνει συζητήσεις με τη Βουλγαρία, με την Τουρκία για να τακτοποιήσουν λίγο εκεί το ποτάμι; Κάθε χρόνο οι άνθρωποι έχουν χάσει τον ύπνο τους, δεν κοιμούνται ήσυχοι.
Υπάρχουν κι ένα σωρό άλλα θέματα. Έχετε θανατώσει χιλιάδες πρόβατα. Χιλιάδες έχουν θανατωθεί. 
Οι αποζημιώσεις, κύριε Καρασμάνη, κύριε Υπουργέ, δημιουργούν ανεργία. Οι άνθρωποι, ναι μεν παίρνουν ένα μέρος του ζωικού τους κεφαλαίου, αλλά αύριο θα είναι άνεργοι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Παρακαλώ, δείξτε λίγη κατανόηση.
Έχουμε, λοιπόν, κλείσιμο εργοστασίων και θανάτωση των ζώων.
Επίσης, ένα άλλο τεράστιο πρόβλημα είναι ότι οι κτηνοτρόφοι προμηθεύτηκαν τροφές για τα ζώα τους. Τι γίνονται με κείνα; Ποιος θα τους αποζημιώσει; Δείξτε λίγο ενδιαφέρον. Μιλάμε για ενδιαφέρον. Το να λυθούν τα προβλήματα καταλαβαίνω ότι είναι δύσκολο, αλλά δείξτε ενδιαφέρον.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Ουζουνίδη, ολοκληρώστε.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Όταν επισκεφθείτε τον Έβρο ή κάποια άλλη επαρχιακή πόλη, αφιερώστε μία ημέρα. Αλλιώς, για μένα καλύτερα είναι να μην πάτε.
Σας ευχαριστώ πολύ και για την ανοχή σας, κύριε Πρόεδρε.
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει ο Κοινοβουλευτικός Εκπρόσωπος του Λαϊκού Συνδέσμου - Χρυσή Αυγή κ. Νικόλαος Μίχος για έξι λεπτά.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Με το αεροπλάνο νωρίτερα θα ερχόντουσαν.</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Όπως εσείς…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Ουζουνίδη, καθίστε στη θέση σας. Έχει τον λόγο ο κύριος συνάδελφος. Δεν σέβεστε τον συνάδελφό σας.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Τον σέβομαι. Κάποια στιγμή, όμως, την αυστηρότητά σας, να τη δείξετε στους «τουρίστες» και πάνω απ’ όλα πρώτα στον πρώην Πρωθυπουργό σας, τον «τουρίστα». Εγώ θα έρχομαι εδώ, όσο θα με στέλνει ο κόσμος και θα φωνάζω. Θα σας χαλάσω λίγο τη σούπα, αλλά δεν πειράζει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Είστε εκτός εαυτού.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Δεν είμαι καθόλου. Εσείς είστε αυστηρός. Την αυστηρότητά σας να τη δείξετε στους «τουρίστες».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν σέβεστε τον συνάδελφο.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Σέβομαι τα πάντα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Γιατί απαντάτε; Πώς τον σέβεστε, όταν είναι στο Βήμα κι εσείς μιλάτε;</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Τους «τουρίστες», κύριε Πρόεδρε. Εδώ, δόξα τω Θεώ, έχω και μάρτυρες. Είμαστε πάρα πολλοί.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν χρειάζεται να σας απαντήσουμε. Σας έχουν καταλάβει όλοι!
Κύριε Μίχο, έχετε τον λόγο.</ChairmanSpeech> 
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Ευχαριστώ, κύριε Πρόεδρε. 
Μια που μιλήσατε για το τεύτλο, έχει φύγει και αυτό. Πάει και η ζάχαρη, δεν υπάρχει τίποτα πλέον! Τελείωσε! Από εκεί βγαίνει και άλλη μια φθηνή ζωοτροφή, η πούλπα, για όσους την ξέρουν. Μάλλον δεν την ξέρει ο κύριος Υπουργός.
Κύριε Κασσή, είστε υπερήφανος για το ΠΑΣΟΚ και το έργο που έκανε, όπως άκουσα πριν.</Speech>
<Speech><Parlmember>ΜΙΧΑΗΛ ΚΑΣΣΗΣ</Parlmember> : Γιατί να μην είμαι;</Speech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Να πάρετε τη σημαία του ΠΑΣΟΚ και τον ήλιο, να βάλετε ένα καντηλάκι και να το ανάβετε.</Speech> 
<Speech><Parlmember>ΜΙΧΑΗΛ ΚΑΣΣΗΣ</Parlmember> : Την έχω τη σημαία.</Speech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Γιατί εσείς ευνοηθήκατε από τις επιδοτήσεις και έχετε φτιάξει μια επιχείρηση εκατομμυρίων.</Speech>
 <Speech><Parlmember>ΜΙΧΑΗΛ ΚΑΣΣΗΣ</Parlmember> : Πείτε τα δικά σας τώρα.</Speech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember> : Άλλοι πεινάνε, κύριε Κασσή.</Speech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Να μιλάτε για το κόμμα σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Μίχο, μην αναφέρεστε προσωπικά.</ChairmanSpeech> 
<Speech><Parlmember>ΝΙΚΟΛΑΟΣ ΜΙΧΟΣ</Parlmember> : Αλήθειες λέω. Δηλαδή, θα μας δουλεύει για τους συνεταιρισμούς; Όλοι οι απατεώνες στους συνεταιρισμούς επί ΠΑΣΟΚ μπήκανε. Όλα τα λαμόγια.</Speech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Σιγά να μην ασχοληθώ μαζί σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θέλετε να ανοίξετε θέμα επί προσωπικού, κύριε Μίχο; Να μιλήσετε πολιτικά, όχι προσωπικά.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember> : Θα σας πω ένα παράδειγμα. Στο Δύστο στην Εύβοια, που είναι ένα χωριό πάνω σε μια κατηφόρα, δήλωναν δύο χιλιάδες στρέμματα καλαμπόκια και πήγαιναν και υπέγραφαν αυτοί που ήταν στους συνεταιρισμούς και βάζανε τις μίζες στην τσέπη, κύριε Κασσή. Ή δεν είναι έτσι;</Speech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Δεν μπορώ να συνεχίσω άλλο έτσι. Αποχωρώ.</Speech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember> : Να πάτε στο καλό, ευχαριστούμε! Ούτως ή άλλως η παρουσία της συγκυβέρνησης είναι πολύ μεγάλη για ένα τόσο σοβαρό θέμα που έπρεπε να συζητηθεί στην Ολομέλεια και όχι να είναι άδεια η Αίθουσα και να είναι εδώ δέκα νοματαίοι και οι τοίχοι.
Ο μόνος λόγος για να μείνει κόσμος στην ύπαιθρο είναι η γεωργία και η κτηνοτροφία, ένα πράγμα που πλέον θα σταματήσει και αυτό σιγά-σιγά με τις υπογραφές που έχετε βάλει και για την ΕΟΚ και για την Ευρωπαϊκή Ένωση. Γιατί οι εντολές είναι από εκεί.
Κύριε Υπουργέ, μπορείτε να βγείτε να πείτε τι έχουν υπογράψει οι προηγούμενες κυβερνήσεις για τη μείωση της γεωργίας και της κτηνοτροφίας; Να βγείτε στον κόσμο και όχι σε εμάς εδώ. Σε αυτούς που σας ψηφίζουν. Έχετε το θάρρος να τους πείτε την αλήθεια; Δεν γίνεται.
Αλλά, αν μιλάμε για την ανάπτυξη, ας πάρουμε για παράδειγμα το εστιατόριο της Βουλής. Ακόμα και εκεί έχουμε χοιρινό Ολλανδίας και μοσχάρι Γαλλίας. Έτσι θα βοηθήσετε την ανάπτυξη; Για τα μάτια του κόσμου, τουλάχιστον σε αυτόν εδώ τον χώρο θα έπρεπε να υπάρχουν μόνο ελληνικά προϊόντα.
Σας άκουσα πριν να μιλάτε για τον πρωτογενή τομέα. Ναι, η κτηνοτροφία και η γεωργία είναι πρωτογενής τομέας, αλλά είναι σε τεράστια ύφεση. Δεν βλέπουμε καμμία μα καμμία αύξηση της κτηνοτροφίας, παρά μόνο μείωση. 
Από πού να αρχίσουμε, από τις ζωοτροφές; Αυτή τη στιγμή οι ζωοτροφές και τα σιτηρά έχουν μπει στο Χρηματιστήριο και τις τιμές τις ξεκόβουν μεγάλες εταιρείες και όχι το κράτος και κονομάνε κάποιοι μεγαλέμποροι. Πώς θα πάει να ταΐσει ο κτηνοτρόφος και τι θα πουλήσει ο γεωργός από τη στιγμή που τα λιπάσματα είναι πανάκριβα; 
Δεν νομίζω να ξέρετε από καλλιέργειες, ούτε να έχετε πατήσει το πόδι σας σε κάποιο χωράφι ποτέ. Ούτε έχετε ποτέ πατήσει την κοπριά σε κάποια στάνη να δείτε πώς ζούνε αυτοί οι άνθρωποι! Δεν έχετε καμμία σχέση με το αντικείμενο. Κάνετε μόνο ό,τι σας επιβάλλουν. 
Γιατί να είναι τα σιτηρά στο Χρηματιστήριο; Έχει πάει να δουλέψει κανένας λακές από εκεί μέσα με τη γραβάτα σε κανένα χωράφι; Έχει σηκωθεί στις τρεις η ώρα να πάει να ποτίσει καλαμπόκια; Δεν έχει σηκωθεί. Τα βρίσκουν όμως έτοιμα. Και κάποιες μεγάλες εταιρείες κονομάνε. Γι’ αυτό δεν έχει κάνει ποτέ κανένας τίποτα. 
Είμαστε εξαρτημένοι, καθώς έχετε υπογράψει για πάρα πολλά. Είπατε πριν ότι θέλετε να σταματήσουν οι εισαγωγές. Πώς θα σταματήσουν οι εισαγωγές, από τη στιγμή που δεν υπάρχει παραγωγή; Το 1980, όπως αναφέρθηκε και πριν από τον κ. Αποστόλου, είχαμε πάρα πολύ λίγες εισαγωγές –κυρίως στο βόειο κρέας- σε πάρα πολύ μικρό ποσοστό. Στο χοίρειο κρέας δεν είχαμε καμμία εισαγωγή, ενώ σε κάποια μέρη εξάγαμε κιόλας.
Αυτήν τη στιγμή, ακόμα και τα αμνοερίφια έρχονται απ’ έξω. Δεν μιλάω για το γάλα που έρχεται σε τεράστιες ποσότητες, σε εκατοντάδες χιλιάδες τόνους. Μέχρι και από τη Γαλλία έρχεται γάλα. Φανταστείτε, τι κόστος έχουν οι Γάλλοι και τι κόστος έχουμε εμείς. Γιατί η διαδρομή για να έρθει το γάλα, είναι πολλές χιλιάδες χιλιόμετρα. 
Φυσικά εκεί έχουν τεράστιες μονάδες και έχουν αυτό που είπατε και πριν. Έχουν και οι ίδιοι οι κτηνοτρόφοι κτήματα και ταΐζουν μόνοι τους. Αυτό όμως δεν μπορεί να γίνει στην Ελλάδα. Είναι άλλο το επίπεδο του εξωτερικού και άλλο της Ελλάδας. Εδώ το πρόβλημα είναι πολύ διαφορετικό.
Αν ξαναγυρίσουμε εκεί, θα ξαναγυρίσουμε πάλι στους τσιφλικάδες. Θα είναι λίγοι που θα τα έχουν όλα. Οι ορεινοί κτηνοτρόφοι τι θα γίνουν, αν ξαναγυρίσουμε πάλι και κάνουμε την κτηνοτροφία όπως τη λέτε εσείς; Δεν θα υπάρχει ορεινή κτηνοτροφία; Δεν θα υπάρχουν βοσκοτόπια; Καλά, ακόμα και τα βοσκοτόπια, όπως αναφέρθηκε πριν, ελεγχόμενα είναι. Δεν υπάρχει τίποτα που να μην είναι ελεγχόμενο σε αυτό το κράτος. Τίποτα απολύτως!
Άκουσα για χρηματοδοτήσεις. Εγώ δεν έχω μιλήσει με κανέναν κτηνοτρόφο που να έχει πάρει χρηματοδότηση. Και όχι μόνο αυτό, αλλά πριν από λίγες μέρες που μπήκαν οι επιδοτήσεις όσοι χρωστούσαν στην Τράπεζα Πειραιώς ή όπου αλλού τους τις κράτησαν τις επιδοτήσεις. Πώς θα πάρουν τροφές τώρα αυτοί; Αν δεν πάρουν τώρα που είναι φθηνό το καλαμπόκι -που είναι στα 14, στα 16 λεπτά, ανάλογα με τις περιοχές- θα το πάρουν πότε; Σε δύο μήνες, που θα είναι 3 και 4 λεπτά παραπάνω; Αυτά τα λεπτά στους είκοσι τόνους είναι 800 ευρώ. Ο κτηνοτρόφος τα μετράει όλα. Τριφύλλι το καλοκαίρι δεν πήραν, δεν είχαν λεφτά. Αν δεν το πάρουν μέσα από το χωράφι, πάνω στην παραγωγή, πότε θα το πάρουν; Τώρα, μέσα από τις αποθήκες με 15 λεπτά παραπάνω, δηλαδή με τη διπλή τιμή; Το τριφύλλι είναι μία πολύ βασική τροφή. 
Δεν νομίζω ότι ξέρετε τι σας γίνεται. Δεν έχω κάτι προσωπικό με σας, αλλά και ο προηγούμενος Υπουργός, ο κ. Τσαυτάρης, σε μια επίσκεψη που είχα κάνει στο γραφείο του μου είχε πει κάποια πράγματα τα οποία δεν έγιναν και εσείς συνεχίζετε το έργο και τις εντολές που σας δίνει η Ευρωπαϊκή Ένωση. Μόνο για μείωση μιλάμε και για τίποτα άλλο, δεν μιλάμε πραγματικά για παραγωγή. 
Έχουμε ένα τεράστιο πρόβλημα με τον καταρροϊκό πυρετό. Είναι πολλές οι καταγγελίες, πολλά τα προβλήματα, τεράστια. Δεν έχουν γίνει εμβολιασμοί. Είναι μεγάλο το κόστος για να πάνε οι κτηνίατροι στις περιοχές που έχουν πρόβλημα. Τα ζώα ψοφάνε. Τι θα κάνετε γι’ αυτό; Τι έχετε κάνει γι’ αυτό; Τίποτα! Απολύτως τίποτα!
Είχαμε καταγγελίες από ορεινούς κτηνοτρόφους σε περιοχές που δεν υπήρχαν μολυσμένα ζώα. Μετά τις πρώτες βροχές, όταν βγήκαν να βοσκήσουν τα πρόβατα –γιατί η σκνίπα δεν ζει πάνω από το υψόμετρο των εξακοσίων μέτρων- τα πρόβατα κόλλησαν. Μπορείτε να βγείτε και να πείτε κάτι σε αυτούς; Δεν έχετε να πείτε τίποτα, γιατί μάλλον ο καταρροϊκός πυρετός είναι μία στημένη υπόθεση για την εξαθλίωση και το θάνατο της κτηνοτροφίας στην Ελλάδα. 
Μπορούσαμε ως κράτος, όπως και παλιά και τη δεκαετία του 1980 και πιο πριν, να εκμεταλλευόμαστε πάρα πολλά πράγματα από την κτηνοτροφία, όπως για παράδειγμα στα βυρσοδεψεία. Το 1988 ένα κατσικίσιο δέρμα αγοραζόταν από τον έμπορο με 270 δραχμές. Ακόμα και τα χοιρινά δέρματα τα έπαιρναν και τα έκαναν σόλες. Δεν πήγαινε τίποτα χαμένο. Το μαλλί αυτήν τη στιγμή πετιέται στις χωματερές. Γιατί; Γιατί δεν έχει τιμή και δεν συμφέρει τον κτηνοτρόφο να πάει να το δώσει. Η Αυστραλία ζει από το μαλλί, η οικονομία της Αυστραλίας εξαρτάται από την εξαγωγή μαλλιού. 
Είμαστε μια χώρα καθαρά εξαγωγική και δεν μπορούμε να κάνουμε τίποτα. Τα εισάγουμε όλα. Όλα θυσιάζονται στον βωμό των πολυεθνικών, όλα στον βωμό των μεγαλεμπόρων, όλα για την Ευρωπαϊκή Ένωση και για αυτά που μας λένε. 
Πριν τελειώσω με τον καταρροϊκό πυρετό, θα ήθελα να πω ότι τα προβλήματα είναι πάρα πολύ μεγάλα και δεν έχει γίνει τίποτα. Αυτοί οι άνθρωποι τι να πρωτοκάνουν; Τις αποζημιώσεις δεν νομίζω να τις πάρουν. Τις εξισωτικές θα τους τις βάλουν τώρα. Τις επιδοτήσεις τους τις έχουν κρατήσει. Θα πάρουν τροφές; Θα βάλουν τσιπάκια, όπως τους επιβάλλετε, που είναι πανάκριβα; Θα ανανεώσουν τα κοπάδια τους; Τίποτα από αυτά δεν πρόκειται να γίνει. Μακάρι να γίνει κάτι για αυτούς τους ανθρώπους που έχουν δουλέψει τόσα χρόνια και έχουν χύσει τον ιδρώτα τους και το αίμα τους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Κύριε Πρόεδρε, δυστυχώς, είναι πολύ λίγος ο χρόνος και είναι πάρα πολλά αυτά που θέλουμε να πούμε. 
Πριν κλείσω θα ήθελα να επαναλάβω –τα έχω επαναλάβει πολλές φορές και θα το λέω σε κάθε ευκαιρία που μου δίνεται- τα λόγια του μεγάλου Χένρι Κίσινγκερ -αυτού του ελεεινού ανθέλληνα- που είχε πει «για να ελέγξεις ένα κράτος, ελέγχεις τον πλούτο του, για να ελέγξεις έναν λαό, ελέγχεις τη διατροφή του». Αυτό γίνεται στην Ελλάδα! Δεν σταματάει αυτό!
Επίσης, κλείνοντας, θα ήθελα να μιλήσω για τον θάνατο των δύο αδελφών μας. Αύριο κλείνει ένας χρόνος από το θάνατό τους. Η συγκυβέρνησή σας δεν έχει κάνει τίποτα για τους φονιάδες, ενώ τους ξέρει, όπως και για αυτούς που έπιασαν στον Ασπρόπυργο όταν πήγαν να βάλουν τη βόμβα. Τους άφησε το ίδιο βράδυ η Αστυνομία. Αυτή είναι η συγκυβέρνησή σας! Όταν, όμως, ήθελαν –λέει- να κάνουν ζημιά στα γραφεία της Νέας Δημοκρατίας, τους πιάσατε αμέσως. Αυτοί είστε!
Σας ευχαριστώ πάρα πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα δύο μαθητές και μαθήτριες και τρεις εκπαιδευτικοί-συνοδοί τους από το 1ο Γυμνάσιο Ορεστιάδας. 
Η Βουλή τούς καλωσορίζει. 
(Χειροκροτήματα από όλες τις πτέρυγες)
Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Θωμάς Ψύρρας.
Ορίστε, κύριε συνάδελφε, έχετε τον λόγο για έξι λεπτά.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η κτηνοτροφία μας ήταν άρρωστη πριν έλθει η κρίση. Τώρα με την κρίση το εισόδημα ολοένα μειώνεται, τα χρέη λόγω δανείων αυξάνονται, οι παραγωγοί είναι απλήρωτοι από τις εταιρείες γάλακτος, υπάρχει ο ΕΝΦΙΑ, οι παρακρατήσεις των ενισχύσεων. Η κτηνοτροφία πλέον αργοπεθαίνει. Διαρκώς μειώνεται η κτηνοτροφική παραγωγή, μειώνεται το ζωικό κεφάλαιο, λιγοστεύει το εργατικό δυναμικό και επιβαρύνεται το εμπορικό ισοζύγιο. Χρόνια τώρα επαναλαμβάνονται τα ίδια λάθη από όλες τις πλευρές. 
Δεν είναι μόνο οι εξωγενείς παράγοντες, στους οποίους συχνά φορτώνεται η κακή κατάσταση της κτηνοτροφίας, οι διεθνείς αγορές, η ΚΑΠ, τα παιχνίδια των ανταγωνιστών.
Είναι η ανοργανωσιά της πολιτείας, με τις χρόνιες ανεπάρκειες να ξεκαθαρίσει ζητήματα όπως το χωροταξικό, τους βοσκότοπους, το φορολογικό. Είναι οι συμπεριφορές των πολιτικών που χειρίζονται τους κτηνοτρόφους σαν μία μάζα αγράμματων πελατών, με τις μικροεξυπηρετήσεις τους για να τους έχουν στο τσεπάκι. Είναι οι συμπεριφορές πολλών εταιρειών τροφίμων που έκαναν επιστήμη τη νοθεία και τις ελληνοποιήσεις. Τέλος, είναι οι συμπεριφορές των ίδιων των κτηνοτρόφων που δυστυχώς εθίστηκαν στην επιδότηση, στην ευκολία να βολεύονται πρόσκαιρα. Πολλοί μάλιστα μπήκαν στη λογική της κομπίνας, της ψεύτικης δήλωσης, της λογικής «δεν βαριέσαι, αρκεί να γίνεται η δουλειά μου». 
Αναγκαστικά, λόγω του χρόνου, θα επισημάνω τέσσερα προβλήματα που αφανίζουν την κτηνοτροφία:
Πρώτον, τα προβλήματα με τους βοσκότοπους και τη χρήση τους. Τα προβλήματα έχουν ονόματα: πολυνομία, νόμοι, διατάγματα, αποφάσεις εθνικές και ενωσιακές σχετικές με τα δάση, τις δασικές εκτάσεις, τους βοσκότοπους, το περιβάλλον, διαφορές μεταξύ των υπηρεσιών του Υπουργείου Αγροτικής Ανάπτυξης και του Υπουργείου Περιβάλλοντος. Αλλιώς ορίζει τι είναι βοσκότοπος το ένα Υπουργείο και αλλιώς το άλλο. 
Αυτό το χάος συνδέεται και με την έλλειψη Εθνικού Κτηματολογίου. Η έκταση των βοσκοτόπων δυστυχώς δεν είναι ακριβώς γνωστή. Ανάλογα με την πηγή προέλευσης υπάρχει και διαφορετική εκτίμηση. 
Χρειάζεται, λοιπόν, απογραφή και χαρτογράφηση σε πανελλαδική κλίμακα. Χρειάζεται να δημιουργηθεί τράπεζα δεδομένων και να καθιερωθεί η υποχρέωση σύνταξης ολοκληρωμένου σχεδίου χρήσεων γης σε επίπεδο δήμου. Αυτά είναι τα βασικά εργαλεία για τη διαχείριση των βοσκοτόπων. Γιατί πώς αλλιώς θα ξεκαθαρίσει το ιδιοκτησιακό καθεστώς; Πώς θα ξεκαθαριστεί ποια είναι η δασική γη και ποια είναι η βοσκήσιμη; 
Πάνω σε αυτά έρχεται να προστεθεί και η ανεξέλεγκτη βόσκηση. Αυτήν τη στιγμή γίνεται είτε υποβόσκηση είτε υπερβόσκηση των λιβαδιών. Και τα δύο είναι εξίσου προβληματικά. Επίσης, δεν υπάρχει προσχεδιασμένο σύστημα για να αξιοποιείται η βοσκήσιμη ύλη κατά εποχή. ΟΙ κτηνοτροφικές εκμεταλλεύσεις είναι διάσπαρτες. Δεν υπάρχουν διαχωρισμένες ζώνες ανά είδος ζώου.
Επιπλέον, οι κτηνοτρόφοι επιλέγουν την κατηγορία του ζώου σύμφωνα με τις δικές τους προσωπικές προτιμήσεις, χωρίς να λαμβάνουν υπ’ όψιν την κατηγορία της βοσκήσιμης ύλης που παράγεται στην περιοχή τους. 
Κοντά σε όλα αυτά υπάρχει και το θέμα των αδειών ίδρυσης και λειτουργίας των κτηνοτροφικών εγκαταστάσεων. 
Το δεύτερο πρόβλημα αφορά την έρευνα και την εκπαίδευση του κτηνοτρόφου. Σε αντίθεση με την Ευρωπαϊκή Ένωση που οι αγρότες συνδιαμορφώνουν το στρατηγικό σχεδιασμό της αγροτικής ανάπτυξης μέχρι και το επίπεδο της έρευνας, στην Ελλάδα τα ερευνητικά αποτελέσματα μετά μεγάλης δυσκολίας φτάνουν έως τον παραγωγό. Για να υπάρξει, όμως, βιώσιμη και οργανωμένη κτηνοτροφία, χρειαζόμαστε στοχευμένη έρευνα -το τονίζω, στοχευμένη!- να εισάγουμε δηλαδή την έρευνα εκείνη που θα λύνει τα δικά μας προβλήματα και θα τραβάει μπροστά την κτηνοτροφία.
Βέβαια, πρέπει να υπάρξουν τα κανάλια επικοινωνίας και συνεργασίας με τους κτηνοτρόφους, ώστε να αναδειχθούν οι πραγματικές δικές τους ανάγκες. Χρειάζεται να υπάρξει σαφής διαχωρισμός και επιμόρφωση των κτηνοτρόφων, γιατί διαφορετικά αυτό δεν μπορεί να γίνει. 
Οι κτηνοτρόφοι πλέον πρέπει να συνειδητοποιήσουν την αξία των εγχώριων φυλών που είναι προσαρμοσμένες και ανθεκτικές και τους δίνουν το δικαίωμα να παρασκευάζουν προϊόντα ΠΟΠ. Ο δε ρόλος της έρευνας στη βελτίωση των εγχώριων φυλών είναι καθοριστικός και πρέπει να γίνει με οργανωμένο τρόπο, επειδή το φαινόμενο με τις συνεχείς διασταυρώσεις είναι και εκτεταμένο και ανεξέλεγκτο. 
Όσον αφορά το πρόβλημα της διεθνούς εξάρτησης και του κόστους, ο ΦΠΑ στα αγροτικά εφόδια και τις ζωοτροφές έχει αυξήσει το κόστος στερώντας το ανταγωνιστικό πλεονέκτημα των κτηνοτρόφων. Τη στιγμή που οι ντόπιες ζωοτροφές επιβαρύνονται με ΦΠΑ 13% στην Ευρώπη, οι ζωοτροφές συνεχίζουν να παράγονται με το μισό σχεδόν από τον ελληνικό ΦΠΑ. 
Και, όμως, θα μπορούσαμε να συνδέσουμε τη φυτική με τη ζωική παραγωγή, να αξιοποιήσουμε τα υποπροϊόντα των γεωργικών βιομηχανιών για τάισμα ζωών ή αποθεμάτων του πρωτογενή τομέα. Θα μπορούσαμε να αλλάξουμε ριζικά τον τρόπο εκτροφής, να μετατρέψουμε τις σταβλισμένες και εντατικές εκτροφές σε βοσκήσιμες εντατικές εκτροφές, είτε με τη χρήση τεχνητού πολυφυτικού λειμώνα είτε με τη χρήση φυσικού βοσκότοπου με συγκεκριμένες προδιαγραφές βοσκοϊκανότητας και δυνατότητας βελτίωσης. 
Όσον αφορά το πρόβλημα της εκρίζωσης των ζωονόσων, δεν έχει εκριζωθεί η βρουκέλλωση, ο μελιταίος πυρετός. Η λύσσα επανεμφανίζεται. Η ευλογιά χτύπησε προσφάτως και σήμερα υπάρχει ο καταρροϊκός πυρετός. Στην Ελλάδα δεν εφαρμόζεται πρόγραμμα εκρίζωσης της νόσου αντίστοιχο με τα ευρωπαϊκά και κανείς δεν δίνει πληροφορίες για το αν έχει γίνει προσπάθεια παραγωγής αυτεμβολίου στην Ελλάδα. 
Ο καταρροϊκός πυρετός αυτήν τη στιγμή είναι εκτός ελέγχου και οι κτηνοτρόφοι βρίσκονται σε απόγνωση. Οι κτηνιατρικές υπηρεσίες είναι υποστελεχωμένες, χωρίς μέσα μεταφοράς, χωρίς χρήματα, με συνέπεια οι έλεγχοι να είναι ελάχιστοι και τα δείγματα να παίρνονται μόνο αν οι κτηνοτρόφοι δηλώσουν ότι έχουν χάσει το ζώο από την ασθένεια. Δεν έχουν καν ενεργοποιηθεί οι λεγόμενοι κτηνίατροι εκτροφής. 
Τα ποσά που έχουν εκταμιευθεί δεν επαρκούν. Κανένας κτηνοτρόφος αυτήν τη στιγμή δεν ξέρει αν θα αποζημιωθεί για τα ζώα που χάνει ή για τη ζημιά που παθαίνει στην παραγωγή του. Έτσι, όλα τα ρέματα έχουν γεμίσει ψόφια ζώα και δεν υπάρχουν καν προγράμματα περισυλλογής και καύσης των νεκρών ζώων. 
Τελειώνοντας, συνοψίζω στα εξής: Η ελληνική κτηνοτροφία βρίσκεται σε οριακό σημείο επιβίωσης. Υπάρχει έντονη ανάγκη για εφαρμογή πρακτικών που συμβάλλουν στη μείωση του κόστους. Πρέπει να μειωθεί η γραφειοκρατία, ώστε να διευκολυνθεί η σύσταση ομάδων και οργανώσεων παραγωγών γάλακτος και κρέατος, να προσανατολιστεί η παραγωγή σε πιστοποιημένα ζωικά προϊόντα. Ο κτηνοτρόφος πρέπει να αναπροσαρμόσει την παραγωγή του σύμφωνα με τα σύγχρονα καταναλωτικά και διατροφικά πρότυπα. Βασική προϋπόθεση η διαρκής επιδίωξη της καινοτομίας. 
Το ερώτημα είναι αν στο αναγκαίο πολιτικό σχέδιο για την κτηνοτροφία μπορεί να ανταποκριθεί ο Έλληνας κτηνοτρόφος, η ελληνική πολιτεία και ιδίως η ελληνική διοίκηση. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε. 
Θέλω να ενημερώσω ότι σχεδόν όλοι, εκτός από τον κ. Μπάρκα, έχουν εξαντλήσει και τον χρόνο της δευτερολογίας τους.</ChairmanSpeech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Σιγά, κύριε Πρόεδρε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Περιμένετε, κυρία Αμμανατίδου!
Παρ’ όλα αυτά θα έχετε δυνατότητα δευτερολογίας, αλλά θα είναι αυστηρή η τήρηση του χρόνου.
Τον λόγο έχει ο κ. Μωραΐτης, Κοινοβουλευτικός Εκπρόσωπος του Κομμουνιστικού Κόμματος Ελλάδας, για έξι λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε. 
Σε τραγική κατάσταση βρίσκονται οι κτηνοτρόφοι. Πριν λίγο μάλιστα η Πανελλήνια Ένωση Κτηνοτρόφων παρέδωσε ένα ψήφισμα απελπισίας. Οι αγρότες σε όλη τη χώρα βιώνουν τις επιπτώσεις, τα αδιέξοδα της συγκυβέρνησης των κομμάτων του ευρωμονόδρομου που συμφωνούν, συναποφασίζουν και εφαρμόζουν τις κατευθύνσεις της Κοινής Αγροτικής Πολιτικής και του Παγκόσμιου Οργανισμού Εμπορίου.
Οι συνέπειες αυτών των πολιτικών εκφράζονται διαχρονικά με μείωση της ελληνικής κτηνοτροφίας, με αύξηση των εισαγωγών ζωοκομικών προϊόντων, με αύξηση του ελλείμματος του αγροτικού εμπορικού ισοζυγίου, που κατά κύριο λόγο προέρχεται από την εισαγωγή κτηνοτροφικών προϊόντων. 
Έχουμε δραστική μείωση των τιμών στο γάλα και το κρέας. Σε αυτό οφείλεται αυτό που γράψατε στην επερώτηση, δηλαδή η μείωση της ζωικής παραγωγής. Έχουμε την κυριαρχία, τους εκβιασμούς των καρτέλ των μεγάλων γαλακτοβιομηχανιών και τις παράνομες ελληνοποιήσεις που γίνονται και αυτό αποδεικνύει την άριστη ποιότητα των ελληνικών προϊόντων. 
Οι επερωτώντες Βουλευτές του ΣΥΡΙΖΑ δεν έβγαλαν άχνα, όπως και τα άλλα κόμματα της «ευρωυποταγής», για το ότι στην ενιαία αγορά της Ευρωπαϊκής Ένωσης δεν υπάρχουν εμπόδια και φραγμοί, αλλά μπορεί ο καθένας μεγαλοεισαγωγέας γαλακτοβιομήχανος να εισάγει, κύριε Αποστόλου, όση ποσότητα θέλει και από όποια χώρα θέλει. Σε αυτήν την κατεύθυνση ήταν και η αύξηση των ημερών στο γάλα. 
Μέσα σε όλα αυτά, έχουμε αύξηση του κόστους παραγωγής, των ζωοτροφών, των μέσων και των εφοδίων. Έχουμε αύξηση του ΦΠΑ, τεράστια αύξηση στα καύσιμα και το αγροτικό ρεύμα. Έχουμε τον υπερδιπλασιασμό των εισφορών στον ΕΛΓΑ και τον ΟΓΑ. Έχουμε τη φοροληστεία της αγροτικής λαϊκής κατοικίας και της αγροτικής γης μέσω του ΕΝΦΙΑ, το χαράτσωμα των παραγωγών για την ενεργοποίηση των δικαιωμάτων. Είναι αυτά τα δώρα που έχουμε πει κι άλλη φορά, στη «GAIA ΕΠΙΧΕΙΡΕΙΝ» και τα αρπακτικά των ενώσεων. Έχουμε, επίσης, το πετσόκομμα των εξισωτικών αποζημιώσεων από τον αποχαρακτηρισμό των βοσκοτόπων.
 Όλα αυτά συντελούν στη δραστική μείωση του εισοδήματος των φτωχομεσαίων κτηνοτρόφων, μια πολιτική που στοχεύει ξεκάθαρα στο βίαιο ξεκλήρισμα των φτωχών κτηνοτρόφων, στη συγκέντρωση και της κτηνοτροφικής παραγωγής σε λίγα χέρια, σε μεγάλες καπιταλιστικές εκμεταλλεύσεις. Αυτή η πολιτική έχει ξεπουλήσει τις ελληνικές γαλακτοβιομηχανίες «ΟΛΥΜΠΟΣ», «ΑΓΝΟ», «ΡΟΔΟΠΗ» και «ΔΩΔΩΝΗ». 
Αυτό κάνετε και σήμερα με τον καταρροϊκό πυρετό. Αφήσατε τους κτηνοτρόφους απροστάτευτους μπροστά στην αρρώστια. Είναι εγκληματικές οι ευθύνες της συγκυβέρνησης. Διαλύσατε της κτηνιατρικές υπηρεσίες. Είναι μία συνειδητή πολιτική να φύγουν μία ώρα αρχύτερα οι φτωχοί κτηνοτρόφοι, γιατί δεν αντέχουν σε αυτό το τσουνάμι των αντιλαϊκών μέτρων, ώστε να μείνουν οι μεγάλοι.
Μιλάτε για αποζημιώσεις, κύριε Υπουργέ, ύψους 5.000.000 ευρώ. Αυτά είναι σταγόνα στον ωκεανό. Δεν πρόκειται να πάρει –το δηλώνουμε κατηγορηματικά κι ας απαντήσει ο κ. Κουκουλόπουλος- σχεδόν κανένας κτηνοτρόφος αποζημίωση για τον καταρροϊκό πυρετό για το ζωικό κεφάλαιο, γιατί απλούστατα δεν υπάρχει σχεδόν πουθενά σφαγιασμός από κρατικούς κτηνιάτρους. Όλα αυτά είναι σκέτη κοροϊδία. 
Και τώρα ερχόμαστε στο άλλο θέμα. Δεν καλύπτει ο ΕΛΓΑ καμμία σχεδόν ασθένεια. Για τον ΕΛΓΑ καμμία κουβέντα, κύριοι Βουλευτές του ΣΥΡΙΖΑ, στην επερώτηση. Δεν έχει χρήματα ο ΕΛΓΑ για τους κτηνοτρόφους που τους χαρατσώνει με μεγάλα ποσά. Έχει όμως, κύριοι της συγκυβέρνησης, χρήματα που πληρώνουν οι ίδιοι οι αγρότες στους «νεκροθάφτες» τους, για τους εργατοπατέρες της ΠΑΣΕΓΕΣ, της ΓΕΣΑΣΕ και της ΣΥΔΑΣΕ, που πληρώνονται με χρήματα των αγροτών. 
Σήμερα, οι φτωχομεσαίοι κτηνοτρόφοι μπορούν και πρέπει να βγάλουν συμπεράσματα. Δεν πρέπει να έχουν αυταπάτες για το μέλλον που τους επιφυλάσσουν η Ευρωπαϊκή Ένωση, οι ελληνικές κυβερνήσεις και τα κόμματα του ευρωμονόδρομου. 
Αυτό κάνει σήμερα και το κόμμα της Αξιωματικής Αντιπολίτευσης. Στοχεύει και ενοχοποιεί μόνο τις ελληνικές κυβερνήσεις για κακούς χειρισμούς, για να «βγάλει λάδι» την Ευρωπαϊκή Ένωση. Το έκανε και ο κ. Αποστόλου σήμερα. Δεν είπε κουβέντα για την Ευρωπαϊκή Ένωση, γιατί έχετε ευαγγέλιο της αγροτικής σας πολιτικής την Κοινή Αγροτική Πολιτική. 
Κάνετε επερώτηση για την κτηνοτροφία, κύριε Αποστόλου, και μέσα σε δύο χιλιάδες λέξεις δεν βρήκατε μία λέξη για την Ευρωπαϊκή Ένωση. Και σας ρωτάμε τα εξής: Ποιος οδήγησε σήμερα εδώ την κτηνοτροφία; Ήταν οι κακοί χειρισμοί μόνο των κυβερνήσεων όλα αυτά τα χρόνια; Ποιος έβαζε πρόστιμα συνυπευθυνότητας; Ποιος έβαζε κανονισμούς, ντιρεκτίβες, πλαφόν στην παραγωγή; 
Όλα αυτά είναι αποτέλεσμα των πολιτικών της Ευρωπαϊκής Ένωσης. Όλα αυτά τα χρόνια δεν ενημερώσατε κι εσείς αλλά και οι κυβερνήσεις για τις αρνητικές συνέπειες της ΚΑΠ. Αντίθετα, στηρίζετε τα αιτήματα της ΚΑΠ που χαντάκωναν τους κτηνοτρόφους ακόμη –θα το ακούσατε- και στις αγροτικές κινητοποιήσεις στα Τέμπη το 2009 ήσασταν με τις συμβιβασμένες ηγεσίες απέναντι στο κίνημα των φτωχών αγροτών. 
Οι προτάσεις για τον αγροτικό τομέα είναι λιβάνισμα της ευρωκοινοτικής πολιτικής. Σπέρνετε αυταπάτες ότι μπορεί να υπάρξει φιλοαγροτική Κοινή Αγροτική Πολιτική μέσα στη λυκοσυμμαχία της Ευρωπαϊκής Ένωσης.
Επίσης, κοροϊδεύετε όταν λέτε ότι δεν μπόρεσε η Κυβέρνηση να πείσει την Ευρωπαϊκή Ένωση για τα βοσκοτόπια. Αυτό είναι μεγάλο ψέμα και πρέπει να το ακούσουν οι κτηνοτρόφοι. Η Ευρωπαϊκή Ένωση απειλούσε με πρόστιμα. Το παραδέχθηκε σήμερα και ο κύριος Υπουργός. Ήταν δική της έμπνευση το σχέδιο δράσης για τα βοσκοτόπια. Ήταν κατεύθυνση της Ευρωπαϊκής Ένωσης. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ολοκληρώνω σε ένα λεπτό, με την ανοχή σας.
Εμείς λέμε καθαρά ότι σήμερα δημιουργείται μία τεχνητή πόλωση, για να συσκοτίσει τα πράγματα και να αποπροσανατολίσει τους φτωχούς κτηνοτρόφους. Το ζήτημα είναι ότι αυτό θα γίνεται όλο και πιο εμφανές, όσο αποκαλύπτεται η πολιτική σας. Η πολιτική σας είναι η ίδια πολιτική, απλώς είναι θέμα και μείγμα διαχείρισης, όπως λέτε.
Το Κομμουνιστικό Κόμμα Ελλάδας, χωρίς περιστροφές, λέει καθαρά στους μικρομεσαίους αγροτοκτηνοτρόφους ότι υπάρχουν δύο δρόμοι ανάπτυξης, δηλαδή αυτός της κτηνοτροφίας αλλά και της αγροτικής πολιτικής συνολικότερα. 
Ο πρώτος δρόμος είναι αυτός που βιώνουν σήμερα οι φτωχοί κτηνοτρόφοι, οι αγρότες, οι πτηνοτρόφοι. Είναι ο δρόμος που εφάρμοσαν με ευλάβεια όλες οι κυβερνήσεις κάτω από τις εντολές της Ευρωπαϊκής Ένωσης. Ο δεύτερος δρόμος είναι αυτός που πιστεύει ότι μπορεί και πρέπει να αναπτυχθεί η κτηνοτροφία με βασικούς στόχους την κάλυψη των σύγχρονων διατροφικών λαϊκών αναγκών με ασφαλή και καλής ποιότητας τρόφιμα, την αξιοποίηση όλων των παραγωγικών δυνατοτήτων της χώρας, τη διασφάλιση βιώσιμου εισοδήματος στους μικρομεσαίους κτηνοτρόφους, την προστασία της δημόσιας υγείας, του ζωικού κεφαλαίου, αλλά και του περιβάλλοντος. 
Η ανάπτυξη της κτηνοτροφίας που προτείνει το Κομμουνιστικό Κόμμα Ελλάδας για να ωφελήσει τους μικρομεσαίους κτηνοτρόφους και τα λαϊκά στρώματα και όχι τους λίγους επιχειρηματίες, θα πρέπει να στηριχθεί στους παραγωγικούς συνεταιρισμούς των μικρομεσαίων κτηνοτρόφων. Αυτό πρέπει να γίνει γιατί οι παραγωγικοί συνεταιρισμοί μπορούν να λύσουν το μεγάλο διαχρονικό πρόβλημα της ελληνικής κτηνοτροφίας που είναι οι μικρές και διάσπαρτες κτηνοτροφικές εκμεταλλεύσεις. Μπορούν να συνδυάσουν τη φυτική με τη ζωική παραγωγή, να μειώσουν ουσιαστικά το κόστος παραγωγής, να διασφαλίσουν βιώσιμο εισόδημα στους μικρομεσαίους κτηνοτρόφους, να αναβαθμίσουν οικονομικά, κοινωνικά και πολιτιστικά την ύπαιθρο και ιδιαίτερα τις ορεινές περιοχές που ερημώνουν καθημερινά. 
Όμως, οι παραγωγικοί συνεταιρισμοί δεν μπορούν να επιβιώσουν στο πλαίσιο της Ευρωπαϊκής Ένωσης. Μπορούν να αναπτυχθούν μόνο στο πλαίσιο της λαϊκής εξουσίας, της λαϊκής οικονομίας, που τα βασικά μέσα παραγωγής και η γη θα αποτελούν λαϊκή περιουσία και λαϊκή ιδιοκτησία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όμως, για να εφαρμοστεί μία τέτοια πολιτική, απαραίτητη προϋπόθεση είναι να απεγκλωβιστούν οι μικρομεσαίοι κτηνοτρόφοι από τις πολιτικές και τα κόμματα που τους ξεκληρίζουν. Μαζί με τους εργάτες και τους αυτοαπασχολούμενους της πόλης και του χωριού πρέπει να συγκροτήσουν μία λαϊκή συμμαχία για την ανατροπή αυτής της βάρβαρης πολιτικής.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Μωραΐτη, σας παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Απ’ αυτό το Βήμα καλούμε τη φτωχομεσαία αγροτιά να φθάσει αύριο από παντού, οργανωμένα και να πάρει μέρος στις 12.00΄ το μεσημέρι στο συλλαλητήριο στο Σύνταγμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε πολύ.
Τον λόγο έχει ο Κοινοβουλευτικός Εκπρόσωπος των Ανεξαρτήτων Δημοκρατικών Βουλευτών κ. Γεώργιος Κασαπίδης.
Ορίστε, κύριε συνάδελφε, έχετε τον λόγο για έξι λεπτά.</ChairmanSpeech>
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Ευχαριστώ, κύριε Πρόεδρε.
Κύριοι συνάδελφοι του ΣΥΡΙΖΑ, καταθέσατε μία καίρια ερώτηση που αφορά τον πυρήνα της αγροτικής οικονομίας μας. Ωστόσο θα ήθελα να επισημάνω προς την πλευρά σας, καθώς δημοσκοπικά είστε η πρώτη δύναμη στη χώρα μας και η επόμενη κυβέρνηση –αυτό ο λαός θα το δείξει- ότι δεν αναδείξατε το φλέγον θέμα της κτηνοτροφίας που θα το γράψει η ιστορία, δηλαδή το ξεπούλημα της φέτας. Θα περίμενα αυτό το θέμα να είναι ο πυρήνας των ομιλιών σας, αλλά το θέμα να φθάσει και σε επίπεδο Αρχηγών. 
Εμείς ως Ανεξάρτητοι Δημοκρατικοί Βουλευτές κάνουμε τον αγώνα μας. Έχουμε και τη δική σας συμπαράσταση και άλλων πτερύγων, όπως και πολλών συναδέλφων από τη Νέα Δημοκρατία, αλλά δυστυχώς δεν μπορούμε να το φθάσουμε σε επίπεδο Αρχηγών. Εσείς μπορείτε.
Επίσης, αναφερθήκατε στην παράταση της ζωής του φρέσκου γάλακτος. Αυτό είναι, επίσης, ένα έγκλημα. Εδώ θα πρέπει να βγει ο Αρχηγός σας και να πει ότι θα αναιρέσει και το ένα και το άλλο.
Επίσης, θα πρέπει να αναιρέσει και την έλευση των μεταλλαγμένων προϊόντων στην πατρίδα μας, με κύριο προϊόν, κύριε Πρόεδρε, το μέλι με μεταλλαγμένη γύρη, που δυστυχώς απαξιώνει και την πατρίδα σας, τη Χαλκιδική, ως την πρωτεύουσα της μελισσοκομίας στη χώρα μας. 
Επιτρέπεται πλέον με την ανοχή και τη σύμφωνη γνώμη και της χώρας μας -του προκατόχου σας, κύριε Καρασμάνη- να κυκλοφορεί στην Ευρωπαϊκή Ένωση και στη χώρας μας, μέλι με μεταλλαγμένη γύρη. Μάλιστα, έγινε ένα νομικό τρικ για να μην μπορεί να ανιχνεύεται το ποσοστό της μετάλλαξης μέσα στη γύρη, ώστε να μπορεί να κυκλοφορεί ελεύθερα στην αγορά. 
Αυτό είναι, επίσης, μια ευθεία προσβολή και απαξίωση ενός κυρίαρχου εθνικού προϊόντος. Το καλύτερο μέλι στον κόσμο είναι το ελληνικό. Δυστυχώς, με αυτήν την ανοχή της προηγούμενης πολιτικής ηγεσίας -το τονίζω- χάνεται και αυτό το προϊόν. 
Τώρα, κύριε Καρασμάνη, σας άκουσα να μιλάτε για την αναγέννηση, την οποία ευαγγελίζεστε. Με καλή διάθεση πιστεύω στα λόγια σας. Γνωρίζοντάς σας και προσωπικά, θεωρώ ότι το πιστεύετε μέσα σας. Όμως, θα πρέπει τα λόγια που είπατε σήμερα εδώ, να συνοδεύονται από πράξεις. 
Εμείς, ως κοινοβουλευτική ομάδα, είμαστε στο πλευρό σας, στον αγώνα να ανασύρετε τη διάταξη για το ξεπούλημα της φέτας στον Καναδά από τη συμφωνία που δεν έχει επικυρωθεί ακόμα από το Ευρωπαϊκό Κοινοβούλιο. Γνωρίζετε πολύ καλά ότι αυτό είναι στη διακριτική ευχέρεια της ελληνικής Κυβερνήσεως. Κι αν εσείς ως Υπουργός δεν έχετε το εκτόπισμα, τότε να πείσετε τον Πρωθυπουργό να το κάνει. Το λέω αυτό, γιατί άλλοι συνάδελφοί σας στην Κυβέρνηση δυστυχώς έχουν ιστορικές ευθύνες και θα το γράψει η ιστορία μετά το 2015, όπου θα σηματοδοτηθεί, κυριολεκτικά, η καταστροφή της αιγοπροβατοτροφίας. Θα είναι ευθύνη των προκατόχων σας αλλά και δικιά σας, πλέον, αν δεν αντιδράσετε. 
Επίσης, θα αναφερθώ στην παράταση της ζωής του φρέσκου παστεριωμένου γάλακτος σε επτά μέρες. Ποιος ο λόγος; Λένε κάποιοι από την Κυβέρνηση ότι θα μειωθεί η τιμή. Δεν μειώθηκε η τιμή. Όσον αφορά αυτό το 5% που λένε, με μαθηματικούς υπολογισμούς -ας το κάνουνε όλοι όσοι μας ακούνε και εσείς αν θέλετε- αποδεικνύεται ότι έχει αυξηθεί η τιμή για τον καταναλωτή από 2,3 λεπτά ως 3,3 ανά τιμή λίτρου, έχει μειωθεί η τιμή για τον παραγωγό από 7 ως 8 λεπτά το λίτρο. Αυτήν τη διαφορά την καρπώνεται, προφανώς, η μεταποίηση, το εμπόριο. Και σίγουρα η βαρύτατη φορολογία που έχει επιβληθεί από αυτές τις αδιέξοδες πολιτικές σε αυτόν τον κλάδο της αγροτικής μας οικονομία και της μεταποίησης των αγροτικών προϊόντων δυστυχώς καταλήγει μέσω των ελληνικών ταμείων στους δανειστές μας.
Άρα, κύριε Υπουργέ, σας θέτουμε τρεις συγκεκριμένες προτάσεις. Να άρετε την διάταξη για τη φέτα μέσα από τη συμφωνία της Ευρώπης με τον Καναδά, να πείσετε την Κυβέρνηση να επαναφέρει τη διάρκεια της ζωής του γάλακτος στις πέντε ημέρες και να ακυρώσετε τη συμφωνία για την έλευση των μεταλλαγμένων στην Ευρωπαϊκή Ένωση και στη χώρα μας.
Επίσης, ένα θέμα που μου θέτουνε αρκετοί παραγωγοί -γιατί σας άκουγαν πριν γίνετε Υπουργός να δίνετε αγώνα- είναι να ενταχθεί στον ΕΛΓΑ η αποζημίωση από την ακαρπία. Σαν ζημία στην παραγωγή ήταν στα ΠΣΕΑ. Το πετύχατε με τροπολογία. Και τότε απευθυνόσασταν τους προκατόχους σας Υπουργούς και τους λέγατε γιατί καθυστερούνε στην εφαρμογή αυτών των τροπολογιών, που έπρεπε να αποζημιώσουνε την ακαρπία το 2013. Τώρα είναι στο χέρι σας, κύριε Υπουργέ. Εδώ και τέσσερις μήνες δεν το κάνατε. 
Επίσης, δεν φέρατε ένα σχέδιο νόμου που το είχαμε επεξεργαστεί και προεκλογικά στη Νέα Δημοκρατία για τη γεωργική ασφάλιση, ώστε αυτή να γίνεται απολογιστικά επί πραγματικών δεδομένων για τη γεωργική παραγωγή, σε αντίθεση με αυτό που γίνεται τώρα, τεκμαρτά και προκαταβολικά, που ζημιώνει, όπως τεκμηριώναμε τότε, προκαταβολικά τον παραγωγό χωρίς να βοηθάει καθόλου στο κόστος παραγωγής. 
Θα σας καταθέσω συγκεκριμένες προτάσεις, για να διευκολύνουμε το έργο σας που είναι καθοριστικό για την ανάπτυξη στη χώρας μας. 
Κατ’ αρχάς, η λέξη ανάπτυξη χωρίς περιεχόμενο είναι άδειο πουκάμισο. Το περιεχόμενό της είναι η παραγωγή. Ας το καταλάβουνε, λοιπόν, όλοι οι μεγαλοσχήμονες που βγαίνουν από τα μπαλκόνια και λένε ανάπτυξη, ανάπτυξη, ανάπτυξη. Ανάπτυξη χωρίς παραγωγή είναι κενό γράμμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Λίγη ανοχή, κύριε Πρόεδρε.
Για να μπορέσει να γίνει αυτό, θα πρέπει να συνεργήσουν δυνάμεις. Για παράδειγμα, δεν μπορεί το Υπουργείο Αγροτικής Ανάπτυξης να είναι ακόμα διασπασμένο –και μιλάμε για την κτηνοτροφική παραγωγή- και η Γενική Γραμματεία Δασών που εποπτεύει και τα βοσκοτόπια να ανήκει στο Υπουργείο Περιβάλλοντος. Θα πρέπει, λοιπόν, να μεταφερθεί η Γενική Γραμματεία Δασών στο Υπουργείο Αγροτικής Ανάπτυξης. 
Δεν μπορεί να γίνει πολιτική για τους βοσκότοπους από τους δήμους, όταν ο κάθε δήμος στα διοικητικά του όρια μπορεί να διαιρεί έναν ενιαίο βοσκότοπο. Επαναλαμβάνω, αν δεν είναι φωτισμένος ο δήμαρχος ή το δημοτικό συμβούλιο, δεν μπορεί να γίνει πολιτική για τους βοσκότοπους, που είναι το υπόβαθρο για την ανάπτυξη της κτηνοτροφίας. Αυτή η πολιτική θα πρέπει να δοθεί τουλάχιστον στην αιρετή περιφέρεια, αν όχι στην αποκεντρωμένη περιφέρεια.
Επίσης, θα πρέπει να υπάρχει ένας μηχανισμός ελέγχου. Σήμερα στα βοσκοτόπια όποιος θέλει, κάνει ό,τι θέλει. Μιλάμε για εντελώς αυθαίρετες παρεμβάσεις, όπως το να πετούν σκουπίδια και μπάζα και να ξεχερσώνουν και ο μόνος που την πληρώνει είναι ο κτηνοτρόφος, ο οποίος διώκεται κιόλας, γιατί θέλει να ζήσει το ποίμνιό του και να παράγει ποιοτικά προϊόντα με χαμηλό κοστολόγιο. 
Επίσης, ποιος ελέγχει και εποπτεύει τις υποδομές για τα βοσκοτόπια; Η χώρα μας δαπάνησε δισεκατομμύρια εδώ και δεκαετίες για να κάνει ποτίστρες, στέγαστρα, δρόμους και διάφορα άλλες χρήσιμες κατασκευές για την κτηνοτροφία. Αυτά δυστυχώς αποσαρθρώνονται κυριολεκτικά από τον καιρό. Κανένας δεν τα έχει καταγράψει και κανένας δεν τα συντηρεί. 
Αυτό που πρέπει να γίνει είναι βελτίωση των βοσκοτόπων και της βοσκοϊκανότητας. Πώς θα παράγουμε ποιοτικά προϊόντα και σε χαμηλές τιμές; Με το να μιλάμε απλά και μόνο για σύγχρονη γεωργία και με τα εσταβλισμένα ζώα τα οποία είναι εφάμιλλα με τα εισαγόμενα και ουσιαστικά υποδαυλίζουν και τα δικά μας ποιοτικά προϊόντα; 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, σας παρακαλώ, κύριε συνάδελφε.</ChairmanSpeech> 
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Τελειώνω, κύριε Πρόεδρε, επισημαίνοντας ότι οφείλετε να αγωνιστείτε και για τις δημόσιες υπηρεσίες, ώστε να στελεχωθούν για να στηρίξουν τον κτηνοτρόφο. 
Όσον αφορά τώρα την υγειονομική περίθαλψη, δυστυχώς ο καταρροϊκός πυρετός ξέφυγε από τον έλεγχο με ευθύνη του Υπουργείου, γιατί υπάρχει ιστορικό προηγούμενο στην Ευρωπαϊκή Ένωση, όπου εμβολίασαν τα ζώα με καταρροϊκό πυρετό και μείωσαν την εξάπλωση της νόσου, κάτι που εμείς, δυστυχώς, δεν κάναμε. 
Επίσης, μιλήσατε για ντόπιες φυλές. Όμως, ουσιαστικά δεν γίνεται τίποτα και η Ελλάδα κατακλύζεται από γαλλικά και ισραηλινά που υπονομεύουν τα ΠΟΠ προϊόντα μας, ενώ την ίδια στιγμή έχουμε τα καλύτερα κρέατα, γάλατα, δέρματα και μαλλί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κασαπίδη, ολοκληρώστε, σας παρακαλώ. Κοντεύετε τα εννέα λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Κλείνω, κύριε Πρόεδρε. 
Ακόμα, σαφώς και θα πρέπει να γίνει κάτι για τη γεωργική εκπαίδευση, που τώρα δεν γίνεται τίποτα, όπως επίσης και για την ποιοτική κατηγοριοποίηση των προϊόντων. Αν θέλουμε να υπερηφανευόμαστε ότι τα προϊόντα μας είναι ποιοτικά, θα πρέπει αυτό να το πιστοποιούμε και να το ελέγχουμε, για να ελέγχουμε και τις αθρόες –δυστυχώς- ελληνοποιήσεις που λειτουργούν εις βάρος της παραγωγής, παραπλανούν τον καταναλωτή και μειώνουν και την εθνική παραγωγή της χώρας. 
Σας ευχαριστώ πολύ, κύριε Πρόεδρε. 
(Χειροκροτήματα από την πτέρυγα των Ανεξάρτητων Δημοκρατικών Βουλευτών)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς σας ευχαριστούμε, κύριε Κασαπίδη. 
Και τώρα, κυρίες και κύριοι συνάδελφοι, εισερχόμαστε στο στάδιο των δευτερολογιών. 
Τον λόγο έχει η κ. Ευαγγελία Αμμανατίδου-Πασχαλίδου αυστηρά για πέντε λεπτά.</ChairmanSpeech> 
<Speech><Parlmember>ΕΥΑΓΓΕΛΙΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Ευχαριστώ, κύριε Πρόεδρε. 
Κύριοι Βουλευτές, η Κυβέρνηση και το Υπουργείο αντιλαμβανόμενοι ότι δεν μπορούν να εξαντλήσουν τη θητεία τους και ότι οι πρόωρες εκλογές είναι γι’ αυτούς μονόδρομος, έχουν μπει σε προεκλογικούς ρυθμούς ασκώντας το αγαπημένο άθλημα, αυτό της παραχολογίας. Και, δυστυχώς, είναι εύκολο να αποδομήσει κανείς τα μέτρα που δήθεν παίρνετε. 
Κύριε Υπουργέ, όσον αφορά τη γομολάστιχα, τα λάθη δεν είναι του ΣΥΡΙΖΑ, αλλά της Νέας Δημοκρατίας και του ΠΑΣΟΚ. Ένα από αυτά τα λάθη –αν είναι λάθη- είναι αρχικά η πληρωμή της εξισωτικής αποζημίωσης προς τους κτηνοτρόφους τον Ιούλιο του 2014, που άφησε απλήρωτη τη συντριπτική πλειοψηφία των δικαιούχων, ενώ σε όσους καταβλήθηκε η ενίσχυση ήταν κατά πολύ χαμηλότερη σε σχέση με τα περυσινά δεδομένα. 
Ειδικότερα, το συνολικό ποσό της εξισωτικής αποζημίωσης για το 2014 έχει μειωθεί κατά 53.000.000 ευρώ, ενώ ταυτόχρονα μειώνεται και ο αριθμός των δικαιούχων. Παράλληλα, μέχρι σήμερα δεν έχει καταβληθεί ούτε ένα ευρώ στους δικαιούχους της βιολογικής κτηνοτροφίας, οι οποίοι αιτήθηκαν από το 2011 με πρώτο έτος πληρωμής το 2012. Βέβαια, ακούσαμε ότι όλα δρομολογούνται. 
Προ ημερών, ο Υφυπουργός Αγροτικής Ανάπτυξης κ. Κουκουλόπουλος υποσχέθηκε ότι η αποπληρωμή για το 2012 θα γίνει μέχρι τέλος του χρόνου και η αποπληρωμή για το 2013 θα γίνει μέσα στο 2015. Όμως, με αυτούς τους ρυθμούς, δεν πρόκειται να πάμε πουθενά. Κι αν λάβουμε υπ’ όψιν μας αυτά που ακούσαμε, δηλαδή ότι το πρόγραμμα του 2015 θα γίνει το 2106, δεν ξέρουμε πώς για δύο χρόνια οι κτηνοτρόφοι –αυτοί που θα απομείνουν, βέβαια, αν συνεχιστεί αυτή η καταστροφική πολιτική- θα σιτίζουν τα ζώα τους και πώς θα μπορούν οι ίδιοι να ανταπεξέρχονται στα έξοδά τους. 
Λέτε, κύριοι της Κυβέρνησης, ότι με τη νέα ΚΑΠ αυξάνεται η χρηματοδότηση στους κτηνοτρόφους, αλλά δεν λέτε όλη την αλήθεια, δηλαδή ότι αυξάνεται μεν η χρηματοδότηση από τα 14 ευρώ στα 25 ευρώ ανά στρέμμα, αλλά παράλληλα μειώνονται τα στρέμματα με αποτέλεσμα να δοθούν περίπου τα ίδια ποσά, δηλαδή μηδέν εις το πηλίκον.
Μιλάτε για τη χρηματοδότηση των νέων αγροτών. Προφανώς χρειάζονται κίνητρα και στήριξη για τους νέους που εισέρχονται στο επάγγελμα, αλλά αυτό δεν μπορεί να γίνεται χωρίς τον απαραίτητο σχεδιασμό. Δηλαδή, χρειάζεται σωστή ενημέρωση και επαρκής κατάρτιση. Και όπως λένε και οι ίδιοι οι κτηνοτρόφοι, οι περισσότεροι που μπαίνουν με αυτά τα προγράμματα χρεοκοπούν και έτσι δεν συζητούμε για μια ανάπτυξη της κτηνοτροφίας. 
Λέτε ότι όλα μπορείτε να τα αντιμετωπίσετε. Εγώ σας ρωτάω, μόνοι σας; Με τι προσωπικό; Οι κτηνοτροφικές υπηρεσίες –όπως φάνηκε και πολύ πρόσφατα- ήταν υποστελεχωμένες, ενώ και οι περιφέρειες αδυνατούν να ανταπεξέλθουν τις περισσότερες φορές στις απαιτήσεις. Το γνωρίζετε, το ακούσαμε και εδώ από τους συναδέλφους. Πώς λοιπόν θα βρεθεί το απαραίτητο προσωπικό, από τη στιγμή που έχετε απαγορεύσει τις προσλήψεις; Με ποιους; Με τους οκταμηνήτες μέσα από το ΕΣΠΑ; 
Και επειδή άκουσα προηγουμένως το συνάδελφο τον κ. Κασαπίδη να λέει ότι εμείς δεν έχουμε μιλήσει και δεν αναδείξαμε το θέμα της φέτας, να πω ότι και για το γάλα και για τη φέτα ο ΣΥΡΙΖΑ έχει συγκεκριμένες προτάσεις. Το έχουμε αναδείξει και μιλάμε και για τις τράπεζες γενετικού υλικού, μιλάμε και για αυτόχθονες φυλές, για να μπορέσουμε να κρατήσουμε και τη φέτα. Αλλά και το θέμα για το γάλα και για τις ημέρες αυτές που έγινε αυτή η ελαστικοποίηση, αυτό το άνοιγμα για να εξυπηρετήσει συγκεκριμένα συμφέροντα, το έχουμε καυτηριάσει.
Πάμε τώρα στο μεγάλο πρόβλημα που ταλανίζει τους κτηνοτρόφους σχεδόν όλης της χώρας. Προηγουμένως στη συζήτηση οι συνάδελφοι έδωσαν μια ολοκληρωμένη εικόνα για την κάθε περιοχή. Το Υπουργείο μιλάει για τις αποζημιώσεις 6,5 εκατομμυρίων ευρώ, αλλά και εδώ αποδεικνύεται για ακόμα μια φορά πόσο εκτός πραγματικότητας είναι. 
Σύμφωνα με την σχετική ΚΥΑ, με το ΦΕΚ 345/2014 οι κτηνοτρόφοι θα πληρώνονται μόνο για τα ζώα που θανατώνονται επειδή έχουν νοσήσει και είναι σε κακή κατάσταση. Ωστόσο η ΚΥΑ δεν προβλέπει την αποζημίωση των θανόντων ζώων, αλλά μόνο αυτών που θα θανατωθούν με απόφαση της τριμερούς επιτροπής που έχει συγκροτηθεί στις περιφέρειες. 
Οι απώλειες των ζώων που βρίσκονται σε ένα κοπάδι στο οποίο έχει εντοπιστεί ο καταρροϊκός πυρετός μπορούν να αποζημιωθούν από το πρόγραμμα μεταδοτικής σπογγώδης εγκεφαλοπάθειας, αν και έχουν πεθάνει από καταρροϊκό πυρετό, με 30 ευρώ το ζώο -80 ευρώ έως 150 ευρώ προβλέπονται στην προαναφερθείσα ΚΥΑ. Άρα εδώ υπάρχει ένα σοβαρό ζήτημα. 
Παράλληλα, οι κτηνοτρόφοι των οποίων τα κοπάδια βρίσκονται σε καραντίνα δεν προβλέπεται να λάβουν αποζημιώσεις για τις ζωοτροφές που είναι υποχρεωμένοι να αγοράσουν. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Γνωρίζει άραγε το Υπουργείο ότι σε πολλές περιπτώσεις η αδυναμία των κτηνιατρικών υπηρεσιών να καταγράψουν τους θανάτους των ζώων υποχρέωσε τους κτηνοτρόφους να αποδεικνύουν τον θάνατο ζώων με την προσκόμιση του κεφαλιού με το ενωτιό τους στο κτηνιατρείο της περιοχής, ενώ σε άλλες περιπτώσεις η καταγραφή των θανάτων γίνεται και τηλεφωνικά ή με την προσκόμιση των καταλόγων με τα ενώτια των θανόντων ζώων χωρίς τη βεβαίωση θανάτου από κτηνίατρο; Υπάρχουν δε και περιπτώσεις θανάτου ζώων που δεν δηλώνονται καθόλου από τους κτηνοτρόφους είτε λόγω ελλιπούς ενημέρωσης είτε κυρίως λόγω του υψηλού κόστους θανάτωσης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας ευχαριστούμε, κυρία Αμμανατίδου.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Όπως γίνεται εύκολα αντιληπτό με βάση την εν λόγω απόφαση δεν θα αποζημιωθεί σχεδόν κανένας κτηνοτρόφος, από τη στιγμή που δεν έγιναν πουθενά καταστάσεις παραπόνων που καταγράφθηκαν θάνατοι ζώων. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει ο κ. Κοδέλας. 
Ορίστε, κύριε Κοδέλα, έχετε τον λόγο αυστηρά για τρία λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Κύριε Υπουργέ, στην ομιλία σας κάνατε ουσιαστικά την επανάληψη της αναφοράς στο θέμα των πόρων της νέας ΚΑΠ, κάτι που, όμως, είναι εξαιρετικά ανεπαρκές για να δημιουργήσει μια αντίστροφη πορεία στην πορεία κατάρρευσης της ελληνικής κτηνοτροφίας. 
Η αλλαγή από 19% σε 25% του ποσού των επιδοτήσεων των άμεσων ενισχύσεων που πάνε στην κτηνοτροφία είναι ανεπαρκής για να ανακόψει αυτήν την πορεία καταστροφής και εγκατάλειψης του κλάδου.
Επίσης και η σύνδεση με τα ψυχανθή είναι πολύ χαμηλότερη, δεν καλύψατε καν το 2%, αλλά είναι στο 1% σε ένα σημαντικό θέμα που αφορά την παραγωγή ζωοτροφών εδώ στη χώρα μας και ιδιοπαραγόμενων, ώστε να μπορέσουμε να απεξαρτηθούμε από τις εισαγωγές. 
Δεύτερον, στο θέμα των βοσκοτόπων σωστά είπατε ότι υπάρχουν διαχρονικές ευθύνες. Είπατε ότι πολιτικός είναι αυτός που λέει την αλήθεια. Όμως, να πούμε ποια; Να πείτε ονόματα, ονόματα Υπουργών και κομμάτων οι οποίοι ευθύνονται για το ότι σήμερα οι παραγωγοί και οι κτηνοτρόφοι θα κληθούν να πληρώσουν πάνω από ένα δισεκατομμύριο ευρώ σε πρόστιμα της Ευρωπαϊκής Ένωσης. Είναι πολλά τα λεφτά που πρέπει να επιστραφούν. 
Τρίτον, είπατε κάτι, στο οποίο δεν δώσατε τόση σημασία, αλλά είναι πολύ σημαντικό όντως: το θέμα της καθετοποίησης. Αλλά, κοιτάξτε να δείτε. Η καθετοποίηση έχει να κάνει με το από ποιον γίνεται και ποιον ευνοεί. Τι θέλω να πω; 
Η Ελλάδα εξάγει χύμα το 60% του ελαιολάδου της. Υπάρχει πρόταση της «McKINSEY» –γι’ αυτό την επαναλαμβάνω συνέχεια, αλλά δεν έχετε τοποθετηθεί- που λέει ότι αυτό το κενό θα καλυφθεί με το να φτιαχτούν δύο-τρία τυποποιητήρια, ελαιοτριβεία -στην Πελοπόννησο, για παράδειγμα ή στην Κρήτη-, τα οποία θα μαζεύουν όλο αυτό το ελαιόλαδο και θα το εξάγουν αυτά. Αυτό, όπως καταλαβαίνετε, θα ευνοήσει πολύ συγκεκριμένους, θα συγκεντρώσει σε λίγα χέρια την εμπορία ελαιολάδου και τελικά, δεν θα είναι ευνοημένος ο παραγωγός και οι παραγωγοί αυτής της χώρας.
Αντίστοιχα στο θέμα του κατσικίσιου γάλακτος υπάρχουν γαλλικές εταιρείες, οι οποίες προσεγγίζουν παραγωγούς να αγοράσουν το γάλα. Και καταλαβαίνετε ότι είναι άλλο μοντέλο να έρθουν ξένες εταιρείες, να παίρνουν το γάλα μας και να πουλάνε τα πολύ ποιοτικά προϊόντα μας –τυρί και γάλα- και άλλο να στηρίζαμε τη «ΔΩΔΩΝΗ», να την κρατάγαμε, το μοντέλο αυτό βελτιωμένο να το εφαρμόζαμε και σε άλλες περιοχές, ώστε πραγματικά η υπεραξία να έφτανε και να έμενε στους παραγωγούς, ώστε να απολάμβαναν καλύτερες τιμές από τα καρτέλ και πιο έγκαιρες πληρωμές.
Θα σας κάνω πέντε προτάσεις που δεν έχουν οικονομικό κόστος, γιατί κατανοώ τη δυσκολία σας…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Στο μισό λεπτό.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Στο μισό λεπτό, κύριε Πρόεδρε.
Κατανοώ τη δυσκολία που έχετε με την τρόικα, τουλάχιστον στο οικονομικό. 
Πρώτον, θα πάρετε πίσω τον νόμο για το γάλα; Δεύτερον, θα επαναφέρετε την αναγραφή χώρας προέλευσης στα γαλακτοκομικά προϊόντα, ώστε να ξέρει ο Έλληνας καταναλωτής το γιαούρτι ή το γάλα που τρώει και πίνει από πού προέρχονται; Τρίτον, θα πάρετε το ΟΣΔΕ πίσω από την Τράπεζα Πειραιώς; Τέταρτον, θα υπάρχει αναγραφή της τιμής παραγωγού και κτηνοτρόφου και του τόπου παραγωγής σε όλα τα βήματα πώλησης; Πέμπτον: Θα κάνετε προσλήψεις κτηνιάτρων και γεωτεχνικών στις υπηρεσίες, γιατί την άνοιξη ο καταρροϊκός πυρετός, με βάση τις συνθήκες…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε πολύ, κύριε Κοδέλα.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: …θα έχει ξανά έξαρση και θα είναι εκτεθειμένοι οι παραγωγοί μας;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας ευχαριστώ πολύ.
Τον λόγο έχει ο κ. Ζερδελής.</ChairmanSpeech> 
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Κύριε Πρόεδρε, δέκα δευτερόλεπτα για να κλείσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Με συγχωρείτε πολύ, κύριε Κοδέλα. Έχετε μιλήσει στην πρωτολογία σας, έχετε εξαντλήσει και τη δευτερολογία. Σας δίνω και τρία λεπτά στη δευτερολογία και είστε και παραπονούμενος.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Ωραία. Μία φράση για να κλείσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, καθίστε κάτω. Σας το έχω πει.</ChairmanSpeech> 
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Πρέπει να είστε τουλάχιστον ευγενής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Είμαι ευγενέστατος.</ChairmanSpeech> 
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Τελειώνω, λέγοντας ότι αυτά είναι ρητορικά ερωτήματα. Προφανώς πρέπει να τα πάρουν στην πλάτη τους οι αγρότες και οι κτηνοτρόφοι, ώστε να αλλάξει πορεία ο τόπος.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία. Καθίστε κάτω. Σας ευχαριστώ.
Στο τέλος, δηλαδή, βρισκόμαστε και κατηγορούμενοι. Εξαντλείτε…</ChairmanSpeech>
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Έχετε δουλειά να κάνετε μετά, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Η υπηρεσία λέει εδώ -έχετε τον κατάλογο- πέντε συν τρία λεπτά. Μιλήσατε οκτώ λεπτά στην πρωτολογία, που δεν έπρεπε να σας δώσω τον λόγο. Σας δίνω τον λόγο και κατηγορούμαι και από πάνω.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ο Υπουργός μίλησε δέκα λεπτά παραπάνω, κύριε Πρόεδρε. Του είπατε τίποτα;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Βεβαίως και του είπα. Όπως μίλησαν στην πρωτολογία όλοι, κύριε Μπάρκα. Μη διαμαρτύρεστε. Και ο Κοινοβουλευτικός Εκπρόσωπος και όλοι. Θέλετε να πάρετε τον κατάλογο; Ορίστε, να τον πάρετε.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember> (Υπουργός Αγροτικής Ανάπτυξης και Τροφίμων): Εγώ χρησιμοποίησα και τη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας κάνω έκκληση στη δευτερολογία να είμαστε ακριβείς και διαμαρτύρεστε. 
Ο κ. Ζερδελής έχει τον λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Κύριε Πρόεδρε, άκουσα προσεκτικά την ομιλία του Υπουργού, η οποία ούτε λίγο ούτε πολύ παρουσίασε μία ειδυλλιακή εικόνα για την κτηνοτροφία. Δεν είναι, όμως, έτσι τα πράγματα. Και δεν είναι καθόλου έτσι, διότι αναφέρθηκε στον κτηνίατρο εκτροφής. Θα ήθελα να μου πει στη Μυτιλήνη συγκεκριμένα ποιος είναι. Εγώ έχω επισκεφθεί τρεις φορές τις αρμόδιες υπηρεσίες και κτηνίατρο με αυτή την αρμοδιότητα δεν έχω συναντήσει. Είναι ένα σημαντικό εργαλείο.
Ήσασταν προσεκτικός στις διατυπώσεις σας, γιατί αναφερθήκατε στα 4,9 εκατομμύρια ευρώ, τα οποία έχουν χορηγηθεί για την αποζημίωση των κτηνοτρόφων, των οποίων τα κοπάδια έχουν πληγεί από τον καταρροϊκό πυρετό. Αλλά θα πρέπει να ξέρουμε την ακριβή έκταση του προβλήματος.
Και ακριβή καταγραφή του προβλήματος, απ’ ό,τι έχω μάθει, δεν έχετε από τις αρμόδιες κτηνιατρικές υπηρεσίες, πρώτον, γιατί τα περισσότερα από τα αιγοπρόβατα θνήσκουν πριν θανατωθούν στα σφαγεία. Υπάρχουν περιοχές νησιωτικές που δεν έχουν σφαγεία. Επίσης οι κτηνοτρόφοι δεν αποζημιώνονται για τα πρόβατα, τα οποία έχουν πεθάνει χωρίς να έχει διαπιστωθεί ότι νοσούν.
Οι δε υπηρεσίες είναι τόσο υποστελεχωμένες, που η αιμοληψία, το να σταλούν τα δείγματα στα αρμόδια εργαστήρια και το να γίνει η πιστοποίηση ότι πάσχουν από το συγκεκριμένο νόσημα κάνει περίπου πάνω από μία εβδομάδα –το ταχύτερο- με αποτέλεσμα στο διάστημα αυτό το πρόβατο να έχει πεθάνει και δεν αποζημιώνεται. 
Επομένως πρέπει να σας πω ότι στη χθεσινή επικοινωνία που είχα εγώ με τον κτηνίατρο της Λήμνου ανέφερε ότι, κατά τις δικές του εκτιμήσεις, είναι περίπου χίλια τα αιγοπρόβατα σε έναν πληθυσμό περίπου πενήντα χιλιάδων. Θα ήθελα αναλογικά να δει κανείς ότι στη Λέσβο είναι περίπου έξι χιλιάδες. Επτά χιλιάδες αιγοπρόβατα έχουν πεθάνει από τη νόσο. Επομένως η αποζημίωση η οποία θα έπρεπε να έχει δοθεί, με βάση τις τιμές που αποζημιώνεται ο παραγωγός, είναι περίπου 1 εκατομμύριο ευρώ. Άρα τα 4,9 εκατομμύρια ευρώ αναλογικά είναι για να αποζημιωθούν πέντε νομοί, από τους πολλούς που είναι πληγέντες. Νομίζω ότι είναι τριάντα οι νομοί που έχουν πληγεί, άρα είναι ψιχία. 
Όσον αφορά δε την έκφρασή σας «χρηματοδοτείται η αγορά εντομοαπωθητικών» σημαίνει ότι μία διαδικασία σε εξέλιξη. Σας λέω, λοιπόν -και να μου απαντήσετε αν δεν είναι αληθή αυτά που θα σας πω- ότι στον Νομό Λέσβου έχουν χορηγηθεί μόνο 5.000 ευρώ στις κτηνιατρικές υπηρεσίες για την αγορά εντομοαπωθητικών από την ελεύθερη αγορά, στην οποία, δυστυχώς, εντομοαπωθητικά δεν βρήκαν. Μάλιστα, αυτοπεριορίζεται η νόσος. Επομένως από εδώ και πέρα η εντομοαπώθηση δεν προσφέρει τίποτα στο να περιοριστεί η νόσος. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε.
Ο πιο συνεπής στην τήρηση του χρόνου, στην πρωτολογία, στη δευτερολογία και σε όλα ήταν ο κ. Ζερδελής.
Τον λόγο έχει ο κ. Γελαλής για τρία λεπτά.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, μιλήσατε πριν για ανευθυνότητα, για αδιαφορία, για μικροκομματισμό. Παράλληλα, μιλήσατε για 1 δισεκατομμύριο, το οποίο θα πρέπει να επιστραφεί από πρόστιμα προς την Ευρωπαϊκή Ένωση. Δεν ξέρω ποιος ήταν Υπουργός όταν μπήκαν αυτά τα πρόστιμα ή από πού προήλθαν. Πάντως, ξέρω, ότι ετοιμαζόμαστε να πληρώσουμε κι άλλο ένα πρόστιμο, το οποίο είναι του κ. Χατζηδάκη, ο οποίος ήταν Υπουργός της Νέας Δημοκρατίας και όχι του ΣΥΡΙΖΑ. Άρα τα πρόστιμα, τα οποία έρχονται τώρα, είναι απόρροια της πολιτικής την οποία εφάρμοσαν όλα αυτά τα χρόνια τα δύο κόμματα. 
Η προοπτική η οποία υπάρχει, αγαπητέ συνάδελφε του ΠΑΣΟΚ, φαίνεται και από τους αριθμούς. Η συμμετοχή του πρωτογενή τομέα αυτήν τη στιγμή στο ΑΕΠ της χώρας είναι στο 3%, ενώ πριν από είκοσι πέντε χρόνια ήταν στο 12%. Αυτήν τη στιγμή ο αγροτικός πληθυσμός είναι στο 8%-9%, ενώ πριν από είκοσι πέντε χρόνια ήταν στο 26%. Αυτές είναι οι προοπτικές, τις οποίες εφαρμόσατε και φέρατε αυτόν τον χώρο σε αυτήν την κατάσταση. 
Επειδή, όμως, τα προβλήματα ειδικά με το θέμα του καταρροϊκού πυρετού είναι πολύ έντονα στην περιοχή μου, θα μιλήσω κι εγώ, επειδή το αντιμετωπίζω καθημερινά βγαίνοντας και συζητώντας με τους κτηνοτρόφους. Η αδράνεια της πολιτείας είναι πάρα πολύ μεγάλη, θα έλεγα εγκληματική. 
Αναφέρομαι στο γεγονός ότι όλο το προηγούμενο χρονικό διάστημα δεν λήφθηκε κανένα προληπτικό μέτρο, ενώ γνωρίζαμε ότι από την Πελοπόννησο εμφανίστηκε ο καταρροϊκός πυρετός μετά τις άλλες αρρώστιες, όπως η ευλογιά, η λύσσα κ.λπ., ούτως ώστε να προλάβουμε τουλάχιστον τις υπόλοιπες περιοχές. 
Δεν ενημερώθηκαν οι κτηνοτρόφοι για τις διαδικασίες, οι οποίες θα πρέπει να ακολουθηθούν. Δεν μεριμνήσατε για τους θανάτους των ζώων, τα οποία προσβλήθηκαν από την ασθένεια αυτή. Δεν φροντίσατε να δώσετε ένα επαρκές κονδύλι και στις ίδιες τις περιφέρειες. Δώσατε ένα πολύ μικρό κονδύλι, το οποίο δεν είχε κανένα αποτέλεσμα. Επίσης, κάτι ακόμα, το οποίο ανέφεραν και συνάδελφοί μου, είναι οι πλήρως αποδεκατισμένες, στην περιοχή της Θεσσαλίας και ειδικότερα στη Λάρισα, κτηνιατρικές υπηρεσίες. 
Τα ποσοστά, τα οποία εμφανίζετε σαν Υπουργείο, επικοινωνιακά δίνετε ότι είναι πάρα πολύ μικρά. Εντούτοις, κύριε Υπουργέ, είναι δεδομένο ότι είναι πάρα πολύ υψηλά. Γνωρίζετε ότι πολλά από αυτά δεν τα δηλώνουν καν, λόγω του ότι, όπως σας είπα και πριν, δεν γνωρίζουν τη διαδικασία. 
Οι συνέπειες που αντιμετωπίζουν οι κτηνοτρόφοι αυτό το χρονικό διάστημα, είναι πάρα πολύ μεγάλες. Αναφέρομαι στη μείωση του ζωικού κεφαλαίου, στη μείωση της παραγωγής, στις αποβολές οι οποίες γίνονται, στα έξοδα της αγοράς των εντομοαπωθητικών και στις δαπάνες των ζωοτροφών για μια διαφορετική λειτουργία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ένα θέμα, κύριε Πρόεδρε, στο οποίο θέλω απάντηση: Κύριε Υπουργέ, μήπως μέσα σε αυτό το ποσό της αποζημίωσης, βάζετε και την επιδότηση η οποία εμφανίζεται με καινούργιες εταιρείες, σχετικά με το μάζεμα με τη μεταφορά και την καύση;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστώ.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Είναι πολύ υψηλό το ποσό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Γελαλή, κάνατε το ερώτημά σας. Σας ευχαριστώ πολύ.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει ο κ. Μπάρκας για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Κύριε Υπουργέ, μιας και σήμερα καταφέραμε να συνεννοηθούμε και αναγνωρίζετε κι εσείς ότι η κτηνοτροφία έχει παθογένειες οι οποίες αναπτύχθηκαν με συγκεκριμένους τρόπους, θα πρέπει να συνεννοηθούμε και στο εξής, ότι δεν μπορούν αυτές οι παθογένειες να λυθούν με forum και συνέδρια, διότι η παραγωγή είναι στην ύπαιθρο και οι κτηνοτρόφοι βρίσκονται στις στάνες τους. Η κτηνοτροφία βρίσκεται αλλού και όχι σε αίθουσες με πολυελαίους και χαλιά όπου συζητάμε με διαφόρους τύπους στοιχεία τα οποία ενδεχομένως να διαφέρουν ή για τα οποία διαφωνούμε. 
Υπ’ αυτήν την έννοια, νομίζω ότι τα προβλήματα της κτηνοτροφίας μπορούν να συζητηθούν και να αναλυθούν μόνο εκεί που πραγματικά υπάρχουν, δηλαδή στην ύπαιθρο. 
Κύριε Υπουργέ, η ομιλία σας ήταν πραγματικά μία πολύ καλή ακαδημαϊκή ομιλία, η οποία θεωρώ ότι δεν έχει κανένα πολιτικό περιεχόμενο και δεν δίνει καμμία λύση στα προβλήματα τα οποία παρουσιάζει η κτηνοτροφία. 
Μιλήσατε για 4,9 εκατομμύρια για αποζημιώσεις. Αλήθεια, πόσα είναι τα ζώα που έχουν ψοφήσει; Γιατί δεν λέτε και αυτό, για να δούμε ακριβώς ποιο είναι το ποσό που παίρνει ο κτηνοτρόφος ανά κεφάλι ζώου; Θέλουμε να μας παρουσιάσετε και αυτό το νούμερο.
Επίσης, κύριε Υπουργέ, αληθεύει ότι το ποσό για τις αποζημιώσεις καταρροϊκού πυρετού είναι 150 ευρώ στην περιφέρειά σας, ενώ είναι μικρότερο στις άλλες περιφέρειες; Ισχύει αυτό; Θέλω και σ’ αυτό μία απάντηση, γιατί αυτό «κυοφορείται» έξω και συζητιέται πολύ έντονα ότι στη Θράκη το ποσό αποζημίωσης είναι πολύ μεγαλύτερο σε σχέση με τις υπόλοιπες περιφέρειες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν είναι κανείς από τη Θράκη.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Για την ευλογιά είναι αυτό.</Speech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Θα μου απαντήσετε, κύριε Υπουργέ.
Κάτι τελευταίο: Καμμία συζήτηση δεν κάνατε για το κομμάτι που λέγεται γαλακτοβιομηχανία «ΔΩΔΩΝΗ». Δεν είπατε την άποψή σας για την πρότερη λειτουργία της, για το γεγονός ότι χαρίστηκε και τώρα λειτουργεί με τις συνθήκες τις οποίες περιέγραψα στην πρωτολογία μου.
Το τελευταίο που θέλω να πω είναι ότι πραγματικά καταφέρατε έναν αποτυχημένο τραπεζίτη, τον κ. Σάλλα, να τον κάνετε άρχοντα και να του δώσετε και το ΟΣΔΕ το οποίο διαχειρίζονταν άνετα οι υπηρεσίες πριν. Εσείς δώσατε το ΟΣΔΕ και πήγαιναν οι κτηνοτρόφοι σ’ έναν ιδιώτη για να κάνουν τα χαρτιά τους και έδιναν χρήματα στον αποτυχημένο τραπεζίτη κ. Σάλλα.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθήτριες και μαθητές και τέσσερις εκπαιδευτικοί από το Γυμνάσιο Λεχαινών Ηλείας.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Τον λόγο έχει ο κ. Ξανθός για δύο λεπτά.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Νομίζω ότι υπάρχει ένα πολιτικό ερώτημα: Αφού όλοι υποτίθεται ότι αναγνωρίζουν τη στρατηγική σημασία του πρωτογενούς τομέα, γιατί όχι μόνο δεν υπάρχει ένα σοβαρό σχέδιο στήριξης, αναβάθμισης και παραγωγικής προοπτικής, αλλά αυτό που βλέπουμε είναι εγκατάλειψη και συσσώρευση προβλημάτων; 
Νομίζω ότι η απάντηση είναι η εμμονή των κυβερνήσεων στη μονοκαλλιέργεια του τομέα των υπηρεσιών και ιδιαίτερα του τουρισμού, η εμμονή στη λογική του real estate και της παραθεριστικής κατοικίας στην ύπαιθρο, είναι η λογική της διατήρησης των πελατειακών δικτύων σε σχέση με τη διαχείριση των επιδοτήσεων -και αυτό αφορά πολιτικούς, αυτοδιοικητικούς και συνεταιριστικούς παράγοντες- είναι η λογική της αγοράς, της εκχώρησης της αγροτικής οικονομίας σε μεγάλα επιχειρηματικά και χρηματοπιστωτικά συμφέροντα. Αυτός είναι ο πολιτικός λόγος για τον οποίον υπάρχει αυτή η διαχρονική εγκατάλειψη αυτού του τομέα.
Άρα, αυτό που χρειάζεται σήμερα είναι άλλη αγροτική πολιτική. Έχουμε τους ανθρώπους με εμπειρία και γνώση. Έχουμε την παράδοση στη χώρα μας. Έχουν γίνει σημαντικές επενδύσεις σε υποδομές. Νομίζω πως αυτό που χρειάζεται σήμερα είναι σοβαρή πολιτική βούληση για να αξιοποιήσουμε τα συγκριτικά μας πλεονεκτήματα και να αναδιοργανώσουμε σε μια παραγωγική βάση αυτόν τον τομέα. 
Χρειάζονται άλλες προτεραιότητες: αναδιοργάνωση των υπηρεσιών, επιστημονική στήριξη των αγροτών, ομάδες παραγωγών, άλλου τύπου συνεταιρισμοί, χωρίς τις παθογένειες και τις στρεβλώσεις του παρελθόντος, διεπαγγελματικές ενώσεις, συμπληρωματικότητα και όχι ανταγωνισμός ανάμεσα στη γεωργία και στην κτηνοτροφία, συνέργεια με τον τουρισμό, που είναι κρίσιμο ζήτημα το οποίο θέλει και εθνική και περιφερειακή πολιτική, πολυλειτουργικότητα στην ύπαιθρο, προώθηση ιδιοπαραγόμενων ζωοτροφών και απεξάρτηση από τις εισαγωγές ζωοτροφών, ενεργειακή αναβάθμιση με φιλική χρήση ΑΠΕ, αποφασιστική αντιμετώπιση φαινομένων όπως η ζωοκλοπή –ιδιαίτερα στην Κρήτη είναι πολύ οξυμένο το φαινόμενο αυτό- η παραβατικότητα στην ύπαιθρο, οι κλοπές, οι αγροζημίες, οι καταπατήσεις κ.λπ., καθώς και διαφανής, δίκαιη και παραγωγική αξιοποίηση των επιδοτήσεων. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Ξανθό. 
Ολοκληρώσαμε και τις δευτερολογίες.
Τον λόγο έχει ο Aναπληρωτής Υπουργός Αγροτικής Ανάπτυξης και Τροφίμων κ. Κουκουλόπουλος για δέκα λεπτά.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κύριε Πρόεδρε, όπως έλεγαν οι αρχαίοι πρόγονοι, κανένας κανόνας δεν υπάρχει χωρίς εξαίρεση. Η τελευταία τοποθέτηση ήταν μια εξαίρεση σε όλες τις τοποθετήσεις των συναδέλφων του ΣΥΡΙΖΑ, αλλά δεν αλλάζει την πραγματικότητα, δεν αλλάζει τις εντυπώσεις.
Η σημερινή συζήτηση, κυρίες και κύριοι συνάδελφοι, υπήρξε αποκαλυπτική. Για δύο περίπου ώρες οκτώ στελέχη του ΣΥΡΙΖΑ κινήθηκαν –με μια εξαίρεση στο τέλος, όπως είπα- στην περιοχή από το γκρίζο μέχρι το μαύρο για να περιγράψουν το σήμερα και το χθες με τα πιο μελανά χρώματα. Όσοι περίμεναν σήμερα να ακούσουν κάτι οραματικό, προγραμματικό, διαψεύστηκαν για μια ακόμα φορά.
Η παντελής ένδεια προτάσεων της Αξιωματικής Αντιπολίτευσης δεν είναι καινοφανής. Ο ΣΥΡΙΖΑ δεν έχει πρόταση για την κτηνοτροφία, όπως δεν έχει πρόταση για κανένα φλέγον ζήτημα της χώρας. Γι’ αυτό είναι αμήχανος από την Κυριακή με την επιτυχή ολοκλήρωση του εγχειρήματος των τραπεζών. 
Οι τράπεζες είναι υπό δημόσιο έλεγχο, απόλυτα θωρακισμένες. Η ανακεφαλαιοποίησή τους κόστισε πολύ λιγότερο απ’ ό,τι είχε προγραμματιστεί κι είναι σήμερα έτοιμες να σταθούν δίπλα στην πραγματική οικονομία, δίπλα στην προσπάθεια για την παραγωγική ανασυγκρότηση της χώρας. 
Πριν τρία χρόνια, όταν προχωρούσε η συμφωνία, μιλούσατε, κυρίες και κύριοι συνάδελφοι, για δωσίλογους, για κυβερνήσεις Τσολάκογλου και άλλα τέτοια συναφή. Φαιδρά αποδεικνύονται σήμερα. Σήμερα που ολοκληρώνεται με επιτυχία η συμφωνία, εκκωφαντική σιωπή σας χαρακτηρίζει. 
Αυτό είναι το δράμα του ΣΥΡΙΖΑ, κυρίες και κύριοι συνάδελφοι. Γιγαντώθηκε ασκώντας συντριπτική κριτική στο παρελθόν και η μόνη επαγγελία του είναι η επιστροφή στο παρελθόν. Αυτός είναι και ο λόγος που ο ΣΥΡΙΖΑ είναι αμήχανος κάθε φορά που τα πράγματα πάνε μπροστά. 
Ήσασταν αμήχανοι με το πρωτογενές πλεόνασμα, αμήχανοι με τα stress tests των τραπεζών, αμήχανοι όταν πριν μια εβδομάδα συζητούσαμε εδώ μέσα τα ληξιπρόθεσμα. Αμήχανοι θα είστε σε λίγες μέρες και με τα κόκκινα δάνεια. Αμήχανος ήταν, είναι και θα είναι ο ΣΥΡΙΖΑ με τη νέα ΚΑΠ, όπου για ένα γιγαντιαίο πρόγραμμα που μπαίνει μπροστά την 1-1-2015 δεν βρήκε μια λέξη να αρθρώσει, όπως και κάποιοι άλλοι ξεκούραστοι με τα σακίδια στην πλάτη που ξεκίνησαν για εκδρομή. Επί παντός έχουν λόγο. Για τη νέα ΚΑΠ όμως, για την πιο χειροπιαστή απάντηση στην ανεργία και στην παραγωγική ανασυγκρότηση της χώρας, δεν έχουν καμμία πρόταση. 
Κυρίες και κύριοι συνάδελφοι, του ΣΥΡΙΖΑ –για να ολοκληρώνω την εισαγωγή μου- είστε αμήχανοι και αντιφατικοί για έναν πολύ συγκεκριμένο και ουσιαστικό λόγο. Η πατρίδα εδώ και πέντε χρόνια βρίσκεται σε πόλεμο, οικονομικό αυτή τη φορά, και εσείς σ’ αυτόν τον πόλεμο είστε λιποτάκτες. Και όχι μόνο είστε λιποτάκτες, αλλά και αποδειχθήκατε στη λιποταξία οκνηροί και αβέλτεροι. Γι’ αυτό δεν μπήκατε στον κόπο να διατυπώσετε προγραμματικό λόγο για κανένα ζήτημα της χώρας. 
Η σχέση σας με την κτηνοτροφία ποια είναι; Το αποδείξατε σήμερα. Μόνο μια σχέση έχετε με την κτηνοτροφία: Σφυράτε κλέφτικα. Όπως σφυρίζατε κλέφτικα –χαίρομαι που είναι εδώ ο κ. Κασσής- μέχρι τις 2:20 το βράδυ –προήδρευε πάλι ο κ. Δριβελέγκας- όταν δίναμε τη μάχη εδώ για την τροπολογία που βελτιώνει ριζικά την κατάσταση στα βοσκοτόπια και ο ΣΥΡΙΖΑ μάς έκανε σκληρή αντιπαράθεση. 
Μας έλεγε δασοκτόνους και άλλα τέτοια, με επικεφαλής τη γνωστή Βουλευτή των Αθηνών που είναι η προσωποποίηση της λεκτικής βίας και ακρότητας. Έπρεπε να την φέρετε και αυτή σήμερα να μας πει για την κτηνοτροφία.
Εγώ δεν θέλω να συνεχίσω, γιατί δεν έχω να απαντήσω και σε τίποτα, διότι δεν είπατε και κάτι. Είπατε διάφορες ανακρίβειες. Τι να πω; Είχαμε πει για βιολογικά 2012-2013. Ναι, και το 2013 φέτος θα πληρωθεί. Θα γίνουν πληρωμές 2,8 δισεκατομμυρίων ευρώ συνολικά στους αγρότες μέχρι το τέλος του έτους. Πάρτε το απόφαση, τα πράγματα είναι αλλιώς και όχι όπως εσείς νομίζετε.
Εγώ παρ’ όλα αυτά θέλω να πω πέντε πράγματα για αυτά που ετοίμασα εν όψει της επερώτησης, με σεβασμό στον Έλληνα κτηνοτρόφο και πάνω απ’ όλα στις θυσίες του ελληνικού λαού. Ακούσαμε πάρα πολλά. Ας δούμε, λοιπόν, μερικές αλήθειες, ποια είναι η ελληνική κτηνοτροφία. 
Πρώτον, η ελληνική κτηνοτροφία σήμερα λειτουργεί εντός της Ευρώπης, των Κοινοτικών Πλαισίων Στήριξης, των Κοινών Αγροτικών Πολιτικών. Έχω πολλές φορές τονίσει -και θέλω να το επαναλάβω- ότι ο Ευρωπαίος αγρότης, γεωργός και κτηνοτρόφος, είναι ο καλύτερα προστατευόμενος αγρότης παγκοσμίως. Πρέπει να δούμε τι δεν πάει καλά στη χώρα και δεν έχει ανάλογα εισοδήματα ο Έλληνας αγρότης.
Δεύτερον, πρέπει να σημειώσω ότι τα δικαιώματα ενιαίας ενίσχυσης που παίρνει ο Έλληνας παραγωγός -γεωργός, κτηνοτρόφος- είναι τα υψηλότερα, συγκριτικά με όλους τους συναδέλφους του. Πρέπει, λοιπόν, να δούμε τις διαρθρωτικές αιτίες που παρ’ όλα αυτά δεν μπορεί να φύγει μπροστά και όχι να περιγράφουμε διαπιστωτικά τι συνέβαινε στο παρελθόν. 
Τρίτον, για την εξισωτική αποζημίωση που είναι αιχμή του δόρατος στην κριτική σας θέλω να θυμίσω ότι την προγραμματική περίοδο 2007–2013, που παρατάθηκε και τη φετινή χρονιά, είχαν προβλεφθεί με συμφωνία όλων των κομμάτων 450 εκατομμύρια ευρώ και έχει ξεπεράσει η εξισωτική αποζημίωση το 1 δισεκατομμύριο ευρώ. Γιατί το αποσιωπούμε; Γιατί θέλουμε μόνο να θωπεύουμε τους συμπολίτες μας και δεν θέλουμε να λέμε αλήθειες;
Τέταρτον, το θέμα των βοσκοτόπων για πρώτη φορά αντιμετωπίζεται μόνιμα και μάλιστα πρέπει να σας πω ότι ετοιμάζουμε και ενισχυτική τροπολογία. Θα το χαιρετίσω πραγματικά, εάν ο ΣΥΡΙΖΑ έχει την τόλμη και το θάρρος να ψηφίσει την τροπολογία και δεν μας καταγγέλλει σε λίγες εβδομάδες.</Speech>
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Δεν αρκούσε αυτή που περάσατε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Γιατί διακόπτετε; Σας διέκοψε κανείς;</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Η συγκεκριμένη τροπολογία, συνάδελφε, γιατί μαζί ήμασταν μέχρι τις 2:20΄ το πρωί τότε, όπως θα θυμάστε, -εγώ ήμουν ως εκπρόσωπος του ΠΑΣΟΚ τότε- βελτιώνει πάρα πολύ τα πράγματα στα βοσκοτόπια και εμείς την ενισχύουμε αυτήν την τροπολογία για να τα βελτιώσει ακόμα περισσότερο. Δεν σταματάει ο αγώνας που δίνουμε κάθε μέρα με τον συνάδελφό μου Υπουργό και με τα άλλα στελέχη της ηγεσίας, μερικά από τα οποία είναι εδώ παρόντα, κάθε μέρα στο ΥΠΑΑΤ για να σταθούμε δίπλα στον Έλληνα παραγωγό.
Πέμπτη αλήθεια: Οι κτηνοτρόφοι τους οποίους ανταγωνιζόμαστε είναι παντού οργανωμένοι σε ομάδες παραγωγών και σε υγιείς συνεταιρισμούς. Στην Ελλάδα για διάφορους λόγους –που άλλοι είναι δικαιολογημένοι, άλλοι όχι- δεν ακολουθούμε αυτό το πρότυπο. Όμως αυτό έχει συνέπειες.
Έκτη πραγματικότητα: Δύο ελληνικά προϊόντα, η φέτα και το γιαούρτι, κάνουν πραγματικά διεθνή καριέρα. Το πραγματικό πρόβλημα δεν είναι αυτό που είπε ο κ. Κασαπίδης, στο οποίο με ευκολία προσχωρείτε και εσείς. Το είπα και εχθές και διαστρεβλώθηκε η απάντησή μου. Υπάρχει ένα πλαίσιο το εφαρμόζουμε. Δεν είναι αθώο αυτό το πλαίσιο. Αγωνιζόμαστε κάθε μέρα να το τροποποιήσουμε προς το καλύτερο. Αυτό δεν πρέπει όμως να μας εμποδίζει, λες και είμαστε τυφλοί, ώστε να μη βλέπουμε το πραγματικό πρόβλημα, ότι η ζήτηση και για το γιαούρτι και για το γάλα, όπως και για το μέλι που συζητούσαμε χθες, είναι πολλαπλάσια της πραγματικής παραγωγικής δυνατότητάς μας. Δεν θέλουμε να μιλήσουμε και γι’ αυτά τα προβλήματα; Δεν θέλουμε να κάνουμε έναν λειψό διάλογο.
Τέλος, βέβαια το κόστος των κτηνοτροφικών εκμεταλλεύσεων στην Ελλάδα, το κόστος παραγωγής είναι από τα πιο υψηλά, για έναν πολύ βασικό λόγο, πέρα από αυτόν που ανέφερα, το ότι δεν υπάρχει παρά ελαχιστότατη σύνδεση με τη φυτική παραγωγή. 
Αυτές δεν είναι οι αλήθειες; Όλα αυτά πού οδηγούν; Έχουν κάποιες συνέπειες: Δεν μπορούμε να αξιοποιήσουμε καλύτερα τις κοινοτικές ενισχύσεις για τις οποίες έκανα αναφορά. Δεν μπορούμε να αξιοποιήσουμε, όσο θα μπορούσαμε και θα έπρεπε, την επιστημονική γνώση για περαιτέρω ανάπτυξη, βελτίωση και προστασία του ζωικού κεφαλαίου. Δεν μπορούμε επίσης να αντιμετωπίσουμε όπως θα έπρεπε την κλιματική αλλαγή και τις ζωονόσους.
Θα κάνω εδώ μία παρένθεση. Δεν γίνονται αεροψεκασμοί στην Ευρώπη, κύριοι συνάδελφοι. Ψεκασμούς μπορεί να κάνει μόνο ο αυριανός εταίρος σας, ο κ. Καμμένος! Δεν γίνονται άλλοι ψεκασμοί. 
Έτσι, πέρα από τα άλλα προβλήματα, δεν μπορούμε να πετύχουμε την αξιοποίηση των υφιστάμενων βοσκοτόπων, την άμεση πρόσβαση στον καταναλωτή για καλύτερες τιμές, την αξιοποίηση των εξαγωγικών δυνατοτήτων των ελληνικών προϊόντων, όπου υπολειπόμαστε της ζήτησης, όπως ήδη αναφέρθηκε σε τρία κορυφαία παραδείγματα, δηλαδή σε γιαούρτι, τυρί και μέλι. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού) 
Ένα λεπτό χρειάζομαι, κύριε Πρόεδρε και ολοκληρώνω.
 Εμείς τι κάνουμε στο ΥΠΑΑΤ για να δώσουμε προοπτική; Στηρίζουμε περαιτέρω την κτηνοτροφία στη νέα ΚΑΠ. Είναι ο μεγάλος κερδισμένος. Τα είπε τεκμηριωμένα και αναλυτικά ο Υπουργός. Δεν χρειάζεται να τα επαναλάβω. 
Στηρίζουμε, στο πλαίσιο της ΚΑΠ, την παραγωγή πρωτεϊνούχων ζωοτροφών, για να μειώσουμε το κόστος παραγωγής κι όχι να διαπιστώνουμε μόνο ότι έχουμε υψηλό κόστος παραγωγής. 
Στηρίζουμε την αξιοποίηση των βοσκοτόπων, όπου οι κτηνοτρόφοι παίζουν διά μέσου των οργανώσεών τους καθοριστικό ρόλο. Οι κτηνοτροφικοί σύλλογοι της χώρας θα υπογράφουν τους δικαιούχους ενίσχυσης και αποζημίωσης, με βάση το νόμο που εσείς δεν ψηφίσατε. 
Στηρίζουμε την εξυγίανση των συνεταιρισμών, από την οποία είστε μεγάλοι απόντες. Η νέα ΠΑΣΕΓΕΣ θα κάνει συνέδριο χωρίς συνεταιρισμούς-«σφραγίδες», με εκλεγμένους αντιπροσώπους, παρουσία δικαστικών αντιπροσώπων. Θα είναι ένα μαζικό συνέδριο με εκατοντάδες αντιπροσώπους και όχι ένα κλειστό κλαμπ, όπως γινόταν επί πολλά χρόνια. 
Και σε αυτόν τον δρόμο ήσασταν πάλι απέναντι. Πώς θα πάμε χωρίς ομάδες παραγωγών και συνεταιρισμούς σε μια νέα πραγματικότητα, όπως ο τελευταίος ομιλητής σας είπε; Την προσπάθεια την κάνουμε κι εσείς είστε απέναντι. 
Στηρίζουμε τη μεταφορά επιστημονικής γνώσης με τον κτηνίατρο εκτροφής. Μπείτε στη διαβούλευση και βοηθήστε. Σε λίγες μέρες υπογράφεται η σχετική απόφαση. 
Απλοποιήθηκε η διαδικασία αδειοδότησης κτηνοτροφικών εγκαταστάσεων και συνεχίζουμε τον αγώνα. 
Στηρίζουμε την εξωστρέφεια των κτηνοτροφικών προϊόντων και με τα εργαλεία του ΕΣΠΑ και όχι μόνο. 
Βελτιώνουμε το σύστημα παρακολούθησης διακίνησης κρέατος. Σε λίγες μέρες, όπως έχουμε πει και ο κ. Καρασμάνης και εγώ, επανειλημμένα, το πρόγραμμα «ΑΡΤΕΜΙΣ» θα λειτουργεί στο 100% -είναι ζήτημα πλέον ημερών, άντε να πω μιας-δυο εβδομάδων- για να μπει φραγμός στην ελληνοποίηση παράνομα εισαγόμενου κρέατος και θα επεκταθεί και σε όλα τα άλλα προϊόντα ζωικής παραγωγής. 
Στηρίζουμε τους κτηνοτρόφους απέναντι στις απειλές για τις ζωονόσους. Φυσικά και πήγα στις Φέρες. Δεν έγινε τίποτα από όλα αυτά. Μιλήσαμε σοβαρά με τους παραγωγούς, όπως και με αυτούς της ανατολικής Μακεδονίας-Θράκης, και έχουν κατανοήσει πολύ καλά τη στάση του Υπουργείου που καθόλου δεν υπολείπεται των πραγματικών προβλημάτων. Δεν έχει ολοκληρωθεί ούτε η αντιμετώπιση του καταρροϊκού πυρετού ούτε όλα όσα προγραμματίζουμε για τον Έβρο. Θα τα ακούτε κάθε μέρα αυτά που επεξεργαζόμαστε, σε συνεργασία πάντα με τους κτηνοτρόφους. 
Τέλος, στηρίζουμε δυναμικά την ανανέωση ανθρώπινου δυναμικού. Σε λίγες μέρες θα ακούσετε –σας το είπε ο Υπουργός νωρίτερα- ότι λύνεται και η ζοφερή εκκρεμότητα του 2009-2010. 
Προχθές δώσαμε χρηματοδότηση στο νέο πρόγραμμα νέων αγροτών. Δεν είναι ότι με αυτά τα λεφτά θα πετύχουμε ηλικιακή ανανέωση. Είναι ότι επιτυγχάνουμε έναν ακραίο συμβολισμό, δηλαδή ότι την ηλικιακή ανανέωση την επιζητούμε και δίνουμε αποδείξεις γι’ αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Υπουργέ.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ολοκληρώνω, κύριε Πρόεδρε -για να αλλάξω θέμα και να δούμε ποιος ενδιαφέρεται για τους αγρότες- λέγοντας ότι όλοι εδώ οι παριστάμενοι από το ΥΠΑΑΤ δώσαμε έναν αγώνα και ο αγώνας αυτός δικαιώθηκε. 
Σήμερα το πρωί ο Πρωθυπουργός ανακοίνωσε ότι στα «κόκκινα» δάνεια θα συμπεριληφθούν και τα εγγυημένα από το δημόσιο. Το συζητήσαμε εκτενώς χθες στην Κοινοβουλευτική Ομάδα του ΠΑΣΟΚ με τον πλέον Υπουργό Άμυνας κ. Δένδια -το ξέρουν και οι δύο παριστάμενοι συνάδελφοί μου και ο κύριος Υπουργός, γιατί μαζί ετοιμάζουμε αυτήν τη μάχη- και ανακοινώθηκε επίσημα. Όπως, επίσης, είναι στο τραπέζι και το ζήτημα των ενυπόθηκων δανείων. Δεκτή η κριτική, αλλά θα υπάρξει και εκεί λύση. 
Θα ήθελα επίσης να σας πω ότι δίνουμε κάθε μέρα αγώνα και κάθε μέρα κάτι θα κερδίζουμε. Δεν κάνω ανακοινώσεις –θέλω να είμαι σαφής- αλλά δίνουμε αγώνα για να μην υπάρξουν παρακρατήσεις για τον ΟΓΑ από τις ενισχύσεις. Δίνουμε αγώνα νυχθημερόν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τη δυνατότητα να τα πείτε και στη δευτερολογία σας.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ολοκληρώνω, κύριε Πρόεδρε.
Δίνουμε, όμως, παράλληλα αγώνα νυχθημερόν για την εξυγίανση του ΟΓΑ που θα μας επιτρέψει να πάμε από τα εξήντα επτά στα εξήντα πέντε έτη για τους αγρότες. Πρέπει να εξυγιανθούν οριστικά τα οικονομικά του ΟΓΑ. Γιατί δεν μιλάτε γι’ αυτό; Είστε κατά του συμψηφισμού ΦΠΑ και πετρελαίου, που είναι εθνικά λεφτά, με μία ετήσια εισφορά στον ΟΓΑ; Εμείς είμαστε υπέρ και το λέμε. Δεν πρέπει να είμαστε μόνο ευχάριστοι, πρέπει να είμαστε και καμμιά φορά δυσάρεστοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κουκουλόπουλε, τα υπόλοιπα θα τα πείτε στη δευτερολογία σας. Μην ανοίγετε όλα τα χαρτιά σας, αφήστε και κάτι για το τέλος.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Όχι, κύριε Πρόεδρε, γιατί θέλω απάντηση.
Μια φράση μόνο: Από την προηγούμενη Κυριακή ο Κοινοβουλευτικός σας Εκπρόσωπος, παλιός μου συνάδελφος από την Αιτωλοακαρνανία, πήρε σβάρνα τα κανάλια και λέει μια ανακρίβεια, ότι δηλαδή την προηγούμενη εβδομάδα ψηφίσαμε ότι θα φορολογούνται οι άμεσες ενισχύσεις στους παραγωγούς. Πότε το ψηφίσαμε αυτό; Την προηγούμενη εβδομάδα ψηφίσαμε ότι οι αγρότες φορολογούνται από το πρώτο ευρώ κερδών –είναι έσοδα-έξοδα - και ανεξαρτήτως τεκμαρτού, με 13%. Αυτό ψηφίσαμε.</Speech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Προχθές αυτό ψηφίσατε;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ναι.
Δύο μέρες μετά βγήκε ο εκπρόσωπός σας στην τηλεόραση και πήγε σε ένα σωρό κανάλια κι άρχισε να τα λέει στον κόσμο και να τον τρομοκρατεί. Είναι ανοικτό το ζήτημα. 
Εμείς ακολουθούμε την οδό της αλήθειας και μόνο. Το ζήτημα είναι ανοικτό. Το ΥΠΑΑΤ, παρ’ ότι δεν είναι αρμόδιο, είναι επισπεύδον Υπουργείο και δίνουμε αγώνα και σε αυτό το ζήτημα, για να μην αφήσουμε να φορολογηθούν οι άμεσες ενισχύσεις.
Σας ευχαριστώ.
(Χειροκροτήματα απ’ την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει ο κ. Αποστόλου.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Ο κ. Κουκουλόπουλος άφησε πολλά ζητήματα ανοικτά. Αναφέρθηκε στα κόκκινα δάνεια. Ουαί και αλίμονο αν ρυθμίζονταν τα κόκκινα δάνεια και τα εγγυημένα από το δημόσιο έμεναν απ’ έξω.
Οπωσδήποτε πρέπει να δούμε την πρόταση. Εμείς έχουμε συγκεκριμένη πρόταση. Όμως όσον αφορά αυτό που «πετάξατε» τώρα, για την εξυγίανση του ΟΓΑ και άλλα τέτοια ουσιαστικά μεσοβέζικα, θέλουμε καθαρά πράγματα, καθαρές απαντήσεις. 
Ειλικρινά, υπάρχουν ερωτήματα στην επερώτησή μας που δεν απαντήθηκαν. Τι θα κάνετε, τελικά, με αυτούς τους καταλογισμούς που έχουν επιβληθεί εξαιτίας της κακής διαχείρισης; Δεν μας απαντήσατε τι θα κάνετε. Υπάρχει θέμα αχρεωστήτως καταβληθέντων ή δεν υπάρχει; Είναι ζητήματα που πρέπει να τα απαντήσουμε. 
Γιατί αυτά που σας λέμε σήμερα είναι ζητήματα τα οποία έχουμε κουβεντιάσει με τον κτηνοτροφικό χώρο και βεβαίως στο πλαίσιο του χρόνου που έχουμε στη διάθεσή μας κοινοβουλευτικό έλεγχο κάνουμε. Εμείς όταν είναι να καταθέσουμε τις προτάσεις μας τις καταθέτουμε. Και εδώ, όταν είχαμε τη συζήτηση πριν λίγο καιρό για την πρόταση εμπιστοσύνης που ζήτησε η Κυβέρνηση, καταθέσαμε τις προτάσεις μας. Και, βέβαια, με την επαφή που έχουμε με την κοινωνία, ειδικά στην περιφέρεια, τα κουβεντιάζουμε όλα αυτά και τα καταθέτουμε.
Και επειδή μας κατηγορήσατε, ακόμη μια φορά, ότι δεν ψηφίζουμε τίποτα, να είμαστε ξεκάθαροι. Σας είπα για τον ν.4235. Πώς θα ψηφίζαμε τον συγκεκριμένο νόμο όταν ξέραμε εκ των προτέρων ότι δεν θα έχει ούτε μια περίπτωση εφαρμογής; Άρα δικαιωθήκαμε.
Δεύτερον, έρχεστε και επιμένετε ιδιαίτερα στο θέμα του Κανονισμού. Μιλάμε για τον ν.4264/2014 όπου η τροπολογία ενσωματώθηκε σε έναν νόμο ο οποίος είχε τέτοιες επιπτώσεις στα δασικά οικοσυστήματα της χώρας που κατέληγαν τελικά και σε βάρος αυτών που θέλαμε να ρυθμίσουμε. Διότι όταν επιτρέπεις σε όλους τους οικοδομικούς συνεταιρισμούς να μεταφέρονται σε δασικές εκτάσεις, σε αυτές για τις οποίες σήμερα αγωνιζόμαστε και λέμε ότι αποτελούν βοσκοτόπους, αντιλαμβάνεστε ότι δεν ήταν δυνατόν εμείς να συναινέσουμε στο να οικοπεδοποιηθούν ουσιαστικά –γιατί περί αυτού πρόκειται- όλες οι παραλιακές δασικές εκτάσεις που βρίσκονται κοντά σε τέτοιες περιοχές και αντιδράσαμε. 
Το κάνετε όχι μόνο σε αυτήν την περίπτωση, αλλά και σε άλλες, όπως για παράδειγμα, στο ζήτημα της εξομοίωσης των αγροτών στα ασφαλιστικά ζητήματα με τους υπόλοιπους πολίτες. Πηγαίνετε και το βάζετε μέσα σε ένα νομοσχέδιο που θέλετε σώνει και καλά να μας αναγκάσετε να ψηφίσουμε. Δεν μπορούμε να διαφοροποιηθούμε. Είπαμε «παρών».
Γιατί να μην πούμε «παρών», όταν είναι εμφανέστατη η κοροϊδία που γίνεται στους αγρότες με τη συγκεκριμένη ρύθμιση; Άρα, λοιπόν, μη μας εγκαλείτε για τη συγκεκριμένη στάση μας. 
Εγώ θέλω, πραγματικά, να σας πω για μια ακόμα φορά ότι ο κόσμος που περίμενε, οι κτηνοτρόφοι που περίμεναν πραγματικά αυτή τη συζήτηση -εμείς πριν λίγες μέρες είχαμε συζητήσει διεξοδικά μαζί τους και εδώ στη Βουλή και μάλιστα σε μια διαδικασία που καταλαβαίναν κι οι ίδιοι ότι επιτέλους μεταφέρουν τη φωνή τους για να έρθει κατευθείαν στη Βουλή- περίμεναν σήμερα απαντήσεις. Ειλικρινά. Περίμεναν απαντήσεις όχι μόνο σε αυτά στα οποία αναφερόμαστε εδώ, στην επερώτηση που έχουμε καταθέσει. 
Για παράδειγμα, τι θα κάνετε δηλαδή, θα καταβληθεί το σύνολο της εξισωτικής αποζημίωσης για τα έτη 2013 και 2014, όπως έχετε δεσμευτεί, με δεδομένο ότι είναι μειωμένες οι επιλέξιμες εκτάσεις για να πληρώσετε τα συγκεκριμένα ποσά; Τι θα κάνετε δηλαδή; Αυτή η διαδικασία που σας προανέφερα, της ταμειακής διευκόλυνσης, και με τον τρόπο που γίνεται θα έχει συνέπειες συμψηφισμού την επόμενη χρονιά; Περιμένουν να το ακούσουν. Διότι εδώ δημιουργείτε μία κατάσταση κοροϊδίας, εμπαιγμού, απέναντι σε έναν κόσμο ο οποίος ψάχνεται. 
Ξέρετε, έχω πάρα πολλές αναφορές εδώ. Δεν θέλω να αναφέρω ονόματα κτηνοτρόφων. Ο άλλος έπαιρνε 1.700 ευρώ και ξαφνικά τώρα βρίσκει 180 ευρώ. Πώς του απαντάτε; Πώς απαντάτε σε άλλον ο οποίος από 3.200 ευρώ παίρνει τώρα 1.000 ευρώ; Και αυτό δεν αφορά μόνο μία περιοχή. Ειλικρινά σας το λέω: Όλη η Ελλάδα έχει αναστατωθεί. 
Πραγματικά, δεν δικαιωθήκαμε εμείς οι οποίοι τόσα χρόνια σας φωνάζαμε ότι το μεγάλο ζήτημα των βοσκοτόπων δεν το διαχειρίζεστε σωστά; Δεν λύνει οριστικά το πρόβλημα η τροπολογία την οποία φέρατε το καλοκαίρι; Εσείς ο ίδιος το είπατε. Άρα, δηλαδή, τι λέμε εμείς; Λέμε ότι δεν έχετε προσεγγίσει σωστά το συγκεκριμένο ζήτημα. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, στην Επιτροπή Παραγωγής και Εμπορίου πολλές φορές είχαμε πει ότι θέλουμε να κουβεντιάσουμε και έχουμε συγκεκριμένη πρόταση για το συγκεκριμένο ζήτημα. Ιδιαίτερα η προηγούμενη, όμως, πολιτική ηγεσία του Υπουργείου Αγροτικής Ανάπτυξης νόμιζε ότι ο σοφός ο πανεπιστημιακός θα έλυνε και τα ζητήματα αυτά με τον τρόπο που προσεγγίζει τις εκπαιδευτικές του ομιλίες και διαλέξεις. Είναι εντελώς διαφορετικά τα πράγματα. 
Επιτρέψτε μου να επαναλάβω αυτό το πράγμα, το οποίο δεν το έχουν καταλάβει, γιατί υπάρχει με όλες αυτές τις εκτάσεις ένα θέμα ιδιοκτησίας, κυριότητας. Όλες αυτές οι εκτάσεις, κατά τεκμήριο, ανήκουν στο δημόσιο, που σημαίνει ότι το τεκμήριό τους έχει συνδεθεί με τον συγκεκριμένο χαρακτήρα εδαφών. Άλλο αυτό, άλλο η χρήση. Κι εμείς θέλουμε όλες αυτές οι εκτάσεις να είναι χρήση βοσκοτόπων. Όμως για να γίνει αυτή η διαδικασία -και σύμφωνα με τη νομολογία του Συμβουλίου της Επικρατείας, δεν τα λέμε εμείς- πρέπει να ολοκληρωθεί η χαρτογράφηση αυτών των εδαφών. Αν δεν ολοκληρωθεί, δεν υπάρχει περίπτωση να λυθεί οριστικά το ζήτημα και μόνιμα και κυρίως προς το συμφέρον της κτηνοτροφίας. 
Ως τότε, όμως, δεν σας εμποδίζει η Ευρωπαϊκή Ένωση. Η Ευρωπαϊκή Ένωση δεν λέει «Εγώ δεν σας επιτρέπω να βόσκετε αυτές τις εκτάσεις». Δεν υπάρχει κάτι τέτοιο. Απλώς εμείς δεν έχουμε μπορέσει να τους πείσουμε ότι οι επιλέξιμες εκτάσεις για την κτηνοτροφία σε εμάς δεν είναι μόνο αυτές που με τη δική τους λογική προσεγγίζουν. Είναι αυτές που πραγματικά εμείς βόσκουμε. 
Πάντως, πραγματικά, ο κτηνοτροφικός χώρος χρειάζεται μια πρόσθετη συζήτηση. Εγώ θα σας έλεγα μέχρι και να καθίσουμε να κουβεντιάσουμε στην Επιτροπή Παραγωγής και Εμπορίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου, ολοκληρώστε παρακαλώ.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Τελειώνω, κύριε Πρόεδρε.
Είπε πριν ο κύριος Υπουργός να καταθέσουμε συγκεκριμένη πρόταση για το κόστος παραγωγής. Να τα δούμε, να τα κουβεντιάσουμε, δεν έχω καμμία αντίρρηση. Κι εκεί πραγματικά θα σας αποδείξουμε ότι έχουμε και προτάσεις συγκεκριμένες. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ο κ. Καρασμάνης έχει εξαντλήσει και τη δευτερολογία του.
Κύριε Κουκουλόπουλε, έχετε τον λόγο για πέντε λεπτά και ολοκληρώνουμε τη συζήτηση.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κύριε Πρόεδρε, περίμενα με υπομονή τη δευτερολογία του Κοινοβουλευτικού Εκπροσώπου του ΣΥΡΙΖΑ, γιατί είπε -δεν θα βάλω επιθετικό προσδιορισμό- στην πρωτολογία του μην τολμήσω και μιλήσω -λέει- για αυτά που είπε στην Ημαθία. Εγώ κατέθεσα στα Πρακτικά της Βουλής τι έχει πει στην Ημαθία ο κ. Αποστόλου. Τα θυμάμαι τόσο καλά που μπορώ να τα επαναλάβω και να τα ακούσει.
Απευθυνόμενος, λοιπόν, σε παραγωγούς ροδάκινου στην Ημαθία, τους είπε ότι η λύση είναι «πακέτο Χατζηγάκη». Συνεταιριστής –παρακαλώ!- τον ανακαλεί στην τάξη, λέγοντάς του ότι αποδείχθηκε ολέθριο λάθος και λέει: «Σας κοροϊδεύουν, γιατί δεν υπάρχουν καταλογισμοί, αυτά συμψηφίζονται με την αδυναμία της χώρας να απορροφήσει». Αναρωτιέμαι: Πόσες ανακρίβειες και ψέματα, τελικά, μπορεί κανείς να πει μέσα σε δέκα δευτερόλεπτα;
Για να μαθαίνει ο κ. Αποστόλου, λοιπόν, θέλω να πω τα εξής απλά πράγματα. Το «πακέτο Χατζηγάκη» τελικά επιδικάστηκε τελεσίδικα από το Ευρωπαϊκό Δικαστήριο. Ασκούμε κάποια ένδικα μέσα που μας έχουν ακόμη απομείνει και εάν δεν τελεσφορήσει η προσπάθειά μας –μαχόμαστε, για να τελεσφορήσει- τότε μας ζητούν να κάνουμε ανάκτηση από τους αγρότες στους οποίους δόθηκαν τότε τα λεφτά και αν δεν το πράξουμε, που είναι και η συνήθης πρακτική στην Ελλάδα, τότε θα υποστούμε ποινή από το Ευρωπαϊκό Δικαστήριο. Πού ο συμψηφισμός με αδυναμία απορρόφησης, πού το ένα, πού το άλλο; Τίποτα από όλα αυτά.</Speech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Με ξένα κόλλυβα αυτό κάνουμε.</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: (Αναπληρωτής Υπουργός Αγροτικής Ανάπτυξης και Τροφίμων): Βέβαια, όπως είπα, όταν είσαι οκνηρός και αβέλτηρος και δεν αγωνίζεσαι για κανέναν, αυτά γίνονται. Πού ήσασταν, όταν εμείς προχθές περάσαμε τη διάταξη για τα φωτοβολταϊκά; Λέτε για το κόστος παραγωγής. Αυτήν τη στιγμή στο ΥΠΑΑΤ με το ΥΠΕΚΑ δίνουμε έναν αγώνα για να βρούμε όλους τους απαραίτητους πόρους, κύριε Πρόεδρε, έτσι ώστε να υπάρξει γενναία χρηματοδότηση των ΤΟΕΒ και άλλων συλλογικών μορφών οργάνωσης των παραγωγών και προσδοκούμε και επιδιώκουμε ένα μεγάλο μέρος της παραγωγής μέχρι και τη μισή ηλεκτρική ενέργεια να την παράγουν από φωτοβολταϊκά, από το επιπλέον δηλαδή, από το επιδοτούμενο του φωτοβολταϊκού, ώστε να μειωθεί δραστικά το κόστος παραγωγής. Δεν ήταν δικό μας νομοσχέδιο, αλλά δεν θυμάμαι να το ψηφίσατε. 
Μου λέτε γιατί σας εγκάλεσα γι’ αυτό, αγαπητέ συνάδελφε. Γιατί, τι άλλο ψηφίσατε; Την άρση του τραπεζικού απορρήτου; Χθες ο Υπουργός Διοικητικής Μεταρρύθμισης έκανε μία συγκλονιστική ανακοίνωση. Μίλησε για περίπου πέντε χιλιάδες δημόσιους λειτουργούς που έβγαλαν 1,5 δισεκατομμύριο ευρώ στα χρόνια της κρίσης. Πώς βρέθηκαν αυτά τα στοιχεία; Επειδή υπάρχει άρση του τραπεζικού απορρήτου. 
Σε αυτήν την Αίθουσα έγινε στις 30 Ιουνίου 2011 ονομαστική ψηφοφορία και αρνηθήκατε -όπως και ο εταίρος σας, ο κ. Καμμένος και η ΔΗΜΑΡ δυστυχώς- ψήφο λεβέντικα για συγκεκριμένο άρθρο. Είναι λαϊκισμός; Τι ακριβώς είναι; Είναι ρητορικό σχήμα; Τι ακριβώς σας ρωτάμε; Θα την καταργήσετε; Θα επαναφέρετε το τραπεζικό απόρρητο ή προσχωρείτε σε αυτό που καταψηφίσατε; 
Έχω δικαίωμα να ρωτήσω εάν προσχωρείτε στη διάταξη που Μάη μήνα περάσαμε εδώ για τους βοσκοτόπους και να πούμε όλοι μαζί, ναι, χρειάζεται ενίσχυση. Ναι, αλλά βελτίωσε αρκετά πράγματα εκείνη η διάταξη, στα οποία αναφέρθηκε εκτενώς στην πρωτολογία του ο κύριος Υπουργός. 
Αυτά είναι τα ζητήματα, κυρίες και κύριοι συνάδελφοι. Γι’ αυτό έλεγα ότι δεν αδικώ που δεν ακούσαμε κάτι για τα περί Ημαθίας από τον Κοινοβουλευτικό Εκπρόσωπο, γιατί εκτροχιάστηκε από την τελευταία τοποθέτησή μου. Εγώ θέλω να είμαι απολύτως σαφής. Στις ρυθμίσεις δανείων, όπως και για όλους τους άλλους Έλληνες πολίτες και επιχειρηματίες -για να μη νομίζουν και όσοι μας ακούν ότι μιλάμε για χαριστικές πράξεις- έτσι θέλουμε και για τους αγρότες. Μέχρι τον ΟΓΑ, την εξυγίανσή του και τη διαφύλαξη από κάθε υποψία παρακράτησης ενισχύσεων, άλλα είναι εξασφαλισμένα και άλλα όχι, αλλά δίνουμε αγώνα καθημερινά, γιατί ξέρουμε ότι η αποστολή μας είναι μία και μοναδική: Να σταθούμε δίπλα στον Έλληνα αγρότη, να τον βοηθήσουμε στο κόστος παραγωγής, στα πάντα. 
Θέλω να πω και κάτι τελευταίο, κύριε Πρόεδρε. Για να κάνουμε την παραγωγική ανασυγκρότηση της χώρας, επειδή ειδικά η κτηνοτροφία για την οποία μιλάμε είναι διάσπαρτη σε όλη τη χώρα και ειδικά την ορεινή και απομονωμένη, χρειαζόμαστε ισχυρούς θεσμούς αυτοδιοίκησης Α΄ και Β΄ βαθμού και ισχυρές συνεταιριστικές μορφές οργάνωσης και ισχυρές ομάδες παραγωγών. 
Σε ό,τι αφορά τους συνεταιρισμούς αναφέρθηκα. Ο ΣΥΡΙΖΑ είναι απέναντι. Στον «ΚΑΛΛΙΚΡΑΤΗ», «ΚΑΠΟΔΙΣΤΡΙΑ», είναι απέναντι. Πού είστε τελικά σε ό,τι θετικό μπορούμε να «ακουμπήσουμε» για να φύγουμε μπροστά ως χώρα; 
Εμείς –για να καταλάβετε τη διαφορά μας- ούτε υποτιμούμε ούτε πάμε να κρύψουμε κανένα πρόβλημα. Τα προβλήματα είναι μπροστά και τα αντιμετωπίζουμε ευθέως και όχι διά της πλαγίας οδού.
Θέλω να κλείσω λέγοντάς σας ότι όχι, δεν υπάρχει ζήτημα συμψηφισμού ούτε τώρα ούτε του χρόνου σ’ αυτό που ονομάζεται ταμειακή διευκόλυνση. Όλοι θα πάρουν την εξισωτική αποζημίωση που μπορούν να τεκμηριώσουν με αλλαγές που έχουμε κάνει μαζί με τους δήμους. Σε συνεργασία με τους δήμους έχει γίνει πολλή δουλειά για τις δηλώσεις του ’14. Θα έπρεπε να το ξέρετε, δεν έχει γίνει κρυφά.
Θέλω να ολοκληρώσω, κύριε Πρόεδρε, με αυτό που είπα και στην πρωτομιλία μου ότι οι καθυστερήσεις σε πολλές πληρωμές είναι ένα πρόβλημα. Το αναγνωρίζουμε και εμείς, συμφωνούμε. Δεν είναι, όμως, πολιτική να κάνουμε αυτή τη διαπίστωση. Πολιτική είναι να αποτιμήσουμε όλοι μαζί τι σημαίνει ότι αντί για 2,1 δισεκατομμύρια που ήταν προγραμματισμένο να δοθούν, όπως κάθε χρονιά, αυτήν την περίοδο έως το τέλος του έτους στους Έλληνες αγρότες, φέτος οι πληρωμές εν συνόλω με επιστροφές, ΦΠΑ, αποζημιώσεις ΕΛΓΑ, πετρέλαιο, εξισωτικές δύο ετών, περιβαλλοντικά, νέοι αγρότες, απονιτροποίηση και οτιδήποτε άλλο και φυσικά η βασική ενίσχυση θα ξεπεράσουν τα 2,8 δισεκατομμύρια ευρώ.
Δεν αναγνωρίζουν τι κάνουμε στη νέα ΚΑΠ με μεγάλη ωφελημένη την κτηνοτροφία, ας μας αναγνωρίσουν τουλάχιστον οι συνάδελφοι αυτή την προσπάθεια που καταβάλλουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε Υπουργέ.
Κύριοι συνάδελφοι, έχω την τιμή να ανακοινώσω προς το Σώμα ότι ο Υπουργός Πολιτισμού και Αθλητισμού, ο Αντιπρόεδρος της Κυβέρνησης και Υπουργός Εξωτερικών και οι Υπουργοί Οικονομικών, Υγείας…</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Πρόεδρε, έχω δικαίωμα τριτολογίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας το έχω αφαιρέσει;</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Έχω το δικαίωμα, σύμφωνα με τον Κανονισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας το έχω αφαιρέσει;
Πρώτον, καθίστε κάτω. Δεύτερον, σας είπε κανείς ότι δεν θα σας δώσω τον λόγο;</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Όχι, γιατί σας άκουσα πριν να λέτε ότι ολοκληρώνεται η συζήτηση με τον Υπουργό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Συγγνώμη, κάνω ανακοίνωση προς το Σώμα, τι είναι αυτά;</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Είπατε, πριν δώσετε τον λόγο στον κύριο Υπουργό, ότι ολοκληρώνουμε τη συζήτηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Καθίστε κάτω, είπα. Σας είδα που ζητήσατε τον λόγο. Ποιος σας είπε ότι δεν θα σας δώσω τον λόγο;
Επαναλαμβάνω: Ο Υπουργός Πολιτισμού και Αθλητισμού, ο Αντιπρόεδρος της Κυβέρνησης και Υπουργός Εξωτερικών και οι Υπουργοί Οικονομικών, Υγείας και Τουρισμού κατέθεσαν σχέδιο νόμου: «Κύρωση του Μνημονίου Κατανόησης Πολιτιστικής Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Αραβικών Εμιράτων».
Παραπέμπεται στην αρμόδια Διαρκή Επιτροπή.
Ο κ. Αποστόλου έχει τον λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Πρόεδρε, πραγματικά είναι απαράδεκτο ο κύριος Υπουργός να επικαλείται την αρνητική μας ψήφο στην άρση του τραπεζικού απορρήτου, όταν την ίδια ώρα δεν μπορείτε να κάνετε τίποτα γι’ αυτό που βιώνει η ελληνική κοινωνία από τις λίστες Λαγκάρντ, από τις offshore εταιρείες και όλον αυτό τον ορυμαγδό κυκλοφορίας μαύρου χρήματος και φοροδιαφυγής που υπάρχει. Έρχεστε σήμερα και αναφέρεστε, επειδή –και πολύ σωστά- έγιναν γνωστά τα συγκεκριμένα ζητήματα που αφορούν κυρίως καταθέσεις.
Από εκεί και πέρα, δεν καταλαβαίνω γιατί αυτό το πράγμα το θεωρείτε ως μεγάλη σας επιτυχία, ιδιαίτερα όταν πίσω υπάρχει μία ουρά, όπως σας είπα προηγούμενα.
Εγώ όμως θέλω να σταθώ ιδιαίτερα –γι’ αυτό σας το είπα και στην αρχή- στο ζήτημα του «πακέτου Χατζηγάκη». Βρισκόμαστε, λοιπόν, στη Βέροια όπου γίνεται εξαιτίας του εμπάργκο συγκεκριμένη συζήτηση για το ροδάκινο -τις γνωστές επιπτώσεις- και κατά τη διάρκεια της συζήτησης έρχεται από εσάς, από το Υπουργείο κάποια ειδοποίηση ότι «μην ανησυχείτε, θα σας καλύψουμε εμείς σε όλες τις ζημιές που θα πάθετε εξαιτίας του εμπάργκο». Αντιλαμβάνεστε ότι μια τέτοια τοποθέτηση δεν ήταν τίποτε άλλο, παρά ότι «κοιτάξτε να δείτε, αν δεν καταφέρουμε μέσω της Ευρωπαϊκής Ένωσης τις αντίστοιχες ενισχύσεις, θα σας καλύψουμε εμείς». Αυτό τουλάχιστον. Και κατά τη διάρκεια της συζήτησης πολύ λογικό ήταν να γίνουν πιο εξειδικευμένα τα συγκεκριμένα ζητήματα και από τη δική μας πλευρά να πούμε «κοιτάξτε να δείτε…» -γιατί εγώ απευθύνθηκα απέναντι στους αγρότες- «…έχει μια ιστορία το αγροτικό κίνημα διεκδικήσεων στο δρόμο». 
Δεν σας βλέπουμε. Κοιτάξτε να δείτε, είναι η δική μας αντίληψη αυτή, ότι εμείς θέλουμε τον κόσμο να κινητοποιείται, να διεκδικεί. Γιατί δεν βγαίνετε στον δρόμο να διεκδικήσετε αυτά που σας υποσχέθηκαν, παρά θα παραμείνετε στις απλές τους ανακοινώσεις; Και εκεί, λοιπόν, να διεκδικήσουμε «πακέτο Χατζηγάκη». Μέχρι και «πακέτο Χατζηγάκη» διεκδικήστε! Βεβαίως και θα διεκδικήσετε, διότι η επιβίωση πάνω από όλα του χώρου σας θα είναι μία τακτική που πρέπει να την υπηρετήσετε. Απέναντί σας υπάρχουν η Κυβέρνηση, η οποία δεσμεύτηκε ότι θα σας καλύψει. Μην το αφήνετε το πράγμα έτσι.
Έρχεστε τώρα εσείς, οι οποίοι όταν προέκυψε το «πακέτο Χατζηγάκη», ενώ από τη δική μας πλευρά είπαν ότι ήταν μία ανακούφιση, εσείς χτυπιόσασταν ως Αντιπολίτευση ότι «δεν μας φτάνουν τα 500 εκατομμύρια, ένα δισεκατομμύριο χρειάζεται οπωσδήποτε για να μπορέσει να επιβιώσει ο χώρος». 
Άρα μην παραποιούμε έτσι τοποθετήσεις. Το επαναλαμβάνω, εμείς θέλουμε την κινηματική λειτουργία όλων των τάξεων, γιατί αυτό είναι το πιστεύω μας, ότι μέσα από αυτή τη διαδικασία θα μπορέσουν όλες αυτές οι ομάδες να επιβιώσουν. Αλλού, λοιπόν, τα περί πακέτων κ.λπ.. 
Κλείνω, λέγοντάς σας και πάλι ότι δεν μας πείσατε σήμερα ότι αυτός ο χώρος, που αυτήν την περίοδο βρίσκεται σε αναστάτωση, έχει απάντηση στα προβλήματά του.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας ευχαριστούμε πολύ, κύριε Αποστόλου.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κύριε Πρόεδρε, μπορώ να έχω τον λόγο για ένα λεπτό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο για ένα λεπτό.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Μια δικαιολογημένη λαϊκή απαίτηση των πολιτών στα πέντε χρόνια που βιώνουμε τις συνέπειες της κρίσης την εποχή των μνημονίων είναι να πληρώσουν κάποιοι υπεύθυνοι. Εγώ, λοιπόν, προτείνω να πάρετε την πρωτοβουλία να ψηφίσουμε έναν νόμο, γιατί σήμερα ακούω εμμονή, ακούω ύμνο για το πακέτο Χατζηγάκη που είναι απειλή καταλογισμού μισού εκατομμυρίου στην Ελλάδα.</Speech> 
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Δεν το καταλάβατε.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Εγώ λέω ότι αν υπάρξει μία δυσάρεστη εξέλιξη, να στείλουμε τον λογαριασμό στον ΣΥΡΙΖΑ να τον πληρώσει.</Speech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Πολλούς λογαριασμούς …</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Να αναλαμβάνουν τις συνέπειες των λόγων και των πράξεών τους. Επιτέλους, τίποτα δεν έχουν διδαχθεί από την κρίση στην Ελλάδα; Ούτε καν αυτό; 
Δυστυχώς, αγαπητέ συνάδελφε, για εσάς αυτολεξεί όσα είπατε στην Ημαθία κατατέθηκαν στα Πρακτικά από εμένα πριν από έναν μήνα. Δυστυχώς, σας κυνηγάει γραπτό κείμενο και τα γραπτά μένουν. Εγώ θα εκτιμήσω ιδιαίτερα αν έχετε το θάρρος να πείτε ότι «παρασύρθηκα». 
Όσον αφορά διαβεβαιώσεις που λέτε, εγώ δεν ξέρω αν έγινε κάτι άλλο. Εγώ προσωπικά είχα μιλήσει εκείνη την ημέρα με το Επιμελητήριο και τους συνεταιριστές Ημαθίας και το μόνο που έκανα ήταν ότι στη διάρκεια της συνάντησής σας να τους στείλω τις δηλώσεις του Επιτρόπου -του μέχρι σήμερα γιατί αύριο αλλάζει, του κ. Τσιόλος- που ήταν οι ανακοινώσεις που είχε κάνει για να γνωρίζουν, τίποτε άλλο.</Speech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Μην περιμένετε από εμάς αγώνες που κατέκτησαν συγκεκριμένες ομάδες να πούμε ότι κακώς …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν καταγράφονται, κύριε Αποστόλου. Τι είναι αυτά που κάνετε; Το έχετε συνήθεια αυτό. Να την κόψετε. Σας κάνει κακό. 
Κυρίες και κύριοι συνάδελφοι, ολοκληρώθηκε η συζήτηση της με αριθμό 1/1/6-10-2014 επίκαιρης επερώτησης τριάντα τριών Βουλευτών της Κοινοβουλευτικής Ομάδας του ΣΥΡΙΖΑ προς τον Υπουργό Αγροτικής Ανάπτυξης και Τροφίμων, σχετικά με την κτηνοτροφία της χώρας μας.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 14.33΄ λύεται η συνεδρίαση για τη Δευτέρα 3 Νοεμβρίου 2014 και ώρα 18.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμ.2/2/10-10-2014 επίκαιρης επερώτησης, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ				ΟΙ ΓΡΑΜΜΑΤΕΙΣ
Τελευταία Αποθήκευση:26/11/2014 11:18:00 πμΑπό:Γεωργοπαπαδάκου Κανέλλα 
Εκτυπώθηκε:26/11/2014 11:16:00 πμ</body>
</html>